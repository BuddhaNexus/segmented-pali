{
  "tika-abh02t:0": "Namo tassa bhagavato arahato sammāsambuddhassa",
  "tika-abh02t:1": "Abhidhammapiṭake",
  "tika-abh02t:2": "Vibhaṅga-mūlaṭīkā",
  "tika-abh02t:3": "1. Khandhavibhaṅgo",
  "tika-abh02t:4": "1. Suttantabhājanīyavaṇṇanā",
  "tika-abh02t:5_0": "Catusaccadasoti cattāri saccāni samāhaṭāni catusaccaṃ, catusaccaṃ passīti catusaccadaso.",
  "tika-abh02t:5_1": "Satipi sāvakānaṃ paccekabuddhānañca catusaccadassanabhāve anaññapubbakattā bhagavato",
  "tika-abh02t:5_2": "catusaccadassanassa tattha ca sabbaññutāya dasabalesu ca vasībhāvassa pattito parasantānesu",
  "tika-abh02t:5_3": "ca pasāritabhāvena supākaṭattā bhagavāva visesena “catusaccadaso”ti thomanaṃ arahatīti.",
  "tika-abh02t:5_4": "Nāthatīti nātho, veneyyānaṃ hitasukhaṃ āsīsati pattheti, parasantānagataṃ vā kilesabyasanaṃ",
  "tika-abh02t:5_5": "upatāpeti, “sādhu, bhikkhave, bhikkhu kālena kālaṃ attasampattiṃ paccavekkhitā”tiādinā",
  "tika-abh02t:5_6": "vā taṃ taṃ hitapaṭipattiṃ yācatīti attho. Paramena cittissariyena samannāgato, sabbasatte",
  "tika-abh02t:5_7": "vā guṇehi īsati abhibhavatīti paramissaro bhagavā “nātho”ti vuccati. “Saddhamme gāravaṃ",
  "tika-abh02t:5_8": "katvā karissāmī”ti sotabbabhāve kāraṇaṃ vatvā puna savane niyojento āha “taṃ suṇātha",
  "tika-abh02t:5_9": "samāhitā”ti. “Porāṇaṭṭhakathānayaṃ vigāhitvā karissāmī”ti vā etena sakkaccasavane",
  "tika-abh02t:5_10": "ca kāraṇaṃ vatvā tattha niyojento āha “saddhamme gāravaṃ katvā taṃ suṇāthā”ti.",
  "tika-abh02t:6_0": "Ettha ca “catusaccadaso”ti vacanaṃ thomanameva catuppabhedāya desanāya samānagaṇanadassanaguṇena,",
  "tika-abh02t:6_1": "“aṭṭhārasahi buddhadhammehi upeto”ti ca aṭṭhārasappabhedāya desanāya samānagaṇanaguṇehīti",
  "tika-abh02t:6_2": "daṭṭhabbaṃ. Yathāvuttena vā niratisayena catusaccadassanena bhagavā catudhā dhammasaṅgaṇiṃ",
  "tika-abh02t:6_3": "desetuṃ samattho ahosi, aṭṭhārasabuddhadhammasamannāgamena aṭṭhārasadhā vibhaṅganti",
  "tika-abh02t:6_4": "yathāvuttadesanāsamatthatāsampādakaguṇanidassanametaṃ “catusaccadaso upeto buddhadhammehi",
  "tika-abh02t:6_5": "aṭṭhārasahī”ti. Tena yathāvuttāya desanāya sabbaññubhāsitattā aviparītataṃ dassento",
  "tika-abh02t:6_6": "tattha satte uggahādīsu niyojeti, niṭṭhānagamanañca attano vāyāmaṃ dassento aṭṭhakathāsavane",
  "tika-abh02t:6_7": "ca ādaraṃ uppādayati, yathāvuttaguṇarahitena asabbaññunā desetuṃ asakkuṇeyyataṃ dhammasaṅgaṇīvibhaṅgappakaraṇānaṃ",
  "tika-abh02t:6_8": "dassento tattha tadaṭṭhakathāya ca sātisayaṃ gāravaṃ janayati, buddhādīnañca ratanānaṃ",
  "tika-abh02t:6_9": "sammāsambuddhatādiguṇe vibhāveti.",
  "tika-abh02t:7_0": "Tattha cattāri saccāni pākaṭāneva, aṭṭhārasa pana buddhadhammā evaṃ veditabbā – “atītaṃse",
  "tika-abh02t:7_1": "buddhassa bhagavato appaṭihataṃ ñāṇaṃ, anāgataṃse…pe… paccuppannaṃse…pe… imehi tīhi",
  "tika-abh02t:7_2": "dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivattaṃ,",
  "tika-abh02t:7_3": "sabbaṃ vacīkammaṃ…pe. … sabbaṃ manokammaṃ…pe… imehi chahi dhammehi samannāgatassa",
  "tika-abh02t:7_4": "buddhassa bhagavato natthi chandassa hāni, natthi dhammadesanāya, natthi vīriyassa,",
  "tika-abh02t:7_5": "natthi samādhissa, natthi paññāya, natthi vimuttiyā hāni. Imehi dvādasahi dhammehi",
  "tika-abh02t:7_6": "samannāgatassa buddhassa bhagavato natthi davā, natthi ravā, natthi aphuṭaṃ, natthi",
  "tika-abh02t:7_7": "vegāyitattaṃ, natthi abyāvaṭamano, natthi appaṭisaṅkhānupekkhā”ti.",
  "tika-abh02t:8_0": "Tattha natthi davāti khiḍḍādhippāyena kiriyā natthi. Natthi ravāti sahasā kiriyā",
  "tika-abh02t:8_1": "natthi. Natthi aphuṭanti ñāṇena aphusitaṃ natthi. Natthi vegāyitattanti turitakiriyā",
  "tika-abh02t:8_2": "natthi. Natthi abyāvaṭamanoti niratthako cittasamudācāro natthi. Natthi appaṭisaṅkhānupekkhāti",
  "tika-abh02t:8_3": "aññāṇupekkhā natthi. Katthaci pana “natthi dhammadesanāya hānī”ti alikhitvā “natthi",
  "tika-abh02t:8_4": "chandassa hāni, natthi vīriyassa, natthi sattiyā”ti likhanti.",
  "tika-abh02t:9_0": "1. Dhammasaṅgahe dhamme kusalādike tikadukehi saṅgahetvā te eva dhamme suttante khandhādivasena",
  "tika-abh02t:9_1": "vutte vibhajituṃ vibhaṅgappakaraṇaṃ vuttaṃ. Tattha saṅkhepena vuttānaṃ khandhādīnaṃ",
  "tika-abh02t:9_2": "vibhajanaṃ vibhaṅgo. So so vibhaṅgo pakato adhikato yassā pāḷiyā, sā “vibhaṅgappakaraṇa”nti",
  "tika-abh02t:9_3": "vuccati. Adhikatoti ca vattabbabhāvena pariggahitoti attho. Tattha vibhaṅgappakaraṇassa",
  "tika-abh02t:9_4": "ādibhūte khandhavibhaṅge “pañcakkhandhā rūpakkhandho…pe… viññāṇakkhandho”ti idaṃ",
  "tika-abh02t:9_5": "suttantabhājanīyaṃ nāma. Nanu na ettakameva suttantabhājanīyanti? Saccaṃ, iti-saddena",
  "tika-abh02t:9_6": "pana ādi-saddatthajotakena pakāratthajotakena vā sabbaṃ suttantabhājanīyaṃ saṅgahetvā",
  "tika-abh02t:9_7": "viññāṇakkhandhoti evamādi evaṃpakāraṃ vā idaṃ suttantabhājanīyanti veditabbaṃ. Atha",
  "tika-abh02t:9_8": "vā ekadesena samudāyaṃ nidasseti pabbatasamuddādinidassako viya. Tattha nibbānavajjānaṃ",
  "tika-abh02t:9_9": "sabbadhammānaṃ saṅgāhakattā sabbasaṅgāhakehi ca āyatanādīhi appakatarapadattā khandhānaṃ",
  "tika-abh02t:9_10": "khandhavibhaṅgo ādimhi vutto.",
  "tika-abh02t:10_0": "Na tato heṭṭhāti rūpādīnaṃ vedayitādisabhāvattābhāvā yasmiṃ sabhāve atītādayo rāsī",
  "tika-abh02t:10_1": "katvā vattabbā, tassa ruppanādito aññassābhāvā ca heṭṭhā gaṇanesu saṅkhatadhammānaṃ",
  "tika-abh02t:10_2": "aniṭṭhānaṃ sāvasesabhāvaṃ, na heṭṭhā gaṇanamattābhāvaṃ sandhāya vuttaṃ. Chaṭṭhassa",
  "tika-abh02t:10_3": "pana khandhassa abhāvā “na uddha”nti āha. Na hi savibhāgadhammehi nissaṭassa atītādibhāvarahitassa",
  "tika-abh02t:10_4": "ekassa nibbānassa rāsaṭṭho atthīti. “Rāsimhī”ti saddatthasahitaṃ khandha-saddassa",
  "tika-abh02t:10_5": "visayaṃ dasseti. “Guṇe paṇṇattiyaṃ ruḷhiya”nti visayameva khandha-saddassa dasseti,",
  "tika-abh02t:10_6": "na saddatthaṃ. Lokiyalokuttarabhedañhi sīlādiguṇaṃ nippadesena gahetvā pavattamāno",
  "tika-abh02t:10_7": "khandha-saddo sīlādiguṇavisiṭṭhaṃ rāsaṭṭhaṃ dīpetīti. Keci pana “guṇaṭṭho ettha khandhaṭṭho”ti",
  "tika-abh02t:10_8": "vadanti. Dārukkhandhoti ettha pana na khandha-saddo paññatti-saddassa atthe vattati,",
  "tika-abh02t:10_9": "tādise pana puthulāyate dārumhi dārukkhandhoti paññatti hotīti paññattiyaṃ nipatatīti",
  "tika-abh02t:10_10": "vuttaṃ. Tathā ekasmimpi viññāṇe pavatto viññāṇakkhandhoti khandha-saddo na ruḷhī-saddassa",
  "tika-abh02t:10_11": "atthaṃ vadati, samudāye pana niruḷho khandha-saddo tadekadese pavattamāno tāya eva",
  "tika-abh02t:10_12": "ruḷhiyā pavattatīti khandha-saddo ruḷhiyaṃ nipatatīti vuttaṃ.",
  "tika-abh02t:11_0": "Rāsito guṇatoti sabbattha nissakkavacanaṃ visayasseva khandha-saddappavattiyā kāraṇabhāvaṃ",
  "tika-abh02t:11_1": "sandhāya katanti veditabbaṃ. “Rāsito”ti imamatthaṃ saddatthavasenapi niyametvā dassetuṃ",
  "tika-abh02t:11_2": "“ayañhi khandhaṭṭho nāma piṇḍaṭṭho”tiādimāha. Koṭṭhāsaṭṭhe khandhaṭṭhe chaṭṭhenapi",
  "tika-abh02t:11_3": "khandhena bhavitabbaṃ. Nibbānampi hi chaṭṭho koṭṭhāsoti. Tasmā “khandhaṭṭho nāma",
  "tika-abh02t:11_4": "rāsaṭṭho”ti yuttaṃ. Yesaṃ vā atītādivasena bhedo atthi, tesaṃ ruppanādilakkhaṇavasena",
  "tika-abh02t:11_5": "taṃtaṃkoṭṭhāsatā vuccatīti bhedarahitassa nibbānassa koṭṭhāsaṭṭhena ca khandhabhāvo",
  "tika-abh02t:11_6": "na vuttoti veditabbo.",
  "tika-abh02t:12_0": "Ettāvatāti uddesamattenāti attho. Cattāro ca mahābhūtā…pe… rūpanti evaṃ vibhatto.",
  "tika-abh02t:12_1": "Katthāti ce? Ekādasasu okāsesu. Iti-saddena nidassanatthena sabbo vibhajananayo dassito.",
  "tika-abh02t:12_2": "Idañca vibhajanaṃ oḷārikādīsu cakkhāyatanantiādivibhajanañca yathāsambhavaṃ ekādasasu",
  "tika-abh02t:12_3": "okāsesu yojetabbaṃ, evaṃ vedanākkhandhādīsupi. Viññāṇakkhandho pana ekādasokāsesu",
  "tika-abh02t:12_4": "purime okāsapañcake “cakkhuviññāṇaṃ…pe… manoviññāṇa”nti chaviññāṇakāyavisesena vibhatto,",
  "tika-abh02t:12_5": "na tattha manodhātu manoviññāṇadhātūti vibhajanaṃ atthi. Taṃ pana dvayaṃ manoviññāṇanti",
  "tika-abh02t:12_6": "vuttanti imamatthaṃ dassetuṃ aṭṭhakathāyaṃ “manodhātu manoviññāṇadhātū”ti vuttanti daṭṭhabbaṃ.",
  "tika-abh02t:13": "Evaṃ pāḷinayena pañcasu khandhesu dhammaparicchedaṃ dassetvā puna aññena pakārena dassetuṃ “apicā”tiādimāha. Etthāti etasmiṃ khandhaniddese.",
  "tika-abh02t:14": "1. Rūpakkhandhaniddesavaṇṇanā",
  "tika-abh02t:15_0": "2. Yaṃ kiñcīti ettha yanti sāmaññena aniyamanidassanaṃ, kiñcīti pakārantarabhedaṃ",
  "tika-abh02t:15_1": "āmasitvā aniyamanidassanaṃ. Ubhayenapi atītaṃ vā…pe… santike vā appaṃ vā bahuṃ vā",
  "tika-abh02t:15_2": "yādisaṃ vā tādisaṃ vā yaṃ kiñcīti napuṃsakaniddesārahaṃ sabbaṃ byāpetvā saṅgaṇhātīti",
  "tika-abh02t:15_3": "aññesupi napuṃsakaniddesārahesu pasaṅgaṃ disvā tassa adhippetatthaṃ aticca pavattito",
  "tika-abh02t:15_4": "atippasaṅgassa niyamanatthaṃ “rūpa”nti āha. Yaṃkiñcīti sanipātaṃ yaṃ-saddaṃ kiṃ-saddañca",
  "tika-abh02t:15_5": "aniyamekatthadīpanavasena ekaṃ padanti gahetvā “padadvayenapī”ti vuttaṃ.",
  "tika-abh02t:16_0": "Kiñca, bhikkhave, rūpaṃ vadethāti tumhepi rūpaṃ rūpanti vadetha, taṃ kena kāraṇena",
  "tika-abh02t:16_1": "vadethāti attho, atha vā kena kāraṇena rūpaṃ, taṃ kāraṇaṃ vadethāti attho. Athetesu",
  "tika-abh02t:16_2": "bhikkhūsu tuṇhībhūtesu bhagavā āha “ruppatīti kho”tiādi.",
  "tika-abh02t:17_0": "Bhijjatīti sītādisannipāte visadisasantānuppattidassanato purimasantānassa bhedaṃ",
  "tika-abh02t:17_1": "sandhāyāha. Bhedo ca visadisatāvikārāpattīti bhijjatīti vikāraṃ āpajjatīti attho.",
  "tika-abh02t:17_2": "Vikārāpatti ca sītādisannipāte visadisarūpuppattiyeva. Arūpakkhandhānaṃ pana atilahuparivattito",
  "tika-abh02t:17_3": "yathā rūpadhammānaṃ ṭhitikkhaṇe sītādīhi samāgamo hoti, yena tattha utuno ṭhitippattassa",
  "tika-abh02t:17_4": "purimasadisasantānuppādanasamatthatā na hoti āhārādikassa vā, evaṃ aññehi samāgamo",
  "tika-abh02t:17_5": "natthi. Saṅghaṭṭanena ca vikārāpattiyaṃ ruppana-saddo niruḷho, tasmā arūpadhammānaṃ",
  "tika-abh02t:17_6": "saṅghaṭṭanavirahitattā rūpadhammānaṃ viya pākaṭassa vikārassa abhāvato ca “ruppantī”ti",
  "tika-abh02t:17_7": "“ruppanalakkhaṇā”ti ca na vuccanti. Jighacchāpipāsāhi ruppanañca udaraggisannipātena",
  "tika-abh02t:17_8": "hotīti daṭṭhabbaṃ. Ettha ca kuppatīti etena kattuatthe rūpapadasiddhiṃ dasseti, ghaṭṭīyati",
  "tika-abh02t:17_9": "pīḷīyatīti etehi kammatthe. Kopādikiriyāyeva hi ruppanakiriyāti. So pana kattubhūto",
  "tika-abh02t:17_10": "kammabhūto ca attho bhijjamāno hotīti imassatthassa dassanatthaṃ “bhijjatīti attho”ti",
  "tika-abh02t:17_11": "vuttaṃ. Atha vā ruppatīti rūpanti kammakattutthe rūpapadasiddhi vuttā. Vikāro hi",
  "tika-abh02t:17_12": "ruppananti. Teneva “bhijjatīti attho”ti kammakattutthena bhijjati-saddena atthaṃ",
  "tika-abh02t:17_13": "dasseti. Yaṃ pana ruppati bhijjati, taṃ yasmā kuppati ghaṭṭīyati pīḷīyati, tasmā",
  "tika-abh02t:17_14": "etehi ca padehi padattho pākaṭo katoti. “Kenaṭṭhenā”ti pucchāsabhāgavasena “ruppanaṭṭhenā”ti",
  "tika-abh02t:17_15": "vuttaṃ. Na kevalaṃ saddatthoyeva ruppanaṃ, tassa panatthassa lakkhaṇañca hotīti atthalakkhaṇavasena",
  "tika-abh02t:17_16": "“ruppanalakkhaṇena rūpantipi vattuṃ vaṭṭatī”ti āha.",
  "tika-abh02t:18_0": "Chijjitvāti mucchāpattiyā muccitvā aṅgapaccaṅgānaṃ chedanavasena vā chijjitvā. Accantakhārena",
  "tika-abh02t:18_1": "sītodakenāti atisītabhāvameva sandhāya accantakhāratā vuttā siyā. Na hi taṃ kappasaṇṭhānaṃ",
  "tika-abh02t:18_2": "udakaṃ sampattikaraṃ pathavīsandhārakaṃ kappavināsaudakaṃ viya khāraṃ bhavituṃ arahati.",
  "tika-abh02t:18_3": "Tathā hi sati pathavī vilīyeyyāti. Avīcimahānirayeti saussadaṃ avīcinirayaṃ vuttaṃ.",
  "tika-abh02t:18_4": "Teneva “tattha hī”tiādi vuttaṃ. Petti…pe… na hontīti evaṃvidhāpi sattā atthīti adhippāyo",
  "tika-abh02t:18_5": "evaṃvidhāyeva hontīti niyamābhāvato. Evaṃ kālakañjikādīsupīti. Sarantā gacchantīti",
  "tika-abh02t:18_6": "sarīsapa-saddassa atthaṃ vadati.",
  "tika-abh02t:19_0": "Abhisaññūhitvāti ettha samūhaṃ katvātipi attho. Etena sabbaṃ rūpaṃ…pe… dassitaṃ hotīti",
  "tika-abh02t:19_1": "etena rūpakkhandha-saddassa samānādhikaraṇasamāsabhāvaṃ dasseti. Tenevāha “na hi",
  "tika-abh02t:19_2": "rūpato…pe… atthī”ti.",
  "tika-abh02t:20": "3. Pakkhipitvāti ettha ekādasokāsesu rūpaṃ pakkhipitvāti attho. Na hi tattha mātikaṃyeva pakkhipitvā mātikā ṭhapitā, atha kho pakaraṇappattaṃ rūpanti.",
  "tika-abh02t:21_0": "Aparo nayo…pe… ettheva gaṇanaṃ gatanti etena atītaṃsenāti bhummatthe karaṇavacananti",
  "tika-abh02t:21_1": "dasseti. Yena pakārena gaṇanaṃ gataṃ, taṃ dassetuṃ “cattāro ca mahābhūtā”tiādi vuttanti",
  "tika-abh02t:21_2": "imasmiṃ atthe sati mahābhūtupādāyarūpabhāvo atītakoṭṭhāse gaṇanassa kāraṇanti āpajjati.",
  "tika-abh02t:21_3": "Na hi atītaṃsānaṃ vedanādīnaṃ nivattanatthaṃ idaṃ vacanaṃ “yaṃ rūpa”nti eteneva tesaṃ",
  "tika-abh02t:21_4": "nivattitattā, nāpi rūpassa aññappakāranivattanatthaṃ sabbappakārassa tattha gaṇitattā,",
  "tika-abh02t:21_5": "na ca anāgatapaccuppannākāranivattanatthaṃ atītaṃsavacanena taṃnivattanatoti. Atha",
  "tika-abh02t:21_6": "pana yaṃ atītaṃsena gaṇitaṃ, taṃ cattāro ca…pe… rūpanti evaṃ gaṇitanti ayamattho",
  "tika-abh02t:21_7": "adhippeto, evaṃ sati gaṇanantaradassanaṃ idaṃ siyā, na atītaṃsena gaṇitappakāradassanaṃ,",
  "tika-abh02t:21_8": "taṃdassane pana sati bhūtupādāyarūpappakārena atītaṃse gaṇitaṃ taṃsabhāvattāti āpannameva",
  "tika-abh02t:21_9": "hoti, na ca evaṃsabhāvatā atītaṃse gaṇitatāya kāraṇaṃ bhavituṃ arahati evaṃsabhāvasseva",
  "tika-abh02t:21_10": "paccuppannānāgatesu gaṇitattā sukhādisabhāvassa ca atītaṃse gaṇitattā, tasmā purimanayo",
  "tika-abh02t:21_11": "eva yutto. Ajjhattabahiddhāniddesesupi tādiso evattho labbhatīti.",
  "tika-abh02t:22_0": "Suttantapariyāyatoti pariyāyadesanattā suttassa vuttaṃ. Abhidhammaniddesatoti nippariyāyadesanattā",
  "tika-abh02t:22_1": "abhidhammassa nicchayena deso niddesoti katvā vuttaṃ. Kiñcāpītiādīsu ayamadhippāyo",
  "tika-abh02t:22_2": "– suttantabhājanīyattā yathā “atītaṃ nanvāgameyyā”tiādīsu addhānavasena atītādibhāvova",
  "tika-abh02t:22_3": "vutto, tathā idhāpi niddisitabbo siyā. Evaṃ santepi suttantabhājanīyampi abhidhammadesanāyeva",
  "tika-abh02t:22_4": "suttante vuttadhamme vicinitvā vibhajanavasena pavattāti abhidhammaniddeseneva atītādibhāvo niddiṭṭhoti.",
  "tika-abh02t:23_0": "Addhāsantatisamayakhaṇavasenāti ettha cutipaṭisandhiparicchinne kāle addhā-saddo",
  "tika-abh02t:23_1": "vattatīti “ahosiṃ nu kho ahamatītamaddhāna”ntiādisuttavasena viññāyati. “Tayome,",
  "tika-abh02t:23_2": "bhikkhave, addhā. Katame tayo? Atīto addhā, anāgato addhā, paccuppanno addhā”ti ettha",
  "tika-abh02t:23_3": "pana paramatthato paricchijjamāno addhā niruttipathasuttavasena khaṇaparicchinno",
  "tika-abh02t:23_4": "yutto. Tattha hi “yaṃ, bhikkhave, rūpaṃ jātaṃ pātubhūtaṃ, ‘atthī’ti tassa saṅkhā”ti",
  "tika-abh02t:23_5": "vijjamānassa paccuppannatā tato pubbe pacchā ca atītānāgatatā vuttāti. Yebhuyyena",
  "tika-abh02t:23_6": "pana cutipaṭisandhiparicchinno suttesu atītādiko addhā vuttoti so eva idhāpi “addhāvasenā”ti",
  "tika-abh02t:23_7": "vutto. Sītaṃ sītassa sabhāgo, tathā uṇhaṃ uṇhassa. Yaṃ pana sītaṃ uṇhaṃ vā sarīre",
  "tika-abh02t:23_8": "sannipatitaṃ santānavasena pavattamānaṃ anūnaṃ anadhikaṃ ekākāraṃ, taṃ eko utūti",
  "tika-abh02t:23_9": "vuccati. Sabhāgautuno anekantasabhāvato ekagahaṇaṃ kataṃ, evaṃ āhārepi. Ekavīthiekajavanasamuṭṭhānanti",
  "tika-abh02t:23_10": "pañcachaṭṭhadvāravasena vuttaṃ. Santatisamayakathā vipassakānaṃ upakāratthāya aṭṭhakathāsu kathitā.",
  "tika-abh02t:24_0": "Niṭṭhitahetupaccayakiccaṃ, niṭṭhitahetukiccamaniṭṭhitapaccayakiccaṃ, ubhayakiccamasampattaṃ,",
  "tika-abh02t:24_1": "sakiccakkhaṇe paccuppannaṃ. Janako hetu, upatthambhako paccayo, tesaṃ uppādanaṃ upatthambhanañca",
  "tika-abh02t:24_2": "kiccaṃ. Yathā bījassa aṅkuruppādanaṃ pathavīādīnañca tadupatthambhanaṃ kammassa kaṭattārūpavipākuppādanaṃ",
  "tika-abh02t:24_3": "āhārādīnaṃ tadupatthambhanaṃ, evaṃ ekekassa kalāpassa cittuppādassa ca janakānaṃ",
  "tika-abh02t:24_4": "kammānantarādipaccayabhūtānaṃ upatthambhakānañca sahajātapurejātapacchājātānaṃ kiccaṃ",
  "tika-abh02t:24_5": "yathāsambhavaṃ yojetabbaṃ. Tattha uppādakkhaṇe hetukiccaṃ daṭṭhabbaṃ, tīsupi khaṇesu",
  "tika-abh02t:24_6": "paccayakiccaṃ. Pathavīādīnaṃ sandhāraṇādikaṃ phassādīnaṃ phusanādikañca attano attano",
  "tika-abh02t:24_7": "kiccaṃ sakiccaṃ, tassa karaṇakkhaṇo sakiccakkhaṇo. Saha vā kiccena sakiccaṃ, yasmiṃ",
  "tika-abh02t:24_8": "khaṇe sakiccaṃ rūpaṃ vā arūpaṃ vā hoti, so sakiccakkhaṇo, tasmiṃ khaṇe paccuppannaṃ.",
  "tika-abh02t:25_0": "6. Ettakamevāti “tesaṃ tesa”nti iminā āmeḍitavacanena abhibyāpanatthena vuttatthameva.",
  "tika-abh02t:25_1": "“Aparassa aparassā”ti dīpanaṃ aparadīpanaṃ. Pariyesatūti etena pariyesanāya aniṭṭhanāmanivattanassa",
  "tika-abh02t:25_2": "akāraṇabhāvaṃ dasseti. Kammadosena hi cittavipallāsadosena ca gūthabhakkhapāṇādayo",
  "tika-abh02t:25_3": "ummattakādayo ca pariyeseyyuṃ diṭṭhivipallāsena ca yonakādayo na ārammaṇassa pariyesitabbasabhāvattā,",
  "tika-abh02t:25_4": "apariyesitabbasabhāvattā pana etassa aniṭṭhamicceva nāmanti attho.",
  "tika-abh02t:26_0": "Sampattivirahatoti rūpādīnaṃ devamanussasampattibhave kusalakammaphalatā samiddhasobhanatā",
  "tika-abh02t:26_1": "ca sampatti, tabbirahatoti attho. Tato eva taṃ na pariyesitabbanti. Sobhanāni ca",
  "tika-abh02t:26_2": "kānici hatthirūpādīni akusalakammanibbattāni na tesaṃyeva hatthiādīnaṃ sukhassa hetubhāvaṃ",
  "tika-abh02t:26_3": "gacchantīti tesaṃ saṅgaṇhanatthaṃ “akanta”nti vuttaṃ. Tassa tasseva hi sattassa attanā",
  "tika-abh02t:26_4": "katena kusalena nibbattaṃ sukhassa paccayo hoti, akusalena nibbattaṃ dukkhassa. Tasmā",
  "tika-abh02t:26_5": "kammajānaṃ iṭṭhāniṭṭhatā kammakārakasattassa vasena yojanārahā siyā. Aṭṭhakathāyaṃ",
  "tika-abh02t:26_6": "pana “kusalakammajaṃ aniṭṭhaṃ nāma natthī”ti idameva vuttaṃ, na vuttaṃ “akusalakammajaṃ",
  "tika-abh02t:26_7": "iṭṭhaṃ nāma natthī”ti. Tena akusalakammajampi sobhanaṃ parasattānaṃ iṭṭhanti anuññātaṃ",
  "tika-abh02t:26_8": "bhavissati. Kusalakammajaṃ pana sabbesaṃ iṭṭhamevāti vadanti. Tiracchānagatānaṃ pana",
  "tika-abh02t:26_9": "kesañci manussarūpaṃ amanāpaṃ, yato te disvāva palāyanti. Manussā ca devatārūpaṃ",
  "tika-abh02t:26_10": "disvā bhāyanti, tesampi vipākaviññāṇaṃ taṃ rūpaṃ ārabbha kusalavipākaṃ uppajjati,",
  "tika-abh02t:26_11": "tādisassa pana puññassa abhāvā na tesaṃ tattha abhirati hotīti adhippāyo. Kusalakammajassa",
  "tika-abh02t:26_12": "pana aniṭṭhassābhāvo viya akusalakammajassa sobhanassa iṭṭhassa abhāvo vattabbo.",
  "tika-abh02t:26_13": "Hatthiādīnampi hi akusalakammajaṃ manussānaṃ akusalavipākasseva ārammaṇaṃ, kusalakammajaṃ",
  "tika-abh02t:26_14": "pana pavatte samuṭṭhitaṃ kusalavipākassa. Iṭṭhārammaṇena pana vomissakattā appakaṃ",
  "tika-abh02t:26_15": "akusalakammajaṃ bahulaṃ akusalavipākuppattiyā kāraṇaṃ na bhavissatīti sakkā vattunti.",
  "tika-abh02t:26_16": "Vipākaṃ pana katthaci na sakkā vañcetunti vipākavasena iṭṭhāniṭṭhārammaṇavavatthānaṃ",
  "tika-abh02t:26_17": "suṭṭhu vuttaṃ. Tasmā taṃ anugantvā sabbattha iṭṭhāniṭṭhatā yojetabbā.",
  "tika-abh02t:27_0": "Aniṭṭhā pañca kāmaguṇāti kasmā vuttaṃ, nanu “cakkhuviññeyyāni rūpāni iṭṭhānī”ti evamādinā",
  "tika-abh02t:27_1": "iṭṭhāneva rūpādīni “kāmaguṇā”ti vuttānīti? Kāmaguṇasadisesu kāmaguṇavohārato, sadisatā",
  "tika-abh02t:27_2": "ca rūpādibhāvoyeva, na iṭṭhatā. “Aniṭṭhā”ti vā vacanena akāmaguṇatā dassitāti kāmaguṇavisabhāgā",
  "tika-abh02t:27_3": "rūpādayo “kāmaguṇā”ti vuttā asive “sivā”ti vohāro viya. Sabbāni vā iṭṭhāniṭṭhāni",
  "tika-abh02t:27_4": "rūpādīni taṇhāvatthubhāvato kāmaguṇāyeva. Vuttañhi “rūpā loke piyarūpaṃ sātarūpa”ntiādi.",
  "tika-abh02t:27_5": "Atisayena pana kāmanīyattā suttesu “kāmaguṇā”ti iṭṭhāni rūpādīni vuttānīti.",
  "tika-abh02t:28_0": "Dvīsupi hīnapaṇītapadesu “akusalakammajavasena kusalakammajavasenā”ti vacanaṃ “tesaṃ",
  "tika-abh02t:28_1": "tesaṃ sattāna”nti sattavasena niyametvā vibhajitattā, ayañcattho “tesaṃ tesa”nti",
  "tika-abh02t:28_2": "avayavayoge sāmivacanaṃ katvā vuttoti veditabbo. Sattasantānapariyāpannesu kammajaṃ",
  "tika-abh02t:28_3": "visiṭṭhanti “kammajavasenā”ti vuttaṃ. Yadi pana tehi tehīti etasmiṃ atthe tesaṃ tesanti",
  "tika-abh02t:28_4": "sāmivacanaṃ, visayavisayīsambandhe vā, na kammajavaseneva rūpādīni vibhattāni, sabbesaṃ",
  "tika-abh02t:28_5": "pana indriyabaddhānaṃ vasena vibhattānīti viññāyanti. Ettha ca pākaṭehi rūpādīhi",
  "tika-abh02t:28_6": "nayo dassitoti cakkhādīsupi hīnapaṇītatā yojetabbā.",
  "tika-abh02t:29_0": "Manāpapariyantanti manāpaṃ pariyantaṃ mariyādābhūtaṃ pañcasu kāmaguṇesu vadāmīti",
  "tika-abh02t:29_1": "attho. Kiṃ kāraṇanti? Yasmā te ekaccassa manāpā honti, ekaccassa amanāpā, yassa yeva",
  "tika-abh02t:29_2": "manāpā, tassa teva paramā, tasmā tassa tassa ajjhāsayavasena kāmaguṇānaṃ paramatā",
  "tika-abh02t:29_3": "hoti, na tesaṃyeva sabhāvato.",
  "tika-abh02t:30_0": "Evanti imasmiṃ sutte vuttanayena. Ekasmiṃyeva assādanakujjhanato ārammaṇasabhāvasseva",
  "tika-abh02t:30_1": "iṭṭhāniṭṭhābhāvato aniṭṭhaṃ “iṭṭha”nti gahaṇato ca, iṭṭhaṃ “aniṭṭha”nti gahaṇato",
  "tika-abh02t:30_2": "ca iṭṭhāniṭṭhaṃ nāma pāṭiyekkaṃ paṭivibhattaṃ natthīti attho. Saññāvipallāsena cātiādinā",
  "tika-abh02t:30_3": "nibbāne viya aññesu ārammaṇesu saññāvipallāsena iṭṭhāniṭṭhaggahaṇaṃ hoti. Pittummattādīnaṃ",
  "tika-abh02t:30_4": "khīrasakkarādīsu dosussadasamuṭṭhitasaññāvipallāsavasena tittaggahaṇaṃ viyāti imamatthaṃ",
  "tika-abh02t:30_5": "sandhāya manāpapariyantatā vuttāti dasseti.",
  "tika-abh02t:31_0": "Vibhattaṃ atthīti ca vavatthitaṃ atthīti attho, aṭṭhakathācariyehi vibhattaṃ pakāsitanti",
  "tika-abh02t:31_1": "vā. Tañca majjhimakasattassa vasena vavatthitaṃ pakāsitañca, aññesañca vipallāsavasena",
  "tika-abh02t:31_2": "idaṃ iṭṭhaṃ aniṭṭhañca hotīti adhippāyo. Evaṃ vavatthitassa paniṭṭhāniṭṭhassa aniṭṭhaṃ",
  "tika-abh02t:31_3": "iṭṭhanti ca gahaṇe na kevalaṃ saññāvipallāsova kāraṇaṃ, dhātukkhobhavasena indriyavikārāpattiādinā",
  "tika-abh02t:31_4": "kusalākusalavipākuppattihetubhāvopīti sakkā vattuṃ. Tathā hi sītudakaṃ ghammābhitattānaṃ",
  "tika-abh02t:31_5": "kusalavipākassa kāyaviññāṇassa hetu hoti, sītābhibhūtānaṃ akusalavipākassa. Tūlapicusamphasso",
  "tika-abh02t:31_6": "vaṇe dukkho nivaṇe sukho, mudutaruṇahatthasambāhanañca sukhaṃ uppādeti, teneva hatthena",
  "tika-abh02t:31_7": "paharaṇaṃ dukkhaṃ, tasmā vipākavasena ārammaṇavavatthānaṃ yuttaṃ.",
  "tika-abh02t:32_0": "Kiñcāpītiādinā satipi saññāvipallāse buddharūpadassanādīsu kusalavipākasseva gūthadassanādīsu",
  "tika-abh02t:32_1": "ca akusalavipākassa uppattiṃ dassento tena vipākena ārammaṇassa iṭṭhāniṭṭhataṃ dasseti.",
  "tika-abh02t:32_2": "Vijjamānepi saññāvipallāse ārammaṇena vipākaniyamadassanaṃ ārammaṇaniyamadassanatthameva katanti.",
  "tika-abh02t:33_0": "Apica dvāravasenapītiādinā dvārantare dukkhassa sukhassa ca paccayabhūtassa dvārantare",
  "tika-abh02t:33_1": "sukhadukkhavipākuppādanato vipākena ārammaṇaniyamadassanena ekasmiṃyeva ca dvāre",
  "tika-abh02t:33_2": "samānasseva maṇiratanādiphoṭṭhabbassa saṇikaṃ phusane pothane ca sukhadukkhuppādanato",
  "tika-abh02t:33_3": "vipākavasena iṭṭhāniṭṭhatā dassitāti viññāyati.",
  "tika-abh02t:34_0": "Heṭṭhimanayoti majjhimakasattassa vipākassa ca vasena vavatthitaṃ ārammaṇaṃ gahetvā",
  "tika-abh02t:34_1": "“tesaṃ tesaṃ sattānaṃ uññāta”nti ca ādinā vuttanayo. Sammutimanāpanti majjhimakasattassa",
  "tika-abh02t:34_2": "vipākassa ca vasena sammataṃ vavatthitaṃ manāpaṃ, taṃ pana sabhāveneva vavatthitanti",
  "tika-abh02t:34_3": "abhinditabbatova na bhindatīti adhippāyo. Saññāvipallāsena nerayikādīhipi puggalehi",
  "tika-abh02t:34_4": "manāpanti gahitaṃ puggalamanāpaṃ “taṃ taṃ vā panā”tiādinā bhindati. Vemānikapetarūpampi",
  "tika-abh02t:34_5": "akusalakammajattā kammakāraṇādidukkhavatthubhāvato ca “manussarūpato hīna”nti vuttaṃ.",
  "tika-abh02t:35_0": "7. Oḷārikarūpānaṃ vatthārammaṇapaṭighātavasena supariggahitatā, sukhumānaṃ tathā",
  "tika-abh02t:35_1": "abhāvato duppariggahitatā ca yojetabbā. Duppariggahaṭṭheneva lakkhaṇaduppaṭivijjhanatā",
  "tika-abh02t:35_2": "daṭṭhabbā. Dasavidhanti “dūre”ti avuttassa dassanatthaṃ vuttaṃ. Vuttampi pana okāsato dūre hotiyeva.",
  "tika-abh02t:36_0": "Heṭṭhimanayoti “itthindriyaṃ…pe… idaṃ vuccati rūpaṃ santike”ti evaṃ lakkhaṇato dvādasahatthavasena",
  "tika-abh02t:36_1": "vavatthitaokāsato ca dassetvā niyyātitanayo. So lakkhaṇokāsavasena dūrasantikena",
  "tika-abh02t:36_2": "saha gahetvā niyyātitattā bhindamāno missakaṃ karonto gato. Atha vā bhindamānoti",
  "tika-abh02t:36_3": "sarūpadassanena lakkhaṇato yevāpanakena okāsatoti evaṃ lakkhaṇato okāsato ca visuṃ",
  "tika-abh02t:36_4": "karonto gatoti attho. Atha vā lakkhaṇato santikadūrānaṃ okāsato dūrasantikabhāvakaraṇena",
  "tika-abh02t:36_5": "santikabhāvaṃ bhinditvā dūrabhāvaṃ, dūrabhāvañca bhinditvā santikabhāvaṃ karonto",
  "tika-abh02t:36_6": "pavattoti “bhindamāno gato”ti vuttaṃ. Idha panāti “taṃ taṃ vā pana rūpaṃ upādāya",
  "tika-abh02t:36_7": "upādāyā”ti idha purimanayena lakkhaṇato dūraṃ okāsato santikabhāvakaraṇena na bhindati",
  "tika-abh02t:36_8": "bhagavā, na ca okāsadūrato visuṃ karaṇena, nāpi okāsadūrena vomissakakaraṇenāti attho.",
  "tika-abh02t:36_9": "Kiṃ pana karotīti? Okāsato dūrameva bhindati. Ettha pana na pubbe vuttanayena tidhā",
  "tika-abh02t:36_10": "attho daṭṭhabbo. Na hi okāsato dūraṃ lakkhaṇato santikaṃ karoti, lakkhaṇato vā visuṃ",
  "tika-abh02t:36_11": "tena vā vomissakanti. Okāsato dūrassa pana okāsatova santikabhāvakaraṇaṃ idha “bhedana”nti",
  "tika-abh02t:36_12": "veditabbaṃ. Idha pana na lakkhaṇato dūraṃ bhindatīti etthāpi vā na pubbe vuttanayena",
  "tika-abh02t:36_13": "tidhā bhedassa akaraṇaṃ vuttaṃ, lakkhaṇato santikadūrānaṃ pana lakkhaṇato upādāyupādāya",
  "tika-abh02t:36_14": "dūrasantikabhāvo natthīti lakkhaṇato dūrassa lakkhaṇatova santikabhāvākaraṇaṃ lakkhaṇato",
  "tika-abh02t:36_15": "dūrassa abhedananti daṭṭhabbaṃ. Purimanayo viya ayaṃ nayo na hotīti ettakameva hi",
  "tika-abh02t:36_16": "ettha dassetīti bhindamānoti ettha ca aññathā bhedanaṃ vuttaṃ, bhedanaṃ idha ca aññathā vuttanti.",
  "tika-abh02t:37": "Rūpakkhandhaniddesavaṇṇanā niṭṭhitā.",
  "tika-abh02t:38": "2. Vedanākkhandhaniddesavaṇṇanā",
  "tika-abh02t:39_0": "8. Cakkhādayo pasādā oḷārikamanomayattabhāvapariyāpannā kāyavohāraṃ arahantīti tabbatthukā",
  "tika-abh02t:39_1": "adukkhamasukhā “kāyikā”ti pariyāyena vuttā, na kāyapasādavatthukattā. Na hi cakkhādayo",
  "tika-abh02t:39_2": "kāyapasādā hontīti. Santativasena khaṇādivasena cāti ettha addhāsamayavasena atītādibhāvassa",
  "tika-abh02t:39_3": "avacanaṃ sukhādivasena bhinnāya atītādibhāvavacanato. Na hi sukhāyeva addhāvasena",
  "tika-abh02t:39_4": "samayavasena ca atītādikā hoti, tathā dukkhā adukkhamasukhā ca kāyikacetasikādibhāvena",
  "tika-abh02t:39_5": "bhinnā. Tena vedanāsamudayo addhāsamayavasena atītādibhāvena vattabbataṃ arahati",
  "tika-abh02t:39_6": "samudāyassa tehi paricchinditabbattā, vedanekadesā pana ettha gahitāti te santatikhaṇehi",
  "tika-abh02t:39_7": "paricchedaṃ arahanti tattha tathāparicchinditabbānaṃ gahitattāti. Ekasantatiyaṃ pana",
  "tika-abh02t:39_8": "sukhādianekabhedasabbhāvena tesu yo bhedo paricchinditabbabhāvena gahito, tassa ekappakārassa",
  "tika-abh02t:39_9": "pākaṭassa paricchedikā taṃsahitadvārālambanappavattā, avicchedena taduppādakekavidhavisayasamāyogappavattā",
  "tika-abh02t:39_10": "ca santati bhavituṃ arahatīti tassa bhedantaraṃ anāmasitvā paricchedakabhāvena gahaṇaṃ",
  "tika-abh02t:39_11": "kataṃ. Lahuparivattino vā dhammā parivattaneneva paricchedaṃ arahantīti santatikhaṇavasena",
  "tika-abh02t:39_12": "paricchedo vutto. Pubbantāparantamajjhagatāti etena hetupaccayakiccavasena vuttanayaṃ dasseti.",
  "tika-abh02t:40_0": "11. Kilesaggisampayogato sadarathā. Etena sabhāvato oḷārikataṃ dasseti, dukkhavipākaṭṭhenāti",
  "tika-abh02t:40_1": "etena oḷārikavipākanipphādanena kiccato. Kammavegakkhittā kammapaṭibaddhabhūtā ca",
  "tika-abh02t:40_2": "kāyakammādibyāpāravirahato nirussāhā vipākā, saussāhā ca kiriyā avipākā. Savipākā",
  "tika-abh02t:40_3": "ca sagabbhā viya oḷārikāti tabbipakkhato avipākā sukhumāti vuttā.",
  "tika-abh02t:41_0": "Asātaṭṭhenāti amadhuraṭṭhena. Tena sātapaṭipakkhaṃ aniṭṭhasabhāvaṃ dasseti. Dukkhaṭṭhenāti",
  "tika-abh02t:41_1": "dukkhamaṭṭhena. Tena dukkhānaṃ santāpanakiccaṃ dasseti. “Yāyaṃ, bhante, adukkhamasukhā",
  "tika-abh02t:41_2": "vedanā, santasmiṃ esā paṇīte sukhe vuttā bhagavatā”ti vacanato adukkhamasukhā pharaṇasabhāvavirahato",
  "tika-abh02t:41_3": "asantānaṃ kāmarāgapaṭighānusayānaṃ anusayanassa aṭṭhānattā santā, sukhe nikantiṃ",
  "tika-abh02t:41_4": "pariyādāya adhigantabbattā padhānabhāvaṃ nītāti paṇītāti. Tathā anadhigantabbā ca",
  "tika-abh02t:41_5": "kāmāvacarajātiādisaṅkaraṃ akatvā samānajātiyaṃ ñāṇasampayuttavippayuttādike samānabhede",
  "tika-abh02t:41_6": "sukhato paṇītāti yojetabbā. Upabrūhitānaṃ dhātūnaṃ paccayabhāvena sukhā khobheti",
  "tika-abh02t:41_7": "vibādhitānaṃ paccayabhāvena dukkhā ca. Ubhayampi kāyaṃ byāpentaṃ viya uppajjatīti",
  "tika-abh02t:41_8": "pharati. Madayamānanti madaṃ karontaṃ. Chādayamānanti icchaṃ uppādentaṃ, avattharamānaṃ",
  "tika-abh02t:41_9": "vā. Ghammābhitattassa sītodakaghaṭena āsittassa yathā kāyo upabrūhito hoti, evaṃ",
  "tika-abh02t:41_10": "sukhasamaṅginopīti katvā “āsiñcamānaṃ viyā”ti vuttaṃ. Ekattanimitteyevāti pathavīkasiṇādike",
  "tika-abh02t:41_11": "ekasabhāve eva nimitte. Caratīti nānāvajjane javane vedanā viya vipphandanarahitattā sukhumā.",
  "tika-abh02t:42_0": "Adhippāye akusalatāya akovido. Kusalattike…pe… āgatattāti “kusalākusalā vedanā oḷārikā,",
  "tika-abh02t:42_1": "abyākatā vedanā sukhumā”ti evaṃ āgatattā. Bhūmantarabhede dassetuṃ “yampī”tiādi āraddhaṃ.",
  "tika-abh02t:42_2": "Iminā nīhārenāti etena “kāmāvacarasukhato kāmāvacarupekkhā sukhumā”tiādinā sabhāvādibhedena",
  "tika-abh02t:42_3": "ca oḷārikasukhumabhāvaṃ tatra tatreva kathento na bhindatīti nayaṃ dasseti.",
  "tika-abh02t:43_0": "Lokiyalokuttaramissakā kathitā, tasmā ekantapaṇīte hīnapaṇītānaṃ uddhaṭattā evameva",
  "tika-abh02t:43_1": "ekantahīne ca yathāsambhavaṃ hīnapaṇītatā uddharitabbāti anuññātaṃ hotīti ubhayattha",
  "tika-abh02t:43_2": "taduddharaṇe na kukkuccāyitabbanti attho.",
  "tika-abh02t:44_0": "Akusalānaṃ kusalādīhi sukhumattābhāvato pāḷiyā āgatassa aparivattanīyabhāvena “heṭṭhimanayo",
  "tika-abh02t:44_1": "na oloketabbo”ti vuttanti vadanti, taṃtaṃvāpanavasena kathanepi parivattanaṃ natthīti",
  "tika-abh02t:44_2": "na parivattanaṃ sandhāya “heṭṭhimanayo na oloketabbo”ti vuttaṃ, heṭṭhimanayassa pana",
  "tika-abh02t:44_3": "vuttattā avuttanayaṃ gahetvā “taṃ taṃ vā panā”ti vattuṃ yuttanti “heṭṭhimanayo na",
  "tika-abh02t:44_4": "oloketabbo”ti vuttanti veditabbo. Bahuvipākā akusalā dosussannatāya oḷārikā, tathā",
  "tika-abh02t:44_5": "appavipākā kusalā. Mandadosattā appavipākā akusalā sukhumā, tathā bahuvipākā kusalā",
  "tika-abh02t:44_6": "ca. Oḷārikasukhumanikantivatthubhāvato kāmāvacarādīnaṃ oḷārikasukhumatā. Sāpīti bhāvanāmayāya",
  "tika-abh02t:44_7": "bhedanena dānamayasīlamayānañca paccekaṃ bhedanaṃ nayato dassitanti veditabbaṃ. Sāpīti",
  "tika-abh02t:44_8": "vā tividhāpīti yojetabbaṃ.",
  "tika-abh02t:45_0": "13. Jātiādivasena asamānakoṭṭhāsatā visabhāgaṭṭho. Dukkhavipākatādivasena asadisakiccatā,",
  "tika-abh02t:45_1": "asadisasabhāvatā vā visaṃsaṭṭho, na asampayogo. Yadi siyā, dūravipariyāyena santikaṃ",
  "tika-abh02t:45_2": "hotīti saṃsaṭṭhaṭṭhena santikatā āpajjati, na ca vedanāya vedanāsampayogo atthi.",
  "tika-abh02t:45_3": "Santikapadavaṇṇanāya ca “sabhāgaṭṭhena sarikkhaṭṭhena cā”ti vakkhatīti vuttanayeneva attho veditabbo.",
  "tika-abh02t:46_0": "Na dūrato santikaṃ uddharitabbanti kasmā vuttaṃ, kiṃ yathā santikato akusalato akusalā",
  "tika-abh02t:46_1": "dūreti uddharīyati, tathā tato dūrato kusalato kusalā santiketi uddharituṃ na sakkāti?",
  "tika-abh02t:46_2": "Na sakkā. Tathā hi sati kusalā kusalāya santiketi katvā santikato santikatā eva uddharitā",
  "tika-abh02t:46_3": "siyā, tathā ca sati santikasantikataratāvacanameva āpajjati, upādāyupādāya dūrasantikatāva",
  "tika-abh02t:46_4": "idha vuccati, tasmā dūrato dūruddharaṇaṃ viya santikato santikuddharaṇañca na sakkā",
  "tika-abh02t:46_5": "kātuṃ dūradūrataratāya viya santikasantikataratāya ca anadhippetattā. Atha pana vadeyya",
  "tika-abh02t:46_6": "“na kusalā kusalāya eva santiketi uddharitabbā, atha kho yato sā dūre, tassā akusalāyā”ti,",
  "tika-abh02t:46_7": "tañca natthi. Na hi akusalāya kusalā kadāci santike atthīti. Athāpi vadeyya “yā akusalā",
  "tika-abh02t:46_8": "kusalāya santike, sā tato dūrato kusalato uddharitabbā”ti, tadapi natthi. Na hi kusale",
  "tika-abh02t:46_9": "akusalā atthi, yā tato santiketi uddhariyeyya, tasmā idha vuttassa dūrassa dūrato",
  "tika-abh02t:46_10": "accantavisabhāgattā dūre santikaṃ natthīti na sakkā dūrato santikaṃ uddharituṃ, santike",
  "tika-abh02t:46_11": "panidha vutte bhinne tattheva dūraṃ labbhatīti āha “santikato pana dūraṃ uddharitabba”nti.",
  "tika-abh02t:47_0": "Upādāyupādāya dūrato ca santikaṃ na sakkā uddharituṃ. Lobhasahagatāya dosasahagatā",
  "tika-abh02t:47_1": "dūre lobhasahagatā santiketi hi vuccamāne santikatova santikaṃ uddharitaṃ hoti. Tathā",
  "tika-abh02t:47_2": "dosasahagatāya lobhasahagatā dūre dosasahagatā santiketi etthāpi sabhāgato sabhāgantarassa",
  "tika-abh02t:47_3": "uddhaṭattā, na ca sakkā “lobhasahagatāya dosasahagatā dūre sā eva ca santike”ti vattuṃ",
  "tika-abh02t:47_4": "dosasahagatāya santikabhāvassa akāraṇattā, tasmā visabhāgatā bhedaṃ aggahetvā na",
  "tika-abh02t:47_5": "pavattatīti sabhāgābyāpakattā dūratāya dūrato santikuddharaṇaṃ na sakkā kātuṃ. Na",
  "tika-abh02t:47_6": "hi dosasahagatā akusalasabhāgaṃ sabbaṃ byāpetvā pavattatīti. Sabhāgatā pana bhedaṃ",
  "tika-abh02t:47_7": "antogadhaṃ katvā pavattatīti visabhāgabyāpakattā santikatāya santikato dūruddharaṇaṃ",
  "tika-abh02t:47_8": "sakkā kātuṃ. Akusalatā hi lobhasahagatādisabbavisabhāgabyāpikāti. Tenāha “na dūrato",
  "tika-abh02t:47_9": "santikaṃ uddharitabba”ntiādi.",
  "tika-abh02t:48": "Vedanākkhandhaniddesavaṇṇanā niṭṭhitā.",
  "tika-abh02t:49": "3. Saññākkhandhaniddesavaṇṇanā",
  "tika-abh02t:50_0": "17. Cakkhusamphassajā saññāti ettha yadipi vatthuto phassassa nāmaṃ phassato ca saññāya,",
  "tika-abh02t:50_1": "vatthuvisiṭṭhaphassena pana visiṭṭhasaññā vatthunā ca visiṭṭhā hoti phassassa viya",
  "tika-abh02t:50_2": "tassāpi tabbatthukattāti “vatthuto nāma”nti vuttaṃ. Paṭighasamphassajā saññāti etthāpi",
  "tika-abh02t:50_3": "yathā phasso vatthārammaṇapaṭighaṭṭanena uppanno, tathā tato jātasaññāpīti “vatthārammaṇato",
  "tika-abh02t:50_4": "nāma”nti vuttaṃ. Ettha ca paṭighajo samphasso, paṭighaviññeyyo vā samphasso paṭighasamphassoti",
  "tika-abh02t:50_5": "uttarapadalopaṃ katvā vuttanti veditabbaṃ.",
  "tika-abh02t:51_0": "Viññeyyabhāve vacanaṃ adhikicca pavattā, vacanādhīnā vā arūpakkhandhā, adhivacanaṃ",
  "tika-abh02t:51_1": "vā etesaṃ pakāsanaṃ atthīti “adhivacanā”ti vuccanti, tatojo samphasso adhivacanasamphasso,",
  "tika-abh02t:51_2": "samphassoyeva vā yathāvuttehi atthehi adhivacano ca samphasso cāti adhivacanasamphasso,",
  "tika-abh02t:51_3": "adhivacanaviññeyyo vā samphasso adhivacanasamphasso, tato tasmiṃ vā jātā adhivacanasamphassajā.",
  "tika-abh02t:51_4": "Pañcadvārikasamphassepi yathāvutto attho sambhavatīti tena pariyāyena tatojāpi saññā",
  "tika-abh02t:51_5": "“adhivacanasamphassajā”ti vuttā. Yathā pana aññappakārāsambhavato manosamphassajā",
  "tika-abh02t:51_6": "nippariyāyena “adhivacanasamphassajā”ti vuccati, na evaṃ ayaṃ paṭighasamphassajā",
  "tika-abh02t:51_7": "āveṇikappakārantarasambhavatoti adhippāyo.",
  "tika-abh02t:52_0": "Yadi evaṃ cattāro khandhāpi yathāvuttasamphassato jātattā “adhivacanasamphassajā”ti",
  "tika-abh02t:52_1": "vattuṃ yuttā, saññāva kasmā evaṃ vuttāti? Tiṇṇaṃ khandhānaṃ atthavasena attano pattampi",
  "tika-abh02t:52_2": "nāmaṃ yattha pavattamāno adhivacanasamphassaja-saddo niruḷhatāya dhammābhilāpo hoti,",
  "tika-abh02t:52_3": "tassā saññāya eva āropetvā sayaṃ nivattanaṃ hoti. Tenāha “tayo hi arūpino khandhā”tiādi.",
  "tika-abh02t:52_4": "Atha vā saññāya paṭighasamphassajāti aññampi visiṭṭhaṃ nāmaṃ atthīti adhivacanasamphassajānāmaṃ",
  "tika-abh02t:52_5": "tiṇṇaṃyeva khandhānaṃ bhavituṃ arahati. Te pana attano nāmaṃ saññāya datvā nivattāti",
  "tika-abh02t:52_6": "imamatthaṃ sandhāyāha “tayo hi arūpino khandhā”tiādi. Pañcadvārikasaññā oloketvāpi",
  "tika-abh02t:52_7": "jānituṃ sakkāti idaṃ tena tenādhippāyena hatthavikārādikaraṇe tadadhippāyavijānananimittabhūtā",
  "tika-abh02t:52_8": "viññatti viya rajjitvā olokanādīsu rattatādivijānananimittaṃ olokanaṃ cakkhuviññāṇavisayasamāgame",
  "tika-abh02t:52_9": "pākaṭaṃ hotīti taṃsampayuttāya saññāyapi tathāpākaṭabhāvaṃ sandhāya vuttaṃ.",
  "tika-abh02t:53_0": "Rajjitvā olokanādivasena pākaṭā javanappavattā bhavituṃ arahatīti etissā āsaṅkāya",
  "tika-abh02t:53_1": "nivattanatthaṃ “pasādavatthukā evā”ti āha. Aññaṃ cintentanti yaṃ pubbe tena cintitaṃ",
  "tika-abh02t:53_2": "ñātaṃ, tato aññaṃ cintentanti attho.",
  "tika-abh02t:54": "Saññākkhandhaniddesavaṇṇanā niṭṭhitā.",
  "tika-abh02t:55": "4. Saṅkhārakkhandhaniddesavaṇṇanā",
  "tika-abh02t:56_0": "20. Heṭṭhimakoṭiyāti ettha bhummaniddesova. Tattha hi padhānaṃ dassitanti. Yadi evaṃ",
  "tika-abh02t:56_1": "uparimakoṭiyā taṃ na dassitanti āpajjatīti? Nāpajjati, uparimakoṭigatabhāvena vinā",
  "tika-abh02t:56_2": "heṭṭhimakoṭigatabhāvābhāvato. Heṭṭhimakoṭi hi sabbabyāpikāti. Dutiye karaṇaniddeso,",
  "tika-abh02t:56_3": "heṭṭhimakoṭiyā āgatāti sambandho. Purimepi vā “heṭṭhimakoṭiyā”ti yaṃ vuttaṃ, tañca",
  "tika-abh02t:56_4": "padhānasaṅkhāradassanavasenāti sambandhakaraṇena karaṇaniddesova. Taṃsampayuttā saṅkhārāti",
  "tika-abh02t:56_5": "ekūnapaññāsappabhede saṅkhāre āha. Gahitāva honti tappaṭibaddhattā.",
  "tika-abh02t:57": "Saṅkhārakkhandhaniddesavaṇṇanā niṭṭhitā.",
  "tika-abh02t:58": "Pakiṇṇakakathāvaṇṇanā",
  "tika-abh02t:59_0": "Samuggama-saddo sañjātiyaṃ ādiuppattiyaṃ niruḷho. Taṃtaṃpaccayasamāyoge hi purimabhavasaṅkhātā",
  "tika-abh02t:59_1": "purimantato uddhaṅgamanaṃ samuggamo, sandhiyaṃ vā paṭisandhiyaṃ uggamo samuggamo.",
  "tika-abh02t:59_2": "So pana yattha pañcakkhandhā paripuṇṇā samuggacchanti, tattheva dassito. Etena nayena",
  "tika-abh02t:59_3": "aparipuṇṇakhandhasamuggamo ekavokāracatuvokāresu sakkā viññātunti. Atha vā yathādhigatānaṃ",
  "tika-abh02t:59_4": "pañcannampi khandhānaṃ saha uggamo uppatti samuggamo. Etasmiṃ atthe vikaluppatti",
  "tika-abh02t:59_5": "asaṅgahitā hoti. Himavantappadese jātimantaeḷakalomaṃ jātiuṇṇā. Sappimaṇḍabindūti",
  "tika-abh02t:59_6": "evaṃ etthāpi bindu-saddo yojetabbo. Evaṃvaṇṇappaṭibhāganti evaṃvaṇṇaṃ evaṃsaṇṭhānañca.",
  "tika-abh02t:59_7": "Paṭibhajanaṃ vā paṭibhāgo, sadisatābhajanaṃ sadisatāpattīti attho. Evaṃvidho vaṇṇappaṭibhāgo",
  "tika-abh02t:59_8": "etassāti evaṃvaṇṇappaṭibhāgaṃ.",
  "tika-abh02t:60_0": "Santatisīsānīti santatimūlāni, santatikoṭṭhāsā vā. Anekindriyasamāhārabhāvato hi",
  "tika-abh02t:60_1": "padhānaṅgaṃ “sīsa”nti vuccati, evaṃ vatthudasakādikoṭṭhāsā anekarūpasamudāyabhūtā",
  "tika-abh02t:60_2": "“sīsānī”ti vuttānīti.",
  "tika-abh02t:61_0": "Pañcakkhandhā paripuṇṇā hontīti gaṇanāpāripūriṃ sandhāya vuttaṃ, na tassa tassa khandhassa",
  "tika-abh02t:61_1": "paripuṇṇataṃ. Kammasamuṭṭhānapaveṇiyā vuttattā “utucittāhārajapaveṇī ca ettakaṃ kālaṃ",
  "tika-abh02t:61_2": "atikkamitvā hotī”tiādinā vattabbā siyā, taṃ pana “pubbāparato”ti ettha vakkhatīti",
  "tika-abh02t:61_3": "akathetvā kammajapaveṇī ca na sabbā vuttāti avuttaṃ dassetuṃ opapātikasamuggamo nāma",
  "tika-abh02t:61_4": "dassito. Evaṃ…pe… pañcakkhandhā paripuṇṇā hontīti paripuṇṇāyatanānaṃ vasena nayo",
  "tika-abh02t:61_5": "dassito, aparipuṇṇāyatanānaṃ pana kāmāvacarānaṃ rūpāvacarānaṃ parihīnāyatanassa vasena",
  "tika-abh02t:61_6": "santatisīsahāni veditabbā.",
  "tika-abh02t:62_0": "Pubbāparatoti ayaṃ vicāraṇā na pañcannaṃ khandhānaṃ uppattiyaṃ, atha kho tesaṃ rūpasamuṭṭhāpaneti",
  "tika-abh02t:62_1": "daṭṭhabbā. Taṃ dassento āha “evaṃ panā”tiādi. Apacchāapure uppannesūti etena saṃsayakāraṇaṃ",
  "tika-abh02t:62_2": "dasseti. Sahuppannesu hi idameva paṭhamaṃ rūpaṃ samuṭṭhāpeti, idaṃ pacchāti adassitaṃ",
  "tika-abh02t:62_3": "na sakkā viññātuṃ. Ettha ca “pubbāparato”ti etissā vicāraṇāya vatthubhāvena paṭisandhiyaṃ",
  "tika-abh02t:62_4": "uppannā pavattā pañcakkhandhā gahitā. Tattha ca niddhāraṇe bhummaniddesoti “rūpaṃ",
  "tika-abh02t:62_5": "paṭhamaṃ rūpaṃ samuṭṭhāpetī”ti āha. Aññathā bhāvenabhāvalakkhaṇatthe bhummaniddese",
  "tika-abh02t:62_6": "sati rūpassa rūpasamuṭṭhāpanakkhaṇe kammassapi rūpasamuṭṭhānaṃ vadantīti ubhayanti",
  "tika-abh02t:62_7": "vattabbaṃ siyāti. Rūpārūpasantatiñca gahetvā ayaṃ vicāraṇā pavattāti “rūpaṃ paṭhamaṃ",
  "tika-abh02t:62_8": "rūpaṃ samuṭṭhāpetī”ti vuttaṃ. Aññathā paṭisandhikkhaṇe eva vijjamāne gahetvā vicāraṇāya",
  "tika-abh02t:62_9": "kariyamānāya arūpassa rūpasamuṭṭhāpanameva natthīti pubbāparasamuṭṭhāpanavicāraṇāva",
  "tika-abh02t:62_10": "idha na upapajjatīti vattabbaṃ siyāti. Vatthu uppādakkhaṇe dubbalaṃ hotīti sabbarūpānaṃ",
  "tika-abh02t:62_11": "uppādakkhaṇe dubbalataṃ sandhāya vuttaṃ. Tadā hi taṃ pacchājātapaccayarahitaṃ āhārādīhi",
  "tika-abh02t:62_12": "ca anupatthaddhanti “dubbala”nti vuttaṃ. Kammavegakkhittattāti idaṃ satipi bhavaṅgassa",
  "tika-abh02t:62_13": "kammajabhāve sāyaṃ vipākasantati paṭisandhikkhaṇe purimabhavaṅgasamuṭṭhāpakato aññena",
  "tika-abh02t:62_14": "kammunā khittā viya appatiṭṭhitā, tato parañca samānasantatiyaṃ anantarapaccayaṃ",
  "tika-abh02t:62_15": "purejātapaccayañca labhitvā patiṭṭhitāti imamatthaṃ sandhāya vuttaṃ.",
  "tika-abh02t:63_0": "Paveṇī ghaṭiyatīti cakkhādivatthusantati ekasmiṃ vijjamāne eva aññassa nirodhuppattivasena",
  "tika-abh02t:63_1": "ghaṭiyati, na cutipaṭisandhinissayavatthūnaṃ viya vicchedappavattīti attho. Aṅgatoti",
  "tika-abh02t:63_2": "jhānaṅgato. Jhānaṅgāni hi cittena saha rūpasamuṭṭhāpakāni, tesaṃ anubaladāyakāni",
  "tika-abh02t:63_3": "maggaṅgādīni tesu vijjamānesu visesarūpappavattidassanato. Atha vā yāni cittaṅgāni",
  "tika-abh02t:63_4": "cetanādīni cittassa rūpasamuṭṭhāpane aṅgabhāvaṃ sahāyabhāvaṃ gacchanti, tesaṃ baladāyakehi",
  "tika-abh02t:63_5": "jhānaṅgādīhi aparihīnanti attho. Tato parihīnattā hi cakkhuviññāṇādīni rūpaṃ na samuṭṭhāpentīti.",
  "tika-abh02t:63_6": "Yo pana vadeyya “paṭisandhicittena sahajātavatthu tassa ṭhitikkhaṇe ca bhaṅgakkhaṇe",
  "tika-abh02t:63_7": "ca purejātanti katvā paccayavekallābhāvato tasmiṃ khaṇadvaye rūpaṃ samuṭṭhāpetū”ti,",
  "tika-abh02t:63_8": "taṃ nivārento āha “yadi hi citta”ntiādi. Tattha ṭhitibhaṅgakkhaṇesupi tesaṃ dhammānaṃ",
  "tika-abh02t:63_9": "vatthu purejātaṃ na hotīti na vattabbamevetanti anujāni, tatthāpi dosaṃ dasseti.",
  "tika-abh02t:63_10": "Yadi tadā rūpaṃ samuṭṭhāpeyya, tava matena paṭisandhicittampi samuṭṭhāpeyya, tadā",
  "tika-abh02t:63_11": "pana rūpuppādanameva natthi. Yadā ca rūpuppādanaṃ, tadā uppādakkhaṇe tava matenapi",
  "tika-abh02t:63_12": "paccayavekallameva paṭisandhikkhaṇe purejātanissayābhāvato, tasmā paṭisandhicittaṃ",
  "tika-abh02t:63_13": "rūpaṃ na samuṭṭhāpetīti ayamettha adhippāyo. Uppādakkhaṇe aṭṭha rūpāni gahetvā uṭṭhahati.",
  "tika-abh02t:63_14": "Kasmā? Arūpadhammānaṃ anantarādipaccayavasena savegānaṃ paripuṇṇabalānameva uppattito.",
  "tika-abh02t:64_0": "Avisayatāyāti agatapubbassa gāmassa āgantukassa avisayabhāvato. Appahutatāyāti tattha",
  "tika-abh02t:64_1": "tassa anissarabhāvato. Cittasamuṭṭhāna…pe… ṭhitānīti idaṃ yehākārehi cittasamuṭṭhānarūpānaṃ",
  "tika-abh02t:64_2": "cittacetasikā paccayā honti, tehi sabbehi paṭisandhiyaṃ cittacetasikā samatiṃsakammajarūpānaṃ",
  "tika-abh02t:64_3": "yathāsambhavaṃ paccayā hontīti katvā vuttaṃ.",
  "tika-abh02t:65": "Vaṭṭamūlanti taṇhā avijjā vuccati. Cuticittena uppajjamānaṃ rūpaṃ tato purimatarehi uppajjamānaṃ viya na bhavantare uppajjatīti vaṭṭamūlassa vūpasantattā anuppatti vicāretabbā.",
  "tika-abh02t:66_0": "Rūpassa natthitāyāti rūpānaṃ nissaraṇattā arūpassa, virāgavasena pahīnattā uppādetabbassa",
  "tika-abh02t:66_1": "abhāvaṃ sandhāya vuttaṃ. Rūpokāse vā rūpaṃ atthīti katvā rūpapaccayānaṃ rūpuppādanaṃ",
  "tika-abh02t:66_2": "hoti, arūpaṃ pana rūpassa okāso na hotīti yasmiṃ rūpe sati cittaṃ aññaṃ rūpaṃ uppādeyya,",
  "tika-abh02t:66_3": "tadeva tattha natthīti attho. Purimarūpassapi hi paccayabhāvo atthi puttassa pitisadisatādassanatoti.",
  "tika-abh02t:67_0": "Utu pana paṭhamaṃ rūpaṃ samuṭṭhāpeti paṭisandhicittassa ṭhitikkhaṇe samuṭṭhāpanatoti",
  "tika-abh02t:67_1": "adhippāyo. Utu nāma cesa dandhanirodhotiādi utussa ṭhānakkhaṇe uppādane kāraṇadassanatthaṃ",
  "tika-abh02t:67_2": "arūpānaṃ uppādakāladassanatthañca vuttaṃ. Dandhanirodhattā hi so ṭhitikkhaṇe balavāti",
  "tika-abh02t:67_3": "tadā rūpaṃ samuṭṭhāpeti, tasmiṃ dharante eva khippanirodhattā soḷasasu cittesu uppannesu",
  "tika-abh02t:67_4": "paṭisandhianantaraṃ cittaṃ utunā samuṭṭhite rūpe puna samuṭṭhāpetīti adhippāyo. Tasmiṃ",
  "tika-abh02t:67_5": "dharante eva soḷasa cittāni uppajjitvā nirujjhantīti etena pana vacanena yadi uppādanirodhakkhaṇā",
  "tika-abh02t:67_6": "dharamānakkhaṇe eva gahitā, “soḷasacittakkhaṇāyukaṃ rūpa”nti vuttaṃ hoti, athuppādakkhaṇaṃ",
  "tika-abh02t:67_7": "aggahetvā nirodhakkhaṇova gahito, “sattarasacittakkhaṇāyuka”nti, sace nirodhakkhaṇaṃ",
  "tika-abh02t:67_8": "aggahetvā uppādakkhaṇo gahito, “adhikasoḷasacittakkhaṇāyuka”nti, yadi pana uppādanirodhakkhaṇā",
  "tika-abh02t:67_9": "dharamānakkhaṇe na gahitā, “adhikasattarasacittakkhaṇāyuka”nti. Yasmā pana “tesu",
  "tika-abh02t:67_10": "paṭisandhianantara”nti paṭisandhipi tassa dharamānakkhaṇe uppannesu gahitā, tasmā",
  "tika-abh02t:67_11": "uppādakkhaṇo dharamānakkhaṇe gahitoti nirodhakkhaṇe aggahite adhikasoḷasacittakkhaṇāyukatā",
  "tika-abh02t:67_12": "vakkhamānā, gahite vā soḷasacittakkhaṇāyukatā adhippetāti veditabbā.",
  "tika-abh02t:68": "Ojā kharāti savatthukaṃ ojaṃ sandhāyāha. Sabhāvato sukhumāya hi ojāya vatthuvasena atthi oḷārikasukhumatāti.",
  "tika-abh02t:69_0": "Cittañcevāti cittassa pubbaṅgamatāya vuttaṃ, taṃsampayuttakāpi pana rūpasamuṭṭhāpakā",
  "tika-abh02t:69_1": "hontīti. Yathāha “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena",
  "tika-abh02t:69_2": "paccayo”tiādi. Cittanti vā cittuppādaṃ gaṇhāti, na kammacetanaṃ viya ekadhammameva",
  "tika-abh02t:69_3": "avijjamānaṃ. Kammasamuṭṭhānañca taṃsampayuttehipi samuṭṭhitaṃ hotūti ce? Na, tehi",
  "tika-abh02t:69_4": "samuṭṭhitabhāvassa avuttattā, avacanañca tesaṃ kenaci paccayena paccayabhāvābhāvato.",
  "tika-abh02t:70_0": "Addhānaparicchedatoti kālaparicchedato. Tattha “sattarasa cittakkhaṇā rūpassa addhā,",
  "tika-abh02t:70_1": "rūpassa sattarasamo bhāgo arūpassā”ti eso addhānaparicchedo adhippeto. Paṭisandhikkhaṇeti",
  "tika-abh02t:70_2": "idaṃ nayadassanamattaṃ daṭṭhabbaṃ tato parampi rūpārūpānaṃ sahuppattisabbhāvato,",
  "tika-abh02t:70_3": "na panetaṃ paṭisandhikkhaṇe asahuppattiabhāvaṃ sandhāya vuttanti daṭṭhabbaṃ, paṭisandhicittassa",
  "tika-abh02t:70_4": "ṭhitibhaṅgakkhaṇesupi rūpuppattiṃ sayameva vakkhatīti. Phalappattanidassanena ca",
  "tika-abh02t:70_5": "rūpārūpānaṃ asamānakālataṃ nidasseti, na sahuppādaṃ tadatthaṃ anāraddhattā. Sahuppādena",
  "tika-abh02t:70_6": "pana asamānakālatā sukhadīpanā hotīti taṃdīpanatthameva sahuppādaggahaṇaṃ.",
  "tika-abh02t:71_0": "Yadi evaṃ rūpārūpānaṃ asamānaddhattā arūpaṃ ohāya rūpassa pavatti āpajjatīti etassā",
  "tika-abh02t:71_1": "nivāraṇatthamāha “tattha kiñcāpī”tiādi. Ekappamāṇāvāti nirantaraṃ pavattamānesu rūpārūpadhammesu",
  "tika-abh02t:71_2": "nicchiddesu arūparahitaṃ rūpaṃ, rūparahitaṃ vā arūpaṃ natthīti katvā vuttaṃ. Ayañca",
  "tika-abh02t:71_3": "kathā pañcavokāre kammajarūpappavattiṃ nibbānapaṭibhāganirodhasamāpattirahitaṃ sandhāya",
  "tika-abh02t:71_4": "katāti daṭṭhabbā. Pade padanti attano pade eva padaṃ nikkhipanto viya lahuṃ lahuṃ",
  "tika-abh02t:71_5": "akkamitvāti attho. Anohāyāti yāva cuti, tāva avijahitvā, cutikkhaṇe pana saheva nirujjhantīti.",
  "tika-abh02t:71_6": "Yasmiñcaddhāne aññamaññaṃ anohāya pavatti, so ca paṭisandhicutiparicchinno ukkaṃsato",
  "tika-abh02t:71_7": "etesaṃ addhāti. Evanti etena pubbe vuttaṃ avakaṃsato addhāpakāraṃ imañca saṅgaṇhātīti daṭṭhabbaṃ.",
  "tika-abh02t:72_0": "Ekuppādanānānirodhatoti etaṃ dvayamapi saha gahetvā rūpārūpānaṃ “ekuppādanānānirodhato”ti",
  "tika-abh02t:72_1": "eko daṭṭhabbākāro vuttoti daṭṭhabbo. Evaṃ ito paresupi. Pacchimakammajaṃ ṭhapetvāti",
  "tika-abh02t:72_2": "tassa cuticittena saha nirujjhanato nānānirodho natthīti katvā vuttanti vadanti.",
  "tika-abh02t:72_3": "Tassa pana ekuppādopi natthi heṭṭhā soḷasake pacchimassa bhaṅgakkhaṇe uppattivacanato.",
  "tika-abh02t:72_4": "Yadi pana yassa ekuppādanānānirodhā dvepi na santi, taṃ ṭhapetabbaṃ. Sabbampi cittassa",
  "tika-abh02t:72_5": "bhaṅgakkhaṇe uppannaṃ ṭhapetabbaṃ siyā, pacchimakammajassa pana uppattito parato",
  "tika-abh02t:72_6": "cittesu pavattamānesu kammajarūpassa anuppattito vajjetabbaṃ gahetabbañca tadā natthīti",
  "tika-abh02t:72_7": "“pacchimakammajaṃ ṭhapetvā”ti vuttanti veditabbaṃ. Tato pubbe pana aṭṭhacattālīsakammajarūpapaveṇī",
  "tika-abh02t:72_8": "atthīti tattha yaṃ cittassa uppādakkhaṇe uppannaṃ, taṃ aññassa uppādakkhaṇe nirujjhatīti",
  "tika-abh02t:72_9": "“ekuppādanānānirodha”nti gahetvā ṭhitibhaṅgakkhaṇesu uppannarūpāni vajjetvā evaṃ",
  "tika-abh02t:72_10": "ekuppādanānānirodhato veditabbāti yojanā katāti daṭṭhabbā. Tañhi rūpaṃ arūpena, arūpañca",
  "tika-abh02t:72_11": "tena ekuppādanānānirodhanti. Tattha saṅkhalikassa viya sambandho paveṇīti katvā aṭṭhacattālīsakammajiyavacanaṃ",
  "tika-abh02t:72_12": "kataṃ, aññathā ekūnapaññāsakammajiyavacanaṃ kattabbaṃ siyā.",
  "tika-abh02t:73_0": "Nānuppāda…pe… pacchimakammajena dīpetabbāti tena sudīpanattā vuttaṃ. Etena hi nayena",
  "tika-abh02t:73_1": "sakkā tato pubbepi ekassa cittassa bhaṅgakkhaṇe uppannarūpaṃ aññassapi bhaṅgakkhaṇe",
  "tika-abh02t:73_2": "eva nirujjhatīti taṃ arūpena, arūpañca tena nānuppādaṃ ekanirodhanti viññātunti.",
  "tika-abh02t:73_3": "Ubhayatthāpi pana aññassa cittassa ṭhitikkhaṇe uppannaṃ rūpaṃ aññassa ṭhitikkhaṇe,",
  "tika-abh02t:73_4": "tassa ṭhitikkhaṇe uppajjitvā ṭhitikkhaṇe eva nirujjhanakaṃ arūpañca na saṅgahitaṃ,",
  "tika-abh02t:73_5": "taṃ “nānuppādato nānānirodhato”ti ettheva saṅgahaṃ gacchatīti veditabbaṃ. Catusantatikarūpena",
  "tika-abh02t:73_6": "hi nānuppādanānānirodhatādīpanā ettha ṭhitikkhaṇe uppannassa dassitattā adassitassa",
  "tika-abh02t:73_7": "vasena nayadassanaṃ hotīti. Samatiṃsakammajarūpesu eva ṭhitassapi gabbhe gatassa",
  "tika-abh02t:73_8": "maraṇaṃ atthīti tesaṃ eva vasena pacchimakampi yojitaṃ. Amarā nāma bhaveyyuṃ, kasmā?",
  "tika-abh02t:73_9": "Yathā channaṃ vatthūnaṃ pavatti, evaṃ taduppādakakammeneva bhavaṅgādīnañca tabbatthukānaṃ",
  "tika-abh02t:73_10": "pavattiyā bhavitabbanti. Na hi taṃ kāraṇaṃ atthi, yena taṃ kammajesu ekaccaṃ pavatteyya,",
  "tika-abh02t:73_11": "ekaccaṃ na pavatteyyāti. Tasmā āyuusmāviññāṇādīnaṃ jīvitasaṅkhārānaṃ anūnattā vuttaṃ",
  "tika-abh02t:73_12": "“amarā nāma bhaveyyu”nti.",
  "tika-abh02t:74_0": "“Uppādakkhaṇe uppannaṃ aññassa uppādakkhaṇe nirujjhati, ṭhitikkhaṇe uppannaṃ aññassa",
  "tika-abh02t:74_1": "ṭhitikkhaṇe, bhaṅgakkhaṇe uppannaṃ aññassa bhaṅgakkhaṇe nirujjhatī”ti idaṃ aṭṭhakathāyaṃ",
  "tika-abh02t:74_2": "āgatattā vuttanti adhippāyo. Attano panādhippāyaṃ uppādakkhaṇe uppannaṃ nirodhakkhaṇe,",
  "tika-abh02t:74_3": "ṭhitikkhaṇe uppannañca uppādakkhaṇe, bhaṅgakkhaṇe uppannaṃ ṭhitikkhaṇe nirujjhatīti",
  "tika-abh02t:74_4": "dīpetiyeva. Evañca katvā addhānaparicchede “taṃ pana sattarasamena cittena saddhiṃ",
  "tika-abh02t:74_5": "nirujjhatī”ti vuttaṃ. Imāya pāḷiyā virujjhati, kasmā? Catusamuṭṭhānikarūpassapi samānāyukatāya",
  "tika-abh02t:74_6": "bhavitabbattāti adhippāyo. Yathā pana etehi yojitaṃ, tathā rūpassa ekuppādanānānirodhatā",
  "tika-abh02t:74_7": "nānuppādekanirodhatā ca natthiyeva.",
  "tika-abh02t:75_0": "Yā pana etehi rūpassa sattarasacittakkhaṇāyukatā vuttā, yā ca aṭṭhakathāyaṃ tatiyabhāgādhikasoḷasacittakkhaṇāyukatā,",
  "tika-abh02t:75_1": "sā paṭiccasamuppādavibhaṅgaṭṭhakathāyaṃ atītārammaṇāya cutiyā anantarā paccuppannārammaṇaṃ",
  "tika-abh02t:75_2": "paṭisandhiṃ dassetuṃ “ettāvatā ekādasa cittakkhaṇā atītā honti, tathā pañcadasa cittakkhaṇā",
  "tika-abh02t:75_3": "atītā honti, athāvasesapañcacittaekacittakkhaṇāyuke tasmiṃ yevārammaṇe paṭisandhicittaṃ",
  "tika-abh02t:75_4": "uppajjatī”ti dassitena soḷasacittakkhaṇāyukabhāvena virujjhati. Na hi sakkā “ṭhitikkhaṇe",
  "tika-abh02t:75_5": "eva rūpaṃ āpāthamāgacchatī”ti vattuṃ. Tathā hi sati na rūpassa ekādasa vā pañcadaseva",
  "tika-abh02t:75_6": "vā cittakkhaṇā atītā, atha kho atirekaekādasapañcadasacittakkhaṇā. Tasmā yadipi pañcadvāre",
  "tika-abh02t:75_7": "ṭhitippattameva rūpaṃ pasādaṃ ghaṭṭetīti yujjeyya, manodvāre pana uppādakkhaṇepi",
  "tika-abh02t:75_8": "āpāthamāgacchatīti icchitabbametaṃ. Na hi manodvāre atītādīsu kiñci āpāthaṃ nāgacchatīti.",
  "tika-abh02t:75_9": "Manodvāre ca evaṃ vuttaṃ “ekādasa cittakkhaṇā atītā, athāvasesapañcacittakkhaṇāyuke”ti.",
  "tika-abh02t:76_0": "Yo cettha cittassa ṭhitikkhaṇo vutto, so ca atthi natthīti vicāretabbo. Cittayamake",
  "tika-abh02t:76_1": "hi “uppannaṃ uppajjamānanti? Bhaṅgakkhaṇe uppannaṃ, no ca uppajjamāna”nti ettakameva",
  "tika-abh02t:76_2": "vuttaṃ, na vuttaṃ “ṭhitikkhaṇe bhaṅgakkhaṇe cā”ti. Tathā “nuppajjamānaṃ nuppannanti?",
  "tika-abh02t:76_3": "Bhaṅgakkhaṇe nuppajjamānaṃ, no ca nuppanna”nti ettakameva vuttaṃ, na vuttaṃ “ṭhitikkhaṇe",
  "tika-abh02t:76_4": "bhaṅgakkhaṇe cā”ti. Evaṃ “na niruddhaṃ na nirujjhamānaṃ, na nirujjhamānaṃ na niruddha”nti",
  "tika-abh02t:76_5": "etesaṃ paripuṇṇavissajjane “uppādakkhaṇe anāgatañcā”ti vatvā “ṭhitikkhaṇe”ti avacanaṃ,",
  "tika-abh02t:76_6": "atikkantakālavāre ca “bhaṅgakkhaṇe cittaṃ uppādakkhaṇaṃ vītikkanta”nti vatvā “ṭhitikkhaṇe”ti",
  "tika-abh02t:76_7": "avacanaṃ ṭhitikkhaṇābhāvaṃ cittassa dīpeti. Suttesupi hi “ṭhitassa aññathattaṃ paññāyatī”ti",
  "tika-abh02t:76_8": "tasseva ekassa aññathattābhāvato “yassā aññathattaṃ paññāyati, sā santatiṭhitī”ti",
  "tika-abh02t:76_9": "na na sakkā vattunti, vijjamānaṃ vā khaṇadvayasamaṅgiṃ ṭhitanti.",
  "tika-abh02t:77_0": "Yo cettha cittanirodhakkhaṇe rūpuppādo vutto, so ca vicāretabbo “yassa vā pana samudayasaccaṃ",
  "tika-abh02t:77_1": "nirujjhati, tassa dukkhasaccaṃ uppajjatīti? Noti vutta”nti. Yo ca cittassa uppādakkhaṇe",
  "tika-abh02t:77_2": "rūpanirodho vutto, so ca vicāretabbo “yassa kusalā dhammā uppajjanti, tassa abyākatā",
  "tika-abh02t:77_3": "dhammā nirujjhantīti? Notiādi vutta”nti. Na ca cittasamuṭṭhānarūpameva sandhāya paṭikkhepo",
  "tika-abh02t:77_4": "katoti sakkā vattuṃ cittasamuṭṭhānarūpādhikārassa abhāvā, abyākatasaddassa ca cittasamuṭṭhānarūpesveva",
  "tika-abh02t:77_5": "appavattito. Yadi saṅkhārayamake kāyasaṅkhārassa cittasaṅkhārena sahuppādekanirodhavacanato",
  "tika-abh02t:77_6": "abyākata-saddena cittasamuṭṭhānamevettha gahitanti kāraṇaṃ vadeyya, tampi akāraṇaṃ.",
  "tika-abh02t:77_7": "Na hi tena vacanena aññarūpānaṃ cittena sahuppādasahanirodhapaṭikkhepo kato, nāpi",
  "tika-abh02t:77_8": "nānuppādanānānirodhānujānanaṃ, neva cittasamuṭṭhānato aññassa abyākatabhāvanivāraṇañca",
  "tika-abh02t:77_9": "kataṃ, tasmā tathā appaṭikkhittānānuññātānivāritābyākatabhāvānaṃ sahuppādasahanirodhādikānaṃ",
  "tika-abh02t:77_10": "kammajādīnaṃ etena cittassa uppādakkhaṇe nirodho paṭikkhittoti na sakkā kammajādīnaṃ",
  "tika-abh02t:77_11": "cittassa uppādakkhaṇe nirodhaṃ vattuṃ. Yamakapāḷianussaraṇe ca sati uppādānantaraṃ",
  "tika-abh02t:77_12": "cittassa bhijjamānatāti tasmiṃ khaṇe cittaṃ na ca rūpaṃ samuṭṭhāpeti vinassamānattā,",
  "tika-abh02t:77_13": "nāpi ca aññassa rūpasamuṭṭhāpakassa sahāyabhāvaṃ gacchatīti paṭisandhicittena sahuppanno",
  "tika-abh02t:77_14": "utu tadanantarassa cittassa uppādakkhaṇe rūpaṃ samuṭṭhāpeyya. Evañca sati rūpārūpānaṃ",
  "tika-abh02t:77_15": "ādimhi saha rūpasamuṭṭhāpanato pubbāparatoti idampi natthi, atilahuparivattañca cittanti",
  "tika-abh02t:77_16": "yena sahuppajjati, taṃ cittakkhaṇe rūpaṃ uppajjamānamevāti sakkā vattuṃ. Teneva hi",
  "tika-abh02t:77_17": "taṃ paṭisandhito uddhaṃ acittasamuṭṭhānānaṃ attanā saha uppajjamānānaṃ na kenaci",
  "tika-abh02t:77_18": "paccayena paccayo hoti, tadanantarañca taṃ ṭhitippattanti tadanantaraṃ cittaṃ tassa",
  "tika-abh02t:77_19": "pacchājātapaccayo hoti, na sahajātapaccayoti. Yadi evaṃ “yassa kāyasaṅkhāro uppajjati,",
  "tika-abh02t:77_20": "tassa vacīsaṅkhāro nirujjhatīti? No”ti, vattabbanti ce? Na, cittanirodhakkhaṇe rūpuppādārambhābhāvatoti.",
  "tika-abh02t:77_21": "Nippariyāyena hi cittassa uppādakkhaṇe eva rūpaṃ uppajjamānaṃ hoti, cittakkhaṇe pana",
  "tika-abh02t:77_22": "avītivatte taṃ attano rūpasamuṭṭhāpanapurejātapaccayakiccaṃ na karoti, arūpañca tassa",
  "tika-abh02t:77_23": "pacchājātapaccayo na hotīti ṭhitippattivisesālābhaṃ sandhāya pariyāyena idaṃ vuttanti.",
  "tika-abh02t:78_0": "Tato paraṃ panāti etassa “ettha pana yadeta”ntiādikāyapi saṅgahakathāya niṭṭhitāya",
  "tika-abh02t:78_1": "purimakathāya sanniṭṭhānato “tato paṭṭhāya kammajarūpapaveṇī na pavattatī”ti etena",
  "tika-abh02t:78_2": "saha sambandhoti cutito paranti attho.",
  "tika-abh02t:79": "Rūpaṃ pana rūpena sahātiādinā yathā aṭṭhakathāyaṃ vuttaṃ, tathā ekuppādekanirodhatā rūpānaṃ arūpehi, arūpānaṃ rūpehi ca natthīti katvā rūpānaṃ rūpeheva, arūpānañca arūpehi yojitā.",
  "tika-abh02t:80_0": "Sarīrassa rūpaṃ avayavabhūtanti attho, ghanabhūto puñjabhāvo ghanapuñjabhāvo, na",
  "tika-abh02t:80_1": "tilamuggādipuñjā viya sithilasambandhanānaṃ puñjoti attho. Ekuppādāditāti yathāvutte tayo pakāre āha.",
  "tika-abh02t:81_0": "Heṭṭhāti rūpakaṇḍavaṇṇanāyaṃ. Parinipphannāva hontīti vikārarūpādīnañca rūpakaṇḍavaṇṇanāyaṃ",
  "tika-abh02t:81_1": "parinipphannatāpariyāyo vuttoti katvā vuttaṃ. Parinipphannanipphannānaṃ ko visesoti?",
  "tika-abh02t:81_2": "Pubbantāparantaparicchinno paccayehi nipphādito tilakkhaṇāhato sabhāvadhammo parinipphanno,",
  "tika-abh02t:81_3": "nipphanno pana asabhāvadhammopi hoti nāmaggahaṇasamāpajjanādivasena nipphādiyamānoti.",
  "tika-abh02t:81_4": "Nirodhasamāpatti panāti etena sabbampi upādāpaññattiṃ tadekadesena dassetīti veditabbaṃ.",
  "tika-abh02t:82": "Pakiṇṇakakathāvaṇṇanā niṭṭhitā.",
  "tika-abh02t:83": "Kamādivinicchayakathāvaṇṇanā",
  "tika-abh02t:84_0": "Dassanena pahātabbātiādinā paṭhamaṃ pahātabbā paṭhamaṃ vuttā, dutiyaṃ pahātabbā dutiyanti",
  "tika-abh02t:84_1": "ayaṃ pahānakkamo. Anupubbapaṇītā bhūmiyo anupubbena vavatthitāti tāsaṃ vasena desanāya",
  "tika-abh02t:84_2": "bhūmikkamo. “Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamova.",
  "tika-abh02t:84_3": "Dānakathādayo anupubbukkaṃsato kathitā, uppattiādivavatthānābhāvato pana dānādīnaṃ",
  "tika-abh02t:84_4": "idha desanākkamavacanaṃ. Desanākkamoti ca yathāvuttavavatthānābhāvato anekesaṃ vacanānaṃ",
  "tika-abh02t:84_5": "saha pavattiyā asambhavato yena kenaci pubbāpariyena desetabbattā tena tenādhippāyena",
  "tika-abh02t:84_6": "desanāmattasseva kamo vuccati. Abhedena hīti rūpādīnaṃ bhedaṃ akatvā piṇḍaggahaṇenāti",
  "tika-abh02t:84_7": "attho. Cakkhuādīnampi visayabhūtanti ekadesena rūpakkhandhaṃ samudāyabhūtaṃ vadati.",
  "tika-abh02t:84_8": "Evanti ettha vuttanayenāti adhippāyo. “Chadvārādhipati rājā”ti “manopubbaṅgamā dhammā”ti",
  "tika-abh02t:84_9": "ca vacanato viññāṇaṃ adhipati.",
  "tika-abh02t:85_0": "Rūpakkhandhe “sāsavaṃ upādāniya”nti vacanaṃ anāsavānaṃ dhammānaṃ sabbhāvato rūpakkhandhassa",
  "tika-abh02t:85_1": "taṃsabhāvatānivattanatthaṃ, na anāsavarūpanivattanatthanti. Anāsavāva khandhesu vuttāti",
  "tika-abh02t:85_2": "ettha aṭṭhānappayutto eva-saddo daṭṭhabbo, anāsavā khandhesveva vuttāti attho.",
  "tika-abh02t:86_0": "Sabbasaṅkhatānaṃ sabhāgena ekajjhaṃ saṅgaho sabbasaṅkhatasabhāgekasaṅgaho. Sabhāgasabhāgena",
  "tika-abh02t:86_1": "hi saṅgayhamānā sabbasaṅkhatā phassādayo pañcakkhandhā honti. Tattha ruppanādisāmaññena",
  "tika-abh02t:86_2": "samānakoṭṭhāsā “sabhāgā”ti veditabbā. Tesu saṅkhatābhisaṅkharaṇakiccaṃ āyūhanarasāya",
  "tika-abh02t:86_3": "cetanāya balavanti sā “saṅkhārakkhandho”ti vuttā, aññe ca ruppanādivisesalakkhaṇarahitā",
  "tika-abh02t:86_4": "phassādayo saṅkhatābhisaṅkharaṇasāmaññenāti daṭṭhabbā. Phusanādayo pana sabhāvā visuṃ",
  "tika-abh02t:86_5": "khandha-saddavacanīyā na hontīti dhammasabhāvaviññunā tathāgatena phassakhandhādayo",
  "tika-abh02t:86_6": "na vuttāti daṭṭhabbāti. “Ye keci, bhikkhave, samaṇā vā brāhmaṇā vā sassatavādā sassataṃ",
  "tika-abh02t:86_7": "lokañca paññapenti attānañca, sabbe te imeyeva pañcupādānakkhandhe nissāya paṭicca,",
  "tika-abh02t:86_8": "etesaṃ vā aññatara”ntiādīnañca suttānaṃ vasena attattaniyagāhavatthussa etaparamatā",
  "tika-abh02t:86_9": "daṭṭhabbā, etena ca vakkhamānasuttavasena ca khandhe eva nissāya parittārammaṇādivasena",
  "tika-abh02t:86_10": "na vattabbā ca diṭṭhi uppajjati, khandhanibbānavajjassa sabhāvadhammassa abhāvatoti",
  "tika-abh02t:86_11": "vuttaṃ hoti. Aññesañca khandha-saddavacanīyānaṃ sīlakkhandhādīnaṃ sabbhāvato na pañcevāti",
  "tika-abh02t:86_12": "etaṃ codanaṃ nivattetumāha “aññesañca tadavarodhato”ti.",
  "tika-abh02t:87_0": "Dukkhadukkhavipariṇāmadukkhasaṅkhāradukkhatāvasena vedanāya ābādhakattaṃ daṭṭhabbaṃ.",
  "tika-abh02t:87_1": "Rāgādisampayuttassa vipariṇāmādidukkhassa itthipurisādiākāraggāhikā taṃtaṃsaṅkappamūlabhūtā",
  "tika-abh02t:87_2": "saññā samuṭṭhānaṃ. Rogassa pittādīni viya āsannakāraṇaṃ samuṭṭhānaṃ, utubhojanavesamādīni",
  "tika-abh02t:87_3": "viya mūlakāraṇaṃ nidānaṃ. “Cittassaṅgabhūtā cetasikā”ti cittaṃ gilānūpamaṃ vuttaṃ,",
  "tika-abh02t:87_4": "sukhasaññādivasena vedanākāraṇāya hetubhāvato vedanābhojanassa chādāpanato ca saññā",
  "tika-abh02t:87_5": "aparādhūpamā byañjanūpamā ca, “pañca vadhakā paccatthikāti kho, bhikkhave, pañcannetaṃ",
  "tika-abh02t:87_6": "upādānakkhandhānaṃ adhivacana”nti āsivisūpame vadhakāti vuttā, “bhāroti kho, bhikkhave,",
  "tika-abh02t:87_7": "pañcannetaṃ upādānakkhandhānaṃ adhivacana”nti bhārasutte bhārāti, “atītaṃpāhaṃ addhānaṃ",
  "tika-abh02t:87_8": "rūpena khajjiṃ, seyyathāpāhaṃ etarahi paccuppannena rūpena khajjāmi, ahañceva kho",
  "tika-abh02t:87_9": "pana anāgataṃ rūpaṃ abhinandeyyaṃ, anāgatenapāhaṃ rūpena khajjeyyaṃ. Seyyathāpetarahi",
  "tika-abh02t:87_10": "khajjāmī”tiādinā khajjanīyapariyāyena khādakāti, “so aniccaṃ rūpaṃ ‘aniccaṃ rūpa’nti",
  "tika-abh02t:87_11": "yathābhūtaṃ nappajānātī”tiādinā yamakasutte aniccādikāti. Yadipi imasmiṃ vibhaṅge",
  "tika-abh02t:87_12": "avisesena khandhā vuttā, bāhullena pana upādānakkhandhānaṃ tadantogadhānaṃ daṭṭhabbatā",
  "tika-abh02t:87_13": "vuttāti veditabbāti.",
  "tika-abh02t:88": "Desitādiccabandhunāti desitaṃ ādiccabandhunā, desitāni vā. Gāthāsukhatthaṃ anunāsikalopo, nikāralopo vā kato.",
  "tika-abh02t:89": "Gahetuṃ na sakkāti niccādivasena gahetuṃ na yuttanti attho.",
  "tika-abh02t:90_0": "Rūpena saṇṭhānena phalakasadiso dissamāno kharabhāvābhāvā phalakakiccaṃ na karotīti",
  "tika-abh02t:90_1": "“na sakkā taṃ gahetvā phalakaṃ vā āsanaṃ vā kātu”nti āha. Na tathā tiṭṭhatīti niccādikā",
  "tika-abh02t:90_2": "na hotīti attho, taṇhādiṭṭhīhi vā niccādiggahaṇavasena uppādādianantaraṃ bhijjanato",
  "tika-abh02t:90_3": "gahitākārā hutvā na tiṭṭhatīti attho. Koṭisatasahassasaṅkhyāti idaṃ na gaṇanaparicchedadassanaṃ,",
  "tika-abh02t:90_4": "bahubhāvadassanameva panetaṃ daṭṭhabbaṃ. Udakajallakanti udakalasikaṃ. Yathā udakatale",
  "tika-abh02t:90_5": "bindunipātajanito vāto udakajallakaṃ saṅkaḍḍhitvā puṭaṃ katvā pupphuḷaṃ nāma karoti,",
  "tika-abh02t:90_6": "evaṃ vatthumhi ārammaṇāpāthagamanajanito phasso anupacchinnaṃ kilesajallaṃ sahakārīpaccayantarabhāvena",
  "tika-abh02t:90_7": "saṅkaḍḍhitvā vedanaṃ nāma karoti. Idañca kilesehi mūlakāraṇabhūtehi ārammaṇassādanabhūtehi",
  "tika-abh02t:90_8": "ca nibbattaṃ vaṭṭagatavedanaṃ sandhāya vuttanti veditabbaṃ. Ukkaṭṭhaparicchedena",
  "tika-abh02t:90_9": "vā cattāro paccayā vuttā, ūnehipi pana uppajjateva.",
  "tika-abh02t:91_0": "Nānālakkhaṇoti vaṇṇagandharasaphassādīhi nānāsabhāvo. Māyāya dassitaṃ rūpaṃ “māyā”ti",
  "tika-abh02t:91_1": "āha. Pañcapi upādānakkhandhā asubhādisabhāvā eva kilesāsucivatthubhāvāditoti asubhādito",
  "tika-abh02t:91_2": "daṭṭhabbā eva. Tathāpi katthaci koci viseso sukhaggahaṇīyo hotīti āha “visesato cā”tiādi.",
  "tika-abh02t:91_3": "Tattha cattāro satipaṭṭhānā catuvipallāsappahānakarāti tesaṃ gocarabhāvena rūpakkhandhādīsu",
  "tika-abh02t:91_4": "asubhādivasena daṭṭhabbatā vuttā.",
  "tika-abh02t:92_0": "Khandhehi na vihaññati parividitasabhāvattā. Vipassakopi hi tesaṃ vipattiyaṃ na dukkhamāpajjati,",
  "tika-abh02t:92_1": "khīṇāsavesu pana vattabbameva natthi. Te hi āyatimpi khandhehi na bādhīyantīti. Kabaḷīkārāhāraṃ",
  "tika-abh02t:92_2": "parijānātīti “āhārasamudayā rūpasamudayo”ti vuttattā ajjhattikarūpe chandarāgaṃ pajahanto",
  "tika-abh02t:92_3": "tassa samudayabhūte kabaḷīkārāhārepi chandarāgaṃ pajahatīti attho, ayaṃ pahānapariññā.",
  "tika-abh02t:92_4": "Ajjhattikarūpaṃ pana pariggaṇhanto tassa paccayabhūtaṃ kabaḷīkārāhārampi pariggaṇhātīti",
  "tika-abh02t:92_5": "ñātapariññā. Tassa ca udayavayānupassī hotīti tīraṇapariññā ca yojetabbā. Kāmarāgabhūtaṃ",
  "tika-abh02t:92_6": "abhijjhaṃ sandhāya “abhijjhākāyagantha”nti āha. Asubhānupassanāya hi kāmarāgappahānaṃ",
  "tika-abh02t:92_7": "hotīti. Kāmarāgamukhena vā sabbalobhappahānaṃ vadati. “Phassapaccayā vedanā”ti vuttattā",
  "tika-abh02t:92_8": "āhāraparijānane vuttanayena phassaparijānanañca yojetabbaṃ.",
  "tika-abh02t:93_0": "Sukhatthameva bhavapatthanā hotīti vedanāya taṇhaṃ pajahanto bhavoghaṃ uttarati.",
  "tika-abh02t:93_1": "Sabbaṃ vedanaṃ dukkhato passanto attano parena apubbaṃ dukkhaṃ uppāditaṃ, sukhaṃ",
  "tika-abh02t:93_2": "vā vināsitaṃ na passati, tato “anatthaṃ me acarī”tiādiāghātavatthuppahānato byāpādakāyaganthaṃ",
  "tika-abh02t:93_3": "bhindati. “Sukhabahule sugatibhave suddhī”ti gahetvā gosīlagovatādīhi suddhiṃ parāmasanto",
  "tika-abh02t:93_4": "sukhapatthanāvaseneva parāmasatīti vedanāya taṇhaṃ pajahanto sīlabbatupādānaṃ na",
  "tika-abh02t:93_5": "upādiyati. Manosañcetanā saṅkhārakkhandhova, saññā pana taṃsampayuttāti saññāsaṅkhāre",
  "tika-abh02t:93_6": "anattato passanto manosañcetanāya chandarāgaṃ pajahati eva, tañca pariggaṇhāti tīreti",
  "tika-abh02t:93_7": "cāti “saññaṃ saṅkhāre…pe… parijānātī”ti vuttaṃ.",
  "tika-abh02t:94_0": "Avijjāya viññāṇe ghanaggahaṇaṃ hotīti ghanavinibbhogaṃ katvā taṃ aniccato passanto",
  "tika-abh02t:94_1": "avijjoghaṃ uttarati. Mohabaleneva sīlabbataparāmāsaṃ hotīti taṃ pajahanto sīlabbataparāmāsakāyaganthaṃ bhindati.",
  "tika-abh02t:95_0": "“Yañca kho etaṃ, bhikkhave, vuccati cittaṃ itipi mano itipi viññāṇaṃ itipi, tatrāssutavā",
  "tika-abh02t:95_1": "puthujjano nālaṃ nibbindituṃ, nālaṃ virajjituṃ, nālaṃ vimuccituṃ. Taṃ kissa hetu?",
  "tika-abh02t:95_2": "Dīgharattaṃhetaṃ, bhikkhave, assutavato puthujjanassa ajjhositaṃ mamāyitaṃ parāmaṭṭhaṃ",
  "tika-abh02t:95_3": "‘etaṃ mama, esohamasmi, eso me attā”ti –",
  "tika-abh02t:96": "Vacanato viññāṇaṃ niccato passanto diṭṭhupādānaṃ upādiyatīti aniccato passanto taṃ na upādiyatīti.",
  "tika-abh02t:97": "Kamādivinicchayakathāvaṇṇanā niṭṭhitā.",
  "tika-abh02t:98": "Suttantabhājanīyavaṇṇanā niṭṭhitā.",
  "tika-abh02t:99": "2. Abhidhammabhājanīyavaṇṇanā",
  "tika-abh02t:100_0": "34. Evaṃ yā ekavidhādinā vuttavedanānaṃ bhūmivasena jānitabbatā, taṃ vatvā puna sampayuttato",
  "tika-abh02t:100_1": "dassitatādijānitabbappakāraṃ vattumāha “apicā”tiādi. Aṭṭhavidhena tatthāti tattha-saddassa",
  "tika-abh02t:100_2": "sattavidhabhedeneva yojanā chabbidhabhedena yojanāya sati aṭṭhavidhattābhāvato.",
  "tika-abh02t:101_0": "Pūraṇatthameva vuttoti dasavidhatāpūraṇatthameva vutto, na navavidhabhede viya nayadānatthaṃ.",
  "tika-abh02t:101_1": "Kasmā? Tattha nayassa dinnattā. Bhinditabbassa hi bhedanaṃ nayadānaṃ, tañca tattha",
  "tika-abh02t:101_2": "katanti. Yathā ca kusalattiko, evaṃ “kāyasamphassajā vedanā atthi sukhā, atthi dukkhā”ti",
  "tika-abh02t:101_3": "idampi pūraṇatthamevāti dīpitaṃ hoti aṭṭhavidhabhede nayassa dinnattā.",
  "tika-abh02t:102_0": "Pubbe gahitato aññassa gahaṇaṃ vaḍḍhanaṃ gahaṇavaḍḍhanavasena, na purimagahite ṭhite",
  "tika-abh02t:102_1": "aññupacayavasena. Vaḍḍhana-saddo vā chedanattho kesavaḍḍhanādīsu viyāti pubbe gahitassa",
  "tika-abh02t:102_2": "aggahaṇaṃ chindanaṃ vaḍḍhanaṃ, dukatikānaṃ ubhayesaṃ vaḍḍhanaṃ ubhayavaḍḍhanaṃ, ubhayato",
  "tika-abh02t:102_3": "vā pavattaṃ vaḍḍhanaṃ ubhayavaḍḍhanaṃ, tadeva ubhatovaḍḍhanakaṃ, tena nayanīharaṇaṃ",
  "tika-abh02t:102_4": "ubhatovaḍḍhanakanīhāro. Vaḍḍhanakanayo vā vaḍḍhanakanīhāro, ubhayato pavatto vaḍḍhanakanīhāro",
  "tika-abh02t:102_5": "ubhatovaḍḍhanakanīhāro. Tattha dukamūlakatikamūlakaubhatovaḍḍhanakesu duvidhatividhabhedānaṃyeva",
  "tika-abh02t:102_6": "hi viseso. Aññe bhedā avisiṭṭhā, tathāpi paññāppabhedajananatthaṃ dhammavitakkena",
  "tika-abh02t:102_7": "ñātivitakkādiniratthakavitakkanivāraṇatthaṃ imañca pāḷiṃ vitakkentassa dhammupasaṃhitapāmojjajananatthaṃ",
  "tika-abh02t:102_8": "ekekassa vārassa gahitassa niyyānamukhabhāvato ca duvidhatividhabhedanānattavasena",
  "tika-abh02t:102_9": "itarepi bhedā vuttāti veditabbā aññamaññāpekkhesu ekassa visesena itaresampi visiṭṭhabhāvato.",
  "tika-abh02t:102_10": "Na kevalaṃ ekavidhova, atha kho duvidho ca. Na ca ekaduvidhova, atha kho tividhopi.",
  "tika-abh02t:102_11": "Nāpi eka…pe… navavidhova, atha kho dasavidhopīti hi evañca te bhedā aññamaññāpekkhā,",
  "tika-abh02t:102_12": "tasmā eko bhedo visiṭṭho attanā apekkhiyamāne, attānañca apekkhamāne aññabhede visesetīti",
  "tika-abh02t:102_13": "tassa vasena tepi vattabbataṃ arahantīti vuttāti daṭṭhabbā.",
  "tika-abh02t:103_0": "Sattavidhenātiādayo aññappabhedanirapekkhā kevalaṃ bahuppakāratādassanatthaṃ vuttāti",
  "tika-abh02t:103_1": "sabbehi tehi pakārehi “bahuvidhena vedanākkhandhaṃ dassesī”ti vuttaṃ. Mahāvisayo",
  "tika-abh02t:103_2": "rājā viya savisaye bhagavāpi mahāvisayatāya appaṭihato yathā yathā icchati, tathā",
  "tika-abh02t:103_3": "tathā desetuṃ sakkoti sabbaññutānāvaraṇañāṇayogatoti attho. Duke vatvā tikā vuttāti",
  "tika-abh02t:103_4": "tikā dukesu pakkhittāti yuttaṃ, dukā pana kathaṃ tikesu pakkhittāti? Parato vuttepi",
  "tika-abh02t:103_5": "tasmiṃ tasmiṃ tike apekkhakāpekkhitabbavasena dukānaṃ yojitattā.",
  "tika-abh02t:104_0": "Kiriyamanodhātu āvajjanavasena labbhatīti vuttaṃ, āvajjanā pana cakkhusamphassapaccayā",
  "tika-abh02t:104_1": "na hoti. Na hi samānavīthiyaṃ pacchimo dhammo purimassa koci paccayo hoti. Ye ca",
  "tika-abh02t:104_2": "vadanti “āvajjanavedanāva cakkhusaṅghaṭṭanāya uppannattā evaṃ vuttā”ti, tañca na",
  "tika-abh02t:104_3": "yuttaṃ. Na hi “cakkhurūpapaṭighāto cakkhusamphasso”ti katthaci sutte vā aṭṭhakathāyaṃ",
  "tika-abh02t:104_4": "vā vuttaṃ. Yadi so ca cakkhusamphasso siyā, cakkhuviññāṇasahajātāpi vedanā cakkhusamphassapaccayāti",
  "tika-abh02t:104_5": "sā idha aṭṭhakathāyaṃ na vajjetabbā siyā. Pāḷiyañca “cakkhusamphassapaccayā vedanā",
  "tika-abh02t:104_6": "atthi abyākatā”ti ettha saṅgahitattā puna “cakkhusamphassajā vedanā”ti na vattabbaṃ",
  "tika-abh02t:104_7": "siyāti. Ayaṃ panetthādhippāyo – āvajjanavedanaṃ vinā cakkhusamphassassa uppatti natthīti",
  "tika-abh02t:104_8": "taduppādikā sā tappayojanattā pariyāyena cakkhusamphassapaccayāti vattuṃ yuttāti,",
  "tika-abh02t:104_9": "nippariyāyena pana cakkhusamphassassa paratova vedanā labbhanti.",
  "tika-abh02t:105_0": "Catuttiṃsacittuppādavasenāti ettha rūpārūpāvacarānaṃ aggahaṇaṃ tesaṃ sayameva manodvārabhūtattā.",
  "tika-abh02t:105_1": "Sabbabhavaṅgamano hi manodvāraṃ, cutipaṭisandhiyo ca tato anaññāti. Imasmiṃ pana",
  "tika-abh02t:105_2": "catuvīsatividhabhede cakkhusamphassapaccayādikusalādīnaṃ samānavīthiyaṃ labbhamānatā",
  "tika-abh02t:105_3": "aṭṭhakathāyaṃ vuttā, pāḷiyaṃ pana ekūnavīsaticatuvīsatikā saṅkhipitvā āgatāti “cakkhusamphassapaccayā",
  "tika-abh02t:105_4": "vedanākkhandho atthi anupādinnaanupādāniyo asaṃkiliṭṭhaasaṃkilesiko avitakkaavicāro”tiādinā",
  "tika-abh02t:105_5": "nānāvīthigatānaṃ labbhamānatāya vuttattā kusalattikassapi nānāvīthiyaṃ labbhamānatā",
  "tika-abh02t:105_6": "yojetabbā. Aṭṭhakathāyaṃ pana samānavīthiyaṃ cakkhusamphassapaccayādikatā ekantikāti",
  "tika-abh02t:105_7": "katvā ettha labbhamānatā dassitā, na pana asamānavīthiyaṃ labbhamānatā paṭikkhittā.",
  "tika-abh02t:105_8": "Teneva “tāni sattavidhādīsu yattha katthaci ṭhatvā kathetuṃ vaṭṭantī”ti āha. Na hi",
  "tika-abh02t:105_9": "samānavīthiyaṃyeva upanissayakoṭisamatikkamabhāvanāhi labbhamānatā hoti. Tidhāpi",
  "tika-abh02t:105_10": "ca labbhamānataṃ sandhāya “yattha katthaci ṭhatvā kathetuṃ vaṭṭantī”ti vuccati.",
  "tika-abh02t:106_0": "Etānīti yathādassitāni kusalādīni cittāni vadati, vedanāniddesepi ca etasmiṃ pubbaṅgamassa",
  "tika-abh02t:106_1": "cittassa vasena kathetuṃ sukhanti cittasambandho kato. Teneva pana cittāni sattavidhabhede",
  "tika-abh02t:106_2": "tikabhūmivasena, catuvīsatividhabhede dvāratikavasena, tiṃsavidhabhede dvārabhūmivasena,",
  "tika-abh02t:106_3": "bahuvidhabhede dvāratikabhūmivasena dīpitānīti “tesu yattha katthaci ṭhatvā kathetuṃ",
  "tika-abh02t:106_4": "vaṭṭantī”ti vuttaṃ. Kusalādīnaṃ dīpanā kāmāvacarādibhūmivasena kātabbā, tā ca bhūmiyo",
  "tika-abh02t:106_5": "tiṃsavidhabhede sayamevāgatā, na ca sattavidhabhede viya dvāraṃ anāmaṭṭhaṃ, atibyattā",
  "tika-abh02t:106_6": "ca ettha samānāsamānavīthīsu labbhamānatāti tiṃsavidhe…pe… sukhadīpanāni hontī”ti",
  "tika-abh02t:106_7": "vuttaṃ. Kasmā pana tiṃsavidhasmiṃyeva ṭhatvā dīpayiṃsu, nanu dvāratikabhūmīnaṃ āmaṭṭhattā",
  "tika-abh02t:106_8": "bahuvidhabhede ṭhatvā dīpetabbānīti? Na, dīpetabbaṭṭhānātikkamato. Sattavidhabhedo",
  "tika-abh02t:106_9": "hi dvārassa anāmaṭṭhattā dīpanāya aṭṭhānaṃ, catuvīsatividhabhede āmaṭṭhadvāratikā",
  "tika-abh02t:106_10": "na bhūmiyo apekkhitvā ṭhapitā, tiṃsavidhabhede āmaṭṭhadvārabhūmiyo vuttā. Ye ca ṭhapitā,",
  "tika-abh02t:106_11": "te cettha tikā apekkhitabbarahitā kevalaṃ bhūmīhi saha dīpetabbāva. Tenedaṃ dīpanāya",
  "tika-abh02t:106_12": "ṭhānaṃ, tadatikkame pana ṭhānātikkamo hotīti.",
  "tika-abh02t:107_0": "Upanissayakoṭiyāti ettha “saddhaṃ upanissāya dānaṃ detī”tiādinā nānāvīthiyaṃ pakatūpanissayo",
  "tika-abh02t:107_1": "vuttoti ekavīthiyaṃ kusalādīnaṃ cakkhusamphassādayo tadabhāve abhāvato jāti viya",
  "tika-abh02t:107_2": "jarāmaraṇassa upanissayalesena paccayoti vattuṃ yujjeyya, idha pana “kasiṇarūpadassanahetuuppannā",
  "tika-abh02t:107_3": "parikammādivedanā cakkhusamphassapaccayā”ti vakkhati, tasmā nānāvīthiyaṃ gatāni etāni",
  "tika-abh02t:107_4": "cittāni cakkhusamphassapaccayā labbhamānānīti na upanissayaleso upanissayakoṭi, balavabalavānaṃ",
  "tika-abh02t:107_5": "pana parikammādīnaṃ upanissayānaṃ sabbesaṃ ādibhūto upanissayo upanissayakoṭi. “Vālakoṭi",
  "tika-abh02t:107_6": "na paññāyatī”tiādīsu viya hi ādi, avayavo vā koṭi. Kasiṇarūpadassanato pabhuti ca",
  "tika-abh02t:107_7": "kāmāvacarakusalādīnaṃ vedanānaṃ upanissayo pavattoti taṃ dassanaṃ upanissayakoṭi.",
  "tika-abh02t:107_8": "Parikammādīni viya vā na balavaupanissayo dassananti tassa upanissayantabhāvena upanissayakoṭitā",
  "tika-abh02t:107_9": "vuttā. Ghānādidvāresu tīsu upanissayakoṭiyā labbhamānattābhāvaṃ vadanto idha samānavīthi",
  "tika-abh02t:107_10": "na gahitāti dīpeti. Dassanasavanāni viya hi kasiṇaparikammādīnaṃ ghāyanādīni upanissayā",
  "tika-abh02t:107_11": "na hontīti tadalābho dīpitoti. Yadipi vāyokasiṇaṃ phusitvāpi gahetabbaṃ, purimena",
  "tika-abh02t:107_12": "pana savanena vinā taṃ phusanaṃ sayameva mūlupanissayo yebhuyyena na hotīti tassa",
  "tika-abh02t:107_13": "upanissayakoṭitā na vuttā.",
  "tika-abh02t:108_0": "Ajjhāsayena sampattigato ajjhāsayasampanno, sampannajjhāsayoti vuttaṃ hoti. Vattappaṭivattanti",
  "tika-abh02t:108_1": "khuddakañceva mahantañca vattaṃ, pubbe vā kataṃ vattaṃ, pacchā kataṃ paṭivattaṃ.",
  "tika-abh02t:108_2": "Evaṃ cakkhuviññāṇanti ādimhi uppannaṃ āha, tato paraṃ uppannānipi pana kasiṇarūpadassanakalyāṇamittadassanasaṃvegavatthudassanādīni",
  "tika-abh02t:108_3": "upanissayapaccayā hontiyevāti. Tena tadupanissayaṃ cakkhuviññāṇaṃ dassetīti veditabbaṃ.",
  "tika-abh02t:109_0": "Yathābhūtasabhāvādassanaṃ asamapekkhanā. “Asmī”ti rūpādīsu vinibandhassa. Sabhāvantarāmasanavasena",
  "tika-abh02t:109_1": "parāmaṭṭhassa, parāmaṭṭhavatoti attho. Ārammaṇādhigahaṇavasena anu anu uppajjanadhammatāya",
  "tika-abh02t:109_2": "thirabhāvakilesassa thāmagatassa, appahīnakāmarāgādikassa vā. Pariggahe ṭhitoti vīmaṃsāya",
  "tika-abh02t:109_3": "ṭhito. Ettha ca asamapekkhanāyātiādinā mohādīnaṃ kiccena pākaṭena tesaṃ uppattivasena",
  "tika-abh02t:109_4": "vicāraṇā daṭṭhabbā. Rūpadassanena uppannakilesasamatikkamavasena pavattā rūpadassanahetukā",
  "tika-abh02t:109_5": "hotīti “cakkhusamphassapaccayā nāma jātā”ti āha. Ettha ca cakkhusamphassassa catubhūmikavedanāya",
  "tika-abh02t:109_6": "upanissayabhāvo eva pakārantarena kathito, tathā “bhāvanāvasenā”ti ettha ca.",
  "tika-abh02t:110_0": "Kalāpasammasanena tīṇi lakkhaṇāni āropetvā udayabbayānupassanādikāya vipassanāpaṭipāṭiyā",
  "tika-abh02t:110_1": "ādimhi rūpārammaṇapariggahena rūpārammaṇaṃ sammasitvā, taṃmūlakaṃ vā sabbaṃ sammasanaṃ",
  "tika-abh02t:110_2": "ādibhūte rūpārammaṇe pavattatīti katvā āha “rūpārammaṇaṃ sammasitvā”ti. Ettha ca",
  "tika-abh02t:110_3": "nāmarūpapariggahādi sabbaṃ sammasanaṃ bhāvanāti veditabbā. Rūpārammaṇaṃ sammasitvāti",
  "tika-abh02t:110_4": "ca yathāvuttacakkhuviññāṇassa ārammaṇabhūtaṃ rūpārammaṇaṃ vuttaṃ, na yaṃ kiñci. Ārammaṇena",
  "tika-abh02t:110_5": "hi cakkhusamphassaṃ dassetīti. Evaṃ “rūpārammaṇe uppannaṃ kilesa”nti etthāpi veditabbaṃ.",
  "tika-abh02t:111": "Idaṃ phoṭṭhabbaṃ kiṃnissitanti cakkhudvāre viya yojanāya yathāsambhavaṃ āpodhātuyā aññamaññassa ca vasena mahābhūtanissitatā yojetabbā.",
  "tika-abh02t:112_0": "Jāti…pe… balavapaccayo hotīti yathāvuttānaṃ bhayato dissamānānaṃ jātiādīnaṃ balavapaccayabhāvena",
  "tika-abh02t:112_1": "tesaṃ bhayato dassanena sahajātassa manosamphassassa, tassa vā dassanassa dvārabhūtassa",
  "tika-abh02t:112_2": "bhavaṅgamanosamphassassa balavapaccayabhāvaṃ dasseti.",
  "tika-abh02t:113_0": "Dhammārammaṇeti na pubbe vutte jātiādiārammaṇeva, atha kho sabbasmiṃ rāgādivatthubhūte",
  "tika-abh02t:113_1": "dhammārammaṇe. Vatthunissitanti ettha vedanādisaṅkhātassa dhammārammaṇekadesassa",
  "tika-abh02t:113_2": "pariggahamukhena dhammārammaṇapariggahaṃ dasseti.",
  "tika-abh02t:114_0": "Manosamphassoti viññāṇaṃ samphassassa kāraṇabhāvena gahitaṃ, tadeva attano phalasseva",
  "tika-abh02t:114_1": "phalabhāvena vattuṃ na yuttaṃ kāraṇaphalasaṅkarabhāvena sotūnaṃ sammohajanakattāti",
  "tika-abh02t:114_2": "āha “na hi sakkā viññāṇaṃ manosamphassajanti niddisitu”nti, na pana viññāṇassa manosamphassena",
  "tika-abh02t:114_3": "sahajātabhāvassa abhāvā. Yasmā vā yathā “tiṇṇaṃ saṅgati phasso”ti vacanato indriyavisayā",
  "tika-abh02t:114_4": "viya viññāṇampi phassassa visesapaccayo, na tathā phasso viññāṇassa, tasmā indriyavisayā",
  "tika-abh02t:114_5": "viya viññāṇampi cakkhusamphassajādivacanaṃ na arahatīti cakkhusamphassajādibhāvo",
  "tika-abh02t:114_6": "na katoti veditabbo.",
  "tika-abh02t:115": "Abhidhammabhājanīyavaṇṇanā niṭṭhitā.",
  "tika-abh02t:116": "3. Pañhapucchakavaṇṇanā",
  "tika-abh02t:117_0": "150. Cittuppādarūpavasena taṃ taṃ samudāyaṃ ekekaṃ dhammaṃ katvā “pañcapaṇṇāsa kāmāvacaradhamme”ti",
  "tika-abh02t:117_1": "āha. Rajjantassātiādīsu rāgādayo chasu dvāresu sīlādayo ca pañca saṃvarā yathāsambhavaṃ",
  "tika-abh02t:117_2": "yojetabbā, sammasanaṃ pana manodvāre eva. Rūpārūpāvacaradhammesu abhijjhādomanassādiuppatti",
  "tika-abh02t:117_3": "atthīti tato satisaṃvaro ñāṇavīriyasaṃvarā ca yathāyogaṃ yojetabbā. Pariggahavacanena",
  "tika-abh02t:117_4": "sammasanapaccavekkhaṇāni saṅgaṇhāti. Teyevāti cattāro khandhā vuttā.",
  "tika-abh02t:118": "Samāne desitabbe desanāmattassa parivaṭṭanaṃ parivaṭṭo. Tīsupi parivaṭṭesu katthaci kiñci ūnaṃ adhikaṃ vā natthīti katvā āha “ekova paricchedo”ti.",
  "tika-abh02t:119": "Pañhapucchakavaṇṇanā niṭṭhitā.",
  "tika-abh02t:120": "Khandhavibhaṅgavaṇṇanā niṭṭhitā.",
  "tika-abh02t:121": "2. Āyatanavibhaṅgo",
  "tika-abh02t:122": "1. Suttantabhājanīyavaṇṇanā",
  "tika-abh02t:123_0": "152. Visesatoti āyatana-saddattho viya asādhāraṇato cakkhādisaddatthatoti attho.",
  "tika-abh02t:123_1": "Assādetīti cakkhati-saddo “madhuṃ cakkhati byañjanaṃ cakkhatī”ti rasasāyanattho atthīti",
  "tika-abh02t:123_2": "tassa vasena atthaṃ vadati. “Cakkhuṃ kho, māgaṇḍiya, rūpārāmaṃ rūparataṃ rūpasammudita”nti",
  "tika-abh02t:123_3": "vacanato cakkhu rūpaṃ assādeti. Satipi sotādīnaṃ saddārammaṇādiratibhāve niruḷhattā",
  "tika-abh02t:123_4": "cakkhumhiyeva cakkhu-saddo pavattati padumādīsu paṅkajādisaddā viyāti daṭṭhabbaṃ.",
  "tika-abh02t:123_5": "Vibhāveti cāti saddalakkhaṇasiddhassa cakkhati-saddassa vasena atthaṃ vadati. Cakkhatīti",
  "tika-abh02t:123_6": "hi ācikkhati, abhibyattaṃ vadatīti attho. Nayanassa ca vadantassa viya samavisamavibhāvanameva",
  "tika-abh02t:123_7": "ācikkhananti katvā āha “vibhāveti cāti attho”ti. Anekatthattā vā dhātūnaṃ vibhāvanatthatā",
  "tika-abh02t:123_8": "cakkhu-saddassa daṭṭhabbā. Rattaduṭṭhādikālesu kakaṇṭakarūpaṃ viya uddarūpaṃ viya",
  "tika-abh02t:123_9": "ca vaṇṇavikāraṃ āpajjamānaṃ rūpaṃ hadayaṅgatabhāvaṃ rūpayati rūpamiva pakāsaṃ karoti,",
  "tika-abh02t:123_10": "saviggahamiva katvā dassetīti attho. Vitthāraṇaṃ vā rūpa-saddassa attho, vitthāraṇañca",
  "tika-abh02t:123_11": "pakāsanamevāti āha “pakāsetī”ti. Anekatthattā vā dhātūnaṃ pakāsanatthoyeva rūpa-saddo",
  "tika-abh02t:123_12": "daṭṭhabbo, vaṇṇavācakassa rūpa-saddassa rūpayatīti nibbacanaṃ, rūpavācakassa ruppatīti ayaṃ viseso.",
  "tika-abh02t:124_0": "Udāharīyatīti vuccatīti-atthe vacanameva gahitaṃ siyā, na ca vacana-saddoyeva ettha",
  "tika-abh02t:124_1": "saddo, atha kho sabbopi sotaviññeyyoti sappatīti sakehi paccayehi sappīyati sotaviññeyyabhāvaṃ",
  "tika-abh02t:124_2": "gamīyatīti attho. Sūcayatīti attano vatthuṃ gandhavasena apākaṭaṃ “idaṃ sugandhaṃ",
  "tika-abh02t:124_3": "duggandha”nti pakāseti, paṭicchannaṃ vā pupphādivatthuṃ “ettha pupphaṃ atthi campakādi,",
  "tika-abh02t:124_4": "phalamatthi ambādī”ti pesuññaṃ karontaṃ viya hotīti attho. Rasaggahaṇamūlakattā āhārajjhoharaṇassa",
  "tika-abh02t:124_5": "jīvitahetumhi āhārarase ninnatāya jīvitaṃ avhāyatīti jivhā vuttā niruttilakkhaṇena.",
  "tika-abh02t:124_6": "Kucchitānaṃ sāsavadhammānaṃ āyoti visesena kāyo vutto anuttariyahetubhāvaṃ anāgacchantesu",
  "tika-abh02t:124_7": "kāmarāganidānakammajanitesu kāmarāgassa ca visesapaccayesu ghānajivhākāyesu kāyassa",
  "tika-abh02t:124_8": "visesatarasāsavapaccayattā. Tena hi phoṭṭhabbaṃ assādentā sattā methunampi sevanti.",
  "tika-abh02t:124_9": "Uppattidesoti uppattikāraṇanti attho. Kāyindriyavatthukā vā cattāro khandhā balavakāmāsavādihetubhāvato",
  "tika-abh02t:124_10": "visesena “sāsavā”ti vuttā, tesaṃ uppajjanaṭṭhānanti attho. Attano lakkhaṇaṃ dhārayantīti",
  "tika-abh02t:124_11": "ye visesalakkhaṇena āyatanasaddaparā vattabbā, te cakkhādayo tathā vuttāti aññe manogocarabhūtā",
  "tika-abh02t:124_12": "dhammā sāmaññalakkhaṇeneva ekāyatanattaṃ upanetvā vuttā. Oḷārikavatthārammaṇamananasaṅkhātehi",
  "tika-abh02t:124_13": "visayavisayibhāvehi purimāni pākaṭānīti tathā apākaṭā ca aññe manogocarā na attano",
  "tika-abh02t:124_14": "sabhāvaṃ na dhārentīti imassatthassa dīpanattho dhamma-saddoti.",
  "tika-abh02t:125_0": "Vāyamantīti attano kiccaṃ karonticceva attho. Imasmiñca atthe āyatanti etthāti āyatananti",
  "tika-abh02t:125_1": "adhikaraṇattho āyatana-saddo, dutiyatatiyesu kattuattho. Te cāti cittacetasikadhamme.",
  "tika-abh02t:125_2": "Te hi taṃtaṃdvārārammaṇesu āyanti āgacchanti pavattantīti āyāti. Vitthārentīti pubbe",
  "tika-abh02t:125_3": "anuppannattā līnāni apākaṭāni pubbantato uddhaṃ pasārenti pākaṭāni karonti uppādentīti attho.",
  "tika-abh02t:126_0": "Ruḷhīvasena āyatana-saddassatthaṃ vattuṃ “apicā”tiādi āraddhaṃ. Taṃ nissitattāti",
  "tika-abh02t:126_1": "ettha mano manoviññāṇādīnaṃ cittacetasikānaṃ nissayapaccayo na hotīti tassa nesaṃ",
  "tika-abh02t:126_2": "dvārabhāvo nissayabhāvoti daṭṭhabbo. Atthatoti vacanatthato, na vacanīyatthato. Vacanattho",
  "tika-abh02t:126_3": "hettha vutto “cakkhatī”tiādinā, na vacanīyattho “yaṃ cakkhu catunnaṃ mahābhūtānaṃ",
  "tika-abh02t:126_4": "upādāya pasādo”tiādinā viyāti.",
  "tika-abh02t:127_0": "Tāvatvatoti anūnādhikabhāvaṃ dasseti. Tattha dvādasāyatanavinimuttassa kassaci dhammassa",
  "tika-abh02t:127_1": "abhāvā adhikabhāvato codanā natthi, salakkhaṇadhāraṇaṃ pana sabbesaṃ sāmaññalakkhaṇanti",
  "tika-abh02t:127_2": "ūnacodanā sambhavatīti dassento āha “cakkhādayopi hī”tiādi. Asādhāraṇanti cakkhuviññāṇādīnaṃ",
  "tika-abh02t:127_3": "asādhāraṇaṃ. Satipi asādhāraṇārammaṇabhāve cakkhādīnaṃ dvārabhāvena gahitattā dhammāyatane",
  "tika-abh02t:127_4": "aggahaṇaṃ daṭṭhabbaṃ. Dvārārammaṇabhāvehi vā asādhāraṇataṃ sandhāya “asādhāraṇa”nti vuttaṃ.",
  "tika-abh02t:128_0": "Yebhuyyasahuppattiādīhi uppattikkamādiayutti yojetabbā. Ajjhattikesu hīti etena ajjhattikabhāvena",
  "tika-abh02t:128_1": "visayibhāvena ca ajjhattikānaṃ paṭhamaṃ desetabbataṃ dasseti. Tesu hi paṭhamaṃ desetabbesu",
  "tika-abh02t:128_2": "pākaṭattā paṭhamataraṃ cakkhāyatanaṃ desitanti. Tato ghānāyatanādīnīti ettha bahūpakārattābhāvena",
  "tika-abh02t:128_3": "cakkhusotehi purimataraṃ adesetabbāni saha vattuṃ asakkuṇeyyattā ekena kamena desetabbānīti",
  "tika-abh02t:128_4": "ghānādikkamena desitānīti adhippāyo. Aññathāpi hi desitesu na na sakkā codetuṃ, na",
  "tika-abh02t:128_5": "ca sakkā sodhetabbāni na desetunti. Gocaro visayo etassāti gocaravisayo, mano. Kassa",
  "tika-abh02t:128_6": "pana gocaro etassa visayoti? Cakkhādīnaṃ pañcannampi. Viññāṇuppattikāraṇavavatthānatoti",
  "tika-abh02t:128_7": "etena ca cakkhādianantaraṃ rūpādivacanassa kāraṇamāha.",
  "tika-abh02t:129_0": "Paccayabhedo kammādibhedo. Nirayādiko apadādigatinānākaraṇañca gatibhedo. Hatthiassādiko",
  "tika-abh02t:129_1": "khattiyādiko ca nikāyabhedo. Taṃtaṃsattasantānabhedo puggalabhedo. Yā ca cakkhādīnaṃ",
  "tika-abh02t:129_2": "vatthūnaṃ anantabhedatā vuttā, soyeva hadayavatthussa ca bhedo hoti. Tato manāyatanassa",
  "tika-abh02t:129_3": "anantappabhedatā yojetabbā dukkhāpaṭipadādito ārammaṇādhipatiādibhedato ca. Imasmiṃ",
  "tika-abh02t:129_4": "suttantabhājanīye vipassanā vuttāti vipassanupagamanañca viññāṇaṃ gahetvā ekāsītibhedatā",
  "tika-abh02t:129_5": "manāyatanassa vuttā niddesavasena. Nīlaṃ nīlasseva sabhāgaṃ, aññaṃ visabhāgaṃ, evaṃ",
  "tika-abh02t:129_6": "kusalasamuṭṭhānādibhedesu yojetabbaṃ. Tebhūmakadhammārammaṇavasenāti pubbe vuttaṃ",
  "tika-abh02t:129_7": "cakkhādivajjaṃ dhammārammaṇaṃ sandhāya vuttaṃ.",
  "tika-abh02t:130_0": "Saparipphandakiriyāvasena īhanaṃ īhā. Cintanavasena byāpārakaraṇaṃ byāpāro. Tattha",
  "tika-abh02t:130_1": "byāpāraṃ dassento āha “na hi cakkhu rūpādīnaṃ evaṃ hotī”ti. Īhaṃ dassento āha “na",
  "tika-abh02t:130_2": "ca tānī”tiādi. Ubhayampi pana īhā ca hoti byāpāro cāti uppaṭipāṭivacanaṃ. Dhammatāvāti",
  "tika-abh02t:130_3": "sabhāvova, kāraṇasamatthatā vā. Īhābyāpārarahitānaṃ dvārādibhāvo dhammatā. Imasmiñca",
  "tika-abh02t:130_4": "atthe yanti etassa yasmāti attho. Purimasmiṃ sambhavanavisesanaṃ yaṃ-saddo. “Suñño",
  "tika-abh02t:130_5": "gāmoti kho, bhikkhave, channetaṃ ajjhattikānaṃ āyatanānaṃ adhivacana”nti vacanato",
  "tika-abh02t:130_6": "suññagāmo viya daṭṭhabbāni. Annapānasamohitanti gahite suññagāme yaññadeva bhājanaṃ",
  "tika-abh02t:130_7": "parāmasīyati, taṃ taṃ rittakaṃyeva parāmasīyati, evaṃ dhuvādibhāvena gahitāni upaparikkhiyamānāni",
  "tika-abh02t:130_8": "rittakāneva etāni dissantīti. Cakkhādidvāresu abhijjhādomanassuppādakabhāvena rūpādīni",
  "tika-abh02t:130_9": "cakkhādīnaṃ abhighātakānīti vuttāni. Ahisusumārapakkhikukkurasiṅgālamakkaṭā cha pāṇakā.",
  "tika-abh02t:130_10": "Visamabilākāsagāmasusānavanāni tesaṃ gocarā. Tattha visamādiajjhāsayehi cakkhādīhi",
  "tika-abh02t:130_11": "visamabhāvabilākāsagāmasusānasannissitasadisupādinnadhammavanabhāvehi abhiramitattā",
  "tika-abh02t:130_12": "rūpādīnampi visamādisadisatā yojetabbā.",
  "tika-abh02t:131_0": "Hutvā abhāvaṭṭhenāti idaṃ itaresaṃ catunnaṃ ākārānaṃ saṅgahakattā visuṃ vuttaṃ. Hutvā",
  "tika-abh02t:131_1": "abhāvākāro eva hi uppādavayattākārādayoti. Tattha hutvāti etena purimantavivittatāpubbakaṃ",
  "tika-abh02t:131_2": "majjhe vijjamānataṃ dasseti, taṃ vatvā abhāvavacanena majjhe vijjamānatāpubbakaṃ,",
  "tika-abh02t:131_3": "aparante avijjamānataṃ, ubhayenapi sadā abhāvo aniccalakkhaṇanti dasseti. Sabhāvavijahanaṃ",
  "tika-abh02t:131_4": "vipariṇāmo, jarābhaṅgehi vā parivattanaṃ, santānavikārāpatti vā. Sadā abhāvepi ciraṭṭhānaṃ",
  "tika-abh02t:131_5": "siyāti taṃnivāraṇatthaṃ “tāvakālikato”ti āha. Uppādavayaññathattarahitaṃ niccaṃ,",
  "tika-abh02t:131_6": "na itarathāti niccapaṭikkhepato aniccaṃ, niccapaṭipakkhatoti adhippāyo.",
  "tika-abh02t:132_0": "Jātidhammatādīhi aniṭṭhatā paṭipīḷanaṃ. Paṭipīḷanaṭṭhenāti ca yassa taṃ pavattati,",
  "tika-abh02t:132_1": "taṃ puggalaṃ paṭipīḷanato, sayaṃ vā jarādīhi paṭipīḷanattāti attho. Parittaṭṭhitikassapi",
  "tika-abh02t:132_2": "attano vijjamānakkhaṇe uppādādīhi abhiṇhaṃ sampaṭipīḷanattā “abhiṇhasampaṭipīḷanato”ti",
  "tika-abh02t:132_3": "purimaṃ sāmaññalakkhaṇaṃ visesetvā vadati, puggalassa pīḷanato dukkhamaṃ. Sukhapaṭipakkhabhāvato",
  "tika-abh02t:132_4": "dukkhaṃ sukhaṃ paṭikkhipati nivāreti, dukkhavacanaṃ vā atthato sukhaṃ paṭikkhipatīti",
  "tika-abh02t:132_5": "āha “sukhapaṭikkhepato”ti.",
  "tika-abh02t:133_0": "Natthi etassa vasavattanako, nāpi idaṃ vasavattanakanti avasavattanakaṃ, attano parasmiṃ",
  "tika-abh02t:133_1": "parassa ca attani vasavattanabhāvo vā vasavattanakaṃ, taṃ etassa natthīti avasavattanakaṃ,",
  "tika-abh02t:133_2": "avasavattanakassa avasavattanako vā attho sabhāvo avasavattanakaṭṭho, idañca sāmaññalakkhaṇaṃ.",
  "tika-abh02t:133_3": "Tenāti parassa attani vasavattanākārena suññaṃ. Imasmiñca atthe suññatoti etasseva",
  "tika-abh02t:133_4": "visesanaṃ “assāmikato”ti. Atha vā “yasmā vā etaṃ…pe… mā pāpuṇātū”ti evaṃ cintayamānassa",
  "tika-abh02t:133_5": "kassaci tīsu ṭhānesu vasavattanabhāvo natthi, suññaṃ taṃ tena attanoyeva vasavattanākārenāti",
  "tika-abh02t:133_6": "attho. Na idaṃ kassaci kāmakāriyaṃ, nāpi etassa kiñci kāmakāriyaṃ atthīti akāmakāriyaṃ.",
  "tika-abh02t:133_7": "Etena avasavattanatthaṃ visesetvā dasseti.",
  "tika-abh02t:134_0": "Vibhavagati vināsagamanaṃ. Santatiyaṃ bhavantaruppattiyeva bhavasaṅkantigamanaṃ.",
  "tika-abh02t:134_1": "Santatiyā yathāpavattākāravijahanaṃ pakatibhāvavijahanaṃ. “Cakkhu anicca”nti vutte",
  "tika-abh02t:134_2": "cakkhuanicca-saddānaṃ ekatthattā aniccānaṃ sesadhammānampi cakkhubhāvo āpajjatīti",
  "tika-abh02t:134_3": "etissā codanāya nivāraṇatthaṃ visesasāmaññalakkhaṇavācakānañca saddānaṃ ekadesasamudāyabodhanavisesaṃ",
  "tika-abh02t:134_4": "dīpetuṃ “apicā”tiādimāha.",
  "tika-abh02t:135_0": "Kiṃ dassitanti vipassanācāraṃ kathentena kiṃ lakkhaṇaṃ dassitanti adhippāyo. “Katamā",
  "tika-abh02t:135_1": "cānanda, anattasaññā? Idhānanda, bhikkhu araññagato vā rukkhamūlagato vā suññāgāragato",
  "tika-abh02t:135_2": "vā iti paṭisañcikkhati ‘cakkhu anattā’ti…pe… ‘dhammā anattā’ti. Iti imesu chasu ajjhattikabāhiresu",
  "tika-abh02t:135_3": "āyatanesu anattānupassī viharatī”ti avisesesu āyatanesu anattānupassanā vuttāti kāraṇabhūtānaṃ",
  "tika-abh02t:135_4": "cakkhādīnaṃ, phalabhūtānañca cakkhuviññāṇādīnaṃ kāraṇaphalamattatāya anattatāya anattalakkhaṇavibhāvanatthāya",
  "tika-abh02t:135_5": "āyatanadesanāti āha “dvādasannaṃ…pe… anattalakkhaṇa”nti. Yadipi aniccadukkhalakkhaṇāni",
  "tika-abh02t:135_6": "ettha dassitāni, tehi ca anattalakkhaṇameva visesena dassitanti adhippāyo. Veti cāti",
  "tika-abh02t:135_7": "ettha iti-saddo samāpanattho. Iccassāti ettha iti-saddo yathāsamāpitassa āropetabbadosassa",
  "tika-abh02t:135_8": "nidassanattho. Evanti “cakkhu attā”ti evaṃ vāde satīti attho. Iccassāti vā iti-saddo",
  "tika-abh02t:135_9": "“iti vadantassā”ti paravādissa dosalakkhaṇākāranidassanattho. Evanti dosagamanappakāranidassanattho.",
  "tika-abh02t:135_10": "Rūpe attani “evaṃ me rūpaṃ hotū”ti attaniye viya sāminiddesāpattīti ce? Na, “mama",
  "tika-abh02t:135_11": "attā”ti gahitattā. “Mama attā”ti hi gahitaṃ rūpaṃ vasavattitāya “evaṃ me hotū”ti",
  "tika-abh02t:135_12": "icchiyamānañca tatheva bhaveyya, icchatopi hi tassa rūpasaṅkhāto attā avasavatti",
  "tika-abh02t:135_13": "cāti. Ābādhāyāti evaṃ dukkhena. Paññāpananti paresaṃ ñāpanaṃ. Anattalakkhaṇapaññāpanassa",
  "tika-abh02t:135_14": "aññesaṃ avisayattā anattalakkhaṇadīpakānaṃ aniccadukkhalakkhaṇānañca paññāpanassa",
  "tika-abh02t:135_15": "avisayatā dassitā hoti.",
  "tika-abh02t:136_0": "Evaṃ pana duppaññāpanatā etesaṃ durūpaṭṭhānatāya hotīti tesaṃ anupaṭṭhahanakāraṇaṃ",
  "tika-abh02t:136_1": "pucchanto āha “imāni panā”tiādi. Ṭhānādīsu nirantaraṃ pavattamānassa heṭṭhā vuttassa",
  "tika-abh02t:136_2": "abhiṇhasampaṭipīḷanassa. Dhātumattatāya cakkhādīnaṃ samūhato vinibbhujjanaṃ nānādhātuvinibbhogo.",
  "tika-abh02t:136_3": "Ghanenāti cattāripi ghanāni ghanabhāvena ekattaṃ upanetvā vadati. Paññāyeva santativikopanāti",
  "tika-abh02t:136_4": "daṭṭhabbaṃ. Yāthāvasarasatoti aviparītasabhāvato. Sabhāvo hi rasiyamāno aviraddhapaṭivedhena",
  "tika-abh02t:136_5": "assādiyamāno “raso”ti vuccati. Aniccādīhi aniccalakkhaṇādīnaṃ aññattha vacanaṃ ruppanādivasena",
  "tika-abh02t:136_6": "pavattarūpādiggahaṇato visiṭṭhassa aniccādiggahaṇassa sabbhāvā. Na hi nāmarūpaparicchedamattena",
  "tika-abh02t:136_7": "kiccasiddhi hoti, aniccādayo ca rūpādīnaṃ ākārā daṭṭhabbā. Te panākārā paramatthato",
  "tika-abh02t:136_8": "avijjamānā rūpādīnaṃ ākāramattāyevāti katvā aṭṭhasāliniyaṃ lakkhaṇārammaṇikavipassanāya",
  "tika-abh02t:136_9": "khandhārammaṇatā vuttāti adhippāyamatte ṭhātuṃ yuttaṃ, nātidhāvituṃ. “Anicca”nti",
  "tika-abh02t:136_10": "ca gaṇhanto “dukkhaṃ anattā”ti na gaṇhāti, tathā dukkhādiggahaṇe itarassāgahaṇaṃ.",
  "tika-abh02t:136_11": "Aniccādiggahaṇāni ca niccasaññādinivattanakāni saddhāsamādhipaññindriyādhikāni tividhavimokkhamukhabhūtāni.",
  "tika-abh02t:136_12": "Tasmā etesaṃ ākārānaṃ pariggayhamānānaṃ aññamaññaṃ viseso ca atthīti tīṇi lakkhaṇāni vuttāni.",
  "tika-abh02t:137": "Suttantabhājanīyavaṇṇanā niṭṭhitā.",
  "tika-abh02t:138": "2. Abhidhammabhājanīyavaṇṇanā",
  "tika-abh02t:139_0": "167. Nāmarūpaparicchedakathā abhidhammakathāti suttante viya paccayayugaḷavasena",
  "tika-abh02t:139_1": "akathetvā ajjhattikabāhiravasena abhiññeyyāni āyatanāni abbokārato abhidhammabhājanīye",
  "tika-abh02t:139_2": "kathitāni. Āgammāti sabbasaṅkhārehi nibbindassa visaṅkhāraninnassa gotrabhunā vivaṭṭitamānasassa",
  "tika-abh02t:139_3": "maggena sacchikaraṇenāti attho. Sacchikiriyamānañhi taṃ adhigantvā ārammaṇapaccayabhūtañca",
  "tika-abh02t:139_4": "paṭicca adhipatipaccayabhūte ca tamhi paramassāsabhāvena vinimuttasaṅkhārassa ca",
  "tika-abh02t:139_5": "gatibhāvena patiṭṭhānabhūte patiṭṭhāya khayasaṅkhāto maggo rāgādayo khepetīti taṃsacchikaraṇābhāve",
  "tika-abh02t:139_6": "rāgādīnaṃ anuppattinirodhagamanābhāvā “taṃ āgamma rāgādayo khīyantī”ti vuttaṃ. Suttato",
  "tika-abh02t:139_7": "muñcitvāti suttapadāni muñcitvā. Añño suttassa attho “mātaraṃ pitaraṃ hantvā”tiādīsu",
  "tika-abh02t:139_8": "viya āharitabbo, natthi suttapadeheva nīto atthoti attho.",
  "tika-abh02t:140_0": "Ekaṃ nānanti cuṇṇitaṃ khuddakaṃ vā karaṇaṃ, cuṇṇīkaraṇanti abahumānena vadati. Na",
  "tika-abh02t:140_1": "tvaṃ ekaṃ nānaṃ jānāsīti kiṃ ettakaṃ tvameva na jānāsīti attho. Nanu ñāteti “yadipi",
  "tika-abh02t:140_2": "pubbe na ñātaṃ, adhunāpi ñāte nanu sādhu hotī”ti attano jānanaṃ paṭicchādetvā vikkhepaṃ",
  "tika-abh02t:140_3": "karontaṃ nibandhati. Vibhajitvāti akkharatthamatte aṭṭhatvā līnaṃ atthaṃ vibhajitvā",
  "tika-abh02t:140_4": "uddharitvā nīharitvā kathitanti attho. Rāgādīnaṃ khayo nāma abhāvamatto, na ca abhāvassa",
  "tika-abh02t:140_5": "bahubhāvo atthi attano abhāvattāti vadantassa vacanapacchindanatthaṃ pucchati “rāgakkhayo",
  "tika-abh02t:140_6": "nāma rāgasseva khayo”tiādi. Yadi hi rāgakkhayo dosādīnaṃ khayo na hoti, dosakkhayādayo",
  "tika-abh02t:140_7": "ca rāgādīnaṃ khayā, aññamaññavisiṭṭhā bhinnā āpannā hontīti bahunibbānatā āpannā",
  "tika-abh02t:140_8": "eva hoti, aññamaññaviseso ca nāma nissabhāvassa natthīti sasabhāvatā ca nibbānassa.",
  "tika-abh02t:140_9": "Nava taṇhāmūlakā “taṇhaṃ paṭicca pariyesanā”ti ādayo, tesu pariyesanādayo ca pariyesanādikarakilesā",
  "tika-abh02t:140_10": "daṭṭhabbā. Diyaḍḍhakilesasahassaṃ nidānakathāyaṃ vuttaṃ.",
  "tika-abh02t:141_0": "Oḷārikatāya kāretabboti atisukhumassa nibbānassa oḷārikabhāvadosāpattiyā bodhetabbo,",
  "tika-abh02t:141_1": "niggahetabbo vā. Vatthunti upādinnakaphoṭṭhabbaṃ methunaṃ. Acchādīnampi nibbānappatti",
  "tika-abh02t:141_2": "kasmā vuttā, nanu “kilesānaṃ accantaṃ anuppattinirodho nibbāna”nti icchantassa kilesānaṃ",
  "tika-abh02t:141_3": "vināso kañci kālaṃ appavatti nibbānaṃ na hotīti? Na, abhāvasāmaññato. Accantāpavatti",
  "tika-abh02t:141_4": "hi kañci kālañca appavatti abhāvoyevāti natthi viseso. Savisesaṃ vā vadantassa abhāvatā",
  "tika-abh02t:141_5": "āpajjatīti. Tiracchānagatehipi pāpuṇitabbattā tesampi pākaṭaṃ piḷandhanaṃ viya oḷārikaṃ",
  "tika-abh02t:141_6": "thūlaṃ. Kevalaṃ pana kaṇṇe piḷandhituṃ na sakkoti, piḷandhanatopi vā thūlattā na",
  "tika-abh02t:141_7": "sakkāti uppaṇḍento viya niggaṇhāti.",
  "tika-abh02t:142_0": "Nibbānārammaṇakaraṇena gotrabhukkhaṇe kilesakkhayappatti panassa āpannāti maññamāno",
  "tika-abh02t:142_1": "āha “tvaṃ akhīṇesuyevā”tiādi. Nanu ārammaṇakaraṇamattena kilesakkhayo anuppattoti",
  "tika-abh02t:142_2": "na sakkā vattuṃ. Cittañhi atītānāgatādisabbaṃ ālambeti, na nipphannamevāti gotrabhupi",
  "tika-abh02t:142_3": "maggena kilesānaṃ yā anuppattidhammatā kātabbā, taṃ ārabbha pavattissatīti? Na, appattanibbānassa",
  "tika-abh02t:142_4": "nibbānārammaṇañāṇābhāvato. Na hi aññadhammā viya nibbānaṃ, taṃ pana atigambhīrattā",
  "tika-abh02t:142_5": "appattena ālambituṃ na sakkā. Tasmā tena gotrabhunā pattabbena tikālikasabhāvātikkantagambhīrabhāvena",
  "tika-abh02t:142_6": "bhavitabbaṃ, kilesakkhayamattataṃ vā icchato gotrabhuto puretaraṃ nipphannena kilesakkhayena.",
  "tika-abh02t:142_7": "Tenāha “tvaṃ akhīṇesuyeva kilesesu kilesakkhayaṃ nibbānaṃ paññapesī”ti. Appattakilesakkhayārammaṇakaraṇe",
  "tika-abh02t:142_8": "hi sati gotrabhuto puretaracittānipi ālambeyyunti.",
  "tika-abh02t:143": "Maggassa kilesakkhayaṃ nibbānanti maggassa ārammaṇabhūtaṃ nibbānaṃ katamanti attho. Maggotiādinā purimapucchādvayameva vivarati.",
  "tika-abh02t:144_0": "Na ca kiñcīti rūpādīsu nibbānaṃ kiñci na hoti, na ca kadāci hoti, atītādibhāvena",
  "tika-abh02t:144_1": "na vattabbanti vadanti, taṃ āgamma avijjātaṇhānaṃ kiñci ekadesamattampi na hoti,",
  "tika-abh02t:144_2": "tadeva taṃ āgamma kadāci na ca hotīti attho yutto.",
  "tika-abh02t:145": "Abhidhammabhājanīyavaṇṇanā niṭṭhitā.",
  "tika-abh02t:146": "3. Pañhapucchakavaṇṇanā",
  "tika-abh02t:147": "168. Na…pe… navattabbadhammārammaṇattāti yathā sārammaṇā parittādibhāvena navattabbaṃ kiñci ārammaṇaṃ karonti, evaṃ kiñci ālambanato na navattabbakoṭṭhāsaṃ bhajatīti attho.",
  "tika-abh02t:148": "Pañhapucchakavaṇṇanā niṭṭhitā.",
  "tika-abh02t:149": "Āyatanavibhaṅgavaṇṇanā niṭṭhitā.",
  "tika-abh02t:150": "3. Dhātuvibhaṅgo",
  "tika-abh02t:151": "1. Suttantabhājanīyavaṇṇanā",
  "tika-abh02t:152_0": "172. Yadipi dhātusaṃyuttādīsu “dhātunānattaṃ vo, bhikkhave, desessāmi, katamañca,",
  "tika-abh02t:152_1": "bhikkhave, dhātunānattaṃ? Cakkhudhātu…pe… manoviññāṇadhātū”tiādinā aṭṭhārasa dhātuyo",
  "tika-abh02t:152_2": "āgatā, tā pana abhidhamme ca āgatāti sādhāraṇattā aggahetvā suttantesveva āgate tayo",
  "tika-abh02t:152_3": "dhātuchakke gahetvā suttantabhājanīyaṃ vibhattanti veditabbaṃ. Sabbā dhātuyoti aṭṭhārasapi.",
  "tika-abh02t:152_4": "Suññe sabhāvamatte niruḷho dhātu-saddo daṭṭhabbo. Asamphuṭṭhadhātūti catūhi mahābhūtehi",
  "tika-abh02t:152_5": "abyāpitabhāvoti attho.",
  "tika-abh02t:153_0": "173. Pathavīdhātudvayanti aṭṭhakathāyaṃ paduddhāro kato, pāḷiyaṃ pana “dveya”nti",
  "tika-abh02t:153_1": "āgacchati, attho pana yathāvuttova. Dvayanti pana pāṭhe sati ayampi attho sambhavati.",
  "tika-abh02t:153_2": "Dve avayavā etassāti dvayaṃ, pathavīdhātūnaṃ dvayaṃ pathavīdhātudvayaṃ, dvinnaṃ pathavīdhātūnaṃ",
  "tika-abh02t:153_3": "samudāyoti attho. Dve eva vā avayavā samuditā dvayaṃ, pathavīdhātudvayanti. “Tattha",
  "tika-abh02t:153_4": "katamā pathavīdhātu? Pathavīdhātudvayaṃ, esā pathavīdhātū”ti saṅkhepena vissajjeti.",
  "tika-abh02t:153_5": "Atthi ajjhattikā atthi bāhirāti ettha ajjhattikabāhira-saddā na ajjhattikaduke viya",
  "tika-abh02t:153_6": "ajjhattikabāhirāyatanavācakā, nāpi ajjhattattike vuttehi ajjhattabahiddhā-saddehi",
  "tika-abh02t:153_7": "samānatthā, indriyabaddhānindriyabaddhavācakā pana ete. Tena “sattasantānapariyāpannā”tiādi",
  "tika-abh02t:153_8": "vuttaṃ. Niyakajjhattāti ca na paccattaṃ attani jātataṃ sandhāya vuttaṃ, atha kho",
  "tika-abh02t:153_9": "sabbasattasantānesu jātatanti daṭṭhabbaṃ. Ajjhattaṃ paccattanti vacanena hi sattasantānapariyāpannatāya",
  "tika-abh02t:153_10": "ajjhattikabhāvaṃ dasseti, na pāṭipuggalikatāya. Sabhāvākāratoti āpādīhi visiṭṭhena",
  "tika-abh02t:153_11": "attano eva sabhāvabhūtena gahetabbākārena.",
  "tika-abh02t:154_0": "Kesā kakkhaḷattalakkhaṇāti kakkhaḷatādhikatāya vuttā. Pāṭiyekko koṭṭhāsoti pathavīkoṭṭhāsamatto",
  "tika-abh02t:154_1": "suññoti attho. Matthaluṅgaṃ aṭṭhimiñjaggahaṇena gahitanti idha visuṃ na vuttanti veditabbaṃ.",
  "tika-abh02t:155_0": "Imināti “seyyathidaṃ kesā”tiādinā. Kammaṃ katvāti payogaṃ vīriyaṃ āyūhanaṃ vā katvāti",
  "tika-abh02t:155_1": "attho. Bhogakāmena kasiyādīsu viya arahattakāmena ca imasmiṃ manasikāre kammaṃ kattabbanti.",
  "tika-abh02t:155_2": "Pubbapalibodhāti āvāsādayo dīghakesādike khuddakapalibodhe aparapalibodhāti apekkhitvā vuttā.",
  "tika-abh02t:156_0": "Vaṇṇādīnaṃ pañcannaṃ vasena manasikāro dhātupaṭikūlavaṇṇamanasikārānaṃ sādhāraṇo",
  "tika-abh02t:156_1": "pubbabhāgoti nibbattitadhātumanasikāraṃ dassetuṃ “avasāne evaṃ manasikāro pavattetabbo”ti",
  "tika-abh02t:156_2": "āha. Aññamaññaṃ ābhogapaccavekkhaṇarahitāti kāraṇassa ca phalassa ca abyāpāratāya",
  "tika-abh02t:156_3": "dhātumattataṃ dasseti. Ābhogapaccavekkhaṇādīnampi evameva abyāpāratā daṭṭhabbā. Na",
  "tika-abh02t:156_4": "hi tāni, tesañca kāraṇāni ābhujitvā paccavekkhitvā ca uppajjanti karonti cāti. Lakkhaṇavasenāti",
  "tika-abh02t:156_5": "“kakkhaḷaṃ kharigata”ntiādivacanaṃ sandhāya vuttaṃ.",
  "tika-abh02t:157_0": "Vekantakaṃ ekā lohajāti. Nāganāsikalohaṃ lohasadisaṃ lohavijāti haliddivijāti viya.",
  "tika-abh02t:157_1": "Tiputambādīhi missetvā kataṃ karaṇena nibbattattā kittimalohaṃ. Morakkhādīni evaṃnāmānevetāni.",
  "tika-abh02t:157_2": "Sāmuddikamuttāti nidassanamattametaṃ, sabbāpi pana muttā muttā eva.",
  "tika-abh02t:158_0": "174. Appetīti āpo, ābandhanavasena sesabhūtattayaṃ pāpuṇāti silesatīti attho. Yūsabhūtoti",
  "tika-abh02t:158_1": "rasabhūto. Vakkahadayayakanapapphāsāni tementanti ettha yakanaṃ heṭṭhābhāgapūraṇena,",
  "tika-abh02t:158_2": "itarāni tesaṃ upari thokaṃ thokaṃ paggharaṇena temeti. Heṭṭhā leḍḍukhaṇḍāni temayamāneti",
  "tika-abh02t:158_3": "temakatemitabbānaṃ abyāpārasāmaññanidassanatthāyeva upamā daṭṭhabbā, na ṭhānasāmaññanidassanatthāya.",
  "tika-abh02t:158_4": "Sannicitalohitena temetabbānaṃ kesañci heṭṭhā, kassaci upari ṭhitatañhi satipaṭṭhānavibhaṅge",
  "tika-abh02t:158_5": "vakkhatīti, yakanassa heṭṭhābhāgo “ṭhitaṃ mayi lohita”nti na jānāti, vakkādīni “amhe",
  "tika-abh02t:158_6": "temayamānaṃ lohitaṃ ṭhita”nti na jānantīti evaṃ yojanā kātabbā. Yathā pana bhesajjasikkhāpade",
  "tika-abh02t:158_7": "niyamo atthi “yesaṃ maṃsaṃ kappati, tesaṃ khīra”nti, evamidha natthi.",
  "tika-abh02t:159_0": "175. Tejanavasenāti nisitabhāvena tikkhabhāvena. Sarīrassa pakatiṃ atikkamitvā uṇhabhāvo",
  "tika-abh02t:159_1": "santāpo, sarīradahanavasena pavatto mahādāho paridāho. Ayametesaṃ viseso. Yena jīrīyatīti",
  "tika-abh02t:159_2": "ekāhikādijararogena jīrīyatītipi attho yujjati. Satavāraṃ tāpetvā udake pakkhipitvā",
  "tika-abh02t:159_3": "uddhaṭasappi satadhotasappīti vadanti. Rasasoṇitamedamaṃsanhāruaṭṭhiaṭṭhimiñjā rasādayo.",
  "tika-abh02t:159_4": "Keci nhāruṃ apanetvā sukkaṃ sattamadhātuṃ avocunti. Pākatikoti khobhaṃ appatto sadā",
  "tika-abh02t:159_5": "vijjamāno. Petaggi mukhato bahi niggatova idha gahito.",
  "tika-abh02t:160": "176. Vāyanavasenāti savegagamanavasena, samudīraṇavasena vā.",
  "tika-abh02t:161": "177. Iminā yasmiṃ ākāse…pe… taṃ kathitanti idaṃ kasiṇugghāṭimākāsassa akathitataṃ, ajaṭākāsassa ca kathitataṃ dassetuṃ vuttaṃ.",
  "tika-abh02t:162_0": "179. Sukhadukkhānaṃ pharaṇabhāvo sarīraṭṭhakautussa sukhadukkhaphoṭṭhabbasamuṭṭhānapaccayabhāvena",
  "tika-abh02t:162_1": "yathābalaṃ sarīrekadesasakalasarīrapharaṇasamatthatāya vutto, somanassadomanassānaṃ",
  "tika-abh02t:162_2": "iṭṭhāniṭṭhacittajasamuṭṭhāpanena tatheva pharaṇasamatthatāya. Evaṃ etesaṃ sarīrapharaṇatāya",
  "tika-abh02t:162_3": "ekassa ṭhānaṃ itaraṃ paharati, itarassa ca aññanti aññamaññena sappaṭipakkhataṃ dasseti,",
  "tika-abh02t:162_4": "aññamaññapaṭipakkhaoḷārikappavatti eva vā etesaṃ pharaṇaṃ. Vatthārammaṇāni ca pabandhena",
  "tika-abh02t:162_5": "pavattihetubhūtāni pharaṇaṭṭhānaṃ daṭṭhabbaṃ, ubhayavato ca puggalassa vasena ayaṃ",
  "tika-abh02t:162_6": "sappaṭipakkhatā dassitā sukhadassanīyattā.",
  "tika-abh02t:163_0": "181. Kilesakāmaṃ sandhāyāti “saṅkappo kāmo rāgo kāmo”ti ettha vuttaṃ saṅkappaṃ sandhāyāti",
  "tika-abh02t:163_1": "adhippāyo. Sopi hi vibādhati upatāpeti cāti kilesasanthavasambhavato kilesakāmo vibhatto",
  "tika-abh02t:163_2": "kilesavatthusambhavato vā. Kāmapaṭisaṃyuttāti kāmarāgasaṅkhātena kāmena sampayuttā,",
  "tika-abh02t:163_3": "kāmapaṭibaddhā vā. Aññesu ca kāmapaṭisaṃyuttadhammesu vijjamānesu vitakkeyeva kāmopapado",
  "tika-abh02t:163_4": "dhātusaddo niruḷho veditabbo vitakkassa kāmappasaṅgappavattiyā sātisayattā. Esa nayo",
  "tika-abh02t:163_5": "byāpādadhātuādīsu. Parassa attano ca dukkhāyanaṃ vihiṃsā. Vihiṃsantīti hantuṃ icchanti.",
  "tika-abh02t:164_0": "182. Ubhayattha uppannopi abhijjhāsaṃyogena kammapathajananato anabhijjhākammapathabhindanato",
  "tika-abh02t:164_1": "ca kāmavitakko “kammapathabhedo”ti vutto. Byāpādo panāti byāpādavacanena byāpādavitakkaṃ",
  "tika-abh02t:164_2": "dasseti. So hi byāpādadhātūti. Tathā vihiṃsāya vihiṃsādhātuyā ca byāpādavasena yathāsambhavaṃ",
  "tika-abh02t:164_3": "pāṇātipātādivasena ca kammapathabhedo yojetabbo. Etthāti dvīsu tikesu. Sabbakāmāvacarasabbakusalasaṅgāhakehi",
  "tika-abh02t:164_4": "itare dve dve saṅgahetvā kathanaṃ sabbasaṅgāhikakathā. Etthāti pana etasmiṃ chakketi",
  "tika-abh02t:164_5": "vuccamāne kāmadhātuvacanena kāmāvacarānaṃ nekkhammadhātuādīnañca gahaṇaṃ āpajjati.",
  "tika-abh02t:165_0": "Labhāpetabbāti cakkhudhātādibhāvaṃ labhamānā dhammā nīharitvā dassanena labhāpetabbā.",
  "tika-abh02t:165_1": "Carati etthāti cāro, kiṃ carati? Sammasanaṃ, sammasanassa cāro sammasanacāro, tebhūmakadhammānaṃ adhivacanaṃ.",
  "tika-abh02t:166": "Suttantabhājanīyavaṇṇanā niṭṭhitā.",
  "tika-abh02t:167": "2. Abhidhammabhājanīyavaṇṇanā",
  "tika-abh02t:168_0": "183. Cakkhussāti visesakāraṇaṃ asādhāraṇasāmibhāvena niddiṭṭhaṃ. Tañhi puggalantarāsādhāraṇaṃ",
  "tika-abh02t:168_1": "nīlādisabbarūpasādhāraṇañca. Vidahatīti evaṃ evañca tayā pavattitabbanti viniyujjamānaṃ",
  "tika-abh02t:168_2": "viya uppādetīti attho. Vidahatīti ca dhātuattho eva visiṭṭho upasaggena dīpitoti",
  "tika-abh02t:168_3": "vināpi upasaggena dhātūti eso saddo tamatthaṃ vadatīti daṭṭhabbo. Kattukammabhāvakaraṇaadhikaraṇesu",
  "tika-abh02t:168_4": "dhātupadasiddhi hotīti pañcapi ete atthā vuttā. Suvaṇṇarajatādidhātuyo suvaṇṇādīnaṃ bījabhūtā selādayo.",
  "tika-abh02t:169_0": "Attano sabhāvaṃ dhārentīti dhātuyoti etthāpi dhātīti dhātūti padasiddhi veditabbā.",
  "tika-abh02t:169_1": "Dhātu-saddo eva hi dhāraṇatthopi hotīti. Kattuatthopi cāyaṃ purimena asadisoti nissattasabhāvamattadhāraṇañca",
  "tika-abh02t:169_2": "dhātu-saddassa padhāno atthoti visuṃ vutto. Dhātuyo viya dhātuyoti ettha sīha-saddo",
  "tika-abh02t:169_3": "viya kesarimhi niruḷho purisesu, selāvayavesu niruḷho dhātu-saddo ca cakkhādīsu upacarito",
  "tika-abh02t:169_4": "daṭṭhabbo. Ñāṇañca ñeyyañca ñāṇañeyyāni, tesaṃ avayavā tappabhedabhūtā dhātuyo ñāṇañeyyāvayavā.",
  "tika-abh02t:169_5": "Tattha ñāṇappabhedā dhammadhātuekadeso, ñeyyappabhedā aṭṭhārasāpīti ñāṇañeyyāvayavamattā",
  "tika-abh02t:169_6": "dhātuyo honti. Atha vā ñāṇena ñātabbo sabhāvo dhātusaddena vuccamāno aviparītato",
  "tika-abh02t:169_7": "ñāṇañeyyo, na diṭṭhiādīhi viparītaggāhakehi ñeyyoti attho. Tassa ñāṇañeyyassa avayavā",
  "tika-abh02t:169_8": "cakkhādayo. Visabhāgalakkhaṇāvayavesu rasādīsu niruḷho dhātu-saddo tādisesu aññāvayavesu",
  "tika-abh02t:169_9": "cakkhādīsu upacarito daṭṭhabbo, rasādīsu viya vā cakkhādīsu niruḷhova. Nijjīvamattassetaṃ",
  "tika-abh02t:169_10": "adhivacananti etena nijjīvamattapadatthe dhātu-saddassa niruḷhataṃ dasseti. Cha dhātuyo",
  "tika-abh02t:169_11": "etassāti chadhātuyo, yo loke “puriso”ti dhammasamudāyo vuccati, so chadhāturo channaṃ",
  "tika-abh02t:169_12": "pathavīādīnaṃ nijjīvamattasabhāvānaṃ samudāyamatto, na ettha jīvo puriso vā atthīti attho.",
  "tika-abh02t:170_0": "Cakkhādīnaṃ kamo pubbe vuttoti idha ekekasmiṃ tike tiṇṇaṃ tiṇṇaṃ dhātūnaṃ kamaṃ dassento",
  "tika-abh02t:170_1": "āha “hetuphalānupubbavavatthānavasenā”ti. Hetuphalānaṃ anupubbavavatthānaṃ hetuphalabhāvova.",
  "tika-abh02t:170_2": "Tattha hetūti paccayo adhippeto. Phalanti paccayuppannanti āha “cakkhudhātū”tiādi.",
  "tika-abh02t:170_3": "Manodhātudhammadhātūnañca manoviññāṇassa hetubhāvo yathāsambhavaṃ yojetabbo, dvārabhūtamanovasena",
  "tika-abh02t:170_4": "vā tassā manodhātuyā.",
  "tika-abh02t:171_0": "Sabbāsaṃ vasenāti yathāvuttānaṃ ābhādhātuādīnaṃ pañcatiṃsāya dhātūnaṃ vasena. Aparamatthasabhāvassa",
  "tika-abh02t:171_1": "paramatthasabhāvesu na kadāci antogadhatā atthīti āha “sabhāvato vijjamānāna”nti.",
  "tika-abh02t:171_2": "Candābhāsūriyābhādikā vaṇṇanibhā evāti āha “rūpadhātuyeva hi ābhādhātū”ti. Rūpādipaṭibaddhāti",
  "tika-abh02t:171_3": "rāgavatthubhāvena gahetabbākāro subhanimittanti sandhāya “rūpādayovā”ti avatvā paṭibaddhavacanaṃ",
  "tika-abh02t:171_4": "āha. Asatipi rāgavatthubhāve “kusalavipākārammaṇā subhā dhātū”ti dutiyo vikappo vutto.",
  "tika-abh02t:171_5": "Vihiṃsādhātu cetanā, paraviheṭhanachando vā. Avihiṃsā karuṇā.",
  "tika-abh02t:172_0": "Ubhopīti dhammadhātumanoviññāṇadhātuyo. Hīnādīsu purimanayena hīḷitā cakkhādayo hīnā,",
  "tika-abh02t:172_1": "sambhāvitā paṇītā, nātihīḷitā nātisambhāvitā majjhimāti khandhavibhaṅge āgatahīnadukatoyeva",
  "tika-abh02t:172_2": "nīharitvā majjhimā dhātu vuttāti veditabbā. Viññāṇadhātu yadipi chaviññāṇadhātuvasena",
  "tika-abh02t:172_3": "vibhattā, tathāpi “viññāṇadhātuggahaṇena tassā purecārikapacchācārikattā manodhātu",
  "tika-abh02t:172_4": "gahitāva hotī”ti vuttattā āha “viññāṇadhātu…pe… sattaviññāṇasaṅkhepoyevā”ti. Anekesaṃ",
  "tika-abh02t:172_5": "cakkhudhātuādīnaṃ, tāsu ca ekekissā nānappakāratāya nānādhātūnaṃ vasena anekadhātunānādhātuloko",
  "tika-abh02t:172_6": "vuttoti āha “aṭṭhārasadhātuppabhedamattamevā”ti.",
  "tika-abh02t:173_0": "“Cakkhusotaghānajivhākāyamanomanoviññāṇadhātubhedenā”ti aṭṭhakathāyaṃ likhitaṃ. Tattha",
  "tika-abh02t:173_1": "na cakkhādīnaṃ kevalena dhātu-saddena sambandho adhippeto vijānanasabhāvassa pabhedavacanato.",
  "tika-abh02t:173_2": "Viññāṇadhātu-saddena sambandhe kariyamāne dve manogahaṇāni na kattabbāni. Na hi dve",
  "tika-abh02t:173_3": "manoviññāṇadhātuyo atthīti. “Cakkhu…pe… kāyamanoviññāṇamanodhātū”ti vā vattabbaṃ",
  "tika-abh02t:173_4": "atulyayoge dvandasamāsābhāvato. Ayaṃ panettha pāṭho siyā “cakkhu…pe… kāyaviññāṇamanomanoviññāṇadhātubhedenā”ti.",
  "tika-abh02t:174_0": "Khandhāyatanadesanā saṅkhepadesanā, indriyadesanā vitthāradesanāti tadubhayaṃ apekkhitvā",
  "tika-abh02t:174_1": "nātisaṅkhepavitthārā dhātudesanā. Atha vā suttantabhājanīye vuttadhātudesanā atisaṅkhepadesanā,",
  "tika-abh02t:174_2": "ābhādhātuādīnaṃ anekadhātunānādhātuantānaṃ vasena desetabbā ativitthāradesanāti tadubhayaṃ",
  "tika-abh02t:174_3": "apekkhitvā ayaṃ “nātisaṅkhepavitthārā”ti.",
  "tika-abh02t:175_0": "Bherītalaṃ viya cakkhudhātu saddassa viya viññāṇassa nissayabhāvato. Etāhi ca upamāhi",
  "tika-abh02t:175_1": "nijjīvānaṃ bherītaladaṇḍādīnaṃ samāyoge nijjīvānaṃ saddādīnaṃ viya nijjīvānaṃ cakkhurūpādīnaṃ",
  "tika-abh02t:175_2": "samāyoge nijjīvānaṃ cakkhuviññāṇādīnaṃ pavattīti kāraṇaphalānaṃ dhātumattattā kārakavedakabhāvavirahaṃ dasseti.",
  "tika-abh02t:176_0": "Purecarānucarā viyāti nijjīvassa kassaci keci nijjīvā purecarānucarā viyāti attho.",
  "tika-abh02t:176_1": "Manodhātuyeva vā attano khaṇaṃ anativattantī attano khaṇaṃ anativattantānaṃyeva cakkhuviññāṇādīnaṃ",
  "tika-abh02t:176_2": "avijjamānepi purecarānucarabhāve pubbakālāparakālatāya purecarānucarā viya daṭṭhabbāti",
  "tika-abh02t:176_3": "attho. Sallamiva sūlamiva tividhadukkhatāsamāyogato daṭṭhabbo. Āsāyeva dukkhaṃ āsādukkhaṃ,",
  "tika-abh02t:176_4": "āsāvighātaṃ dukkhaṃ vā. Saññā hi abhūtaṃ dukkhadukkhampi subhādito sañjānantī taṃ",
  "tika-abh02t:176_5": "āsaṃ tassā ca vighātaṃ āsīsitasubhādiasiddhiyā janetīti. Kammappadhānā saṅkhārāti",
  "tika-abh02t:176_6": "“paṭisandhiyaṃ pakkhipanato”tiādimāha. Jātidukkhānubandhanatoti attanā nibbattiyamānena",
  "tika-abh02t:176_7": "jātidukkhena anubandhattā. Bhavapaccayā jāti hi jātidukkhanti. Padumaṃ viya dissamānaṃ",
  "tika-abh02t:176_8": "khuracakkaṃ viya rūpampi itthiyādibhāvena dissamānaṃ nānāvidhupaddavaṃ janeti. Sabbe",
  "tika-abh02t:176_9": "anatthā rāgādayo jātiādayo ca visabhūtā asantā sappaṭibhayā cāti tappaṭipakkhabhūtattā",
  "tika-abh02t:176_10": "amatādito daṭṭhabbā.",
  "tika-abh02t:177_0": "Muñcitvāpi aññaṃ gahetvāvāti etena makkaṭassa gahitaṃ sākhaṃ muñcitvāpi ākāse ṭhātuṃ",
  "tika-abh02t:177_1": "asamatthatā viya gahitārammaṇaṃ muñcitvāpi aññaṃ aggahetvā pavattituṃ asamatthatāya",
  "tika-abh02t:177_2": "makkaṭasamānataṃ dasseti. Aṭṭhivedhaviddhopi damathaṃ anupagacchanto duṭṭhasso assakhaḷuṅko.",
  "tika-abh02t:177_3": "Raṅgagato naṭo raṅganaṭo.",
  "tika-abh02t:178": "184. Cakkhuñca paṭicca rūpe cātiādinā dvārārammaṇesu ekavacanabahuvacananiddesā ekanānāsantānagatānaṃ ekasantānagataviññāṇapaccayabhāvato ekanānājātikattā ca.",
  "tika-abh02t:179_0": "Sabbadhammesūti ettha sabba-saddo adhikāravasena yathāvuttaviññāṇasaṅkhāte ārammaṇasaṅkhāte",
  "tika-abh02t:179_1": "vā padesasabbasmiṃ tiṭṭhatīti daṭṭhabbo. Manoviññāṇadhātuniddese “cakkhuviññāṇadhātuyā",
  "tika-abh02t:179_2": "uppajjitvā niruddhasamanantarā uppajjati manodhātu, manodhātuyāpi uppajjitvā niruddhasamanantarā",
  "tika-abh02t:179_3": "uppajjati citta”nti cakkhuviññāṇadhātānantaraṃ manodhātu viya manodhātānantarampi",
  "tika-abh02t:179_4": "uppajjati cittanti yāva aññā manodhātu uppajjissati, tāva pavattaṃ sabbaṃ cittaṃ",
  "tika-abh02t:179_5": "ekattena gahetvā vuttanti evampi attho labbhati. Evañhi sati manoviññāṇadhātānantaraṃ",
  "tika-abh02t:179_6": "uppannāya manodhātuyā manoviññāṇadhātubhāvappasaṅgo na hotiyeva. Pañcaviññāṇadhātumanodhātukkamanidassanañhi",
  "tika-abh02t:179_7": "tabbidhurasabhāvena uppattiṭṭhānena ca paricchinnassa cittassa manoviññāṇadhātubhāvadassanatthaṃ,",
  "tika-abh02t:179_8": "na anantaruppattimattenāti tabbidhurasabhāve ekattaṃ upanetvā dassanaṃ yujjati. Anupanītepi",
  "tika-abh02t:179_9": "ekatte tabbidhurasabhāve ekasmiṃ dassite sāmaññavasena aññampi sabbaṃ taṃ sabhāvaṃ",
  "tika-abh02t:179_10": "dassitaṃ hotīti daṭṭhabbaṃ. Pi-saddena manoviññāṇadhātusampiṇḍane ca sati “manoviññāṇadhātuyāpi",
  "tika-abh02t:179_11": "samanantarā uppajjati cittaṃ…pe… tajjā manoviññāṇadhātū”ti manoviññāṇadhātuggahaṇena",
  "tika-abh02t:179_12": "bhavaṅgānantaraṃ uppannaṃ manodhātucittaṃ nivattitaṃ hotīti ce? Na, tassā manoviññāṇadhātubhāvāsiddhito.",
  "tika-abh02t:179_13": "Na hi yaṃ codīyati, tadeva parihārāya hotīti.",
  "tika-abh02t:180_0": "Manodhātuyāpi manoviññāṇadhātuyāpīti manadvayavacanena dvinnaṃ aññamaññavidhurasabhāvatā",
  "tika-abh02t:180_1": "dassitāti teneva manodhātāvajjanassa manoviññāṇadhātubhāvo nivattitoti daṭṭhabbo.",
  "tika-abh02t:180_2": "Vutto hi tassa manoviññāṇadhātuvidhuro manodhātusabhāvo “sabbadhammesu vā pana paṭhamasamannāhāro",
  "tika-abh02t:180_3": "uppajjatī”tiādinā. Sā sabbāpīti etaṃ mukhamattanidassanaṃ. Na hi javanapariyosānā",
  "tika-abh02t:180_4": "eva manoviññāṇadhātu, tadārammaṇādīnipi pana hontiyevāti. Evaṃ pañcaviññāṇadhātumanodhātuvisiṭṭhasabhāvavasena",
  "tika-abh02t:180_5": "sabbaṃ manoviññāṇadhātuṃ dassetvā puna manodvāravasena sātisayaṃ javanamanoviññāṇadhātuṃ",
  "tika-abh02t:180_6": "dassento “manañca paṭiccā”tiādimāha. Yadi pana channaṃ dvārānaṃ vasena javanāvasānāneva",
  "tika-abh02t:180_7": "cittāni idha “manoviññāṇadhātū”ti dassitānīti ayamattho gayheyya, cutipaṭisandhibhavaṅgānaṃ",
  "tika-abh02t:180_8": "aggahitattā sāvasesā desanā āpajjati, tasmā yathāvuttena nayena attho veditabbo.",
  "tika-abh02t:180_9": "Chadvārikacittehi vā samānalakkhaṇāni aññānipi “manoviññāṇadhātū”ti dassitānīti veditabbāni.",
  "tika-abh02t:181_0": "Paṭiccāti āgataṭṭhāneti ettha “mano ca nesaṃ gocaravisayaṃ paccanubhotī”tiādīsu visuṃ",
  "tika-abh02t:181_1": "kātuṃ yuttaṃ, idha pana “cakkhuñca paṭiccā”tiādīsu ca-saddena sampiṇḍetvā āvajjanassapi",
  "tika-abh02t:181_2": "cakkhādisannissitatākaraṇaṃ viya manañca paṭiccāti āgataṭṭhāne manodvārasaṅkhātabhavaṅgasannissitameva",
  "tika-abh02t:181_3": "āvajjanaṃ kātabbanti adhippāyo.",
  "tika-abh02t:182": "Abhidhammabhājanīyavaṇṇanā niṭṭhitā.",
  "tika-abh02t:183": "3. Pañhapucchakavaṇṇanā",
  "tika-abh02t:184": "Pañhapucchakaṃ heṭṭhā vuttanayattā uttānamevāti.",
  "tika-abh02t:185": "Pañhapucchakavaṇṇanā niṭṭhitā.",
  "tika-abh02t:186": "Dhātuvibhaṅgavaṇṇanā niṭṭhitā.",
  "tika-abh02t:187": "4. Saccavibhaṅgo",
  "tika-abh02t:188": "1. Suttantabhājanīyaṃ",
  "tika-abh02t:189": "Uddesavaṇṇanā",
  "tika-abh02t:190_0": "189. Sāsanakkamoti ariyasaccāni vuccanti ariyasaccadesanā vā. Sakalañhi sāsanaṃ bhagavato",
  "tika-abh02t:190_1": "vacanaṃ saccavinimuttaṃ natthīti saccesu kamati, sīlasamādhipaññāsaṅkhātaṃ vā sāsanaṃ",
  "tika-abh02t:190_2": "etesu kamati, tasmā kamati etthāti kamo, kiṃ kamati? Sāsanaṃ, sāsanassa kamo sāsanakkamoti",
  "tika-abh02t:190_3": "saccāni sāsanapavattiṭṭhānāni vuccanti, taṃdesanā ca tabbohārenāti.",
  "tika-abh02t:191_0": "Tathāti taṃsabhāvāva. Avitathāti amusāsabhāvā. Anaññathāti aññākārarahitā. Dukkhadukkhatātaṃnimittatāhi",
  "tika-abh02t:191_1": "aniṭṭhatā pīḷanaṭṭho, dvidhāpi paridahanaṃ, kilesadāhasamāyogo vā santāpaṭṭhoti ayametesaṃ",
  "tika-abh02t:191_2": "viseso. Puggalahiṃsanaṃ vā pīḷanaṃ, attano eva tikhiṇabhāvo santāpanaṃ santāpoti.",
  "tika-abh02t:191_3": "Ettha ca pīḷanaṭṭho dukkhassa saraseneva āvibhavanākāro, itare yathākkamaṃ samudayamagganirodhadassanehi",
  "tika-abh02t:191_4": "āvibhavanākārāti ayaṃ catunnampi viseso. Tatratatrābhinandanavasena byāpetvā ūhanaṃ",
  "tika-abh02t:191_5": "rāsikaraṇaṃ dukkhanibbattanaṃ āyūhanaṃ, samudayato āgacchatīti vā āyaṃ, dukkhaṃ.",
  "tika-abh02t:191_6": "Tassa ūhanaṃ pavattanaṃ āyūhanaṃ, sarasāvibhāvanākāro eso. Nidadāti dukkhanti nidānaṃ,",
  "tika-abh02t:191_7": "“idaṃ taṃ dukkha”nti sampaṭicchāpentaṃ viya samuṭṭhāpetīti attho. Dukkhadassanena",
  "tika-abh02t:191_8": "cāyaṃ nidānaṭṭho āvi bhavati. Saṃyogapalibodhaṭṭhā nirodhamaggadassanehi, te ca saṃsārasaṃyojanamagganivāraṇākārā daṭṭhabbā.",
  "tika-abh02t:192_0": "Nissaranti ettha sattā, sayameva vā nissaṭaṃ visaṃyuttaṃ sabbasaṅkhatehi sabbupadhipaṭinissaggabhāvatoti",
  "tika-abh02t:192_1": "nissaraṇaṃ. Ayamassa sabhāvena āvibhavanākāro. Vivekāsaṅkhatāmataṭṭhā samudayamaggadukkhadassanāvibhavanākārā,",
  "tika-abh02t:192_2": "samudayakkhayaappaccayaavināsitā vā. Saṃsārato niggamanaṃ niyyānaṃ. Ayamassa sarasena",
  "tika-abh02t:192_3": "pakāsanākāro, itare samudayanirodhadukkhadassanehi. Tattha palibodhupacchedavasena",
  "tika-abh02t:192_4": "nibbānādhigamova nibbānanimittatā hetvaṭṭho. Paññāpadhānattā maggassa nibbānadassanaṃ,",
  "tika-abh02t:192_5": "catusaccadassanaṃ vā dassanaṭṭho. Catusaccadassane kilesadukkhasantāpavūpasamane",
  "tika-abh02t:192_6": "ca ādhipaccaṃ karonti maggaṅgadhammā sampayuttadhammesūti so maggassa adhipateyyaṭṭhoti.",
  "tika-abh02t:192_7": "Visesato vā ārammaṇādhipatibhūtā maggaṅgadhammā honti “maggādhipatino dhammā”ti vacanatoti",
  "tika-abh02t:192_8": "so tesaṃ ākāro adhipateyyaṭṭho. Evamādi āhāti sambandho. Tattha abhisamayaṭṭhoti",
  "tika-abh02t:192_9": "abhisametabbaṭṭho, abhisamayassa vā visayabhūto attho abhisamayaṭṭho, abhisamayasseva",
  "tika-abh02t:192_10": "vā pavattiākāro abhisamayaṭṭho, so cettha abhisametabbena pīḷanādinā dassitoti daṭṭhabbo.",
  "tika-abh02t:193_0": "Kucchitaṃ khaṃ dukkhaṃ. “Samāgamo sameta”ntiādīsu kevalassa āgama-saddassa eta-saddassa",
  "tika-abh02t:193_1": "ca payoge saṃyogatthassa anupalabbhanato saṃ-saddassa ca payoge upalabbhanato “saṃyogaṃ",
  "tika-abh02t:193_2": "dīpetī”ti āha, evaṃ “uppannaṃ udita”nti etthāpi. Aya-saddo gatiatthasiddho hetu-saddo",
  "tika-abh02t:193_3": "viya kāraṇaṃ dīpeti attano phalanipphādanena ayati pavattati, eti vā etasmā phalanti",
  "tika-abh02t:193_4": "ayoti, saṃyoge uppattikāraṇaṃ samudayoti ettha visuṃ payujjamānāpi upasagga-saddā",
  "tika-abh02t:193_5": "sadhātukaṃ saṃyogatthaṃ uppādatthañca dīpenti kiriyāvisesakattāti veditabbā.",
  "tika-abh02t:194_0": "Abhāvo ettha rodhassāti nirodhoti etena nibbānassa dukkhavivekabhāvaṃ dasseti. Samadhigate",
  "tika-abh02t:194_1": "tasmiṃ tadadhigamavato puggalassa rodhābhāvo pavattisaṅkhātassa rodhassa paṭipakkhabhūtāya",
  "tika-abh02t:194_2": "nivattiyā adhigatattāti etasmiñcatthe abhāvo etasmiṃ rodhassāti nirodhoicceva padasamāso.",
  "tika-abh02t:194_3": "Dukkhābhāvo panettha puggalassa, na nibbānasseva. Anuppādo eva nirodho anuppādanirodho.",
  "tika-abh02t:194_4": "Āyatibhavādīsu appavatti, na pana bhaṅgoti bhaṅgavācakaṃ nirodha-saddaṃ nivattetvā",
  "tika-abh02t:194_5": "anuppādavācakaṃ gaṇhāti. Etasmiṃ atthe kāraṇe phalopacāraṃ katvā nirodhapaccayo nirodhoti",
  "tika-abh02t:194_6": "vutto. Paṭipadā ca hoti puggalassa dukkhanirodhappattiyā. Nanu sā eva dukkhanirodhappattīti",
  "tika-abh02t:194_7": "tassā eva sā paṭipadāti na yujjatīti? Na, puggalādhigamassa yehi so adhigacchati,",
  "tika-abh02t:194_8": "tesaṃ kāraṇabhūtadhammānañca pattibhāvena paṭipadābhāvena ca vuttattā. Sacchikiriyāsacchikaraṇadhammānaṃ",
  "tika-abh02t:194_9": "aññattābhāvepi hi puggalasacchikiriyadhammabhāvehi nānattaṃ katvā niddeso kato. Atha",
  "tika-abh02t:194_10": "vā dukkhanirodhappattiyā niṭṭhānaṃ phalanti tassā dukkhanirodhappattiyā paṭipadatā daṭṭhabbā.",
  "tika-abh02t:195_0": "Buddhādayo ariyā paṭivijjhantīti ettha paṭividdhakāle pavattaṃ buddhādivohāraṃ “agamā",
  "tika-abh02t:195_1": "rājagahaṃ buddho”tiādīsu viya purimakālepi āropetvā “buddhādayo”ti vuttaṃ. Te hi",
  "tika-abh02t:195_2": "buddhādayo catūhi maggehi paṭivijjhantīti. Ariyapaṭivijjhitabbāni saccāni ariyasaccānīti",
  "tika-abh02t:195_3": "cettha purimapade uttarapadalopo daṭṭhabbo. Ariyā imanti paṭivijjhitabbaṭṭhena ekattaṃ",
  "tika-abh02t:195_4": "upanetvā “ima”nti vuttaṃ. Tasmāti tathāgatassa ariyattā tassa saccānīti ariyasaccānīti",
  "tika-abh02t:195_5": "vuccantīti attho. Tathāgatena hi sayaṃ adhigatattā, teneva pakāsitattā, tato eva",
  "tika-abh02t:195_6": "ca aññehi adhigamanīyattā tāni tassa hontīti. Ariyabhāvasiddhitopīti ettha ariyasādhakāni",
  "tika-abh02t:195_7": "saccāni ariyasaccānīti pubbe viya uttarapadalopo daṭṭhabbo. Ariyāni saccānītipīti",
  "tika-abh02t:195_8": "ettha avitathabhāvena araṇīyattā adhigantabbattā ariyāni, ariyavohāro vā ayaṃ avisaṃvādako",
  "tika-abh02t:195_9": "avitatharūpo daṭṭhabbo.",
  "tika-abh02t:196_0": "Bādhanalakkhaṇanti ettha dukkhadukkhatannimittabhāvo bādhanā, udayabbayapīḷitatā",
  "tika-abh02t:196_1": "vā. Bhavādīsu jātiādivasena cakkhurogādivasena ca anekadhā dukkhassa pavattanameva",
  "tika-abh02t:196_2": "puggalassa santāpanaṃ, tadassa kiccaṃ raso. Pavattinivattīsu saṃsāramokkhesu pavatti",
  "tika-abh02t:196_3": "hutvā gayhatīti pavattipaccupaṭṭhānaṃ. Pabhavati etasmā dukkhaṃ paṭisandhiyaṃ nibbattati",
  "tika-abh02t:196_4": "purimabhavena pacchimabhavo ghaṭito saṃyutto hutvā pavattatīti pabhavo. “Evampi taṇhānusaye",
  "tika-abh02t:196_5": "anūhate nibbattatī dukkhamidaṃ punappuna”nti evaṃ punappunaṃ uppādanaṃ anupacchedakaraṇaṃ.",
  "tika-abh02t:196_6": "Bhavanissaraṇanivāraṇaṃ palibodho. Rāgakkhayādibhāvena sabbadukkhasantatā santi.",
  "tika-abh02t:196_7": "Accutirasanti accutisampattikaṃ. Cavanaṃ vā kiccanti tadabhāvaṃ kiccamiva voharitvā",
  "tika-abh02t:196_8": "accutikiccanti attho. Acavanañca sabhāvassāpariccajanaṃ avikāratā daṭṭhabbā. Pañcakkhandhanimittasuññatāya",
  "tika-abh02t:196_9": "aviggahaṃ hutvā gayhatīti animittapaccupaṭṭhānaṃ. Anusayupacchedanavasena saṃsāracārakato",
  "tika-abh02t:196_10": "niggamanūpāyabhāvo niyyānaṃ. Nimittato pavattato ca cittassa vuṭṭhānaṃ hutvā gayhatīti",
  "tika-abh02t:196_11": "vuṭṭhānapaccupaṭṭhānaṃ.",
  "tika-abh02t:197_0": "Asuvaṇṇādi suvaṇṇādi viya dissamānaṃ māyāti vatthusabbhāvā tassā viparītatā vuttā.",
  "tika-abh02t:197_1": "Udakaṃ viya dissamānā pana marīci upagatānaṃ tucchā hoti, vatthumattampi tassā na",
  "tika-abh02t:197_2": "dissatīti visaṃvādikā vuttā. Marīcimāyāattānaṃ vipakkho bhāvo tacchāviparītabhūtabhāvo.",
  "tika-abh02t:197_3": "Ariyañāṇassāti avitathagāhakassa ñāṇassa, tena paṭivedhapaccavekkhaṇāni gayhanti,",
  "tika-abh02t:197_4": "tesañca gocarabhāvo paṭivijjhitabbatāārammaṇabhāvo ca daṭṭhabbo. Aggilakkhaṇaṃ uṇhattaṃ.",
  "tika-abh02t:197_5": "Tañhi katthaci kaṭṭhādiupādānabhedepi visaṃvādakaṃ viparītaṃ abhūtaṃ vā kadāci na",
  "tika-abh02t:197_6": "hoti. “Byādhidhammā jarādhammā, atho maraṇadhammino”ti ettha vuttā jātiādikā lokapakati.",
  "tika-abh02t:197_7": "Manussānaṃ uddhaṃ dīghatā, ekaccānaṃ tiracchānānaṃ tiriyaṃ dīghatā, vuddhiniṭṭhaṃ",
  "tika-abh02t:197_8": "pattānaṃ puna avaḍḍhanaṃ evamādikā cāti vadanti. Tacchāviparītabhūtabhāvesu pacchimo",
  "tika-abh02t:197_9": "tathatā, paṭhamo avitathatā, majjhimo anaññathatāti ayametesaṃ viseso.",
  "tika-abh02t:198_0": "Dukkhā aññaṃ na bādhakanti kasmā vuttaṃ, nanu taṇhāpi jāti viya dukkhanimittatāya",
  "tika-abh02t:198_1": "bādhikāti? Na, bādhakapabhavabhāvena visuṃ gahitattā. Jātiādīnaṃ viya vā dukkhassa",
  "tika-abh02t:198_2": "adhiṭṭhānabhāvo dukkhadukkhatā ca bādhakatā, na dukkhassa pabhavakatāti natthi taṇhāya",
  "tika-abh02t:198_3": "pabhavakabhāvena gahitāya bādhakattappasaṅgo. Tenāha “dukkhā aññaṃ na bādhaka”nti.",
  "tika-abh02t:198_4": "Bādhakattaniyāmenāti dukkhaṃ bādhakameva, dukkhameva bādhakanti evaṃ dvidhāpi bādhakattāvadhāraṇenāti",
  "tika-abh02t:198_5": "attho. Taṃ vinā nāññatoti satipi avasesakilesaavasesākusalasāsavakusalamūlāvasesasāsavakusaladhammānaṃ",
  "tika-abh02t:198_6": "dukkhahetubhāve na taṇhāya vinā tesaṃ dukkhahetubhāvo atthi, tehi pana vināpi taṇhāya",
  "tika-abh02t:198_7": "dukkhahetubhāvo atthi kusalehi vinā akusalehi, rūpāvacarādīhi vinā kāmāvacarādīhi",
  "tika-abh02t:198_8": "ca taṇhāya dukkhanibbattakattā. Tacchaniyyānabhāvattāti dvidhāpi niyamena taccho",
  "tika-abh02t:198_9": "niyyānabhāvo etassa, na micchāmaggassa viya viparītatāya, lokiyamaggassa viya vā",
  "tika-abh02t:198_10": "anekantikatāya atacchoti tacchaniyyānabhāvo, maggo. Tassa bhāvo tacchaniyyānabhāvattaṃ,",
  "tika-abh02t:198_11": "tasmā tacchaniyyānabhāvattā. Sabbattha dvidhāpi niyamena tacchāviparītabhūtabhāvo",
  "tika-abh02t:198_12": "vuttoti āha “iti tacchāvipallāsā”tiādi.",
  "tika-abh02t:199_0": "Sacca-saddassa sambhavantānaṃ atthānaṃ uddharaṇaṃ, sambhavante vā atthe vatvā adhippetatthassa",
  "tika-abh02t:199_1": "uddharaṇaṃ atthuddhāro. Viratisacceti musāvādaviratiyaṃ. Na hi aññaviratīsu sacca-saddo",
  "tika-abh02t:199_2": "niruḷhoti. “Idameva saccaṃ, moghamañña”nti gahitā diṭṭhi diṭṭhisaccaṃ. “Amosadhammaṃ",
  "tika-abh02t:199_3": "nibbānaṃ, tadariyā saccato vidū”ti amosadhammattā nibbānaṃ paramatthasaccaṃ vuttaṃ.",
  "tika-abh02t:199_4": "Tassa pana taṃsampāpakassa ca maggassa pajānanā paṭivedho avivādakāraṇanti dvayampi",
  "tika-abh02t:199_5": "“ekañhi saccaṃ na dutiyamatthi, yasmiṃ pajā no vivade pajāna”nti missā gāthāya saccanti vuttaṃ.",
  "tika-abh02t:200_0": "Netaṃ dukkhaṃ ariyasaccanti āgaccheyya, netaṃ ṭhānaṃ vijjatīti etena jātiādīnaṃ dukkhaariyasaccabhāve",
  "tika-abh02t:200_1": "aviparītataṃ dasseti, aññaṃ dukkhaṃ ariyasaccanti āgaccheyya, netaṃ ṭhānaṃ vijjatīti",
  "tika-abh02t:200_2": "iminā dukkhaariyasaccabhāvassa jātiādīsu niyatataṃ. Sacepi kathañci koci evaṃcitto",
  "tika-abh02t:200_3": "āgaccheyya, paññāpane pana sahadhammena paññāpane attano vādassa ca paññāpane samattho",
  "tika-abh02t:200_4": "natthīti dassetuṃ “ahametaṃ…pe… paññāpessāmīti āgaccheyya, netaṃ ṭhānaṃ vijjatī”ti",
  "tika-abh02t:200_5": "vuttaṃ. Jātiādīnaṃ anaññathatā aññassa ca tathābhūtassa abhāvoyevettha ṭhānābhāvo.",
  "tika-abh02t:200_6": "Sacepi koci āgaccheyya, āgacchatu, ṭhānaṃ pana natthīti ayamettha suttattho. Esa",
  "tika-abh02t:200_7": "nayo dutiyasuttepi. Tattha pana sampattatā paccakkhatā ca paṭhamatā, taṃnimittatā",
  "tika-abh02t:200_8": "dutiyatā, tadupasamatā tatiyatā, taṃsampāpakatā catutthatāti daṭṭhabbā.",
  "tika-abh02t:201_0": "Nibbutikāmena parijānanādīhi aññaṃ kiñci kiccaṃ kātabbaṃ natthi, dhammañāṇakiccaṃ",
  "tika-abh02t:201_1": "vā ito aññaṃ natthi, pariññeyyādīni ca etapparamānevāti cattāreva vuttāni. Taṇhāya",
  "tika-abh02t:201_2": "ādīnavadassāvīnaṃ vasena “taṇhāvatthuādīnaṃ etaṃparamatāyā”ti vuttaṃ. Tathā ālaye",
  "tika-abh02t:201_3": "pañcakāmaguṇasaṅkhāte, sakalavatthukāmasaṅkhāte, bhavattayasaṅkhāte vā dukkhe dosadassāvīnaṃ",
  "tika-abh02t:201_4": "vasena “ālayādīnaṃ etaṃparamatāyā”ti vuttaṃ.",
  "tika-abh02t:202": "Sahetukena dukkhenāti etena dukkhassa abbocchinnatādassanena atisaṃvegavatthutaṃ dasseti.",
  "tika-abh02t:203_0": "Na paṭivedhañāṇaṃ viya sakideva bujjhati, atha kho anu anu bujjhanato anubodho, anussavākāraparivitakkadiṭṭhinijjhānakkhantianugato",
  "tika-abh02t:203_1": "vā bodho anubodho. Na hi so paccakkhato bujjhati, anussavādivasena pana kappetvā",
  "tika-abh02t:203_2": "gaṇhātīti. Kiccatoti parijānanādito. Taṃkiccakaraṇeneva hi tāni tassa pākaṭāni. Vivaṭṭānupassanāya",
  "tika-abh02t:203_3": "hi saṅkhārehi patilīyamānamānasassa uppajjamānaṃ maggañāṇaṃ visaṅkhāraṃ dukkhanissaraṇaṃ",
  "tika-abh02t:203_4": "ārammaṇaṃ katvā dukkhaṃ paricchindati, dukkhagatañca taṇhaṃ pajahati, nirodhañca",
  "tika-abh02t:203_5": "phusati ādicco viya pabhāya, sammāsaṅkappādīhi saha uppannaṃ taṃ maggaṃ bhāveti,",
  "tika-abh02t:203_6": "na ca saṅkhāre amuñcitvā pavattamānena ñāṇena etaṃ sabbaṃ sakkā kātuṃ nimittapavattehi",
  "tika-abh02t:203_7": "avuṭṭhitattā, tasmā etāni kiccāni karontaṃ taṃ ñāṇaṃ dukkhādīni vibhāveti tattha",
  "tika-abh02t:203_8": "sammohanivattanenāti “cattāripi saccāni passatī”ti vuttaṃ.",
  "tika-abh02t:204_0": "Dukkhasamudayampi so passatīti kālantaradassanaṃ sandhāya vuttanti ce? Na, “yo nu",
  "tika-abh02t:204_1": "kho, āvuso, dukkhaṃ passati, dukkhasamudayampi so passatī”tiādinā ekadassino aññattayadassitāvicāraṇāya",
  "tika-abh02t:204_2": "tassā sādhanatthaṃ gavaṃpatittherena imassa suttassa āharitattā paccekañca saccesu",
  "tika-abh02t:204_3": "dissamānesu aññattayadassanassa yojitattā. Aññathā anupubbābhisamaye purimadiṭṭhassa",
  "tika-abh02t:204_4": "pacchā adassanato samudayādidassino dukkhādidassanatā na yojetabbā siyāti. Suddhasaṅkhārapuñjamattadassanato",
  "tika-abh02t:204_5": "sakkāyadiṭṭhipariyuṭṭhānaṃ nivāreti. “Lokasamudayaṃ kho, kaccāna, yathābhūtaṃ sammappaññāya",
  "tika-abh02t:204_6": "passato yā loke natthitā, sā na hotī”ti vacanato samudayadassanaṃ hetuphalappabandhāvicchedadassanavasena",
  "tika-abh02t:204_7": "ucchedadiṭṭhipariyuṭṭhānaṃ nivatteti. “Lokanirodhaṃ kho…pe… passato yā loke atthitā,",
  "tika-abh02t:204_8": "sā na hotī”ti vacanato nirodhadassanaṃ hetunirodhā phalanirodhadassanavasena sassatadiṭṭhipariyuṭṭhānaṃ",
  "tika-abh02t:204_9": "nivāreti. Attakārassa paccakkhadassanato maggadassanena “natthi attakāre, natthi",
  "tika-abh02t:204_10": "parakāre, natthi purisakāre”tiādikaṃ akiriyadiṭṭhipariyuṭṭhānaṃ pajahati. “Natthi",
  "tika-abh02t:204_11": "hetu, natthi paccayo sattānaṃ saṃkilesāya, ahetū appaccayā sattā saṃkilissanti. Natthi",
  "tika-abh02t:204_12": "hetu…pe… visuddhiyā, ahetū appaccayā sattā visujjhantī”tiādikā ahetukadiṭṭhi ca idha",
  "tika-abh02t:204_13": "akiriyadiṭṭhiggahaṇena gahitāti daṭṭhabbā. Sāpi hi visuddhimaggadassanena pahīyatīti.",
  "tika-abh02t:205_0": "Dukkhañāṇaṃ samudayaphalassa dukkhassa adhuvādibhāvaṃ passatīti phale vippaṭipattiṃ",
  "tika-abh02t:205_1": "nivatteti. “Issaro lokaṃ pavatteti nivatteti cā”ti issarakāraṇino vadanti, padhānato",
  "tika-abh02t:205_2": "āvi bhavati, tattheva ca patilīyatīti padhānakāraṇino. “Kālavaseneva pavattati nivattati",
  "tika-abh02t:205_3": "cā”ti kālavādino. “Sabhāveneva sambhoti vibhoti cā”ti sabhāvavādino. Ādi-saddena",
  "tika-abh02t:205_4": "aṇūhi loko pavattati, sabbaṃ pubbekatahetūti evamādi akāraṇapariggaho daṭṭhabbo.",
  "tika-abh02t:205_5": "Rāmudakāḷārādīnaṃ viya arūpaloke, nigaṇṭhādīnaṃ viya lokathupikāya apavaggo mokkhoti",
  "tika-abh02t:205_6": "gahaṇaṃ. Ādi-saddena padhānassa appavatti, guṇaviyuttassa attano sakattani avaṭṭhānaṃ,",
  "tika-abh02t:205_7": "brahmunā salokatā, diṭṭhadhammanibbānavādāti evamādiggahaṇañca daṭṭhabbaṃ. Ettha",
  "tika-abh02t:205_8": "guṇaviyuttassāti buddhisukhadukkhaicchādosapayattadhammādhammasaṅkhārehi navahi attaguṇehi",
  "tika-abh02t:205_9": "vippayuttassāti kaṇādabhakkhavādo. Indriyatappanaputtamukhadassanādīhi vinā apavaggo",
  "tika-abh02t:205_10": "natthīti gahetvā tathāpavattanaṃ kāmasukhallikānuyogo.",
  "tika-abh02t:206_0": "Ajjhattikabāhiresu dvādasasu āyatanesu kāmabhavavibhavataṇhāvasena dvādasa tikā chattiṃsa",
  "tika-abh02t:206_1": "taṇhāvicaritāni. Khuddakavatthuvibhaṅge vā āgatanayena kālavibhāgaṃ anāmasitvā vuttāni.",
  "tika-abh02t:206_2": "Vīmaṃsiddhipādādayo bodhipakkhiyā kiccanānattena vuttā, atthato ekattā sammādiṭṭhimukhena",
  "tika-abh02t:206_3": "tattha antogadhā. Tayo nekkhammavitakkādayoti lokiyakkhaṇe alobhamettākaruṇāsampayogavasena",
  "tika-abh02t:206_4": "bhinnā maggakkhaṇe lobhabyāpādavihiṃsāsamucchedavasena tayoti ekopi vutto. Esa nayo",
  "tika-abh02t:206_5": "sammāvācādīsu. Appicchatāsantuṭṭhitānaṃ pana bhāve sammāājīvasambhavato tena tesaṃ",
  "tika-abh02t:206_6": "saṅgaho daṭṭhabbo. Bhavantarepi jīvitahetupi ariyehi avītikkamanīyattā ariyakantānaṃ",
  "tika-abh02t:206_7": "sammāvācādisīlānaṃ gahaṇena yena saddhāhatthena tāni pariggahetabbāni, so saddhāhattho",
  "tika-abh02t:206_8": "gahitoyeva hotīti tato anaññāni saddhindriyasaddhābalāni tattha antogadhāni honti.",
  "tika-abh02t:206_9": "Tesaṃ atthitāyāti saddhindriyasaddhābalachandiddhipādānaṃ atthitāya sīlassa atthibhāvato",
  "tika-abh02t:206_10": "tividhenapi sīlena te tayopi gahitāti tattha antogadhā. Cittasamādhīti cittiddhipādaṃ",
  "tika-abh02t:206_11": "vadati. “Cittaṃ paññañca bhāvaya”nti hi cittamukhena samādhi vuttoti samādhimukhena",
  "tika-abh02t:206_12": "cittampi vattabbataṃ arahati. Cittiddhipādabhāvanāya pana samādhipi adhimatto hotīti",
  "tika-abh02t:206_13": "vīmaṃsiddhipādādivacanaṃ viya cittiddhipādavacanaṃ avatvā idha “cittasamādhī”ti vuttaṃ.",
  "tika-abh02t:206_14": "“Pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyatī”ti",
  "tika-abh02t:206_15": "vacanato samādhiupakārā pītipassaddhiyo, tasmā samādhiggahaṇena gahitā, upekkhā pana",
  "tika-abh02t:206_16": "samādhiupakārakato taṃsadisakiccato ca, tasmā sammāsamādhivasena etesaṃ antogadhatā daṭṭhabbā.",
  "tika-abh02t:207_0": "Bhāro viya vighātakattā. Dubbhikkhamiva bādhakattā. “Nibbānaparamaṃ sukha”nti sukhabhāvato",
  "tika-abh02t:207_1": "subhikkhamiva. Aniṭṭhabhāvato sāsaṅkasappaṭibhayato ca dukkhaṃ verīvisarukkhabhayaorimatīrūpamaṃ.",
  "tika-abh02t:208_0": "Tathatthenāti tathasabhāvena, pariññeyyabhāvenāti attho. Etena ariyasaccadvayaṃ siyā",
  "tika-abh02t:208_1": "dukkhaṃ, na ariyasaccaṃ, siyā ariyasaccaṃ, na dukkhanti imamatthaṃ dasseti. Ariyasacca-saddaparā",
  "tika-abh02t:208_2": "hi dukkhādisaddā pariññeyyādibhāvaṃ vadanti. Teneva ariyasacca-saddānapekkhaṃ dukkha-saddaṃ",
  "tika-abh02t:208_3": "sandhāya maggasampayuttasāmaññaphaladhammānaṃ ādipadasaṅgaho vutto, tadapekkhaṃ sandhāya",
  "tika-abh02t:208_4": "catutthapadasaṅgaho. Samudayādīsu avasesakilesādayo samudayo, na ariyasaccaṃ, saṅkhāranirodho",
  "tika-abh02t:208_5": "nirodhasamāpatti ca nirodho, na ariyasaccaṃ, ariyamaggato aññāni maggaṅgāni maggo,",
  "tika-abh02t:208_6": "na ariyasaccanti iminā nayena yojanā kātabbā. Dukkhaṃ vedanīyampi santaṃ vedakarahitaṃ,",
  "tika-abh02t:208_7": "kevalaṃ pana tasmiṃ attano paccayehi pavattamāne dukkhaṃ vedetīti vohāramattaṃ hoti. Evaṃ itaresupi.",
  "tika-abh02t:209_0": "Kiriyāva vijjatīti samudayameva vadati, tassa vā dukkhapaccayabhāvaṃ. Maggo atthīti",
  "tika-abh02t:209_1": "vattabbe “maggamatthī”ti okārassa abhāvo katoti daṭṭhabbo. Gamakoti gantā. Sāsavatā",
  "tika-abh02t:209_2": "asubhatāti katvā nirodhamaggā subhā eva. Dukkhādīnaṃ pariyāyena samudayādibhāvo ca",
  "tika-abh02t:209_3": "atthi, na pana nirodhabhāvo, nirodhassa vā dukkhādibhāvoti na aññamaññasamaṅgitāti",
  "tika-abh02t:209_4": "āha “nirodhasuññāni vā”tiādi. Samudaye dukkhassābhāvatoti ponobbhavikāya taṇhāya",
  "tika-abh02t:209_5": "punabbhavassa abhāvato. Yathā vā pakativādīnaṃ vikārāvibhāvato pubbe paṭippalīnā",
  "tika-abh02t:209_6": "ca pakatibhāveneva tiṭṭhanti, na evaṃ samudayasampayuttampi dukkhaṃ samudayabhāvena",
  "tika-abh02t:209_7": "tiṭṭhatīti āha “samudaye dukkhassābhāvato”ti. Yathā avibhattehi vikārehi mahantā",
  "tika-abh02t:209_8": "visesindriyabhūtavisesehi pakatibhāveneva ṭhitehi pakati sagabbhā pakativādīnaṃ,",
  "tika-abh02t:209_9": "evaṃ na phalena sagabbho hetūti attho. Dukkhasamudayānaṃ nirodhamaggānañca asamavāyāti",
  "tika-abh02t:209_10": "etaṃ vivaranto āha “na hetusamavetaṃ hetuphala”ntiādi. Tattha idha tantūsu paṭo,",
  "tika-abh02t:209_11": "kapālesu ghaṭo, biraṇesu kaṭo, dvīsu aṇūsu dviaṇukantiādinā idha buddhivohārajanako",
  "tika-abh02t:209_12": "avisuṃ siddhānaṃ sambandho samavāyo, tena samavāyena kāraṇesu dvīsu aṇūsu dviaṇukaṃ",
  "tika-abh02t:209_13": "phalaṃ samavetaṃ ekībhūtamiva sambandhaṃ, tīsu aṇūsu tiaṇukanti evaṃ mahāpathavimahāudakamahāaggimahāvātakkhandhapariyantaṃ",
  "tika-abh02t:209_14": "phalaṃ attano kāraṇesu samavetanti samavāyavādino vadanti. Evaṃ pana vadantehi aparimāṇesu",
  "tika-abh02t:209_15": "kāraṇesu mahāparimāṇaṃ ekaṃ phalaṃ samavetaṃ attano antogadhehi kāraṇehi sagabbhaṃ",
  "tika-abh02t:209_16": "asuññanti vuttaṃ hoti, evamidha samavāyābhāvā phale hetu natthīti hetusuññaṃ phalanti attho.",
  "tika-abh02t:210_0": "Pavattibhāvatoti saṃsārassa pavattibhāvato. Catuāhārabhedatoti iminā cattāro āhārabhede",
  "tika-abh02t:210_1": "tehi bhinne tappaccayadhammabhede ca saṅgaṇhāti. Rūpābhinandanādibhedo rūpādikhandhavasena,",
  "tika-abh02t:210_2": "ārammaṇavasena vā. Upādānehi upādīyatīti upādi, upādānakkhandhapañcakaṃ. Nibbānañca",
  "tika-abh02t:210_3": "taṃnissaraṇabhūtaṃ tassa vūpasamo taṃsantīti katvā tassa yāva pacchimaṃ cittaṃ, tāva",
  "tika-abh02t:210_4": "sesataṃ, tato parañca anavasesataṃ upādāya “saupādisesanibbānadhātu anupādisesanibbānadhātū”ti",
  "tika-abh02t:210_5": "dvidhā voharīyatīti. “Sammādiṭṭhi sammāsaṅkappo vipassanā, itare samatho”ti vadanti.",
  "tika-abh02t:210_6": "Sīlampi hi samathassa upakārakattā samathaggahaṇena gayhatīti tesaṃ adhippāyo. Atha",
  "tika-abh02t:210_7": "vā yānadvayavasena laddho maggo samatho vipassanāti āgamanavasena vuttoti daṭṭhabbo.",
  "tika-abh02t:210_8": "Sappadesattāti sīlakkhandhādīnaṃ ekadesattāti attho. Sīlakkhandhādayo hi sabbalokiyalokuttarasīlādisaṅgāhakā,",
  "tika-abh02t:210_9": "ariyamaggo lokuttaroyevāti tadekadeso hoti.",
  "tika-abh02t:211_0": "Onatasahāyo viya vāyāmo paggahakiccasāmaññato. Aṃsakūṭaṃ datvā ṭhitasahāyo viya sati",
  "tika-abh02t:211_1": "apilāpanavasena niccalabhāvakaraṇasāmaññato. Sajātitoti savitakkasavicārādibhedesu",
  "tika-abh02t:211_2": "samānāya samādhijātiyāti attho. Kiriyatoti samādhianurūpakiriyato. Tato eva hi “cattāro",
  "tika-abh02t:211_3": "satipaṭṭhānā samādhinimittā, cattāro sammappadhānā samādhiparikkhārā”ti sativāyāmānaṃ",
  "tika-abh02t:211_4": "samādhissa nimittaparikkhārabhāvo vuttoti.",
  "tika-abh02t:212_0": "Ākoṭentena viyāti “aniccaṃ anicca”ntiādinā paññāsadisena kiccena samantato ākoṭentena",
  "tika-abh02t:212_1": "viya “aniccaṃ khayaṭṭhena, dukkhaṃ bhayaṭṭhenā”tiādinā parivattantena viya ca ādāya",
  "tika-abh02t:212_2": "ūhitvā dinnameva paññā paṭivijjhati. Dvinnaṃ samānakālattepi paccayabhāvena saṅkappassa",
  "tika-abh02t:212_3": "purimakālassa viya niddeso kato. Sajātitoti “dukkhe ñāṇa”ntiādīsu samānāya paññājātiyā.",
  "tika-abh02t:212_4": "Kiriyatoti ettha paññāsadisakiccaṃ kiriyāti vuttaṃ, pubbe pana samādhiupakārakaṃ",
  "tika-abh02t:212_5": "tadanurūpaṃ kiccanti ayamettha viseso. “Sabbaṃ, bhikkhave, abhiññeyya”nti vacanato",
  "tika-abh02t:212_6": "cattāripi abhimukhaṃ paccakkhato ñātabbāni, abhivisiṭṭhena vā ñāṇena ñātabbānīti abhiññeyyāni.",
  "tika-abh02t:213_0": "Durabhisambhavataranti abhisambhavituṃ sādhetuṃ asakkuṇeyyataraṃ, sattivighātena",
  "tika-abh02t:213_1": "duradhigamanti attho. Bādhakapabhavasantiniyyānalakkhaṇehi vavatthānaṃ salakkhaṇavavatthānaṃ.",
  "tika-abh02t:213_2": "Duravagāhatthena gambhīrattāti oḷārikā dukkhasamudayā. Tiracchānagatānampi hi dukkhaṃ",
  "tika-abh02t:213_3": "āhārādīsu ca abhilāso pākaṭo, pīḷanādiāyūhanādivasena pana “idaṃ dukkhaṃ, idamassa",
  "tika-abh02t:213_4": "kāraṇa”nti yāthāvato ogāhituṃ asakkuṇeyyattā gambhīrā, saṇhasukhumadhammattā nirodhamaggā",
  "tika-abh02t:213_5": "sabhāvato eva gambhīrattā duravagāhā, teneva uppanne magge natthi nirodhamaggānaṃ",
  "tika-abh02t:213_6": "yāthāvato anavagāhoti. Nibbānampi maggena adhigantabbattā tassa phalanti apadissatīti",
  "tika-abh02t:213_7": "āha “phalāpadesato”ti. Vuttañhi “dukkhanirodhe ñāṇaṃ atthapaṭisambhidā”ti. Maggopi",
  "tika-abh02t:213_8": "nirodhassa sampāpakabhāvato hetūti apadissatīti āha “hetuapadesato”ti. Vuttampi cetaṃ",
  "tika-abh02t:213_9": "“dukkhanirodhagāminiyā paṭipadāya ñāṇaṃ dhammapaṭisambhidā”ti. Iti vijaññāti iti-saddena",
  "tika-abh02t:213_10": "vijānanakkamaṃ dasseti. Evaṃ pakārehīti evaṃ-saddena vijānanakāraṇabhūte naye.",
  "tika-abh02t:214": "Uddesavaṇṇanā niṭṭhitā.",
  "tika-abh02t:215": "1. Dukkhasaccaniddeso",
  "tika-abh02t:216": "Jātiniddesavaṇṇanā",
  "tika-abh02t:217_0": "190. Tattha …pe… ayaṃ mātikāti niddesavāraādimhi vutte jātiādiniddese tesaṃ jātiādīnaṃ",
  "tika-abh02t:217_1": "niddesavasena dukkhassa ariyasaccassa kathanatthāya, tesu vā jātiādīsu tesañca dukkhaṭṭhe",
  "tika-abh02t:217_2": "veditabbe jātiādīnaṃ niddesavasena dukkhassa ariyasaccassa kathanatthāya dukkhadukkhantiādikā",
  "tika-abh02t:217_3": "dukkhamātikā veditabbāti attho. Atha vā tatthāti tasmiṃ niddesavāre. “Jātipi dukkhā…pe…",
  "tika-abh02t:217_4": "saṃkhittena pañcupādānakkhandhā dukkhā”ti ayaṃ dukkhassa ariyasaccassa kathanatthāya",
  "tika-abh02t:217_5": "mātikāti yathādassitassa jātiādiniddesassa mātikābhāvaṃ dīpeti. Taṃ dīpetvā puna",
  "tika-abh02t:217_6": "yasmiṃ padadvaye ṭhatvā dukkhaṃ ariyasaccaṃ kathetabbaṃ, tassa niddhāraṇatthaṃ sabbaṃ",
  "tika-abh02t:217_7": "dukkhaṃ saṅkaḍḍhento āha “idañhi dukkhaṃ nāmā”tiādi.",
  "tika-abh02t:218_0": "Sabhāvatoti dukkhavedayitasabhāvato. Nāmatoti teneva sabhāvena laddhanāmato. Tena",
  "tika-abh02t:218_1": "na aññena pariyāyena idaṃ dukkhaṃ nāma, atha kho dukkhattāyevāti sabhāvena nāmaṃ",
  "tika-abh02t:218_2": "viseseti. Atha vā nāmatoti udayabbayavantatāya laddhanāmato. Yathā aññe udayabbayavanto",
  "tika-abh02t:218_3": "dhammā na sabhāvato dukkhā, na evaṃ idaṃ, atha kho sabhāvato dukkhā, bhūtamevedaṃ",
  "tika-abh02t:218_4": "dukkhanti purimena dukkha-saddena pacchimaṃ viseseti. Vipariṇāmavantatāya sukhaṃ",
  "tika-abh02t:218_5": "aniṭṭhameva hotīti dukkhaṃ nāma jātaṃ. Tenevāha “dukkhuppattihetuto”ti. Kaṇṇasūlādīhi",
  "tika-abh02t:218_6": "abhibhūtassa nitthunanādīhi dukkhābhibhūtatāya viññāyamānāyapi kiṃ tava rujjatīti",
  "tika-abh02t:218_7": "pucchitvāva kaṇṇasūlādidukkhaṃ jānitabbaṃ hotīti paṭicchannadukkhatā tassa vuttā.",
  "tika-abh02t:218_8": "Upakkamassa ca pākaṭabhāvatoti kāraṇāvasena dukkhavisesassa pākaṭabhāvaṃ dasseti.",
  "tika-abh02t:219_0": "Sabhāvaṃ muñcitvā pakārantarena dukkhanti vuccamānaṃ pariyāyadukkhaṃ. Kathetabbattā",
  "tika-abh02t:219_1": "paṭiññātaṃ yathā kathetabbaṃ, taṃpakāradassanatthaṃ “ariyasaccañca nāmeta”ntiādimāha.",
  "tika-abh02t:219_2": "Saṅkhepo sāmaññaṃ, sāmaññañca visese antokaritvā pavattatīti tattha ubhayathāpi kathetuṃ",
  "tika-abh02t:219_3": "vaṭṭati. Vitthāro pana viseso jātiādiko, viseso ca visesantaranivattakoti jātiādīsu",
  "tika-abh02t:219_4": "jarādīnaṃ saṅkhipanaṃ na sakkā kātunti tattha vitthāreneva kathetabbaṃ.",
  "tika-abh02t:220_0": "191. “Aparassa aparassā”ti dīpanaṃ aparatthadīpanaṃ. Sāmiatthepi hi aparattha-saddo",
  "tika-abh02t:220_1": "sijjhatīti. Tesaṃ tesanti vā sāmivasena vuttaṃ atthaṃ bhummavasena vattukāmatāya",
  "tika-abh02t:220_2": "āha “aparatthadīpana”nti, aparasmiṃ aparasmiṃ dīpananti attho. Aparassa aparassa",
  "tika-abh02t:220_3": "vā jātisaṅkhātassa atthassa dīpanaṃ aparatthadīpanaṃ. Pañcagativasena ekekāyapi gatiyā",
  "tika-abh02t:220_4": "khattiyādibhummadevādihatthiādijātivasena cāti gatijātivasena.",
  "tika-abh02t:221_0": "Tiṇākāro tiṇajāti, so ca upādāpaññattīti “paññattiya”nti āha. Tadupādāyāti taṃ paṭhamaṃ",
  "tika-abh02t:221_1": "viññāṇaṃ upādāya ayaṃ jāti, nāssa kutoci niggamanaṃ upādāya. Yasmā ca evaṃ, tasmā",
  "tika-abh02t:221_2": "sāvassa jāti paṭhamaviññāṇasaṅkhātāti attho. Atha vā tadupādāya sajātoti vuccatīti",
  "tika-abh02t:221_3": "sāvassa jāti paṭhamaviññāṇasaṅkhātāti attho. Viññāṇamukhena ca pañcapi khandhā vuttā",
  "tika-abh02t:221_4": "hontīti “paṭisandhiya”nti āha. Ariyabhāvakaraṇattā ariyasīlanti pātimokkhasaṃvaro",
  "tika-abh02t:221_5": "vuccati. Jātiādīnipi lakkhaṇāni dhammānaṃ ākāravikārāti katvā sahuppādakā sahavikārakāti",
  "tika-abh02t:221_6": "vuttā. Jāyanaṭṭhenātiādi āyatanavasena yonivasena ca dvīhi dvīhi padehi sabbasatte",
  "tika-abh02t:221_7": "pariyādiyitvā jātiṃ dassetuṃ vuttaṃ. Purimanaye pana ekekeneva padena sabbasatte",
  "tika-abh02t:221_8": "pariyādiyitvā jāti dassitāti ayaṃ viseso. Keci pana “purimanaye kattuniddeso, pacchimanaye",
  "tika-abh02t:221_9": "bhāvaniddeso kato”ti vadanti, “tesaṃ tesaṃ sattānaṃ jātī”ti pana kattari sāminiddesassa",
  "tika-abh02t:221_10": "katattā ubhayatthāpi bhāvaniddesova yutto. Sampuṇṇā jāti sañjāti. Pākaṭā nibbatti",
  "tika-abh02t:221_11": "abhinibbatti. “Tesaṃ tesaṃ sattānaṃ…pe… abhinibbattī”ti sattavasena pavattattā sammutikathā.",
  "tika-abh02t:222_0": "Tatra tatrāti ekacatuvokārabhavesu dvinnaṃ dvinnaṃ, sese rūpadhātuyaṃ paṭisandhikkhaṇe",
  "tika-abh02t:222_1": "uppajjamānānaṃ pañcannaṃ, kāmadhātuyaṃ vikalāvikalindriyānaṃ vasena sattannaṃ navannaṃ",
  "tika-abh02t:222_2": "dasannaṃ puna dasannaṃ ekādasannañca āyatanānaṃ vasena saṅgaho veditabbo. Ekabhavapariyāpannassa",
  "tika-abh02t:222_3": "khandhasantānassa paṭhamābhinibbattibhūtā paṭisandhikkhandhāti āha “paṭhamābhinibbattilakkhaṇā”ti.",
  "tika-abh02t:222_4": "Tameva santānaṃ niyyātentaṃ viya “handa gaṇhathā”ti paṭicchāpentaṃ viya pavattatīti",
  "tika-abh02t:222_5": "niyyātanarasā. Santatiyā eva ummujjanaṃ hutvā gayhatīti ummujjanapaccupaṭṭhānā. Dukkharāsissa",
  "tika-abh02t:222_6": "vicittatā dukkhavicittatā, dukkhavisesā vā tadavayavā, taṃ paccupaṭṭhāpeti phalatīti",
  "tika-abh02t:222_7": "dukkhavicittatāpaccupaṭṭhānā.",
  "tika-abh02t:223": "Pariyāyanippariyāyadukkhesu yaṃ dukkhaṃ jāti hoti, taṃ dukkhabhāvoyeva tassā dukkhaṭṭho. Yadi akkhānena pāpuṇitabbaṃ siyā, bhagavā ācikkheyya. Bhagavatāpi –",
  "tika-abh02t:224_0": "“Taṃ kiṃ maññatha, bhikkhave, katamo nu kho mahantataro? Yo cāyaṃ mayā paritto pāṇimatto",
  "tika-abh02t:224_1": "pāsāṇo gahito, yo ca himavā pabbatarājāti. Appama…pe… gahito, himavantaṃ pabbatarājānaṃ",
  "tika-abh02t:224_2": "upanidhāya saṅkhampi na upeti, kalabhāgampi na upeti, upanidhampi na upeti. Evameva",
  "tika-abh02t:224_3": "kho, bhikkhave, yaṃ so puriso tīhi sattisatehi haññamāno tatonidānaṃ dukkhaṃ domanassaṃ",
  "tika-abh02t:224_4": "paṭisaṃvedeti, taṃ nerayikassa dukkhassa upanidhāya saṅkhampi…pe… upanidhampi na upetī”ti –",
  "tika-abh02t:225_0": "Upamāvasena pakāsitaṃ āpāyikadukkhaṃ. Sukhuppattikāraṇāni sucīni uppalādīnīti katvā",
  "tika-abh02t:225_1": "tattha nibbattinivāraṇena jātiyā dukkhavatthubhāvaṃ dasseti “atha kho”tiādinā. Dukkhuppattikāraṇe",
  "tika-abh02t:225_2": "nibbattanena gabbhapariharaṇūpakkamena vinā mātukucchisambhavameva dukkhaṃ gabbhokkantimūlakaṃ",
  "tika-abh02t:225_3": "aññānapekkhattā, upakkamanibbattaṃ pana pariharaṇamūlakaṃ okkantimattānapekkhattā. Ayametesaṃ viseso.",
  "tika-abh02t:226_0": "Attano abhimukhaṃ kaḍḍhanaṃ ākaḍḍhanaṃ, parito sabbatobhāgena kaḍḍhanaṃ parikaḍḍhanaṃ.",
  "tika-abh02t:226_1": "Adho dhunanaṃ odhunanaṃ, tiriyaṃ, sabbato vā dhunanaṃ nidhunanaṃ. Tacchetvā khārapakkhipanaṃ khārāpaṭicchakaṃ.",
  "tika-abh02t:227": "Sakalasarīranhāpanaṃ nhāpanaṃ, ekadesadhovanaṃ dhovanaṃ, sūriyābhimukhapavattanena ātāpanaṃ, pañcaggitāpena paritāpanaṃ daṭṭhabbaṃ. Sabboyeva vā tāpo dvidhāpi vutto.",
  "tika-abh02t:228_0": "Kuhiṃ nu patiṭṭhaṃ labhetha, jātiyā vinā na tassa dukkhassa patiṭṭhānaṃ atthīti attho,",
  "tika-abh02t:228_1": "jātiyā vā vinā so satto kuhiṃ nu patiṭṭhaṃ, kattha nu patiṭṭhanto taṃ dukkhaṃ labhethāti",
  "tika-abh02t:228_2": "attho. Tattha tiracchānesu kathaṃ dukkhaṃ bhaveyya tahiṃ tiracchānesu jātiṃ vinā.",
  "tika-abh02t:228_3": "Na cassāti na ce assa. Nanu nevatthīti sambandho kātabbo, nanu āhāti vā. Yadatoti",
  "tika-abh02t:228_4": "yasmā nevatthi, tasmā āhāti attho.",
  "tika-abh02t:229": "Jarāniddesavaṇṇanā",
  "tika-abh02t:230": "192. Jīraṇameva jīraṇatā, jīraṇassa vā ākāro tā-saddena vutto.",
  "tika-abh02t:231": "Yathāpure asallakkhenteti gāravakaraṇaupaṭṭhānādīni asallakkhente taṃnimittaṃ domanassaṃ uppajjatīti attho.",
  "tika-abh02t:232_0": "Satādīnanti satisutavīriyapaññādīnaṃ vippavāsanimittaṃ attanā apasādetabbehipi attano",
  "tika-abh02t:232_1": "puttadārehi apasādanīyato. Avasavattaṅgapaccaṅgatāya suciasuciādivicāraṇavirahena",
  "tika-abh02t:232_2": "ca bālakumārakakālo viya jiṇṇakālo hotīti āha “bhiyyo bālattappattiyā”ti.",
  "tika-abh02t:233": "Maraṇaniddesavaṇṇanā",
  "tika-abh02t:234_0": "193. “Kālassa antakassa kiriyā”ti yā loke vuccati, sā cuti, maraṇanti attho. Cavanakāloyeva",
  "tika-abh02t:234_1": "vā anatikkamanīyattā visesena kāloti vutto, tassa kiriyā cutikkhandhānaṃ bhedappattiyeva.",
  "tika-abh02t:234_2": "Maccu maraṇanti etthāpi samāsaṃ akatvā yo maccu vuccati bhedo, yañca maraṇaṃ pāṇacāgo,",
  "tika-abh02t:234_3": "idaṃ vuccati maraṇanti visuṃ sambandho na na yujjati.",
  "tika-abh02t:235_0": "Yassa khandhabhedassa pavattattā “tisso mato, phusso mato”ti vohāro hoti, so khandhappabandhassa",
  "tika-abh02t:235_1": "anupacchinnatāya “sammutimaraṇa”nti vutto, pabandhasamucchedo ca “samucchedamaraṇa”nti.",
  "tika-abh02t:235_2": "Maraṇampi dukkhanti imasmiṃ panatthe dukkhasaccakathā vaṭṭakathāti katvā “sammutimaraṇaṃ",
  "tika-abh02t:235_3": "adhippeta”nti āha. Tasseva nāmanti tabbhāvato tadekadesabhāvato ca maraṇa-saddabahutte",
  "tika-abh02t:235_4": "asammohatthaṃ vuttaṃ. Cutilakkhaṇanti “cavanatā”ti nidassitacavanalakkhaṇameva vadati.",
  "tika-abh02t:235_5": "Sampattibhavakhandhehi viyojetīti viyogarasaṃ, viyogakiriyābhūtatāya vā “viyogarasa”nti",
  "tika-abh02t:235_6": "vuttaṃ. Sattassa purimabhavato vippavāso hutvā upaṭṭhātīti vippavāsapaccupaṭṭhānaṃ.",
  "tika-abh02t:236": "Maraṇantikāti maraṇassa āsannā. Yadi maraṇaṃ na bhavissati, yathāvuttaṃ kāyikaṃ cetasikañca dukkhaṃ na bhavissatīti āha “dvinnampi dukkhānaṃ vatthubhāvenā”ti.",
  "tika-abh02t:237_0": "Pāpakammādinimittanti pāpakammanimittaṃ pāpagatinimittañcāti attho, kammampi vā ettha",
  "tika-abh02t:237_1": "“nimitta”nti vuttaṃ upapattinimittabhāvena upaṭṭhānato. Tadupaṭṭhānepi hi “akataṃ",
  "tika-abh02t:237_2": "vata me kalyāṇa”ntiādinā anappakaṃ domanassaṃ uppajjatīti. Bhaddassāti kalyāṇakammassāti",
  "tika-abh02t:237_3": "attho. Avisesatoti “sabbesa”nti etena yojetabbaṃ. Sabbesanti ca yesaṃ kāyikaṃ dukkhaṃ",
  "tika-abh02t:237_4": "uppajjati, teyeva sabbe gahitā “vitujjamānamammāna”nti visesitattā. Sandhīnaṃ bandhanāni",
  "tika-abh02t:237_5": "sandhibandhanāni, tesaṃ chedanena nibbattaṃ dukkhaṃ “sandhibandhanacchedana”nti vuttaṃ.",
  "tika-abh02t:237_6": "Ādi-saddo vā kāraṇattho, sandhibandhanacchedanamūlakanti attho.",
  "tika-abh02t:238": "Anayabyasanāpādanaṃ viyāti anayabyasanāpatti viyāti attho. Vāḷādīhi kate hi anayabyasanāpādane antogadhā anayabyasanāpatti ettha nidassananti.",
  "tika-abh02t:239": "Sokaniddesavaṇṇanā",
  "tika-abh02t:240_0": "194. Sukhakāraṇaṃ hitaṃ, tassa phalaṃ sukhaṃ. Ñātikkhayoti bhogādīhi ñātīnaṃ parihāni",
  "tika-abh02t:240_1": "maraṇañca. Ayaṃ pana visesoti bhogabyasanādipadatthavisesaṃ rogabyasanādīsu samāsavisesañca",
  "tika-abh02t:240_2": "sandhāyāha. Ñātibhogā paññattimattā tabbināsāvāti iminā adhippāyena aparinipphannataṃ",
  "tika-abh02t:240_3": "sandhāya “anipphannānī”ti āha. Aparinipphannataṃyeva hi sandhāya visuddhimagge ca",
  "tika-abh02t:240_4": "“dasa rūpāni anipphannānī”ti vuttaṃ. Rūpakaṇḍavaṇṇanāyañhi ni “aparinipphannānī”ti",
  "tika-abh02t:240_5": "vuttāni. Khandhavibhaṅge ca nipphādetabbassa nirodhasamāpattiādikassa nipphannatā",
  "tika-abh02t:240_6": "vuttāti asabhāvadhammassa ca nipphannatā, nibbānasseva anipphannatāti.",
  "tika-abh02t:241_0": "Dhamma-saddo hetuatthoti āha “dukkhassa uppattihetunā”ti. Jhāmanti daḍḍhaṃ. Pubbe",
  "tika-abh02t:241_1": "vuttalakkhaṇādikā domanassavedanā sokoti tassa puna lakkhaṇādayo na vattabbā siyuṃ,",
  "tika-abh02t:241_2": "tathāpi domanassavisesattā sokassa ca visiṭṭhā lakkhaṇādayo vattabbāti “kiñcāpī”tiādimāha.",
  "tika-abh02t:241_3": "Visārarahitaṃ anto eva saṅkucitaṃ cintanaṃ, sukkhanaṃ vā antonijjhānaṃ. Parinijjhāyanaṃ",
  "tika-abh02t:241_4": "dahanaṃ. Ñātibyasanādianurūpaṃ socanaṃ anusocanaṃ, taṃ taṃ vā guṇaṃ dosañca anugantvā",
  "tika-abh02t:241_5": "socanaṃ tappanaṃ anusocanaṃ.",
  "tika-abh02t:242_0": "Javanakkhaṇeti manodvārajavanakkhaṇe. Tathā hi taṃ dassento “ettakā me”tiādimāha.",
  "tika-abh02t:242_1": "Kāyaviññāṇādivīthiyampi pana javanakkhaṇe domanassassa paccayo hoti eva. Teneva “javanakkhaṇe",
  "tika-abh02t:242_2": "cā”ti āha. Aññathā kāyikacetasikadukkhānaṃ kāyavatthukamanodvārappavattānameva paccayoti",
  "tika-abh02t:242_3": "gaṇheyya tattha visesena kāyikacetasikasaddappavattito.",
  "tika-abh02t:243": "Tujjatīti “tudatī”ti vattabbe byattayavasena vuttanti veditabbaṃ.",
  "tika-abh02t:244": "Paridevaniddesavaṇṇanā",
  "tika-abh02t:245_0": "195. Ādevanti etenāti ādevoti ādevana-saddaṃ katvā assuvimocanādivikāraṃ āpajjantānaṃ",
  "tika-abh02t:245_1": "tabbikārāpattiyā so saddo karaṇabhāvena vuttoti. Vīhipalāpādayo viya tucchaṃ vacanaṃ",
  "tika-abh02t:245_2": "palāpo. Guṇadose kitteti bodhetīti guṇadosakittanaraso lālappa-saddo. Atthānatthe",
  "tika-abh02t:245_3": "hiriyitabbajane ca avicāretvā puggalassa sambhamabhāvo hutvā paridevana-saddo upaṭṭhātīti",
  "tika-abh02t:245_4": "“sambhamapaccupaṭṭhāno”ti vutto, sokavatthuavighātena vā sambhamo, na uttāsasambhamo,",
  "tika-abh02t:245_5": "so ca paridevana-saddena pākaṭo hotīti paridevo “sambhamapaccupaṭṭhāno”ti vutto.",
  "tika-abh02t:246": "Sokābhibhūto paridevananimittaṃ muṭṭhipothanādīni karoti, paridevananimittameva ca ñātiabbhatthaṅgamanādīni cintetīti paridevassa dukkhadomanassānaṃ vatthubhāvo vutto.",
  "tika-abh02t:247_0": "Bhiyyoti yena vinā na hoti, tato paridevasamuṭṭhāpakadomanassato, pubbe vuttadukkhato",
  "tika-abh02t:247_1": "vā bhiyyo, kaṇṭhoṭṭhatāluādisosajatopi vā bhiyyoti aññañca kāyikaṃ cetasikaṃ taṃnidānadukkhaṃ saṅgaṇhāti.",
  "tika-abh02t:248": "Dukkhadomanassaniddesavaṇṇanā",
  "tika-abh02t:249_0": "196-7. Kāyikaṃ dukkhaṃ kāyikassa dukkhassa upanissayapaccayoti “dukkhitassa dukkhaṃ",
  "tika-abh02t:249_1": "uppajjatī”ti vuttaṃ. Etena dukkhena abhibhūtattā nakkhattaṃ kīḷituṃ na labhāmīti",
  "tika-abh02t:249_2": "balavadomanassaṃ uppajjatīti dukkhassa domanassavatthutā hoti.",
  "tika-abh02t:250": "Attano pavattikkhaṇaṃ sandhāya “pīḷetī”ti vuttaṃ kāyikadukkhaṃ, tadupanissayato vā.",
  "tika-abh02t:251_0": "Āvaṭṭantīti parivaṭṭanti. Vivaṭṭantīti pabbhāre khittatthambho viya ludhanti. Mūlacchinnarukkho",
  "tika-abh02t:251_1": "viya chinnapapātaṃ papatanti, paridayhamānacittā purimadomanassupanissayavasena cintenti,",
  "tika-abh02t:251_2": "vigate domanasse tathācintanaṃ natthīti.",
  "tika-abh02t:252": "Upāyāsaniddesavaṇṇanā",
  "tika-abh02t:253_0": "198. Sabbavisayappaṭipattinivāraṇavasena samantato sīdanaṃ saṃsīdanaṃ, uṭṭhetumpi",
  "tika-abh02t:253_1": "asakkuṇeyyatākaraṇavasena atibalavaṃ, virūpaṃ vā sīdanaṃ visīdanaṃ. Aññaṃ visayaṃ",
  "tika-abh02t:253_2": "agantvā ñātibyasanādīsu virūpo āsaṅgo tattheva avabandhatā byāsatti. Nitthunanakaraṇato",
  "tika-abh02t:253_3": "nitthunanaraso. Visīdanaṃ visādo.",
  "tika-abh02t:254_0": "Sayaṃ na dukkho dosattā saṅkhārakkhandhapariyāpannadhammantarattā vā. Ye pana domanassameva",
  "tika-abh02t:254_1": "upāyāsoti vadeyyuṃ, te “upāyāso tīhi khandhehi ekenāyatanena ekāya dhātuyā sampayutto,",
  "tika-abh02t:254_2": "ekena khandhena ekenāyatanena ekāya dhātuyā kehici sampayutto”ti imāya pāḷiyā paṭikkhipitabbā.",
  "tika-abh02t:254_3": "Visādappattiyā sukhadukkhakāraṇaṃ agaṇayitvā dukkhaṭṭhānādīni karontānaṃ upāyāso",
  "tika-abh02t:254_4": "kāyikadukkhassa vatthu hoti, visādanavaseneva ñātivināsādīni cintentānaṃ domanassassa.",
  "tika-abh02t:254_5": "Attano pavattikkhaṇeyeva upāyāso domanassasampayogato cittaṃ paridahati, avipphārikatākaraṇavasena",
  "tika-abh02t:254_6": "kāyaṃ visādeti, tadubhayakaraṇeneva tato paraṃ taṃnimittaṃ kāyikaṃ cetasikañca adhimattaṃ",
  "tika-abh02t:254_7": "dukkhaṃ janayatīti dukkho vutto.",
  "tika-abh02t:255": "Appiyasampayoganiddesavaṇṇanā",
  "tika-abh02t:256_0": "199. Na appiyantīti na gamiyanti, na pavesīyantīti attho. Anatthanti byasanaṃ, dukkhaṃ",
  "tika-abh02t:256_1": "vā. Ahitanti tassa hetuṃ. Dutiye atthavikappe atthaṃ na kāmentīti anatthakāmātiādi",
  "tika-abh02t:256_2": "asamatthasamāsopi yojito. “Asūriyapassāni mukhānī”tiādīsu viya hi yena samāso, na",
  "tika-abh02t:256_3": "tassāyaṃ paṭisedhako a-kāroti. Yasmiṃ kismiñci nibbhaye yogakkhema-saddo niruḷho",
  "tika-abh02t:256_4": "dukkhayogato khemattā.",
  "tika-abh02t:257_0": "Saṅgatiādīsu saṅkhāravasena yaṃ labbhati, taṃ gahetabbaṃ. Na hi saṅkhārānaṃ ṭhānanisajjādayo",
  "tika-abh02t:257_1": "bhojanādikiccesu vā sahakaraṇaṃ vijjatīti pacchimadvayaṃ tadatthavasena labbhatīti",
  "tika-abh02t:257_2": "na sakkā vattunti. Yaṃ labbhatīti vā yaṃ atthajātaṃ labbhatīti attho. Tena yathā",
  "tika-abh02t:257_3": "labbhati saṅgatiādīsu attho, tathā yojetabbo. Puggalassa hi saṅgati gantvā saṅkhārehi",
  "tika-abh02t:257_4": "saṃyogo hoti, āgatehi ca tehi, puggalassa ca attano ṭhānādīsu saṅkhārehi sahabhāvo",
  "tika-abh02t:257_5": "hoti, sabbakiriyāsu ca missībhāvoti. Anatthabhāvo upaddavabhāvo.",
  "tika-abh02t:258_0": "Aniṭṭhānaṃ āpāthagamanamattaṃ taṃgahaṇamattañca appiyasampayogo, na pana pathaviphassādayo",
  "tika-abh02t:258_1": "viya appiyasampayogo nāma eko dhammo atthīti āha “so atthato eko dhammo nāma natthī”ti.",
  "tika-abh02t:258_2": "Aniṭṭhāni kaṇṭakādīni amittā ca usuādīhi vijjhanādidukkhaṃ uppādenti.",
  "tika-abh02t:259": "Idhāti imasmiṃ loke dukkhaṃ hotīti vā idha imasmiṃ dukkhasaccaniddese dukkho vuttoti vā yojetabbaṃ.",
  "tika-abh02t:260": "Piyavippayoganiddesavaṇṇanā",
  "tika-abh02t:261_0": "200. Minantīti nāḷiyādīsu dhaññaṃ viya anto pakkhipanti, na bahi karontīti attho.",
  "tika-abh02t:261_1": "Amā-saddo sahabhāvadīpako. Ñāyanti vā ajjhattikāicceva. Ñātibyasanādiko hutvā upaṭṭhātīti",
  "tika-abh02t:261_2": "byasanapaccupaṭṭhāno. Sokuppādaneneva sarīraṃ sosenti, kisaṃ karonti, akisampi nirojatākaraṇena",
  "tika-abh02t:261_3": "milāpenti, tato ca kāyikaṃ dukkhaṃ uppajjatīti taduppādakatā vuttā.",
  "tika-abh02t:262": "Sokasarasamappitāti etena cetasikadukkhaṃ dasseti, vitujjantīti etena kāyikaṃ dukkhaṃ.",
  "tika-abh02t:263": "Icchāniddesavaṇṇanā",
  "tika-abh02t:264_0": "201. Yasmiṃ kāle jātiyā na āgantabbaṃ, taṃ kālaṃ gahetvā āha “parinibbutesu ca vijjamānaṃ",
  "tika-abh02t:264_1": "jātiyā anāgamana”nti. Yampīti yenapīti attho vutto. Yadāpi pana yaṃ-saddo “iccha”nti",
  "tika-abh02t:264_2": "etaṃ apekkhati, tadāpi alābhavisiṭṭhā icchā vuttā hoti. Yadā “na labhatī”ti etaṃ",
  "tika-abh02t:264_3": "apekkhati, tadā icchāvisiṭṭho alābho vutto hoti. So panatthato añño dhammo natthi,",
  "tika-abh02t:264_4": "tathāpi alabbhaneyyaicchāva vuttā hoti. Apāpuṇitabbesu pavattattā eva “appattipaccupaṭṭhānā”ti",
  "tika-abh02t:264_5": "vuttā. Yattha hi sā icchā pavattā, taṃ vatthuṃ apāpuṇantī hutvā gayhatīti.",
  "tika-abh02t:265": "Chinnabhinnagaṇenāti nillajjena dhuttagaṇena, kappaṭikagaṇena vā.",
  "tika-abh02t:266": "Vighātamayanti cittavighātamayaṃ domanassaṃ cittavighātato eva uppannaṃ ubbandhanajarātisārādikāyikaṃ dukkhañca. Icchitālābhanti alabbhaneyyaicchameva vadati.",
  "tika-abh02t:267": "Upādānakkhandhaniddesavaṇṇanā",
  "tika-abh02t:268_0": "202. Vitthiṇṇassa dukkhassa ettakanti dassanaṃ dukkhassa saṅkhepo, taṃ kātuṃ na sakkā",
  "tika-abh02t:268_1": "vitthārassa anantattā. Dukkhavitthāragataṃ pana desanāvitthāraṃ pahāya yattha sabbo",
  "tika-abh02t:268_2": "dukkhavitthāro samodhānaṃ gacchati, tattha desanāya vavatthānaṃ saṅkhepo, taṃ kātuṃ",
  "tika-abh02t:268_3": "sakkā tādisassa vatthuno sabbhāvā.",
  "tika-abh02t:269": "Desaṃ jānanto maggakkhāyikapuriso desako. Bhagavāpi dukkhassa desako. “Dukkhantadesakenā”ti vā pāṭho, dukkhantakkhāyikoti attho.",
  "tika-abh02t:270_0": "Pāvakādayo yathā indhanādīni bādhenti, evaṃ bādhayamānā. Māraṇantikadukkhābhighātenāti",
  "tika-abh02t:270_1": "iminā atipākaṭena jātijarādukkhavighātajasokādayo dasseti. Tatoti paridevato uddhaṃ.",
  "tika-abh02t:270_2": "Kaṇṭha sosādi sandhi bandhacchedanādi janaka dhātukkhobha samāyogato kāyassa ābādhanadukkhaṃ",
  "tika-abh02t:270_3": "dukkhaṃ. Yesu kesucīti tissassa vā phussassa vā upādānakkhandhesu sabbampi cakkhurogādidukkhaṃ",
  "tika-abh02t:270_4": "sabbasattagataṃ evaṃpakāramevāti saṅkhipitvā dassentoti attho.",
  "tika-abh02t:271": "Dukkhasaccaniddesavaṇṇanā niṭṭhitā.",
  "tika-abh02t:272": "2. Samudayasaccaniddesavaṇṇanā",
  "tika-abh02t:273_0": "203. Uttarapadalopaṃ katvā “punabbhavakaraṇaṃ punobbhavo”tiāha. “Manosamphasso”ti",
  "tika-abh02t:273_1": "ettha mano viya ca purimapadassa okārantatā daṭṭhabbā. Atha vā sīlaṭṭhena ika-saddena",
  "tika-abh02t:273_2": "gamiyatthattā kiriyāvācakassa saddassa adassanaṃ daṭṭhabbaṃ yathā “apūpabhakkhanasīlo",
  "tika-abh02t:273_3": "āpūpiko”ti. “Taddhitā”iti bahuvacananiddesā vicittattā vā taddhitānaṃ abhidhānalakkhaṇattā",
  "tika-abh02t:273_4": "vā “punabbhavaṃ detī”tiādīsu atthesu ponobbhavikasaddasiddhi daṭṭhabbā. Tattha kammasahajātā",
  "tika-abh02t:273_5": "punabbhavaṃ deti, kammasahāyabhūtā tadasahajātā punabbhavāya saṃvattati, duvidhāpi",
  "tika-abh02t:273_6": "punappunaṃ bhave nibbatteti. Tenevāha “punabbhavassa dāyikāpī”tiādi. Ponobbhavikāyevāti",
  "tika-abh02t:273_7": "nāmaṃ labhatīti punabbhavaṃ dāyikāpi adāyikāpi punabbhavaṃ deticceva ponobbhavikāti",
  "tika-abh02t:273_8": "samānavipākāti nāmaṃ labhati samānasabhāvattā tadānubhāvattā ca. Evaṃ itaresu daṭṭhabbaṃ.",
  "tika-abh02t:273_9": "Tattha upadhimhi yathānibbatte attabhāve vipaccanakammaṃ etissāti upadhivepakkā.",
  "tika-abh02t:273_10": "Nandanaṭṭhena nandī, rañjanaṭṭhena rāgo. Yo ca nandirāgo, yā ca taṇhā, ubhayametaṃ",
  "tika-abh02t:273_11": "ekatthaṃ, byañjanameva nānanti taṇhā “nandirāgena saddhiṃ atthato ekattaṃ gatā”ti",
  "tika-abh02t:273_12": "vuttā. Rāgasambandhena “uppannassā”ti vuttaṃ. Rūpārūpabhavarāgo visuṃ vakkhatīti",
  "tika-abh02t:273_13": "kāmabhave eva bhavapatthanāuppatti vuttāti veditabbā.",
  "tika-abh02t:274_0": "Tasmiṃ tasmiṃ piyarūpe paṭhamuppattivasena “uppajjatī”ti vuttā, punappunaṃ pavattivasena",
  "tika-abh02t:274_1": "“nivisatī”ti, pariyuṭṭhānānusayavasena vā uppattinivesā yojetabbā. Sampattiyanti",
  "tika-abh02t:274_2": "manussasobhagge devatte ca. Attano cakkhunti savatthukaṃ cakkhumāha, sapasādaṃ vā",
  "tika-abh02t:274_3": "maṃsapiṇḍaṃ. Vippasannapañcapasādanti parisuddhanīlapītalohitakaṇhaodātavaṇṇapasādaṃ.",
  "tika-abh02t:274_4": "Rajatapanāḷikaṃ viya chiddaṃ abbhantare odātattā. Pāmaṅgasuttaṃ viya lambakaṇṇabaddhaṃ.",
  "tika-abh02t:274_5": "Tuṅgā uccā dīghā nāsikā tuṅganāsikā, evaṃ laddhavohāraṃ attano ghānaṃ. “Laddhavohārā”ti",
  "tika-abh02t:274_6": "vā pāṭho. Tasmiṃ sati tuṅgā nāsikā yesaṃ, te tuṅganāsikā. Evaṃ laddhavohārā sattā",
  "tika-abh02t:274_7": "attano ghānanti yojanā kātabbā. Jivhaṃ…pe… maññanti vaṇṇā saṇṭhānato kiccato ca.",
  "tika-abh02t:274_8": "Manaṃ…pe… uḷāraṃ maññanti atītādiatthavicinanasamatthaṃ. Attanā paṭiladdhānīti ajjhattañca",
  "tika-abh02t:274_9": "sarīragandhādīni bahiddhā ca vilepanagandhādīni. Uppajjamānā uppajjatīti yadā uppajjamānā",
  "tika-abh02t:274_10": "hoti, tadā ettha uppajjatīti sāmaññena gahitā uppādakiriyā lakkhaṇabhāvena vuttā,",
  "tika-abh02t:274_11": "visayavisiṭṭhā lakkhitabbabhāvena. Na hi sāmaññavisesehi nānattavohāro na hotīti.",
  "tika-abh02t:274_12": "Uppajjamānāti vā anicchito uppādo hetubhāvena vutto. Uppajjatīti nicchito phalabhāvena",
  "tika-abh02t:274_13": "“yadi uppajjamānā hoti, ettha uppajjatī”ti. So hi tena upayojito viya hoti.",
  "tika-abh02t:275": "Samudayasaccaniddesavaṇṇanā niṭṭhitā.",
  "tika-abh02t:276": "3. Nirodhasaccaniddesavaṇṇanā",
  "tika-abh02t:277": "204. Anūhateti anuddhate, appahīneti attho.",
  "tika-abh02t:278_0": "Sīho vedhake paṭipajjati, na usumhi, suvāno leḍḍumhi paṭipajjati, na pahārake. Khayagamanavasena",
  "tika-abh02t:278_1": "virajjati, appavattigamanavasena nirujjhati. Anapekkhatāya cajanavasena hānivasena",
  "tika-abh02t:278_2": "ca cajīyati, puna yathā na pavattati, tathā dūrakhipanavasena paṭinissajjīyati, bandhanabhūtāya",
  "tika-abh02t:278_3": "mocanavasena muccati, asaṃkilesavasena na allīyati. Āyūhanaṃ samudayo, tappaṭipakkhavasena anāyūhanaṃ.",
  "tika-abh02t:279_0": "Apaññattinti apaññāpanaṃ, “tittaalābu atthī”ti vohārābhāvaṃ vā. Tittaalābuvalliyā",
  "tika-abh02t:279_1": "appavattiṃ icchanto puriso viya maggo daṭṭhabbo, tassa tassā appavattininnacittassa",
  "tika-abh02t:279_2": "mūlacchedanaṃ viya maggassa nibbānārammaṇassa taṇhāpahānaṃ. Tadāppavatti viya taṇhāya",
  "tika-abh02t:279_3": "appavattibhūtaṃ nibbānaṃ daṭṭhabbaṃ. Dutiyūpamāya dakkhiṇadvāraṃ viya nibbānaṃ, coraghātakā",
  "tika-abh02t:279_4": "viya maggo daṭṭhabbo, purimā vā upamā maggena niruddhāya piyarūpasātarūpesu niruddhāti",
  "tika-abh02t:279_5": "vattabbatādassanatthaṃ vuttā, pacchimā nibbānaṃ āgamma niruddhāyapi.",
  "tika-abh02t:280": "Nirodhasaccaniddesavaṇṇanā niṭṭhitā.",
  "tika-abh02t:281": "4. Maggasaccaniddesavaṇṇanā",
  "tika-abh02t:282_0": "205. Aññamaggapaṭikkhepanatthanti titthiyehi kappitassa maggassa dukkhanirodhagāminipaṭipadābhāvaṃ",
  "tika-abh02t:282_1": "paṭikkhepetunti attho, aññassa vā maggabhāvapaṭikkhepo aññamaggapaṭikkhepo. Puggalassa",
  "tika-abh02t:282_2": "ariyabhāvakarattā ariyaṃ karotīti ariyo, ariyaphalapaṭilābhakarattā ariyaṃ labhāpeti",
  "tika-abh02t:282_3": "janetīti ariyo. Attano kiccavasena phalavasena ca ariyanāmalābho eva vuttoti daṭṭhabbo.",
  "tika-abh02t:282_4": "Aṭṭha aṅgāni assāti aññapadatthasamāsaṃ akatvā “aṭṭhaṅgāni assa santīti aṭṭhaṅgiko”ti",
  "tika-abh02t:282_5": "padasiddhi daṭṭhabbā.",
  "tika-abh02t:283_0": "Caturaṅgasamannāgatā vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-abh02t:283_1": "jane sampayutte ca pariggaṇhanakiccavatī hotīti “pariggahalakkhaṇā”ti vuttā. Yathā",
  "tika-abh02t:283_2": "cīvarakammādiko kammanto ekaṃ kātabbaṃ samuṭṭhāpeti nipphādeti, taṃtaṃkiriyānipphādako",
  "tika-abh02t:283_3": "vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti, evaṃ sāvajjakattabbakiriyāsamuṭṭhāpakamicchākammantappahānena",
  "tika-abh02t:283_4": "sammākammanto niravajjasamuṭṭhāpanakiccavā hoti, sampayuttadhamme ca samuṭṭhāpento",
  "tika-abh02t:283_5": "eva pavattatīti “samuṭṭhāpanalakkhaṇo”ti vutto. Kāyavācānaṃ khandhasantānassa ca",
  "tika-abh02t:283_6": "saṃkilesabhūtamicchāājīvappahānena sammāājīvo “vodāpanalakkhaṇo”ti vutto.",
  "tika-abh02t:284": "Attano paccanīkakilesā diṭṭhekaṭṭhā avijjādayo. Passatīti pakāsetīti attho. Teneva hi aṅgena tattha paccavekkhaṇā pavattatīti. Tathevāti attano paccanīkakilesehi saddhinti attho.",
  "tika-abh02t:285_0": "Kiccatoti pubbabhāgehi dukkhādiñāṇehi kattabbakiccassa idha nipphattito, imasseva",
  "tika-abh02t:285_1": "vā ñāṇassa dukkhādippakāsanakiccato. Tīṇi nāmāni labhati kāmasaṅkappādippahānakiccanipphattito.",
  "tika-abh02t:285_2": "Sikkhāpadavibhaṅge “viraticetanā sabbe sampayuttadhammā ca sikkhāpadānī”ti vuttāti",
  "tika-abh02t:285_3": "tattha padhānānaṃ viraticetanānaṃ vasena “viratiyopi honti cetanāyopī”ti āha. Musāvādādīhi",
  "tika-abh02t:285_4": "viramaṇakāle vā viratiyo subhāsitādivācābhāsanādikāle ca cetanāyo yojetabbā, maggakkhaṇe",
  "tika-abh02t:285_5": "viratiyova cetanānaṃ amaggaṅgattā ekassa ñāṇassa dukkhādiñāṇatā viya ekāya viratiyā",
  "tika-abh02t:285_6": "musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā",
  "tika-abh02t:285_7": "sammāvācādibhāvāsiddhito, taṃsiddhiyañca aṅgattayattāsiddhito ca.",
  "tika-abh02t:286_0": "Pubbabhāgepi maggakkhaṇepi sammāsamādhi evāti yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ",
  "tika-abh02t:286_1": "vitakkādīnaṃ vasena catūhi jhānehi sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ,",
  "tika-abh02t:286_2": "sati viya ca asubhāsukhāniccānattesu kāyādīsu subhādisaññāpahānacatusatikiccaṃ, eko",
  "tika-abh02t:286_3": "samādhi catukkajjhānasamādhikiccaṃ na sādhetīti pubbabhāgepi paṭhamajjhānasamādhicitte",
  "tika-abh02t:286_4": "jhānasamādhi paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhicitte",
  "tika-abh02t:286_5": "jhānasamādhi catutthajjhānasamādhi eva maggakkhaṇepīti attho.",
  "tika-abh02t:287_0": "Vacībhedassa upakārako vitakko sāvajjānavajjavacībhedanivattanapavattanakarāya sammāvācāyapi",
  "tika-abh02t:287_1": "upakārako evāti “svāya”ntiādimāha. Vacībhedaniyāmikā vācā kāyikakiriyāniyāmakassa",
  "tika-abh02t:287_2": "sammākammantassa upakārikā. Idaṃ vīriyanti catusammappadhānavīriyaṃ. Gatiyoti nipphattiyo,",
  "tika-abh02t:287_3": "kiccādisabhāve vā. Samanvesitvāti upadhāretvā.",
  "tika-abh02t:288": "Purimāni dve saccāni uggaṇhitvāti sambandho. Iṭṭhaṃ kantanti nirodhamaggesu ninnabhāvaṃ dasseti, na abhinandanaṃ, tanninnabhāvoyeva ca tattha kammakaraṇaṃ daṭṭhabbaṃ.",
  "tika-abh02t:289_0": "Kiccatoti pariññādito. Ārammaṇapaṭivedhoti sacchikiriyāpaṭivedhamāha. Sabbampi paṭivedhañāṇaṃ",
  "tika-abh02t:289_1": "lokuttaranti kasmā vuttaṃ, nanu uggahādipaṭivedho ca paṭivedhova, na ca so lokuttaroti?",
  "tika-abh02t:289_2": "Na, kevalena paṭivedha-saddena uggahādipaṭivedhānaṃ avacanīyattā, paṭivedhanimittattā",
  "tika-abh02t:289_3": "vā uggahādivasena pavattaṃ dukkhādīsu pubbabhāge ñāṇaṃ “paṭivedho”ti vuttaṃ, na paṭivedhattā,",
  "tika-abh02t:289_4": "paṭivedhabhūtameva pana ñāṇaṃ sandhāyāha “sabbampi paṭivedhañāṇaṃ lokuttara”nti.",
  "tika-abh02t:289_5": "Uggahaparipucchāñāṇānipi savanañāṇe eva avarodhaṃ gacchantīti “savanadhāraṇasammasanañāṇaṃ",
  "tika-abh02t:289_6": "lokiya”nti tividhameva ñāṇamāha. Uggahādīhi saccapariggaṇhanaṃ pariggaho.",
  "tika-abh02t:290": "Payogoti kiriyā, vāyāmo vā. Tassa mahantatarassa icchitabbataṃ dukkarataratañca upamāhi dasseti “bhavaggagahaṇattha”ntiādinā.",
  "tika-abh02t:291_0": "Padaghātanti ettha gatamaggo “pada”nti vuccati. Yena cupāyena kāraṇena kāmavitakko",
  "tika-abh02t:291_1": "uppajjati, so tassa gatamaggoti tassa ghāto padaghāto. Ussukkāpetvāti uddhaṃ uddhaṃ",
  "tika-abh02t:291_2": "santivisesayuttaṃ katvā, vaḍḍhetvāti attho.",
  "tika-abh02t:292_0": "Pāḷiyaṃ vibhattesūti katarapāḷiyaṃ? Dhammasaṅgahe tāva aṭṭha kasiṇāni dasa asubhā",
  "tika-abh02t:292_1": "cattāro brahmavihārā cattāri āruppāni vibhattāni, āgamesu dasa anussatiyo āhāre paṭikūlasaññā",
  "tika-abh02t:292_2": "catudhātuvavatthānanti imāni cāti tattha tattha vibhattaṃ. Imesu tīsūti kāmādīsu tīsu ṭhānesu.",
  "tika-abh02t:293_0": "Micchāvācāsaṅkhātāyāti etena ekāya cetanāya pahātabbaekattaṃ dasseti. Idha ariyasāvako",
  "tika-abh02t:293_1": "sakalyāṇaputhujjanako sekkho. Kāyadvāravītikkamāti ājīvahetukato pāṇātipātādito visuṃ",
  "tika-abh02t:293_2": "visuṃ viramaṇaṃ yojetabbaṃ.",
  "tika-abh02t:294_0": "Ayaṃ panassāti maggabhāvena catubbidhampi ekattena gahetvā assa maggassa ayaṃ jhānavasena",
  "tika-abh02t:294_1": "sabbasadisasabbāsadisaekaccasadisatā viseso. Pādakajjhānaniyāmena hotīti idha pādakajjhānaniyāmaṃ",
  "tika-abh02t:294_2": "dhuraṃ katvā āha, aṭṭhasāliniyaṃ pana vipassanāniyāmaṃ tattha sabbavādāvirodhato,",
  "tika-abh02t:294_3": "idha pana sammasitajjhānapuggalajjhāsayavādanivattanato pādakajjhānaniyāmaṃ. Vipassanāniyāmo",
  "tika-abh02t:294_4": "pana sādhāraṇattā idhāpi na paṭikkhittoti daṭṭhabbo. Aññe cācariyavādā vakkhamānā",
  "tika-abh02t:294_5": "vibhajitabbāti yathāvuttameva tāva pādakajjhānaniyāmaṃ vibhajanto āha “pādakajjhānaniyāmena tāvā”ti.",
  "tika-abh02t:295_0": "Āruppe catukkapañcaka…pe… vuttaṃ aṭṭhasāliniyanti adhippāyo. Nanu tattha “āruppe",
  "tika-abh02t:295_1": "tikacatukkajjhānaṃ uppajjatī”ti vuttaṃ, na “catukkapañcakajjhāna”nti? Saccaṃ, yesu",
  "tika-abh02t:295_2": "pana saṃsayo atthi, tesaṃ uppattidassanena, tenatthato catukkapañcakajjhānaṃ uppajjatīti",
  "tika-abh02t:295_3": "vuttameva hotīti evamāhāti veditabbaṃ. Samudāyañca apekkhitvā “tañca lokuttaraṃ,",
  "tika-abh02t:295_4": "na lokiya”nti āha. Catutthajjhānameva hi lokiyaṃ tattha uppajjati, na catukkaṃ pañcakañcāti.",
  "tika-abh02t:295_5": "Ettha kathanti pādakajjhānassa abhāvā kathaṃ daṭṭhabbanti attho. Taṃjhānikāva tassa",
  "tika-abh02t:295_6": "tattha tayo maggā uppajjanti tajjhānikaṃ paṭhamaphalādiṃ pādakaṃ katvā uparimaggabhāvanāyāti",
  "tika-abh02t:295_7": "adhippāyo, tikacatukkajjhānikaṃ pana maggaṃ bhāvetvā tatthuppannassa arūpajjhānaṃ",
  "tika-abh02t:295_8": "tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti",
  "tika-abh02t:295_9": "jhānaṅgādiniyāmikā pubbābhisaṅkhārasamāpatti pādakaṃ, na sammasitabbāti phalassapi pādakatā daṭṭhabbā.",
  "tika-abh02t:296_0": "Dukkhañāṇādīnaṃ rūpādichaḷārammaṇattā nekkhammasaṅkappādīnaṃ kasiṇāditaṃtaṃkusalārammaṇārammaṇattā",
  "tika-abh02t:296_1": "sammāvācādīnaṃ aṅgānaṃ taṃtaṃviramitabbādiārammaṇattā “yathānurūpa”nti āha. Tadanurūpoti",
  "tika-abh02t:296_2": "avippaṭisārakarasīlaṃ vāyāmassa visesapaccayoti sīlānurūpatā vāyāmassa vuttā sampayuttassapi,",
  "tika-abh02t:296_3": "sampayuttasseva ca vacanato “sīlabhūmiyaṃ patiṭṭhitassā”ti avatvā “patiṭṭhamānassā”ti",
  "tika-abh02t:296_4": "vuttaṃ. Cetaso asammosoti “ekārakkho”ti ettha vuttena satārakkhena cetaso rakkhitatā.",
  "tika-abh02t:296_5": "Tenāha “iti…pe… suvihitacittārakkhassā”ti.",
  "tika-abh02t:297_0": "Āsavakkhayañāṇassa vijjābhāvo vuttoti āsavakkhayasaṅkhāte magge tīhi khandhehi saṅgahite",
  "tika-abh02t:297_1": "paññākkhandho vijjā, sīlassa catunnañca jhānānaṃ caraṇabhāvo vuttoti itare dve khandhā",
  "tika-abh02t:297_2": "caraṇaṃ. Yanti etena nibbānaṃ gacchantīti yānaṃ, vipassanāva yānaṃ vipassanāyānaṃ.",
  "tika-abh02t:297_3": "Sīlaṃ samādhissa visesapaccayo, samādhi vipassanāyāti samathassa upakārattā sīlakkhandho",
  "tika-abh02t:297_4": "ca samathayānena saṅgahito. Vipassanāyānena kāmesu ādīnavaṃ vibhāvento samathayānena",
  "tika-abh02t:297_5": "nirāmisaṃ jhānasukhaṃ apariccajanto antadvayakummaggaṃ vivajjeti. Paññā viya mohassa,",
  "tika-abh02t:297_6": "sīlasamādhayo ca dosalobhānaṃ ujuvipaccanīkā adosālobhehi sādhetabbattā. Sīlasamādhipaññāyogato",
  "tika-abh02t:297_7": "ādimajjhapariyosānakalyāṇaṃ. Sīlādīni hi sāsanassa ādimajjhapariyosānanti. Yasmiṃ",
  "tika-abh02t:297_8": "ṭhito maggaṭṭho phalaṭṭho ca ariyo hoti, taṃ maggaphalasaṅkhātaṃ khandhattayasaṅgahitaṃ sāsanaṃ ariyabhūmi.",
  "tika-abh02t:298": "Maggasaccaniddesavaṇṇanā niṭṭhitā.",
  "tika-abh02t:299": "Suttantabhājanīyavaṇṇanā niṭṭhitā.",
  "tika-abh02t:300": "2. Abhidhammabhājanīyavaṇṇanā",
  "tika-abh02t:301_0": "206-214. Ariyasacca-saddo samudaye vattamāno pariññeyyabhāvarahite ekantapahātabbe",
  "tika-abh02t:301_1": "taṇhāsaṅkhāte samudaye pavattati, na pahātabbapariññeyyesu avasesakilesāvasesākusalesu",
  "tika-abh02t:301_2": "appahātabbesu ca sāsavakusalamūlāvasesasāsavakusalesūti sappadeso tattha samudayo",
  "tika-abh02t:301_3": "hoti, kevalaṃ saccasadde nippadesoti āha “nippadesato samudayaṃ dassetu”nti. Dukkhanirodhā",
  "tika-abh02t:301_4": "pana ariyasaccadesanāyaṃ dhammato nippadesā eva. Na hi tato añño dhammo atthi, yo",
  "tika-abh02t:301_5": "saccadesanāyaṃ dukkhaṃ nirodhoti ca vattabbo siyā, maggopi aṭṭhaṅgikapañcaṅgikavāresu",
  "tika-abh02t:301_6": "apubbo natthi, tasmā samudayameva “nippadesato dassetu”nti vadati tassa sabbattha",
  "tika-abh02t:301_7": "tīsupi vāresu apubbassa dassitattā. Apubbasamudayadassanatthāyapi hi saccadesanāyaṃ",
  "tika-abh02t:301_8": "“tattha katamo dukkhasamudayo? Taṇhā”ti vacanaṃ kevalāya taṇhāya sacca-saddassa pavattidassanatthanti.",
  "tika-abh02t:301_9": "Desanāvasena pana taṃ taṃ samudayaṃ ṭhapetvā dukkhaṃ tassa tassa pahānavasena nirodho",
  "tika-abh02t:301_10": "aṭṭhaṅgikapañcaṅgikasabbalokuttarakusalavasena maggo ca ariyasaccadesanāyaṃ na vuttoti",
  "tika-abh02t:301_11": "dukkhādīni ca tattha sappadesāni dassitāni hontīti tāni ca nippadesāni dassetuṃ saccadesanā",
  "tika-abh02t:301_12": "vuttāti vattuṃ vaṭṭati. Paccayasaṅkhātanti kammakilesavasena jātiādidukkhassa mūlabhūtanti attho.",
  "tika-abh02t:302_0": "Nirodhasaccaṃ…pe… pañcahākārehi niddiṭṭhanti ariyasaccadesanato saccadesanāya visesaṃ",
  "tika-abh02t:302_1": "dasseti. Tattha “tiṇṇannañca kusalamūlānaṃ avasesānañca sāsavakusalānaṃ pahāna”nti",
  "tika-abh02t:302_2": "idaṃ tesaṃ paccayānaṃ avijjātaṇhāupādānānaṃ pahānavasena, avijjādīsu vā pahīnesu",
  "tika-abh02t:302_3": "tesaṃ appavattivasena vuttanti veditabbaṃ. Na hi kusalā pahātabbāti. Pahānanti ca",
  "tika-abh02t:302_4": "maggakiccavasena tadadhigamanīyaṃ nirodhaṃ dasseti, nirodhasseva vā taṇhādīnaṃ appavattibhāvo",
  "tika-abh02t:302_5": "pahānanti daṭṭhabbaṃ.",
  "tika-abh02t:303_0": "Yadipi “pubbeva kho panassa kāyakammaṃ vacīkammaṃ ājīvo suparisuddho hoti, evamassāyaṃ",
  "tika-abh02t:303_1": "ariyo aṭṭhaṅgiko maggo bhāvanāpāripūriṃ gacchatī”ti lokuttaramaggakkhaṇe aṭṭhaṅgikamaggapāripūriyā",
  "tika-abh02t:303_2": "upanissayadassanatthaṃ idaṃ vuttaṃ, tathāpi “pubbeva kho panā”ti vacanaṃ kāyakammādisuddhiyā",
  "tika-abh02t:303_3": "dūratarupanissayataṃ, cakkhādīsu asārajjantassa asaṃyuttassa asammūḷhassa ādīnavānupassino",
  "tika-abh02t:303_4": "viharato tāyeva vuṭṭhānagāminiyā vipassanāya āyatiṃ pañcupādānakkhandhesu apacayaṃ",
  "tika-abh02t:303_5": "gacchantesu sabbasaṅkhāresu vivaṭṭanavasena, ponobbhavikataṇhāya pahīyamānāya kilesadūrībhāvena,",
  "tika-abh02t:303_6": "kāyikacetasikadarathasantāpapariḷāhesu pahīyamānesu passaddhakāyacittavasena kāyikacetasikasukhe",
  "tika-abh02t:303_7": "paṭisaṃvediyamāne “yā tathābhūtassa diṭṭhi, sāssa hoti sammādiṭṭhī”tiādinā vuttānaṃ",
  "tika-abh02t:303_8": "vuṭṭhānagāminivipassanākkhaṇe pavattānaṃ pañcannaṃ sammādiṭṭhādīnaṃ aṅgānaṃ āsannatarupanissayatañca",
  "tika-abh02t:303_9": "dassetīti āsannatarupanissayavasena pañcaṅgikaṃ maggaṃ sukhaṃ bujjhantānaṃ puggalānaṃ",
  "tika-abh02t:303_10": "ajjhāsayavasena pañcaṅgikamaggadesanāya pavattataṃ dīpeti. Tenāha “pubbeva kho…pe…",
  "tika-abh02t:303_11": "suparisuddho hotīti vacanato”tiādi. Evamidaṃ vacanatoti nissakkavacanaṃ desanupāyassa",
  "tika-abh02t:303_12": "ñāpakanidassanaṃ hoti, vacanatoti vā attano vacanānurūpaṃ pañcaṅgikopi maggo paṭipadā",
  "tika-abh02t:303_13": "evāti bhagavatā desitoti attho. Katthāti? Devapure, tasmā taṃ desitanayaṃ dassetuṃ",
  "tika-abh02t:303_14": "pañcaṅgikavāropi niddiṭṭho dhammasaṅgāhakehi. Atha vā “pubbeva kho panassā”ti vacaneneva",
  "tika-abh02t:303_15": "ajjhāsayavisesakāraṇanidassakena puggalajjhāsayavasena pañcaṅgiko maggopi paṭipadā",
  "tika-abh02t:303_16": "evāti desito hotīti āha “pubbeva kho pana…pe… vacanato pana…pe… desito”ti, tasmā",
  "tika-abh02t:303_17": "taṃ suttante desitanayaṃ dassetuṃ pañcaṅgikavāropi niddiṭṭho bhagavatā devapureti attho.",
  "tika-abh02t:304_0": "Jhānehi desanāpaveso, bhāvanāpaveso vā jhānābhiniveso. Ekekasmiṃ koṭṭhāse catunnaṃ",
  "tika-abh02t:304_1": "catunnaṃ nayasahassānaṃ dassanaṃ gaṇanāsukhatthanti veditabbaṃ. Yathā pana pāḷi ṭhitā,",
  "tika-abh02t:304_2": "tathā ekekissā paṭipadāya suññatādīsu ca pañca pañca koṭṭhāse yojetvā pāḷigamanaṃ",
  "tika-abh02t:304_3": "katanti viññāyati. Tattha aṭṭhaṅgikavāre dutiyajjhānādīsu tasmiṃ samaye sattaṅgiko",
  "tika-abh02t:304_4": "maggo hotīti yojanā kātabbā, sabbasaṅgāhikavāre ca yathā vijjamānadhammavasenāti.",
  "tika-abh02t:305": "Abhidhammabhājanīyavaṇṇanā niṭṭhitā.",
  "tika-abh02t:306": "3. Pañhapucchakavaṇṇanā",
  "tika-abh02t:307_0": "215. Evaṃ purimesupi dvīsūti kasmā vuttaṃ, nanu suttantabhājanīye dukkhanirodhagāminipaṭipadāniddese",
  "tika-abh02t:307_1": "lokiyalokuttaramissako maggo vutto. Tassa hi aṭṭhakathāyaṃ “catūsu saccesu uggahādivasena",
  "tika-abh02t:307_2": "pubbabhāgañāṇuppattiṃ sandhāya idaṃ ‘dukkhe ñāṇa’ntiādi vuttaṃ, paṭivedhakkhaṇe pana",
  "tika-abh02t:307_3": "ekameva ñāṇaṃ hotī”ti sammādiṭṭhiyā, tathā sammāsaṅkappādīnañca lokiyalokuttaramissakatā",
  "tika-abh02t:307_4": "dassitā “apicesā sammādiṭṭhi nāma pubbabhāge nānākkhaṇā nānārammaṇā hoti, maggakkhaṇe",
  "tika-abh02t:307_5": "ekakkhaṇā ekārammaṇā”tiādinā cāti? Saccametaṃ, evaṃ pana āgamanavasena tatthāpi catusaccakammaṭṭhānadassanādimukhena",
  "tika-abh02t:307_6": "ariyova aṭṭhaṅgiko maggo dassito. Evañca katvā “paṭivedhakkhaṇe pana ekameva ñāṇaṃ",
  "tika-abh02t:307_7": "hotī”ti maggañāṇassa ekasseva dukkhañāṇāditā, “maggakkhaṇe pana…pe… ekova kusalasaṅkappo",
  "tika-abh02t:307_8": "uppajjati, ayaṃ sammāsaṅkappo nāmā”tiādinā maggasaṅkappādīnaṃ sammāsaṅkappāditā ca",
  "tika-abh02t:307_9": "niddhāritā, pāḷiyañca aṭṭhaṅgikaṃ maggaṃ uddisitvā tameva niddisituṃ “dukkhe ñāṇa”ntiādi",
  "tika-abh02t:307_10": "vuttaṃ. Tena suttantabhājanīyepi dvinnaṃ lokiyatā, dvinnaṃ lokuttaratā vuttā “evaṃ",
  "tika-abh02t:307_11": "purimesupi dvīsūti etenāti.",
  "tika-abh02t:308": "Pañhapucchakavaṇṇanā niṭṭhitā.",
  "tika-abh02t:309": "Saccavibhaṅgavaṇṇanā niṭṭhitā.",
  "tika-abh02t:310": "5. Indriyavibhaṅgo",
  "tika-abh02t:311": "1. Abhidhammabhājanīyavaṇṇanā",
  "tika-abh02t:312_0": "219. Cakkhudvāre indaṭṭhaṃ kāretīti cakkhudvārabhāve taṃdvārikehi attano indabhāvaṃ",
  "tika-abh02t:312_1": "paramissarabhāvaṃ kārayatīti attho. Tañhi te rūpaggahaṇe attānaṃ anuvatteti, te ca",
  "tika-abh02t:312_2": "taṃ anuvattantīti. Esa nayo itaresupi. Yena taṃsamaṅgīpuggalo taṃsampayuttadhammā",
  "tika-abh02t:312_3": "vā aññātāvino honti, so aññātāvibhāvo pariniṭṭhitakiccajānanaṃ.",
  "tika-abh02t:313_0": "Katthaci dveti “dvinnaṃ kho, bhikkhave, indriyānaṃ bhāvitattā bahulīkatattā khīṇāsavo",
  "tika-abh02t:313_1": "bhikkhu aññaṃ byākaroti…pe… ariyāya ca paññāya ariyāya ca vimuttiyā. Yā hissa, bhikkhave,",
  "tika-abh02t:313_2": "ariyā paññā, tadassa paññindriyaṃ. Yā hissa ariyā vimutti, tadassa samādhindriya”ntiādīsu",
  "tika-abh02t:313_3": "dve, “tiṇṇaṃ kho, bhikkhave, indriyānaṃ bhāvitattā bahulīkatattā piṇḍolabhāradvājena",
  "tika-abh02t:313_4": "bhikkhunā aññā byākatā…pe… satindriyassa samādhindriyassa paññindriyassā”ti, “tīṇimāni,",
  "tika-abh02t:313_5": "bhikkhave, indriyāni. Katamāni tīṇi? Anaññātaññassāmītindriyaṃ aññindriyaṃ aññātāvindriya”nti,",
  "tika-abh02t:313_6": "“tīṇimāni…pe… itthindriyaṃ purisindriyaṃ jīvitindriya”nti ca evamādīsu tīṇi, “pañcimāni,",
  "tika-abh02t:313_7": "brāhmaṇa, indriyāni nānāvisayāni…pe… cakkhundriyaṃ…pe… kāyindriya”nti, “pañci…pe…",
  "tika-abh02t:313_8": "sukhindriyaṃ…pe… upekkhindriya”nti, “pañci…pe… saddhindriyaṃ…pe… paññindriya”nti",
  "tika-abh02t:313_9": "ca evamādīsu pañca. Tattha suttante dukādivacanaṃ nissaraṇupāyādibhāvato dukādīnaṃ.",
  "tika-abh02t:313_10": "Sabbāni pana indriyāni abhiññeyyāni, abhiññeyyadhammadesanā ca abhidhammoti idha",
  "tika-abh02t:313_11": "sabbāni ekato vuttāni.",
  "tika-abh02t:314": "Khīṇāsavassa bhāvabhūto hutvā uppattito “khīṇāsavasseva uppajjanato”ti vuttaṃ.",
  "tika-abh02t:315_0": "Liṅgeti gameti ñāpetīti liṅgaṃ, liṅgīyati vā etenāti liṅgaṃ, kiṃ liṅgeti, kiñca vā",
  "tika-abh02t:315_1": "liṅgīyatīti? Indaṃ indo vā, indassa liṅgaṃ indaliṅgaṃ, indaliṅgassa attho taṃsabhāvo",
  "tika-abh02t:315_2": "indaliṅgaṭṭho, indaliṅgameva vā indriya-saddassa attho indaliṅgaṭṭho. Sajjitaṃ uppāditanti",
  "tika-abh02t:315_3": "siṭṭhaṃ, indena siṭṭhaṃ indasiṭṭhaṃ. Juṭṭhaṃ sevitaṃ. Kammasaṅkhātassa indassa liṅgāni,",
  "tika-abh02t:315_4": "tena ca siṭṭhānīti kammajāneva yojetabbāni, na aññāni. Te ca dve atthā kamme eva",
  "tika-abh02t:315_5": "yojetabbā, itare ca bhagavati evāti “yathāyoga”nti āha. Tenāti bhagavato kammassa",
  "tika-abh02t:315_6": "ca indattā. Etthāti etesu indriyesu. Ulliṅgenti pakāsenti phalasampattivipattīhi",
  "tika-abh02t:315_7": "kāraṇasampattivipattiavabodhato. “So taṃ nimittaṃ āsevatī”tiādīsu gocarakaraṇampi",
  "tika-abh02t:315_8": "āsevanāti vuttāti āha “kānici gocarāsevanāyā”ti. Tattha sabbesaṃ gocarīkātabbattepi",
  "tika-abh02t:315_9": "“kānicī”ti vacanaṃ avipassitabbānaṃ bahulīmanasikaraṇena anāsevanīyattā. Paccavekkhaṇāmattameva",
  "tika-abh02t:315_10": "hi tesu hotīti. “Tassa taṃ maggaṃ āsevato”tiādīsu bhāvanā “āsevanā”ti vuttāti bhāvetabbāni",
  "tika-abh02t:315_11": "saddhādīni sandhāyāha “kānici bhāvanāsevanāyā”ti. Ādhipaccaṃ indriyapaccayabhāvo,",
  "tika-abh02t:315_12": "asati ca indriyapaccayabhāve itthipurisindriyānaṃ attano paccayavasena pavattamānehi",
  "tika-abh02t:315_13": "taṃsahitasantāne aññākārena anuppajjamānehi liṅgādīhi anuvattanīyabhāvo, imasmiñcatthe",
  "tika-abh02t:315_14": "indanti paramissariyaṃ karonticceva indriyāni. Cakkhādīsu dassitena nayena aññesañca",
  "tika-abh02t:315_15": "tadanuvattīsu ādhipaccaṃ yathārahaṃ yojetabbaṃ.",
  "tika-abh02t:316_0": "Heṭṭhāti aṭṭhasāliniyaṃ. Amoho eva, na visuṃ cattāro dhammā, tasmā amohassa paññindriyapade",
  "tika-abh02t:316_1": "vibhāvitāni lakkhaṇādīni tesañca veditabbānīti adhippāyo. Sesāni aṭṭhasāliniyaṃ lakkhaṇādīhi",
  "tika-abh02t:316_2": "sarūpeneva āgatāni. Nanu ca sukhindriyadukkhindriyānaṃ tattha lakkhaṇādīni na vuttānīti?",
  "tika-abh02t:316_3": "Kiñcāpi na vuttāni, somanassadomanassindriyānaṃ pana vuttalakkhaṇādivasena viññeyyato",
  "tika-abh02t:316_4": "etesampi vuttāneva honti. Kathaṃ? Iṭṭhaphoṭṭhabbānubhavanalakkhaṇaṃ sukhindriyaṃ,",
  "tika-abh02t:316_5": "iṭṭhākārasambhogarasaṃ, kāyikassādapaccupaṭṭhānaṃ, kāyindriyapadaṭṭhānaṃ. Aniṭṭhaphoṭṭhabbānubhavanalakkhaṇaṃ",
  "tika-abh02t:316_6": "dukkhindriyaṃ, aniṭṭhākārasambhogarasaṃ, kāyikābādhapaccupaṭṭhānaṃ, kāyindriyapadaṭṭhānanti.",
  "tika-abh02t:316_7": "Ettha ca iṭṭhāniṭṭhākārānameva ārammaṇānaṃ sambhogarasatā veditabbā, na viparītepi",
  "tika-abh02t:316_8": "iṭṭhākārena aniṭṭhākārena ca sambhogarasatāti.",
  "tika-abh02t:317_0": "Sattānaṃ ariyabhūmipaṭilābho bhagavato desanāya sādhāraṇaṃ padhānañca payojananti",
  "tika-abh02t:317_1": "āha “ajjhattadhammaṃ pariññāyā”tiādi. Aṭṭhakathāyaṃ itthipurisindriyānantaraṃ jīvitindriyadesanakkamo",
  "tika-abh02t:317_2": "vutto, so indriyayamakadesanāya sameti. Idha pana indriyavibhaṅge manindriyānantaraṃ",
  "tika-abh02t:317_3": "jīvitindriyaṃ vuttaṃ, taṃ purimapacchimānaṃ ajjhattikabāhirānaṃ anupālakattena tesaṃ",
  "tika-abh02t:317_4": "majjhe vuttanti veditabbaṃ. Yañca kiñci vedayitaṃ, sabbaṃ taṃ dukkhaṃ. Yāva ca duvidhattabhāvānupālakassa",
  "tika-abh02t:317_5": "jīvitindriyassa pavatti, tāva dukkhabhūtānaṃ etesaṃ vedayitānaṃ anivattīti ñāpanatthaṃ.",
  "tika-abh02t:317_6": "Tena ca cakkhādīnaṃ dukkhānubandhatāya pariññeyyataṃ ñāpeti. Tato anantaraṃ bhāvetabbattāti",
  "tika-abh02t:317_7": "bhāvanāmaggasampayuttaṃ aññindriyaṃ sandhāya vuttaṃ. Dassanānantarā hi bhāvanāti.",
  "tika-abh02t:318_0": "Satipi purejātādipaccayabhāve indriyapaccayabhāvena sādhetabbameva kiccaṃ “kicca”nti",
  "tika-abh02t:318_1": "āha tassa anaññasādhāraṇattā indriyakathāya ca pavattattā. Pubbaṅgamabhāvena manindriyassa",
  "tika-abh02t:318_2": "vasavattāpanaṃ hoti, nāññesaṃ. Taṃsampayuttānipi hi indriyāni sādhetabbabhūtāneva",
  "tika-abh02t:318_3": "attano attano indriyakiccaṃ sādhenti cetasikattāti. “Sabbattha ca indriyapaccayabhāvena",
  "tika-abh02t:318_4": "sādhetabba”nti ayaṃ adhikāro anuvattatīti daṭṭhabbo. Anuppādane anupatthambhe ca",
  "tika-abh02t:318_5": "tappaccayānaṃ tappavattane nimittabhāvo anuvidhānaṃ. Chādetvā pharitvā uppajjamānā",
  "tika-abh02t:318_6": "sukhadukkhavedanā sahajāte abhibhavitvā sayameva pākaṭā hoti, sahajātā ca tabbasena",
  "tika-abh02t:318_7": "sukhadukkhabhāvappattā viyāti āha “yathāsakaṃ oḷārikākārānupāpana”nti. Asantassa",
  "tika-abh02t:318_8": "apaṇītassapi akusalatabbipākādisampayuttassa majjhattākārānupāpanaṃ yojetabbaṃ, samānajātiyaṃ",
  "tika-abh02t:318_9": "vā sukhadukkhehi santapaṇītākārānupāpanañca. Pasannapaggahitaupaṭṭhitasamāhitadassanākārānupāpanaṃ",
  "tika-abh02t:318_10": "yathākkamaṃ saddhādīnaṃ. Ādi-saddena uddhambhāgiyasaṃyojanāni gahitāni, maggasampayuttasseva",
  "tika-abh02t:318_11": "ca indriyassa kiccaṃ dassitaṃ, teneva phalasampayuttassa taṃtaṃsaṃyojanānaṃyeva paṭippassaddhipahānakiccatā",
  "tika-abh02t:318_12": "dassitā hotīti. Sabbakatakiccaṃ aññātāvindriyaṃ aññassa kātabbassa abhāvā amatābhimukhameva",
  "tika-abh02t:318_13": "tabbhāvapaccayo ca hoti, na itarāni viya kiccantarapasutañca. Tenāha “amatābhimukhabhāvapaccayatā cā”ti.",
  "tika-abh02t:319_0": "220. Evaṃ santepīti satipi sabbasaṅgāhakatte vīriyindriyapadādīhi saṅgahetabbāni",
  "tika-abh02t:319_1": "kusalākusalavīriyādīni, cakkhundriyapadādīhi saṅgahetabbāni kālapuggalapaccayādibhedena",
  "tika-abh02t:319_2": "bhinnāni cakkhādīni saṅgaṇhanticceva sabbasaṅgāhakāni, na yassā bhūmiyā yāni na vijjanti,",
  "tika-abh02t:319_3": "tesaṃ saṅgāhakattāti attho. Tena ca avisesitattā sabbesaṃ sabbabhūmikattagahaṇappasaṅge",
  "tika-abh02t:319_4": "taṃnivattanena sabbasaṅgāhakavacanaṃ avijjamānassa saṅgāhakattadīpakaṃ na hotīti dasseti.",
  "tika-abh02t:320": "Abhidhammabhājanīyavaṇṇanā niṭṭhitā.",
  "tika-abh02t:321": "2. Pañhapucchakavaṇṇanā",
  "tika-abh02t:322_0": "223. Idha anābhaṭṭhanti ekantānārammaṇattena bhāsitaṃ. “Rūpamissakattā anārammaṇesu",
  "tika-abh02t:322_1": "rūpadhammesu saṅgahita”nti kasmā vuttaṃ, nanu missakattā eva jīvitindriyaṃ anārammaṇesu",
  "tika-abh02t:322_2": "asaṅgahitaṃ. Na hi aṭṭhindriyā anārammaṇāti vuttāti? Saccametaṃ, jīvitindriyaekadesassa",
  "tika-abh02t:322_3": "pana anārammaṇesu rūpadhammesu saṅgahitataṃ sandhāyetaṃ vuttaṃ, arūpakoṭṭhāsena parittārammaṇāditā",
  "tika-abh02t:322_4": "atthīti siyāpakkhe saṅgahitanti adhippāyo. Arūpakoṭṭhāsena pana parittārammaṇāditā,",
  "tika-abh02t:322_5": "rūpakoṭṭhāsena ca navattabbatā atthīti missakassa samudāyasseva vasena siyāpakkhe",
  "tika-abh02t:322_6": "saṅgahitaṃ, na ekadesavasenāti daṭṭhabbaṃ. Na hi anārammaṇaṃ parittārammaṇādibhāvena",
  "tika-abh02t:322_7": "navattabbaṃ na hotīti. “Rūpañca nibbānañca anārammaṇā, sattindriyā anārammaṇā”tiādivacanañca",
  "tika-abh02t:322_8": "avijjamānārammaṇānārammaṇesu navattabbesu anārammaṇattā navattabbataṃ dasseti, na",
  "tika-abh02t:322_9": "sārammaṇasseva navattabbataṃ, navattabbassa vā sārammaṇataṃ. Na hi navattabba-saddo",
  "tika-abh02t:322_10": "sārammaṇe niruḷho. Yadipi siyā, “tisso ca vedanā rūpañca nibbānañca ime dhammā navattabbā",
  "tika-abh02t:322_11": "sukhāya vedanāya sampayuttā”tiādi na vucceyya, athāpi parittārammaṇādisambandho navattabba-saddo",
  "tika-abh02t:322_12": "sārammaṇesveva vattati, “dvāyatanā siyā parittārammaṇā”tiādiṃ avatvā “manāyatanaṃ",
  "tika-abh02t:322_13": "siyā parittārammaṇaṃ…pe… appamāṇārammaṇa”ntipi, “dhammāyatanaṃ siyā parittārammaṇaṃ…pe…",
  "tika-abh02t:322_14": "appamāṇārammaṇa”ntipi, “siyā anārammaṇa”ntipi vattabbaṃ siyā. Na hi pañhapucchake",
  "tika-abh02t:322_15": "sāvasesā desanā atthīti. “Aṭṭhindriyā siyā ajjhattārammaṇā”ti ettha ca jīvitindriyassa",
  "tika-abh02t:322_16": "ākiñcaññāyatanakāle arūpassa rūpassa ca anārammaṇattā navattabbatā veditabbā.",
  "tika-abh02t:323": "Pañhapucchakavaṇṇanā niṭṭhitā.",
  "tika-abh02t:324": "Indriyavibhaṅgavaṇṇanā niṭṭhitā.",
  "tika-abh02t:325": "6. Paṭiccasamuppādavibhaṅgo",
  "tika-abh02t:326": "1. Suttantabhājanīyaṃ",
  "tika-abh02t:327": "Uddesavāravaṇṇanā",
  "tika-abh02t:328_0": "225. “‘Kiṃvādī bhante sammāsambuddho’ti? ‘Vibhajjavādī mahārājā”’ti moggaliputtatissattherena",
  "tika-abh02t:328_1": "vuttattā sammāsambuddhasāvakā vibhajjavādino. Te hi venayikādibhāvaṃ vibhajja vadanti,",
  "tika-abh02t:328_2": "cīvarādīnaṃ sevitabbāsevitabbabhāvaṃ vā sassatucchedavāde vā vibhajja vadanti “sassato",
  "tika-abh02t:328_3": "attā ca loko cā”tiādīnaṃ ṭhapanīyānaṃ ṭhapanato rāgādikkhayassa sassatassa rāgādikāyaduccaritādiucchedassa",
  "tika-abh02t:328_4": "ca vacanato, na pana ekaṃsabyākaraṇīyādayo tayo pañhe apanetvā vibhajjabyākaraṇīyameva",
  "tika-abh02t:328_5": "vadantīti. Vibhajjavādīnaṃ maṇḍalaṃ samūho vibhajjavādimaṇḍalaṃ, vibhajjavādino vā",
  "tika-abh02t:328_6": "bhagavato parisā vibhajjavādimaṇḍalantipi vadanti. Ācariyehi vuttaaviparītatthadīpanena",
  "tika-abh02t:328_7": "te anabbhācikkhantena. “Avijjā puññāneñjābhisaṅkhārānaṃ hetupaccayo hotī”tiādiṃ vadanto",
  "tika-abh02t:328_8": "kathāvatthumhi paṭikkhitte puggalavādādike ca vadanto sakasamayaṃ vokkamati nāma,",
  "tika-abh02t:328_9": "tathā avokkamantena. Parasamayaṃ dosāropanabyāpāravirahena anāyūhantena. “Idampi",
  "tika-abh02t:328_10": "yuttaṃ gahetabba”nti parasamayaṃ asampiṇḍentenāti keci vadanti.",
  "tika-abh02t:329_0": "“Tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati",
  "tika-abh02t:329_1": "saṃsarati anañña”ntiādiṃ vadanto suttaṃ paṭibāhati nāma, tathā appaṭibāhantena. “Tathāhaṃ",
  "tika-abh02t:329_2": "bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā,",
  "tika-abh02t:329_3": "te paṭisevato nālaṃ antarāyāyā”ti, “supinante kato vītikkamo āpattikaro hotī”ti ca",
  "tika-abh02t:329_4": "evamādiṃ vadanto vinayaṃ paṭilometi nāma, tabbipariyāyena taṃ anulomentena. Paṭilomento",
  "tika-abh02t:329_5": "hi kammantaraṃ bhindanto dhammatañca vilometi. Suttante vutte cattāro mahāpadese,",
  "tika-abh02t:329_6": "aṭṭhakathāyañca vutte suttasuttānulomaācariyavādaattanomatimahāpadese olokentena.",
  "tika-abh02t:329_7": "Taṃolokanena hi sutte vinaye ca santiṭṭhati nātidhāvati. Dhammanti paṭiccasamuppādapāḷiṃ.",
  "tika-abh02t:329_8": "Atthanti tadatthaṃ. Hetuhetuphalāni idha nādhippetāni. “Dukkhādīsu aññāṇaṃ avijjā”ti",
  "tika-abh02t:329_9": "vuttamatthaṃ parivattitvā puna “pubbante aññāṇa”ntiādīhi aparehipi pariyāyehi niddisantena.",
  "tika-abh02t:329_10": "“Saṅkhārā iminā pariyāyena bhavoti vuccanti, taṇhā iminā pariyāyena upādāna”ntiādinā",
  "tika-abh02t:329_11": "niddisantenāti vadanti.",
  "tika-abh02t:330": "Sattoti sattasuññatāti vadanti, sattasuññesu vā saṅkhāresu sattavohāro. Paccayākārameva cāti paccayākāro eva ca, ma-kāro padasandhikaro.",
  "tika-abh02t:331": "Tasmāti vuttanayena atthavaṇṇanāya kātabbattā dukkarattā ca.",
  "tika-abh02t:332_0": "Patiṭṭhaṃ nādhigacchāmīti yattha ṭhitassa vaṇṇanā sukarā hoti, taṃ nayaṃ attanoyeva",
  "tika-abh02t:332_1": "ñāṇabalena nādhigacchāmīti attho. Nissayaṃ pana ācikkhanto āha “sāsanaṃ panida”ntiādi.",
  "tika-abh02t:332_2": "Idha sāsananti pāḷidhammamāha, paṭiccasamuppādameva vā. So hi anulomapaṭilomādinānādesanānayamaṇḍito",
  "tika-abh02t:332_3": "abbocchinno ajjāpi pavattatīti nissayo hoti. Tadaṭṭhakathāsaṅkhāto ca pubbācariyamaggoti.",
  "tika-abh02t:333_0": "“Taṃ suṇātha samāhitā”ti ādarajanane kiṃ payojananti taṃ dassento āha “vuttañheta”ntiādi.",
  "tika-abh02t:333_1": "Aṭṭhiṃ katvāti atthaṃ katvā, yathā vā na nassati, evaṃ aṭṭhigataṃ viya karonto aṭṭhiṃ",
  "tika-abh02t:333_2": "katvā. Pubbakālato aparakāle bhavaṃ pubbāpariyaṃ. Paṭhamārambhādito pabhuti khaṇe",
  "tika-abh02t:333_3": "khaṇe ñāṇavisesaṃ kilesakkhayavisesañca labhatīti attho.",
  "tika-abh02t:334_0": "Kammavipākakilesavaṭṭānaṃ mūlakāraṇattā ādito vuttattā ca avijjā paṭiccasamuppādassa",
  "tika-abh02t:334_1": "mūlaṃ. Tattha valliyā mūle diṭṭhe tato pabhuti valliyā haraṇaṃ viya paṭiccasamuppādassa",
  "tika-abh02t:334_2": "mūle diṭṭhe tato pabhuti paṭiccasamuppādadesanāti upamāsaṃsandanā na kātabbā. Na",
  "tika-abh02t:334_3": "hi bhagavato “idameva diṭṭhaṃ, itaraṃ adiṭṭha”nti vibhajanīyaṃ atthi sabbassa diṭṭhattā.",
  "tika-abh02t:334_4": "Mūlato pabhuti pana valliyā haraṇaṃ viya mūlato pabhuti paṭiccasamuppādadesanā katāti",
  "tika-abh02t:334_5": "idamettha sāmaññamadhippetaṃ, bodhaneyyajjhāsayavasena vā bodhetabbabhāvena mūlādidassanasāmaññañca yojetabbaṃ.",
  "tika-abh02t:335": "Tassāti –",
  "tika-abh02t:336_0": "“Sa kho so, bhikkhave, kumāro vuddhimanvāya indriyānaṃ paripākamanvāya pañcahi kāmaguṇehi",
  "tika-abh02t:336_1": "samappito…pe… rajanīyehi, so cakkhunā rūpaṃ disvā piyarūpe rūpe sārajjati, apiyarūpe",
  "tika-abh02t:336_2": "rūpe byāpajjati, anupaṭṭhitakāyasatī ca viharati parittacetaso. So tañca cetovimuttiṃ",
  "tika-abh02t:336_3": "paññāvimuttiṃ yathābhūtaṃ nappajānāti. Yatthassa te uppannā pāpakā akusalā dhammā",
  "tika-abh02t:336_4": "aparisesā nirujjhanti, so evaṃ anurodhavirodhaṃ samāpanno yaṃ kiñci vedanaṃ vedeti",
  "tika-abh02t:336_5": "sukhaṃ vā dukkhaṃ vā adukkhamasukhaṃ vā, so taṃ vedanaṃ abhinandati abhivadati ajjhosāya tiṭṭhatī”ti –",
  "tika-abh02t:337_0": "Evaṃ vuttassa. Evaṃ sotadvārādīsupi. Abhivadatoti “aho sukhaṃ, aho sukha”nti vacībhedakarappattāya",
  "tika-abh02t:337_1": "balavataṇhāya “ahaṃ mamā”ti abhivadato. Tato balavatiyā mocetuṃ asakkuṇeyyabhāvena",
  "tika-abh02t:337_2": "ajjhosāya tiṭṭhato. Tatopi balavatī upādānabhūtā taṇhā nandī. Ettha ca abhinandanādinā",
  "tika-abh02t:337_3": "taṇhā vuttā, nandīvacanena tappaccayaṃ upādānaṃ catubbidhampi nanditātadavippayogatāhi",
  "tika-abh02t:337_4": "taṇhādiṭṭhābhinandanabhāvehi cāti veditabbaṃ. “Jātipaccayā jarāmaraṇa”ntiādikañca",
  "tika-abh02t:337_5": "tattheva mahātaṇhāsaṅkhayavimuttisutte vuttaṃ.",
  "tika-abh02t:338_0": "Vipākavaṭṭabhūte paṭisandhipavattiphassādayo kammasamuṭṭhānañca ojaṃ sandhāya “cattāro",
  "tika-abh02t:338_1": "āhārā taṇhānidānā”tiādi vuttaṃ, vaṭṭūpatthambhakā pana itarepi āhārā taṇhāpabhave",
  "tika-abh02t:338_2": "tasmiṃ avijjamāne na vijjantīti “taṇhānidānā”ti vattuṃ vaṭṭanti.",
  "tika-abh02t:339_0": "Tato tatoti catubbidhāsu desanāsu tato tato desanāto. Ñāyappaṭivedhāya saṃvattatīti",
  "tika-abh02t:339_1": "ñāyoti maggo, soyeva vā paṭiccasamuppādo “ariyo cassa ñāyo paññāya sudiṭṭho hotī”ti",
  "tika-abh02t:339_2": "vacanato. Sayameva hi samantabhadrakattā tathā tathā paṭivijjhitabbattā tāya tāya",
  "tika-abh02t:339_3": "desanāya attano paṭivedhāya saṃvattatīti. Samantabhadrakattaṃ desanāvilāsappatti",
  "tika-abh02t:339_4": "ca catunnampi desanānaṃ samānaṃ kāraṇanti visesakāraṇaṃ vattukāmo āha “visesato”ti.",
  "tika-abh02t:339_5": "Assa bhagavato desanā, assa vā paṭiccasamuppādassa desanāti yojetabbaṃ. Pavattikāraṇavibhāgo",
  "tika-abh02t:339_6": "avijjādikova, kāraṇanti vā gahitānaṃ pakatiādīnaṃ avijjādīnañca akāraṇatā kāraṇatā",
  "tika-abh02t:339_7": "ca. Tattha sammūḷhā keci akāraṇaṃ “kāraṇa”nti gaṇhanti, keci na kiñci kāraṇaṃ bujjhantīti",
  "tika-abh02t:339_8": "tesaṃ yathāsakehi anurūpehi kāraṇehi saṅkhārādipavattisandassanatthaṃ anulomadesanā",
  "tika-abh02t:339_9": "pavattā, itarāsaṃ tadatthatāsambhavepi na tāsaṃ tadatthameva pavatti atthantarasabbhāvato.",
  "tika-abh02t:339_10": "Ayaṃ pana tadatthā evāti etissā tadatthatā vuttā. Pavattiādīnavapaṭicchādikā avijjā",
  "tika-abh02t:339_11": "ādi, tato saṅkhārā uppajjanti tato viññāṇanti evaṃ pavattiyā uppattikkamasandassanatthañca.",
  "tika-abh02t:340_0": "Anuvilokayato yo sambodhito pubbabhāge taṃtaṃphalapaṭivedho pavatto, tadanusārena",
  "tika-abh02t:340_1": "tadanugamena jarāmaraṇādikassa jātiādikāraṇaṃ yaṃ adhigataṃ, tassa sandassanatthaṃ",
  "tika-abh02t:340_2": "assa paṭilomadesanā pavattā, anuvilokayato paṭilomadesanā pavattāti vā sambandho.",
  "tika-abh02t:340_3": "Desentopi hi bhagavā kicchāpannaṃ lokaṃ anuviloketvā pubbabhāga…pe… sandassanatthaṃ",
  "tika-abh02t:340_4": "desetīti. Āhārataṇhādayo paccuppannaddhā, saṅkhārāvijjā atītaddhāti iminā adhippāyenāha",
  "tika-abh02t:340_5": "“yāva atītaṃ addhānaṃ atiharitvā”ti, āhārā vā taṇhāya pabhāvetabbā anāgato addhā,",
  "tika-abh02t:340_6": "taṇhādayo paccuppanno, saṅkhārāvijjā atītoti. Paccakkhaṃ pana phalaṃ dassetvā taṃnidānadassanavasena",
  "tika-abh02t:340_7": "phalakāraṇaparamparāya dassanaṃ yujjatīti āhārā purimataṇhāya uppāditā paccuppanno",
  "tika-abh02t:340_8": "addhā, taṇhādayo atīto, saṅkhārāvijjā tatopi atītataro saṃsārassa anādibhāvadassanatthaṃ",
  "tika-abh02t:340_9": "vuttoti yāva atītaṃ addhānanti yāva atītataraṃ addhānanti attho yutto.",
  "tika-abh02t:341": "Āyatiṃ punabbhavābhinibbattiāhārakā vā cattāro āhārā –",
  "tika-abh02t:342_0": "“Āhāretīti ahaṃ na vadāmi, āhāretīti cāhaṃ vadeyyuṃ, tatrassa kallo pañho ‘ko nu",
  "tika-abh02t:342_1": "kho, bhante, āhāretī’ti. Evaṃ cāhaṃ na vadāmi, evaṃ pana avadantaṃ maṃ yo evaṃ puccheyya",
  "tika-abh02t:342_2": "‘kissa nu kho, bhante, viññāṇāhāro’ti. Esa kallo pañho, tatra kallaṃ veyyākaraṇaṃ,",
  "tika-abh02t:342_3": "viññāṇāhāro āyatiṃ punabbhavābhinibbattiyā”ti –",
  "tika-abh02t:343_0": "Vacanato taṃsampayuttattā phassacetanānaṃ tappavattihetuttā ca kabaḷīkārāhārassa.",
  "tika-abh02t:343_1": "Tena hi upatthambhitarūpakāyassa, tañca icchantassa kammaviññāṇāyūhanaṃ hoti. Bhojanañhi",
  "tika-abh02t:343_2": "saddhādīnaṃ rāgādīnañca upanissayoti vuttanti. Tasmā “te kammavaṭṭasaṅgahitā āhārā",
  "tika-abh02t:343_3": "paccuppanno addhā”ti imasmiṃ pariyāye purimoyevattho yutto. Atītaddhuto pabhuti “iti",
  "tika-abh02t:343_4": "kho, bhikkhave, avijjāpaccayā saṅkhārā”tiādinā atīte tato parañca hetuphalapaṭipāṭiṃ",
  "tika-abh02t:343_5": "paccakkhānaṃ āhārānaṃ nidānadassanavasena ārohitvā nivattanena vinā abujjhantānaṃ",
  "tika-abh02t:343_6": "taṃsandassanatthaṃ sā ayaṃ desanā pavattāti attho. Anāgataddhuno sandassanatthanti",
  "tika-abh02t:343_7": "anāgataddhuno duppaṭivijjhantānaṃ apassantānaṃ paccakkhaṃ paccuppannaṃ hetuṃ dassetvā",
  "tika-abh02t:343_8": "hetuphalaparamparāya tassa sandassanatthanti attho.",
  "tika-abh02t:344_0": "Mūlakāraṇasaddaṃ apekkhitvā “na akāraṇa”nti napuṃsakaniddeso kato. Akāraṇaṃ yadi",
  "tika-abh02t:344_1": "siyā, suttaṃ paṭibāhitaṃ siyāti dassento suttaṃ āharati. Vaṭṭakathāya sīsabhāvo vaṭṭahetuno",
  "tika-abh02t:344_2": "kammassapi hetubhāvo. Tattha bhavataṇhāyapi hetubhūtā avijjā, tāya paṭicchāditādīnave",
  "tika-abh02t:344_3": "bhave taṇhuppattitoti avijjā visesena sīsabhūtāti “mūlakāraṇa”nti vuttā. Purimāya",
  "tika-abh02t:344_4": "koṭiyā apaññāyamānāya uppādavirahato niccataṃ gaṇheyyāti āha “evañcetaṃ, bhikkhave,",
  "tika-abh02t:344_5": "vuccatī”tiādi. Tena ito pubbe uppannapubbatā natthīti apaññāyanato purimakoṭiapaññāyanaṃ",
  "tika-abh02t:344_6": "vuttanti imamatthaṃ dasseti.",
  "tika-abh02t:345_0": "Avijjātaṇhāhetukkamena phalesu vattabbesu “sugatiduggatigāmino”ti vacanaṃ saddalakkhaṇāvirodhanatthaṃ.",
  "tika-abh02t:345_1": "Dvande hi pūjitassa pubbanipātoti. Savarā kira maṃsassa aṭṭhinā alagganatthaṃ punappunaṃ",
  "tika-abh02t:345_2": "tāpetvā koṭṭetvā uṇhodakaṃ pāyetvā virittaṃ sūnaṃ aṭṭhito muttamaṃsaṃ gāviṃ mārenti.",
  "tika-abh02t:345_3": "Tenāha “aggisantāpi”ccādi. Tattha yathā vajjhā gāvī ca avijjābhibhūtatāya yathāvuttaṃ",
  "tika-abh02t:345_4": "uṇhodakapānaṃ ārabhati, evaṃ puthujjano yathāvuttaṃ duggatigāmikammaṃ. Yathā pana",
  "tika-abh02t:345_5": "sā uṇhodakapāne ādīnavaṃ disvā taṇhāvasena sītudakapānaṃ ārabhati, evamayaṃ avijjāya",
  "tika-abh02t:345_6": "mandattā duggatigāmikamme ādīnavaṃ disvā taṇhāvasena sugatigāmikammaṃ ārabhati. Dukkhe",
  "tika-abh02t:345_7": "hi avijjaṃ taṇhā anuvattati, sukhe taṇhaṃ avijjāti.",
  "tika-abh02t:346_0": "Evanti avijjāya nivutattā taṇhāya saṃyuttattā ca. Ayaṃ kāyoti saviññāṇakakāyo khandhapañcakaṃ,",
  "tika-abh02t:346_1": "“saḷāyatanapaccayā phasso”ti vacanato phassakāraṇañcetaṃ vuccatīti āyatanachakkaṃ",
  "tika-abh02t:346_2": "vā. Samudāgatoti uppanno. Bahiddhā ca nāmarūpanti bahiddhā saviññāṇakakāyo khandhapañcakaṃ,",
  "tika-abh02t:346_3": "saḷāyatanāni vā. Itthetanti itthaṃ etaṃ. Attano ca paresañca pañcakkhandhā dvādasāyatanāni",
  "tika-abh02t:346_4": "ca dvārārammaṇabhāvena vavatthitāni dvayanāmānīti attho. “Dvayaṃ paṭicca phassoti",
  "tika-abh02t:346_5": "aññattha cakkhurūpādīni dvayāni paṭicca cakkhusamphassādayo vuttā, idha pana ajjhattikabāhirāni",
  "tika-abh02t:346_6": "āyatanāni. Mahādvayaṃ nāma kireta”nti vuttaṃ. Ayamettha adhippāyo – aññattha “cakkhuñca",
  "tika-abh02t:346_7": "paṭicca rūpe ca uppajjati cakkhuviññāṇaṃ, tiṇṇaṃ saṅgati phasso”tiādinā “cakkhu ceva",
  "tika-abh02t:346_8": "rūpā ca…pe… mano ceva dhammā cā”ti vuttāni dvayāni paṭicca cakkhusamphassādayo vuttā,",
  "tika-abh02t:346_9": "idha pana “ayañceva kāyo”ti cakkhādinissaye sesadhamme cakkhādinissite eva katvā",
  "tika-abh02t:346_10": "vuttaṃ, cakkhādikāyaṃ ekattena “ajjhattikāyatana”nti gahetvā “bahiddhā nāmarūpa”nti",
  "tika-abh02t:346_11": "vuttaṃ, rūpādiārammaṇaṃ ekatteneva bāhirāyatananti tāni ajjhattikabāhirāni āyatanāni",
  "tika-abh02t:346_12": "paṭicca phasso vutto, tasmā mahādvayaṃ nāmetanti. Evañca katvā “attano ca parassa",
  "tika-abh02t:346_13": "ca pañcahi khandhehi chahāyatanehi cāpi ayamattho dīpetabbovā”ti vuttaṃ. “Ayaṃ kāyo”ti",
  "tika-abh02t:346_14": "hi vuttāni sanissayāni cakkhādīni attano pañcakkhandhā, “bahiddhā nāmarūpa”nti vuttāni",
  "tika-abh02t:346_15": "rūpādīni paresaṃ. Tathā ayaṃ kāyo attanova ajjhattikāni āyatanāni, bahiddhā nāmarūpaṃ",
  "tika-abh02t:346_16": "paresaṃ bāhirānīti. Aññathā ajjhattikāyatanamatte eva “ayaṃ kāyo”ti vutte na ajjhattikāyatanāneva",
  "tika-abh02t:346_17": "attano pañcakkhandhā hontīti attano ca paresañca pañcakkhandhehi dīpanā na sambhaveyyāti.",
  "tika-abh02t:346_18": "Saḷevāyatanānīti saḷeva samphassakāraṇāni, yehi kāraṇabhūtehi āyatanehi uppannena",
  "tika-abh02t:346_19": "phassena phuṭṭho bālo sukhadukkhaṃ paṭisaṃvedeti.",
  "tika-abh02t:347_0": "Ādi-saddena “etesaṃ vā aññatarena avijjānīvaraṇassa, bhikkhave, paṇḍitassa taṇhāya",
  "tika-abh02t:347_1": "saṃyuttassā”tiādi yojetabbaṃ. Tasmiñhi sutte saṅkhāre avijjātaṇhānissite eva katvā",
  "tika-abh02t:347_2": "kāyaggahaṇena viññāṇanāmarūpasaḷāyatanāni gahetvā etasmiñca kāye saḷāyatanānaṃ phassaṃ",
  "tika-abh02t:347_3": "taṃnissitameva katvā vedanāya visesapaccayabhāvaṃ dassentena bhagavatā bālapaṇḍitānaṃ",
  "tika-abh02t:347_4": "atītaddhāvijjātaṇhāmūlako vedanānto paṭiccasamuppādo dassito. Puna ca bālapaṇḍitānaṃ",
  "tika-abh02t:347_5": "visesaṃ dassentena –",
  "tika-abh02t:348_0": "“Yāya ca, bhikkhave, avijjāya nivutassa bālassa yāya ca taṇhāya saṃyuttassa ayaṃ",
  "tika-abh02t:348_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa",
  "tika-abh02t:348_2": "hetu? Na, bhikkhave, bālo acari brahmacariyaṃ sammā dukkhakkhayāya, tasmā bālo kāyassa",
  "tika-abh02t:348_3": "bhedā kāyūpago hoti, so kāyūpago samāno na parimuccati jātiyā…pe… dukkhasmāti vadāmī”ti –",
  "tika-abh02t:349_0": "Vedanāpabhavaṃ sāvijjaṃ taṇhaṃ dassetvā upādānabhave ca taṃnissite katvā “kāyūpago",
  "tika-abh02t:349_1": "hotī”tiādinā jātiādike dassentena paccuppannahetusamuṭṭhānato pabhuti ubhayamūlova",
  "tika-abh02t:349_2": "paṭiccasamuppādo vutto, tabbipariyāyena ca paṇḍitassa paccuppannahetuparikkhayato",
  "tika-abh02t:349_3": "pabhuti ubhayamūlako paṭilomapaṭiccasamuppādoti.",
  "tika-abh02t:350_0": "Duggatigāmikammassa visesapaccayattā avijjā “avindiyaṃ vindatī”ti vuttā, tathā visesapaccayo",
  "tika-abh02t:350_1": "vindiyassa na hotīti “vindiyaṃ na vindatī’ti ca. Attani nissitānaṃ cakkhuviññāṇādīnaṃ",
  "tika-abh02t:350_2": "pavattanaṃ uppādanaṃ āyatanaṃ. Sammohabhāveneva anabhisamayabhūtattā aviditaṃ aññātaṃ",
  "tika-abh02t:350_3": "karoti. Antavirahite javāpetīti ca vaṇṇāgamavipariyāyavikāravināsadhātuatthavisesayogehi",
  "tika-abh02t:350_4": "pañcavidhassa niruttilakkhaṇassa vasena tīsupi padesu a-kāra vi-kāra ja-kāre gahetvā",
  "tika-abh02t:350_5": "aññesaṃ vaṇṇānaṃ lopaṃ katvā ja-kārassa ca dutiyassa āgamaṃ katvā “avijjā”ti vuttā.",
  "tika-abh02t:350_6": "Byañjanatthaṃ dassetvā sabhāvatthaṃ dassetuṃ “apicā”tiādimāha. Cakkhuviññāṇādīnaṃ",
  "tika-abh02t:350_7": "vatthārammaṇāni “idaṃ vatthu, idamārammaṇa”nti avijjāya ñātuṃ na sakkāti avijjā tappaṭicchādikā",
  "tika-abh02t:350_8": "vuttā. Vatthārammaṇasabhāvacchādanato eva avijjādīnaṃ paṭiccasamuppādabhāvassa, jarāmaraṇādīnaṃ",
  "tika-abh02t:350_9": "paṭiccasamuppannabhāvassa ca chādanato paṭiccasamuppādapaṭiccasamuppannachādanaṃ veditabbaṃ.",
  "tika-abh02t:351_0": "Saṅkhāra-saddaggahaṇena āgatā saṅkhārā saṅkhāra-saddena āgatasaṅkhārā. Yadipi avijjāpaccayā",
  "tika-abh02t:351_1": "saṅkhārāpi saṅkhāra-saddena āgatā, te pana imissā desanāya padhānāti visuṃ vuttā.",
  "tika-abh02t:351_2": "Tasmā “duvidhā”ti ettha abhisaṅkharaṇakasaṅkhāraṃ saṅkhāra-saddenāgataṃ sandhāya",
  "tika-abh02t:351_3": "tattha vuttampi vajjetvā saṅkhārasaddena āgatasaṅkhārā yojetabbā. “Saṅkhāra-saddenāgatasaṅkhārā”ti",
  "tika-abh02t:351_4": "vā samudāyo vutto, tadekadeso ca idha vaṇṇitabbabhāvena “avijjāpaccayā saṅkhārā”ti,",
  "tika-abh02t:351_5": "tasmā vaṇṇitabbasabbasaṅgahaṇavasena duvidhatā vuttāti veditabbā. Paṭhamaṃ nirujjhati",
  "tika-abh02t:351_6": "vacīsaṅkhārotiādinā vitakkavicāraassāsapassāsasaññāvedanāvacīsaṅkhārādayo vuttā,",
  "tika-abh02t:351_7": "na avijjāsaṅkhāresu vuttā kāyasañcetanādayo.",
  "tika-abh02t:352_0": "Paritassatīti pipāsati. Bhavatīti upapattibhavaṃ sandhāya vuttaṃ, bhāvayatīti kammabhavaṃ.",
  "tika-abh02t:352_1": "Cuti khandhānaṃ maraṇanti “maranti etenā”ti vuttaṃ. “Dukkhā vedanā uppādadukkhā ṭhitidukkhā”ti",
  "tika-abh02t:352_2": "vacanato dvedhā khaṇati. Āyāsoti parissamo visādo. Kevala-saddo asammissavācako hoti",
  "tika-abh02t:352_3": "“kevalā sālayo”ti, niravasesavācako ca “kevalā aṅgamagadhā”ti, tasmā dvedhāpi atthaṃ",
  "tika-abh02t:352_4": "vadati. Tattha asammissassāti sukharahitassa. Na hi ettha kiñci uppādavayarahitaṃ atthīti.",
  "tika-abh02t:353_0": "Taṃsampayutte, puggalaṃ vā sammohayatīti sammohanarasā. Ārammaṇasabhāvassa chādanaṃ",
  "tika-abh02t:353_1": "hutvā gayhatīti chādanapaccupaṭṭhānā. “Āsavasamudayā avijjāsamudayo”ti vacanato āsavapadaṭṭhānā.",
  "tika-abh02t:353_2": "Paṭisandhijananatthaṃ āyūhanti byāpāraṃ karontīti āyūhanarasā, rāsikaraṇaṃ vā āyūhanaṃ.",
  "tika-abh02t:353_3": "Nāmarūpassa purecārikabhāvena pavattatīti pubbaṅgamarasaṃ. Purimabhavena saddhiṃ",
  "tika-abh02t:353_4": "ghaṭanaṃ hutvā gayhatīti paṭisandhipaccupaṭṭhānaṃ. Viññāṇena saha sampayujjatīti",
  "tika-abh02t:353_5": "sampayogarasaṃ. Aññamaññaṃ sampayogābhāvato rūpaṃ vikiratīti vikiraṇarasaṃ. Evañca",
  "tika-abh02t:353_6": "katvā pisiyamānā taṇḍulādayo vikiranti cuṇṇī bhavantīti. Nāmassa kadāci kusalādibhāvo",
  "tika-abh02t:353_7": "ca atthīti tato visesanatthaṃ “abyākatapaccupaṭṭhāna”nti āha. “Acetanā abyākatā”ti",
  "tika-abh02t:353_8": "ettha viya anārammaṇatā vā abyākatatā daṭṭhabbā. Āyatanalakkhaṇanti ghaṭanalakkhaṇaṃ,",
  "tika-abh02t:353_9": "āyānaṃ tananalakkhaṇaṃ vā. Dassanādīnaṃ kāraṇabhāvo dassanādirasatā. Akusalavipākupekkhāya",
  "tika-abh02t:353_10": "aniṭṭhabhāvato dukkhena itarāya ca iṭṭhabhāvato sukhena saṅgahitattā “sukhadukkhapaccupaṭṭhānā”ti",
  "tika-abh02t:353_11": "āha. Dukkhasamudayattā hetulakkhaṇā taṇhā. “Tatratatrābhinandinī”ti vacanato abhinandanarasā.",
  "tika-abh02t:353_12": "Cittassa, puggalassa vā rūpādīsu atittabhāvo hutvā gayhatīti atittabhāvapaccupaṭṭhānā.",
  "tika-abh02t:353_13": "Taṇhādaḷhattaṃ hutvā kāmupādānaṃ, sesāni diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānā.",
  "tika-abh02t:353_14": "Kammupapattibhavavasena bhavassa lakkhaṇādayo yojetabbā.",
  "tika-abh02t:354_0": "Ādi-saddena anubodhādibhāvaggahaṇaṃ. Dukkhādīsu aññāṇaṃ appaṭipatti, asubhādīsu subhādivipallāsā",
  "tika-abh02t:354_1": "micchāpaṭipatti. Diṭṭhivippayuttā vā appaṭipatti, diṭṭhisampayuttā micchāpaṭipatti.",
  "tika-abh02t:354_2": "Na avijjāya eva chadvārikatā chaḷārammaṇatā ca, atha kho aññesupi paṭiccasamuppādaṅgesu",
  "tika-abh02t:354_3": "arūpadhammānanti āha “sabbesupī”ti. Nobhayagocaranti manāyatanamāha. Na hi arūpadhammānaṃ",
  "tika-abh02t:354_4": "desavasena āsannatā dūratā ca atthi asaṇṭhānattā, tasmā manāyatanassa gocaro na manāyatanaṃ",
  "tika-abh02t:354_5": "sampatto asampatto vāti vuccatīti.",
  "tika-abh02t:355_0": "Sokādīnaṃ sabbhāvā aṅgabahuttappasaṅge “dvādasevā”ti aṅgānaṃ vavatthānaṃ veditabbaṃ.",
  "tika-abh02t:355_1": "Na hi sokādayo aṅgabhāvena vuttā, phalena pana kāraṇaṃ avijjaṃ mūlaṅgaṃ dassetuṃ",
  "tika-abh02t:355_2": "te vuttāti. Jarāmaraṇabbhāhatassa hi bālassa te sambhavantīti sokādīnaṃ jarāmaraṇakāraṇatā",
  "tika-abh02t:355_3": "vuttā. “Sārīrikāya dukkhāya vedanāya phuṭṭho”ti ca sutte jarāmaraṇanimittañca dukkhaṃ",
  "tika-abh02t:355_4": "saṅgahitanti taṃtaṃnimittānaṃ sādhakabhāvena vuttaṃ. Yasmā pana jarāmaraṇeneva sokādīnaṃ",
  "tika-abh02t:355_5": "ekasaṅkhepo kato, tasmā tesaṃ jātipaccayatā yujjati. Jarāmaraṇapaccayabhāve hi avijjāya",
  "tika-abh02t:355_6": "ekasaṅkhepo kātabbo siyā, jātipaccayā pana jarāmaraṇaṃ sokādayo ca sambhavantīti.",
  "tika-abh02t:355_7": "Tattha jarāmaraṇaṃ ekantikaṃ aṅgabhāveneva gahitaṃ, sokādayo pana rūpabhavādīsu abhāvato",
  "tika-abh02t:355_8": "anekantikā kevalaṃ pākaṭena phalena avijjānidassanatthaṃ gahitā. Tena anāgate jātiyā",
  "tika-abh02t:355_9": "sati tato parāya paṭisandhiyā hetuhetubhūtā avijjā dassitāti bhavacakkassa avicchedo",
  "tika-abh02t:355_10": "dassito hotīti. Suttañca sokādīnaṃ avijjā kāraṇanti etassevatthassa sādhakaṃ daṭṭhabbaṃ,",
  "tika-abh02t:355_11": "na sokādīnaṃ bālassa jarāmaraṇanimittatāmattassa. “Assutavā puthujjano”ti hi vacanena",
  "tika-abh02t:355_12": "avijjā sokādīnaṃ kāraṇanti dassitā, na ca jarāmaraṇanimittameva dukkhaṃ dukkhanti.",
  "tika-abh02t:356": "Uddesavāravaṇṇanā niṭṭhitā.",
  "tika-abh02t:357": "Avijjāpadaniddesavaṇṇanā",
  "tika-abh02t:358_0": "226. “Avijjāpaccayā 92 saṅkhārā”ti hi vuttanti etena avijjāya visesanabhāvena saṅkhārānañca",
  "tika-abh02t:358_1": "padhānabhāvena vuttattā saṅkhārānaṃ niddisitabbabhāvassa kāraṇaṃ dasseti. Pitā kathīyati",
  "tika-abh02t:358_2": "“dīgho sāmo, mitto rasso, odāto datto”ti.",
  "tika-abh02t:359_0": "Rasitabbo paṭivijjhitabbo sabhāvo raso, attano raso saraso, yāthāvo saraso yāthāvasaraso,",
  "tika-abh02t:359_1": "so eva lakkhitabbattā lakkhaṇanti yāthāvasarasalakkhaṇaṃ. “Katamā ca, bhikkhave,",
  "tika-abh02t:359_2": "avijjā? Dukkhe aññāṇa”ntiādinā sutte cattāreva vuttānīti “suttantikapariyāyenā”ti",
  "tika-abh02t:359_3": "āha. Nikkhepakaṇḍe panātiādinā idha catūsu ṭhānesu kathitāya eva avijjāya nikkhepakaṇḍe",
  "tika-abh02t:359_4": "aṭṭhasu ṭhānesu kiccajātito pañcavīsatiyā padehi lakkhaṇato ca kathitattā tadatthasaṃvaṇṇanāvasena",
  "tika-abh02t:359_5": "vibhāvanaṃ karoti. Ahāpetvā vibhajitabbavibhajanañhi abhidhammapariyāyo.",
  "tika-abh02t:360_0": "Jāyati etthāti jāti, uppattiṭṭhānaṃ. Yadipi nirodhamagge avijjā ārammaṇaṃ na karoti,",
  "tika-abh02t:360_1": "te pana jānitukāmassa tappaṭicchādanavasena anirodhamaggesu nirodhamaggaggahaṇakaāraṇavasena",
  "tika-abh02t:360_2": "ca pavattamānā tattha uppajjatīti vuccatīti tesampi avijjāya uppattiṭṭhānatā hoti,",
  "tika-abh02t:360_3": "itaresaṃ ārammaṇabhāvena cāti. Saṅghikabaladevagoṇādīnaṃ saṅghāṭinaṅgalādīni viya",
  "tika-abh02t:360_4": "aññasetādīnaṃ avijjāya dukkhādivisayānaṃ andhattakarānaṃ lobhādīnaṃ nivattako aññāṇādisabhāvo",
  "tika-abh02t:360_5": "lakkhaṇanti daṭṭhabbaṃ.",
  "tika-abh02t:361_0": "Atthatthanti phalaphalaṃ. Āmeḍitavacanañhi sabbesaṃ atthānaṃ visuṃ visuṃ pākaṭakaraṇabhāvappakāsanatthaṃ.",
  "tika-abh02t:361_1": "Attho eva vā attho atthatthoti atthassa aviparītatādassanatthaṃ atthenevatthaṃ visesayati.",
  "tika-abh02t:361_2": "Na hi ñāṇaṃ anatthaṃ atthoti gaṇhātīti. Evaṃ kāraṇakāraṇanti etthāpi daṭṭhabbaṃ.",
  "tika-abh02t:361_3": "Taṃ ākāranti atthatthādiākāraṃ. Gahetvāti citte pavesetvā, cittena puggalena vā gahitaṃ",
  "tika-abh02t:361_4": "katvā. Paṭividdhassa puna avekkhaṇā paccavekkhaṇā. Duccintitacintitādilakkhaṇassa",
  "tika-abh02t:361_5": "bālassa bhāvo bālyaṃ. Pajānātīti pakārehi jānāti. Balavamohanaṃ pamoho. Samantato mohanaṃ sammoho.",
  "tika-abh02t:362_0": "Dukkhārammaṇatāti dukkhārammaṇatāya, yāya vā avijjāya chādentiyā dukkhārammaṇā taṃsampayuttadhammā,",
  "tika-abh02t:362_1": "sā tesaṃ bhāvoti dukkhārammaṇatā, ārammaṇameva vā ārammaṇatā, dukkhaṃ ārammaṇatā",
  "tika-abh02t:362_2": "etissāti dukkhārammaṇatā.",
  "tika-abh02t:363_0": "Duddasattā gambhīrā na sabhāvato, tasmā tadārammaṇatā avijjā uppajjati, itaresaṃ",
  "tika-abh02t:363_1": "sabhāvato gambhīrattā tadārammaṇatā nuppajjatīti adhippāyo. Apica kho panāti maggassa",
  "tika-abh02t:363_2": "saṅkhatasabhāvattā tatopi nirodhassa gambhīratarataṃ dasseti.",
  "tika-abh02t:364": "Avijjāpadaniddesavaṇṇanā niṭṭhitā.",
  "tika-abh02t:365": "Saṅkhārapadaniddesavaṇṇanā",
  "tika-abh02t:366_0": "Punātīti sodheti apuññaphalato dukkhasaṃkilesato ca, hitasukhajjhāsayena puññaṃ karotīti",
  "tika-abh02t:366_1": "taṃnipphādanena kārakassajjhāsayaṃ pūretīti puñño, pūrako pujjanibbattako ca niruttilakkhaṇena",
  "tika-abh02t:366_2": "“puñño”ti veditabbo. Samādhipaccanīkānaṃ atidūratāya na iñjati na calatīti attho.",
  "tika-abh02t:366_3": "Kāyassāti dvārassa sāmibhāvena niddeso kato.",
  "tika-abh02t:367_0": "Puññupaganti bhavasampattupagaṃ. Tatthāti vibhaṅgasutte. Tañhi padhānabhāvena gahitanti.",
  "tika-abh02t:367_1": "Sammādiṭṭhisutte pana “tayome, āvuso, saṅkhārā”ti āgatanti. Sabbaññujinabhāsito pana",
  "tika-abh02t:367_2": "ayaṃ, na paccekajinabhāsito, imassatthassa dīpanatthaṃ etesaṃ suttānaṃ vasena te",
  "tika-abh02t:367_3": "gahitā. Kathaṃ panetena gahaṇenāyamattho dīpito hotīti taṃdassanatthamāha “abhidhammepi",
  "tika-abh02t:367_4": "hi suttepi ekasadisāva tanti niddiṭṭhā”ti. Sabbaññubhāsitoti pākaṭena suttantena",
  "tika-abh02t:367_5": "sadisattā ayampi sabbaññubhāsitoti ñāyatīti vuttaṃ hotīti.",
  "tika-abh02t:368_0": "“Terasāpī”ti vuttaṃ, tattha ñāṇavippayuttānaṃ na bhāvanāmayatā pākaṭāti “yathā hī”tiādimāha.",
  "tika-abh02t:368_1": "Pathavī pathavītiādibhāvanā ca kasiṇaparikammakaraṇaṃ maṇḍalakaraṇañca bhāvanaṃ bhajāpenti.",
  "tika-abh02t:369_0": "Dānavasena pavattā cittacetasikā dhammā dānaṃ. Tattha byāpārabhūtā āyūhanacetanā",
  "tika-abh02t:369_1": "dānaṃ ārabbha dānaṃ adhikicca uppajjatīti vuccati, evaṃ itaresu. Somanassacittenāti",
  "tika-abh02t:369_2": "anumodanāpavattinidassanamattametaṃ daṭṭhabbaṃ. Upekkhāsahagatenapi hi anussarati evāti.",
  "tika-abh02t:370_0": "Asarikkhakampi sarikkhakena catutthajjhānavipākena vehapphalādīsu vināpi asaññesu",
  "tika-abh02t:370_1": "kaṭattārūpaṃ. Rūpameva saphandanattā “saiñjana”nti vuttaṃ iñjanakaranīvaraṇādīnaṃ",
  "tika-abh02t:370_2": "avikkhambhanato, rūpataṇhāsaṅkhātassa iñjanakassa kāraṇattā vā. Teneva rūpārammaṇaṃ",
  "tika-abh02t:370_3": "nimittārammaṇañca sabbampi catutthajjhānaṃ nippariyāyena “aniñjana”nti na vuccatīti.",
  "tika-abh02t:370_4": "Mahātulāya dhārayamāno nāḷiyā minamāno ca samudāyameva dhāreti minati ca, na ekekaṃ",
  "tika-abh02t:370_5": "guñjaṃ, ekekaṃ taṇḍulaṃ vā, evaṃ bhagavāpi aparimāṇā paṭhamakusalacetanāyo samudāyavaseneva",
  "tika-abh02t:370_6": "gahetvā ekajātikattā ekameva katvā dasseti. Evaṃ dutiyādayopīti.",
  "tika-abh02t:371_0": "“Kāyadvāre pavattā”ti avatvā “ādānaggahaṇacopanaṃ pāpayamānā uppannā”tipi vattuṃ",
  "tika-abh02t:371_1": "vaṭṭatīti vacanavisesamattameva dasseti. Kāyadvāre pavatti eva hi ādānādipāpanāti.",
  "tika-abh02t:371_2": "Purimena vā dvārassa upalakkhaṇabhāvo vutto, pacchimena cetanāya saviññattirūpasamuṭṭhāpanaṃ.",
  "tika-abh02t:371_3": "Tattha ākaḍḍhitvā gahaṇaṃ ādānaṃ, sampayuttassa gahaṇaṃ gahaṇaṃ, phandanaṃ copanaṃ.",
  "tika-abh02t:372_0": "Etthāti kāyavacīsaṅkhāraggahaṇe, kāyavacīsañcetanāgahaṇe vā. Aṭṭhakathāyaṃ abhiññācetanā",
  "tika-abh02t:372_1": "na gahitā viññāṇassa paccayo na hotīti. Kasmā pana na hoti, nanu sāpi kusalā vipākadhammā",
  "tika-abh02t:372_2": "cāti? Saccaṃ, anupacchinnataṇhāvijjāmāne pana santāne sabyāpārappavattiyā tassā kusalatā",
  "tika-abh02t:372_3": "vipākadhammatā ca vuttā, na vipākuppādanena, sā pana vipākaṃ uppādayantī rūpāvacarameva",
  "tika-abh02t:372_4": "uppādeyya. Na hi aññabhūmikaṃ kammaṃ aññabhūmikaṃ vipākaṃ uppādetīti. Attanā sadisārammaṇañca",
  "tika-abh02t:372_5": "tiṭṭhānikaṃ taṃ uppādeyya cittuppādakaṇḍe rūpāvacaravipākassa kammasadisārammaṇasseva",
  "tika-abh02t:372_6": "vuttattā, na ca rūpāvacaravipāko parittādiārammaṇo atthi, abhiññācetanā ca parittādiārammaṇāva",
  "tika-abh02t:372_7": "hoti, tasmā vipākaṃ na uppādetīti viññāyati. Kasiṇesu ca uppāditassa catutthajjhānasamādhissa",
  "tika-abh02t:372_8": "ānisaṃsabhūtā abhiññā. Yathāha “so evaṃ samāhite citte”tiādi. Tasmā samādhiphalasadisā",
  "tika-abh02t:372_9": "sā, na ca phalaṃ detīti dānasīlānisaṃso tasmiṃ bhave paccayalābho viya sāpi vipākaṃ",
  "tika-abh02t:372_10": "na uppādeti. Yathā ca abhiññācetanā, evaṃ uddhaccacetanāpi na hotīti idaṃ uddhaccasahagate",
  "tika-abh02t:372_11": "dhamme visuṃ uddharitvā “tesaṃ vipāke ñāṇaṃ atthapaṭisambhidā”ti vuttattā vicāretabbaṃ.",
  "tika-abh02t:373_0": "Ayaṃ panettha amataggapathānugato vinicchayo – dassanabhāvanānaṃ abhāvepi yesaṃ puthujjanānaṃ",
  "tika-abh02t:373_1": "sekkhānañca dassanabhāvanāhi bhavitabbaṃ, tesaṃ taduppattikāle tehi pahātuṃ sakkuṇeyyā",
  "tika-abh02t:373_2": "akusalā “dassanena pahātabbā bhāvanāya pahātabbā”ti ca vuccanti, puthujjanānaṃ pana",
  "tika-abh02t:373_3": "bhāvanāya abhāvā bhāvanāya pahātabbacintā natthi. Tena tesaṃ pavattamānā te dassanena",
  "tika-abh02t:373_4": "pahātuṃ asakkuṇeyyāpi “bhāvanāya pahātabbā”ti na vuccanti. Yadi vucceyyuṃ, dassanena",
  "tika-abh02t:373_5": "pahātabbā bhāvanāya pahātabbānaṃ kesañci keci kadāci ārammaṇārammaṇādhipatiupanissayapaccayehi",
  "tika-abh02t:373_6": "paccayo bhaveyyuṃ, na ca paṭṭhāne “dassanena pahātabbā bhāvanāya pahātabbānaṃ kesañci",
  "tika-abh02t:373_7": "kenaci paccayena paccayo”ti vuttā. Sekkhānaṃ pana vijjamānā bhāvanāya pahātuṃ sakkuṇeyyā",
  "tika-abh02t:373_8": "bhāvanāya pahātabbā. Teneva sekkhānaṃ dassanena pahātabbā cattattā vantattā muttattā",
  "tika-abh02t:373_9": "pahīnattā paṭinissaṭṭhattā ukkheṭitattā samukkheṭitattā assāditabbā abhinanditabbā",
  "tika-abh02t:373_10": "ca na honti, pahīnatāya eva somanassahetubhūtā avikkhepahetubhūtā ca na domanassaṃ",
  "tika-abh02t:373_11": "uddhaccañca uppādentīti na te tesaṃ ārammaṇārammaṇādhipatibhāvaṃ pakatūpanissayabhāvañca",
  "tika-abh02t:373_12": "gacchanti. Na hi pahīne upanissāya ariyo rāgādikilese uppādeti.",
  "tika-abh02t:374_0": "Vuttañca “sotāpattimaggena ye kilesā pahīnā, te kilese na puneti na pacceti na paccāgacchati…pe…",
  "tika-abh02t:374_1": "arahattamaggena…pe… na paccāgacchatī”ti, na ca puthujjanānaṃ dassanena pahātuṃ sakkuṇeyyā",
  "tika-abh02t:374_2": "itaresaṃ na kenaci paccayena paccayo hontīti sakkā vattuṃ “diṭṭhiṃ assādeti abhinandati,",
  "tika-abh02t:374_3": "taṃ ārabbha rāgo uppajjati, diṭṭhi vicikicchā uddhaccaṃ uppajjati. Vicikicchaṃ ārabbha",
  "tika-abh02t:374_4": "vicikicchā diṭṭhi uddhaccaṃ uppajjatī”ti diṭṭhivicikicchānaṃ uddhaccārammaṇapaccayabhāvassa",
  "tika-abh02t:374_5": "vuttattā. Ettha hi uddhaccanti uddhaccasahagataṃ cittuppādaṃ sandhāya vuttaṃ. Evañca",
  "tika-abh02t:374_6": "katvā adhipatipaccayaniddese “diṭṭhiṃ garuṃ katvā assādeti abhinandati, taṃ garuṃ",
  "tika-abh02t:374_7": "katvā rāgo uppajjati, diṭṭhi uppajjatī”ti ettakameva vuttaṃ, na vuttaṃ “uddhaccaṃ",
  "tika-abh02t:374_8": "uppajjatī”ti. Tasmā dassanabhāvanāhi pahātabbānaṃ atītādibhāvena navattabbattepi",
  "tika-abh02t:374_9": "yādisānaṃ tāhi anuppattidhammatā āpādetabbā, tesu puthujjanesu vattamānā dassanaṃ",
  "tika-abh02t:374_10": "apekkhitvā tena pahātuṃ sakkuṇeyyā dassanena pahātabbā, sekkhesu vattamānā bhāvanaṃ",
  "tika-abh02t:374_11": "apekkhitvā tāya pahātuṃ sakkuṇeyyā bhāvanāya pahātabbā. Tesu bhāvanāya pahātabbā",
  "tika-abh02t:374_12": "sahāyavirahā vipākaṃ na janayantīti bhāvanāya pahātabbacetanāya nānākkhaṇikakammapaccayabhāvo",
  "tika-abh02t:374_13": "na vutto, apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe",
  "tika-abh02t:374_14": "chandarāgādīnaṃ uddhaccasahagatacittuppādassa ca saṃyojanattayatadekaṭṭhakilesānaṃ",
  "tika-abh02t:374_15": "anupacchinnatāya aparikkhīṇasahāyānaṃ vipākuppādanaṃ na sakkā paṭikkhipitunti uddhaccasahagatadhammānaṃ",
  "tika-abh02t:374_16": "vipāko vibhaṅge vuttoti.",
  "tika-abh02t:375_0": "Yadi evaṃ, apekkhitabbadassanabhāvanārahitānaṃ akusalānaṃ nevadassanenanabhāvanāyapahātabbatā",
  "tika-abh02t:375_1": "āpajjatīti? Nāpajjati, appahātabbānaṃ “neva dassanena na bhāvanāya pahātabbā”ti vuttattā,",
  "tika-abh02t:375_2": "appahātabbaviruddhasabhāvattā ca akusalānaṃ. Evampi tesaṃ imasmiṃ tike navattabbatā",
  "tika-abh02t:375_3": "āpajjatīti? Nāpajjati cittuppādakaṇḍe dassitānaṃ dvādasaakusalacittuppādānaṃ dvīhi",
  "tika-abh02t:375_4": "padehi saṅgahitattā. Yathā hi dhammavasena saṅkhatadhammā sabbe saṅgahitāti uppannattike",
  "tika-abh02t:375_5": "kālavasena asaṅgahitāpi atītā navattabbāti na vuttā cittuppādarūpabhāvena gahitesu",
  "tika-abh02t:375_6": "navattabbassa abhāvā, evamidhāpi cittuppādabhāvena gahitesu navattabbassa abhāvā",
  "tika-abh02t:375_7": "navattabbatā na vuttāti veditabbā. Yattha hi cittuppādo koci niyogato navattabbo",
  "tika-abh02t:375_8": "atthi, tattha tesaṃ catuttho koṭṭhāso atthīti yathāvuttapadesu viya tatthāpi bhinditvā",
  "tika-abh02t:375_9": "bhajāpetabbe cittuppāde bhinditvā bhajāpeti “siyā navattabbā parittārammaṇā”tiādinā.",
  "tika-abh02t:375_10": "Tadabhāvā uppannattike idha ca tathā na vuttā.",
  "tika-abh02t:376_0": "Atha vā yathā sappaṭighehi samānasabhāvattā rūpadhātuyaṃ tayo mahābhūtā “sappaṭighā”ti",
  "tika-abh02t:376_1": "vuttā. Yathāha “asaññasattānaṃ anidassanaṃ sappaṭighaṃ ekaṃ mahābhūtaṃ paṭicca dve",
  "tika-abh02t:376_2": "mahābhūtā, dve mahābhūte paṭicca ekaṃ mahābhūta”nti. Evaṃ puthujjanānaṃ pavattamānā",
  "tika-abh02t:376_3": "bhāvanāya pahātabbasamānasabhāvā “bhāvanāya pahātabbā”ti vucceyyunti natthi navattabbatāpasaṅgo.",
  "tika-abh02t:376_4": "Evañca sati puthujjanānaṃ pavattamānāpi bhāvanāya pahātabbā sakabhaṇḍe chandarāgādayo",
  "tika-abh02t:376_5": "parabhaṇḍe chandarāgādīnaṃ upanissayapaccayo, rāgo ca rāgadiṭṭhīnaṃ adhipatipaccayoti",
  "tika-abh02t:376_6": "ayamattho laddho hoti. Yathā pana aphoṭṭhabbattā rūpadhātuyaṃ tayo mahābhūtā na paramatthato",
  "tika-abh02t:376_7": "sappaṭighā, evaṃ apekkhitabbabhāvanārahitā puthujjanesu pavattamānā sakabhaṇḍe chandarāgādayo",
  "tika-abh02t:376_8": "na paramatthato bhāvanāya pahātabbāti bhāvanāya pahātabbānaṃ nānākkhaṇikakammapaccayatā",
  "tika-abh02t:376_9": "na vuttā, na ca “dassanena pahātabbā bhāvanāya pahātabbānaṃ kenaci paccayena paccayo”ti",
  "tika-abh02t:376_10": "vuttā. Ye hi dassanena pahātabbapaccayā kilesā, na te dassanato uddhaṃ pavattanti,",
  "tika-abh02t:376_11": "dassanena pahātabbapaccayassapi pana uddhaccasahagatassa sahāyavekallamattameva dassanena",
  "tika-abh02t:376_12": "kataṃ, na tassa koci bhāvo dassanena anuppattidhammataṃ āpāditoti tassa ekantabhāvanāya",
  "tika-abh02t:376_13": "pahātabbatā vuttā. Tasmā tassa tādisasseva sati sahāye vipākuppādanavacanaṃ, asati",
  "tika-abh02t:376_14": "ca vipākānuppādanavacanaṃ na virujjhatīti.",
  "tika-abh02t:377_0": "Sāpi viññāṇapaccayabhāve yadi apanetabbā, kasmā “samavīsati cetanā”ti vuttanti tassa",
  "tika-abh02t:377_1": "kāraṇaṃ dassento āha “avijjāpaccayā pana sabbāpetā hontī”ti. Yadi evaṃ, abhiññācetanāya",
  "tika-abh02t:377_2": "saha “ekavīsatī”ti vattabbanti? Na, avacanassa vuttakāraṇattā, taṃ pana itarāvacanassapi",
  "tika-abh02t:377_3": "kāraṇanti samānacetanāvacanakāraṇavacanena yaṃ kāraṇaṃ apekkhitvā ekā vuttā, tena",
  "tika-abh02t:377_4": "kāraṇena itarāyapi vattabbataṃ, yañca kāraṇaṃ apekkhitvā itarā na vuttā, tena kāraṇena",
  "tika-abh02t:377_5": "vuttāyapi avattabbataṃ dasseti. Āneñjābhisaṅkhāro cittasaṅkhāro evāti bhedābhāvā",
  "tika-abh02t:377_6": "pākaṭoti na tassa saṃyogo dassito.",
  "tika-abh02t:378_0": "Sukhasaññāya gahetvāti etena taṇhāpavattiṃ dasseti. Taṇhāparikkhāreti taṇhāya parivāre,",
  "tika-abh02t:378_1": "taṇhāya “sukhaṃ subha”ntiādinā saṅkhate vā alaṅkateti attho. Taṇhā hi dukkhassa samudayoti",
  "tika-abh02t:378_2": "ajānanto “aho vatāhaṃ kāyassa bhedā paraṃ maraṇā khattiyamahāsālānaṃ vā sahabyataṃ",
  "tika-abh02t:378_3": "upapajjeyya”nti saṅkhāre parikkharotīti. Amaraṇatthāti gahitā dukkarakiriyā amaratapo,",
  "tika-abh02t:378_4": "devabhāvatthaṃ tapo vā, dukkhattā vā maro mārako tapo amaratapo. Diṭṭhe adiṭṭha-saddo",
  "tika-abh02t:378_5": "viya maresu amara-saddo daṭṭhabbo.",
  "tika-abh02t:379_0": "Jātiādipapātadukkhajananato marupapātasadisatā puññābhisaṅkhārassa vuttā. Ramaṇīyabhāvena",
  "tika-abh02t:379_1": "ca assādabhāvena ca gayhamānaṃ puññaphalaṃ dīpasikhāmadhulittasatthadhārāsadisaṃ,",
  "tika-abh02t:379_2": "tadattho ca puññābhisaṅkhāro taṃnipātalehanasadiso.",
  "tika-abh02t:380_0": "“Sukho imissā paribbājikāya taruṇāya mudukāya lomasāya bāhāya samphasso”tiādinā sukhasaññāya",
  "tika-abh02t:380_1": "bālo viya gūthakīḷanaṃ kilesābhibhūtatāya kodhāratiabhibhūto asavaso maritukāmo viya",
  "tika-abh02t:380_2": "visakhādanaṃ karaṇaphalakkhaṇesu jigucchanīyaṃ dukkhañca apuññābhisaṅkhāraṃ ārabhati.",
  "tika-abh02t:380_3": "Lobhasahagatassa vā gūthakīḷanasadisatā, dosasahagatassa visakhādanasadisatā yojetabbā.",
  "tika-abh02t:380_4": "Kāmaguṇasamiddhiyā sabhayassapi pisācanagarassa sukhavipallāsahetubhāvo viya arūpavipākānaṃ",
  "tika-abh02t:380_5": "nirantaratāya anupalakkhiyamānauppādavayānaṃ, dīghasantānatāya agayhamānavipariṇāmānaṃ,",
  "tika-abh02t:380_6": "saṅkhāravipariṇāmadukkhabhūtānampi niccādivipallāsahetubhāvoti tesaṃ pisācanagarasadisatā,",
  "tika-abh02t:380_7": "tadabhimukhagamanasadisatā ca āneñjābhisaṅkhārassa yojetabbā.",
  "tika-abh02t:381_0": "Tāvāti vattabbantarāpekkho nipāto, tasmā avijjā saṅkhārānaṃ paccayoti idaṃ tāva siddhaṃ,",
  "tika-abh02t:381_1": "idaṃ pana aparaṃ vattabbanti attho. Avijjāpaccayā pana sabbāpetā hontīti vuttanti",
  "tika-abh02t:381_2": "abhiññācetanānaṃ paccayabhāvaṃ dasseti. Cetopariyapubbenivāsaanāgataṃsañāṇehi paresaṃ",
  "tika-abh02t:381_3": "attano ca samohacittajānanakāleti yojetabbā.",
  "tika-abh02t:382_0": "Avijjāsammūḷhattāti bhavādīnavapaṭicchādikāya avijjāya sammūḷhattā. Rāgādīnanti rāgadiṭṭhivicikicchuddhaccadomanassānaṃ",
  "tika-abh02t:382_1": "avijjāsampayuttarāgādiassādanakālesu avijjaṃ ārabbha uppatti veditabbā. Garuṃ katvā",
  "tika-abh02t:382_2": "assādanaṃ rāgadiṭṭhisampayuttāya eva avijjāya yojetabbaṃ, assādanañca rāgo, tadavippayuttā",
  "tika-abh02t:382_3": "ca diṭṭhīti assādanavacaneneva yathāvuttaṃ avijjaṃ garuṃ karontī diṭṭhi ca vuttāti",
  "tika-abh02t:382_4": "veditabbā. Rāgādīhi ca pāḷiyaṃ sarūpena vuttehi taṃsampayuttasaṅkhārassa avijjārammaṇāditaṃ",
  "tika-abh02t:382_5": "dasseti. Anavijjārammaṇassa paṭhamajavanassa ārammaṇādhipatianantarādipaccayavacanesu",
  "tika-abh02t:382_6": "avuttassa vuttassa ca sabbassa saṅgaṇhanatthaṃ “yaṃ kiñcī”ti āha. Vuttanayenāti samatikkamabhavapatthanāvasena vuttanayena.",
  "tika-abh02t:383_0": "Ekakāraṇavādo āpajjatīti dosappasaṅgo vutto. Aniṭṭho hi ekakāraṇavādo sabbassa sabbakāle",
  "tika-abh02t:383_1": "sambhavāpattito ekasadisasabhāvāpattito ca. Yasmā tīsu pakāresu avijjamānesu pārisesena",
  "tika-abh02t:383_2": "catutthe eva ca vijjamāne ekahetuphaladīpane attho atthi, tasmā na nupapajjati.",
  "tika-abh02t:384_0": "Yathāphassaṃ vedanāvavatthānatoti “sukhavedanīyaṃ, bhikkhave, phassaṃ paṭicca uppajjati",
  "tika-abh02t:384_1": "sukhā vedanā”tiādinā, “cakkhuñca paṭicca…pe… tiṇṇaṃ saṅgati phasso, phassapaccayā",
  "tika-abh02t:384_2": "vedanā”tiādinā ca sukhavedanīyādicakkhusamphassādianurūpena sukhavedanādicakkhusamphassajāvedanādīnaṃ",
  "tika-abh02t:384_3": "vavatthānato, samānesu cakkhurūpādīsu phassavasena sukhādivipariyāyābhāvato, samānesu",
  "tika-abh02t:384_4": "ca rūpamanasikārādīsu cakkhādisaṅghaṭṭanavasena cakkhusamphassajādivipariyāyābhāvato,",
  "tika-abh02t:384_5": "aññapaccayasāmaññepi phassavasena sukhādicakkhusamphassajādīnaṃ oḷārikasukhumādisaṅkarābhāvato",
  "tika-abh02t:384_6": "cāti attho. Sukhādīnaṃ yathāvuttasamphassassa aviparīto paccayabhāvo eva yathāvedanaṃ",
  "tika-abh02t:384_7": "phassavavatthānaṃ, kāraṇaphalavisesena vā phalakāraṇavisesanicchayo hotīti ubhayatthāpi",
  "tika-abh02t:384_8": "nicchayo vavatthānanti vutto. Kammādayoti kammāhārautuādayo apākaṭā semhapaṭikārena rogavūpasamato.",
  "tika-abh02t:385_0": "“Assādānupassino taṇhā pavaḍḍhatī”ti vacanatoti “saṃyojanīyesu, bhikkhave, dhammesu",
  "tika-abh02t:385_1": "assādānupassino viharato taṇhā pavaḍḍhati, taṇhāpaccayā upādānaṃ, upādānapaccayā",
  "tika-abh02t:385_2": "bhavo”ti iminā suttena taṇhāya saṅkhārakāraṇabhāvassa vuttattāti attho. Puna tassāpi",
  "tika-abh02t:385_3": "avijjā kāraṇanti dassanatthaṃ “avijjāsamudayā āsavasamudayoti vacanato”ti āha. Taṇhā",
  "tika-abh02t:385_4": "vā caturupādānabhūtā kāmabhavadiṭṭhāsavā ca saṅkhārassa kāraṇanti pākaṭāti suttadvayenapi",
  "tika-abh02t:385_5": "avijjāya saṅkhārakāraṇabhāvameva dasseti. Assādānupassinoti hi vacanena ādīnavapaṭicchādanakiccā",
  "tika-abh02t:385_6": "avijjā taṇhāya kāraṇanti dassitā hotīti. Yasmā avidvā, tasmā puññābhisaṅkhārādike",
  "tika-abh02t:385_7": "abhisaṅkharotīti avijjāya saṅkhārakāraṇabhāvassa pākaṭattā aviddasubhāvo saṅkhārakāraṇabhāvena",
  "tika-abh02t:385_8": "vutto khīṇāsavassa saṅkhārābhāvato asādhāraṇattā ca. Puññābhisaṅkhārādīnaṃ sādhāraṇāni",
  "tika-abh02t:385_9": "vatthārammaṇādīnīti puññabhavādiādīnavapaṭicchādikā avijjā puññābhisaṅkhārādīnaṃ",
  "tika-abh02t:385_10": "asādhāraṇaṃ kāraṇanti vā attho daṭṭhabbo. Ṭhānaviruddhoti atthitāviruddho. Keci pana",
  "tika-abh02t:385_11": "“paṭisandhiādīni ṭhānānī”ti vadanti, evaṃ sati purimacittaṃ pacchimacittassa ṭhānaviruddho",
  "tika-abh02t:385_12": "paccayoti na idaṃ ekantikaṃ siyā. Bhavaṅgampi hi bhavaṅgassa anantarapaccayo, javanaṃ",
  "tika-abh02t:385_13": "javanassāti, na ca sippādīnaṃ paṭisandhiādiṭhānaṃ atthīti na taṃ idha adhippetaṃ.",
  "tika-abh02t:385_14": "Kammaṃ rūpassa namanaruppanavirodhā sārammaṇānārammaṇavirodhā ca sabhāvaviruddho",
  "tika-abh02t:385_15": "paccayo, khīrādīni dadhiādīnaṃ madhurambilarasādisabhāvavirodhā. Avijānanakicco āloko",
  "tika-abh02t:385_16": "vijānanakiccassa viññāṇassa, amadanakiccā ca guḷādayo madanakiccassa āsavassa.",
  "tika-abh02t:386_0": "Golomāvilomāni dabbāya paccayo, dadhiādīni bhūtiṇakassa. Ettha ca avīti rattā eḷakā",
  "tika-abh02t:386_1": "vuccanti. Vipākāyeva te ca na, tasmā dukkhavipākāyapi avijjāya tadavipākānaṃ puññāneñjābhisaṅkhārānaṃ",
  "tika-abh02t:386_2": "paccayattaṃ na na yujjatīti attho. Tadavipākattepi sāvajjatāya tadaviruddhānaṃ taṃsadisānañca",
  "tika-abh02t:386_3": "apuññābhisaṅkhārānameva paccayo, na itaresanti etassa pasaṅgassa nivāraṇatthaṃ “viruddho",
  "tika-abh02t:386_4": "cāviruddho ca, sadisāsadiso tathā. Dhammānaṃ paccayo siddho”ti vuttaṃ, tasmā tamatthaṃ",
  "tika-abh02t:386_5": "pākaṭaṃ karonto “iti ayaṃ avijjā”tiādimāha.",
  "tika-abh02t:387_0": "Acchejjasuttāvutābhejjamaṇīnaṃ viya pubbāpariyavavatthānaṃ niyati, niyatiyā, niyati",
  "tika-abh02t:387_1": "eva vā saṅgati samāgamo niyatisaṅgati, tāya bhāvesu pariṇatā manussadevavihaṅgādibhāvaṃ",
  "tika-abh02t:387_2": "pattā niyatisaṅgatibhāvapariṇatā. Niyatiyā saṅgatiyā bhāvena ca pariṇatā nānappakārataṃ",
  "tika-abh02t:387_3": "pattā niyatisaṅgatibhāvapariṇatāti ca atthaṃ vadanti. Etehi ca vikappanehi avijjā",
  "tika-abh02t:387_4": "akusalaṃ cittaṃ katvā puññādīsu yattha katthaci pavattatīti imamatthaṃ dassento āha",
  "tika-abh02t:387_5": "“so evaṃ avijjāyā”tiādi.",
  "tika-abh02t:388_0": "Apariṇāyako bāloti arahattamaggasampaṭipādakakalyāṇamittarahitoti attho. Arahattamaggāvasānaṃ",
  "tika-abh02t:388_1": "vā ñāṇaṃ samavisamaṃ dassetvā nibbānaṃ nayatīti pariṇāyakanti vuttaṃ, tena rahito",
  "tika-abh02t:388_2": "apariṇāyako. Dhammaṃ ñatvāti sappurisūpanissayena catusaccappakāsakasuttādidhammaṃ",
  "tika-abh02t:388_3": "ñatvā, maggañāṇeneva vā sabbadhammapavaraṃ nibbānaṃ ñatvā, taṃjānanāyattattā pana",
  "tika-abh02t:388_4": "sesasaccābhisamayassa samānakālampi taṃ purimakālaṃ viya katvā vuttaṃ.",
  "tika-abh02t:389": "Saṅkhārapadaniddesavaṇṇanā niṭṭhitā.",
  "tika-abh02t:390": "Viññāṇapadaniddesavaṇṇanā",
  "tika-abh02t:391_0": "227. Yathāvuttasaṅkhārapaccayā uppajjamānaṃ taṃkammanibbattameva viññāṇaṃ bhavituṃ",
  "tika-abh02t:391_1": "arahatīti “bāttiṃsa lokiyavipākaviññāṇāni saṅgahitāni hontī”ti āha. Dhātukathāyaṃ",
  "tika-abh02t:391_2": "pana vippayuttenasaṅgahitāsaṅgahitapadaniddese –",
  "tika-abh02t:392_0": "“Saṅkhārapaccayā viññāṇena ye dhammā…pe… saḷāyatanapaccayā phassena, phassapaccayā",
  "tika-abh02t:392_1": "vedanāya ye dhammā vippayuttā, te dhammā katihi khandhehi…pe… saṅgahitā? Te dhammā",
  "tika-abh02t:392_2": "asaṅkhataṃ khandhato ṭhapetvā ekena khandhena ekādasahāyatanehi ekādasahi dhātūhi",
  "tika-abh02t:392_3": "saṅgahitā. Katihi asaṅgahitā? Catūhi khandhehi ekenāyatanena sattahi dhātūhi asaṅgahitā”ti –",
  "tika-abh02t:393_0": "Vacanato sabbaviññāṇaphassavedanāpariggaho kato. Yadi hi ettha viññāṇaphassavedanā",
  "tika-abh02t:393_1": "sappadesā siyuṃ, “vipākā dhammā”ti imassa viya vissajjanaṃ siyā, tasmā tattha abhidhammabhājanīyavasena",
  "tika-abh02t:393_2": "saṅkhārapaccayā viññāṇādayo gahitāti veditabbā. Avijjāpaccayā saṅkhārā ca abhidhammabhājanīye",
  "tika-abh02t:393_3": "catubhūmakakusalasaṅkhāro akusalasaṅkhāro ca vuttoti so eva dhātukathāyaṃ gahitoti",
  "tika-abh02t:393_4": "daṭṭhabbo. Bhavo pana dhātukathāyaṃ kammupapattibhavavisesadassanatthaṃ na abhidhammabhājanīyavasena",
  "tika-abh02t:393_5": "gahito. Evañca katvā tattha “upādānapaccayā bhavo”ti anuddharitvā “kammabhavo”tiādināva",
  "tika-abh02t:393_6": "nayena bhavo uddhaṭo. Vipākañhetanti viññāṇassa vipākattā saṅkhārapaccayattaṃ sādheti,",
  "tika-abh02t:393_7": "tassa pana sādhanatthaṃ “upacitakammābhāve vipākābhāvato”ti vuttanti taṃ vivaranto",
  "tika-abh02t:393_8": "“vipākañcā”tiādimāha.",
  "tika-abh02t:394_0": "Yebhuyyena lobhasampayuttajavanāvasāneti javanena tadārammaṇaniyame somanassasahagatānantaraṃ",
  "tika-abh02t:394_1": "somanassasahagatatadārammaṇassa vuttattā somanassasahagatāneva sandhāya vuttanti",
  "tika-abh02t:394_2": "veditabbaṃ. Yasmā pana tihetukajavanāvasāne ca kadāci ahetukaṃ tadārammaṇaṃ hoti,",
  "tika-abh02t:394_3": "tasmā “yebhuyyenā”ti āha. Sakiṃ vāti “dirattatirattā”dīsu viya veditabbaṃ. Dvikkhattumeva",
  "tika-abh02t:394_4": "pana uppajjantīti vadanti. “Dirattatiratta”nti ettha pana vā-saddassa abhāvā vacanasiliṭṭhatāmattena",
  "tika-abh02t:394_5": "dirattaggahaṇaṃ katanti yujjati, “nirantaratirattadassanatthaṃ vā”ti. Idha pana vā-saddo",
  "tika-abh02t:394_6": "vikappanattho vuttoti sakiṃ eva ca kadāci pavattiṃ sandhāya “sakiṃ vā”ti vuttanti",
  "tika-abh02t:394_7": "daṭṭhabbaṃ. Teneva hi sakiṃ tadārammaṇappavattiyā vicāretabbataṃ dassento “cittappavattigaṇanāyaṃ",
  "tika-abh02t:394_8": "panā”tiādimāha. Tattha cittappavattigaṇanāyanti vipākakathāyaṃ balavarūpādike ārammaṇe",
  "tika-abh02t:394_9": "vuttaṃ cittappavattigaṇanaṃ sandhāyāha. Tattha hi dveva tadārammaṇuppattivārā āgatā.",
  "tika-abh02t:394_10": "Javanavisayānubhavanañhi tadārammaṇaṃ āsannabhede tasmiṃ visaye ekacittakkhaṇāvasiṭṭhāyuke",
  "tika-abh02t:394_11": "na uppajjeyyāti adhippāyo. Anurūpāya paṭisandhiyāti akusalavipākassa apāyapaṭisandhi,",
  "tika-abh02t:394_12": "kāmāvacarādikusalavipākānaṃ kāmarūpārūpasugatipaṭisandhiyo yathākammaṃ anurūpā.",
  "tika-abh02t:395_0": "Paṭisandhikathā mahāvisayāti katvā pavattimeva tāva dassento “pavattiyaṃ panā”tiādimāha.",
  "tika-abh02t:395_1": "Ahetukadvayādīnaṃ dvāraniyamāniyamāvacanaṃ bhavaṅgabhūtānaṃ sayameva dvārattā cutipaṭisandhibhūtānañca",
  "tika-abh02t:395_2": "bhavaṅgasaṅkhātena aññena ca dvārena anuppattito niyataṃ aniyataṃ vā dvāraṃ etesanti",
  "tika-abh02t:395_3": "vattuṃ asakkuṇeyyattā. Ekassa sattassa pavattarūpāvacaravipāko pathavīkasiṇādīsu",
  "tika-abh02t:395_4": "yasmiṃ ārammaṇe pavatto, tato aññasmiṃ tassa pavatti natthīti rūpāvacarānaṃ niyatārammaṇatā",
  "tika-abh02t:395_5": "vuttā. Tatrassāti pavattiyaṃ bāttiṃsavidhassa.",
  "tika-abh02t:396_0": "Indriyappavattiānubhāvato eva cakkhusotadvārabhedena, tassa ca viññāṇavīthibhedāyattattā",
  "tika-abh02t:396_1": "vīthibhedena ca bhavitabbaṃ, tasmiñca sati “āvajjanānantaraṃ dassanaṃ savanaṃ vā",
  "tika-abh02t:396_2": "tadanantaraṃ sampaṭicchana”ntiādinā cittaniyamena bhavitabbaṃ. Tathā ca sati sampaṭicchanasantīraṇānampi",
  "tika-abh02t:396_3": "bhāvo siddho hoti, na indriyappavattiānubhāvena dassanasavanamattasseva, nāpi indriyānaṃ",
  "tika-abh02t:396_4": "eva dassanasavanakiccatāti imamatthaṃ dassento āha “dvāravīthibhede cittaniyamato",
  "tika-abh02t:396_5": "cā”ti. Paṭhamakusalena ce tadārammaṇassa uppatti hoti, taṃ paṭhamakusalānantaraṃ",
  "tika-abh02t:396_6": "uppajjamānaṃ janakaṃ anubandhati nāma, dutiyakusalādianantaraṃ uppajjamānaṃ janakasadisaṃ",
  "tika-abh02t:396_7": "anubandhati nāma, akusalānantaraṃ uppajjamānañca kāmāvacaratāya janakasadisanti.",
  "tika-abh02t:397_0": "Ekādasa tadārammaṇacittāni…pe… tadārammaṇaṃ na gaṇhantīti tadārammaṇabhāvatāya “tadārammaṇa”nti",
  "tika-abh02t:397_1": "laddhanāmāni tadārammaṇabhāvaṃ na gaṇhanti, tadārammaṇabhāvena nappavattantīti attho.",
  "tika-abh02t:397_2": "Atha vā nāmagottaṃ ārabbha javane javite tadārammaṇaṃ tassa javanassa ārammaṇaṃ na",
  "tika-abh02t:397_3": "gaṇhanti, nālambantīti attho. Rūpārūpadhammeti rūpārūpāvacare dhamme. Idaṃ pana vatvā",
  "tika-abh02t:397_4": "“abhiññāñāṇaṃ ārabbhā”ti visesanaṃ parittādiārammaṇatāya kāmāvacarasadisesu ceva",
  "tika-abh02t:397_5": "tadārammaṇānuppattidassanatthaṃ. Micchattaniyatā dhammā maggo viya bhāvanāya siddhā",
  "tika-abh02t:397_6": "mahābalā cāti tattha javanena pavattamānena sānubandhanena na bhavitabbanti tesu",
  "tika-abh02t:397_7": "tadārammaṇaṃ paṭikkhittaṃ. Lokuttaradhamme ārabbhāti eteneva siddhe “sammattaniyatadhammesū”ti",
  "tika-abh02t:397_8": "visuṃ uddharaṇaṃ sammattamicchattaniyatadhammānaṃ aññamaññapaṭipakkhāti balavabhāvena",
  "tika-abh02t:397_9": "tadārammaṇassa avatthubhāvadassanatthaṃ.",
  "tika-abh02t:398_0": "Evaṃ pavattiyaṃ viññāṇappavattiṃ dassetvā paṭisandhiyaṃ dassetuṃ “yaṃ pana vutta”ntiādimāha.",
  "tika-abh02t:398_1": "Kena katthāti kena cittena kasmiṃ bhave. Ekūnavīsati paṭisandhiyo tena tena cittena",
  "tika-abh02t:398_2": "pavattamānā paṭisandhikkhaṇe rūpārūpadhammāti tena tena cittena sā sā tattha tattha",
  "tika-abh02t:398_3": "paṭisandhi hotīti vuttā. Tassāti cittassa.",
  "tika-abh02t:399_0": "Āgantvāti āgataṃ viya hutvā. Gopakasīvalīti rañño hitārakkhe gopakakule jāto sīvalināmako.",
  "tika-abh02t:399_1": "Kammādianussaraṇabyāpārarahitattā “sammūḷhakālakiriyā”ti vuttā. Abyāpāreneva hi tattha",
  "tika-abh02t:399_2": "kammādiupaṭṭhānaṃ hotīti. “Pisiyamānāya makkhikāya paṭhamaṃ kāyadvārāvajjanaṃ bhavaṅgaṃ",
  "tika-abh02t:399_3": "nāvaṭṭeti attanā cintiyamānassa kassaci atthitāyā”ti keci kāraṇaṃ vadanti, tadetaṃ",
  "tika-abh02t:399_4": "akāraṇaṃ bhavaṅgavisayato aññassa cintiyamānassa abhāvā aññacittappavattakāle ca",
  "tika-abh02t:399_5": "bhavaṅgāvaṭṭanasseva asambhavato. Idaṃ panettha kāraṇaṃ siyā – “tānissa tamhi samaye",
  "tika-abh02t:399_6": "olambanti ajjholambanti abhippalambantī”ti vacanato tīsu javanavāresu appavattesveva",
  "tika-abh02t:399_7": "kammādiupaṭṭhānena bhavitabbaṃ. Anekajavanavārappavattiyā hi ajjholambanaṃ abhippalambanañca",
  "tika-abh02t:399_8": "hotīti. Tasmā kāyadvārāvajjanaṃ anāvaṭṭetvā manodvārāvajjanameva kammādiālambaṇaṃ",
  "tika-abh02t:399_9": "paṭhamaṃ bhavaṅgaṃ āvaṭṭeti, tato phoṭṭhabbassa balavattā dutiyavāre kāyaviññāṇavīthi",
  "tika-abh02t:399_10": "paccuppanne phoṭṭhabbe pavattati, tato purimajavanavāragahitesveva kammādīsu kamena",
  "tika-abh02t:399_11": "manodvārajavanaṃ javitvā mūlabhavaṅgasaṅkhātaṃ āgantukabhavaṅgasaṅkhātaṃ vā tadārammaṇaṃ",
  "tika-abh02t:399_12": "bhavaṅgaṃ otarati, tadārammaṇābhāve vā bhavaṅgameva. Etasmiṃ ṭhāne kālaṃ karotīti",
  "tika-abh02t:399_13": "tadārammaṇānantarena cuticittena, tadārammaṇābhāve vā bhavaṅgasaṅkhāteneva cuticittena",
  "tika-abh02t:399_14": "cavatīti attho. Bhavaṅgameva hi cuticittaṃ hutvā pavattatīti cuticittaṃ idha “bhavaṅga”nti",
  "tika-abh02t:399_15": "vuttanti. Manodvāravisayo lahukoti lahukapaccupaṭṭhānaṃ sandhāya vuttaṃ “arūpadhammānaṃ…pe…",
  "tika-abh02t:399_16": "lahuko”ti. Arūpadhammassa hi manodvārassa visayo lahukapaccupaṭṭhānoti. Balavati",
  "tika-abh02t:399_17": "ca rūpadhammassa kāyadvārassa visaye appavattitvā manodvāravisaye kammādimhi paṭhamaṃ",
  "tika-abh02t:399_18": "cittappavattidassanena arūpadhammānaṃ visayassa lahukatā dīpitāti. Rūpānaṃ visayābhāvepi",
  "tika-abh02t:399_19": "vā “arūpadhammāna”nti vacanaṃ yesaṃ visayo atthi, taṃdassanatthamevāti daṭṭhabbaṃ.",
  "tika-abh02t:399_20": "Tena lahukammādīsu cittappavattito lahugahaṇīyatā visayassa lahukatā.",
  "tika-abh02t:400": "Kammādīnaṃ bhūmicittupādādivasena vitthārato ananto pabhedoti “saṅkhepato”ti āha.",
  "tika-abh02t:401_0": "Avijjātaṇhādikilesesu anupacchinnesveva kammādino upaṭṭhānaṃ, tañcārabbha cittasantānassa",
  "tika-abh02t:401_1": "bhavantaraninnapoṇapabbhāratā hotīti āha “anupacchinnakilesabalavināmita”nti. Santāne",
  "tika-abh02t:401_2": "hi vināmite tadekadesabhūtaṃ paṭisandhicittañca vināmitameva hoti, na ca ekadesavināmitabhāvena",
  "tika-abh02t:401_3": "vinā santānavināmitatā atthīti. Sabbattha pana “duggatipaṭisandhininnāya cutiyā purimajavanāni",
  "tika-abh02t:401_4": "akusalāni, itarāya ca kusalānī”ti nicchinanti. “Nimittassādagadhitaṃ vā, bhikkhave,",
  "tika-abh02t:401_5": "viññāṇaṃ tiṭṭhamānaṃ tiṭṭhati anubyañjanassādagadhitaṃ vā. Tasmiṃ ce samaye kālaṃ",
  "tika-abh02t:401_6": "karoti, ṭhānametaṃ vijjati, yaṃ dvinnaṃ gatīnaṃ aññataraṃ gatiṃ upapajjeyya nirayaṃ",
  "tika-abh02t:401_7": "vā tiracchānayoniṃ vā”ti vuttaṃ. Tasmā āsannaṃ akusalaṃ duggatiyaṃ, kusalañca sugatiyaṃ",
  "tika-abh02t:401_8": "paṭisandhiyā upanissayo hotīti.",
  "tika-abh02t:402_0": "Rāgādihetubhūtaṃ hīnamārammaṇanti akusalavipākassa ārammaṇaṃ bhavituṃ yuttaṃ aniṭṭhārammaṇaṃ",
  "tika-abh02t:402_1": "āha. Tampi hi saṅkappavasena rāgassapi hetu hotīti. Akusalavipākajanakakammasahajātānaṃ",
  "tika-abh02t:402_2": "vā taṃsadisāsannacutijavanacetanāsahajātānañca rāgādīnaṃ hetubhāvo eva hīnatā. Tañhi",
  "tika-abh02t:402_3": "pacchānutāpajanakakammānamārammaṇaṃ kammavasena aniṭṭhaṃ akusalavipākassa ārammaṇaṃ",
  "tika-abh02t:402_4": "bhaveyya, aññathā ca iṭṭhārammaṇe pavattassa akusalakammassa vipāko kammanimittārammaṇo",
  "tika-abh02t:402_5": "na bhaveyya. Na hi akusalavipāko iṭṭhārammaṇo bhavitumarahatīti. Pañcadvāre ca āpāthamāgacchantaṃ",
  "tika-abh02t:402_6": "paccuppannaṃ kammanimittaṃ āsannakatakammārammaṇasantatiyaṃ uppannaṃ taṃsadisañca",
  "tika-abh02t:402_7": "daṭṭhabbaṃ, aññathā tadeva paṭisandhiārammaṇūpaṭṭhāpakaṃ tadeva ca paṭisandhijanakaṃ",
  "tika-abh02t:402_8": "bhaveyya, na ca paṭisandhiyā upacārabhūtāni viya “etasmiṃ tayā pavattitabba”nti paṭisandhiyā",
  "tika-abh02t:402_9": "ārammaṇaṃ anupādentāni viya ca pavattāni cutiāsannāni javanāni paṭisandhijanakāni",
  "tika-abh02t:402_10": "bhaveyyuṃ. “Katattā upacitattā”ti hi vuttaṃ. Tadā ca taṃsamānavīthiyaṃ viya pavattamānāni",
  "tika-abh02t:402_11": "kathaṃ katūpacitāni siyuṃ, na ca assāditāni tadā, na ca lokiyāni lokuttarāni viya",
  "tika-abh02t:402_12": "samānavīthiphalāni honti.",
  "tika-abh02t:403_0": "“Pubbe vāssa taṃ kataṃ hoti pāpakammaṃ dukkhavedanīyaṃ, pacchā vāssa taṃ kataṃ hoti",
  "tika-abh02t:403_1": "pāpakammaṃ dukkhavedanīyaṃ, maraṇakāle vāssa hoti micchādiṭṭhi samattā samādinnā,",
  "tika-abh02t:403_2": "tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī”ti –",
  "tika-abh02t:404_0": "Ādinā sutte maraṇakāle samattāya samādinnāya micchādiṭṭhiyā sammādiṭṭhiyā ca sahajātacetanāya",
  "tika-abh02t:404_1": "paṭisandhidānaṃ vuttaṃ, na ca dubbalehi pañcadvārikajavanehi micchādiṭṭhi sammādiṭṭhi",
  "tika-abh02t:404_2": "vā samattā hoti samādinnā. Vakkhati ca –",
  "tika-abh02t:405_0": "“Sabbampi hetaṃ kusalākusaladhammapaṭivijānanādicavanapariyosānaṃ kiccaṃ manodvārikacitteneva",
  "tika-abh02t:405_1": "hoti, na pañcadvārikenāti sabbassapetassa kiccassa karaṇe sahajavanakāni vīthicittāni paṭikkhittānī”ti.",
  "tika-abh02t:406_0": "Tattha hi “na kiñci dhammaṃ paṭivijānātīti ‘manopubbaṅgamā dhammā’ti evaṃ vuttaṃ",
  "tika-abh02t:406_1": "ekampi kusalaṃ vā akusalaṃ vā na paṭivijānātī”ti ca vuttaṃ. Yesaṃ paṭivibhāvanappavattiyā",
  "tika-abh02t:406_2": "sukhaṃ vā dukkhaṃ vā anveti, tesaṃ sā pavatti pañcadvāre paṭikkhittā, kusalākusalakammasamādānañca",
  "tika-abh02t:406_3": "tādisamevāti. Tadārammaṇānantaraṃ pana cavanaṃ, tadanantarā ca upapatti manodvārikā",
  "tika-abh02t:406_4": "eva hoti, na sahajavanakavīthicitte pariyāpannāti iminā adhippāyena idha pañcadvārikatadārammaṇānantaraṃ",
  "tika-abh02t:406_5": "cuti, tadanantaraṃ paṭisandhi ca vuttāti daṭṭhabbaṃ. Tattha avasesapañcacittakkhaṇāyuke",
  "tika-abh02t:406_6": "rūpādimhi uppannaṃ paṭisandhiṃ sandhāyeva “paccuppannārammaṇaṃ upapatticittaṃ paccuppannārammaṇassa",
  "tika-abh02t:406_7": "bhavaṅgassa anantarapaccayena paccayo”ti, avasesekacittakkhaṇāyuke ca uppannaṃ sandhāya",
  "tika-abh02t:406_8": "“paccuppannārammaṇaṃ upapatticittaṃ atītārammaṇassa bhavaṅgassa anantarapaccayena",
  "tika-abh02t:406_9": "paccayo”ti vuttanti veditabbaṃ.",
  "tika-abh02t:407_0": "Suddhāya vāti mahaggatakammanimittārammaṇāya javanavīthiyā tadārammaṇarahitāyāti",
  "tika-abh02t:407_1": "attho. Sā pana javanavīthi mahaggatavipākassa upacāro viya daṭṭhabbā. Keci pana taṃ",
  "tika-abh02t:407_2": "vīthiṃ mahaggatāvasānaṃ vadanti. Atītārammaṇā ekādasavidhā, navattabbārammaṇā sattavidhā.",
  "tika-abh02t:408_0": "Etenānusārena āruppacutiyāpi anantarā paṭisandhi veditabbāti idaṃ kasmā vuttaṃ, nanu",
  "tika-abh02t:408_1": "“pathavīkasiṇajjhānādivasena paṭiladdhamahaggatasugatiyaṃ ṭhitassā”ti evamādike eva",
  "tika-abh02t:408_2": "naye ayampi paṭisandhi avaruddhāti? Na, tattha rūpāvacaracutianantarāya eva paṭisandhiyā",
  "tika-abh02t:408_3": "vuttattā. Tattha hi “pathavīkasiṇādikaṃ vā nimittaṃ mahaggatacittaṃ vā manodvāre",
  "tika-abh02t:408_4": "āpāthamāgacchati. Cakkhusotānaṃ vā”tiādikena rūpāvacaracutiyā eva anantarā paṭisandhi",
  "tika-abh02t:408_5": "vuttāti viññāyati. Athāpi yathāsambhavayojanāya ayampi paṭisandhi tattheva avaruddhā,",
  "tika-abh02t:408_6": "arūpāvacaracutianantarā pana rūpāvacarapaṭisandhi natthi, arūpāvacare ca uparūparicutiyā",
  "tika-abh02t:408_7": "heṭṭhimā heṭṭhimā paṭisandhīti catutthāruppacutiyā navattabbārammaṇā paṭisandhi natthi.",
  "tika-abh02t:408_8": "Tena tato tattheva atītārammaṇā kāmāvacare ca atītapaccuppannārammaṇā paṭisandhi",
  "tika-abh02t:408_9": "itarāhi ca yathāsambhavaṃ atītanavattabbārammaṇā āruppapaṭisandhi, atītapaccuppannārammaṇā",
  "tika-abh02t:408_10": "ca kāmāvacarapaṭisandhi yojetabbāti imassa visesassa dassanatthaṃ visuṃ uddharaṇaṃ kataṃ.",
  "tika-abh02t:409_0": "Evaṃ ārammaṇavasena ekavidhāya kāmāvacarasugaticutiyā duvidhā duggatipaṭisandhi,",
  "tika-abh02t:409_1": "duggaticutiyā duvidhā sugatipaṭisandhi, kāmāvacarasugaticutiyā dviekadvippakārānaṃ",
  "tika-abh02t:409_2": "kāmarūpāruppānaṃ vasena pañcavidhā sugatipaṭisandhi, rūpāvacaracutiyā ca tatheva",
  "tika-abh02t:409_3": "pañcavidhā, duvidhāya āruppacutiyā paccekaṃ dvinnaṃ dvinnaṃ kāmāruppānaṃ vasena aṭṭhavidhā",
  "tika-abh02t:409_4": "ca paṭisandhi dassitā, duggaticutiyā pana ekavidhāya duggatipaṭisandhi duvidhā na",
  "tika-abh02t:409_5": "dassitā, taṃ dassetuṃ “duggatiyaṃ ṭhitassa panā”tiādimāha. Yathāvuttā pana –",
  "tika-abh02t:410": "Dvidvipañcappakārā ca, pañcāṭṭhaduvidhāpi ca;",
  "tika-abh02t:411": "Catuvīsati sabbāpi, tā honti paṭisandhiyo.",
  "tika-abh02t:412": "“Kāmāvacarassa kusalassa kammassa katattā”tiādinā nānākkhaṇikakammapaccayabhāvo dassitappakāroti upanissayapaccayabhāvameva dassento “vuttañheta”ntiādimāha.",
  "tika-abh02t:413_0": "Ādinā sahātiādinā vimissaviññāṇena saha. Omato dve vā tayo vā dasakā uppajjantīti",
  "tika-abh02t:413_1": "gabbhaseyyakānaṃ vasena vuttaṃ. Aññattha hi aneke kalāpā saha uppajjanti. Brahmattabhāvepi",
  "tika-abh02t:413_2": "hi anekagāvutappamāṇe aneke kalāpā sahuppajjantīti tiṃsato adhikāneva rūpāni honti",
  "tika-abh02t:413_3": "gandharasāhārānaṃ paṭikkhittattā cakkhusotavatthusattakajīvitachakkabhāvepi tesaṃ",
  "tika-abh02t:413_4": "bahuttā. Aṭṭhakathāyaṃ pana tatthapi cakkhusotavatthudasakānaṃ jīvitanavakassa ca",
  "tika-abh02t:413_5": "uppatti vuttā, pāḷiyaṃ pana “rūpadhātuyā upapattikkhaṇe ṭhapetvā asaññasattānaṃ devānaṃ",
  "tika-abh02t:413_6": "pañcāyatanāni pātubhavanti, pañca dhātuyo pātubhavantī”ti vuttaṃ, tathā “rūpadhātuyā",
  "tika-abh02t:413_7": "cha āyatanāni nava dhātuyo”ti sabbasaṅgahavasena tattha vijjamānāyatanadhātuyo dassetuṃ",
  "tika-abh02t:413_8": "vuttaṃ. Kathāvatthumhi ca ghānāyatanādīnaṃ viya gandhāyatanādīnañca tattha bhāvo",
  "tika-abh02t:413_9": "paṭikkhitto “atthi tattha ghānāyatananti? Āmantā, atthi tattha gandhāyatananti? Na",
  "tika-abh02t:413_10": "hevaṃ vattabbe”tiādinā, na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ",
  "tika-abh02t:413_11": "gandharasānaṃ tattha bhāvo sakkā vattuṃ phusituṃ asakkuṇeyyatāvinimuttassa pathavīādisabhāvassa",
  "tika-abh02t:413_12": "viya gandharasabhāvavinimuttassa gandharasasabhāvassa abhāvā.",
  "tika-abh02t:414_0": "Yadi ca ghānasamphassādīnaṃ kāraṇabhāvo natthīti āyatanānīti tena vucceyyuṃ, dhātu-saddo",
  "tika-abh02t:414_1": "pana nissattanijjīvavācakoti gandhadhāturasadhātūti avacane natthi kāraṇaṃ, dhammabhāvo",
  "tika-abh02t:414_2": "ca tesaṃ ekantena icchitabbo sabhāvadhāraṇādilakkhaṇato aññassa abhāvā, dhammānañca",
  "tika-abh02t:414_3": "āyatanabhāvo ekantato yamake vutto “dhammo āyatananti? Āmantā”ti. Tasmā tesaṃ gandharasāyatanabhāvābhāvepi",
  "tika-abh02t:414_4": "koci āyatanasabhāvo vattabbo. Yadi ca phoṭṭhabbabhāvato añño pathavīdhātuādibhāvo",
  "tika-abh02t:414_5": "viya gandharasabhāvato añño tesaṃ koci sabhāvo siyā, tesaṃ dhammāyatane saṅgaho.",
  "tika-abh02t:414_6": "Gandharasabhāve pana āyatanabhāve ca sati gandho ca so āyatanañca gandhāyatanaṃ,",
  "tika-abh02t:414_7": "raso ca so āyatanañca rasāyatananti idamāpannamevāti gandharasāyatanabhāvo ca na",
  "tika-abh02t:414_8": "sakkā nivāretuṃ, “tayo āhārā”ti ca vacanato kabaḷīkārāhārassa tattha abhāvo viññāyati.",
  "tika-abh02t:414_9": "Tasmā yathā pāḷiyā avirodho hoti, tathā rūpagaṇanā kātabbā. Evañhi dhammatā na vilomitā hotīti.",
  "tika-abh02t:415": "Jātiuṇṇāyāti gabbhaṃ phāletvā gahitauṇṇāyātipi vadanti. Sambhavabhedoti atthitābhedo. Nijjhāmataṇhikā kira niccaṃ dukkhāturatāya kāmaṃ sevitvā gabbhaṃ na gaṇhanti.",
  "tika-abh02t:416_0": "Rūpībrahmesu tāva opapātikayonikesūti opapātikayonikehi rūpībrahme niddhāreti. “Saṃsedajopapātīsu",
  "tika-abh02t:416_1": "avakaṃsato tiṃsā”ti etaṃ vivaranto āha “avakaṃsato panā”tiādi, taṃ panetaṃ pāḷiyā",
  "tika-abh02t:416_2": "na sameti. Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ upapatti",
  "tika-abh02t:416_3": "vuttā. Dhammahadayavibhaṅge hi –",
  "tika-abh02t:417": "“Kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni, kassaci aparāni dasāyatanāni, kassaci navāyatanāni, kassaci sattāyatanāni pātubhavantī”ti –",
  "tika-abh02t:418_0": "Vuttaṃ, na vuttaṃ “aṭṭhāyatanāni pātubhavantī”ti. Tathā “dasāyatanāni pātubhavantī”ti",
  "tika-abh02t:418_1": "tikkhattuṃ vattabbaṃ siyā, aghānakaupapattiyā vijjamānāya tikkhattuñca “navāyatanāni",
  "tika-abh02t:418_2": "pātubhavantī”ti, na ca taṃ vuttaṃ. Evaṃ dhātupātubhāvādipañhesu yamakepi ghānajivhākāyānaṃ sahacāritā vuttāti.",
  "tika-abh02t:419_0": "Cutipaṭisandhīnaṃ khandhādīhi aññamaññaṃ samānatā abhedo, asamānatā bhedo. Nayamukhamattaṃ",
  "tika-abh02t:419_1": "dassetvā vuttaṃ avuttañca sabbaṃ saṅgaṇhitvā āha “ayaṃ tāva arūpabhūmīsuyeva nayo”ti.",
  "tika-abh02t:419_2": "Rūpārūpāvacarānaṃ upacārassa balavatāya tato cavitvā duggatiyaṃ upapatti natthīti",
  "tika-abh02t:419_3": "“ekaccasugaticutiyā”ti āha. Ekaccaduggatipaṭisandhīti ettha ekaccaggahaṇassa payojanaṃ",
  "tika-abh02t:419_4": "maggitabbaṃ. Ayaṃ panetthādhippāyo siyā – nānattakāyanānattasaññīsu vuttā ekacce",
  "tika-abh02t:419_5": "vinipātikā tihetukādipaṭisandhikā, tesaṃ taṃ paṭisandhiṃ vinipātabhāvena duggatipaṭisandhīti",
  "tika-abh02t:419_6": "gahetvā sabbasugaticutiyāva sā paṭisandhi hoti, na ekaccasugaticutiyā evāti taṃnivattanatthaṃ",
  "tika-abh02t:419_7": "ekaccaduggatiggahaṇaṃ kataṃ. Apāyapaṭisandhi eva hi ekaccasugaticutiyā hoti, na sabbasugaticutiyā.",
  "tika-abh02t:419_8": "Atha vā duggatipaṭisandhi duvidhā ekaccasugaticutiyā anantarā duggaticutiyā cāti.",
  "tika-abh02t:419_9": "Tattha pacchimaṃ vajjetvā purimaṃ eva gaṇhituṃ āha “ekaccaduggatipaṭisandhī”ti. Ahetukacutiyā",
  "tika-abh02t:419_10": "sahetukapaṭisandhīti duhetukā tihetukā ca yojetabbā. Maṇḍūkadevaputtādīnaṃ viya hi",
  "tika-abh02t:419_11": "ahetukacutiyā tihetukapaṭisandhipi hotīti.",
  "tika-abh02t:420_0": "Tassa tassa viparītato ca yathāyogaṃ yojetabbanti “ekaccasugaticutiyā ekaccaduggatipaṭisandhī”tiādīsu",
  "tika-abh02t:420_1": "bhedavisesesu “ekaccaduggaticutiyā ekaccasugatipaṭisandhī”tiādinā yaṃ yaṃ yujjati,",
  "tika-abh02t:420_2": "taṃ taṃ yojetabbanti attho. Yujjamānamattāpekkhanavasena napuṃsakaniddeso kato, yojetabbanti",
  "tika-abh02t:420_3": "vā bhāvattho daṭṭhabbo. Amahaggatabahiddhārammaṇāya mahaggataajjhattārammaṇātiādīsu",
  "tika-abh02t:420_4": "pana viparītayojanā na kātabbā. Na hi mahaggataajjhattārammaṇāya cutiyā arūpabhūmīsu",
  "tika-abh02t:420_5": "amahaggatabahiddhārammaṇā paṭisandhi atthi. Catukkhandhāya arūpacutiyā pañcakkhandhā",
  "tika-abh02t:420_6": "kāmāvacarapaṭisandhīti etassa vipariyāyo sayameva yojito. Atītārammaṇacutiyā paccuppannārammaṇā",
  "tika-abh02t:420_7": "paṭisandhīti etassa ca vipariyāyo natthi evāti. Bhedaviseso eva ca evaṃ vitthārena",
  "tika-abh02t:420_8": "dassito, abhedaviseso pana ekekasmiṃ bhede tattha tattheva cutipaṭisandhiyojanāvasena",
  "tika-abh02t:420_9": "yojetabbo “pañcakkhandhāya kāmāvacarāya pañcakkhandhā kāmāvacarā…pe… avitakkaavicārāya",
  "tika-abh02t:420_10": "avitakkaavicārā”ti, catukkhandhāya pana catukkhandhā sayameva yojitā. Eteneva nayena",
  "tika-abh02t:420_11": "sakkā ñātunti pañcakkhandhādīsu abhedaviseso na dassitoti. Tato hetuṃ vināti tattha hetuṃ vinā.",
  "tika-abh02t:421_0": "Aṅgapaccaṅgasandhīnaṃ bandhanāni aṅgapaccaṅgasandhibandhanāni, tesaṃ chedakānaṃ.",
  "tika-abh02t:421_1": "Niruddhesu cakkhādīsūti atimandabhāvūpagamanaṃ sandhāya vuttanti veditabbaṃ. Pañcadvārikaviññāṇānantarampi",
  "tika-abh02t:421_2": "hi pubbe cuti dassitā. Yamake ca –",
  "tika-abh02t:422_0": "“Yassa cakkhāyatanaṃ nirujjhati, tassa manāyatanaṃ nirujjhatīti? Āmantā. Yassa vā",
  "tika-abh02t:422_1": "pana manāyatanaṃ nirujjhati, tassa cakkhāyatanaṃ nirujjhatīti? Sacittakānaṃ acakkhukānaṃ",
  "tika-abh02t:422_2": "cavantānaṃ tesaṃ manāyatanaṃ nirujjhati, no ca tesaṃ cakkhāyatanaṃ nirujjhati. Sacakkhukānaṃ",
  "tika-abh02t:422_3": "cavantānaṃ tesaṃ manāyatanañca nirujjhati, cakkhāyatanañca nirujjhatī”ti –",
  "tika-abh02t:423_0": "Ādinā cakkhāyatanādīnaṃ cuticittena saha nirodho vuttoti. Laddho avaseso avijjādiko",
  "tika-abh02t:423_1": "viññāṇassa paccayo etenāti laddhāvasesapaccayo, saṅkhāro. Avijjāpaṭicchāditādīnave",
  "tika-abh02t:423_2": "tasmiṃ kammādivisaye paṭisandhiviññāṇassa ārammaṇabhāvena uppattiṭṭhānabhūte taṇhāya",
  "tika-abh02t:423_3": "appahīnattā eva purimuppannāya ca santatiyā pariṇatattā paṭisandhiṭṭhānābhimukhaṃ",
  "tika-abh02t:423_4": "viññāṇaṃ ninnapoṇapabbhāraṃ hutvā pavattatīti āha “taṇhā nāmetī”ti. Sahajātasaṅkhārāti",
  "tika-abh02t:423_5": "cutiāsannajavanaviññāṇasahajātacetanā, sabbepi vā phassādayo. Tasmiṃ paṭisandhiṭṭhāne",
  "tika-abh02t:423_6": "kammādivisaye viññāṇaṃ khipanti, khipantā viya tasmiṃ visaye paṭisandhivasena viññāṇapatiṭṭhānassa",
  "tika-abh02t:423_7": "hetubhāvena pavattantīti attho.",
  "tika-abh02t:424_0": "Tanti taṃ viññāṇaṃ, cutipaṭisandhitadāsannaviññāṇānaṃ santativasena viññāṇanti upanītekattaṃ.",
  "tika-abh02t:424_1": "Taṇhāya nāmiyamānaṃ…pe… pavattatīti namanakhipanapurimanissayajahanāparanissayassādananissayarahitapavattanāni",
  "tika-abh02t:424_2": "santativasena tassevekassa viññāṇassa honti, na aññassāti dasseti. Santativasenāti",
  "tika-abh02t:424_3": "ca vadanto “tadevidaṃ viññāṇaṃ sandhāvati saṃsarati anañña”nti idañca micchāgāhaṃ",
  "tika-abh02t:424_4": "paṭikkhipati. Sati hi nānattanaye santativasena ekattanayo hotīti. Orimatīrarukkhavinibaddharajju",
  "tika-abh02t:424_5": "viya purimabhavattabhāvavinibandhaṃ kammādiārammaṇaṃ daṭṭhabbaṃ, puriso viya viññāṇaṃ,",
  "tika-abh02t:424_6": "tassa mātikātikkamanicchā viya taṇhā, atikkamanapayogo viya khipanakasaṅkhārā. Yathā",
  "tika-abh02t:424_7": "ca so puriso paratīre patiṭṭhahamāno paratīrarukkhavinibaddhaṃ kiñci assādayamāno",
  "tika-abh02t:424_8": "anassādayamāno vā kevalaṃ pathaviyaṃ sabalapayogeheva patiṭṭhāti, evamidampi bhavantarattabhāvavinibaddhaṃ",
  "tika-abh02t:424_9": "hadayavatthunissayaṃ pañcavokārabhave assādayamānaṃ catuvokārabhave anassādayamānaṃ",
  "tika-abh02t:424_10": "vā kevalaṃ ārammaṇasampayuttakammeheva pavattati. Tattha assādayamānanti pāpuṇantaṃ,",
  "tika-abh02t:424_11": "paṭilabhamānanti attho.",
  "tika-abh02t:425_0": "Bhavantarādipaṭisandhānatoti bhavantarassa ādisambandhanato, bhavantarādayo vā bhavayonigativiññāṇaṭṭhitisattāvāsantarā,",
  "tika-abh02t:425_1": "tesaṃ paṭisandhānatoti attho. Kammanti paṭisandhijanakaṃ kammaṃ. Saṅkhārāti cutiāsannajavanaviññāṇasahagatā khipanakasaṅkhārā.",
  "tika-abh02t:426_0": "Saddādihetukāti ettha paṭighoso saddahetuko, padīpo padīpantarādihetuko, muddā lañchanahetukā,",
  "tika-abh02t:426_1": "chāyā ādāsādigatamukhādihetukā. Aññatra agantvā hontīti saddādipaccayadesaṃ agantvā",
  "tika-abh02t:426_2": "saddādihetukā honti tato pubbe abhāvā, evamidampi paṭisandhiviññāṇaṃ na hetudesaṃ",
  "tika-abh02t:426_3": "gantvā taṃhetukaṃ hoti tato pubbe abhāvā, tasmā na idaṃ hetudesato purimabhavato",
  "tika-abh02t:426_4": "āgataṃ paṭighosādayo viya saddādidesato, nāpi tattha hetunā vinā uppannaṃ saddādīhi",
  "tika-abh02t:426_5": "vinā paṭighosādayo viyāti attho. Atha vā aññatra agantvā hontīti pubbe paccayadese",
  "tika-abh02t:426_6": "sannihitā hutvā tato aññatra gantvā tappaccayā na honti uppattito pubbe abhāvā, nāpi",
  "tika-abh02t:426_7": "saddādipaccayā na honti, evamidampīti vuttanayena yojetabbaṃ. Esa nayoti bījaṅkurādīsu",
  "tika-abh02t:426_8": "sabbahetuhetusamuppannesu yathāsambhavaṃ yojanā kātabbāti dasseti. Idhāpi hi hetuhetusamuppannaviññāṇānaṃ",
  "tika-abh02t:426_9": "ekantamekatte sati na manussagatiko devagatibhūto siyā, ekantanānatte na kammavato",
  "tika-abh02t:426_10": "phalaṃ siyā. Tato “rattassa bījaṃ, rattassa phala”ntiādikassa viya “bhūtapubbāhaṃ,",
  "tika-abh02t:426_11": "bhante, rohitasso nāma isī”tiādikassa vohārassa lopo siyā, tasmā ettha santānabandhe",
  "tika-abh02t:426_12": "sati hetuhetusamuppannesu na ekantameva ekatā vā nānatā vā upagantabbā. Ettha ca",
  "tika-abh02t:426_13": "ekantaekatāpaṭisedhena “sayaṃkataṃ sukhaṃ dukkha”nti imaṃ diṭṭhiṃ nivāreti, ekantanānatāpaṭisedhena",
  "tika-abh02t:426_14": "“paraṃkataṃ sukhaṃ dukkha”nti, hetuhetusamuppannabhāvavacanena “adhiccasamuppanna”nti. Etthāti ekasantāne.",
  "tika-abh02t:427_0": "Catumadhuraalattakarasādibhāvanā ambamātuluṅgādibījānaṃ abhisaṅkhāro. Ettha bījaṃ",
  "tika-abh02t:427_1": "viya kammavā satto, abhisaṅkhāro viya kammaṃ, bījassa aṅkurādippabandho viya sattassa",
  "tika-abh02t:427_2": "paṭisandhiviññāṇādippabandho, tatthuppannassa madhurassa rattakesarassa vā phalassa",
  "tika-abh02t:427_3": "vā tasseva bījassa, tato eva ca abhisaṅkhārato bhāvo viya kammakārakasseva sattassa,",
  "tika-abh02t:427_4": "taṃkammato eva ca phalassa bhāvo veditabbo. Bālasarīre kataṃ vijjāpariyāpuṇanaṃ sippasikkhanaṃ",
  "tika-abh02t:427_5": "osadhappayogo ca na vuḍḍhasarīraṃ gacchanti. Atha ca taṃnimittaṃ vijjāpāṭavaṃ sippajānanaṃ",
  "tika-abh02t:427_6": "anāmayatā ca vuḍḍhasarīre hoti, na ca taṃ aññassa hoti taṃsantatipariyāpanne eva",
  "tika-abh02t:427_7": "vuḍḍhasarīre uppajjanato, na ca yathāpayuttena vijjāpariyāpuṇanādinā vinā aññato",
  "tika-abh02t:427_8": "hoti tadabhāve abhāvato. Evamidhāpi santāne yaṃ phalaṃ, etaṃ nāññassa, na ca aññatoti",
  "tika-abh02t:427_9": "yojetabbaṃ. Na aññatoti etena ca saṅkhārābhāve phalābhāvameva dasseti, nāññapaccayanivāraṇaṃ karoti.",
  "tika-abh02t:428": "Yampi vuttaṃ, tattha vadāmāti vacanaseso. Tattha vā upabhuñjake asati siddhā bhuñjakasammutīti sambandho. Phalatīti sammuti phalatisammuti.",
  "tika-abh02t:429_0": "Evaṃ santepīti asaṅkantipātubhāve, tattha ca yathāvuttadosapariharaṇe sati siddheti",
  "tika-abh02t:429_1": "attho. Pavattito pubbeti kammāyūhanakkhaṇato pubbe. Pacchā cāti vipaccanapavattito",
  "tika-abh02t:429_2": "pacchā ca. Avipakkavipākā katattā ce paccayā, vipakkavipākānampi katattaṃ samānanti",
  "tika-abh02t:429_3": "tesampi phalāvahatā siyāti āsaṅkānivattanatthaṃ āha “na ca niccaṃ phalāvahā”ti. Na",
  "tika-abh02t:429_4": "vijjamānattā vā avijjamānattā vāti etena vijjamānattaṃ avijjamānattañca nissāya vuttadoseva pariharati.",
  "tika-abh02t:430_0": "Tassā pāṭibhogakiriyāya, bhaṇḍakīṇanakiriyāya, iṇagahaṇādikiriyāya vā karaṇamattaṃ",
  "tika-abh02t:430_1": "taṃkiriyākaraṇamattaṃ. Tadeva tadatthaniyyātane paṭibhaṇḍadāne iṇadāne ca paccayo",
  "tika-abh02t:430_2": "hoti, aphalitaniyyātanādiphalanti attho.",
  "tika-abh02t:431_0": "Avisesenāti “tihetuko tihetukassā”tiādikaṃ bhedaṃ akatvāva sāmaññato, piṇḍavasenāti",
  "tika-abh02t:431_1": "attho. Sabbattha upanissayapaccayo balavakammassa vasena yojetabbo. “Dubbalañhi upanissayapaccayo",
  "tika-abh02t:431_2": "na hotī”ti vakkhamānamevetaṃ paṭṭhānavaṇṇanāyanti. Avisesenāti sabbapuññābhisaṅkhāraṃ",
  "tika-abh02t:431_3": "saha saṅgaṇhāti. Dvādasākusalacetanābhedoti ettha uddhaccasahagatā kasmā gahitāti",
  "tika-abh02t:431_4": "vicāretabbametaṃ. Ekassa viññāṇassa tatheva paccayo paṭisandhiyaṃ, no pavatteti ekasseva",
  "tika-abh02t:431_5": "paccayabhāvaniyamo paṭisandhiyaṃ, no pavatte. Pavatte hi sattannampi paccayoti adhippāyo.",
  "tika-abh02t:431_6": "“Tathā kāmāvacaradevalokepi aniṭṭhā rūpādayo natthī”ti vuttaṃ, devānaṃ pana pubbanimittapātubhāvakāle",
  "tika-abh02t:431_7": "milātamālādīnaṃ aniṭṭhatā kathaṃ na siyā.",
  "tika-abh02t:432_0": "Sveva dvīsu bhavesūti ettha ekūnatiṃsacetanābhedampi cittasaṅkhāraṃ cittasaṅkhārabhāvena",
  "tika-abh02t:432_1": "ekattaṃ upanetvā “svevā”ti vuttaṃ. Tadekadeso pana kāmāvacaracittasaṅkhārova terasannaṃ",
  "tika-abh02t:432_2": "navannañca paccayo daṭṭhabbo. Ekadesapaccayabhāvena hi samudāyo vuttoti.",
  "tika-abh02t:433_0": "Yattha ca vitthārappakāsanaṃ kataṃ, tato bhavato paṭṭhāya mukhamattappakāsanaṃ kātukāmo",
  "tika-abh02t:433_1": "āha “ādito paṭṭhāyā”ti. Tena “dvīsu bhavesū”tiādi vuttaṃ. Tatiyajjhānabhūmivasenāti",
  "tika-abh02t:433_2": "etena ekattakāyaekattasaññīsāmaññena catutthajjhānabhūmi ca asaññāruppavajjā gahitāti",
  "tika-abh02t:433_3": "veditabbā. Yathāsambhavanti ekavīsatiyā kāmāvacararūpāvacarakusalavipākesu cuddasannaṃ",
  "tika-abh02t:433_4": "paṭisandhiyaṃ pavatte ca, sattannaṃ pavatte eva. Ayaṃ yathāsambhavo.",
  "tika-abh02t:434_0": "Catunnaṃ viññāṇānanti bhavādayo apekkhitvā vuttaṃ, catūsu antogadhānaṃ pana tiṇṇaṃ",
  "tika-abh02t:434_1": "viññāṇānaṃ tīsu viññāṇaṭṭhitīsu ca paccayabhāvo yojetabbo, aviññāṇake sattāvāse saṅkhārapaccayā",
  "tika-abh02t:434_2": "viññāṇe avijjamānepi tassa saṅkhārahetukattaṃ dassetuṃ “apicā”tiādimāha. Etasmiñca",
  "tika-abh02t:434_3": "mukhamattappakāsane puññābhisaṅkhārādīnaṃ duggatiādīsu pavattiyaṃ kusalavipākādiviññāṇānaṃ",
  "tika-abh02t:434_4": "paccayabhāvo bhavesu vuttanayeneva viññāyatīti na vuttoti veditabbo.",
  "tika-abh02t:435": "Viññāṇapadaniddesavaṇṇanā niṭṭhitā.",
  "tika-abh02t:436": "Nāmarūpapadaniddesavaṇṇanā",
  "tika-abh02t:437": "228. Suttantābhidhammesu nāmarūpadesanāviseso desanābhedo. Tayo khandhāti etaṃ yadipi pāḷiyaṃ natthi, atthato pana vuttameva hotīti katvā vuttanti veditabbaṃ.",
  "tika-abh02t:438_0": "Aṇḍajānañca abhāvakānanti yojetabbaṃ. Santatisīsānīti kalāpasantānamūlāni. Yadipi",
  "tika-abh02t:438_1": "vikārarūpāni paṭisandhikkhaṇe na santi, lakkhaṇaparicchedarūpāni pana santīti tāni",
  "tika-abh02t:438_2": "aparinipphannāni paramatthato vivajjento āha “rūparūpato”ti.",
  "tika-abh02t:439_0": "Kāmabhave pana yasmā sesaopapātikānanti ettha kiñcāpi kāmabhave “opapātikā”ti vuttā",
  "tika-abh02t:439_1": "na santi, yena sesaggahaṇaṃ sātthakaṃ bhaveyya, aṇḍajagabbhaseyyakehi pana opapātikasaṃsedajā",
  "tika-abh02t:439_2": "sesā hontīti sesaggahaṇaṃ katanti veditabbaṃ. Atha vā brahmakāyikādikehi opapātikehi",
  "tika-abh02t:439_3": "vuttehi sese sandhāya “sesaopapātikāna”nti āha. Te pana arūpinopi santīti “kāmabhave”ti",
  "tika-abh02t:439_4": "vuttaṃ, aparipuṇṇāyatanānaṃ pana nāmarūpaṃ yathāsambhavaṃ rūpamissakaviññāṇaniddese",
  "tika-abh02t:439_5": "vuttanayena sakkā dhammagaṇanāto viññātunti na vuttanti daṭṭhabbaṃ.",
  "tika-abh02t:440_0": "Avakaṃsato dve aṭṭhakāneva utucittasamuṭṭhānāni hontīti sasaddakālaṃ sandhāya “ukkaṃsato",
  "tika-abh02t:440_1": "dvinnaṃ navakāna”nti vuttaṃ. Pubbeti khandhavibhaṅgeti vadanti. Tattha hi “ekekacittakkhaṇe",
  "tika-abh02t:440_2": "tikkhattuṃ uppajjamāna”nti vuttaṃ. Idheva vā vuttaṃ santatidvayādikaṃ sattakapariyosānaṃ",
  "tika-abh02t:440_3": "sandhāyāha “pubbe vuttaṃ kammasamuṭṭhānaṃ sattatividha”nti, taṃ panuppajjamānaṃ ekekacittakkhaṇe",
  "tika-abh02t:440_4": "tikkhattuṃ uppajjatīti iminādhippāyena vuttaṃ “ekekacittakkhaṇe tikkhattuṃ uppajjamāna”nti.",
  "tika-abh02t:440_5": "Catuddisā vavatthāpitāti aññamaññasaṃsaṭṭhasīsā mūlena catūsu disāsu vavatthāpitā",
  "tika-abh02t:440_6": "aññamaññaṃ āliṅgetvā ṭhitā bhinnavāhanikā viya.",
  "tika-abh02t:441_0": "Pañcavokārabhave ca pavattiyanti rūpājanakakammajaṃ pañcaviññāṇappavattikālaṃ sahajātaviññāṇapaccayañca",
  "tika-abh02t:441_1": "sandhāyāha. Tadā hi tato nāmameva hotīti, kammaviññāṇapaccayā pana sadāpi ubhayaṃ",
  "tika-abh02t:441_2": "hotīti sakkā vattuṃ, pacchājātaviññāṇapaccayā ca rūpaṃ upatthaddhaṃ hotīti. Asaññesūtiādi",
  "tika-abh02t:441_3": "kammaviññāṇapaccayaṃ sandhāya vuttaṃ, pañcavokārabhave ca pavattiyanti bhavaṅgādijanakakammato",
  "tika-abh02t:441_4": "aññena rūpuppattikālaṃ nirodhasamāpattikālaṃ bhavaṅgādiuppattikālato aññakālañca",
  "tika-abh02t:441_5": "sandhāya vuttanti yuttaṃ. Bhavaṅgādiuppattikāle hi taṃjanakeneva kammunā uppajjamānaṃ",
  "tika-abh02t:441_6": "rūpaṃ, so ca vipāko kammaviññāṇapaccayo hotīti sakkā vattuṃ. Sahajātaviññāṇapaccayānapekkhampi",
  "tika-abh02t:441_7": "hi pavattiyaṃ kammena pavattamānaṃ rūpaṃ nāmañca na kammaviññāṇānapekkhaṃ hotīti.",
  "tika-abh02t:441_8": "Sabbatthāti paṭisandhiyaṃ pavatte ca. Sahajātaviññāṇapaccayā nāmarūpaṃ, kammaviññāṇapaccayā",
  "tika-abh02t:441_9": "ca nāmarūpañca yathāsambhavaṃ yojetabbaṃ. Nāmañca rūpañca nāmarūpañca nāmarūpanti",
  "tika-abh02t:441_10": "ettha nāmarūpa-saddo attano ekadesena nāma-saddena nāma-saddassa sarūpo, rūpa-saddena",
  "tika-abh02t:441_11": "ca rūpa-saddassa, tasmā “sarūpānaṃ ekaseso”ti nāmarūpa-saddassa ṭhānaṃ itaresañca",
  "tika-abh02t:441_12": "nāmarūpa-saddānaṃ adassanaṃ daṭṭhabbaṃ.",
  "tika-abh02t:442_0": "Vipākato aññaṃ avipākaṃ. Yato dvidhā mataṃ, tato yuttameva idanti yojetabbaṃ. Kusalādicittakkhaṇeti",
  "tika-abh02t:442_1": "ādi-saddena akusalakiriyacittakkhaṇe viya vipākacittakkhaṇepi vipākājanakakammasamuṭṭhānaṃ",
  "tika-abh02t:442_2": "saṅgahitanti veditabbaṃ. Vipākacittakkhaṇe pana abhisaṅkhāraviññāṇapaccayā pubbe",
  "tika-abh02t:442_3": "vuttanayena ubhayañca upalabbhatīti tādisavipākacittakkhaṇavajjanatthaṃ “kusalādicittakkhaṇe”ti vuttaṃ.",
  "tika-abh02t:443_0": "Suttantikapariyāyenāti paṭṭhāne rūpānaṃ upanissayapaccayassa avuttattā vuttaṃ, suttante",
  "tika-abh02t:443_1": "pana “yasmiṃ sati yaṃ hoti, asati ca na hoti, so tassa upanissayo nidānaṃ hetu pabhavo”ti",
  "tika-abh02t:443_2": "katvā “viññāṇūpanisaṃ nāmarūpa”nti rūpassa ca viññāṇūpanissayatā vuttā. Vanapatthapariyāye",
  "tika-abh02t:443_3": "ca vanasaṇḍagāmanigamanagarajanapadapuggalūpanissayo iriyāpathavihāro, tato ca cīvarādīnaṃ",
  "tika-abh02t:443_4": "jīvitaparikkhārānaṃ kasirena ca appakasirena ca samudāgamanaṃ vuttaṃ, na ca vanasaṇḍādayo",
  "tika-abh02t:443_5": "ārammaṇūpanissayādibhāvaṃ iriyāpathānaṃ cīvarādisamudāgamanassa ca bhajanti, tasmā",
  "tika-abh02t:443_6": "vinā abhāvo eva ca suttantapariyāyato upanissayabhāvo daṭṭhabbo. Nāmassa abhisaṅkhāraviññāṇaṃ",
  "tika-abh02t:443_7": "kammārammaṇapaṭisandhiādikāle ārammaṇapaccayova hotīti vattabbameva natthīti rūpasseva",
  "tika-abh02t:443_8": "suttantikapariyāyato ekadhā paccayabhāvo vutto. Sasaṃsayassa hi rūpassa taṃpaccayo",
  "tika-abh02t:443_9": "hotīti vutte nāmassa hotīti vattabbameva natthīti.",
  "tika-abh02t:444_0": "Pavattassa pākaṭattā apākaṭaṃ paṭisandhiṃ gahetvā pucchati “kathaṃ paneta”ntiādinā.",
  "tika-abh02t:444_1": "Suttato nāmaṃ, yuttito rūpaṃ viññāṇapaccayā hotīti jānitabbaṃ. Yuttito sādhetvā suttena",
  "tika-abh02t:444_2": "taṃ daḷhaṃ karonto “kammasamuṭṭhānassapi hī”tiādimāha. Cittasamuṭṭhānassevāti cittasamuṭṭhānassa",
  "tika-abh02t:444_3": "viya. Yasmā nāmarūpameva pavattamānaṃ dissati, tasmā tadeva vadantena anuttaraṃ dhammacakkaṃ",
  "tika-abh02t:444_4": "pavattitaṃ. Suññatāpakāsanañhi dhammacakkappavattananti adhippāyo. Nāmarūpamattatāvacaneneva",
  "tika-abh02t:444_5": "vā pavattiyā dukkhasaccamattatā vuttā, dukkhasaccappakāsanena ca tassa samudayo,",
  "tika-abh02t:444_6": "tassa ca nirodho, nirodhagāmī ca maggo pakāsito eva hoti. Ahetukassa dukkhassa hetunirodhā,",
  "tika-abh02t:444_7": "anirujjhanakassa ca abhāvā, nirodhassa ca upāyena vinā anadhigantabbattāti catusaccappakāsanaṃ",
  "tika-abh02t:444_8": "dhammacakkappavattanaṃ yojetabbaṃ.",
  "tika-abh02t:445": "Nāmarūpapadaniddesavaṇṇanā niṭṭhitā.",
  "tika-abh02t:446": "Saḷāyatanapadaniddesavaṇṇanā",
  "tika-abh02t:447_0": "229. Niyamatoti ca idaṃ catunnaṃ bhūtānaṃ, channaṃ vatthūnaṃ, jīvitassa ca yathāsambhavaṃ",
  "tika-abh02t:447_1": "sahajātanissayapurejātaindriyādinā ekantena saḷāyatanassa pavattamānassa paccayabhāvaṃ",
  "tika-abh02t:447_2": "sandhāya vuttaṃ. Rūpāyatanādīnaṃ pana sahajātanissayānupālanabhāvo natthīti aggahaṇaṃ",
  "tika-abh02t:447_3": "veditabbaṃ. Ārammaṇārammaṇapurejātādibhāvo ca tesaṃ na santatipariyāpannānameva,",
  "tika-abh02t:447_4": "na ca cakkhādīnaṃ viya ekappakārenevāti aniyamato paccayabhāvo. Niyamato…pe… jīvitindriyanti",
  "tika-abh02t:447_5": "evanti ettha evaṃ-saddena vā rūpāyatanādīnampi saṅgaho veditabbo. Chaṭṭhāyatanañca",
  "tika-abh02t:447_6": "saḷāyatanañca saḷāyatananti ettha yadipi chaṭṭhāyatanasaḷāyatana-saddānaṃ saddato",
  "tika-abh02t:447_7": "sarūpatā natthi, atthato pana saḷāyatanekadesova chaṭṭhāyatananti ekadesasarūpatā",
  "tika-abh02t:447_8": "atthīti ekadesasarūpekaseso katoti veditabbo. Atthatopi hi sarūpānaṃ ekadesasarūpekasesaṃ",
  "tika-abh02t:447_9": "icchanti “vaṅko ca kuṭilo ca kuṭilā”ti, tasmā atthato ekadesasarūpānañca ekasesena bhavitabbanti.",
  "tika-abh02t:448_0": "Atha vā chaṭṭhāyatanañca manāyatanañca chaṭṭhāyatananti vā, manāyatananti vā, chaṭṭhāyatanañca",
  "tika-abh02t:448_1": "chaṭṭhāyatanañca chaṭṭhāyatananti vā, manāyatanañca manāyatanañca manāyatananti vā",
  "tika-abh02t:448_2": "ekasesaṃ katvā cakkhādīhi saha “saḷāyatana”nti vuttanti tameva ekasesaṃ nāmamattapaccayassa,",
  "tika-abh02t:448_3": "nāmarūpapaccayassa ca manāyatanassa vasena kataṃ atthato dassento āha “chaṭṭhāyatanañca",
  "tika-abh02t:448_4": "saḷāyatanañca saḷāyatananti evaṃ katekasesassā”ti. Yathāvuttopi hi ekaseso atthato",
  "tika-abh02t:448_5": "chaṭṭhāyatanañca saḷāyatanañcāti evaṃ kato nāma hotīti. Sabbattha ca ekasese kate",
  "tika-abh02t:448_6": "ekavacananiddeso katekasesānaṃ saḷāyatanādisaddavacanīyatāsāmaññavasena katoti daṭṭhabbo.",
  "tika-abh02t:448_7": "Abyākatavāre vakkhatīti kiñcāpi akusalavāre kusalavāre ca “nāmapaccayā chaṭṭhāyatana”nti",
  "tika-abh02t:448_8": "vuttaṃ, suttantabhājanīye pana vipākachaṭṭhāyatanameva gahitanti adhippāyena abyākatavārameva",
  "tika-abh02t:448_9": "sādhakabhāvena udāhaṭanti daṭṭhabbaṃ. Paccayanaye pana “chaṭṭhā hoti taṃ avakaṃsato”tiādinā",
  "tika-abh02t:448_10": "avipākassapi paccayo uddhaṭo, so niravasesaṃ vattukāmatāya uddhaṭoti veditabbo. Idha",
  "tika-abh02t:448_11": "saṅgahitanti idha ekasesanayena saṅgahitaṃ, tattha abyākatavāre lokiyavipākabhājanīye",
  "tika-abh02t:448_12": "vibhattanti veditabbanti adhippāyo.",
  "tika-abh02t:449_0": "Neyyanti ñeyyaṃ. Ukkaṃsāvakaṃsoti ettha sattadhā paccayabhāvato ukkaṃso aṭṭhadhā",
  "tika-abh02t:449_1": "paccayabhāvo, tato pana navadhā tato vā dasadhāti ayaṃ ukkaṃso, avakaṃso pana dasadhā",
  "tika-abh02t:449_2": "paccayabhāvato navadhā paccayabhāvo, tato aṭṭhadhā, tato sattadhāti evaṃ veditabbo,",
  "tika-abh02t:449_3": "na pana sattadhā paccayabhāvato eva dvepi ukkaṃsāvakaṃsā yojetabbā tato avakaṃsābhāvatoti.",
  "tika-abh02t:450_0": "Hadayavatthuno sahāyaṃ hutvāti etena arūpe viya asahāyaṃ nāmaṃ na hoti, hadayavatthu",
  "tika-abh02t:450_1": "ca nāmena saha chaṭṭhāyatanassa paccayo hotīti ettakameva dasseti, na pana yathā",
  "tika-abh02t:450_2": "hadayavatthu paccayo hoti, tathā nāmampīti ayamattho adhippeto. Vatthu hi vippayuttapaccayo",
  "tika-abh02t:450_3": "hoti, na nāmaṃ, nāmañca vipākahetādipaccayo hoti, na vatthūti. Pavatte arūpadhammā",
  "tika-abh02t:450_4": "kammajarūpassa ṭhitippattasseva paccayā honti, na uppajjamānassāti vippayuttaatthiavigatā",
  "tika-abh02t:450_5": "ca pacchājātavippayuttādayo eva cakkhādīnaṃ yojetabbā.",
  "tika-abh02t:451_0": "Avasesamanāyatanassāti ettha “pañcakkhandhabhave panā”ti etassa anuvattamānattā pañcavokārabhave",
  "tika-abh02t:451_1": "eva pavattamānaṃ pañcaviññāṇehi avasesamanāyatanaṃ vuttanti daṭṭhabbaṃ. Nāmarūpassa",
  "tika-abh02t:451_2": "sahajātādisādhāraṇapaccayabhāvo sampayuttādiasādhāraṇapaccayabhāvo ca yathāsambhavaṃ yojetabbo.",
  "tika-abh02t:452": "Saḷāyatanapadaniddesavaṇṇanā niṭṭhitā.",
  "tika-abh02t:453": "Phassapadaniddesavaṇṇanā",
  "tika-abh02t:454_0": "230. “Chaṭṭhāyatanapaccayā phasso”ti abhidhammabhājanīyapāḷi āruppaṃ sandhāya vuttāti",
  "tika-abh02t:454_1": "“chaṭṭhāyatanapaccayā phassoti pāḷianusārato”ti āha. Ajjhattanti sasantatipariyāpannameva",
  "tika-abh02t:454_2": "gaṇhāti. Tañhi sasantatipariyāpannakammanibbattaṃ tādisassa phassassa paccayo hoti,",
  "tika-abh02t:454_3": "rūpādīni pana bahiddhā anupādinnāni ca phassassa ārammaṇaṃ honti, na tāni cakkhādīni",
  "tika-abh02t:454_4": "viya sasantatipariyāpannakammakilesanimittapavattibhāvena phassassa paccayoti paṭhamācariyavāde",
  "tika-abh02t:454_5": "na gahitāni, dutiyācariyavāde pana yathā tathā vā paccayabhāve sati na sakkā vajjetunti gahitānīti.",
  "tika-abh02t:455_0": "Yadi sabbāyatanehi eko phasso sambhaveyya, “saḷāyatanapaccayā phasso”ti ekassa vacanaṃ",
  "tika-abh02t:455_1": "yujjeyya. Athāpi ekamhā āyatanā sabbe phassā sambhaveyyuṃ, tathāpi sabbāyatanehi",
  "tika-abh02t:455_2": "sabbaphassasambhavato āyatanabhedena phassabhedo natthīti tadabhedavasena ekassa",
  "tika-abh02t:455_3": "vacanaṃ yujjeyya, tathā pana asambhavato na yuttanti codeti “na sabbāyatanehī”tiādinā.",
  "tika-abh02t:455_4": "Aññassapi vā asambhavantassa vidhānassa bodhanatthameva “nāpi ekamhā āyatanā sabbe",
  "tika-abh02t:455_5": "phassā”ti vuttaṃ, “na sabbāyatanehi eko phasso sambhotī”ti idameva pana ekaphassavacanassa",
  "tika-abh02t:455_6": "ayuttadīpakaṃ kāraṇanti veditabbaṃ. Nidassanavasena vā etaṃ vuttaṃ, nāpi ekamhā āyatanā",
  "tika-abh02t:455_7": "sabbe phassā sambhonti, evaṃ na sabbāyatanehi eko phasso sambhoti, tasmā ekassa vacanaṃ",
  "tika-abh02t:455_8": "ayuttanti. Parihāraṃ pana anekāyatanehi ekaphassassa sambhavatoti dassento “tatridaṃ",
  "tika-abh02t:455_9": "vissajjana”ntiādimāha. Ekopi anekāyatanappabhavo ekopanekāyatanappabhavo. Chadhāpaccayatte",
  "tika-abh02t:455_10": "pañcavibhāvayeti evaṃ sesesupi yojanā. Tathā cāti paccuppannāni rūpādīni paccuppannañca",
  "tika-abh02t:455_11": "dhammāyatanapariyāpannaṃ rūparūpaṃ sandhāya vuttaṃ. Ārammaṇapaccayamattenāti taṃ",
  "tika-abh02t:455_12": "sabbaṃ apaccuppannaṃ aññañca dhammāyatanaṃ sandhāya vuttaṃ.",
  "tika-abh02t:456": "Phassapadaniddesavaṇṇanā niṭṭhitā.",
  "tika-abh02t:457": "Vedanāpadaniddesavaṇṇanā",
  "tika-abh02t:458_0": "231. “Sesāna”nti ettha sampaṭicchanassa cakkhusamphassādayo pañca yadipi anantarādīhipi",
  "tika-abh02t:458_1": "paccayā honti, anantarādīnaṃ pana upanissaye antogadhattā santīraṇatadārammaṇānañca",
  "tika-abh02t:458_2": "sādhāraṇassa tassa vasena “ekadhā”ti vuttaṃ.",
  "tika-abh02t:459_0": "Tebhūmakavipākavedanānampi sahajātamanosamphassasaṅkhāto so phasso aṭṭhadhā paccayo",
  "tika-abh02t:459_1": "hotīti yojetabbaṃ. Paccayaṃ anupādinnampi keci icchantīti “yā panā”tiādinā manodvārāvajjanaphassassa",
  "tika-abh02t:459_2": "paccayabhāvo vutto, tañca mukhamattadassanatthaṃ daṭṭhabbaṃ. Etena nayena sabbassa",
  "tika-abh02t:459_3": "anantarassa anānantarassa ca phassassa tassā tassā vipākavedanāya upanissayatā yojetabbāti.",
  "tika-abh02t:460": "Vedanāpadaniddesavaṇṇanā niṭṭhitā.",
  "tika-abh02t:461": "Taṇhāpadaniddesavaṇṇanā",
  "tika-abh02t:462_0": "232. Mamattenāti sampiyāyamānena, assādanataṇhāyāti vuttaṃ hoti. Tattha putto viya",
  "tika-abh02t:462_1": "vedanā daṭṭhabbā, khīrādayo viya vedanāya paccayabhūtā rūpādayo, khīrādidāyikā dhāti",
  "tika-abh02t:462_2": "viya rūpādichaḷārammaṇadāyakā cittakārādayo cha. Tattha vejjo rasāyanojāvasena tadupatthambhitajīvitavasena",
  "tika-abh02t:462_3": "ca dhammārammaṇassa dāyakoti daṭṭhabbo. Ārammaṇapaccayo uppajjamānassa ārammaṇamattameva",
  "tika-abh02t:462_4": "hoti, na upanissayo viya uppādakoti uppādakassa upanissayasseva vasena “ekadhāvā”ti",
  "tika-abh02t:462_5": "vuttaṃ. Upanissayena vā ārammaṇūpanissayo saṅgahito, tena ca ārammaṇabhāvena taṃsabhāvo",
  "tika-abh02t:462_6": "aññopi ārammaṇabhāvo dīpito hotīti upanissayavaseneva paccayabhāvo vuttoti veditabbo.",
  "tika-abh02t:463_0": "Yasmā vātiādinā na kevalaṃ vipākasukhavedanā eva, tissopi pana vedanā vipākā visesena",
  "tika-abh02t:463_1": "taṇhāya upanissayapaccayo, avisesena itarā cāti dasseti. Upekkhā pana santattā, sukhamicceva",
  "tika-abh02t:463_2": "bhāsitāti tasmā sāpi bhiyyo icchanavasena taṇhāya upanissayoti adhippāyo. Upekkhā",
  "tika-abh02t:463_3": "pana akusalavipākabhūtā aniṭṭhattā dukkhe avarodhetabbā, itarā iṭṭhattā sukheti sā",
  "tika-abh02t:463_4": "dukkhaṃ viya sukhaṃ viya ca upanissayo hotīti sakkā vattunti. “Vedanāpaccayā taṇhā”ti",
  "tika-abh02t:463_5": "vacanena sabbassa vedanāvato paccayassa atthitāya taṇhuppattippasaṅge taṃnivāraṇatthamāha",
  "tika-abh02t:463_6": "“vedanāpaccayā cāpī”tiādi.",
  "tika-abh02t:464_0": "Nanu “anusayasahāyā vedanā taṇhāya paccayo hotī”ti vacanassa abhāvā atippasaṅganivattanaṃ",
  "tika-abh02t:464_1": "na sakkā kātunti? Na, vaṭṭakathāya pavattattā. Vaṭṭassa hi anusayavirahe abhāvato",
  "tika-abh02t:464_2": "anusayasahitāyeva paccayoti atthato vuttametaṃ hotīti. Atha vā “avijjāpaccayā”ti",
  "tika-abh02t:464_3": "anuvattamānattā anusayasahitāva paccayoti viññāyati. “Vedanāpaccayā taṇhā”ti ca ettha",
  "tika-abh02t:464_4": "vedanāpaccayā eva taṇhā, na vedanāya vināti ayaṃ niyamo viññāyati, na vedanāpaccayā",
  "tika-abh02t:464_5": "taṇhā hoti evāti, tasmā atippasaṅgo natthi evāti.",
  "tika-abh02t:465_0": "Vusīmatoti vusitavato, vusitabrahmacariyavāsassāti attho. Vussatīti vā “vusī”ti maggo",
  "tika-abh02t:465_1": "vuccati, so etassa vuttho atthīti vusīmā. Aggaphalaṃ vā pariniṭṭhitavāsattā “vusī”ti",
  "tika-abh02t:465_2": "vuccati, taṃ etassa atthīti vusīmā.",
  "tika-abh02t:466": "Taṇhāpadaniddesavaṇṇanā niṭṭhitā.",
  "tika-abh02t:467": "Upādānapadaniddesavaṇṇanā",
  "tika-abh02t:468_0": "233. Sassato attāti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ.",
  "tika-abh02t:468_1": "Yathā hi esā diṭṭhi daḷhīkaraṇavasena purimaṃ uttarā upādiyati, evaṃ “natthi dinna”ntiādikāpīti.",
  "tika-abh02t:468_2": "Attaggahaṇaṃ pana attavādupādānanti na idaṃ diṭṭhupādānadassananti daṭṭhabbaṃ. Loko",
  "tika-abh02t:468_3": "cāti vā attaggahaṇavinimuttaṃ gahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi",
  "tika-abh02t:468_4": "vuttanti veditabbaṃ. “Dhammasaṅkhepavitthāre pana saṅkhepato taṇhādaḷhattaṃ, saṅkhepato",
  "tika-abh02t:468_5": "diṭṭhimattameva, vitthārato panā”ti evaṃ dhammasaṅkhepavitthārato saṅkhepaṃ vitthārañca",
  "tika-abh02t:468_6": "niddhāretīti. Dhammasaṅkhepavitthāreti niddhāraṇe bhummaṃ daṭṭhabbaṃ.",
  "tika-abh02t:469_0": "Pakatiaṇuādīnaṃ sassatagāhapubbaṅgamo, sarīrassa ucchedaggāhapubbaṅgamo ca tesaṃ",
  "tika-abh02t:469_1": "sāmibhūto koci sassato ucchijjamāno vā attā atthīti attaggāho kadāci hotīti “yebhuyyenā”ti",
  "tika-abh02t:469_2": "vuttaṃ. Yebhuyyena paṭhamaṃ attavādupādānantiādinā vā sambandho.",
  "tika-abh02t:470_0": "Yadipi bhavarāgajavanavīthi sabbapaṭhamaṃ pavattati gahitappaṭisandhikassa bhavanikantiyā",
  "tika-abh02t:470_1": "pavattitabbattā, so pana bhavarāgo taṇhādaḷhattaṃ na hotīti maññamāno na kāmupādānassa",
  "tika-abh02t:470_2": "paṭhamuppattimāha. Taṇhā kāmupādānanti pana vibhāgassa akaraṇe sabbāpi taṇhā kāmupādānanti,",
  "tika-abh02t:470_3": "karaṇepi kāmarāgato aññāpi taṇhā daḷhabhāvaṃ pattā kāmupādānanti tassa arahattamaggavajjhatā vuttā.",
  "tika-abh02t:471_0": "Uppattiṭṭhānabhūtā cittuppādā visayo. Pañcupādānakkhandhā ālayo, tattha ramatīti",
  "tika-abh02t:471_1": "ālayarāmā, pajā. Teneva sā ālayarāmatā ca sakasantāne parasantāne ca pākaṭā hotīti.",
  "tika-abh02t:471_2": "Upanissayavacanena ārammaṇānantarapakatūpanissayā vuttāti anantarapaccayādīnampi saṅgaho kato hoti.",
  "tika-abh02t:472": "Upādānapadaniddesavaṇṇanā niṭṭhitā.",
  "tika-abh02t:473": "Bhavapadaniddesavaṇṇanā",
  "tika-abh02t:474_0": "234. Phalavohārena kammabhavo bhavoti vuttoti upapattibhavanibbacanameva dvayassapi",
  "tika-abh02t:474_1": "sādhāraṇaṃ katvā vadanto āha “bhavatīti bhavo”ti. Bhavaṃ gacchatīti nipphādanaphalavasena",
  "tika-abh02t:474_2": "attano pavattikāle bhavābhimukhaṃ hutvā pavattatīti attho, nibbattanameva vā ettha gamanaṃ adhippetaṃ.",
  "tika-abh02t:475_0": "Saññāvataṃ bhavo saññābhavoti ettha vantu-saddassa lopo daṭṭhabbo, tassa vā atthe",
  "tika-abh02t:475_1": "akāraṃ katvā “saññabhavo”tipi pāṭho. Vokirīyati pasārīyati vitthārīyatīti vokāro,",
  "tika-abh02t:475_2": "vokiraṇaṃ vā vokāro, so ekasmiṃ pavattattā eko vokāroti vutto, padesapasaṭuppattīti attho.",
  "tika-abh02t:476_0": "Cetanāsampayuttā vā…pe… saṅgahitāti ācayagāmitāya kammasaṅkhātataṃ dassetvā kammabhave",
  "tika-abh02t:476_1": "saṅgahitabhāvaṃ pariyāyena vadati, nippariyāyena pana cetanāva kammabhavo. Vuttañhi",
  "tika-abh02t:476_2": "“kammabhavo tīhi khandhehi ekenāyatanena ekāya dhātuyā sampayutto, ekena khandhena",
  "tika-abh02t:476_3": "ekenāyatanena ekāya dhātuyā kehici sampayutto”ti. Upapattibhavo tīhipi tikehi vuttā",
  "tika-abh02t:476_4": "upapattikkhandhāva. Yathāha “upapattibhavo kāmabhavo saññābhavo pañcavokārabhavo",
  "tika-abh02t:476_5": "pañcahi khandhehi ekādasahāyatanehi sattarasahi dhātūhi saṅgahito”tiādi. Yadi hi",
  "tika-abh02t:476_6": "anupādinnakānampi gahaṇaṃ siyā, “dvādasahāyatanehi aṭṭhārasahi dhātūhī”ti vattabbaṃ siyāti.",
  "tika-abh02t:477_0": "Saṅkhārabhavānaṃ dhammabhedato na saṅkhārā eva puna vuttāti “sātthakamevidaṃ punavacana”nti",
  "tika-abh02t:477_1": "etaṃ na yuttanti ce? Na, bhavekadesabhāvena saṅkhārānaṃ bhavoti puna vuttattā. Parena",
  "tika-abh02t:477_2": "vā dhammavisesaṃ agaṇetvā punavacanaṃ coditanti codakābhilāsavasena “sātthakamevidaṃ",
  "tika-abh02t:477_3": "punavacana”nti vuttaṃ.",
  "tika-abh02t:478_0": "Kāmabhavādinibbattanakassa kammassa kāmabhavādibhāvo phalavohārena aṭṭhakathāyaṃ",
  "tika-abh02t:478_1": "vutto. Antogadhe visuṃ agaṇetvā abbhantaragate eva katvā kāmabhavādike kammupapattibhavavasena",
  "tika-abh02t:478_2": "duguṇe katvā āha “cha bhavā”ti.",
  "tika-abh02t:479": "Avisesenāti upādānabhedaṃ akatvāti attho. Upādānabhedākaraṇeneva ca dvādasappabhedassa saṅgahavasena saṅgahato “cha bhavā”ti vuttaṃ.",
  "tika-abh02t:480_0": "Gosīlena kukkurasīlena ca samattena samādinnena gunnaṃ kukkurānañca sahabyatā vuttāti",
  "tika-abh02t:480_1": "sīlabbatupādānavato jhānabhāvanā na ijjhatīti maññamānā tena rūpārūpabhavā na hontīti",
  "tika-abh02t:480_2": "keci vadanti, vakkhamānena pana pakārena paccayabhāvato “taṃ na gahetabba”nti āha.",
  "tika-abh02t:480_3": "Asuddhimagge ca suddhimaggaparāmasanaṃ sīlabbatupādānanti suddhimaggaparāmasanena",
  "tika-abh02t:480_4": "rūpārūpāvacarajjhānānaṃ nibbattanaṃ na yujjatīti. Purāṇabhāratasītāharaṇapasubandhavidhiādisavanaṃ",
  "tika-abh02t:480_5": "asaddhammasavanaṃ. Ādi-saddena asappurisūpanissayaṃ pubbe ca akatapuññataṃ attamicchāpaṇidhitañca",
  "tika-abh02t:480_6": "saṅgaṇhāti. Tadantogadhā evāti tasmiṃ duccaritanibbatte sucaritanibbatte ca kāmabhave",
  "tika-abh02t:480_7": "antogadhā evāti attho.",
  "tika-abh02t:481_0": "Antogadhāti ca saññābhavapañcavokārabhavānaṃ ekadesena antogadhattā vuttaṃ. Na hi",
  "tika-abh02t:481_1": "te niravasesā kāmabhave antogadhāti. Sappabhedassāti sugatiduggatimanussādippabhedavato.",
  "tika-abh02t:481_2": "Kamena ca avatvā sīlabbatupādānassa ante bhavapaccayabhāvavacanaṃ attavādupādānaṃ",
  "tika-abh02t:481_3": "viya abhiṇhaṃ asamudācaraṇato attavādupādānanimittattā ca.",
  "tika-abh02t:482": "Hetupaccayappabhedehīti ettha maggapaccayo ca vattabbo. Diṭṭhupādānādīni hi maggapaccayā hontīti.",
  "tika-abh02t:483": "Bhavapadaniddesavaṇṇanā niṭṭhitā.",
  "tika-abh02t:484": "Jātijarāmaraṇādipadaniddesavaṇṇanā",
  "tika-abh02t:485_0": "235. Upapattibhavuppattiyeva jātīti āha “na upapattibhavo”ti. Jāyamānassa pana jāti",
  "tika-abh02t:485_1": "jātīti upapattibhavopi asati abhāvā jātiyā paccayoti sakkā vattuṃ. Jāyamānarūpapadaṭṭhānatāpi",
  "tika-abh02t:485_2": "hi rūpajātiyā vuttā “upacitarūpapadaṭṭhāno upacayo, anuppabandharūpapadaṭṭhānā santatī”ti.",
  "tika-abh02t:486_0": "Khandhānaṃ jātānaṃ uññātatānuññātatāca hīnapaṇītatā. Ādi-saddena suvaṇṇadubbaṇṇādivisesaṃ",
  "tika-abh02t:486_1": "saṅgaṇhāti. Ajjhattasantānagatato aññassa visesakārakassa kāraṇassa abhāvā “ajjhattasantāne”ti āha.",
  "tika-abh02t:487_0": "Tena tenāti ñātibyasanādinā jarāmaraṇato aññena dukkhadhammena. Upanissayakoṭiyāti",
  "tika-abh02t:487_1": "upanissayaṃsena, upanissayalesenāti attho. Yo hi paṭṭhāne anāgato sati bhāvā asati",
  "tika-abh02t:487_2": "ca abhāvā suttantikapariyāyena upanissayo, so “upanissayakoṭī”ti vuccati.",
  "tika-abh02t:488": "Jātijarāmaraṇādipadaniddesavaṇṇanā niṭṭhitā.",
  "tika-abh02t:489": "Bhavacakkakathāvaṇṇanā",
  "tika-abh02t:490": "242. Samitanti saṅgataṃ, abbocchinnanti attho. Kāmayānassāti kāmayamānassa, kāmo yānaṃ etassāti vā kāmayāno, tassa kāmayānassa. Ruppatīti sokena ruppati.",
  "tika-abh02t:491_0": "Pariyuṭṭhānatāya tiṭṭhanasīlo pariyuṭṭhānaṭṭhāyī. “Pariyuṭṭhaṭṭhāyino”ti vā pāṭho,",
  "tika-abh02t:491_1": "tattha pariyuṭṭhātīti pariyuṭṭhaṃ, diṭṭhipariyuṭṭhaṃ, tena tiṭṭhatīti pariyuṭṭhaṭṭhāyīti",
  "tika-abh02t:491_2": "attho daṭṭhabbo. Pañca pubbanimittānīti “mālā milāyanti, vatthāni kilissanti, kacchehi",
  "tika-abh02t:491_3": "sedā muccanti, kāye vevaṇṇiyaṃ okkamati, devo devāsane nābhiramatī”ti vuttāni pañca",
  "tika-abh02t:491_4": "maraṇapubbanimittānīti attho. Tāni hi disvā kammanibbattakkhandhasaṅkhāte upapattibhave",
  "tika-abh02t:491_5": "bhavachandabalena devānaṃ balavasoko uppajjatīti. Bāloti avidvā. Tena avijjāya kāraṇabhāvaṃ",
  "tika-abh02t:491_6": "dasseti. Tividhanti tassāruppakathāsavanakammakāraṇādassanamaraṇakālakammopaṭṭhānanidānaṃ",
  "tika-abh02t:491_7": "sokādidukkhaṃ. Āsave sādhentīti āsave gamenti bodhentīti attho.",
  "tika-abh02t:492_0": "Evaṃ satīti aviditāditāya anādibhāve sati. Ādimattakathanantiādi etassa atthīti ādimaṃ,",
  "tika-abh02t:492_1": "bhavacakkaṃ. Tassa bhāvo ādimattaṃ, tassa kathanaṃ ādimattakathanaṃ. Visesanivattiattho",
  "tika-abh02t:492_2": "vā matta-saddo, sati anādibhāve avijjā ādimhi majjhe pariyosāne ca sabbattha siyāti",
  "tika-abh02t:492_3": "ādimattāya avijjāya kathanaṃ virujjhatīti attho. Avijjāggahaṇenāti avijjāya uppādanena",
  "tika-abh02t:492_4": "kathanena, appahānena vā, attano santāne sannihitabhāvakaraṇenāti attho. Kammādīnīti",
  "tika-abh02t:492_5": "kammavipākavaṭṭāni. Vaṭṭakāraṇabhāvena padhānattā “padhānadhammo”ti avijjā kathitā.",
  "tika-abh02t:492_6": "Vadatīti vado. Vedeti, vediyatīti vā vedeyyo, sukhādiṃ anubhavati, sabbavisaye vā",
  "tika-abh02t:492_7": "jānāti, “sukhito”tiādinā attanā parehi ca jānāti ñāyati cāti attho. Brahmādinā vā",
  "tika-abh02t:492_8": "attanā vāti vā-saddo ca-saddattho. Tenāha “kārakavedakarahita”nti ca-saddatthasamāsaṃ.",
  "tika-abh02t:493_0": "Dvādasavidhasuññatāsuññanti avijjādīnaṃ dvādasavidhānaṃ suññatāya suññaṃ, catubbidhampi",
  "tika-abh02t:493_1": "vā suññataṃ ekaṃ katvā dvādasaṅgatāya dvādasavidhāti tāya dvādasavidhāya suññatāya suññanti attho.",
  "tika-abh02t:494_0": "Pubbantāharaṇatoti pubbantato paccuppannavipākassa āharaṇato paricchinnavedanāvasānaṃ",
  "tika-abh02t:494_1": "etaṃ bhavacakkanti attho. Bhavacakkekadesopi hi bhavacakkanti vuccati. Vedanā vā",
  "tika-abh02t:494_2": "taṇhāsahāyāya avijjāya paccayo hotīti vedanāto avijjā, tato saṅkhārāti sambajjhanato",
  "tika-abh02t:494_3": "vedanāvasānaṃ bhavacakkanti yuttametaṃ, evaṃ taṇhāmūlake ca yojetabbaṃ. Dvinnampi",
  "tika-abh02t:494_4": "hi aññamaññaṃ anuppaveso hotīti. Avijjā dhammasabhāvaṃ paṭicchādetvā viparītābhinivesaṃ",
  "tika-abh02t:494_5": "karontī diṭṭhicarite saṃsāre nayati, tesaṃ vā saṃsāraṃ saṅkhārādipavattiṃ nayati",
  "tika-abh02t:494_6": "pavattetīti “saṃsāranāyikā”ti vuttā. Phaluppattiyāti kattuniddeso. Viññāṇādipaccuppannaphaluppatti",
  "tika-abh02t:494_7": "hi idha diṭṭhā, adiṭṭhānañca purimabhave attano hetūnaṃ avijjāsaṅkhārānaṃ phalaṃ",
  "tika-abh02t:494_8": "ajanetvā anupacchijjanaṃ pakāseti. Atha vā purimabhavacakkaṃ dutiyena sambandhaṃ",
  "tika-abh02t:494_9": "vuttanti vedanāsaṅkhātassa phalassa uppattiyā taṇhādīnaṃ hetūnaṃ anupacchedaṃ pakāseti,",
  "tika-abh02t:494_10": "tasmā phaluppattiyā kāraṇabhūtāya paṭhamassa bhavacakkassa hetūnaṃ anupacchedappakāsanatoti",
  "tika-abh02t:494_11": "attho. Saṅkhārādīnameva vā phalānaṃ uppattiyā avijjādīnaṃ hetūnaṃ phalaṃ ajanetvā",
  "tika-abh02t:494_12": "anupacchedameva, viññāṇādihetūnaṃ vā saṅkhārādīnaṃ anubandhanameva pakāseti paṭhamaṃ",
  "tika-abh02t:494_13": "bhavacakkaṃ, na dutiyaṃ viya pariyosānampīti “phaluppattiyā hetūnaṃ anupacchedappakāsanato”ti",
  "tika-abh02t:494_14": "vuttaṃ. “Viññāṇapaccayā nāmarūpa”nti ettha aparipuṇṇāyatanakalalarūpaṃ vatvā tato",
  "tika-abh02t:494_15": "uddhaṃ “nāmarūpapaccayā saḷāyatana”nti saḷāyatanappavatti vuttāti āha “anupubbapavattidīpanato”ti.",
  "tika-abh02t:494_16": "“Bhavapaccayā jātī”ti ettha na āyatanānaṃ kamena uppatti vuttāti āha “sahuppattidīpanato”ti.",
  "tika-abh02t:495_0": "Hetuādipubbakā tayo sandhī etassāti hetuphalahetupubbakatisandhi, bhavacakkaṃ. Hetuphalahetuphalavasena",
  "tika-abh02t:495_1": "catuppabhedo aṅgānaṃ saṅgaho etassāti catubhedasaṅgahaṃ. Sarūpato avuttāpi tasmiṃ",
  "tika-abh02t:495_2": "tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā, atītahetuādīnaṃ",
  "tika-abh02t:495_3": "vā pakārā ākārā. Kilesakammavipākā vipākakilesakammehi sambandhā hutvā punappunaṃ",
  "tika-abh02t:495_4": "parivattantīti tesu vaṭṭanāmaṃ āropetvā “tivaṭṭa”nti vuttaṃ, vaṭṭekadesattā vā “vaṭṭānī”ti vuttāni.",
  "tika-abh02t:496": "Sandhīnaṃ ādipariyosānavavatthitāti sandhīnaṃ pubbāparavavatthitāti attho.",
  "tika-abh02t:497_0": "“Yā kāci vā pana cetanā bhavo, cetanāsampayuttā āyūhanasaṅkhārā”ti idaṃ imissā dhammaṭṭhitiñāṇabhājanīye",
  "tika-abh02t:497_1": "vuttāya paṭisambhidāpāḷiyā vasena vuttaṃ. Ettha hi “cetanā bhavo”ti āgatāti. Bhavaniddese",
  "tika-abh02t:497_2": "pana “sātthato”ti ettha “cetanāva saṅkhārā, bhavo pana cetanāsampayuttāpī”ti vibhaṅgapāḷiyā",
  "tika-abh02t:497_3": "vasena dassitaṃ. “Tattha katamo puññābhisaṅkhāro? Kusalā cetanā kāmāvacarā”tiādinā",
  "tika-abh02t:497_4": "hi saṅkhārānaṃ cetanābhāvo vibhaṅgapāḷiyaṃ vuttoti. Tattha paṭisambhidāpāḷiyaṃ “cetanāsampayuttā",
  "tika-abh02t:497_5": "vipākadhammattā savipākena āyūhanasaṅkhātena saṅkhatābhisaṅkharaṇakiccena saṅkhārā”ti",
  "tika-abh02t:497_6": "vuttā. Vibhaṅgapāḷiyaṃ “sabbampi bhavagāmikammaṃ kammabhavo”ti bhavassa paccayabhāvena",
  "tika-abh02t:497_7": "bhavagāmibhāvato kammasaṃsaṭṭhasahāyatāya kammabhāvato ca upapattibhavaṃ bhāventīti",
  "tika-abh02t:497_8": "bhavoti vuttā, upapattibhavabhāvanakiccaṃ pana cetanāya sātisayanti paṭisambhidāpāḷiyaṃ",
  "tika-abh02t:497_9": "cetanā “bhavo”ti vuttā, bhavābhisaṅkharaṇakiccaṃ cetanāya sātisayanti vibhaṅgapāḷiyaṃ",
  "tika-abh02t:497_10": "“kusalā cetanā”tiādinā cetanā “saṅkhārā”ti vuttā, tasmā tena tena pariyāyena ubhayaṃ",
  "tika-abh02t:497_11": "ubhayattha vattuṃ yuttanti natthettha virodho. Gahaṇanti kāmupādānaṃ kiccenāha. Parāmasananti",
  "tika-abh02t:497_12": "itarāni. Āyūhanāvasāneti tīsupi atthavikappesu vuttassa āyūhanassa avasāne.",
  "tika-abh02t:498_0": "Dvīsu atthavikappesu vutte āyūhanasaṅkhāre “tassa pubbabhāgā”ti āha, tatiye vutte",
  "tika-abh02t:498_1": "“taṃsampayuttā”ti. Daharassa cittappavatti bhavaṅgabahulā yebhuyyena bhavantarajanakakammāyūhanasamatthā",
  "tika-abh02t:498_2": "na hotīti “idha paripakkattā āyatanāna”nti vuttaṃ. Kammakaraṇakāle sammohoti etena",
  "tika-abh02t:498_3": "kammassa paccayabhūtaṃ sammohaṃ dasseti, na kammasampayuttameva.",
  "tika-abh02t:499_0": "Kammāneva vipākaṃ sambharanti vaḍḍhentīti kammasambhārā, kammaṃ vā saṅkhārabhavā,",
  "tika-abh02t:499_1": "tadupakārakāni avijjātaṇhupādānāni kammasambhārā, paṭisandhidāyako vā bhavo kammaṃ,",
  "tika-abh02t:499_2": "tadupakārakā yathāvuttaāyūhanasaṅkhārā avijjādayo ca kammasambhārāti kammañca kammasambhārā",
  "tika-abh02t:499_3": "ca kammasambhārāti ekasesaṃ katvā “kammasambhārā”ti āha. Dasa dhammā kammanti avijjādayopi",
  "tika-abh02t:499_4": "kammasahāyatāya kammasarikkhakā tadupakārakā cāti “kamma”nti vuttā.",
  "tika-abh02t:500_0": "Saṅkhippanti ettha avijjādayo viññāṇādayo cāti saṅkhepo, kammaṃ vipāko ca. Kammaṃ",
  "tika-abh02t:500_1": "vipākoti evaṃ saṅkhipīyatīti vā saṅkhepo, avijjādayo viññāṇādayo ca. Saṅkhepabhāvasāmaññena",
  "tika-abh02t:500_2": "pana ekavacanaṃ katanti daṭṭhabbaṃ. Saṅkhepasaddo vā bhāgādhivacananti kammabhāgo kammasaṅkhepo.",
  "tika-abh02t:501_0": "Evaṃ samuppannanti kammato vipāko. Tatthāpi avijjāto saṅkhārāti evaṃ samuppannaṃ,",
  "tika-abh02t:501_1": "tisandhiādivasena vā samuppannaṃ idaṃ bhavacakkanti attho. Ittaranti gamanadhammaṃ,",
  "tika-abh02t:501_2": "vinassadhammanti attho. Tena uppādavayavantatādīpakena anicca-saddena vikārāpattidīpakena",
  "tika-abh02t:501_3": "cala-saddena ca adīpitaṃ kālantaraṭṭhāyitāpaṭikkhepaṃ dīpeti, adhuvanti etena thirabhāvapaṭikkhepaṃ",
  "tika-abh02t:501_4": "nissārataṃ. Hetū eva sambhārā hetusambhārā. “Ṭhānaso hetuso”ti ettha evaṃ vuttaṃ",
  "tika-abh02t:501_5": "vā ṭhānaṃ, aññampi tassa tassa sādhāraṇaṃ kāraṇaṃ sambhāro, asādhāraṇaṃ hetu. Evanti",
  "tika-abh02t:501_6": "evaṃ hetuto dhammamattasambhave hetunirodhā ca vaṭṭupacchede dhamme ca taṃnirodhāya",
  "tika-abh02t:501_7": "desite satīti attho. Brahmacariyaṃ idha brahmacariyidha. Satte cāti ettha ca-saddo",
  "tika-abh02t:501_8": "evaṃ brahmacariyañca vijjati, sassatucchedā ca na hontīti samuccayattho. Evañhi hetuāyatte",
  "tika-abh02t:501_9": "dhammamattasambhave satto nupalabbhati, tasmiñca upalabbhante sassato ucchedo vā",
  "tika-abh02t:501_10": "siyā, nupalabbhante tasmiṃ nevucchedo na sassatanti vuttaṃ hoti.",
  "tika-abh02t:502_0": "Saccappabhavatoti saccato, saccānaṃ vā pabhavato. Kusalākusalaṃ kammanti vaṭṭakathāya",
  "tika-abh02t:502_1": "vattamānattā sāsavanti viññāyati. Avisesenāti cetanā cetanāsampayuttakāti visesaṃ",
  "tika-abh02t:502_2": "akatvā sabbampi taṃ kusalākusalaṃ kammaṃ “samudayasacca”nti vuttanti attho. “Taṇhā",
  "tika-abh02t:502_3": "ca…pe… avasesā ca sāsavā kusalā dhammā”ti hi cetanācetanāsampayuttavisesaṃ akatvā",
  "tika-abh02t:502_4": "vuttanti, ariyasaccavisesaṃ vā akatvā samudayasaccanti vuttanti attho.",
  "tika-abh02t:503_0": "Vatthūsūti ārammaṇesu, cakkhādīsu vā paṭicchādetabbesu vatthūsu. Sokādīnaṃ adhiṭṭhānattāti",
  "tika-abh02t:503_1": "tesaṃ kāraṇattā, tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti",
  "tika-abh02t:503_2": "adhippāyo. Cuticittaṃ vā paṭisandhiviññāṇassa anantarapaccayo hotīti “paccayo ca",
  "tika-abh02t:503_3": "hoti bhavantarapātubhāvāyā”ti vuttaṃ. Taṃ pana cuticittaṃ avijjāsaṅkhārarahitaṃ bhavantarassa",
  "tika-abh02t:503_4": "paccayo na hotīti tassa sahāyadassanatthamāha “sokādīnaṃ adhiṭṭhānattā”ti. Dvidhāti",
  "tika-abh02t:503_5": "attanoyeva sarasena dhammantarapaccayabhāvena cāti dvidhā.",
  "tika-abh02t:504_0": "Avijjāpaccayā saṅkhārāti etena saṅkhārānaṃ paccayuppannatādassanena “ko nu kho abhisaṅkharotīti",
  "tika-abh02t:504_1": "esa no kallo pañho”ti dasseti. Tenetaṃ kārakadassananivāraṇanti. Evamādidassananivāraṇanti",
  "tika-abh02t:504_2": "etena “socati paridevati dukkhito”tiādidassananivāraṇamāha. Sokādayopi hi paccayāyattā",
  "tika-abh02t:504_3": "avasavattinoti “jātipaccayā jarāmaraṇaṃ soka…pe… sambhavantī”ti etena vuttanti.",
  "tika-abh02t:505": "Gaṇḍabhedapīḷakā viyāti gaṇḍabhedanatthaṃ paccamāne gaṇḍe tassapi upari jāyamānakhuddakapīḷakā viya, gaṇḍassa vā anekadhābhede pīḷakā viya. Gaṇḍavikārā sūnatāsarāgapubbagahaṇādayo.",
  "tika-abh02t:506_0": "Paṭalābhibhūtacakkhuko rūpāni na passati, kiñcipi passanto ca viparītaṃ passati,",
  "tika-abh02t:506_1": "evaṃ avijjābhibhūto dukkhādīni na paṭipajjati na passati, micchā vā paṭipajjatīti",
  "tika-abh02t:506_2": "paṭalaṃ viya avijjā, kiminā viya attanā katattā vaṭṭassa attanoyeva paribbhamanakāraṇattā",
  "tika-abh02t:506_3": "ca kosappadesā viya saṅkhārā, saṅkhārapariggahaṃ vinā patiṭṭhaṃ alabhamānaṃ viññāṇaṃ",
  "tika-abh02t:506_4": "pariṇāyakapariggahaṃ vinā patiṭṭhaṃ alabhamāno rājakumāro viyāti pariggahena vinā",
  "tika-abh02t:506_5": "patiṭṭhālābho ettha sāmaññaṃ. Upapattinimittanti kammādiārammaṇamāha. Parikappanatoti",
  "tika-abh02t:506_6": "ārammaṇakaraṇato, sampayuttena vā vitakkena vitakkanato. Devamanussamigavihaṅgādivividhappakāratāya",
  "tika-abh02t:506_7": "māyā viya nāmarūpaṃ, patiṭṭhāvisesena vuḍḍhivisesāpattito vanappagumbo viya saḷāyatanaṃ.",
  "tika-abh02t:506_8": "Āyatanānaṃ visayivisayabhūtānaṃ aññamaññābhimukhabhāvato āyatanaghaṭṭanato. Ettha",
  "tika-abh02t:506_9": "ca saṅkhārādīnaṃ kosappadesapariṇāyakādīhi dvīhi dvīhi sadisatāya dve dve upamā vuttāti daṭṭhabbā.",
  "tika-abh02t:507_0": "Gambhīro eva hutvā obhāsati pakāsati dissatīti gambhīrāvabhāso. Jātipaccayasambhūtasamudāgataṭṭhoti",
  "tika-abh02t:507_1": "jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "tika-abh02t:507_2": "anuppabandhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "tika-abh02t:507_3": "“Na jātito jarāmaraṇaṃ na hoti, na ca jātiṃ vinā aññato hotī”ti hi jātipaccayasambhūtaṭṭho",
  "tika-abh02t:507_4": "vutto. Itthañca jātito samudāgacchatīti paccayasamudāgataṭṭho, yā yā jāti yathā yathā",
  "tika-abh02t:507_5": "paccayo hoti, tadanurūpapātubhāvoti attho.",
  "tika-abh02t:508_0": "Anulomapaṭilomatoti idha pana paccayuppādā paccayuppannuppādasaṅkhātaṃ anulomaṃ,",
  "tika-abh02t:508_1": "nirodhā nirodhasaṅkhātaṃ paṭilomañcāha. Ādito pana antagamanaṃ anulomaṃ, antato ca",
  "tika-abh02t:508_2": "ādigamanaṃ paṭilomamāhāti. “Ime cattāro āhārā kiṃnidānā”tiādikāya vemajjhato paṭṭhāya",
  "tika-abh02t:508_3": "paṭilomadesanāya, “cakkhuṃ paṭicca rūpe ca uppajjati cakkhuviññāṇaṃ, tiṇṇaṃ saṅgati",
  "tika-abh02t:508_4": "phasso, phassapaccayā vedanā”tiādikāya anulomadesanāya ca dvisandhitisaṅkhepaṃ, “saṃyojanīyesu,",
  "tika-abh02t:508_5": "bhikkhave, dhammesu assādānupassino viharato taṇhā pavaḍḍhati, taṇhāpaccayā upādāna”ntiādīsu",
  "tika-abh02t:508_6": "ekasandhidvisaṅkhepaṃ.",
  "tika-abh02t:509_0": "Avijjādīnaṃ sabhāvo paṭivijjhīyatīti paṭivedho. Vuttañhi “tesaṃ tesaṃ vā tattha tattha",
  "tika-abh02t:509_1": "vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "tika-abh02t:509_2": "Apuññābhisaṅkhārekadeso sarāgo, añño virāgo, rāgassa vā apaṭipakkhabhāvato rāgappavaḍḍhako",
  "tika-abh02t:509_3": "sabbopi apuññābhisaṅkhāro sarāgo, itaro paṭipakkhabhāvato virāgo. “Dīgharattañhetaṃ,",
  "tika-abh02t:509_4": "bhikkhave, assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "tika-abh02t:509_5": "esohamasmi, eso me attā”ti attaparāmāsassa viññāṇaṃ visiṭṭhaṃ vatthu vuttanti viññāṇassa",
  "tika-abh02t:509_6": "suññataṭṭho gambhīro, attā vijānāti saṃsaratīti sabyāpāratāsaṅkantiabhinivesabalavatāya",
  "tika-abh02t:509_7": "abyāpāraṭṭhaasaṅkantipaṭisandhipātubhāvaṭṭhā ca gambhīrā, nāmassa rūpena, rūpassa",
  "tika-abh02t:509_8": "ca nāmena asampayogato vinibbhogo, nāmassa nāmena avinibbhogo yojetabbo. Ekuppādekanirodhehi",
  "tika-abh02t:509_9": "avinibbhoge adhippete rūpassa ca rūpena labbhati. Atha vā ekacatuvokārabhavesu nāmarūpānaṃ",
  "tika-abh02t:509_10": "asahavattanato aññamaññavinibbhogo, pañcavokārabhave sahavattanato avinibbhogo ca veditabbo.",
  "tika-abh02t:510_0": "Adhipatiyaṭṭho nāma indriyapaccayabhāvo. “Lokopeso dvārāpesā khettampeta”nti vuttā",
  "tika-abh02t:510_1": "lokādiatthā cakkhādīsu pañcasu yojetabbā. Manāyatanassapi lujjanato manosamphassādīnaṃ",
  "tika-abh02t:510_2": "dvārakhettabhāvato ca ete atthā sambhavanteva. Āpāthagatānaṃ rūpādīnaṃ pakāsanayogyatālakkhaṇaṃ",
  "tika-abh02t:510_3": "obhāsanaṃ cakkhādīnaṃ visayibhāvo, manāyatanassa vijānanaṃ. Saṅghaṭṭanaṭṭho visesena",
  "tika-abh02t:510_4": "cakkhusamphassādīnaṃ pañcannaṃ, itare channampi yojetabbā. Phusanañca phassassa sabhāvo,",
  "tika-abh02t:510_5": "saṅghaṭṭanaṃ raso, itare upaṭṭhānākārā. Ārammaṇarasānubhavanaṭṭho rasavasena vutto,",
  "tika-abh02t:510_6": "vedayitaṭṭho lakkhaṇavasena. Attā vedayatīti abhinivesassa balavatāya nijjīvaṭṭho",
  "tika-abh02t:510_7": "vedanāya gambhīro. Nijjīvāya vedanāya vedayitaṃ nijjīvavedayitaṃ, nijjīvavedayitameva",
  "tika-abh02t:510_8": "attho nijjīvavedayitaṭṭho.",
  "tika-abh02t:511_0": "Ādānaṭṭho catunnampi upādānānaṃ samāno, gahaṇaṭṭho kāmupādānassa, itaresaṃ tiṇṇaṃ",
  "tika-abh02t:511_1": "abhinivesādiattho. “Diṭṭhikantāro”ti hi vacanato diṭṭhīnaṃ duratikkamanaṭṭhopīti.",
  "tika-abh02t:511_2": "Daḷhagahaṇattā vā catunnampi duratikkamanaṭṭho yojetabbo. Yonigatiṭhitinivāsesukhipananti",
  "tika-abh02t:511_3": "samāse bhummavacanassa alopo daṭṭhabbo, tasmā tena āyūhanābhisaṅkharaṇapadānaṃ samāso",
  "tika-abh02t:511_4": "hoti. Jarāmaraṇaṅgaṃ maraṇappadhānanti maraṇaṭṭhā eva khayādayo gambhīrā dassitā.",
  "tika-abh02t:511_5": "Navanavānañhi parikkhayena khaṇḍiccādiparipakkappavatti jarāti, khayaṭṭho vā jarāya",
  "tika-abh02t:511_6": "vuttoti daṭṭhabbo. Navabhāvāpagamo hi khayoti vattuṃ yuttoti. Vipariṇāmaṭṭho dvinnampi.",
  "tika-abh02t:511_7": "Santativasena vā jarāya khayavayabhāvo, sammutikhaṇikavasena maraṇassa bhedavipariṇāmatā yojetabbā.",
  "tika-abh02t:512_0": "Atthanayāti atthānaṃ nayā. Avijjādiatthehi ekattādī sena bhāvena nīyanti gammentīti",
  "tika-abh02t:512_1": "ekattādayo tesaṃ nayāti vuttā. Nīyantīti hi nayāti. Atthā eva vā ekattādibhāvena",
  "tika-abh02t:512_2": "nīyamānā ñāyamānā “atthanayā”ti vuttā. Nīyanti etehīti vā nayā, ekattādīhi ca atthā",
  "tika-abh02t:512_3": "“eka”ntiādinā nīyanti, tasmā ekattādayo atthānaṃ nayāti atthanayā. Santānānupacchedena",
  "tika-abh02t:512_4": "bījaṃ rukkhabhāvaṃ pattaṃ rukkhabhāvena pavattanti ekattena vuccatīti santānānupacchedo",
  "tika-abh02t:512_5": "ekattaṃ, evamidhāpi avijjādīnaṃ santānānupacchedo ekattanti dasseti.",
  "tika-abh02t:513": "Bhinnasantānassevāti sambandharahitassa nānattassa gahaṇato sattantaro ucchinno sattantaro uppannoti gaṇhanto ucchedadiṭṭhimupādiyati.",
  "tika-abh02t:514_0": "Yato kutocīti yadi aññasmā aññassuppatti siyā, vālikato telassa, ucchuto khīrassa",
  "tika-abh02t:514_1": "kasmā uppatti na siyā, tasmā na koci kassaci hetu atthīti ahetukadiṭṭhiṃ, avijjamānepi",
  "tika-abh02t:514_2": "hetumhi niyatatāya tilagāvīsukkasoṇitādīhi telakhīrasarīrādīni pavattantīti niyativādañca",
  "tika-abh02t:514_3": "upādiyatīti viññātabbaṃ yathārahaṃ.",
  "tika-abh02t:515_0": "Kasmā? Yasmā idañhi bhavacakkaṃ apadāletvā saṃsārabhayamatīto na koci supinantarepi",
  "tika-abh02t:515_1": "atthīti sambandho. Durabhiyānanti duratikkamaṃ. Asanivicakkamivāti asanimaṇḍalamiva.",
  "tika-abh02t:515_2": "Tañhi nimmathanameva, nānimmathanaṃ pavattamānaṃ atthi, evaṃ bhavacakkampi ekantaṃ",
  "tika-abh02t:515_3": "dukkhuppādanato “niccanimmathana”nti vuttaṃ.",
  "tika-abh02t:516_0": "Ñāṇāsinā apadāletvā saṃsārabhayaṃ atīto natthīti etassa sādhakaṃ dassento āha “vuttampi",
  "tika-abh02t:516_1": "ceta”ntiādi. Tantūnaṃ ākulakaṃ tantākulakaṃ, tantākulakamiva jātā tantākulakajātā,",
  "tika-abh02t:516_2": "kilesakammavipākehi atīva jaṭitāti attho. Guṇāya sakuṇiyā nīḍaṃ guṇāguṇḍikaṃ. Vaḍḍhiabhāvato",
  "tika-abh02t:516_3": "apāyaṃ dukkhagatibhāvato duggatiṃ sukhasamussayato vinipātattā vinipātañca catubbidhaṃ",
  "tika-abh02t:516_4": "apāyaṃ, “khandhānañca paṭipāṭī”tiādinā vuttaṃ saṃsārañca nātivattati. Saṃsāro eva",
  "tika-abh02t:516_5": "vā sabbo idha vaḍḍhiapagamādīhi atthehi apāyādināmako vutto kevalaṃ dukkhakkhandhabhāvato.",
  "tika-abh02t:517": "Bhavacakkakathāvaṇṇanā niṭṭhitā.",
  "tika-abh02t:518": "Suttantabhājanīyavaṇṇanā niṭṭhitā.",
  "tika-abh02t:519": "2. Abhidhammabhājanīyavaṇṇanā",
  "tika-abh02t:520_0": "243. Pathavīākāsā viya paṭiccasamuppādo mahāpatthaṭavitthāritānaṃ atthānaṃ parikappavasena",
  "tika-abh02t:520_1": "kathito. Tañhi apatthaṭaṃ avitthatañca pathaviṃ ākāsañca pattharanto vitthārayanto",
  "tika-abh02t:520_2": "viya ca ekekacittāvaruddhaṃ akatvā sabbasattasabbacittasādhāraṇavasena patthaṭavitthataṃ",
  "tika-abh02t:520_3": "katvā suttantabhājanīyena bhagavā dasseti. Tattha nānācittavasenāti asahajātānaṃ",
  "tika-abh02t:520_4": "sahajātānañca paccayapaccayuppannānaṃ nānācittagatānaṃ dassitabhāvaṃ sandhāya vuttaṃ.",
  "tika-abh02t:520_5": "Nava mūlapadāni etesanti navamūlapadā, nayā. “Ekekena nayena catunnaṃ catunnaṃ vārānaṃ",
  "tika-abh02t:520_6": "saṅgahitattā”ti vuttaṃ, ettha “ekekena catukkenā”ti vattabbaṃ. Nayacatukkavārā hi",
  "tika-abh02t:520_7": "ettha vavatthitā dassitānaṃ catukkānaṃ nayabhāvāti.",
  "tika-abh02t:521": "1. Paccayacatukkavaṇṇanā",
  "tika-abh02t:522_0": "Avijjaṃ aṅgaṃ aggahetvā tato paraṃ “avijjāpaccayā saṅkhāro”tiādīni paccayasahitāni",
  "tika-abh02t:522_1": "paccayuppannāni aṅgabhāvena vuttānīti āha “na, tassa anaṅgattā”ti. Evañca katvā niddese",
  "tika-abh02t:522_2": "“tattha katamā avijjā”ti avijjaṃ visuṃ vissajjetvā “tattha katamo avijjāpaccayā saṅkhāro”tiādinā",
  "tika-abh02t:522_3": "taṃtaṃpaccayavanto saṅkhārādayo vissajjitāti. Tīsu pakāresu paṭhamapaṭhamavāro dutiyavārādīsu",
  "tika-abh02t:522_4": "pavisanto paccayavisesādisabbanānattasādhāraṇattā te vāravisese gaṇhātīti “sabbasaṅgāhako”ti",
  "tika-abh02t:522_5": "vutto. Paṭhamavāro eva hi na kevalaṃ chaṭṭhāyatanameva, atha kho nāmañca phassassa",
  "tika-abh02t:522_6": "paccayo, nāmaṃ vā na kevalaṃ chaṭṭhāyatanasseva, atha kho phassassāpīti paccayavisesadassanatthaṃ,",
  "tika-abh02t:522_7": "yena atthavisesena mahānidānasuttadesanā pavattā, taṃdassanatthañca chaṭṭhāyatanaṅgaṃ",
  "tika-abh02t:522_8": "parihāpetvā vuttoti tassa dutiyavāre ca paveso vutto, na sabbaṅgasamorodhato.",
  "tika-abh02t:523_0": "Yatthāti vāracatukke ekekavāre ca. Aññathāti suttantabhājanīyato aññathā saṅkhāroti",
  "tika-abh02t:523_1": "vuttaṃ. Avuttanti “rūpaṃ saḷāyatana”nti, tesupi ca vāresu catūsupi sokādayo avuttā",
  "tika-abh02t:523_2": "suttantabhājanīyesu vuttā. Tattha ca vuttameva idha “chaṭṭhāyatana”nti aññathā vuttanti daṭṭhabbaṃ.",
  "tika-abh02t:524_0": "Sabbaṭṭhānasādhāraṇatoti vuttanayena sabbavārasādhāraṇato, sabbaviññāṇapavattiṭṭhānabhavasādhāraṇato",
  "tika-abh02t:524_1": "vā. Vinā abhāvena viññāṇassa khandhattayampi samānaṃ phalaṃ paccayo cāti āha “avisesenā”ti.",
  "tika-abh02t:524_2": "“Tiṇṇaṃ saṅgati phasso”ti vacanato pana viññāṇaṃ phassassa visesapaccayoti tassa",
  "tika-abh02t:524_3": "phasso visiṭṭhaṃ phalaṃ, satipi paccayasampayuttānaṃ āhārapaccayabhāve manosañcetanāya",
  "tika-abh02t:524_4": "viññāṇāharaṇaṃ visiṭṭhaṃ kiccanti saṅkhāro cassa visiṭṭho paccayo. Acittakkhaṇamattānīti",
  "tika-abh02t:524_5": "cittakkhaṇappamāṇarahitāni. Tassatthoti tassa vuttassa avijjādikassa attho suttantabhājanīyavaṇṇanāyaṃ",
  "tika-abh02t:524_6": "vuttanayeneva veditabbo.",
  "tika-abh02t:525_0": "Hetukādīnīti ettha yasmiṃ catukke hetuka-saddo vutto, taṃ hetuka-saddasahacaritattā",
  "tika-abh02t:525_1": "“hetuka”nti vuttanti veditabbaṃ. Hetu-saddo gatisūcako avigatatā ca vigatatānivāraṇavasena",
  "tika-abh02t:525_2": "gati eva hotīti hetukacatukkaṃ avigatapaccayavasena vuttanti vuttaṃ.",
  "tika-abh02t:526_0": "Tidhā catudhā pañcadhā vāti vā-saddo “chadhā vā”tipi vikappetīti daṭṭhabbo. Samādhi",
  "tika-abh02t:526_1": "hi sādhāraṇehi tīhi jhānindriyamaggapaccayehi ca paccayoti. Upādānaṃ bhavassa maggapaccayena",
  "tika-abh02t:526_2": "cāti sattadhāti kāmupādānavajjānaṃ vasena vadati. Kāmupādānaṃ pana yathā bhavassa",
  "tika-abh02t:526_3": "paccayo hoti, so pakāro taṇhāyaṃ vutto evāti na vutto.",
  "tika-abh02t:527_0": "Imasmiṃ catukke sahajātapaccayena paccayā hontīti vacanavasenāti adhippāyo. Attho",
  "tika-abh02t:527_1": "hi na katthaci attano paccayuppannassa yathāsakehi paccayo na hoti, sahajātapaccayavaseneva",
  "tika-abh02t:527_2": "pana imassa catukkassa vuttattā soyevettha hotīti vadanti. Paṭhamavāroti paṭhamacatukkoti",
  "tika-abh02t:527_3": "evaṃ vattabbaṃ. Bhavādīnaṃ tathā abhāvanti yadi sahajātapaccayavaseneva paṭhamacatukko",
  "tika-abh02t:527_4": "vutto, bhavo jātiyā, jāti ca maraṇassa sahajātapaccayo na hotīti yathā avigatacatukkādīsu",
  "tika-abh02t:527_5": "“bhavapaccayā jāti bhavahetukā”tiādi na vuttaṃ bhavādīnaṃ avigatādipaccayatāya abhāvato,",
  "tika-abh02t:527_6": "evamidhāpi “bhavapaccayā jātī”tiādi na vattabbaṃ siyā. Paccayavacanameva hi tesaṃ",
  "tika-abh02t:527_7": "sahajātasūcakaṃ āpannaṃ avigatacatukkādīsu viya idha paccayavisesasūcakassa vacanantarassa",
  "tika-abh02t:527_8": "abhāvā, na ca taṃ na vuttaṃ, na ca bhavādayo sahajātapaccayā honti, tasmā na sahajātapaccayavasenevāyaṃ",
  "tika-abh02t:527_9": "catukko vutto. Sesapaccayānañca sambhavanti idaṃ “bhavādīna”nti etena saha ayojetvā",
  "tika-abh02t:527_10": "sāmaññena avijjādīnaṃ sahajātena saha sesapaccayabhāvānañca sambhavaṃ sandhāya vuttaṃ.",
  "tika-abh02t:527_11": "Ayañhettha attho – paccayavisesasūcakassa vacanantarassa abhāvā sahajātato aññe paccayabhāvā",
  "tika-abh02t:527_12": "avijjādīnaṃ na sambhavantīti sahajātapaccayavasenevāyaṃ catukko āraddhoti vucceyya,",
  "tika-abh02t:527_13": "na ca te na sambhavanti, tasmā nāyaṃ tathā āraddhoti.",
  "tika-abh02t:528_0": "“Mahānidānasuttante ekādasaṅgiko paṭiccasamuppādo vutto”ti vuttaṃ, tattha pana “nāmarūpapaccayā",
  "tika-abh02t:528_1": "viññāṇaṃ, viññāṇapaccayā nāmarūpaṃ, nāmapaccayā phasso”tiādinā dvikkhattuṃ āgate",
  "tika-abh02t:528_2": "nāmarūpe ekadhā gahite navaṅgiko, dvidhā gahite dasaṅgiko vutto, aññattha pana vuttesu",
  "tika-abh02t:528_3": "avijjāsaṅkhāresu addhattayadassanatthaṃ yojiyamānesu ekādasaṅgiko hotīti katvā evaṃ",
  "tika-abh02t:528_4": "vuttanti daṭṭhabbaṃ. Mahānidānasuttantadesanāya pariggahatthanti tattha hi cakkhāyatanādīni",
  "tika-abh02t:528_5": "viya rūpe chaṭṭhāyatanañca nāme antogadhaṃ katvā phassassa niravasesarūpapaccayaṃ",
  "tika-abh02t:528_6": "viya niravasesanāmapaccayañca dassetuṃ “nāmarūpapaccayā phasso”ti vuttaṃ, evamidhāpi",
  "tika-abh02t:528_7": "tattha dassitavisesadassanena taṃdesanāpariggahatthaṃ ekacittakkhaṇike paṭiccasamuppāde",
  "tika-abh02t:528_8": "chaṭṭhāyatanaṃ nāmantogadhaṃ katvā “nāmapaccayā phasso”ti vuttanti attho.",
  "tika-abh02t:529": "Rūpappavattidesaṃ sandhāya desitattā “imassā”ti vacanaseso, na purimānanti, teneva “ayañhī”tiādimāha.",
  "tika-abh02t:530_0": "Yonivasena opapātikānanti cettha saṃsedajayonikāpi paripuṇṇāyatanabhāvena opapātikasaṅgahaṃ",
  "tika-abh02t:530_1": "katvā vuttāti daṭṭhabbā. Padhānāya vā yoniyā sabbaparipuṇṇāyatanayoniṃ dassetuṃ “opapātikāna”nti",
  "tika-abh02t:530_2": "vuttaṃ. Evaṃ saṅgahanidassanavaseneva hi dhammahadayavibhaṅgepi “opapātikānaṃ petāna”ntiādinā",
  "tika-abh02t:530_3": "opapātikaggahaṇameva kataṃ, na saṃsedajaggahaṇanti. Ekacittakkhaṇe chahāyatanehi",
  "tika-abh02t:530_4": "phassassa pavatti natthi, na cekassa akusalaphassassa chaṭṭhāyatanavajjaṃ āyatanaṃ",
  "tika-abh02t:530_5": "samānakkhaṇe pavattamānaṃ paccayabhūtaṃ atthi, ārammaṇapaccayo cettha pavattako na",
  "tika-abh02t:530_6": "hotīti na gayhati, tasmā “saḷāyatanapaccayā phasso”ti na sakkā vattunti dassanatthaṃ",
  "tika-abh02t:530_7": "“yasmā paneso”tiādimāha.",
  "tika-abh02t:531_0": "Purimayonidvaye sambhavantampi kesañci saḷāyatanaṃ kalalādikāle na sambhavatīti “sadā",
  "tika-abh02t:531_1": "asambhavato”ti āha. Pacchimayonidvaye pana yesaṃ sambhavati, tesaṃ sadā sambhavatīti.",
  "tika-abh02t:531_2": "Itoti imasmā catukkato, nayato vā, yo viseso.",
  "tika-abh02t:532": "Paccayacatukkavaṇṇanā niṭṭhitā.",
  "tika-abh02t:533": "2. Hetucatukkavaṇṇanā",
  "tika-abh02t:534_0": "244. Jātikkhaṇamatte eva abhāvatoti tato uddhaṃ bhāvatoti attho. Avigatapaccayaniyamābhāvato",
  "tika-abh02t:534_1": "bhave upādānahetukaggahaṇaṃ na kataṃ, abhāvato avigatapaccayassa jātiādīsu bhavahetukādiggahaṇaṃ",
  "tika-abh02t:534_2": "na katanti yojetabbaṃ. Yathā pana yāva vatthu, tāva anupalabbhamānassa viññāṇassa",
  "tika-abh02t:534_3": "vatthu avigatapaccayo hoti viññāṇato uddhaṃ pavattanakampi, evaṃ upādānaṃ bhavasaṅgahitānaṃ",
  "tika-abh02t:534_4": "jātiādīnaṃ, bhavo ca jātiyā avigatapaccayo siyā. Atha na siyā, saṅkhārakkhandhe jātiādīnaṃ",
  "tika-abh02t:534_5": "saṅgahitattā viññāṇaṃ nāmassa, nāmañca atakkhaṇikasambhavā chaṭṭhāyatanassa avigatapaccayo",
  "tika-abh02t:534_6": "na siyāti idha viya tatthāpi hetukaggahaṇaṃ na kattabbaṃ siyā, tasmā yāva upādānaṃ,",
  "tika-abh02t:534_7": "tāva jātiādīnaṃ anupalabbho, jātikkhaṇamatte eva bhavassa abhāvo ca kāraṇanti na",
  "tika-abh02t:534_8": "sakkā kātuṃ. Saṅkhatalakkhaṇānaṃ pana jātiādīnaṃ asabhāvadhammānaṃ bhavena saṅgahitattā",
  "tika-abh02t:534_9": "asabhāvadhammassa ca paramatthato bhavantarassa abhāvato hetuādipaccayā na santīti",
  "tika-abh02t:534_10": "bhavassa upādānaṃ na niyamena avigatapaccayo, bhavo pana jātiyā, jāti jarāmaraṇassa",
  "tika-abh02t:534_11": "neva avigatapaccayoti avigatapaccayaniyamābhāvato abhāvato ca avigatapaccayassa bhavādīsu",
  "tika-abh02t:534_12": "hetukaggahaṇaṃ na katanti yuttaṃ.",
  "tika-abh02t:535_0": "Nanu evaṃ “nāmaṃ viññāṇahetukaṃ chaṭṭhāyatanaṃ nāmahetuka”nti vacanaṃ na vattabbaṃ.",
  "tika-abh02t:535_1": "Na hi nāmasaṅgahitānaṃ jātiādīnaṃ avigatapaccayo aññassa avigatapaccayabhāvo ca atthi",
  "tika-abh02t:535_2": "asabhāvadhammattāti? Na, tesaṃ nāmena asaṅgahitattā. Namanakiccaparicchinnañhi nāmaṃ,",
  "tika-abh02t:535_3": "tañca kiccaṃ sabhāvadhammānameva hotīti sabhāvadhammabhūtā eva tayo khandhā “nāma”nti",
  "tika-abh02t:535_4": "vuttā, tasmā tattha hetukaggahaṇaṃ yuttaṃ, idha pana bhavatīti bhavo, na ca jātiādīni",
  "tika-abh02t:535_5": "na bhavanti “bhavapaccayā jāti sambhavati, jātipaccayā jarāmaraṇaṃ sambhavatī”ti",
  "tika-abh02t:535_6": "yojanato, tasmā saṅkharaṇato saṅkhāre viya bhavanato bhave jātiādīni saṅgahitānīti",
  "tika-abh02t:535_7": "niyamābhāvābhāvehi yathāvuttehi hetukaggahaṇaṃ na katanti.",
  "tika-abh02t:536_0": "Keci panātiādinā revatattheramataṃ vadati. Arūpakkhandhā hi idha bhavoti āgatā. Vuttañhi",
  "tika-abh02t:536_1": "“tattha katamo upādānapaccayā bhavo, ṭhapetvā upādānaṃ vedanākkhandho…pe… viññāṇakkhandho”ti.",
  "tika-abh02t:537_0": "“Vattabbapadesābhāvato”ti vuttaṃ, satipi pana padese upādānaṃ viya sabhāvāni jātiādīni",
  "tika-abh02t:537_1": "na hontīti ṭhapetabbassa bhāvantarassa abhāvato eva ṭhapanaṃ na kātabbanti yuttaṃ.",
  "tika-abh02t:537_2": "Jāyamānānaṃ pana jāti, jātānañca jarāmaraṇanti “bhavapaccayā jāti, jātipaccayā jarāmaraṇa”nti",
  "tika-abh02t:537_3": "vuttaṃ. Yathā pana “nāmapaccayā phassoti tattha katamaṃ nāmaṃ? Ṭhapetvā phassaṃ vedanākkhandho…pe…",
  "tika-abh02t:537_4": "viññāṇakkhandho. Idaṃ vuccati nāma”nti, “nāmarūpapaccayā saḷāyatananti atthi nāmaṃ",
  "tika-abh02t:537_5": "atthi rūpaṃ. Tattha katamaṃ nāmaṃ? Vedanākkhandho saññākkhandho saṅkhārakkhandho.",
  "tika-abh02t:537_6": "Idaṃ vuccati nāmaṃ. Tattha katamaṃ rūpaṃ? Cattāro mahābhūtā yañca rūpaṃ nissāya manodhātu",
  "tika-abh02t:537_7": "manoviññāṇadhātu vattati, idaṃ vuccati rūpa”nti ca yaṃ nāmarūpañca phassassa saḷāyatanassa",
  "tika-abh02t:537_8": "paccayo, tassa vattabbapadeso niddiṭṭho, evaṃ yo bhavo jātiyā paccayo, tassapi ṭhapetabbagahetabbavisese",
  "tika-abh02t:537_9": "sati na sakkā vattabbapadeso natthīti vattunti.",
  "tika-abh02t:538": "Hetucatukkavaṇṇanā niṭṭhitā.",
  "tika-abh02t:539": "4. Aññamaññacatukkavaṇṇanā",
  "tika-abh02t:540_0": "246. Nippadesattā bhavena upādānaṃ saṅgahitanti paccayuppannassa upādānassa visuṃ",
  "tika-abh02t:540_1": "ṭhitassa abhāvā “bhavapaccayāpi upādāna”nti na sakkā vattunti dassetuṃ “yasmā pana",
  "tika-abh02t:540_2": "bhavo nippadeso”tiādimāha. Evaṃ sati “nāmapaccayāpi viññāṇa”nti na vattabbaṃ siyā,",
  "tika-abh02t:540_3": "nāmaṃ pana paccayuppannabhūtaṃ paccayabhūtañca sappadesameva gahitanti adhippāyo.",
  "tika-abh02t:540_4": "Yathā pana “nāmapaccayā chaṭṭhāyatanaṃ, nāmapaccayā phasso”tiādīsu paccayuppannaṃ",
  "tika-abh02t:540_5": "ṭhapetvā nāmaṃ gahitaṃ, evaṃ “bhavapaccayāpi upādāna”nti idhāpi paccayuppannaṃ ṭhapetvā",
  "tika-abh02t:540_6": "bhavassa gahaṇaṃ na na sakkā kātuṃ, tasmā upādānassa avigatapaccayaniyamābhāvo viya",
  "tika-abh02t:540_7": "aññamaññapaccayaniyamābhāvo bhave pubbe vuttanayena atthīti “bhavapaccayāpi upādāna”nti",
  "tika-abh02t:540_8": "na vuttanti veditabbaṃ.",
  "tika-abh02t:541_0": "Aññamaññapaccayoti cettha sampayuttavippayuttaatthipaccayo adhippeto siyā. “Nāmarūpapaccayāpi",
  "tika-abh02t:541_1": "viññāṇa”nti hi vuttaṃ, na ca vatthu akusalaviññāṇassa aññamaññapaccayo hoti, purejātavippayutto",
  "tika-abh02t:541_2": "pana hotīti. Tathā “chaṭṭhāyatanapaccayāpi nāmarūpa”nti vuttaṃ, na ca chaṭṭhāyatanaṃ",
  "tika-abh02t:541_3": "cakkhāyatanupacayādīnaṃ cittasamuṭṭhānarūpassa ca aññamaññapaccayo hoti, pacchājātavippayutto pana hotīti.",
  "tika-abh02t:542": "Aññamaññacatukkavaṇṇanā niṭṭhitā.",
  "tika-abh02t:543": "Saṅkhārādimūlakanayamātikāvaṇṇanā",
  "tika-abh02t:544_0": "247. “Apubbassa aññassa avijjāpaccayassa vattabbassa abhāvato bhavamūlakanayo na",
  "tika-abh02t:544_1": "vutto”ti vuttaṃ, evaṃ sati “chaṭṭhāyatanapaccayā avijjā”tiādikā chaṭṭhāyatanādimūlakā",
  "tika-abh02t:544_2": "ca na vattabbā siyuṃ. “Nāmapaccayā avijjā”ti ettha hi avijjāpaccayā sabbe cattāro",
  "tika-abh02t:544_3": "khandhā nāmanti vuttāti. Tatthāyaṃ adhippāyo siyā – nāmavisesānaṃ chaṭṭhāyatanādīnaṃ",
  "tika-abh02t:544_4": "avijjāya paccayabhāvo vattabboti chaṭṭhāyatanādimūlakā vuttā. Yadeva pana nāmaṃ avijjāya",
  "tika-abh02t:544_5": "paccayo, tadeva bhavapaccayā avijjāti etthāpi vucceyya, na vattabbaviseso koci, tasmā",
  "tika-abh02t:544_6": "apubbābhāvato na vuttoti. Bhavaggahaṇena ca idha avijjāya paccayabhūtā sabhāvadhammā",
  "tika-abh02t:544_7": "gaṇheyyaṃu, na jātiādīnīti apubbābhāvato na vuttoti daṭṭhabbo. “Avijjāpaccayā avijjātipi",
  "tika-abh02t:544_8": "vuttaṃ siyā”ti vuttaṃ, yathā pana “nāmapaccayā phasso”ti vutte “phassapaccayā phasso”ti",
  "tika-abh02t:544_9": "vuttaṃ na hoti paccayuppannaṃ ṭhapetvā paccayassa gahaṇato, evamidhāpi na siyā, tasmā",
  "tika-abh02t:544_10": "bhavanavasena sabhāvadhammāsabhāvadhammesu sāmaññena pavatto bhava-saddoti na so",
  "tika-abh02t:544_11": "avijjāya paccayoti sakkā vattuṃ. Tena bhavamūlakanayo na vuttoti veditabbo.",
  "tika-abh02t:545_0": "“Upādānapaccayā bhavo”ti ettha viya bhavekadese visuṃ pubbe aggahite bhava-saddo",
  "tika-abh02t:545_1": "paccayasodhanatthaṃ ādito vuccamāno niravasesabodhako hoti, na nāma-saddo. Evaṃsabhāvā",
  "tika-abh02t:545_2": "hi etā niruttiyoti imināvā adhippāyena “avijjāpaccayā avijjātipi vuttaṃ siyā”ti āhāti",
  "tika-abh02t:545_3": "daṭṭhabbaṃ, imināva adhippāyena “bhavassa nippadesattā bhavapaccayāpi upādānanti",
  "tika-abh02t:545_4": "na vutta”nti ayamattho aññamaññapaccayavāre vuttoti daṭṭhabbo. Tattha pacchinnattāti",
  "tika-abh02t:545_5": "etena jātijarāmaraṇānaṃ avijjāya paccayabhāvo anuññāto viya hoti. Jāyamānānaṃ pana",
  "tika-abh02t:545_6": "jāti, na jātiyā jāyamānā, jīyamānamīyamānañca jarāmaraṇaṃ, na jarāmaraṇassa jīyamānamīyamānāti",
  "tika-abh02t:545_7": "jātiādīni ekacittakkhaṇe na avijjāya paccayo honti, tasmā asambhavato eva tammūlakā",
  "tika-abh02t:545_8": "nayā na gahitā, pacchedopi pana atthīti “tattha pacchinnattā”ti vuttanti daṭṭhabbaṃ.",
  "tika-abh02t:545_9": "Teneva “apicā”tiādimāha.",
  "tika-abh02t:546": "Mātikāvaṇṇanā niṭṭhitā.",
  "tika-abh02t:547": "Akusalaniddesavaṇṇanā",
  "tika-abh02t:548_0": "248-249. Upādānassa upādānapaccayattaṃ āpajjeyyāti nanu nāyaṃ doso. Kāmupādānañhi",
  "tika-abh02t:548_1": "diṭṭhupādānassa, tañca itarassa paccayo hotīti? Saccaṃ, kāmupādānassa pana taṇhāgahaṇena",
  "tika-abh02t:548_2": "gahitattā nāme viya visesapaccayattābhāvā ca upādānaggahaṇena taṇhāpaccayā bhavassa",
  "tika-abh02t:548_3": "ca paccayabhūtā diṭṭhi eva gahitāti ayaṃ doso vuttoti daṭṭhabbo. Yasmā ca upādānaṭṭhāne",
  "tika-abh02t:548_4": "paccayuppannaṃ paccayo ca ekameva, tasmā “nāmapaccayā phasso, nāmarūpapaccayā saḷāyatana”nti",
  "tika-abh02t:548_5": "etesaṃ niddesesu viya “upādānapaccayā bhavo”ti etassa niddese paccayo visuṃ na vibhatto.",
  "tika-abh02t:548_6": "Satipi vā bhavassa paccayabhāvena kāmupādānassapi gahaṇe “ṭhapetvā upādāna”nti avuccamāne",
  "tika-abh02t:548_7": "kāmupādānaṃ kāmupādānassa, diṭṭhi ca diṭṭhiyā paccayoti āpajjeyyāti paccayapaccayuppannatānivāraṇatthaṃ",
  "tika-abh02t:548_8": "“ṭhapetvā upādāna”nti vuttanti dasseti.",
  "tika-abh02t:549_0": "252. Cakkhāyatanādiupatthambhakassa cittasamuṭṭhānarūpassa janakaṃ viññāṇaṃ cakkhāyatanupacayādīnaṃ",
  "tika-abh02t:549_1": "paccayoti vuttaṃ tadajanakampīti adhippāyena “yassa cittasamuṭṭhānarūpassā”tiādimāha.",
  "tika-abh02t:549_2": "Tāsampi hīti utuāhārajasantatīnampi hi upatthambhakasamuṭṭhāpanapacchājātapaccayavasena",
  "tika-abh02t:549_3": "viññāṇaṃ paccayo hoti evāti attho.",
  "tika-abh02t:550_0": "254. Yathānurūpanti mahābhūtasaṅkhātaṃ pañcannaṃ sahajātādipaccayo, vatthusaṅkhātaṃ",
  "tika-abh02t:550_1": "chaṭṭhassa purejātādipaccayo, nāmaṃ pañcannaṃ pacchājātādipaccayo, chaṭṭhassa sahajātādipaccayoti esā yathānurūpatā.",
  "tika-abh02t:551": "264. Yassāti yassa paccayuppannassa nāmassa viññāṇassa sampayuttapaccayabhāvo hotīti yojetabbaṃ.",
  "tika-abh02t:552_0": "272. “Phassapaccayāpi nāma”nti phassapaccayabhāvena vattabbasseva nāmassa attano",
  "tika-abh02t:552_1": "paccayuppannena pavatti dassitāti “ṭhapetvā phassa”nti puna vacane koci attho atthīti",
  "tika-abh02t:552_2": "na vuttanti dassento “tathāpī”tiādimāha.",
  "tika-abh02t:553_0": "280. Yasmā adhimokkhopi natthi, tasmā upādānaṭṭhānaṃ parihīnamevāti sambandho. Balavakilesena",
  "tika-abh02t:553_1": "pana padapūraṇassa kāraṇaṃ taṇhāya abhāvo domanassasahagatesu vutto evāti tassa tena",
  "tika-abh02t:553_2": "sambandho yojetabbo. Sabbatthāti tatiyacittādīsu “taṇhāpaccayā adhimokkho”tiādimhi",
  "tika-abh02t:553_3": "vissajjanameva visesaṃ dassetvā pāḷi saṃkhittā. Heṭṭhāti cittuppādakaṇḍādīsu.",
  "tika-abh02t:554": "Akusalaniddesavaṇṇanā niṭṭhitā.",
  "tika-abh02t:555": "Kusalābyākataniddesavaṇṇanā",
  "tika-abh02t:556": "292. Pasādoti saddhā.",
  "tika-abh02t:557_0": "306. “Alobho nidānaṃ kammānaṃ samudayāyā”tiādivacanato sabyāpārāni kusalamūlāni saṅkhārānaṃ",
  "tika-abh02t:557_1": "nidānāni honti, na kammavegakkhittesu vipākesu alobhādisahagatakammapaṭibimbabhūtā",
  "tika-abh02t:557_2": "viya pavattamānā alobhādayoti pañcaviññāṇesu viya nidānarahitatā sotapatitatāti daṭṭhabbā.",
  "tika-abh02t:557_3": "Kiriyadhammā kiriyamattattā kammanidānarahitāicceva parihīnāvijjāṭṭhānā veditabbā.",
  "tika-abh02t:558_0": "Tatiyacatutthavārā asambhavato evāti kasmā vuttaṃ, kiṃ cakkhuviññāṇādīni cakkhāyatanupacayādīnaṃ",
  "tika-abh02t:558_1": "pacchājātapaccayā na hontīti? Honti, tadupatthambhakassa pana cittasamuṭṭhānassa",
  "tika-abh02t:558_2": "asamuṭṭhāpanaṃ sandhāya “asambhavato”ti vuttanti daṭṭhabbaṃ. Sahajātapacchājātaviññāṇassa",
  "tika-abh02t:558_3": "pana vasena tadāpi viññāṇapaccayā nāmarūpaṃ, pacchājātasahajātanāmassa sahajātapurejātabhūtacakkhādirūpassa",
  "tika-abh02t:558_4": "ca vasena nāmarūpapaccayā saḷāyatanañca labbhatīti tatiyacatutthavārā na na sambhavantīti.",
  "tika-abh02t:559": "Kusalābyākataniddesavaṇṇanā niṭṭhitā.",
  "tika-abh02t:560": "Avijjāmūlakakusalaniddesavaṇṇanā",
  "tika-abh02t:561_0": "334. Sammohavasenāti kusalaphale aniccāditāya sabhaye sādurasavisarukkhabījasadise",
  "tika-abh02t:561_1": "taṃnibbattakakusale ca anādīnavadassitāvasena. Samatikkamatthaṃ bhāvanā samatikkamabhāvanā,",
  "tika-abh02t:561_2": "tadaṅgavikkhambhanavasena samatikkamabhūtā vā bhāvanā samatikkamabhāvanā.",
  "tika-abh02t:562_0": "Tathā idha na labbhantīti avijjāya eva saṅkhārānaṃ avigatādipaccayattābhāvaṃ sandhāya",
  "tika-abh02t:562_1": "vuttaṃ, viññāṇādīnaṃ pana saṅkhārādayo avigatādipaccayā hontīti avijjāpaccayā saṅkhāro,",
  "tika-abh02t:562_2": "saṅkhārapaccayā viññāṇaṃ saṅkhārahetukantiādinā yojanā na na sakkā kātunti avigatacatukkādīnipi",
  "tika-abh02t:562_3": "na idha labbhanti. Viññāṇapaccayā nāmarūpaṃ viññāṇasampayuttaṃ nāmantiādinā hi yathālābhayojanāya nayo dassitoti.",
  "tika-abh02t:563": "Avijjāmūlakakusalaniddesavaṇṇanā niṭṭhitā.",
  "tika-abh02t:564": "Kusalamūlakavipākaniddesavaṇṇanā",
  "tika-abh02t:565_0": "343. “Nānākkhaṇikakammapaccaye pana vattabbameva natthī”ti vuttaṃ, kiṃ kusalamūlaṃ",
  "tika-abh02t:565_1": "akusalamūlañca kammapaccayo hotīti? Na hoti, kammapaccayabhūtāya pana cetanāya saṃsaṭṭhaṃ",
  "tika-abh02t:565_2": "kammaṃ viya paccayo hoti. Tena ekībhāvamiva gatattāti evaṃ vuttanti daṭṭhabbaṃ. Yathā",
  "tika-abh02t:565_3": "kusalākusalamūlehi vinā kammaṃ vipākaṃ na janetīti tāni vipākassa pariyāyena upanissayoti",
  "tika-abh02t:565_4": "vuttāni, evaṃ kammena ekībhūtāni saṃsaṭṭhāni hutvā kammajānaṃ paccayā hontīti pariyāyena",
  "tika-abh02t:565_5": "tesaṃ kammapaccayatā vuttā. Esāti esa kusalamūlapaccayo akusalamūlapaccayo cāti yojetabbaṃ.",
  "tika-abh02t:566_0": "Kusalākusalavipākānaṃ viya kiriyānaṃ uppādakāni avijjākusalākusalamūlāni ca na hontīti",
  "tika-abh02t:566_1": "āha “upanissayataṃ na labhantī”ti. Manasikāropi javanavīthipaṭipādakamattattā kusalākusalāni",
  "tika-abh02t:566_2": "viya avijjaṃ upanissayaṃ na karoti, avijjūpanissayānaṃ pana pavattiatthaṃ bhavaṅgāvaṭṭanamattaṃ",
  "tika-abh02t:566_3": "hoti, pahīnāvijjānañca kiriyānaṃ avijjā nevuppādikā, ārammaṇamattameva pana hoti.",
  "tika-abh02t:566_4": "Evañca katvā “kusalo dhammo abyākatassa dhammassa upanissayapaccayena paccayo”ti,",
  "tika-abh02t:566_5": "“vipākadhammadhammo nevavipākanavipākadhammadhammassa upanissayapaccayena paccayo”ti",
  "tika-abh02t:566_6": "ca evamādīsu kiriyānaṃ akusalā upanissayapaccayabhāvena na uddhaṭāti. Apica “avijjāpaccayā",
  "tika-abh02t:566_7": "saṅkhārā”ti etassa vasena avijjāmūlako kusalanayo vutto, “saṅkhārapaccayā viññāṇa”nti",
  "tika-abh02t:566_8": "etassa vasena kusalākusalamūlako vipākanayo, kiriyānaṃ pana neva saṅkhāraggahaṇena,",
  "tika-abh02t:566_9": "na ca viññāṇaggahaṇena gahaṇaṃ gacchatīti taṃmūlako kiriyānayo na labbhatīti na vuttoti daṭṭhabbo.",
  "tika-abh02t:567_0": "Anekabhedatoti avijjādīnaṃ mūlapadānaṃ ekacittakkhaṇikānaṃ kiriyante paṭhamanaye",
  "tika-abh02t:567_1": "sahajātādianekapaccayabhāvena gahitattā tesaṃ paccayānaṃ vasena navādimūlapadānaṃ",
  "tika-abh02t:567_2": "nayānaṃ vasena, anekappakārato catunnaṃ catukkānaṃ vasenāti vā adhippāyo. Kusalākusalānaṃ",
  "tika-abh02t:567_3": "pana vipāke cāti ettha kusalākusalesu kusalākusalānaṃ vipāke cāti vattabbaṃ. Purimapacchimesu",
  "tika-abh02t:567_4": "hi nayesu yathā paccayākāro vutto, taṃdassanatthaṃ “anekabhedato ekadhāvā”ti vuttaṃ,",
  "tika-abh02t:567_5": "na ca pacchimanaye kusale anekabhedato paccayākāro vutto, atha kho “ekadhāvā”ti.",
  "tika-abh02t:567_6": "Ekadhāvāti ca mūlapadekapaccayatāvasena, ekasseva vā nayassa vasena ekappakārenāti",
  "tika-abh02t:567_7": "attho, paṭhamacatukkasseva vasenāti vā adhippāyo. Dhammapaccayabhedeti avijjādīnaṃ",
  "tika-abh02t:567_8": "dhammānaṃ paccayabhāvabhede jarāmaraṇādīnaṃ dhammānaṃ jātiādipaccayabhede, taṃtaṃcittuppādasamayaparicchinnānaṃ",
  "tika-abh02t:567_9": "vā phassādīnaṃ dhammānaṃ ekakkhaṇikāvijjādipaccayabhede. Pariyattiādīnaṃ kamo pariyatti…pe…",
  "tika-abh02t:567_10": "paṭipattikkamo. Paccayākāre hi pāḷipariyāpuṇanatadatthasavanapāḷiatthacintanāni “jarāmaraṇaṃ",
  "tika-abh02t:567_11": "aniccaṃ saṅkhataṃ…pe… nirodhadhamma”ntiādinā bhāvanāpaṭipatti ca kamena kātabbāti",
  "tika-abh02t:567_12": "kama-ggahaṇaṃ karoti. Tatoti ñāṇappabhedajanakato kamato. Aññaṃ karaṇīyataraṃ natthi.",
  "tika-abh02t:567_13": "Tadāyattā hi dukkhantakiriyāti.",
  "tika-abh02t:568": "Kusalamūlakavipākaniddesavaṇṇanā niṭṭhitā.",
  "tika-abh02t:569": "Abhidhammabhājanīyavaṇṇanā niṭṭhitā.",
  "tika-abh02t:570": "Paṭiccasamuppādavibhaṅgavaṇṇanā niṭṭhitā.",
  "tika-abh02t:571": "7. Satipaṭṭhānavibhaṅgo",
  "tika-abh02t:572": "1. Suttantabhājanīyaṃ",
  "tika-abh02t:573": "Uddesavāravaṇṇanā",
  "tika-abh02t:574_0": "355. Tayo satipaṭṭhānāti satipaṭṭhāna-saddassa atthuddhāraṃ karoti, na idha pāḷiyaṃ",
  "tika-abh02t:574_1": "vuttassa satipaṭṭhāna-saddassa atthadassanaṃ. Ādīsu hi satigocaroti ādi-saddena “phassasamudayā",
  "tika-abh02t:574_2": "vedanānaṃ samudayo, nāmarūpasamudayā cittassa samudayo, manasikārasamudayā dhammānaṃ",
  "tika-abh02t:574_3": "samudayo”ti satipaṭṭhānanti vuttānaṃ satigocarānaṃ dīpake suttappadese saṅgaṇhāti.",
  "tika-abh02t:574_4": "Evaṃ paṭisambhidāpāḷiyampi avasesapāḷippadesadassanattho ādi-saddo daṭṭhabbo. Dānādīnipi",
  "tika-abh02t:574_5": "karontassa rūpādīni kasiṇādīni ca satiyā ṭhānaṃ hotīti taṃnivāraṇatthamāha “padhānaṃ",
  "tika-abh02t:574_6": "ṭhāna”nti. Pa-saddo hi padhānatthadīpakoti adhippāyo.",
  "tika-abh02t:575": "Ariyoti ariyaṃ seṭṭhaṃ sammāsambuddhamāha. Etthāti etasmiṃ saḷāyatanavibhaṅgasutteti attho. Suttekadesena hi suttaṃ dasseti. Tattha hi –",
  "tika-abh02t:576_0": "“Tayo satipaṭṭhānā yadariyo…pe… arahatīti iti kho panetaṃ vuttaṃ, kiñcetaṃ paṭicca",
  "tika-abh02t:576_1": "vuttaṃ? Idha, bhikkhave, satthā sāvakānaṃ dhammaṃ deseti anukampako hitesī anukampaṃ",
  "tika-abh02t:576_2": "upādāya ‘idaṃ vo hitāya idaṃ vo sukhāyā’ti. Tassa sāvakā na sussūsanti, na sotaṃ",
  "tika-abh02t:576_3": "odahanti, na aññā cittaṃ upaṭṭhāpenti, vokkamma ca satthusāsanā vattanti. Tatra,",
  "tika-abh02t:576_4": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "tika-abh02t:576_5": "anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ. Yadariyo…pe… arahati.",
  "tika-abh02t:577_0": "“Puna caparaṃ bhikkhave satthā…pe… idaṃ vo sukhāyāti. Tassa ekacce sāvakā na sussūsanti…pe…",
  "tika-abh02t:577_1": "vattanti. Ekacce sāvakā sussūsanti …pe… na ca vokkamma satthusāsanā vattanti. Tatra,",
  "tika-abh02t:577_2": "bhikkhave, tathāgato na ceva attamano hoti, na ca attamanataṃ paṭisaṃvedeti. Na ceva",
  "tika-abh02t:577_3": "anattamano hoti, na ca anattamanataṃ paṭisaṃvedeti. Attamanatañca anattamanatañca",
  "tika-abh02t:577_4": "tadubhayaṃ abhinivajjetvā upekkhako ca viharati sato sampajāno. Idaṃ, bhikkhave, dutiyaṃ…pe….",
  "tika-abh02t:578_0": "“Puna caparaṃ…pe… sukhāyāti. Tassa sāvakā sussūsanti…pe… vattanti. Tatra, bhikkhave,",
  "tika-abh02t:578_1": "tathāgato attamano ceva hoti, attamanatañca paṭisaṃvedeti, anavassuto ca viharati",
  "tika-abh02t:578_2": "sato sampajāno. Idaṃ, bhikkhave, tatiya”nti –",
  "tika-abh02t:579": "Evaṃ paṭighānunayehi anavassutatā, niccaṃ upaṭṭhitasatitā, tadubhayavītivattatā satipaṭṭhānanti vuttā. Buddhānameva kira niccaṃ upaṭṭhitasatitā hoti, na paccekabuddhādīnanti.",
  "tika-abh02t:580_0": "Pa-saddo ārambhaṃ joteti, ārambho ca pavattīti katvā āha “pavattayitabbatoti attho”ti.",
  "tika-abh02t:580_1": "Satiyā karaṇabhūtāya paṭṭhānaṃ paṭṭhāpetabbaṃ satipaṭṭhānaṃ. Ana-saddañhi bahulaṃ-vacanena",
  "tika-abh02t:580_2": "kammatthaṃ icchanti saddavidū, tatheva kattuatthampi icchantīti puna tatiyanaye “patiṭṭhātīti",
  "tika-abh02t:580_3": "paṭṭhāna”nti vuttaṃ. Tattha pa-saddo bhusatthaṃ pakkhandanaṃ dīpetīti “okkantitvā",
  "tika-abh02t:580_4": "pakkhanditvā vattatīti attho”ti āha. Puna bhāvatthe sati-saddaṃ paṭṭhāna-saddañca",
  "tika-abh02t:580_5": "vaṇṇento “atha vā”tiādimāha. Tena purimatthe sati-saddo paṭṭhāna-saddo ca kattuatthoti viññāyati.",
  "tika-abh02t:581_0": "Visesena kāyo ca vedanā ca assādassa kāraṇanti tappahānatthaṃ tesaṃ taṇhāvatthūnaṃ",
  "tika-abh02t:581_1": "oḷārikasukhumānaṃ asubhadukkhatādassanāni mandatikkhapaññehi taṇhācaritehi sukarānīti",
  "tika-abh02t:581_2": "tāni tesaṃ visuddhimaggoti vuttāni, evaṃ diṭṭhiyā visesakāraṇesu cittadhammesu aniccānattatādassanāni",
  "tika-abh02t:581_3": "nātipabhedātipabhedagatesu tesu tappahānatthaṃ mandatikkhānaṃ diṭṭhicaritānaṃ sukarānīti",
  "tika-abh02t:581_4": "tesaṃ tāni visuddhimaggoti. Tikkho samathayāniko oḷārikārammaṇaṃ pariggaṇhanto tattha",
  "tika-abh02t:581_5": "aṭṭhatvā jhānaṃ samāpajjitvā vuṭṭhāya vedanaṃ pariggaṇhātīti āha “oḷārikārammaṇe",
  "tika-abh02t:581_6": "asaṇṭhahanato”ti. Vipassanāyānikassa sukhume citte dhammesu ca cittaṃ pakkhandatīti",
  "tika-abh02t:581_7": "tadanupassanānaṃ taṃvisuddhimaggatā vuttā.",
  "tika-abh02t:582_0": "Tesaṃ tatthāti ettha tattha-saddassa pahānatthanti etena yojanā. Pañca kāmaguṇā savisesā",
  "tika-abh02t:582_1": "kāye labbhantīti visesena kāyo kāmoghassa vatthu, bhave sukhaggahaṇavasena bhavassādo",
  "tika-abh02t:582_2": "hotīti bhavoghassa vedanā, santatighanaggahaṇavasena citte attābhiniveso hotīti diṭṭhoghassa",
  "tika-abh02t:582_3": "cittaṃ, dhammavinibbhogassa dhammānaṃ dhammamattatāya ca duppaṭivijjhattā sammoho",
  "tika-abh02t:582_4": "hotīti avijjoghassa dhammā, tasmā tesu tesaṃ pahānatthaṃ cattārova vuttā, dukkhāya",
  "tika-abh02t:582_5": "vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā",
  "tika-abh02t:582_6": "vedanā visesena byāpādakāyaganthassa vatthu, citte niccaggahaṇavasena sassatassa",
  "tika-abh02t:582_7": "attano sīlena suddhītiādiparāmasanaṃ hotīti sīlabbataparāmāsassa cittaṃ, nāmarūpaparicchedena",
  "tika-abh02t:582_8": "bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti",
  "tika-abh02t:582_9": "tassa dhammā…pe… sukhavedanāssādavasena paralokanirapekkho “natthi dinna”ntiādiparāmāsaṃ",
  "tika-abh02t:582_10": "uppādetīti diṭṭhupādānassa vedanā. Santatighanaggahaṇavasena sarāgādicitte sammoho",
  "tika-abh02t:582_11": "hotīti mohāgatiyā cittaṃ, dhammasabhāvānavabodhena bhayaṃ hotīti bhayāgatiyā dhammā…pe…",
  "tika-abh02t:582_12": "avuttānaṃ vuttanayena vatthubhāvo yojetabbo.",
  "tika-abh02t:583_0": "“Āhārasamudayā kāyasamudayo, phassasamudayā vedanāsamudayo, saṅkhārapaccayā viññāṇaṃ,",
  "tika-abh02t:583_1": "viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārā",
  "tika-abh02t:583_2": "kāyādiparijānanena pariññātā hontīti āha “catubbidhāhārapariññattha”nti. Pakaraṇanayoti",
  "tika-abh02t:583_3": "tambapaṇṇibhāsāya vaṇṇanānayo. Nettipeṭakappakaraṇe dhammakathikānaṃ yojanānayotipi vadanti.",
  "tika-abh02t:584_0": "Saraṇavasenāti kāyādīnaṃ kusalādidhammānañca dhāraṇatāvasena. Saranti gacchanti etāyāti",
  "tika-abh02t:584_1": "satīti imasmiṃ atthe ekatte nibbāne samāgamo ekattasamosaraṇaṃ. Etadeva hi dassetuṃ",
  "tika-abh02t:584_2": "“yathā hī”tiādimāha. Ekanibbānappavesahetubhūto vā samānatāya eko satipaṭṭhānasabhāvo",
  "tika-abh02t:584_3": "ekattaṃ, tattha samosaraṇaṃ taṃsabhāgatā ekattasamosaraṇaṃ. Ekanibbānappavesahetubhāvaṃ",
  "tika-abh02t:584_4": "pana dassetuṃ “yathā hī”tiādimāha. Etasmiṃ atthe saraṇekattasamosaraṇāni saha satipaṭṭhānekabhāvassa",
  "tika-abh02t:584_5": "kāraṇattena vuttānīti daṭṭhabbāni, purimasmiṃ visuṃ. Saraṇavasenāti vā gamanavasenāti",
  "tika-abh02t:584_6": "atthe sati tadeva gamanaṃ samosaraṇanti samosaraṇe vā sati-saddatthavasena avuccamāne",
  "tika-abh02t:584_7": "dhāraṇatāva satīti sati-saddatthantarābhāvā purimaṃ satibhāvassa kāraṇaṃ, pacchimaṃ",
  "tika-abh02t:584_8": "ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni.",
  "tika-abh02t:585_0": "Cuddasavidhenāti idaṃ mahāsatipaṭṭhānasutte vuttānaṃ ānāpānapabbādīnaṃ vasena. Tathā",
  "tika-abh02t:585_1": "pañcavidhena dhammānupassananti etthāpi daṭṭhabbaṃ. Ettha ca uṭṭhānakabhaṇḍasadisatā",
  "tika-abh02t:585_2": "taṃtaṃsatipaṭṭhānabhāvanānubhāvassa daṭṭhabbā. Bhikkhugocarā hi ete. Vuttañhi “gocare,",
  "tika-abh02t:585_3": "bhikkhave, caratha sake pettike visaye”tiādi.",
  "tika-abh02t:586": "Kāyānupassanādipaṭipattiyā bhikkhu hotīti bhikkhuṃ “kāyānupassī viharatī”tiādinā dasseti bhikkhumhi taṃniyamato. Tenāha “paṭipattiyā vā bhikkhubhāvadassanato”ti.",
  "tika-abh02t:587_0": "Samaṃ careyyāti kāyādivisamacariyaṃ pahāya kāyādīhi samaṃ careyya. Rāgādivūpasamena",
  "tika-abh02t:587_1": "santo, indriyadamanena danto, catumagganiyamena niyato, seṭṭhacāritāya brahmacārī.",
  "tika-abh02t:587_2": "Kāyadaṇḍādioropanena nidhāya daṇḍaṃ. So evarūpo bāhitapāpasamitapāpabhinnakilesatāhi",
  "tika-abh02t:587_3": "brāhmaṇādisamañño veditabbo.",
  "tika-abh02t:588": "Kāyānupassanāuddesavaṇṇanā",
  "tika-abh02t:589_0": "Asammissatoti vedanādayopi ettha sitā, ettha paṭibaddhāti kāye vedanādianupassanāpasaṅgepi",
  "tika-abh02t:589_1": "āpanne tadamissatoti attho. Avayavīgāhasamaññātidhāvanasārādānābhinivesanisedhanatthaṃ",
  "tika-abh02t:589_2": "kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhujjanto",
  "tika-abh02t:589_3": "“tathā na kāye”tiādimāha. Pāsādādinagarāvayavasamūhe avayavīvādinopi avayavīgāhaṃ",
  "tika-abh02t:589_4": "na karonti. Nagaraṃ nāma koci attho atthīti pana kesañci samaññātidhāvanaṃ siyāti",
  "tika-abh02t:589_5": "itthipurisādisamaññātidhāvane nagaranidassanaṃ vuttaṃ.",
  "tika-abh02t:590_0": "Yaṃ passati itthiṃ vā purisaṃ vā, nanu cakkhunā itthipurisadassanaṃ natthīti? Saccaṃ",
  "tika-abh02t:590_1": "natthi, “itthiṃ passāmi, purisaṃ passāmī”ti pana pavattasaññāya vasena “yaṃ passatī”ti",
  "tika-abh02t:590_2": "vuttaṃ. Micchādassane vā diṭṭhiyā yaṃ passati, na taṃ diṭṭhaṃ, taṃ rūpāyatanaṃ na",
  "tika-abh02t:590_3": "hoti, rūpāyatanaṃ vā taṃ na hotīti attho. Atha vā taṃ kesādibhūtupādāyasamūhasaṅkhātaṃ",
  "tika-abh02t:590_4": "diṭṭhaṃ na hoti, diṭṭhaṃ vā yathāvuttaṃ na hotīti attho. Yaṃ diṭṭhaṃ taṃ na passatīti",
  "tika-abh02t:590_5": "yaṃ rūpāyatanaṃ, kesādibhūtupādāyasamūhasaṅkhātaṃ vā diṭṭhaṃ, taṃ paññācakkhunā bhūtato na passatīti attho.",
  "tika-abh02t:591_0": "Na aññadhammānupassīti na aññasabhāvānupassī, asubhādito aññākārānupassī na hotīti",
  "tika-abh02t:591_1": "vuttaṃ hoti. Pathavīkāyanti kesādipathaviṃ dhammasamūhattā kāyoti vadati, lakkhaṇapathavimeva",
  "tika-abh02t:591_2": "vā anekappabhedasakalasarīragataṃ pubbāpariyabhāvena pavattamānaṃ samūhavasena gahetvā",
  "tika-abh02t:591_3": "kāyoti vadati, evaṃ aññatthāpi.",
  "tika-abh02t:592_0": "Ajjhattabahiddhāti ajjhattabahiddhādhammānaṃ ghaṭitārammaṇaṃ ekato ārammaṇabhāvo",
  "tika-abh02t:592_1": "natthīti attho, ajjhattabahiddhā dhammā vā ghaṭitārammaṇaṃ idaṃ natthīti attho. Tīsu",
  "tika-abh02t:592_2": "bhavesu kilesānanti bhavattayavisayānaṃ kilesānanti attho.",
  "tika-abh02t:593_0": "Sabbatthikanti sabbattha bhavaṃ. Sabbasmiṃ līne uddhaṭe ca citte icchitabbattā, sabbe",
  "tika-abh02t:593_1": "vā līne uddhaṭe ca bhāvetabbā bojjhaṅgā atthikā etāyāti sabbatthikā. Antosaṅkhepoti",
  "tika-abh02t:593_2": "antoolīyanā kosajjanti attho.",
  "tika-abh02t:594_0": "Avisesena dvīhipi nīvaraṇappahānaṃ vuttanti katvā puna ekekena vuttappahānavisesaṃ",
  "tika-abh02t:594_1": "dassetuṃ “visesenā”ti āha, “vineyya nīvaraṇānī”ti avatvā abhijjhādomanassavinayassa",
  "tika-abh02t:594_2": "vā payojanaṃ dassento “visesenā”tiādimāha. Kāyānupassanābhāvanāya ujuvipaccanīkānaṃ",
  "tika-abh02t:594_3": "anurodhavirodhādīnaṃ pahānadassanañhi etassa payojananti. Kāyabhāvanāyāti kāyānupassanābhāvanā",
  "tika-abh02t:594_4": "adhippetā. Tenāti anurodhādippahānavacanena.",
  "tika-abh02t:595_0": "Sabbatthikakammaṭṭhānaṃ buddhānussati mettā maraṇassati asubhabhāvanā ca. Satisampajaññena",
  "tika-abh02t:595_1": "etena yoginā parihariyamānaṃ taṃ sabbatthikakammaṭṭhānaṃ vuttaṃ satisampajaññabalena",
  "tika-abh02t:595_2": "avicchinnassa tassa pariharitabbattā, satiyā vā samatho vutto samādhikkhandhasaṅgahitattā.",
  "tika-abh02t:596": "Kāyānupassanāuddesavaṇṇanā niṭṭhitā.",
  "tika-abh02t:597": "Vedanānupassanādiuddesavaṇṇanā",
  "tika-abh02t:598": "Kevalaṃ panidhātiādinā idha ettakaṃ veditabbanti veditabbaṃ paricchedaṃ dasseti. Addamadakkhīti dvepi ekatthā. Sammaddasoti sammā passako.",
  "tika-abh02t:599": "Sukhadukkhatopi cāti sukhādīnaṃ ṭhitivipariṇāmañāṇasukhatāya, vipariṇāmaṭṭhitiaññāṇadukkhatāya ca vuttattā tissopi ca sukhato tissopi ca dukkhato anupassitabbāti attho.",
  "tika-abh02t:600_0": "Rūpādiārammaṇachandādiadhipatiñāṇādisahajātakāmāvacarādibhūminānattabhedānaṃ kusalākusalatabbipākakiriyānānattabhedassa",
  "tika-abh02t:600_1": "ca ādi-saddena sasaṅkhārikāsaṅkhārikasavatthukāvatthukādinānattabhedānañca vasenāti",
  "tika-abh02t:600_2": "yojetabbaṃ. Suññatādhammassāti “dhammā honti, khandhā hontī”tiādinā suññatāvāre āgatasuññatāsabhāvassa",
  "tika-abh02t:600_3": "vasena. Kāmañcetthātiādinā pubbe pahīnattā puna pahānaṃ na vattabbanti codanaṃ dasseti,",
  "tika-abh02t:600_4": "maggacittakkhaṇe vā ekattha pahīnaṃ sabbattha pahīnaṃ hotīti visuṃ visuṃ na vattabbanti.",
  "tika-abh02t:600_5": "Tattha purimacodanāya nānāpuggalaparihāro, pacchimāya nānācittakkhaṇikaparihāro.",
  "tika-abh02t:600_6": "Lokiyabhāvanāya hi kāye pahīnaṃ na vedanādīsu vikkhambhitaṃ hoti. Yadipi na pavatteyya,",
  "tika-abh02t:600_7": "na paṭipakkhabhāvanāya tattha sā abhijjhādomanassassa appavatti hotīti puna tappahānaṃ",
  "tika-abh02t:600_8": "vattabbamevāti. Ubhayattha vā ubhayaṃ sambhavato yojetabbaṃ. Ekattha pahīnaṃ sesesupi",
  "tika-abh02t:600_9": "pahīnaṃ hotīti maggasatipaṭṭhānabhāvanaṃ, lokiyabhāvanāya vā sabbattha appavattimattaṃ",
  "tika-abh02t:600_10": "sandhāya vuttaṃ. “Pañcapi khandhā loko”ti hi catūsupi vuttanti.",
  "tika-abh02t:601": "Vedanānupassanādiuddesavaṇṇanā niṭṭhitā.",
  "tika-abh02t:602": "Uddesavāravaṇṇanā niṭṭhitā.",
  "tika-abh02t:603": "Kāyānupassanāniddesavaṇṇanā",
  "tika-abh02t:604_0": "356. Sabbappakāravacanena uddese dassitā ajjhattādianupassanā pakārā ca gahitā. Tattha",
  "tika-abh02t:604_1": "antogadhā cuddasa pakārā, kāyagatāsatisutte vuttā kesādivaṇṇakasiṇārammaṇacatukkajjhānappakārā,",
  "tika-abh02t:604_2": "lokiyādippakārā cāti tepi gahitā eva. Niddese hi ekappakāraniddesena nidassanamattaṃ",
  "tika-abh02t:604_3": "katanti, sabbappakāraggahaṇañca bāhiresupi ekadesasambhavato katanti daṭṭhabbaṃ.",
  "tika-abh02t:605_0": "Tiriyaṃ tacaparicchinnanti ettha nanu kesalomanakhānaṃ atacaparicchinnatā tacassa",
  "tika-abh02t:605_1": "ca atthīti? Yadipi atthi, tacaparicchinnabahulatāya pana tacaparicchinnatā na na",
  "tika-abh02t:605_2": "hoti kāyassāti evaṃ vuttaṃ. Taco pariyanto assāti tacapariyantoti vuttoti etena pana",
  "tika-abh02t:605_3": "vacanena kāyekadesabhūto taco gahito eva. Tappaṭibaddhā ca kesādayo tadanupaviṭṭhamūlā",
  "tika-abh02t:605_4": "tacapariyantāva hontīti dvattiṃsākārasamūho sabbopi kāyo tacapariyantoti vuttoti veditabbo.",
  "tika-abh02t:606_0": "“Pūraṃ nānappakārassā”ti vuttaṃ, ke pana te pakārā? Yehi nānappakāraṃ asuci vuttanti",
  "tika-abh02t:606_1": "kesā lomātiādi vuttanti imamatthaṃ dīpento āha “ete kesādayo ākārā”ti. Ākārā pakārāti hi eko attho.",
  "tika-abh02t:607_0": "Nisinnassa yāva aparipphandanisajjāmūlakaṃ dukkhaṃ uppajjati, yāvatā uṭṭhāti vā,",
  "tika-abh02t:607_1": "tāva eko nisajjavāro. Yena vidhinā uggahe kusalo hoti, so sattavidho vidhi “uggahakosalla”nti",
  "tika-abh02t:607_2": "vuccati, taṃnibbattaṃ vā ñāṇaṃ.",
  "tika-abh02t:608_0": "Pathavīdhātubahulabhāvato matthaluṅgassa karīsāvasāne tantiāropanamāha. Ettha pana",
  "tika-abh02t:608_1": "maṃsaṃ…pe… vakkaṃ…pe… kesāti evaṃ vakkapañcakādīsu anulomasajjhāyaṃ vatvā paṭilomasajjhāyo",
  "tika-abh02t:608_2": "purimehi sambandho vutto. Svāyaṃ ye parato visuṃ tipañcāhaṃ, purimehi ekato tipañcāhanti",
  "tika-abh02t:608_3": "chapañcāhaṃ sajjhāyā vakkhamānā, tesu ādiantadassanavasena vuttoti daṭṭhabbo. Anulomapaṭilomasajjhāyepi",
  "tika-abh02t:608_4": "hi paṭilomasajjhāyo antimoti. Sajjhāyappakārantaraṃ vā etampīti veditabbaṃ. Hatthasaṅkhalikā",
  "tika-abh02t:608_5": "aṅgulipanti. Lakkhaṇapaṭivedhassāti asubhalakkhaṇapaṭivedhassa, dhātulakkhaṇapaṭivedhassa vā.",
  "tika-abh02t:609": "Attano bhāgo sabhāgo, sabhāgena paricchedo sabhāgaparicchedo, heṭṭhuparitiriyantehi sakakoṭṭhāsikakesantarādīhi ca paricchedoti attho.",
  "tika-abh02t:610": "Dhātuvibhaṅgo pukkusātisuttaṃ. Sādhāraṇavasenāti ettakeneva siddhe sabba-ggahaṇaṃ vaṇṇakasiṇavasena catukkajjhānikasamathasādhāraṇattassa ca dassanatthaṃ.",
  "tika-abh02t:611_0": "Okkamanavissajjananti paṭipajjitabbavajjetabbe maggeti attho. Bahiddhā puthuttārammaṇeti",
  "tika-abh02t:611_1": "ettha kāyānupassanaṃ hitvā subhādivasena gayhamānā kesādayopi bahiddhā puthuttārammaṇānevāti",
  "tika-abh02t:611_2": "veditabbā. Ukkuṭṭhukkaṭṭhiṭṭhāneyeva uṭṭhahitvāti pubbe viya ekattha katāya ukkuṭṭhiyā",
  "tika-abh02t:611_3": "kamena sabbatālesu patitvā uṭṭhahitvā pariyantatālaṃ āditālañca agantvā tato tato",
  "tika-abh02t:611_4": "tattha tattheva katāya ukkuṭṭhiyā uṭṭhahitvāti attho.",
  "tika-abh02t:612_0": "Adhicittanti samathavipassanācittaṃ. Anuyuttenāti yuttapayuttena, bhāventenāti attho.",
  "tika-abh02t:612_1": "Samādhinimittaṃ upalakkhaṇākāro samādhiyeva. Manasi kātabbanti citte kātabbaṃ, uppādetabbanti",
  "tika-abh02t:612_2": "attho. Samādhikāraṇaṃ vā ārammaṇaṃ samādhinimittaṃ āvajjitabbanti attho. Ṭhānaṃ atthīti",
  "tika-abh02t:612_3": "vacanaseso, taṃ cittaṃ kosajjāya saṃvatteyya, etassa saṃvattanassa kāraṇaṃ atthīti",
  "tika-abh02t:612_4": "attho. Taṃ vā manasikaraṇaṃ cittaṃ kosajjāya saṃvatteyyāti etassa ṭhānaṃ kāraṇanti",
  "tika-abh02t:612_5": "attho. Na ca pabhaṅgūti kammaniyabhāvūpagamanena ca pabhijjanasabhāvanti attho.",
  "tika-abh02t:613_0": "Ālimpetīti ādīpeti jāleti. Tañcāti taṃ piḷandhanavikatisaṅkhātaṃ atthaṃ payojanaṃ.",
  "tika-abh02t:613_1": "Assāti suvaṇṇakārassa anubhoti sambhoti sādheti. Assa vā suvaṇṇassa taṃ atthaṃ suvaṇṇakāro anubhoti pāpuṇāti.",
  "tika-abh02t:614_0": "Abhiññāya iddhividhādiñāṇena sacchikaraṇīyassa iddhividhapaccanubhavanādikassa abhiññāsacchikaraṇīyassa.",
  "tika-abh02t:614_1": "Paccakkhaṃ yassa atthi, so sakkhi, sakkhino bhabbatā sakkhibhabbatā, sakkhibhavanatāti",
  "tika-abh02t:614_2": "vuttaṃ hoti. Sakkhi ca so bhabbo cāti vā sakkhibhabbo. Ayañhi iddhividhādīnaṃ bhabbo,",
  "tika-abh02t:614_3": "tattha ca sakkhīti sakkhibhabbo, tassa bhāvo sakkhibhabbatā, taṃ pāpuṇāti. Āyataneti",
  "tika-abh02t:614_4": "pubbahetādike kāraṇe sati.",
  "tika-abh02t:615_0": "Sītibhāvanti nibbānaṃ, kilesadarathavūpasamaṃ vā. Sampahaṃsetīti samapavattaṃ cittaṃ",
  "tika-abh02t:615_1": "tathāpavattiyā paññāya toseti uttejeti. Yadā vā nirassādaṃ cittaṃ bhāvanāya na pakkhandati,",
  "tika-abh02t:615_2": "tadā jātiādīni saṃvegavatthūni paccavekkhitvā sampahaṃseti samuttejeti.",
  "tika-abh02t:616": "Tiriyaṃ aññamaññena paricchinnā, kathaṃ? Dve kesā ekato natthīti. Āsayoti nissayo, paccayoti attho.",
  "tika-abh02t:617": "Nakhā tiriyaṃ aññamaññena paricchinnāti visuṃ vavatthitataṃ sandhāya vuttaṃ. Tameva hi atthaṃ dassetuṃ “dve nakhā ekato natthī”ti āhāti.",
  "tika-abh02t:618_0": "Sukhumampīti yathāvuttaoḷārikacammato sukhumaṃ antomukhacammādi. Koṭṭhāsesu vā tacena",
  "tika-abh02t:618_1": "paricchinnattā yaṃ durupalakkhaṇīyaṃ, taṃ “sukhuma”nti vuttaṃ. Tañhi vuttanayena",
  "tika-abh02t:618_2": "tacaṃ vivaritvā passantassa pākaṭaṃ hotīti.",
  "tika-abh02t:619": "Tālaguḷapaṭalaṃ nāma pakkatālaphalalasikaṃ tālapaṭṭikāya limpitvā sukkhāpetvā uddharitvā gahitapaṭalaṃ.",
  "tika-abh02t:620": "Evaṃ timattānīti evaṃ-matta-saddehi gopphakaṭṭhikādīni avuttānipi dassetīti veditabbaṃ. Kīḷāgoḷakāni suttena bandhitvā aññamaññaṃ ghaṭṭetvā kīḷanagoḷakāni.",
  "tika-abh02t:621_0": "Tattha jaṅghaṭṭhikassa patiṭṭhitaṭṭhānanti jaṇṇukaṭṭhimhi pavisitvā ṭhitaṭṭhānanti",
  "tika-abh02t:621_1": "adhippāyo. Tena aṭṭhinā patiṭṭhitaṭṭhānaṃ yaṃ kaṭiṭṭhino, taṃ aggachinnamahāpunnāgaphalasadisaṃ.",
  "tika-abh02t:621_2": "Sīsakapaṭṭaveṭhakaṃ veṭhetvā ṭhapitasīsamayaṃ paṭṭakaṃ. Suttakantanasalākāviddhā",
  "tika-abh02t:621_3": "goḷakā vaṭṭanāti vuccanti, vaṭṭanānaṃ āvali vaṭṭanāvali. Avalekhanasatthakaṃ ucchutacāvalekhanasatthakaṃ.",
  "tika-abh02t:622": "Vakkabhāgena paricchinnanti vakkapariyantabhāgena paricchinnaṃ.",
  "tika-abh02t:623": "Sakkharasudhāvaṇṇanti marumpehi katasudhāvaṇṇaṃ. “Setasakkharasudhāvaṇṇa”nti ca pāṭhaṃ vadanti, setasakkharāvaṇṇaṃ sudhāvaṇṇañcāti attho.",
  "tika-abh02t:624": "Yattha annapānaṃ nipatitvā tiṭṭhatīti sambandho.",
  "tika-abh02t:625": "Visamacchinnakalāpo visamaṃ udakaṃ paggharati, evameva sarīraṃ kesakūpādivivarehi upari heṭṭhā tiriyañca visamaṃ paggharatīti dassetuṃ visamacchinna-ggahaṇaṃ karoti.",
  "tika-abh02t:626": "Atikaṭukaaccuṇhādiko visabhāgāhāro uṇhakāle pavattamānānaṃ dhātūnaṃ visabhāgattā.",
  "tika-abh02t:627_0": "Ekattārammaṇabaleneva vāti vikkhambhitanīvaraṇena susamāhitacittena upaṭṭhitassa",
  "tika-abh02t:627_1": "nānārammaṇavipphandanavirahena ekasabhāvassa ārammaṇassa vasena. Tañhi ekattārammaṇaṃ",
  "tika-abh02t:627_2": "upaṭṭhahamānameva attani abhiratiṃ, sātisayaṃ pharaṇapītiṃ, iṭṭhākārānubhavanañca",
  "tika-abh02t:627_3": "somanassaṃ uppādeti. Na hi abhiratisomanassehi vinā anatikkantapītisukhassa ekattupaṭṭhānaṃ atthīti.",
  "tika-abh02t:628_0": "Avisesato pana sādhāraṇavasenāti paṭikūladhātuvaṇṇavisesaṃ akatvā samathavipassanāsādhāraṇavasenāti",
  "tika-abh02t:628_1": "attho. Tividhenāti anulomādinā vakkhamānena. Cha māseti addhamāse ūnepi māsaparicchedena",
  "tika-abh02t:628_2": "paricchijjamāne sajjhāye cha māsā paricchedakā hontīti katvā vuttanti veditabbaṃ.",
  "tika-abh02t:628_3": "Paricchijjamānassa māsantaragamananivāraṇañhi chamāsaggahaṇaṃ, na sakalachamāse parivattadassanatthaṃ.",
  "tika-abh02t:628_4": "Ācariyāti aṭṭhakathācariyā.",
  "tika-abh02t:629": "Lakkhaṇanti dhātupaṭikūlalakkhaṇaṃ. Janaṃ na arahantīti ajaññā, jane pavesetuṃ ayuttā jigucchanīyāti vuttaṃ hoti.",
  "tika-abh02t:630_0": "Paṭipāṭiyā aṭṭhīnīti paṭipāṭiyā aṭṭhīni koṭiyā ṭhitāni. Na ettha koci attā nāma atthi,",
  "tika-abh02t:630_1": "aṭṭhīni eva aṭṭhipuñjamatto evāyaṃ saṅghāṭoti dasseti. Anekasandhiyamitoti anekehi",
  "tika-abh02t:630_2": "sandhīhi yamito sambaddho so aṭṭhipuñjoti dasseti. Na kehicīti yamentaṃ attānaṃ paṭisedheti.",
  "tika-abh02t:630_3": "Codito jarāya maraṇābhimukhagamanena codito.",
  "tika-abh02t:631_0": "Mahābhūtaṃ upādārūpena paricchinnaṃ “nīlaṃ pītaṃ sugandhaṃ duggandha”ntiādinā. Upādārūpaṃ",
  "tika-abh02t:631_1": "mahābhūtena tannissitassa tassa tato bahi abhāvā. Chāyātapānaṃ ātapapaccayachāyuppādakabhāvo",
  "tika-abh02t:631_2": "aññamaññaparicchedakatā. Rūpakkhandhassa pariggahitattā tadantogadhānaṃ cakkhādiāyatanadvārānaṃ",
  "tika-abh02t:631_3": "vasena taṃtaṃdvārikā arūpino khandhā pākaṭā honti, āyatanāni ca dvārāni ca āyatanadvārānīti",
  "tika-abh02t:631_4": "vā attho. Tena rūpāyatanādīnañca vasenāti vuttaṃ hoti.",
  "tika-abh02t:632": "Sappaccayāti sappaccayabhāvā, paccayāyattaṃ hutvā nibbattanti vuttaṃ hoti. Samāno vā sadiso yutto paccayo sappaccayo, tasmā sappaccayā.",
  "tika-abh02t:633": "Ettakoti yathāvuttena ākārena paguṇo koṭṭhāso. Uggahova uggahasandhi. Vaṇṇādimukhena hi upaṭṭhānaṃ ettha sandhīyati sambajjhatīti “sandhī”ti vuccati.",
  "tika-abh02t:634_0": "Upaṭṭhātīti vaṇṇādivasena upaṭṭhātīti attho. Pañcaṅgasamannāgateti nātidūranāccāsannagamanāgamanasampannanti",
  "tika-abh02t:634_1": "ekaṅgaṃ, divā abbokiṇṇaṃ rattiṃ appasaddaṃ appanigghosanti ekaṃ, appaḍaṃsamakasavātātapasarīsapasamphassanti",
  "tika-abh02t:634_2": "ekaṃ, tasmiṃ kho pana senāsane viharantassa appakasirena uppajjati cīvara…pe… parikkhāroti",
  "tika-abh02t:634_3": "ekaṃ, tasmiṃ pana senāsane therā bhikkhū viharanti bahussutāti ekaṃ. Pañcaṅgasamannāgatenāti",
  "tika-abh02t:634_4": "appābādhāsāṭheyyasaddhāpaññāvīriyehi padhāniyaṅgehi samannāgatena.",
  "tika-abh02t:635_0": "Uṭṭhānakadāyanti tehi khettehi uṭṭhānakaṃ, tehi dātabbadhaññanti attho. Ettha ca",
  "tika-abh02t:635_1": "aṭṭhakumbhadāyakakhettaṃ viya mukhadhovanakiccaṃ, soḷasakumbhadāyakaṃ viya khādanabhuñjanakiccaṃ",
  "tika-abh02t:635_2": "daṭṭhabbaṃ lahukagarukabhāvato. Tato pana yaṃ dukkhaṃ nibbattati, taṃ aññañca dvattiṃsākāramanasikārena",
  "tika-abh02t:635_3": "ca nivattatīti āha “ettheva kammaṃ kātabba”nti. Ettāvatāti ekadivasaṃ tiṃsa vāre",
  "tika-abh02t:635_4": "manasikāraṭṭhapanena.",
  "tika-abh02t:636_0": "Sahassuddhāraṃ sādhetvāti sahassavaḍḍhitaṃ iṇaṃ yojetvā. Uddharitabboti uddhāroti",
  "tika-abh02t:636_1": "hi vaḍḍhi vuccatīti. Suddhacittenāti vikkhepādikilesavirahitacittena. Kesādīsu tace",
  "tika-abh02t:636_2": "rajjantā succhavicammaṃ tacoti gahetvā “suvaṇṇādivaṇṇo me taco”tiādinā rajjanti.",
  "tika-abh02t:637": "Tesu dve ekamaggaṃ paṭipajjamānā nāma na hontīti yathā tathā vā palāyantīti attho. Tattha rāgādivatthubhāvena dvattiṃsākārānaṃ corasadisatā anatthāvahatā daṭṭhabbā.",
  "tika-abh02t:638_0": "Kammameva visesādhigamassa ṭhānanti kammaṭṭhānaṃ bhāvanā vuccati. Tenāha “manasikarontassa",
  "tika-abh02t:638_1": "appanaṃ pāpuṇātī”ti. Kammassa vā bhāvanāya ṭhānaṃ ārammaṇaṃ appanārammaṇabhāvūpagamanena",
  "tika-abh02t:638_2": "appanaṃ pāpuṇātīti vuttaṃ.",
  "tika-abh02t:639": "Mānajātikoti etena laṅghanasamatthatāyogena upasamarahitataṃ dasseti. Cittampi hi tathā nānārammaṇesu vaḍḍhitaṃ upasamarahitanti dassetabbanti.",
  "tika-abh02t:640": "Hatthe gahitapañhavatthu pākatikamevāti visuddhimagge vuttataṃ sandhāyāha. Tattha hi vuttaṃ –",
  "tika-abh02t:641_0": "“Mālakatthero kira dīghabhāṇakaabhayattheraṃ hatthe gahetvā ‘āvuso abhaya, imaṃ tāva",
  "tika-abh02t:641_1": "pañhaṃ uggaṇhāhī’ti vatvā āha ‘mālakatthero dvattiṃsakoṭṭhāsesu dvattiṃsapaṭhamajjhānalābhī,",
  "tika-abh02t:641_2": "sace rattiṃ ekaṃ, divā ekaṃ samāpajjati, atirekaḍḍhamāsena puna sampajjati. Sace",
  "tika-abh02t:641_3": "pana devasikaṃ ekameva samāpajjati, atirekamāsena puna sampajjatī”’ti.",
  "tika-abh02t:642": "Idaṃ pana ekaṃ manasikarontassa ekaṃ pāṭiyekkaṃ manasikarontassa dvattiṃsāti etassa sādhanatthaṃ nidassanavasena ānītanti daṭṭhabbaṃ.",
  "tika-abh02t:643_0": "Anupādinnakapakkhe ṭhitānīti etena cetiyapabbatavāsī mahātissatthero viya, saṅgharakkhitattherupaṭṭhākasāmaṇero",
  "tika-abh02t:643_1": "viya ca anupādinnakapakkhe ṭhapetvā gahetuṃ sakkontassa dasavidhāsubhavasena jīvamānakasarīrepi",
  "tika-abh02t:643_2": "upaṭṭhite upacārappatti dassitā hotīti veditabbā. “Atthissa kāye”ti pana sattavasena",
  "tika-abh02t:643_3": "kesādīsu gayhamānesu yathā “imasmiṃ kāye”ti satta-ggahaṇarahite ahaṃkāravatthumhi",
  "tika-abh02t:643_4": "viddhastāhaṃkāre sadā sannihite pākaṭe ca attano kāye upaṭṭhānaṃ hoti, na tathā tatthāti",
  "tika-abh02t:643_5": "appanaṃ appattā ādīnavānupassanāva tattha hotīti adhippāyenāha “asubhānupassanāsaṅkhātā",
  "tika-abh02t:643_6": "pana vipassanābhāvanā hotīti veditabbā”ti.",
  "tika-abh02t:644": "357. Ādimhi sevanā āsevanā, vaḍḍhanaṃ bhāvanā, punappunaṃ karaṇaṃ bahulīkammanti ayametesaṃ viseso.",
  "tika-abh02t:645_0": "362. Vatthupariññāyāti abhijjhādomanassānaṃ vatthubhūtassa kāyassa parijānanena.",
  "tika-abh02t:645_1": "Appitāti gamitā, sā ca vināsitatāti āha “vināsitā”ti. Appavattiyaṃ ṭhapitātipi appitāti",
  "tika-abh02t:645_2": "ayamattho niruttisiddhiyā vuttoti daṭṭhabbo. Vigatantā katāti idāni kātabbo anto",
  "tika-abh02t:645_3": "etesaṃ natthīti vigatantā, evaṃbhūtā katāti attho. Kammameva visesādhigamassa ṭhānaṃ",
  "tika-abh02t:645_4": "kammaṭṭhānaṃ, kamme vā ṭhānaṃ bhāvanārambho kammaṭṭhānaṃ, tañca anupassanāti āha",
  "tika-abh02t:645_5": "“anupassanāya kammaṭṭhāna”nti, anupassanāya vuttanti adhippāyo.",
  "tika-abh02t:646": "Kāyānupassanāniddesavaṇṇanā niṭṭhitā.",
  "tika-abh02t:647": "Vedanānupassanāniddesavaṇṇanā",
  "tika-abh02t:648_0": "363. Sampajānassa vediyanaṃ sampajānavediyanaṃ. Vatthunti sukhādīnaṃ ārammaṇamāha,",
  "tika-abh02t:648_1": "tena vatthu ārammaṇaṃ etissāti vatthuārammaṇāti samāso daṭṭhabbo. Vohāramattaṃ hotīti",
  "tika-abh02t:648_2": "etena “sukhaṃ vedanaṃ vedayāmī”ti idaṃ vohāramattena vuttanti dasseti.",
  "tika-abh02t:649_0": "Vīriyasamādhiṃ yojetvāti adhivāsanavīriyassa adhimattatāya tassa samatāya ubhayaṃ",
  "tika-abh02t:649_1": "saha yojetvā. Saha paṭisambhidāhīti lokuttarapaṭisambhidāhi saha. Lokiyānampi vā",
  "tika-abh02t:649_2": "sati uppattikāle tattha samatthataṃ sandhāya “saha paṭisambhidāhī”ti vuttanti daṭṭhabbaṃ.",
  "tika-abh02t:649_3": "Samasīsīti vārasamasīsī hutvā paccavekkhaṇavārassa anantaravāre parinibbāyīti attho.",
  "tika-abh02t:649_4": "Saṅkhepamanasikāravasena mahāsatipaṭṭhāne, vitthāramanasikāravasena rāhulovādadhātuvibhaṅgādīsu.",
  "tika-abh02t:650_0": "Phassapañcamakeyevāti eva-saddena vuttesu tīsupi mukhesu pariggahassa samānataṃ dasseti.",
  "tika-abh02t:650_1": "Nāmarūpavavatthānassa adhippetattā niravasesarūpapariggahassa dassanatthaṃ “vatthu",
  "tika-abh02t:650_2": "nāma karajakāyo”ti āha, na cakkhādīni chavatthūnīti. Karajakāyassa pana vatthubhāvasādhanatthaṃ",
  "tika-abh02t:650_3": "“idañca pana me viññāṇaṃ ettha sitaṃ, ettha paṭibaddha”nti suttaṃ ābhataṃ.",
  "tika-abh02t:651_0": "Phassaviññāṇānaṃ pākaṭatā kesañci hotīti yesaṃ na hoti, te sandhāyāha “phassavasena",
  "tika-abh02t:651_1": "vā hi…pe… na pākaṭaṃ hotī”ti. Tesaṃ pana aññesañca sabbesaṃ veneyyānaṃ vedanā pākaṭāti",
  "tika-abh02t:651_2": "āha “vedanāvasena pana pākaṭaṃ hotī”ti. Satadhotasappi nāma satavāraṃ vilāpetvā vilāpetvā",
  "tika-abh02t:651_3": "udake pakkhipitvā uddharitvā gahitasappi.",
  "tika-abh02t:652_0": "Vinivattetvāti catukkhandhasamudāyato visuṃ uddharitvā. Mahāsatipaṭṭhānasuttādīsu",
  "tika-abh02t:652_1": "katthaci paṭhamaṃ rūpakammaṭṭhānaṃ vatvā pacchā arūpakammaṭṭhānaṃ vedanāvasena vinivattetvā",
  "tika-abh02t:652_2": "dassitaṃ. Katthaci arūpakammaṭṭhānaṃ eva vedanāvasena arūparāsito, ñātapariññāya",
  "tika-abh02t:652_3": "pariññātato vā rūpārūparāsito vā vinivattetvā dassitaṃ. Tatthāpi yesu paṭhamaṃ ñātapariññā",
  "tika-abh02t:652_4": "vuttā, tesu tadantogadhaṃ. Yesu na vuttā, tesu ca vedanāya ārammaṇamattaṃ saṃkhittaṃ",
  "tika-abh02t:652_5": "pāḷianāruḷhaṃ rūpakammaṭṭhānaṃ sandhāya rūpakammaṭṭhānassa paṭhamaṃ kathitatā vuttāti veditabbā.",
  "tika-abh02t:653_0": "“Manoviññeyyānaṃ dhammānaṃ iṭṭhānaṃ kantāna”ntiādinā nayena vuttaṃ chagehassitasomanassaṃ",
  "tika-abh02t:653_1": "pañcakāmaguṇesu assādānupassino eva hotīti āha “pañcakāmaguṇāmisanissitā cha gehassitasomanassavedanā”ti.",
  "tika-abh02t:654": "Vedanānupassanāniddesavaṇṇanā niṭṭhitā.",
  "tika-abh02t:655": "Cittānupassanāniddesavaṇṇanā",
  "tika-abh02t:656_0": "365. Kilesasampayuttānaṃ dhammānaṃ kehici kilesehi vippayogepi sati yehi sampayuttā,",
  "tika-abh02t:656_1": "tehi saṃkilesabhāvena sadisehi saṃkiliṭṭhattā itarehipi na visuddhatā hotīti āha",
  "tika-abh02t:656_2": "“na pacchimapadaṃ bhajantī”ti. Duvidhanti visuṃ vacanaṃ sarāgasadosehi visiṭṭhaggahaṇatthaṃ.",
  "tika-abh02t:656_3": "Avipassanupagattā “idha okāsova natthī”ti vuttaṃ.",
  "tika-abh02t:657": "Cittānupassanāniddesavaṇṇanā niṭṭhitā.",
  "tika-abh02t:658": "Dhammānupassanāniddeso",
  "tika-abh02t:659": "Ka. nīvaraṇapabbavaṇṇanā",
  "tika-abh02t:660": "367. Kaṇhasukkānaṃ yuganaddhatā natthīti pajānanakāle abhāvā “abhiṇhasamudācāravasenā”ti āha.",
  "tika-abh02t:661_0": "Subhampīti kāmacchandopi. So hi attano gahaṇākārena “subha”nti vuccati, tenākārena",
  "tika-abh02t:661_1": "pavattamānakassa aññassa kāmacchandassa nimittattā “nimitta”nti cāti. Ākaṅkhitassa",
  "tika-abh02t:661_2": "hitasukhassa anupāyabhūto manasikāro anupāyamanasikāro. Tatthāti nipphādetabbe ārammaṇabhūte",
  "tika-abh02t:661_3": "ca duvidhepi subhanimitte.",
  "tika-abh02t:662_0": "Asubhampīti asubhajjhānampi. Taṃ pana dasasu asubhesu kesādīsu ca pavattaṃ daṭṭhabbaṃ.",
  "tika-abh02t:662_1": "Kesādīsu hi saññā asubhasaññāti girimānandasutte vuttāti. Ettha catubbidhassapi ayonisomanasikārassa",
  "tika-abh02t:662_2": "yonisomanasikārassa ca dassanaṃ niravasesadassanatthaṃ katanti veditabbaṃ. Tesu pana",
  "tika-abh02t:662_3": "asubhe subhanti asubhanti ca manasikāro idhādhippeto, tadanukulattā vā itarepīti.",
  "tika-abh02t:663_0": "Bhojane mattaññuno thinamiddhābhibhavābhāvā otāraṃ alabhamāno kāmarāgo pahīyatīti",
  "tika-abh02t:663_1": "vadanti. Bhojananissitaṃ pana āhārepaṭikūlasaññaṃ, tabbipariṇāmassa tadādhārassa",
  "tika-abh02t:663_2": "tassa ca upanissayabhūtassa asubhatādidassanaṃ, kāyassa ca āhāraṭṭhitikatādidassanaṃ",
  "tika-abh02t:663_3": "so uppādetīti tassa kāmacchando pahīyateva, abhidhammapariyāyena sabbopi lobho kāmacchandanīvaraṇanti",
  "tika-abh02t:663_4": "āha “arahattamaggenā”ti.",
  "tika-abh02t:664_0": "Odissakānodissakadisāpharaṇānanti attagaruatippiyasahāyamajjhattavasena odissakatā,",
  "tika-abh02t:664_1": "sīmābhede kate anodissakatā, ekadisāpharaṇavasena disāpharaṇatā mettāya uggahaṇe",
  "tika-abh02t:664_2": "veditabbā. Vihāraracchāgāmādivasena vā odissakadisāpharaṇaṃ, vihārādiuddesarahitaṃ",
  "tika-abh02t:664_3": "puratthimādidisāvasena anodissakadisāpharaṇanti evaṃ vā dvidhā uggahaṃ sandhāya “odissakānodissakadisāpharaṇāna”nti",
  "tika-abh02t:664_4": "vuttaṃ. Uggaho ca yāva upacārā daṭṭhabbo, uggahitāya āsevanā bhāvanā. Tattha “sabbe",
  "tika-abh02t:664_5": "sattā pāṇā bhūtā puggalā attabhāvapariyāpannā”ti etesaṃ vasena pañcavidhā, ekekasmiṃ",
  "tika-abh02t:664_6": "“averā hontu, abyāpajjā, anīghā, sukhī attānaṃ pariharantū”ti catudhā pavattito vīsatividhā",
  "tika-abh02t:664_7": "vā anodhisopharaṇā mettā, “sabbā itthiyo purisā ariyā anariyā devā manussā vinipātikā”ti",
  "tika-abh02t:664_8": "sattodhikaraṇavasena pavattā sattavidhā, aṭṭhavīsatividhā vā odhisopharaṇā mettā,",
  "tika-abh02t:664_9": "dasahi disāhi disodhikaraṇavasena pavattā dasavidhā ca disāpharaṇā mettā, ekekāya",
  "tika-abh02t:664_10": "vā disāya sattādiitthiādiaverādiyogena asītādhikacatusatappabhedā anodhisoodhisopharaṇā veditabbā.",
  "tika-abh02t:665": "Kāyavināmanāti kāyassa vividhena ākārena nāmanā.",
  "tika-abh02t:666_0": "Atibhojane nimittaggāhoti atibhojane thinamiddhassa nimittaggāho, “ettake bhutte",
  "tika-abh02t:666_1": "thinamiddhassa kāraṇaṃ hoti, ettake na hotī”ti thinamiddhassa kāraṇākāraṇaggāhoti",
  "tika-abh02t:666_2": "attho. Dhutaṅgānaṃ vīriyanissitattā āha “dhutaṅganissitasappāyakathāyapī”ti.",
  "tika-abh02t:667": "Kukkuccampi katākatānusocanavasena pavattamānaṃ uddhaccena samānalakkhaṇaṃ avūpasamasabhāvamevāti cetaso avūpasamo “uddhaccakukkuccamevā”ti vutto.",
  "tika-abh02t:668_0": "Bahussutassa ganthato ca atthato ca atthādīni vicinantassa cetaso vikkhepo na hoti",
  "tika-abh02t:668_1": "yathāvidhipaṭipattiyā yathānurūpapatikārappavattiyā katākatānusocanañcāti “bāhusaccenapi",
  "tika-abh02t:668_2": "uddhaccakukkuccaṃ pahīyatī”ti āha. Vuḍḍhasevitā ca vuḍḍhasīlitaṃ āvahatīti cetovūpasamakarattā",
  "tika-abh02t:668_3": "uddhaccakukkuccappahānakāritā vuttā. Vuḍḍhataṃ pana anapekkhitvā vinayadharā kukkuccavinodakā",
  "tika-abh02t:668_4": "kalyāṇamittā vuttāti daṭṭhabbā.",
  "tika-abh02t:669": "Tiṭṭhati etthāti ṭhānīyā, vicikicchāya ṭhānīyā vicikicchāṭhānīyā. Ṭhātabbāti vā ṭhānīyā, vicikicchā ṭhānīyā etesūti vicikicchāṭhānīyā.",
  "tika-abh02t:670_0": "Kāmaṃ bahussutatāparipucchakatāhi aṭṭhavatthukāpi vicikicchā pahīyati, tathāpi ratanattayavicikicchāmūlikā",
  "tika-abh02t:670_1": "sesavicikicchāti katvā āha “tīṇi ratanāni ārabbhā”ti. Vinaye pakataññutā “sikkhāya",
  "tika-abh02t:670_2": "kaṅkhatī”ti vuttāya vicikicchāya pahānaṃ karotīti āha “vinaye ciṇṇavasībhāvassapī”ti.",
  "tika-abh02t:670_3": "Okappaniyasaddhāsaṅkhātaadhimokkhabahulassāti anupavisanasaddhāsaṅkhātaadhimokkhena",
  "tika-abh02t:670_4": "adhimuccanabahulassa. Adhimuccanañca adhimokkhuppādanamevāti daṭṭhabbaṃ. Saddhāya",
  "tika-abh02t:670_5": "vā ninnatā adhimutti.",
  "tika-abh02t:671": "Nīvaraṇapabbavaṇṇanā niṭṭhitā.",
  "tika-abh02t:672": "Kha. bojjhaṅgapabbavaṇṇanā",
  "tika-abh02t:673_0": "Khandhādipāḷiyā attho khandhādīnaṃ atthoti katvā āha “khandha…pe… vipassanānaṃ atthasannissitaparipucchābahulatā”ti.",
  "tika-abh02t:673_1": "Tena pāḷimuttakapucchā na tathā paññāsaṃvattanikā, yathā atthapaṭipucchāti dasseti.",
  "tika-abh02t:674": "Mandattā aggijālādīsu āpodhātuādīnaṃ viya vīriyādīnaṃ sakicce asamatthatā vuttā.",
  "tika-abh02t:675": "Pattaṃ nīharantova taṃ sutvāti ettha pañcābhiññattā dibbasotena assosīti vadanti.",
  "tika-abh02t:676": "Pasādasinehābhāvenāti pasādasaṅkhātassa sinehassa abhāvena. Gadrabhapiṭṭhe lūkharajo lūkhataro hutvā dissatīti atilūkhatāya taṃsadise.",
  "tika-abh02t:677": "Saṃvejanapasādanehi tejanaṃ tosanañca sampahaṃsanāti.",
  "tika-abh02t:678": "Bojjhaṅgapabbavaṇṇanā niṭṭhitā.",
  "tika-abh02t:679_0": "Samathavipassanāsuddhavipassanāvasena paṭhamassa itaresañca kathitattāti attho. Maggasampayuttā",
  "tika-abh02t:679_1": "sati kāyānupassanā nāmāti āgamanavasena vuttaṃ. Evaṃ tāva desanā puggale tiṭṭhatīti",
  "tika-abh02t:679_2": "kāyānupassīādīnaṃ āgamanavasena visesetvā vuttā satipaṭṭhānadesanā puggale tiṭṭhatīti",
  "tika-abh02t:679_3": "attho. Na hi sakkā ekassa anekasamaṅgitā vattuṃ ekakkhaṇe anekasatisambhavāvabodhapasaṅgā,",
  "tika-abh02t:679_4": "puggalaṃ pana āmasitvā sakiccaparicchinne dhamme vuccamāne kiccabhedena ekissāpi",
  "tika-abh02t:679_5": "satiyā anekanāmatā hotīti dassento “kāye panā”tiādimāha. Yathā hi puggalakiccaṃ dhammā",
  "tika-abh02t:679_6": "evāti dhammabhedena kāyānupassīādipuggalabhedova hoti, na evaṃ dhammassa dhammo kiccanti",
  "tika-abh02t:679_7": "na dhammabhedena tassa bhedo, tasmā ekāva sati catuvipallāsappahānabhūtā magge samiddhā",
  "tika-abh02t:679_8": "anatthantarena tappahānakiccabhedena cattāri nāmāni labhatīti ayamettha adhippāyo.",
  "tika-abh02t:680": "Suttantabhājanīyavaṇṇanā niṭṭhitā.",
  "tika-abh02t:681": "2. Abhidhammabhājanīyavaṇṇanā",
  "tika-abh02t:682_0": "374. Abhidhammabhājanīye “kathañca bhikkhu kāye kāyānupassī viharati? Idha bhikkhu",
  "tika-abh02t:682_1": "yasmiṃ samaye…pe… dandhābhiññaṃ kāye kāyānupassī, yā tasmiṃ samaye satī”tiādinā āgamanavasena",
  "tika-abh02t:682_2": "visesitāni satipaṭṭhānāni puggale ṭhapetvā desetvā puna “tattha katamaṃ satipaṭṭhānaṃ?",
  "tika-abh02t:682_3": "Idha bhikkhu yasmiṃ samaye…pe… dandhābhiññaṃ…pe… yā tasmiṃ samaye satī”tiādinā puggalaṃ",
  "tika-abh02t:682_4": "anāmasitvā āgamavisesanañca akatvā catukiccasādhakekasativasena suddhikasatipaṭṭhānanayo",
  "tika-abh02t:682_5": "vuttoti ayamettha nayadvaye viseso.",
  "tika-abh02t:683": "Abhidhammabhājanīyavaṇṇanā niṭṭhitā.",
  "tika-abh02t:684": "Satipaṭṭhānavibhaṅgavaṇṇanā niṭṭhitā.",
  "tika-abh02t:685": "8. Sammappadhānavibhaṅgo",
  "tika-abh02t:686": "1. Suttantabhājanīyavaṇṇanā",
  "tika-abh02t:687_0": "390. Kāraṇappadhānāti “anuppannapāpakānuppādādiatthā”ti gahitā tatheva te hontīti",
  "tika-abh02t:687_1": "taṃ atthaṃ sādhentiyevāti etassa atthassa dīpako sammā-saddoti yathādhippetatthassa",
  "tika-abh02t:687_2": "anuppannapāpakānuppādādino kāraṇabhūtā, padhānakāraṇabhūtāti attho. Sammāsaddassa",
  "tika-abh02t:687_3": "upāyayonisoatthadīpakataṃ sandhāya “upāyappadhānā yonisopadhānā”ti vuttaṃ. Paṭipannakoti",
  "tika-abh02t:687_4": "bhāvanamanuyutto. Bhusaṃ yogo payogo, payogova parakkamo payogaparakkamo. Etānīti",
  "tika-abh02t:687_5": "“vāyamatī”tiādīni “āsevamāno vāyamatī”tiādinā yojetabbāni.",
  "tika-abh02t:688": "Anuppannāti avattabbataṃ āpannānanti bhūmiladdhārammaṇādhiggahitāvikkhambhitāsamugghātituppannānaṃ.",
  "tika-abh02t:689_0": "391. Dhammacchandoti taṇhādiṭṭhivīriyacchandā viya na añño dhammo, atha kho chandaniyasabhāvo",
  "tika-abh02t:689_1": "evāti dassento āha “sabhāvacchando”ti. Tattha “yo kāmesu kāmacchando”tiādīsu taṇhā",
  "tika-abh02t:689_2": "chandoti vuttāti veditabbo, “sabbeva nu kho, mārisa, samaṇabrāhmaṇā ekantavādā ekantasīlā",
  "tika-abh02t:689_3": "ekantachandā ekantaajjhosānā”ti ettha diṭṭhi, pamādaniddese “nikkhittachandatā nikkhittadhuratā”ti vīriyanti vaṇṇeti.",
  "tika-abh02t:690": "394. Vāyamati vīriyaṃ ārabhatīti padadvayassapi niddeso vīriyaniddesoyevāti adhippāyenāha “vīriyaniddese”ti.",
  "tika-abh02t:691_0": "406. Sabbapubbabhāgeti sabbamaggānaṃ pubbabhāge. Purimasminti “anuppannā me kusalā",
  "tika-abh02t:691_1": "dhammā anuppajjamānā anatthāya saṃvatteyyu”nti etthāpi “samathavipassanāva gahetabbā”ti",
  "tika-abh02t:691_2": "vuttaṃ aṭṭhakathāyaṃ, taṃ pana maggānuppannatāya bhāvato anuppajjamāne ca tasmiṃ",
  "tika-abh02t:691_3": "vaṭṭānatthasaṃvattanato na yuttanti paṭikkhipati.",
  "tika-abh02t:692_0": "Mahantaṃ gāravaṃ hoti, tasmā “saṅghagāravena yathāruci vindituṃ na sakkā”ti saṅghena",
  "tika-abh02t:692_1": "saha na nikkhami. Atimandāni noti nanu atimandānīti attho. Santasamāpattito aññaṃ",
  "tika-abh02t:692_2": "santhambhanakāraṇaṃ balavaṃ natthīti “tato parihīnā santhambhituṃ na sakkontī”ti",
  "tika-abh02t:692_3": "āha. Na hi mahārajjumhi chinne suttatantū sandhāretuṃ sakkontīti. Samathe vatthuṃ",
  "tika-abh02t:692_4": "dassetvā tena samānagatikā vipassanā cāti iminā adhippāyenāha “evaṃ uppannā samathavipassanā…pe… saṃvattantī”ti.",
  "tika-abh02t:693": "Tattha anuppannānanti ettha tattha duvidhāya sammappadhānakathāya, tattha vā pāḷiyaṃ “anuppannāna”nti etassa ayaṃ vinicchayoti adhippāyo. Eteyevāti anamatagge saṃsāre uppannāyeva.",
  "tika-abh02t:694_0": "Cuddasa mahāvattāni khandhake vuttāni āgantukaāvāsikagamikaanumodana bhattagga piṇḍacārika",
  "tika-abh02t:694_1": "āraññika senāsana jantāgharavaccakuṭi ācariyaupajjhāyasaddhivihārikaantevāsikavattāni",
  "tika-abh02t:694_2": "cuddasa. Tato aññāni pana kadāci tajjanīyakammakatādikāle pārivāsikādikāle ca caritabbāni",
  "tika-abh02t:694_3": "dvāsīti khuddakavattānīti kathitāni daṭṭhabbāni. Na hi tāni sabbāsu avatthāsu caritabbāni,",
  "tika-abh02t:694_4": "tasmā mahāvatte agaṇitāni. Tattha “pārivāsikānaṃ bhikkhūnaṃ vattaṃ paññāpessāmī”ti",
  "tika-abh02t:694_5": "ārabhitvā “na upasampādetabbaṃ…pe… na chamāyaṃ caṅkamante caṅkame caṅkamitabba”nti",
  "tika-abh02t:694_6": "vuttāni pakatatte caritabbavattāvasānāni chasaṭṭhi, tato paraṃ “na, bhikkhave, pārivāsikena",
  "tika-abh02t:694_7": "bhikkhunā pārivāsikavuḍḍhatarena bhikkhunā saddhiṃ, mūlāyapaṭikassanārahena, mānattārahena,",
  "tika-abh02t:694_8": "mānattacārikena, abbhānārahena bhikkhunā saddhiṃ ekacchanne āvāse vatthabba”ntiādīni",
  "tika-abh02t:694_9": "pakatatte caritabbehi anaññattā visuṃ visuṃ agaṇetvā pārivāsikavuḍḍhatarādīsu puggalantaresu",
  "tika-abh02t:694_10": "caritabbattā tesaṃ vasena sampiṇḍetvā ekekaṃ katvā gaṇetabbāni pañcāti ekasattati",
  "tika-abh02t:694_11": "vattāni, ukkhepanīyakammakatavattesu vattapaññāpanavasena vuttaṃ “na pakatattassa",
  "tika-abh02t:694_12": "bhikkhuno abhivādanaṃ paccuṭṭhānaṃ…pe… nahāne piṭṭhiparikammaṃ sāditabba”nti idaṃ",
  "tika-abh02t:694_13": "abhivādanādīnaṃ assādiyanaṃ ekaṃ, “na pakatatto bhikkhu sīlavipattiyā anuddhaṃsetabbo”tiādīni",
  "tika-abh02t:694_14": "ca dasāti evaṃ dvāsīti honti. Etesveva kānici tajjanīyakammakatādivattāni, kānici",
  "tika-abh02t:694_15": "pārivāsikādivattānīti aggahitaggahaṇena dvāsītivattanti daṭṭhabbaṃ.",
  "tika-abh02t:695_0": "Idha vipākānubhavanavasena tadārammaṇaṃ, avipakkavipākassa sabbathā avigatattā bhavitvā",
  "tika-abh02t:695_1": "vigatamattavasena kammañca “bhutvā vigatuppanna”nti vuttaṃ, na aṭṭhasāliniyaṃ viya",
  "tika-abh02t:695_2": "rajjanādivasena anubhutvāpagataṃ javanaṃ, uppajjitvā niruddhatāvasena bhūtāpagatasaṅkhātaṃ",
  "tika-abh02t:695_3": "sesasaṅkhatañca “bhūtāpagatuppanna”nti, tasmā idha okāsakatuppannaṃ vipākameva vadati,",
  "tika-abh02t:695_4": "na tattha viya kammampīti. Anusayitakilesāti appahīnā maggena pahātabbā adhippetā.",
  "tika-abh02t:695_5": "Tenāha “atītā vā…pe… na vattabbā”ti. Tesañhi ambataruṇopamāya vattamānāditā na vattabbāti.",
  "tika-abh02t:696_0": "Āhatakhīrarukkho viya nimittaggāhavasena adhigataṃ ārammaṇaṃ, anāhatakhīrarukkho",
  "tika-abh02t:696_1": "viya avikkhambhitatāya antogadhakilesaṃ ārammaṇaṃ daṭṭhabbaṃ, nimittaggāhakāvikkhambhitakilesā",
  "tika-abh02t:696_2": "vā puggalā āhatānāhatakhīrarukkhasadisā. Purimanayenevāti avikkhambhituppanne viya",
  "tika-abh02t:696_3": "“imasmiṃ nāma ṭhāne nuppajjissantīti na vattabbā asamugghāṭitattā”ti yojetvā vitthāretabbaṃ.",
  "tika-abh02t:697_0": "Pāḷiyanti paṭisambhidāpāḷiyaṃ. Maggena pahīnakilesānameva tidhā navattabbataṃ apākaṭaṃ",
  "tika-abh02t:697_1": "pākaṭaṃ kātuṃ ajātaphalarukkho ābhato, atītādīnaṃ appahīnatādassanatthampi “jātaphalarukkhena",
  "tika-abh02t:697_2": "dīpetabba”nti āha. Tattha yathā acchinne rukkhe nibbattirahāni phalāni chinne anuppajjamānāni",
  "tika-abh02t:697_3": "na kadāci sasabhāvāni ahesuṃ honti bhavissanti cāti atītādibhāvena na vattabbāni,",
  "tika-abh02t:697_4": "evaṃ maggena pahīnakilesā ca daṭṭhabbā. Yathā ca chede asati phalāni uppajjissanti,",
  "tika-abh02t:697_5": "sati ca nuppajjissantīti chedassa sātthakatā, evaṃ maggabhāvanāya ca sātthakatā yojetabbā.",
  "tika-abh02t:698": "Suttantabhājanīyavaṇṇanā niṭṭhitā.",
  "tika-abh02t:699": "3. Pañhapucchakavaṇṇanā",
  "tika-abh02t:700_0": "427. Pañhapucchake yaṃ vuttaṃ “vīriyajeṭṭhikāya pana aññassa vīriyassa abhāvā na",
  "tika-abh02t:700_1": "vattabbāni maggādhipatīnīti vā na maggādhipatīnīti vā”ti, ettha “maggādhipatīnī”ti",
  "tika-abh02t:700_2": "na vattabbatāya eva aññassa vīriyassa abhāvo kāraṇanti daṭṭhabbaṃ. Chandassa pana",
  "tika-abh02t:700_3": "cittassa vā namaggabhūtassa adhipatino tadā abhāvā “na maggādhipatīnī”ti na vattabbānīti",
  "tika-abh02t:700_4": "vuttaṃ. Chandacittānaṃ viya namaggabhūtassa aññassa vīriyādhipatino abhāvāti vā adhippāyo.",
  "tika-abh02t:700_5": "Sammappadhānānaṃ tadā maggasaṅkhātaadhipatibhāvato vā “na maggādhipatīnī”ti navattabbatā vuttāti veditabbā.",
  "tika-abh02t:701": "Pañhapucchakavaṇṇanā niṭṭhitā.",
  "tika-abh02t:702": "Sammappadhānavibhaṅgavaṇṇanā niṭṭhitā.",
  "tika-abh02t:703": "9. Iddhipādavibhaṅgo",
  "tika-abh02t:704": "1. Suttantabhājanīyavaṇṇanā",
  "tika-abh02t:705_0": "431. Iddhi-saddassa paṭhamo kattuattho, dutiyo karaṇattho vutto, pāda-saddassa eko",
  "tika-abh02t:705_1": "karaṇamevattho vutto. Pajjitabbāva iddhi vuttā, na ca ijjhantī pajjitabbā ca iddhi",
  "tika-abh02t:705_2": "pajjanakaraṇena pādena samānādhikaraṇā hotīti “paṭhamenatthena iddhi eva pādo iddhipādo”ti",
  "tika-abh02t:705_3": "na sakkā vattuṃ, tathā iddhikiriyākaraṇena sādhetabbā ca vuddhisaṅkhātā iddhi pajjanakiriyākaraṇena",
  "tika-abh02t:705_4": "pajjitabbāti dvinnaṃ karaṇānaṃ na asamānādhikaraṇatā sambhavatīti “dutiyenatthena",
  "tika-abh02t:705_5": "iddhiyā pādo iddhipādo”ti ca na sakkā vattuṃ, tasmā paṭhamenatthena iddhiyā pādo",
  "tika-abh02t:705_6": "iddhipādo, dutiyenatthena iddhi eva pādo iddhipādoti evaṃ yojanā yujjati.",
  "tika-abh02t:706_0": "“Chandaṃ ce…pe… ayaṃ vuccati chandasamādhī”ti imāya pāḷiyā chandādhipati samādhi",
  "tika-abh02t:706_1": "chandasamādhīti adhipati-saddalopaṃ katvā samāso vuttoti viññāyati, adhipati-saddatthadassanavasena",
  "tika-abh02t:706_2": "pana “chandahetuko chandādhiko vā samādhi chandasamādhī”ti aṭṭhakathāyaṃ vuttanti",
  "tika-abh02t:706_3": "veditabbaṃ. Padhānabhūtāti vīriyabhūtāti keci vadanti. Saṅkhatasaṅkhārādinivattanatthañhi",
  "tika-abh02t:706_4": "padhānaggahaṇanti. Atha vā taṃ taṃ visesaṃ saṅkharotīti saṅkhāro, sabbaṃ vīriyaṃ.",
  "tika-abh02t:706_5": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti",
  "tika-abh02t:706_6": "attho. Catubbidhassa pana vīriyassa adhippetattā bahuvacananiddeso kato. Adhiṭṭhānaṭṭhenāti",
  "tika-abh02t:706_7": "duvidhatthāyapi iddhiyā adhiṭṭhānatthena. Pādabhūtanti iminā visuṃ samāsayojanāvasena",
  "tika-abh02t:706_8": "pana yo pubbe iddhipādattho pāda-saddassa upāyatthataṃ gahetvā yathāyutto vutto,",
  "tika-abh02t:706_9": "so vakkhamānānaṃ paṭilābhapubbabhāgānaṃ kattukaraṇiddhibhāvaṃ, uttaracūḷabhājanīye",
  "tika-abh02t:706_10": "vā vuttehi chandādīhi iddhipādehi sādhetabbāya iddhiyā kattiddhibhāvaṃ, chandādīnañca",
  "tika-abh02t:706_11": "karaṇiddhibhāvaṃ sandhāya vuttoti veditabbo.",
  "tika-abh02t:707_0": "Vīriyiddhipādaniddese “vīriyasamādhipadhānasaṅkhārasamannāgata”nti dvikkhattuṃ vīriyaṃ",
  "tika-abh02t:707_1": "āgataṃ. Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-abh02t:707_2": "dutiyaṃ samannāgamaṅgadassanaṃ. Dveyeva hi sabbattha samannāgamaṅgāni samādhi padhānasaṅkhāro",
  "tika-abh02t:707_3": "ca, chandādayo samādhivisesanāni, padhānasaṅkhāro pana padhānavacaneneva visesito,",
  "tika-abh02t:707_4": "na chandādīhīti na idha vīriyādhipatitā padhānasaṅkhārassa vuttā hoti. Vīriyañca",
  "tika-abh02t:707_5": "samādhiṃ visesetvā ṭhitameva samannāgamaṅgavasena padhānasaṅkhāravacanena vuttanti",
  "tika-abh02t:707_6": "nāpi dvīhi vīriyehi samannāgamo vutto hotīti. Yasmā pana chandādīhi visiṭṭho samādhi,",
  "tika-abh02t:707_7": "tathā visiṭṭheneva ca tena sampayutto padhānasaṅkhāro sesadhammā ca, tasmā samādhivisesanānaṃ",
  "tika-abh02t:707_8": "vasena cattāro iddhipādā vuttā. Visesanabhāvo ca chandādīnaṃ taṃtaṃavassayanavasena",
  "tika-abh02t:707_9": "hotīti “chandasamādhi…pe… iddhipāda”nti ettha nissayatthepi pāda-sadde upāyatthena",
  "tika-abh02t:707_10": "chandādīnaṃ iddhipādatā vuttā hoti. Teneva uttaracūḷabhājanīye “cattāro iddhipādā",
  "tika-abh02t:707_11": "chandiddhipādo”tiādinā chandādīnameva iddhipādatā vuttā. Pañhapucchake ca “cattāro",
  "tika-abh02t:707_12": "iddhipādā idha bhikkhu chandasamādhī”tiādināva uddesaṃ katvāpi puna chandādīnaṃyeva",
  "tika-abh02t:707_13": "kusalādibhāvo vibhattoti. Upāyiddhipādadassanatthameva hi nissayiddhipādadassanaṃ",
  "tika-abh02t:707_14": "kataṃ, aññathā catubbidhatā na hotīti ayamettha pāḷivasena atthavinicchayo veditabbo.",
  "tika-abh02t:708_0": "433. Rathadhureti rathassa purato. Hīnajātiko caṇḍālo upaṭṭhānādiguṇayogepi senāpatiṭṭhānādīni",
  "tika-abh02t:708_1": "na labhatīti āha “jātiṃ sodhetvā…pe… jātiṃ avassayatī”ti. Amantanīyoti hitāhitamantane na araho.",
  "tika-abh02t:709_0": "Raṭṭhapālatthero chande sati kathaṃ nānujānissantīti sattapi bhattāni abhuñjitvā",
  "tika-abh02t:709_1": "mātāpitaro anujānāpetvā pabbajitvā chandameva avassāya lokuttaradhammaṃ nibbattesīti",
  "tika-abh02t:709_2": "āha “raṭṭhapālatthero viyā”ti.",
  "tika-abh02t:710_0": "Mogharājatthero vīmaṃsaṃ avassayīti tassa bhagavā “suññato lokaṃ avekkhassū”ti suññatākathaṃ",
  "tika-abh02t:710_1": "kathesi, paññānissitamānaniggahatthañca dvikkhattuṃ pucchito pañhaṃ na kathesi. Tattha",
  "tika-abh02t:710_2": "punappunaṃ chanduppādanaṃ tosanaṃ viya hotīti chandassa upaṭṭhānasadisatā vuttā,",
  "tika-abh02t:710_3": "thāmabhāvato vīriyassa sūrattasadisatā, “chadvārādhipati rājā”ti vacanato pubbaṅgamattā",
  "tika-abh02t:710_4": "cittassa visiṭṭhajātisadisatā.",
  "tika-abh02t:711_0": "Abhedatoti chandādike tayo tayo dhamme sampiṇḍetvā, iddhiiddhipāde amissetvā vā kathananti",
  "tika-abh02t:711_1": "attho. Tattha chandavīriyādayo visesena ijjhanti etāyāti iddhīti vuccanti, ijjhatīti",
  "tika-abh02t:711_2": "iddhīti avisesena samādhipadhānasaṅkhārāpīti.",
  "tika-abh02t:712_0": "Chandiddhipādasamādhiddhipādādayo visiṭṭhā, pādo sabbiddhīnaṃ sādhāraṇattā avisiṭṭho,",
  "tika-abh02t:712_1": "tasmā visiṭṭhesveva pavesaṃ avatvā avisiṭṭhe ca pavesaṃ vattuṃ yuttanti dassetuṃ",
  "tika-abh02t:712_2": "sabbattha “pāde patiṭṭhātipi vattuṃ vaṭṭatī”ti āha. Tatthevāti chandasamādhipadhānasaṅkhāraiddhipādesu,",
  "tika-abh02t:712_3": "catūsu chandādikesvevāti attho. “Chandavato ko samādhi na ijjhissatī”ti samādhibhāvanāmukhena",
  "tika-abh02t:712_4": "bhāvitā samādhibhāvitā.",
  "tika-abh02t:713_0": "Ettha panāti bhedakathāyaṃ abhedakathanato abhinavaṃ natthīti attho. Ye hi tayo dhammā",
  "tika-abh02t:713_1": "abhedakathāyaṃ iddhiiddhipādotveva vuttā, te eva bhedakathāyaṃ iddhīpi honti iddhipādāpi,",
  "tika-abh02t:713_2": "sesā iddhipādā evāti evaṃ abhinavābhāvaṃ dassento “chando samādhī”tiādimāha. Ime",
  "tika-abh02t:713_3": "hi tayo…pe… na vinā, tasmā sesā sampayuttakā cattāro khandhā tesaṃ tiṇṇaṃ ijjhanena",
  "tika-abh02t:713_4": "iddhi nāma bhaveyyuṃ, na attano sabhāvenāti te iddhipādā eva honti, na iddhīti evamidaṃ",
  "tika-abh02t:713_5": "purimassa kāraṇabhāvena vuttanti veditabbaṃ. Atha vā tiṇṇaṃ iddhitā iddhipādatā ca",
  "tika-abh02t:713_6": "vuttā, sesānañca iddhipādatāva, taṃ sabbaṃ sādhetuṃ “ime hi tayo…pe… na vinā”ti āha.",
  "tika-abh02t:713_7": "Tena yasmā ijjhanti, tasmā iddhi. Ijjhamānā ca yasmā sampayuttakehi saheva ijjhanti,",
  "tika-abh02t:713_8": "na vinā, tasmā sampayuttakā iddhipādā, tadantogadhattā pana te tayo dhammā iddhipādāpi",
  "tika-abh02t:713_9": "hontīti dasseti. Sampayuttakānampi pana khandhānaṃ iddhibhāvapariyāyo atthīti dassetuṃ",
  "tika-abh02t:713_10": "“sampayuttakā panā”tiādimāha. Catūsu khandhesu ekadesassa iddhitā, catunnampi “iddhiyā",
  "tika-abh02t:713_11": "pādo iddhipādo”ti iminā atthena iddhipādatā, punapi catunnaṃ khandhānaṃ “iddhi eva",
  "tika-abh02t:713_12": "pādo iddhipādo”ti iminā atthena iddhipādatā ca dassitā, na aññassāti katvā āha “na",
  "tika-abh02t:713_13": "aññassa kassaci adhivacana”nti. Iminā “iddhi nāma anipphannā”ti idaṃ vādaṃ paṭisedheti.",
  "tika-abh02t:714_0": "Paṭilābhapubbabhāgānaṃ paṭilābhasseva ca iddhiiddhipādatāvacanaṃ apubbanti katvā",
  "tika-abh02t:714_1": "pucchati “kenaṭṭhena iddhi, kenaṭṭhena pādo”ti. Paṭilābho pubbabhāgo cāti vacanaseso.",
  "tika-abh02t:714_2": "Upāyo ca upāyabhāveneva attano phalassa patiṭṭhā hotīti āha “patiṭṭhānaṭṭheneva pādo”ti.",
  "tika-abh02t:714_3": "Chandoyeva…pe… vīmaṃsāva vīmaṃsiddhipādoti kathitaṃ, tasmā na cattāro khandhā iddhiyā",
  "tika-abh02t:714_4": "samānakālikā nānākkhaṇikā vā iddhipādā, jeṭṭhakabhūtā pana chandādayo eva sabbattha",
  "tika-abh02t:714_5": "iddhipādāti ayameva tesaṃ aṭṭhakathācariyānaṃ adhippāyo. Suttantabhājanīye hi abhidhammabhājanīye",
  "tika-abh02t:714_6": "ca samādhivisesanavasena dassitānaṃ upāyabhūtānaṃ iddhipādānaṃ pākaṭakaraṇatthaṃ",
  "tika-abh02t:714_7": "uttaracūḷabhājanīyaṃ vuttanti. Kecīti uttaravihāravāsitherā kira.",
  "tika-abh02t:715": "Suttantabhājanīyavaṇṇanā niṭṭhitā.",
  "tika-abh02t:716": "2. Abhidhammabhājanīyavaṇṇanā",
  "tika-abh02t:717_0": "444. Abhidhammabhājanīye “iddhipādoti tathābhūtassa phasso…pe… paggāho avikkhepo”ti",
  "tika-abh02t:717_1": "iddhiiddhipādatthadassanatthaṃ paggāhāvikkhepā vuttā, cittapaññā ca saṅkhipitvāti.",
  "tika-abh02t:717_2": "Cattāri nayasahassāni vibhattānīti idaṃ sādhipativārānaṃ paripuṇṇānaṃ abhāvā vicāretabbaṃ.",
  "tika-abh02t:717_3": "Na hi adhipatīnaṃ adhipatayo vijjanti, ekekasmiṃ pana iddhipādaniddese ekeko adhipativāro",
  "tika-abh02t:717_4": "labbhatīti soḷasa soḷasa nayasatāni labbhanti.",
  "tika-abh02t:718": "Abhidhammabhājanīyavaṇṇanā niṭṭhitā.",
  "tika-abh02t:719": "3. Pañhapucchakavaṇṇanā",
  "tika-abh02t:720_0": "Nanu ca cattāropi adhipatayo ekakkhaṇe labbhanti, aññamaññassa pana adhipatayo na",
  "tika-abh02t:720_1": "bhavanti “cattāro iddhipādā na maggādhipatino”ti vuttattā. Rājaputtopamāpi hi etamatthaṃ",
  "tika-abh02t:720_2": "dīpetīti? Na, ekakkhaṇe dutiyassa adhipatino abhāvato eva, “na maggādhipatino”ti",
  "tika-abh02t:720_3": "vuttattā rājaputtopamā adhipatiṃ na karontīti imamevatthaṃ dīpeti, na adhipatīnaṃ",
  "tika-abh02t:720_4": "sahabhāvaṃ. Taṃ kathaṃ jānitabbanti? Paṭikkhittattā. Adhipatipaccayaniddese hi aṭṭhakathāyaṃ",
  "tika-abh02t:720_5": "vuttā “kasmā pana yathā hetupaccayaniddese ‘hetū hetusampayuttakāna’nti vuttaṃ, evamidha",
  "tika-abh02t:720_6": "‘adhipatī adhipatisampayuttakāna’nti avatvā ‘chandādhipati chandasampayuttakāna’ntiādinā",
  "tika-abh02t:720_7": "nayena desanā katāti? Ekakkhaṇe abhāvato”ti. Sati ca catunnaṃ adhipatīnaṃ sahabhāve",
  "tika-abh02t:720_8": "“ariyamaggasamaṅgissa vīmaṃsādhipateyyaṃ maggaṃ bhāventassā”ti visesanaṃ na kattabbaṃ",
  "tika-abh02t:720_9": "siyā avīmaṃsādhipatikassa maggassa abhāvā. Chandādīnaṃ aññamaññādhipatikaraṇabhāve",
  "tika-abh02t:720_10": "ca “vīmaṃsaṃ ṭhapetvā taṃsampayutto”tiādinā chandādīnaṃ vīmaṃsādhipatikattavacanaṃ",
  "tika-abh02t:720_11": "na vattabbaṃ siyā. Tathā “cattāro ariyamaggā siyā maggādhipatino, siyā na vattabbā",
  "tika-abh02t:720_12": "maggādhipatino”ti evamādīhipi adhipatīnaṃ sahabhāvo paṭikkhitto evāti.",
  "tika-abh02t:721": "Pañhapucchakavaṇṇanā niṭṭhitā.",
  "tika-abh02t:722": "Iddhipādavibhaṅgavaṇṇanā niṭṭhitā.",
  "tika-abh02t:723": "10. Bojjhaṅgavibhaṅgo",
  "tika-abh02t:724": "1. Suttantabhājanīyaṃ",
  "tika-abh02t:725": "Paṭhamanayavaṇṇanā",
  "tika-abh02t:726": "466. Patiṭṭhānāyūhanā oghataraṇasuttavaṇṇanāyaṃ –",
  "tika-abh02t:727_0": "“Kilesavasena patiṭṭhānaṃ, abhisaṅkhāravasena āyūhanā. Tathā taṇhādiṭṭhīhi patiṭṭhānaṃ,",
  "tika-abh02t:727_1": "avasesakilesābhisaṅkhārehi āyūhanā. Taṇhāvasena patiṭṭhānaṃ, diṭṭhivasena āyūhanā.",
  "tika-abh02t:727_2": "Sassatadiṭṭhiyā patiṭṭhānaṃ, ucchedadiṭṭhiyā āyūhanā. Līnavasena patiṭṭhānaṃ, uddhaccavasena",
  "tika-abh02t:727_3": "āyūhanā. Kāmasukhānuyogavasena patiṭṭhānaṃ, attakilamathānuyogavasena āyūhanā. Sabbākusalābhisaṅkhāravasena",
  "tika-abh02t:727_4": "patiṭṭhānaṃ, sabbalokiyakusalābhisaṅkhāravasena āyūhanā”ti –",
  "tika-abh02t:728": "Vuttesu pakāresu idha avuttānaṃ vasena veditabbā.",
  "tika-abh02t:729_0": "Sammappavatte dhamme paṭisañcikkhati, upapattito ikkhati, tadākāro hutvā pavattatīti",
  "tika-abh02t:729_1": "paṭisaṅkhānalakkhaṇo upekkhāsambojjhaṅgo. Evañca katvā “paṭisaṅkhā santiṭṭhanā gahaṇe",
  "tika-abh02t:729_2": "majjhattatā”ti upekkhākiccādhimattatāya saṅkhārupekkhā vuttā. Anukkamanikkhepe payojanaṃ",
  "tika-abh02t:729_3": "purimassa purimassa pacchimapacchimakāraṇabhāvo.",
  "tika-abh02t:730_0": "467. Balavatī eva sati satisambojjhaṅgoti katvā balavabhāvadīpanatthaṃ paññā gahitā,",
  "tika-abh02t:730_1": "na yassa kassaci sampadhāraṇasati, kusaluppattikāraṇassa pana saraṇaṃ satīti dassento",
  "tika-abh02t:730_2": "“vattaṃ vā”tiādimāha. Vattasīse ṭhatvāti “aho vata me dhammaṃ suṇeyyuṃ, sutvā ca",
  "tika-abh02t:730_3": "dhammaṃ pasīdeyyuṃ, pasannā ca me pasannākāraṃ kareyyu”nti evaṃcitto ahutvā “svākkhāto",
  "tika-abh02t:730_4": "bhagavatā dhammo…pe… viññūhi, aho vata me dhammaṃ suṇeyyuṃ, sutvā ca dhammaṃ ājāneyyuṃ,",
  "tika-abh02t:730_5": "ājānitvā ca pana tathatthāya paṭipajjeyyu”nti dhammasudhammataṃ paṭicca kāruññaṃ",
  "tika-abh02t:730_6": "anuddayaṃ anukampaṃ upādāya mahākassapattherena viya bhāsitanti attho. Vimuttāyatanasīseti",
  "tika-abh02t:730_7": "“na heva kho satthā, apica kho yathāsutaṃ yathāpariyattaṃ dhammaṃ vitthārena paresaṃ",
  "tika-abh02t:730_8": "desessāmī”ti evaṃ vimuttikāraṇapadhānabhāve ṭhatvā. Cirakatavattādivasena taṃsamuṭṭhāpako",
  "tika-abh02t:730_9": "arūpakoṭṭhāso vutto, bhāvatthattā eva vā katabhāsita-saddā kiriyābhūtassa arūpakoṭṭhāsassa",
  "tika-abh02t:730_10": "vācakāti katvā āha “kāyaviññattiṃ…pe… koṭṭhāsa”nti.",
  "tika-abh02t:731_0": "Bojjhaṅgasamuṭṭhāpakatā purimānaṃ channaṃ attano attano anantarikassa, paresaṃ sabbesaṃ",
  "tika-abh02t:731_1": "vā taṃtaṃpariyāyena samuṭṭhāpanavasena yojetabbā. Kāmalokavaṭṭāmisāti taṇhā tadārammaṇā",
  "tika-abh02t:731_2": "khandhāti vadanti, pañcakāmaguṇiko ca rāgo tadārammaṇañca kāmāmisaṃ, “sassato attā",
  "tika-abh02t:731_3": "ca loko cā”tiādinā lokaggahaṇavasena pavatto sassatucchedasahagato rāgo tadārammaṇañca",
  "tika-abh02t:731_4": "lokāmisaṃ, lokadhammā vā, vaṭṭassādavasena uppanno saṃsārajanako rāgo tadārammaṇañca",
  "tika-abh02t:731_5": "vaṭṭāmisaṃ. Maggassa pubbabhāgattā pubbabhāgā.",
  "tika-abh02t:732": "Paṭhamanayavaṇṇanā niṭṭhitā.",
  "tika-abh02t:733": "Dutiyanayavaṇṇanā",
  "tika-abh02t:734_0": "468-469. Abhiññeyyā dhammā nāma “sabbe sattā āhāraṭṭhitikā, dve dhātuyo, tisso dhātuyo,",
  "tika-abh02t:734_1": "cattāri ariyasaccāni, pañca vimuttāyatanāni, cha anuttariyāni, satta niddasavatthūni,",
  "tika-abh02t:734_2": "aṭṭhābhibhāyatanāni, navānupubbavihārā, dasa nijjaravatthūnī”ti evaṃpabhedā dhammā,",
  "tika-abh02t:734_3": "“sabbaṃ, bhikkhave, abhiññeyya”nti dassitā khandhādayo ca. Vānanti vinandhanaṃ bhavādīnaṃ,",
  "tika-abh02t:734_4": "gamanaṃ vā piyarūpasātarūpesu.",
  "tika-abh02t:735_0": "Caṅkamaṃ adhiṭṭhahantassa uppannavīriyaṃ vipassanāsahagatanti veditabbaṃ. Ettakenāti",
  "tika-abh02t:735_1": "“lokiyalokuttaramissakā kathitā”ti ettāvatā. Lokiyanti vadanto na kilamatīti kāyaviññattisamuṭṭhāpakassa",
  "tika-abh02t:735_2": "lokiyattā acodanīyoti attho. Alabbha…pe… paṭikkhittāti rūpāvacare alabbhamānakaṃ",
  "tika-abh02t:735_3": "pītisambojjhaṅgaṃ upādāya labbhamānāpi avitakkaavicārā pīti paṭikkhittā, “pītisambojjhaṅgo”ti",
  "tika-abh02t:735_4": "na vuttoti attho. Kāmāvacare vā alabbhamānakaṃ avitakkaavicāraṃ pītiṃ upādāya labbhamānakāva",
  "tika-abh02t:735_5": "pītibojjhaṅgabhūtā paṭikkhittā, avitakkaavicāro pītisambojjhaṅgo na vuttoti attho.",
  "tika-abh02t:736_0": "Ajjhattavimokkhanti ajjhattadhamme abhinivisitvā tato vuṭṭhitamaggo “ajjhattavimokkho”ti",
  "tika-abh02t:736_1": "idha vuttoti adhippāyo. Na vāretabboti vipassanāpādakesu kasiṇādijhānesu satiādīnaṃ",
  "tika-abh02t:736_2": "nibbedhabhāgiyattā na paṭikkhipitabboti attho. Anuddharantā pana vipassanā viya bodhiyā",
  "tika-abh02t:736_3": "maggassa āsannakāraṇaṃ jhānaṃ na hoti, na ca tathā ekantikaṃ kāraṇaṃ, na ca vipassanākiccassa",
  "tika-abh02t:736_4": "viya jhānakiccassa niṭṭhānaṃ maggoti katvā na uddharanti. Tattha kasiṇajjhānaggahaṇena",
  "tika-abh02t:736_5": "tadāyattāni āruppānipi gahitānīti daṭṭhabbāni. Asubhajjhānānaṃ avacanaṃ avitakkāvicārassa adhippetattā.",
  "tika-abh02t:737": "Dutiyanayavaṇṇanā niṭṭhitā.",
  "tika-abh02t:738": "Tatiyanayavaṇṇanā",
  "tika-abh02t:739_0": "470-471. Tadaṅgasamucchedanissaraṇavivekanissitataṃ vatvā paṭippassaddhivivekanissitattassa",
  "tika-abh02t:739_1": "avacanaṃ “satisambojjhaṅgaṃ bhāvetī”tiādinā idha bhāvetabbānaṃ bojjhaṅgānaṃ vuttattā.",
  "tika-abh02t:739_2": "Bhāvitabojjhaṅgassa hi sacchikātabbā phalabojjhaṅgā abhidhammabhājanīye vuttāti.",
  "tika-abh02t:739_3": "Vossagga-saddo pariccāgattho pakkhandanattho cāti vossaggassa duvidhatā vuttā. Yathāvuttenāti",
  "tika-abh02t:739_4": "tadaṅgasamucchedappakārena tanninnabhāvārammaṇakaraṇappakārena ca. Pariṇāmentaṃ vipassanākkhaṇe,",
  "tika-abh02t:739_5": "pariṇataṃ maggakkhaṇe.",
  "tika-abh02t:740": "Tatiyanayavaṇṇanā niṭṭhitā.",
  "tika-abh02t:741": "Suttantabhājanīyavaṇṇanā niṭṭhitā.",
  "tika-abh02t:742": "2. Abhidhammabhājanīyavaṇṇanā",
  "tika-abh02t:743_0": "472. Upekkhanavasenāti sabhāvaniddesataṃ dasseti, hāpanavaḍḍhanesu byāpāraṃ akatvā",
  "tika-abh02t:743_1": "upapattito ikkhanavasenāti attho. Lokiyaupekkhanāya adhikā upekkhanā ajjhupekkhanāti",
  "tika-abh02t:743_2": "ayamattho idha lokuttarā eva adhippetāti yuttoti.",
  "tika-abh02t:744": "Abhidhammabhājanīyavaṇṇanā niṭṭhitā.",
  "tika-abh02t:745": "Bojjhaṅgavibhaṅgavaṇṇanā niṭṭhitā.",
  "tika-abh02t:746": "11. Maggaṅgavibhaṅgo",
  "tika-abh02t:747": "2. Abhidhammabhājanīyavaṇṇanā",
  "tika-abh02t:748_0": "490. Abhidhamme lokuttaracittabhājanīyepi “tasmiṃ kho pana samaye cattāro khandhā",
  "tika-abh02t:748_1": "honti…pe… aṭṭhaṅgiko maggo hotī”ti vuttattā idhāpi abhidhammabhājanīye abhidhammānurūpaṃ",
  "tika-abh02t:748_2": "desanaṃ karonto “aṭṭhaṅgiko maggo”ti ariyopapadataṃ na karoti.",
  "tika-abh02t:749_0": "493. Tasmiṃ samayeti lokiyakālena etesaṃ atirekakiccaṃ dasseti. Viratiuppādanena",
  "tika-abh02t:749_1": "micchāvācādīni puggalaṃ pajahāpentīti sammādiṭṭhādīni pañca “kārāpakaṅgānī”ti vuttāni.",
  "tika-abh02t:749_2": "Sammāvācādikiriyā hi virati, tañca etāni kārāpentīti. Virativasenāti viramaṇakiriyāvasena,",
  "tika-abh02t:749_3": "na kārāpakabhāvena kattubhāvena cāti attho. Imaṃ…pe… kiccātirekataṃ dassetunti lokuttarakkhaṇepi",
  "tika-abh02t:749_4": "imāneva pañca sammāvācādittayassa ekakkhaṇe kārāpakānīti dassetunti attho. Micchādiṭṭhādikā",
  "tika-abh02t:749_5": "dasa, tappaccayā akusalā ca dasāti vīsati akusalapakkhiyā, sammādiṭṭhādikā dasa,",
  "tika-abh02t:749_6": "tappaccayā ca kusalā dasāti vīsati kusalapakkhiyā ca mahācattārīsakasutte vuttāti tassa etaṃ nāmaṃ.",
  "tika-abh02t:750": "Puññabhāgiyāti puññakoṭṭhāse bhavā, puññābhisaṅkhārekadesabhūtāti attho. Khandhopadhiṃ vipaccati, tattha vā vipaccatīti upadhivepakkā.",
  "tika-abh02t:751_0": "Pañcaṅgikamaggaṃ uddisitvā tattha ekekaṃ pucchitvā tassa tasseva samayavavatthānaṃ",
  "tika-abh02t:751_1": "katvā vissajjanaṃ “pāṭiyekkaṃ pucchitvā pāṭiyekkaṃ vissajjana”nti vuttaṃ. Saha pana",
  "tika-abh02t:751_2": "pucchitvā pañcannampi samayavavatthānaṃ katvā vissajjane “tattha katamā sammādiṭṭhiyā",
  "tika-abh02t:751_3": "paññā”tiādiko paṭiniddeso ekato vissajjanapaṭiniddesattā na pāṭiyekkaṃ pucchāvissajjanaṃ",
  "tika-abh02t:751_4": "nāma hotīti. Tattha pañcaṅgikavāre eva pāṭiyekkaṃ pucchāvissajjanaṃ sammādiṭṭhādīsu",
  "tika-abh02t:751_5": "kārāpakaṅgesu ekekamukhāya bhāvanāya magguppattiṃ sandhāya katanti veditabbaṃ. Vācādīni",
  "tika-abh02t:751_6": "hi pubbasuddhiyā sijjhanti, na maggassa upacārenāti.",
  "tika-abh02t:752": "Abhidhammabhājanīyavaṇṇanā niṭṭhitā.",
  "tika-abh02t:753": "Maggaṅgavibhaṅgavaṇṇanā niṭṭhitā.",
  "tika-abh02t:754": "12. Jhānavibhaṅgo",
  "tika-abh02t:755": "1. Suttantabhājanīyaṃ",
  "tika-abh02t:756": "Mātikāvaṇṇanā",
  "tika-abh02t:757_0": "508. Jhānassa pubbabhāgakaraṇīyasampadā pātimokkhasaṃvarādi. Asubhānussatiyo lokuttarajjhānāni",
  "tika-abh02t:757_1": "ca ito bahiddhā natthīti sabbappakāra-ggahaṇaṃ karoti, suññā parappavādā samaṇebhīti",
  "tika-abh02t:757_2": "vacanena samaṇabhāvakarapubbabhāgakaraṇīyasampadāsampannassapi abhāvaṃ dasseti. Sikkhāpadesu",
  "tika-abh02t:757_3": "nāmakāyādivasena vuttesu vacanānatikkamavasena sikkhitabbesu, avītikkamanaviraticetanāsaṅkhātesu",
  "tika-abh02t:757_4": "vā sikkhākoṭṭhāsesu paripūraṇavasena sikkhitabbesu sā sā bhikkhusikkhādikā sikkhāpadekadesabhūtā",
  "tika-abh02t:757_5": "sikkhitabbāti āha “sikkhāpadesūti idamassa sikkhitabbadhammaparidīpana”nti.",
  "tika-abh02t:758_0": "Santosādivasena itarītarasantosaṃ, tassa ca vaṇṇavāditaṃ, aladdhā ca aparitassanaṃ,",
  "tika-abh02t:758_1": "laddhā ca agadhitaparibhoganti ete guṇe dasseti. Jhānabhāvanāya kārakoti paridīpanaṃ",
  "tika-abh02t:758_2": "kārakabhāvaparidīpanaṃ. Araññantiādinā senāsanassa pabhedaṃ, appasaddantiādinā nirādīnavataṃ,",
  "tika-abh02t:758_3": "paṭisallānasāruppanti ānisaṃsaṃ dīpetīti āha “senāsanappabhede…pe… paridīpana”nti.",
  "tika-abh02t:759": "Mātikāvaṇṇanā niṭṭhitā.",
  "tika-abh02t:760": "Niddesavaṇṇanā",
  "tika-abh02t:761_0": "509. Kammatthehi diṭṭhi-saddādīhi sāsanaṃ vuttanti “diṭṭhattā diṭṭhī”tiādi vuttaṃ.",
  "tika-abh02t:761_1": "Sabhāvaṭṭhenāti aviparītaṭṭhena. Sikkhiyamāno kāyādīni vineti, na aññathāti āha “sikkhitabbaṭṭhena",
  "tika-abh02t:761_2": "vinayo”ti, vinayo vā sikkhitabbāni sikkhāpadāni, khandhattayaṃ sikkhitabbanti vinayo",
  "tika-abh02t:761_3": "viyāti vinayoti dasseti. Satthu anusāsanadānabhūtaṃ sikkhattayanti āha “anusiṭṭhidānavasenā”ti.",
  "tika-abh02t:762_0": "Sammādiṭṭhipaccayattāti sammādiṭṭhiyā paccayattā. Tisso hi sikkhā sikkhantassa sammādiṭṭhi",
  "tika-abh02t:762_1": "paripūratīti. “Tasmātiha tvaṃ bhikkhu ādimeva visodhehi kusalesu dhammesu, ko cādi",
  "tika-abh02t:762_2": "kusalānaṃ dhammānaṃ? Sīlañca suvisuddhaṃ diṭṭhi ca ujukā”ti vacanato sammādiṭṭhipubbaṅgamaṃ",
  "tika-abh02t:762_3": "sikkhattayaṃ. Etasmiñca atthadvaye phalakāraṇopacārehi sikkhattayaṃ “diṭṭhī”ti vuttaṃ,",
  "tika-abh02t:762_4": "kusaladhammehi vā attano ekadesabhūtehīti adhippāyo. Bhagavato vinayanakiriyattā",
  "tika-abh02t:762_5": "vinayo sikkhattayaṃ, taṃ pana vinayanaṃ dhammeneva avisamasabhāvena, desanādhammena",
  "tika-abh02t:762_6": "vā pavattaṃ, na daṇḍādināti “dhammavinayo”ti vuttaṃ.",
  "tika-abh02t:763_0": "Anavajjadhammatthanti paramānavajjanibbānatthaṃ, akuppacetovimuttiatthaṃ vā. Dhammesu",
  "tika-abh02t:763_1": "abhiññeyyādīsu abhijānanādikāraṇaṃ sikkhattayanti taṃ “dhammavinayo”ti vuttaṃ. “Imissā",
  "tika-abh02t:763_2": "imasmi”nti punappunaṃ vuccamānaṃ niyamakaraṇaṃ hoti, eva-saddalopo vā katoti adhippāyenāha “niyamo kato”ti.",
  "tika-abh02t:764_0": "510. Bhikkhukoti anaññatthena ka-kārena padaṃ vaḍḍhitanti “bhikkhanadhammatāyā”ti",
  "tika-abh02t:764_1": "atthamāha. Bhikkhakoti pana pāṭhe bhikkhatīti bhikkhakoti attho. Jallikaṃ rajamissaṃ",
  "tika-abh02t:764_2": "malaṃ, amissaṃ malameva. Bhinnapaṭadharoti nibbacanaṃ bhinnapaṭadhare bhikkhu-saddassa niruḷhattā vuttaṃ.",
  "tika-abh02t:765_0": "Yassa bhāvetabbo pahātabbo ca odhi avasiṭṭho atthi, so odhiso, arahā pana tadabhāvā",
  "tika-abh02t:765_1": "odhirahitoti “anodhiso kilesānaṃ pahānā bhikkhū”ti vutto. Odhi-saddo vā ekadese niruḷhoti",
  "tika-abh02t:765_2": "sabbamaggā sabbakilesā ca arahatā bhāvitā pahīnā ca “odhī”ti na vuccanti. Pahānāti",
  "tika-abh02t:765_3": "idañca nibbacanaṃ bhedanapariyāyavasena vuttanti veditabbaṃ.",
  "tika-abh02t:766": "Sekkhotiādinā bhikkhu-saddena vuccamānaṃ atthaṃ guṇavasena dasseti, heṭṭhā pana “samaññāya paṭiññāyā”ti paññāyanavasena, “bhikkhatī”tiādinā nibbacanavasena dassito.",
  "tika-abh02t:767_0": "Sekkho bhikkhūti satta sekkhā kathitā, bhinnattā pāpakānaṃ…pe… bhikkhūti khīṇāsavova",
  "tika-abh02t:767_1": "kathitoti idaṃ dvayaṃ “sekkhoti puthujjanakalyāṇakena saddhiṃ satta ariyā, bhinnattāti",
  "tika-abh02t:767_2": "iminā pana cattāro phalaṭṭhā”ti iminā dvayena na sameti, tadidaṃ nippariyāyadassanaṃ",
  "tika-abh02t:767_3": "vuttanti veditabbaṃ. “Sesaṭṭhānesu puthujjanakalyāṇakādayo kathitā”ti vuttaṃ, nanu",
  "tika-abh02t:767_4": "paṭiññāya bhikkhusīlopi vuttoti? Vutto, na pana idhādhippeto sabbappakārajjhānanibbattakassa adhippetattā.",
  "tika-abh02t:768": "Bhagavato vacanaṃ upasampadākammakaraṇassa kāraṇattā ṭhānaṃ, tadanurūpaṃ ṭhānārahaṃ, anūnañattianussāvanaṃ uppaṭipāṭiyā ca avuttanti attho.",
  "tika-abh02t:769_0": "511. Nippariyāyato sīlaṃ samādānaviratiavītikkamanaviratibhāvatoti adhippāyo. Anabhijjhādīni",
  "tika-abh02t:769_1": "sandhāya cetasikasīlassa pariyāyasīlatā vuttā. Nagaravaḍḍhakī vatthuvijjācariyoti",
  "tika-abh02t:769_2": "vadanti. Catubbidho āhāro asitādīni, bhakkhitabbabhuñjitabbalehitabbacubitabbāni vā.",
  "tika-abh02t:770_0": "Pātimokkhasaṃvarena upeto pihitindriyo hoti tiṇṇaṃ sucaritānaṃ indriyasaṃvarāhārattā,",
  "tika-abh02t:770_1": "pātimokkhasaṃvaro vā indriyasaṃvarassa upanissayo hoti. Iti pātimokkhasaṃvarena pihitindriyo",
  "tika-abh02t:770_2": "“pātimokkhasaṃvarasaṃvuto”ti vutto. Iminā adhippāyena “saṃvuto”ti etassa pihitindriyoti",
  "tika-abh02t:770_3": "atthamāha. Pātimokkhena ca saṃvarena cāti idaṃ pātimokkhato aññaṃ sīlaṃ kāyikaavītikkamādiggahaṇena",
  "tika-abh02t:770_4": "gahitanti iminā adhippāyena vuttanti daṭṭhabbaṃ. Dutiyo panattho dvinnampi ekatthataṃ sandhāya vutto.",
  "tika-abh02t:771_0": "513. Sabbampi dussīlyanti iminā abhijjhādayo ca gahitāti sandhāyāha “manasāpi ācarati",
  "tika-abh02t:771_1": "eva, tasmā taṃ dassetu”nti. Tatthāti kāyikavītikkamādivasena vuttesu anācāresu. Garubhaṇḍavissajjanamāpajjatīti",
  "tika-abh02t:771_2": "thullaccayaṃ āpajjatīti attho.",
  "tika-abh02t:772": "Aropimoti saṅghikabhūmiyaṃ uṭṭhito vutto. Phātikammanti garubhaṇḍantarabhūtaṃ kammaṃ. Daṇḍakammanti yathāvuttaṃ hatthakammamāha. Sināyanti etenāti sinānaṃ, cuṇṇādi.",
  "tika-abh02t:773_0": "Saccālīkena piyavādī “cāṭū”ti vuccati, cāṭuṃ attānaṃ icchatīti cāṭukāmo, tassa bhāvo",
  "tika-abh02t:773_1": "cāṭukamyatā. Muggasūpassa appavisanaṭṭhānaṃ nāma natthi sabbāhārehi aviruddhattāti",
  "tika-abh02t:773_2": "adhippāyo. Paribhaṭati dhāreti, poseti vāti paribhaṭo, atha vā parivārabhūto bhaṭo sevako paribhaṭo.",
  "tika-abh02t:774_0": "Bhaṇḍāgārikakammaṃ gihīnaṃ kariyamānaṃ vuttaṃ. Piṇḍatthaṃ paṭipiṇḍadānaṃ, piṇḍaṃ",
  "tika-abh02t:774_1": "datvā paṭipiṇḍaggahaṇaṃ vā piṇḍapaṭipiṇḍaṃ. Saṅghabhogacetiyabhogānaṃ ayoniso vicāraṇaṃ",
  "tika-abh02t:774_2": "saṅghuppādacetiyuppādapaṭṭhapanaṃ, attano santake viya paṭipajjananti keci.",
  "tika-abh02t:775_0": "514. Gāvo caranti etthāti gocaro, gocaro viyāti gocaro, abhiṇhaṃ caritabbaṭṭhānaṃ.",
  "tika-abh02t:775_1": "Gāvo vā cakkhādīni indriyāni, tehi caritabbaṭṭhānaṃ gocaro. Ayutto gocaro agocaroti",
  "tika-abh02t:775_2": "tadañño yutto “gocaro”ti vutto.",
  "tika-abh02t:776": "Vā-saddo vidhunanatthopi hotīti katvā āha “viniddhutakibbisāni vā”ti.",
  "tika-abh02t:777_0": "515. Avarā pacchimā mattā etesanti oramattakāni. Saṃyamakaraṇīyānīti kāyavācāsaṃyamamattena",
  "tika-abh02t:777_1": "kattabbapaṭikammāni, vikkhipitabbāni vā. “Puna na evaṃ karomī”ti cittena saṃvaramattena,",
  "tika-abh02t:777_2": "indriyasaṃvareneva vā karaṇīyāni saṃvarakaraṇīyāni. Divivihārajanapadavāsī divivihāravāsī.",
  "tika-abh02t:777_3": "Manassa adhiṭṭhānameva adhiṭṭhānāvikammaṃ. Desanā idha “vuṭṭhānāvikamma”nti adhippetā.",
  "tika-abh02t:777_4": "Tattha “cittuppādakaraṇīyāni manasikārapaṭibaddhānī”ti vacanato pātimokkhasaṃvaravisuddhatthaṃ",
  "tika-abh02t:777_5": "anatikkamanīyāni anāpattigamanīyāni vajjāni vuttānīti ācariyassa adhippāyo. Catubbidhassāti",
  "tika-abh02t:777_6": "attānuvādaparānuvādadaṇḍaduggatibhayassa.",
  "tika-abh02t:778_0": "516. “Idha bhikkhū”ti bhikkhu eva adhippetoti sandhāya “sesasikkhā pana atthuddhāravasena",
  "tika-abh02t:778_1": "sikkhā-saddassa atthadassanatthaṃ vuttā”ti āha. Bhikkhuggahaṇaṃ pana aggaparisāmukhena",
  "tika-abh02t:778_2": "sabbajjhānanibbattakānaṃ catunnampi parisānaṃ dassanatthaṃ kataṃ. Guṇato vā bhikkhu",
  "tika-abh02t:778_3": "adhippetoti sabbāpi sikkhā idhādhippetāti daṭṭhabbā. Sabbena sikkhāsamādānenāti ettha",
  "tika-abh02t:778_4": "yena samādānena sabbāpi sikkhā samādinnā honti, taṃ ekampi sabbasamādānakiccakarattā",
  "tika-abh02t:778_5": "sabbasamādānaṃ nāma hoti, anekesu pana vattabbameva natthi. Sabbena sikkhitabbākārenāti",
  "tika-abh02t:778_6": "avītikkamadesanāvuṭṭhānavattacaraṇādiākārena. Vītikkamanavasena sesassapi nissesatākaraṇaṃ",
  "tika-abh02t:778_7": "sandhāya “bhinnassapī”tiādimāha.",
  "tika-abh02t:779_0": "519. Āvaraṇīyehi cittaparisodhanabhāvanā jāgariyānuyogoti katvā āha “bhāvana”nti.",
  "tika-abh02t:779_1": "Suppapariggāhakanti “suppapariggāhakaṃ nāma idaṃ ito pubbe ito parañca natthi, ayametassa",
  "tika-abh02t:779_2": "paccayo”tiādinā pariggāhakaṃ.",
  "tika-abh02t:780": "520-521. Yuttoti ārambhamāno. Sātaccaṃ nepakkañca pavattayamāno jāgariyānuyogaṃ anuyutto hotīti sambandhaṃ dasseti.",
  "tika-abh02t:781_0": "522. Lokiyāyapi…pe… āhāti idaṃ vipassanābhāvanāya satipaṭṭhānādayo ekasmiṃ ārammaṇe",
  "tika-abh02t:781_1": "saha nappavattanti, pavattamānānipi indriyabalāni bojjhaṅgesveva antogadhāni honti.",
  "tika-abh02t:781_2": "Pītisambojjhaṅgaggahaṇena hi tadupanissayabhūtaṃ saddhindriyaṃ saddhābalañca gahitameva",
  "tika-abh02t:781_3": "hoti “saddhūpanisaṃ pāmojja”nti vuttattā. Maggaṅgāni pañceva vipassanākkhaṇe pavattantīti",
  "tika-abh02t:781_4": "imamatthaṃ sandhāya vuttanti daṭṭhabbaṃ.",
  "tika-abh02t:782": "523. Samantato, sammā, samaṃ vā sātthakādipajānanaṃ sampajānaṃ, tadeva sampajaññaṃ. Tenāti satisampayuttattā eva uddese avuttāpi sati niddese “sato”ti iminā vuttāti adhippāyo.",
  "tika-abh02t:783_0": "Sātthakānaṃ abhikkamādīnaṃ sampajānanaṃ sātthakasampajaññaṃ. Evaṃ sappāyasampajaññaṃ.",
  "tika-abh02t:783_1": "Abhikkamādīsu pana bhikkhācāragocare aññatthāpi ca pavattesu avijahite kammaṭṭhānasaṅkhāte",
  "tika-abh02t:783_2": "gocare sampajaññaṃ gocarasampajaññaṃ. Abhikkamādīsu asammuyhanameva sampajaññaṃ asammohasampajaññaṃ.",
  "tika-abh02t:784": "Dve kathāti vacanakaraṇākaraṇakathā na kathitapubbā. Vacanaṃ karomi eva, tasmā subbacattā paṭivacanaṃ demīti attho.",
  "tika-abh02t:785_0": "Kammaṭṭhānasīsenevāti kammaṭṭhānaggeneva, kammaṭṭhānaṃ padhānaṃ katvā evāti attho.",
  "tika-abh02t:785_1": "Tena “pattampi acetana”ntiādinā vakkhamānaṃ kammaṭṭhānaṃ, yathāparihariyamānaṃ vā",
  "tika-abh02t:785_2": "avijahitvāti dasseti. “Tasmā”ti etassa “dhammakathā kathetabbāyevāti vadantī”ti etena",
  "tika-abh02t:785_3": "sambandho. Bhayeti paracakkādibhaye.",
  "tika-abh02t:786": "Avasesaṭṭhāneti yāguaggahitaṭṭhāne. Ṭhānacaṅkamanamevāti adhiṭṭhātabbiriyāpathavasena vuttaṃ, na bhojanādikāle avassaṃ kattabbanisajjāyapi paṭikkhepavasena.",
  "tika-abh02t:787": "Thero dārucīriyo –",
  "tika-abh02t:788_0": "“Tasmātiha te, bāhiya, evaṃ sikkhitabbaṃ. Diṭṭhe diṭṭhamattaṃ bhavissati, sute mute",
  "tika-abh02t:788_1": "viññāte. Yato kho te, bāhiya, diṭṭhe diṭṭhamattaṃ bhavissati, sute mute viññāte viññātamattaṃ",
  "tika-abh02t:788_2": "bhavissati, tato tvaṃ, bāhiya, na tena, yato tvaṃ, bāhiya, na tena. Tato tvaṃ, bāhiya,",
  "tika-abh02t:788_3": "na tattha, yato tvaṃ, bāhiya, na tattha. Tato tvaṃ, bāhiya, nevidha na huraṃ na ubhayamantarena.",
  "tika-abh02t:788_4": "Esevanto dukkhassā”ti –",
  "tika-abh02t:789": "Ettakena arahattaṃ sacchākāsi.",
  "tika-abh02t:790_0": "Khāṇuādipariharaṇatthaṃ, patiṭṭhitapādapariharaṇatthaṃ vā passena haraṇaṃ vītiharaṇanti",
  "tika-abh02t:790_1": "vadanti. Yāva patiṭṭhitapādo, tāva āharaṇaṃ atiharaṇaṃ, tato paraṃ haraṇaṃ vītiharaṇanti",
  "tika-abh02t:790_2": "ayaṃ vā etesaṃ viseso. Avīcinti nirantaraṃ.",
  "tika-abh02t:791_0": "Paṭhamajavanepi…pe… na hotīti idaṃ pañcaviññāṇavīthiyaṃ itthipurisoti rajjanādīnaṃ",
  "tika-abh02t:791_1": "abhāvaṃ sandhāya vuttaṃ. Tattha hi āvajjanavoṭṭhabbanānaṃ ayoniso āvajjanavoṭṭhabbanavasena",
  "tika-abh02t:791_2": "iṭṭhe itthirūpādimhi lobho, aniṭṭhe ca paṭigho uppajjati. Manodvāre pana itthipurisoti",
  "tika-abh02t:791_3": "rajjanādi hoti, tassa pañcadvārajavanaṃ mūlaṃ, yathāvuttaṃ vā sabbaṃ bhavaṅgādi.",
  "tika-abh02t:791_4": "Evaṃ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva",
  "tika-abh02t:791_5": "apubbatittaratāvasena. Maṇisappo sīhaḷadīpe vijjamānā ekā sappajātīti vadanti. Calananti kampanaṃ.",
  "tika-abh02t:792_0": "Atiharatīti yāva mukhā āharati. Vītiharatīti tato yāva kucchi, tāva harati, kucchigataṃ",
  "tika-abh02t:792_1": "vā passato harati. Allattañca anupāletīti vāyuādīhi ativisosanaṃ yathā na hoti, tathā",
  "tika-abh02t:792_2": "pāleti. Ābhujatīti pariyesanajjhoharaṇajiṇṇājiṇṇatādiṃ āvajjeti, vijānātīti attho.",
  "tika-abh02t:792_3": "Taṃtaṃvijānananipphādakoyeva hi payogo “sammāpayogo”ti vuttoti. Atha vā “sammāpaṭipattimāgamma",
  "tika-abh02t:792_4": "abbhantare attā nāma koci bhujanako natthī”tiādinā vijānanaṃ ābhujanaṃ.",
  "tika-abh02t:793": "Aṭṭhāneti manussāmanussapariggahite ayutte ṭhāne khettadevāyatanādike. Tumbato veḷunāḷiādiudakabhājanato. Tanti chaḍḍitaṃ udakaṃ.",
  "tika-abh02t:794": "Gateti gamaneti pubbe abhikkamapaṭikkamaggahaṇena gamanepi purato pacchato ca kāyassa atiharaṇaṃ vuttanti idha gamanameva gahitanti veditabbaṃ, vakkhamāno vā etesaṃ viseso.",
  "tika-abh02t:795_0": "Ettakenāti kammaṭṭhānaṃ avissajjetvā catunnaṃ iriyāpathānaṃ pavattanavacanamattena",
  "tika-abh02t:795_1": "gocarasampajaññaṃ na pākaṭaṃ hotīti attho. Evaṃ pana sutte kammaṭṭhānaṃ avibhūtaṃ",
  "tika-abh02t:795_2": "hotīti caṅkamanaṭṭhānanisajjāsu eva pavatte pariggaṇhantassa sutte pavattā apākaṭā hontīti attho.",
  "tika-abh02t:796": "Kāyādikiriyāmayattā āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ nāma, dutiyajjhānaṃ vacīsaṅkhāravirahā “tuṇhībhāvo”ti vuccati.",
  "tika-abh02t:797_0": "526. Upāsanaṭṭhānanti issāsānaṃ viya upāsanassa sikkhāyogakaraṇassa kammaṭṭhānaupāsanassa",
  "tika-abh02t:797_1": "ṭhānanti attho. Tameva hi atthaṃ dassetuṃ “yogapatha”nti āhāti. Sīsaṃ dhovatīti icchādāsabyā",
  "tika-abh02t:797_2": "bhujissataṃ ñāpayati, micchāpaṭipannehi vā pakkhittaṃ ayasarajaṃ dhovati.",
  "tika-abh02t:798_0": "529. Vinayapariyāyena adinnādānapārājike āgataṃ. Suttantapariyāyena āraññakasikkhāpade",
  "tika-abh02t:798_1": "“pañcadhanusatikaṃ pacchima”nti āgataṃ āraññikaṃ bhikkhuṃ sandhāya. Na hi so vinayapariyāyike",
  "tika-abh02t:798_2": "araññe vasanato “āraññako pantasenāsano”ti sutte vuttoti.",
  "tika-abh02t:799": "530. “Nitumba”ntipi “nadīkuñja”ntipi yaṃ vadanti, taṃ kandaranti apabbatapadesepi vidugganadīnivattanapadesaṃ kandaranti dasseti.",
  "tika-abh02t:800": "531. Bhājetvā dassitanti etena bhājetabbataṃ ante niddesassa kāraṇaṃ dasseti.",
  "tika-abh02t:801": "533. Rahassa kiriyā rahassaṃ, taṃ arahati tassa yogganti rāhasseyyakaṃ. Vicittā hi taddhitāti. Rahasi vā sādhu rahassaṃ, tassa yoggaṃ rāhasseyyakaṃ.",
  "tika-abh02t:802": "536. Paṇihitoti suṭṭhu ṭhapito.",
  "tika-abh02t:803_0": "537. Pariggahitaniyyānanti pariggahitaniyyānasabhāvaṃ, kāyādīsu suṭṭhu pavattiyā",
  "tika-abh02t:803_1": "niyyānasabhāvayuttanti attho. Kāyādipariggahaṇaṃ ñāṇaṃ vā pariggaho, taṃ-sampayuttatāya",
  "tika-abh02t:803_2": "pariggahitaṃ niyyānabhūtaṃ upaṭṭhānaṃ katvāti attho.",
  "tika-abh02t:804_0": "542-543. Vikārappattiyāti cittassa vikārāpattibhāvenāti attho. Sabbasaṅgāhikavasenāti",
  "tika-abh02t:804_1": "sattasaṅkhāragatasabbakodhasaṅgāhikavasena. Sabbasaṅgahaṇañca samucchedappahānassapi",
  "tika-abh02t:804_2": "adhippetattā katanti veditabbaṃ.",
  "tika-abh02t:805_0": "546. Idaṃ sandhāyāti “dve dhammā”ti sandhāya. Ekavacanena “thinamiddha”nti uddisitvāpi",
  "tika-abh02t:805_1": "niddese “santā”ti vacanabhedo, bahuvacanaṃ katanti attho. Nirodhasantatāyāti vacanaṃ",
  "tika-abh02t:805_2": "aṅgasantatāya, sabhāvasantatāya vā santatānivāraṇatthaṃ.",
  "tika-abh02t:806": "550. Thinamiddhavikāravirahā tappaṭipakkhasaññā ālokasaññā nāma hoti. Teneva vuttaṃ “ayaṃ saññā ālokā hotī”ti.",
  "tika-abh02t:807_0": "553. “Vantattā muttattā”tiādīni, “ālokā hotī”tiādīni ca “cattattātiādīnī”ti vuttāni.",
  "tika-abh02t:807_1": "Ādi-saddena vā dvinnampi niddesapadāni saṅgahetvā tattha yāni yesaṃ vevacanāni, tāneva",
  "tika-abh02t:807_2": "sandhāya “aññamaññavevacanānī”ti vuttanti daṭṭhabbaṃ. Paṭimuñcatoti etena sārambhaṃ",
  "tika-abh02t:807_3": "abhibhavaṃ dasseti. Nirāvaraṇā hutvā ābhujati sampajānātīti nirāvaraṇābhogā, taṃsabhāvattā vivaṭā.",
  "tika-abh02t:808": "556. “Vikālo nu kho, na nu kho”ti anicchayatāya katavatthujjhācāramūlako vippaṭisāro vatthujjhācāro kāraṇavohārena vuttoti daṭṭhabbo.",
  "tika-abh02t:809": "562. Kilissantīti kilesentīti atthaṃ vadanti, sadarathabhāvena sayameva vā kilissanti. Na hi te uppajjamānā kilesarahitā uppajjantīti.",
  "tika-abh02t:810": "564. Idheva ca vibhaṅge “upeto hotī”tiādi tattha tattha vuttameva.",
  "tika-abh02t:811_0": "588. Niddesavasenāti “tattha katamā upekkhā? Yā upekkhā”tiādiniddesavasena. “Imāya",
  "tika-abh02t:811_1": "upekkhāya upeto hotī”tiādi paṭiniddesavasenāti vadanti. “Tattha katamā…pe… imāya",
  "tika-abh02t:811_2": "upekkhāya upeto hotī”ti etena puggalo niddiṭṭho hoti, “samupeto”tiādinā paṭiniddiṭṭho.",
  "tika-abh02t:811_3": "Yāva vā “samannāgato”ti padaṃ, tāva niddiṭṭho, “tena vuccati upekkhako”ti iminā paṭiniddiṭṭhoti",
  "tika-abh02t:811_4": "tesaṃ vasena niddesapaṭiniddesā yojetabbā. Pakārenāti upekkhāya “upekkhanā”tiādidhammappakārena",
  "tika-abh02t:811_5": "“upeto samupeto”tiādipuggalappakārena ca upekkhakasaddassa atthaṃ ṭhapento paṭṭhapenti.",
  "tika-abh02t:811_6": "“Upekkhā”ti etassa atthassa “upekkhanā”ti kāraṇaṃ. Upekkhanāvasena hi upekkhāti.",
  "tika-abh02t:811_7": "Tathā “upeto samupeto”ti etesaṃ “upāgato samupāgato”ti kāraṇanti evaṃ dhammapuggalavasena",
  "tika-abh02t:811_8": "tassa tassatthassa kāraṇaṃ dassentā vivaranti, “upekkhako”ti imasseva vā atthassa",
  "tika-abh02t:811_9": "“imāya upekkhāya upeto hotī”tiādinā kāraṇaṃ dassentā. “Upekkhanā ajjhupekkhanā samupeto”tiādinā",
  "tika-abh02t:811_10": "byañjanānaṃ vibhāgaṃ dassentā vibhajanti. Upekkhaka-saddantogadhāya vā upekkhāya",
  "tika-abh02t:811_11": "tasseva ca upekkhaka-saddassa visuṃ atthavacanaṃ “yā upekkhā upekkhanā”tiādinā, “imāya",
  "tika-abh02t:811_12": "upekkhāya upeto hotī”tiādinā ca byañjanavibhāgo. Sabbathā aññātatā nikujjhitabhāvo,",
  "tika-abh02t:811_13": "kenaci pakārena viññātepi niravasesaparicchindanābhāvo gambhīrabhāvo.",
  "tika-abh02t:812": "602. Uparibhūmippattiyāti idaṃ “rūpasaññānaṃ samatikkamā”ti ettheva yojetabbaṃ. Viññāṇañcāyatanādīnipi vā ākāsānañcāyatanādīnaṃ uparibhūmiyoti sabbatthāpi na na yujjati.",
  "tika-abh02t:813_0": "610. Viññāṇañcāyatananiddese “anantaṃ viññāṇanti taṃyeva ākāsaṃ viññāṇena phuṭaṃ",
  "tika-abh02t:813_1": "manasi karoti anantaṃ pharati, tena vuccati anantaṃ viññāṇa”nti ettha viññāṇenāti",
  "tika-abh02t:813_2": "etaṃ upayogatthe karaṇavacanaṃ, taṃyeva ākāsaṃ phuṭaṃ viññāṇaṃ manasi karotīti kira",
  "tika-abh02t:813_3": "aṭṭhakathāyaṃ vuttaṃ. Ayaṃ vā etassa attho – taṃyeva ākāsaṃ phuṭaṃ viññāṇaṃ viññāṇañcāyatanaviññāṇena",
  "tika-abh02t:813_4": "manasi karotīti. Ayaṃ panattho yutto – taṃyeva ākāsaṃ viññāṇena phuṭaṃ tena gahitākāraṃ",
  "tika-abh02t:813_5": "manasi karoti, evaṃ taṃ viññāṇaṃ anantaṃ pharatīti. Yañhi ākāsaṃ paṭhamāruppasamaṅgī",
  "tika-abh02t:813_6": "viññāṇena anantaṃ pharati, taṃ pharaṇākārasahitameva viññāṇaṃ manasikaronto dutiyāruppasamaṅgī",
  "tika-abh02t:813_7": "anantaṃ pharatīti vuccatīti.",
  "tika-abh02t:814": "615. Taṃyeva viññāṇaṃ abhāvetīti yaṃ pubbe “anantaṃ viññāṇa”nti manasi kataṃ, taṃyevāti attho. Tasseva hi ārammaṇabhūtaṃ paṭhamena viya rūpanimittaṃ tatiyenāruppena abhāvetīti.",
  "tika-abh02t:815": "Niddesavaṇṇanā niṭṭhitā.",
  "tika-abh02t:816": "Suttantabhājanīyavaṇṇanā niṭṭhitā.",
  "tika-abh02t:817": "2. Abhidhammabhājanīyavaṇṇanā",
  "tika-abh02t:818_0": "623. Abhidhammabhājanīye pañcakanayadassane “pañca jhānānī”ti ca, “tattha katamaṃ",
  "tika-abh02t:818_1": "paṭhamaṃ jhāna”nti ca ādinā uddhaṭaṃ. Uddhaṭānaṃyeva catunnaṃ paṭhamatatiyacatutthapañcamajjhānānaṃ",
  "tika-abh02t:818_2": "dassanato, dutiyasseva visesadassanato ca.",
  "tika-abh02t:819": "Abhidhammabhājanīyavaṇṇanā niṭṭhitā.",
  "tika-abh02t:820": "3. Pañhapucchakavaṇṇanā",
  "tika-abh02t:821_0": "640. Lokuttarāpanetthāti etesu tīsujhānesu “lokuttarā siyā appamāṇārammaṇā”ti evaṃ",
  "tika-abh02t:821_1": "koṭṭhāsikā pana maggakāle, phalakāle vā lokuttarabhūtā evāti adhippāyo. Paricchinnākāsakasiṇālokakasiṇānāpānabrahmavihāracatutthāni",
  "tika-abh02t:821_2": "sabbatthapādakacatutthe saṅgahitānīti daṭṭhabbāni.",
  "tika-abh02t:822_0": "Buddhapaccekabuddhakhīṇāsavā maggaṃ bhāvayiṃsu, phalaṃ sacchikariṃsūti, bhāvessanti",
  "tika-abh02t:822_1": "sacchikarissantīti ca heṭṭhimamaggaphalānaṃ vasena vuttanti veditabbaṃ. Kusalato",
  "tika-abh02t:822_2": "terasasu hi catutthesu ayaṃ kathā pavattā, na ca kusalacatutthena arahattamaggaphalāni daṭṭhuṃ sakkoti.",
  "tika-abh02t:823_0": "“Kiriyato terasanna”nti ettha lokuttaracatutthaṃ kiriyaṃ natthīti “dvādasanna”nti",
  "tika-abh02t:823_1": "vattabbaṃ, kusalato vā terasasu sekkhaphalacatutthaṃ antogadhaṃ katvā “kiriyato terasanna”nti",
  "tika-abh02t:823_2": "asekkhacatutthena saha vadatīti veditabbaṃ. Sabbatthapādakañcettha khīṇāsavānaṃ yāni",
  "tika-abh02t:823_3": "abhiññādīni santi, tesaṃ sabbesaṃ pādakattā sabbatthapādakanti daṭṭhabbaṃ. Na hi",
  "tika-abh02t:823_4": "tesaṃ vaṭṭaṃ atthīti. Paricchannākāsakasiṇacatutthādīni viya vā navattabbatāya sabbatthapādakasamānattā",
  "tika-abh02t:823_5": "sabbatthapādakatā daṭṭhabbā.",
  "tika-abh02t:824": "Manosaṅkhārā nāma saññāvedanā, cattāropi vā khandhā. Nimittaṃ ārabbhāti ettha “nimittaṃ nibbānañcā”ti vattabbaṃ.",
  "tika-abh02t:825_0": "“Ajjhatto dhammo ajjhattassa dhammassa ārammaṇapaccayena paccayo”ti ettha “ajjhattā",
  "tika-abh02t:825_1": "khandhā iddhividhañāṇassa pubbenivāsānussatiñāṇassa yathākammūpagañāṇassa anāgataṃsañāṇassa",
  "tika-abh02t:825_2": "āvajjanāya ārammaṇapaccayena paccayo”ti vuttattā na cetopariyañāṇaṃ viya yathākammūpagañāṇaṃ",
  "tika-abh02t:825_3": "parasantānagatameva jānāti, sasantānagatampi pana apākaṭaṃ rūpaṃ dibbacakkhu viya",
  "tika-abh02t:825_4": "apākaṭaṃ kammaṃ vibhāveti. Tenāha “attano kammajānanakāle”ti.",
  "tika-abh02t:826": "Pañhapucchakavaṇṇanā niṭṭhitā.",
  "tika-abh02t:827": "Jhānavibhaṅgavaṇṇanā niṭṭhitā.",
  "tika-abh02t:828": "13. Appamaññāvibhaṅgo",
  "tika-abh02t:829": "1. Suttantabhājanīyavaṇṇanā",
  "tika-abh02t:830_0": "642. Sabbadhīti disādesodhinā anodhisopharaṇaṃ vuttaṃ, sabbattatāya sabbāvantanti",
  "tika-abh02t:830_1": "sattodhinā. Tenāha “anodhiso dassanattha”nti. Tathā-saddo iti-saddo vā na vuttoti",
  "tika-abh02t:830_2": "“mettāsahagatena cetasā”ti etassa anuvattakaṃ taṃ dvayaṃ tassa pharaṇantarādiṭṭhānaṃ",
  "tika-abh02t:830_3": "aṭṭhānanti katvā na vuttaṃ, puna “mettāsahagatena cetasā”ti vuttanti attho.",
  "tika-abh02t:831": "643. Hirottappānupālitā mettā na parihāyati āsannasapattassa rāgassa sinehassa ca vipattiyā anuppattitoti adhippāyo.",
  "tika-abh02t:832": "645. Adhimuñcitvāti suṭṭhu pasāretvāti attho. Taṃ dassento “adhikabhāvenā”tiādimāha, balavatā vā adhimokkhena adhimuccitvā.",
  "tika-abh02t:833_0": "648. Heṭṭhā vuttoyevāti “sabbena sabbaṃ sabbathā sabba”nti etesaṃ “sabbena sikkhāsamādānena",
  "tika-abh02t:833_1": "sabbaṃ sikkhaṃ, sabbena sikkhitabbākārena sabbaṃ sikkha”nti ca jhānavibhaṅge attho",
  "tika-abh02t:833_2": "vutto. Idha pana sabbena avadhinā attasamatāya sabbasattayuttatāya ca sabbaṃ lokaṃ,",
  "tika-abh02t:833_3": "sabbāvadhidisādipharaṇākārehi sabbaṃ lokanti ca attho yujjati.",
  "tika-abh02t:834": "650. Paccatthikavighātavasenāti mettādīnaṃ āsannadūrapaccatthikānaṃ rāgabyāpādādīnaṃ vighātavasena. Yaṃ appamāṇaṃ, so averoti so averabhāvoti ayaṃ vā tassa atthoti.",
  "tika-abh02t:835": "653. Nirayādi gati, caṇḍālādi kulaṃ, annādīnaṃ alābhitā bhogo. Ādi-saddena dubbaṇṇatādi gahitaṃ.",
  "tika-abh02t:836": "Suttantabhājanīyavaṇṇanā niṭṭhitā.",
  "tika-abh02t:837": "3. Pañhapucchakavaṇṇanā",
  "tika-abh02t:838_0": "699. Imasmiṃ pana…pe… kathitāti iminā imasmiṃ vibhaṅge kathitānaṃ lokiyabhāvameva",
  "tika-abh02t:838_1": "dassento khandhavibhaṅgādīhi visesetīti na aññattha lokuttarānaṃ appamaññānaṃ kathitatā anuññātā hoti.",
  "tika-abh02t:839": "Pañhapucchakavaṇṇanā niṭṭhitā.",
  "tika-abh02t:840": "Appamaññāvibhaṅgavaṇṇanā niṭṭhitā.",
  "tika-abh02t:841": "14. Sikkhāpadavibhaṅgo",
  "tika-abh02t:842": "1. Abhidhammabhājanīyavaṇṇanā",
  "tika-abh02t:843_0": "703. Patiṭṭhānaṭṭhenāti sampayogavasena upanissayavasena ca okāsabhāvena. Piṭṭhapūvaodanakiṇṇanānāsambhāre",
  "tika-abh02t:843_1": "pakkhipitvā madditvā katā surā nāma. Madhukādipupphapanasādiphalaucchumuddikādinānāsambhārānaṃ",
  "tika-abh02t:843_2": "rasā ciraparivāsitā merayaṃ nāma, āsavoti attho.",
  "tika-abh02t:844": "704. Taṃsampayuttattāti viratisampayuttattā, viraticetanāsampayuttattā vā.",
  "tika-abh02t:845_0": "Kammapathā evāti asabbasādhāraṇesu jhānādikoṭṭhāsesu kammapathakoṭṭhāsikā evāti attho.",
  "tika-abh02t:845_1": "Surāpānampi “surāpānaṃ, bhikkhave, āsevitaṃ…pe… nirayasaṃvattanika”nti visuṃ kammapathabhāvena",
  "tika-abh02t:845_2": "āgatanti vadanti. Evaṃ sati ekādasa kammapathā siyuṃ, tasmāssa yathāvuttesveva kammapathesu",
  "tika-abh02t:845_3": "upakārakattasabhāgattavasena anupaveso daṭṭhabbo.",
  "tika-abh02t:846_0": "Sattaitthipurisārammaṇatā tathāgahitasaṅkhārārammaṇatāya daṭṭhabbā. “Pañca sikkhāpadā",
  "tika-abh02t:846_1": "parittārammaṇā”ti hi vuttaṃ. “Sabbāpi hi etā vītikkamitabbavatthuṃ ārammaṇaṃ katvā",
  "tika-abh02t:846_2": "veracetanāhi eva viramantī”ti ca vakkhatīti.",
  "tika-abh02t:847_0": "Gorūpasīlako pakatibhaddo. Kākaṇikamattassa atthāyātiādi lobhavasena musākathane",
  "tika-abh02t:847_1": "vuttaṃ. Dosavasena musākathane ca niṭṭhappatto saṅghabhedo gahito. Dosavasena parassa",
  "tika-abh02t:847_2": "byasanatthāya musākathane pana tassa tassa guṇavasena appasāvajjamahāsāvajjatā yojetabbā,",
  "tika-abh02t:847_3": "mandādhimattabyasanicchāvasena ca. Nissaggiyathāvaravijjāmayiddhimayā sāhatthikāṇattikesveva",
  "tika-abh02t:847_4": "pavisantīti dve eva gahitā.",
  "tika-abh02t:848": "Pañcapi kammapathā evāti cetanāsaṅkhātaṃ pariyāyasīlaṃ sandhāya vuttaṃ, viratisīlaṃ pana maggakoṭṭhāsikanti. Tesaṃ panāti sesasīlānaṃ.",
  "tika-abh02t:849_0": "712. “Koṭṭhāsabhāvenā”ti vuttaṃ, “patiṭṭhānabhāvenā”ti pana vattabbaṃ. Ettha pana",
  "tika-abh02t:849_1": "sikkhāpadavāre pahīnapañcābhabbaṭṭhānassa arahato viramitabbaverassa sabbathā abhāvā",
  "tika-abh02t:849_2": "kiriyesu viratiyo na santīti na uddhaṭā, sekkhānaṃ pana pahīnapañcaverattepi taṃsabhāgatāya",
  "tika-abh02t:849_3": "verabhūtānaṃ akusalānaṃ veranidānānaṃ lobhādīnañca sabbhāvā viratīnaṃ uppatti na",
  "tika-abh02t:849_4": "na bhavissati. Akusalasamuṭṭhitāni ca kāyakammādīni tesaṃ kāyaduccaritādīni verāneva,",
  "tika-abh02t:849_5": "tehi ca tesaṃ viratiyo honteva, yato naphalabhūtassapi uparimaggattayassa aṭṭhaṅgikatā",
  "tika-abh02t:849_6": "hoti. Sikkhāvāre ca abhāvetabbatāya phaladhammāpi na sikkhitabbā, nāpi sikkhitasikkhassa",
  "tika-abh02t:849_7": "uppajjamānā kiriyadhammāti na keci abyākatā sikkhāti uddhaṭā.",
  "tika-abh02t:850": "Abhidhammabhājanīyavaṇṇanā niṭṭhitā.",
  "tika-abh02t:851": "2. Pañhapucchakavaṇṇanā",
  "tika-abh02t:852": "714. Sampattavirativasenāti sampatte paccuppanne ārammaṇe yathāviramitabbato virativasenāti attho.",
  "tika-abh02t:853": "Pañhapucchakavaṇṇanā niṭṭhitā.",
  "tika-abh02t:854": "Sikkhāpadavibhaṅgavaṇṇanā niṭṭhitā.",
  "tika-abh02t:855": "15. Paṭisambhidāvibhaṅgo",
  "tika-abh02t:856": "1. Suttantabhājanīyaṃ",
  "tika-abh02t:857": "1. Saṅgahavāravaṇṇanā",
  "tika-abh02t:858_0": "718. Eseva nayoti saṅkhepena dassetvā tameva nayaṃ vitthārato dassetuṃ “dhammappabhedassa",
  "tika-abh02t:858_1": "hī”tiādimāha. Niruttipaṭibhānappabhedā tabbisayānaṃ atthādīnaṃ paccayuppannādibhedehi",
  "tika-abh02t:858_2": "bhinditvā veditabbā.",
  "tika-abh02t:859_0": "“Yaṃ kiñci paccayasamuppanna”nti etena saccahetudhammapaccayākāravāresu āgatāni dukkhādīni",
  "tika-abh02t:859_1": "gahitāni. Saccapaccayākāravāresu nibbānaṃ, pariyattivāre bhāsitattho, abhidhammabhājanīye",
  "tika-abh02t:859_2": "vipāko kiriyañcāti evaṃ pāḷiyaṃ vuttānameva vasena pañca atthā veditabbā, tathā dhammā ca.",
  "tika-abh02t:860_0": "Vidahatīti nibbattakahetuādīnaṃ sādhāraṇaṃ nibbacanaṃ, tadatthaṃ pana vibhāvetumāha",
  "tika-abh02t:860_1": "“pavatteti ceva pāpeti cā”ti. Tesu purimo attho maggavajjesu daṭṭhabbo. Bhāsitampi",
  "tika-abh02t:860_2": "hi avabodhanavasena atthaṃ pavattetīti. Maggo pana nibbānaṃ pāpetīti tasmiṃ pacchimo.",
  "tika-abh02t:861_0": "Dhammaniruttābhilāpeti ettha dhamma-saddo sabhāvavācakoti katvā āha “yā sabhāvaniruttī”ti,",
  "tika-abh02t:861_1": "aviparītaniruttīti attho. Tassā abhilāpeti tassā niruttiyā avacanabhūtāya paññattiyā",
  "tika-abh02t:861_2": "abhilāpeti keci vaṇṇayanti. Evaṃ sati paññatti abhilapitabbā, na vacananti āpajjati,",
  "tika-abh02t:861_3": "na ca vacanato aññaṃ abhilapitabbaṃ uccāretabbaṃ atthi, athāpi phassādivacanehi bodhetabbaṃ",
  "tika-abh02t:861_4": "abhilapitabbaṃ siyā, evaṃ sati atthadhammavajjaṃ tehi bodhetabbaṃ na vijjatīti tesaṃ",
  "tika-abh02t:861_5": "niruttibhāvo āpajjati. “Phassoti ca sabhāvanirutti, phassaṃ phassāti na sabhāvaniruttī”ti",
  "tika-abh02t:861_6": "dassitovāyamattho, na ca avacanaṃ evaṃpakāraṃ atthi, tasmā vacanabhūtāya eva tassā",
  "tika-abh02t:861_7": "sabhāvaniruttiyā abhilāpe uccāraṇeti attho daṭṭhabbo.",
  "tika-abh02t:862_0": "Taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe",
  "tika-abh02t:862_1": "pabhedagataṃ ñāṇaṃ niruttipaṭisambhidāti vuttattā niruttisaddārammaṇāya sotaviññāṇavīthiyā",
  "tika-abh02t:862_2": "parato manodvāre niruttipaṭisambhidā pavattatīti vadanti. “Niruttipaṭisambhidā paccuppannārammaṇā”ti",
  "tika-abh02t:862_3": "ca vacanaṃ saddaṃ gahetvā pacchā jānanaṃ sandhāya vuttanti. Evaṃ pana aññasmiṃ paccuppannārammaṇe",
  "tika-abh02t:862_4": "aññaṃ paccuppannārammaṇanti vuttanti āpajjati. Yathā pana dibbasotañāṇaṃ manussāmanussādisaddappabhedanicchayassa",
  "tika-abh02t:862_5": "paccayabhūtaṃ taṃ taṃ saddavibhāvakaṃ, evaṃ sabhāvāsabhāvaniruttinicchayassa paccayabhūtaṃ",
  "tika-abh02t:862_6": "paccuppannasabhāvaniruttisaddārammaṇaṃ taṃvibhāvakañāṇaṃ niruttipaṭisambhidāti vuccamāne",
  "tika-abh02t:862_7": "na pāḷivirodho hoti. Taṃ sabhāvaniruttiṃ saddaṃ ārammaṇaṃ katvā paccavekkhantassāti",
  "tika-abh02t:862_8": "ca paccuppannasaddārammaṇaṃ paccavekkhaṇaṃ pavattayantassāti na na sakkā vattuṃ.",
  "tika-abh02t:862_9": "Tampi hi ñāṇaṃ sabhāvaniruttiṃ vibhāventaṃyeva taṃtaṃsaddapaccavekkhaṇānantaraṃ taṃtaṃpabhedanicchayahetuttā",
  "tika-abh02t:862_10": "niruttiṃ bhindantaṃ paṭivijjhantameva uppajjatīti ca pabhedagatampi hotīti. Sabhāvaniruttīti",
  "tika-abh02t:862_11": "māgadhabhāsā adhippetāti tato aññaṃ sakkaṭanāmādisaddaṃ sandhāya “aññaṃ panā”ti āha.",
  "tika-abh02t:862_12": "Byañjananti nipātapadamāha.",
  "tika-abh02t:863_0": "Kathitaṃ aṭṭhakathāyaṃ. Bodhimaṇḍa-saddo paṭhamābhisambuddhaṭṭhāne eva daṭṭhabbo,",
  "tika-abh02t:863_1": "na yattha katthaci bodhirukkhassa patiṭṭhitaṭṭhāne. Suvaṇṇasalākanti seṭṭhasalākaṃ,",
  "tika-abh02t:863_2": "dhammadesanatthaṃ salākaṃ gahetvāti attho, na paṭisambhidāyaṃ ṭhitena pavāritaṃ,",
  "tika-abh02t:863_3": "tasmā paṭisambhidāto aññeneva pakārena jānitabbato na sakkaṭabhāsājānanaṃ paṭisambhidākiccanti adhippāyo.",
  "tika-abh02t:864_0": "Idaṃ kathitanti māgadhabhāsāya sabhāvaniruttitāñāpanatthaṃ idaṃ idāni vattabbaṃ kathitanti",
  "tika-abh02t:864_1": "attho. Chaddantavāraṇa -tittirajātakādīsu tiracchānesu ca māgadhabhāsā ussannā, na",
  "tika-abh02t:864_2": "oṭṭakādibhāsā sakkaṭaṃ vā.",
  "tika-abh02t:865_0": "Tatthāti māgadhasesabhāsāsu. Sesā parivattanti ekantena kālantare aññathā honti vinassanti",
  "tika-abh02t:865_1": "ca. Māgadhā pana katthaci kadāci parivattantīpi na sabbattha sabbadā sabbathā ca",
  "tika-abh02t:865_2": "parivattati, kappavināsepi tiṭṭhatiyevāti “ayamevekā na parivattatī”ti āha. Papañcoti",
  "tika-abh02t:865_3": "cirāyananti attho. Buddhavacanameva cetassa visayo, teneva “nelaṅgo setapacchādo”ti",
  "tika-abh02t:865_4": "gāthaṃ pucchito citto gahapati “‘kiṃ nu kho etaṃ, bhante, bhagavatā bhāsita’nti?",
  "tika-abh02t:865_5": "‘Evaṃ gahapatī’ti. ‘Tena hi, bhante, muhuttaṃ āgametha, yāvassa atthaṃ pekkhāmī”’ti āhāti vadanti.",
  "tika-abh02t:866_0": "Sabbatthakañāṇanti atthādīsu ñāṇaṃ. Tañhi sabbesu tesu tīsu catūsupi vā pavattattā,",
  "tika-abh02t:866_1": "kusalakiriyabhūtāya paṭibhānapaṭisambhidāya dhammatthabhāvato tīsu eva vā pavattattā",
  "tika-abh02t:866_2": "“sabbatthakañāṇa”nti vuttaṃ. Imāni ñāṇāni idamatthajotakānīti sātthakānaṃ paccavekkhitabbattā",
  "tika-abh02t:866_3": "sabbo attho etassātipi sabbatthakaṃ, sabbasmiṃ khittanti vā. Sekkhe pavattā arahattappattiyā",
  "tika-abh02t:866_4": "visadā hontīti vadanti. Pubbayogo viya pana arahattappatti arahatopi paṭisambhidāvisadatāya",
  "tika-abh02t:866_5": "paccayo na na hotīti pañcannampi yathāyogaṃ sekkhāsekkhapaṭisambhidāvisadattakāraṇatā yojetabbā.",
  "tika-abh02t:867_0": "Pucchāya parato pavattā kathāti katvā aṭṭhakathā “paripucchā”ti vuttā. Paṭipattiṃ",
  "tika-abh02t:867_1": "pūretabbaṃ maññissantīti paṭipattigarutāya lābhaṃ hīḷentena satasahassagghanakampi",
  "tika-abh02t:867_2": "kambalaṃ vāsiyā koṭṭetvā paribhaṇḍakaraṇaṃ mayā kataṃ āvajjitvā lābhagaruno pariyattidharā",
  "tika-abh02t:867_3": "dhammakathikāva bhavituṃ na maññissantīti vuttaṃ hoti. Ettha ca therassa kaṅkhuppattiyā",
  "tika-abh02t:867_4": "pubbe avisadataṃ dassetvā arahattappattassa pañhavissajjanena arahattappattiyā visadatā",
  "tika-abh02t:867_5": "dassitā. Tissatthero anantaraṃ vutto tissatthero evāti vadanti.",
  "tika-abh02t:868_0": "Pabhedo nāma maggehi adhigatānaṃ paṭisambhidānaṃ pabhedagamanaṃ. Adhigamo tehi paṭilābho,",
  "tika-abh02t:868_1": "tasmā so lokuttaro, pabhedo kāmāvacaro daṭṭhabbo. Na pana tathāti yathā adhigamassa",
  "tika-abh02t:868_2": "balavapaccayo hoti, na tathā pabhedassāti attho. Idāni pariyattiyādīnaṃ adhigamassa",
  "tika-abh02t:868_3": "balavapaccayattābhāvaṃ, pubbayogassa ca balavapaccayattaṃ dassento “pariyattisavanaparipucchā",
  "tika-abh02t:868_4": "hī”tiādimāha. Tattha paṭisambhidā nāma natthīti paṭisambhidādhigamo natthīti adhippāyo.",
  "tika-abh02t:868_5": "Idāni yaṃ vuttaṃ hoti, taṃ dassento “ime panā”tiādimāha. Pubbayogādhigamā hi dvepi",
  "tika-abh02t:868_6": "visadakāraṇāti “pubbayogo pabhedassa balavapaccayo hotī”ti vuttanti.",
  "tika-abh02t:869": "Saṅgahavāravaṇṇanā niṭṭhitā.",
  "tika-abh02t:870": "2. Saccavārādivaṇṇanā",
  "tika-abh02t:871_0": "719. Hetuvāre kālattayepi hetuphaladhammā “atthā”ti vuttā, tesañca hetudhammā “dhammā”ti,",
  "tika-abh02t:871_1": "dhammavāre veneyyavasena atītānañca saṅgahitattā “uppannā samuppannā”tiādi na vuttanti",
  "tika-abh02t:871_2": "atītapaccuppannā “atthā”ti vuttā, taṃnibbattakā ca “dhammā”ti idametesaṃ dvinnampi vārānaṃ nānattaṃ.",
  "tika-abh02t:872": "Saccavārādivaṇṇanā niṭṭhitā.",
  "tika-abh02t:873": "Suttantabhājanīyavaṇṇanā niṭṭhitā.",
  "tika-abh02t:874": "2. Abhidhammabhājanīyavaṇṇanā",
  "tika-abh02t:875_0": "725. Avuttattāti “tesaṃ vipāke ñāṇa”nti sāmaññena vatvā visesena avuttattāti adhippāyo.",
  "tika-abh02t:875_1": "Ettha ca kiriyānaṃ avipākattā dhammabhāvo na vuttoti. Yadi evaṃ vipākā na hontīti",
  "tika-abh02t:875_2": "atthabhāvo ca na vattabboti? Na, paccayuppannattā. Evañce kusalākusalānampi atthabhāvo",
  "tika-abh02t:875_3": "āpajjatīti. Nappaṭisiddho, vipākassa pana padhānahetutāya pākaṭattā dhammabhāvova",
  "tika-abh02t:875_4": "tesaṃ vutto. Kiriyānaṃ paccayattā dhammabhāvo āpajjatīti ce? Nāyaṃ doso appaṭisiddhattā,",
  "tika-abh02t:875_5": "kammaphalasambandhassa pana ahetuttā dhammabhāvo na vutto. Apica “ayaṃ imassa paccayo,",
  "tika-abh02t:875_6": "idaṃ paccayuppanna”nti evaṃ bhedaṃ akatvā kevalaṃ kusalākusale vipākakiriyadhamme",
  "tika-abh02t:875_7": "ca sabhāvato paccavekkhantassa dhammapaṭisambhidā atthapaṭisambhidā ca hotītipi tesaṃ",
  "tika-abh02t:875_8": "atthadhammatā na vuttāti veditabbā. Kusalākusalavāresu ca dhammapaṭisambhidā kusalākusalānaṃ",
  "tika-abh02t:875_9": "paccayabhāvaṃ sattivisesaṃ sanipphādetabbataṃ passantī nipphādetabbāpekkhā hotīti",
  "tika-abh02t:875_10": "taṃsambandheneva “tesaṃ vipāke ñāṇaṃ atthapaṭisambhidā”ti vuttaṃ. Sabhāvadassanamattameva",
  "tika-abh02t:875_11": "pana atthapaṭisambhidāya kiccaṃ nipphannaphalamattadassanatoti tassā nipphādakānapekkhattā",
  "tika-abh02t:875_12": "vipākavāre “tesaṃ vipaccanake ñāṇaṃ dhammapaṭisambhidā”ti na vuttanti veditabbaṃ.",
  "tika-abh02t:876_0": "Sabhāvapaññattiyāti na sattādipaññattiyā, aviparītapaññattiyā vā. Khobhetvāti lomahaṃsajananasādhukāradānādīhi",
  "tika-abh02t:876_1": "khobhetvā. Puna dhammassavane jānissathāti appassutattā dutiyavāraṃ kathento tadeva",
  "tika-abh02t:876_2": "kathessatīti adhippāyo.",
  "tika-abh02t:877": "746. Bhūmidassanatthanti ettha kāmāvacarā lokuttarā ca bhūmi “bhūmī”ti veditabbā, cittuppādā vāti.",
  "tika-abh02t:878": "Abhidhammabhājanīyavaṇṇanā niṭṭhitā.",
  "tika-abh02t:879": "3. Pañhapucchakavaṇṇanā",
  "tika-abh02t:880_0": "747. Paccayasamuppannañca atthaṃ paccayadhammañcāti vacanehi hetādipaccayasamuppannānaṃ",
  "tika-abh02t:880_1": "kusalākusalarūpānampi atthapariyāyaṃ, hetādipaccayabhūtānaṃ vipākakiriyarūpānampi",
  "tika-abh02t:880_2": "dhammapariyāyañca dasseti. Paṭibhānapaṭisambhidāya kāmāvacaravipākārammaṇatā mahaggatārammaṇatā",
  "tika-abh02t:880_3": "ca paṭisambhidāñāṇārammaṇatte na yujjati paṭisambhidāñāṇānaṃ kāmāvacaralokuttarakusalesu",
  "tika-abh02t:880_4": "kāmāvacarakiriyālokuttaravipākesu ca uppattito. Sabbañāṇārammaṇatāya sati yujjeyya,",
  "tika-abh02t:880_5": "“yena ñāṇena tāni ñāṇāni jānātī”ti vacanato pana na sabbañāṇārammaṇatāti kathayanti.",
  "tika-abh02t:880_6": "Suttantabhājanīye pana “ñāṇesu ñāṇaṃ paṭibhānapaṭisambhidā”ti avisesena vuttattā",
  "tika-abh02t:880_7": "sabbañāṇārammaṇatā siyā. Abhidhammabhājanīyepi cittuppādavasena kathanaṃ niravasesakathananti",
  "tika-abh02t:880_8": "yathādassitavisayavacanavasena “yena ñāṇena tāni ñāṇāni jānātī”ti yaṃ vuttaṃ, taṃ",
  "tika-abh02t:880_9": "aññārammaṇataṃ na paṭisedhetīti. Yathā ca atthapaṭisambhidāvisayānaṃ na niravasesena",
  "tika-abh02t:880_10": "kathanaṃ abhidhammabhājanīye, evaṃ paṭibhānapaṭisambhidāvisayassapīti. Evaṃ paṭibhānapaṭisambhidāya",
  "tika-abh02t:880_11": "sabbañāṇavisayattā “tisso paṭisambhidā siyā parittārammaṇā siyā mahaggatārammaṇā",
  "tika-abh02t:880_12": "siyā appamāṇārammaṇā”ti vuttā.",
  "tika-abh02t:881_0": "Yadipi “siyā atthapaṭisambhidā na maggārammaṇā”ti vacanato abhidhammabhājanīye vuttapaṭisambhidāsveva",
  "tika-abh02t:881_1": "pañhapucchakanayo pavatto. Na hi maggo paccayuppanno na hoti, abhidhammabhājanīye",
  "tika-abh02t:881_2": "ca paṭisambhidāñāṇavisayā eva paṭibhānapaṭisambhidā vuttāti na tassā mahaggatārammaṇatāti.",
  "tika-abh02t:881_3": "Evamapi dvepi etā pāḷiyo virujjhanti, tāsu balavatarāya ṭhatvā itarāya adhippāyo",
  "tika-abh02t:881_4": "maggitabbo. Kusalākusalānaṃ pana paccayuppannattapaṭivedhopi kusalākusalabhāvapaṭivedhavinimutto",
  "tika-abh02t:881_5": "natthīti nippariyāyā tattha dhammapaṭisambhidā ekantadhammavisayattā, tathā vipākakiriyānaṃ",
  "tika-abh02t:881_6": "paccayabhāvapaṭivedhopi vipākakiriyabhāvapaṭivedhavinimutto natthīti nippariyāyā",
  "tika-abh02t:881_7": "tattha atthapaṭisambhidā ekantikaatthavisayattā. Kiñci pana ñāṇaṃ appaṭibhānabhūtaṃ",
  "tika-abh02t:881_8": "natthi ñeyyappakāsanatoti sabbasmimpi ñāṇe nippariyāyā paṭibhānapaṭisambhidā bhavituṃ",
  "tika-abh02t:881_9": "arahati. Nippariyāyapaṭisambhidāsu pañhapucchakassa pavattiyaṃ dvepi pāḷiyo na virujjhanti.",
  "tika-abh02t:882_0": "Saddārammaṇattā bahiddhārammaṇāti ettha parassa abhilāpasaddārammaṇattāti bhavitabbaṃ.",
  "tika-abh02t:882_1": "Na hi saddārammaṇatā bahiddhārammaṇatāya kāraṇaṃ saddassa ajjhattassa ca sabbhāvāti.",
  "tika-abh02t:882_2": "Anuvattamāno ca so eva saddoti visesanaṃ na katanti daṭṭhabbaṃ.",
  "tika-abh02t:883": "Pañhapucchakavaṇṇanā niṭṭhitā.",
  "tika-abh02t:884": "Paṭisambhidāvibhaṅgavaṇṇanā niṭṭhitā.",
  "tika-abh02t:885": "16. Ñāṇavibhaṅgo",
  "tika-abh02t:886": "1. Ekakamātikādivaṇṇanā",
  "tika-abh02t:887_0": "751. Okāsaṭṭhena sampayuttā dhammā ārammaṇañcāpi ñāṇassa vatthu. Yāthāvakavatthuvibhāvanāti",
  "tika-abh02t:887_1": "nahetādiavitathekappakāravatthuvibhāvanā. Yathā ekaṃ nahetu, tathā ekaṃ aññampīti",
  "tika-abh02t:887_2": "hi gahetabbaṃ avitathasāmaññayuttaṃ ñāṇārammaṇaṃ yāthāvakavatthu. Yāthāvakena vā",
  "tika-abh02t:887_3": "avitathasāmaññena vatthuvibhāvanā yāthāvakavatthuvibhāvanā.",
  "tika-abh02t:888_0": "Dukānurūpehīti dukamātikānurūpehīti vadanti. Osānadukassa pana dukamātikaṃ anissāya",
  "tika-abh02t:888_1": "vuttattā dukabhāvānurūpehīti vattabbaṃ. Evaṃ tikānurūpehīti etthāpi daṭṭhabbaṃ. Osānaduke",
  "tika-abh02t:888_2": "pana atthoti phalaṃ, anekatthattā dhātusaddānaṃ taṃ janetīti atthajāpikā, kāraṇagatā",
  "tika-abh02t:888_3": "paññā. Jāpito janito attho etissāti jāpitatthā, kāraṇapaññāsadisī phalappakāsanabhūtā",
  "tika-abh02t:888_4": "phalasampayuttā paññā.",
  "tika-abh02t:889": "10. Dasakamātikāvaṇṇanā",
  "tika-abh02t:890_0": "760. “Catasso kho imā, sāriputta, yoniyo. Katamā…pe… yo kho maṃ, sāriputta, evaṃ",
  "tika-abh02t:890_1": "jāna”nti vacanena catuyoniparicchedakañāṇaṃ vuttaṃ, “nirayañcāhaṃ, sāriputta, pajānāmī”tiādinā",
  "tika-abh02t:890_2": "pañcagatiparicchedakaṃ. “Saṃyuttake āgatāni tesattati ñāṇāni, sattasattati ñāṇānī”ti",
  "tika-abh02t:890_3": "vuttaṃ, tattha pana nidānavagge sattasattati āgatāni catucattārīsañca, tesattati",
  "tika-abh02t:890_4": "pana paṭisambhidāmagge sutamayādīni āgatāni dissanti, na saṃyuttaketi. Aññānipīti",
  "tika-abh02t:890_5": "etena idha ekakādivasena vuttaṃ, aññattha ca “pubbante ñāṇa”ntiādinā, brahmajālādīsu",
  "tika-abh02t:890_6": "ca “tayidaṃ tathāgato pajānāti ‘imāni diṭṭhiṭṭhānāni evaṃ gahitānī’ti”ādinā vuttaṃ",
  "tika-abh02t:890_7": "anekañāṇappabhedaṃ saṅgaṇhāti. Yāthāvapaṭivedhato sayañca akampiyaṃ puggalañca taṃsamaṅgiṃ",
  "tika-abh02t:890_8": "ñeyyesu adhibalaṃ karotīti āha “akampiyaṭṭhena upatthambhakaṭṭhena cā”ti.",
  "tika-abh02t:891_0": "Seṭṭhaṭṭhānaṃ sabbaññutaṃ. Paṭijānanavasena sabbaññutaṃ abhimukhaṃ gacchanti, aṭṭha",
  "tika-abh02t:891_1": "vā parisā upasaṅkamantīti āsabhā, buddhā. Idaṃ panāti buddhānaṃ ṭhānaṃ sabbaññutameva",
  "tika-abh02t:891_2": "vadati. Tiṭṭhamānovāti avadantopi tiṭṭhamānova paṭijānāti nāmāti attho. Aṭṭhasu parisāsu",
  "tika-abh02t:891_3": "“abhijānāmahaṃ, sāriputta, anekasataṃ khattiyaparisaṃ…pe… tatra vata maṃ bhayaṃ vā",
  "tika-abh02t:891_4": "sārajjaṃ vā okkamissatīti nimittametaṃ, sāriputta, na samanupassāmī”ti vacanena dassitaakampiyañāṇayutto",
  "tika-abh02t:891_5": "dasabalohanti abhītanādaṃ nadati. Sīhanādasuttena khandhakavagge āgatena.",
  "tika-abh02t:892_0": "“Devamanussānaṃ catucakkaṃ vattatī”ti suttasesena sappurisūpassayādīnaṃ phalasampatti",
  "tika-abh02t:892_1": "pavatti, purimasappurisūpassayādiṃ upanissāya pacchimasappurisūpassayādīnaṃ sampatti",
  "tika-abh02t:892_2": "pavatti vā vuttāti ādi-saddena tattha ca cakka-saddassa gahaṇaṃ veditabbaṃ. Paṭivedhaniṭṭhattā",
  "tika-abh02t:892_3": "arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ. Tena paṭiladdhassapi",
  "tika-abh02t:892_4": "desanāñāṇassa kiccanipphattiparassa bujjhanamattena hotīti “aññāsikoṇḍaññassa sotāpattiphalakkhaṇe",
  "tika-abh02t:892_5": "pavattaṃ nāmā”ti vuttaṃ. Tato paraṃ pana yāva parinibbānā desanāñāṇappavatti tasseva",
  "tika-abh02t:892_6": "pavattitassa dhammacakkassa ṭhānanti veditabbaṃ, pavattitacakkassa cakkavattino cakkaratanaṭṭhānaṃ viya.",
  "tika-abh02t:893_0": "Samādīyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-abh02t:893_1": "Kammameva vā kammasamādānanti etena samādāna-saddassa apubbatthābhāvaṃ dasseti muttagata-sadde gata-saddassa viya.",
  "tika-abh02t:894": "Agatigāmininti nibbānagāminiṃ. Vuttañhi “nibbānañcāhaṃ, sāriputta, pajānāmi nibbānagāminiñca paṭipada”nti.",
  "tika-abh02t:895": "Hānabhāgiyadhammanti hānabhāgiyasabhāvaṃ, kāmasahagatasaññādidhammaṃ vā. Taṃ kāraṇanti pubbeva katābhisaṅkhārādiṃ.",
  "tika-abh02t:896_0": "“Idānī”ti etassa “iminā anukkamena vuttānīti veditabbānī”ti iminā saha yojanā kātabbā.",
  "tika-abh02t:896_1": "Kilesāvaraṇaṃ tadabhāvañcāti kilesāvaraṇābhāvaṃ. Kilesakkhayādhigamassa hi kilesāvaraṇaṃ",
  "tika-abh02t:896_2": "aṭṭhānaṃ, tadabhāvo ṭhānaṃ. Anadhigamassa kilesāvaraṇaṃ ṭhānaṃ, tadabhāvo aṭṭhānanti.",
  "tika-abh02t:896_3": "Tattha tadabhāvaggahaṇena gahitaṃ “atthi dinna”ntiādikāya sammādiṭṭhiyā ṭhitiṃ tabbiparītāya",
  "tika-abh02t:896_4": "ṭhānābhāvañca adhigamassa ṭhānaṃ passantena iminā ñāṇena adhigamānadhigamānaṃ ṭhānāṭṭhānabhūte",
  "tika-abh02t:896_5": "kilesāvaraṇatadabhāve passati bhagavāti imamatthaṃ sādhento āha “lokiyasammādiṭṭhiṭhitidassanato",
  "tika-abh02t:896_6": "niyatamicchādiṭṭhiṭhānābhāvadassanato cā”ti. Ettha ca adhigamaṭṭhānadassanameva adhippetaṃ",
  "tika-abh02t:896_7": "upari bhabbapuggalavaseneva vipākāvaraṇābhāvadassanādikassa vakkhamānattā. Iminā",
  "tika-abh02t:896_8": "pana ñāṇena sijjhanato pasaṅgena itarampi vuttanti veditabbaṃ. Dhātuvemattadassanatoti",
  "tika-abh02t:896_9": "rāgādīnaṃ adhimattatādivasena taṃsahitānaṃ dhātūnaṃ vemattatādassanato, “ayaṃ imissā",
  "tika-abh02t:896_10": "dhātuyā adhimattattā rāgacarito”tiādinā cariyāhetūnaṃ vā, rāgādayo eva vā pakatibhāvato",
  "tika-abh02t:896_11": "dhātūti rāgādivemattadassanatoti attho. Payogaṃ anādiyitvāti santatimahāmattaaṅgulimālādīnaṃ",
  "tika-abh02t:896_12": "viya kāmarāgabyāpādādivasena payogaṃ anādiyitvā.",
  "tika-abh02t:897": "(1.) Ekakaniddesavaṇṇanā",
  "tika-abh02t:898_0": "761. Na hetumevāti ettha ca na hetū evāti attho, byañjanasiliṭṭhatāvasena pana rassattaṃ",
  "tika-abh02t:898_1": "ma-kāro ca kato “adukkhamasukhā”ti ettha viya. Imināpi nayenāti ettha purimanayena",
  "tika-abh02t:898_2": "hetubhāvādipaṭikkhepo, pacchimanayena nahetudhammādikoṭṭhāsasaṅgahoti ayaṃ viseso",
  "tika-abh02t:898_3": "veditabbo. Cutiggahaṇena cutiparicchinnāya ekāya jātiyā gahaṇaṃ daṭṭhabbaṃ, bhavaggahaṇena",
  "tika-abh02t:898_4": "navadhā vuttabhavassa. Tadantogadhatāya tattha tattha pariyāpannatā vuttā. Uppannaṃ",
  "tika-abh02t:898_5": "manoviññāṇaviññeyyamevāti “na rūpaṃ viya uppannā chaviññāṇaviññeyyā”ti rūpato etesaṃ visesanaṃ karoti.",
  "tika-abh02t:899": "762. Kappato kappaṃ gantvāpi na uppajjatīti na kadāci tathā uppajjati. Na hi khīrādīnaṃ viya etesaṃ yathāvuttalakkhaṇavilakkhaṇatā atthīti dasseti.",
  "tika-abh02t:900_0": "763. Samodhānetvāti loke vijjamānaṃ sabbaṃ rūpaṃ samodhānetvā. Etena mahattepi avibhāvakattaṃ",
  "tika-abh02t:900_1": "dassento sukhumattā na vibhāvessatīti vādapathaṃ chindati. Cakkhupasāde mama vatthumhīti",
  "tika-abh02t:900_2": "attho. Visayoti issariyaṭṭhānanti adhippāyo.",
  "tika-abh02t:901": "764. Abbokiṇṇāti abyavahitā, anantaritāti attho. Vavatthitānampi paṭipāṭiniyamo tena paṭikkhittoti attho. Anantaratāti anantarapaccayatā etena paṭikkhittāti attho.",
  "tika-abh02t:902": "765. Samanantaratāti ca samanantarapaccayatā.",
  "tika-abh02t:903_0": "766. Ābhujanatoti ābhuggakaraṇato, nivattanato icceva attho. Ettha ca “pañca viññāṇā",
  "tika-abh02t:903_1": "anābhogā”ti ābhogasabhāvā na hontīti attho, “pañcannaṃ viññāṇānaṃ natthi āvaṭṭanā",
  "tika-abh02t:903_2": "vā”tiādīsupi āvaṭṭanabhāvo vātiādinā attho daṭṭhabbo.",
  "tika-abh02t:904": "Na kañci dhammaṃ paṭivijānātīti ettha na sabbe rūpādidhammā dhammaggahaṇena gahitāti yathādhippetadhammadassanatthaṃ “manopubbaṅgamā dhammāti evaṃ vutta”nti āha.",
  "tika-abh02t:905_0": "Rūpādīsu abhinipatanaṃ tehi samāgamo tesantipi vattuṃ yujjatīti āha “rūpādīnaṃ abhinipātamatta”nti.",
  "tika-abh02t:905_1": "Kammatthe vā sāmivacanaṃ. Viññāṇehi abhinipatitabbāni hi rūpādīnīti. Idaṃ vuttaṃ",
  "tika-abh02t:905_2": "hotītiādīsu hi ayaṃ adhippāyo – ārammaṇakaraṇena paṭivijānitabbāni rūpādīni ṭhapetvā",
  "tika-abh02t:905_3": "kusalākusalacetanāya taṃsampayuttānañca yathāvuttānaṃ sahajapubbaṅgamadhammena paṭivijānitabbānaṃ",
  "tika-abh02t:905_4": "paṭivijānanaṃ etesaṃ natthīti. Evañca katvā “dassanādimattato pana muttā aññā etesaṃ",
  "tika-abh02t:905_5": "kusalādipaṭiviññatti nāma natthī”ti kiccantaraṃ paṭisedheti.",
  "tika-abh02t:906_0": "Avipākabhāvena aññaṃ abyākatasāmaññaṃ anivārento kusalākusalaggahaṇañca karotīti",
  "tika-abh02t:906_1": "cavanapariyosānañca kiccaṃ. Pi-saddena sahajavanakāni vīthicittāni sampiṇḍetvā pañcadvāre",
  "tika-abh02t:906_2": "paṭisedhane ayaṃ adhippāyo siyā – “manasā ce paduṭṭhena…pe… pasannena bhāsati vā",
  "tika-abh02t:906_3": "karoti vā”ti evaṃ vuttā bhāsanakaraṇakarā, taṃsadisā ca sukhadukkhuppādakā balavanto",
  "tika-abh02t:906_4": "chaṭṭhadvārikā eva dhammaggahaṇena gahitāti na tesaṃ pañcadvārikajavanena paṭivijānanaṃ",
  "tika-abh02t:906_5": "atthi, dubbalānaṃ pana pubbaṅgamapaṭivijānanaṃ tattha na paṭisiddhaṃ “na kāyakammaṃ",
  "tika-abh02t:906_6": "na vacīkammaṃ paṭṭhapetī”ti viññattidvayajanakasseva paṭṭhapanapaṭikkhepena dubbalassa",
  "tika-abh02t:906_7": "manokammassa anuññātattā. Tathā kāyasucaritādikusalakammaṃ karomīti, tabbiparītaṃ",
  "tika-abh02t:906_8": "akusalaṃ kammaṃ karomīti ca kusalākusalasamādānaṃ pañcadvārikajavanena na hoti. Tathā",
  "tika-abh02t:906_9": "paṭiccasamuppādavaṇṇanāyaṃ vuttā “pañcadvārikacuti ca na pañcadvārikacittehi hoti",
  "tika-abh02t:906_10": "cuticittassa ataṃdvārikattā”ti. Yā panāyaṃ pāḷi “pañcahi viññāṇehi na kañci dhammaṃ",
  "tika-abh02t:906_11": "paṭivijānāti aññatra abhinipātamattā”ti, tassā rūpādīnaṃ āpāthamattaṃ muñcitvā aññaṃ",
  "tika-abh02t:906_12": "kañci dhammasabhāvaṃ na paṭivijānātīti ayamattho dissati. Na hi rūpaṃ paṭiggaṇhantampi",
  "tika-abh02t:906_13": "cakkhuviññāṇaṃ rūpanti ca gaṇhātīti. Sampaṭicchanassapi rūpanīlādiākārapaṭivijānanaṃ",
  "tika-abh02t:906_14": "natthīti kiñci dhammassa paṭivijānanaṃ paṭikkhittaṃ, pañcahi pana viññāṇehi sātisayaṃ",
  "tika-abh02t:906_15": "tassa vijānananti “aññatra abhinipātamattā”ti na vuttaṃ. Yassa pāḷiyaṃ bahiddhāpaccuppannārammaṇatā",
  "tika-abh02t:906_16": "vuttā, tato aññaṃ niruttipaṭisambhidaṃ icchantehi pañcadvārajavanena paṭisambhidāñāṇassa",
  "tika-abh02t:906_17": "sahuppatti paṭisiddhā. Rūpārūpadhammeti rūpārūpāvacaradhammeti attho.",
  "tika-abh02t:907_0": "Pañcadvārikacittena na paṭibujjhatīti kasmā vuttaṃ, nanu rūpādīnaṃ āpāthagamane niddāpaṭibodho",
  "tika-abh02t:907_1": "hotīti? Na, paṭhamaṃ manodvārikajavanassa uppattitoti dassento āha “niddāyantassa",
  "tika-abh02t:907_2": "hī”tiādi. Palobhetvā saccasupinena.",
  "tika-abh02t:908_0": "Abyākatoyeva āvajjanamattasseva uppajjanatoti vadanti. Evaṃ vadantehi manodvārepi",
  "tika-abh02t:908_1": "āvajjanaṃ dvattikkhattuṃ uppajjitvā javanaṭṭhāne ṭhatvā bhavaṅgaṃ otaratīti adhippetanti daṭṭhabbaṃ.",
  "tika-abh02t:909": "Tassā eva vasenāti tassā vasena ekavidhena ñāṇavatthu hotīti ca, veditabbanti ca yojanā kātabbā.",
  "tika-abh02t:910": "Ekakaniddesavaṇṇanā niṭṭhitā.",
  "tika-abh02t:911": "(2.) Dukaniddesavaṇṇanā",
  "tika-abh02t:912_0": "767. Attha-saddo aññatra sabhāvaṃ gahetvā adhikaraṇesu pavattamāno adhikaraṇavasena",
  "tika-abh02t:912_1": "liṅgaparivattiṃ gacchatīti adhippāyena jāpitā ca sā atthā cāti jāpitatthāti ayamattho",
  "tika-abh02t:912_2": "vibhāvitoti daṭṭhabbo.",
  "tika-abh02t:913": "Dukaniddesavaṇṇanā niṭṭhitā.",
  "tika-abh02t:914": "(3.) Tikaniddesavaṇṇanā",
  "tika-abh02t:915_0": "768. Paññāpariṇāmitesūti paññāya paripācitesu. “Yogavihitesūti idañca visayavisesanamattameva,",
  "tika-abh02t:915_1": "tasmā yāni paññāya vihitāni ahesuṃ honti bhavissanti ca, sabbāni tāni yogavihitānīti",
  "tika-abh02t:915_2": "daṭṭhabbāni. Sikkhitvā kātabbaṃ sippaṃ, itaraṃ kammaṃ. Ayametesaṃ viseso. Vaḍḍhakīkammanti",
  "tika-abh02t:915_3": "ca asikkhitvāpi kātabbaṃ thūlakammaṃ “kamma”nti daṭṭhabbaṃ, paññā eva vā tattha tattha",
  "tika-abh02t:915_4": "“kammaṃ sippa”nti ca veditabbā. Nāgamaṇḍalaṃ nāma maṇḍalaṃ katvā sappe vijjāya pakkositvā",
  "tika-abh02t:915_5": "baliṃ datvā visāpanayanaṃ. Parittaṃ rakkhā, yena “phū”ti mukhavātaṃ datvā visaṃ apanayanti,",
  "tika-abh02t:915_6": "so uṇṇanābhiādimanto phudhamanakamanto. “A ā”tiādikā mātikā “ka kā”tiādiko tappabhedo ca lekhā.",
  "tika-abh02t:916_0": "Kusalaṃ dhammaṃ sakaṃ, itaraṃ nosakaṃ. Catunnaṃ saccānaṃ paṭivijjhitabbānaṃ tappaṭivedhapaccayabhāvena",
  "tika-abh02t:916_1": "anulomanaṃ daṭṭhabbaṃ. Pubbe “yogavihitesu vā kammāyatanesū”tiādinā paññā vuttā,",
  "tika-abh02t:916_2": "puna tassā vevacanavasena “anulomikaṃ khanti”ntiādi vuttanti adhippāyena “anu…pe…",
  "tika-abh02t:916_3": "paññāvevacanānī”ti āha. Ettha ca evarūpinti yathāvuttakammāyatanādivisayaṃ kammassakatasaccānulomikasabhāvaṃ",
  "tika-abh02t:916_4": "aniccādipavattiākārañcāti attho. Yathāvuttā ca bhūmisabhāvapavattiākāraniddesā khantiādīhi",
  "tika-abh02t:916_5": "yojetabbā. Yassā paññāya dhammā nijjhānapajānanakiccasaṅkhātaṃ olokanaṃ khamanti",
  "tika-abh02t:916_6": "aviparītasabhāvattā, sā paññā dhammānaṃ nijjhānakkhamanaṃ etissā atthīti dhammanijjhānakkhantīti attho.",
  "tika-abh02t:917_0": "769. Asaṃvaraṃ muñcatīti samādānasampattaviratisampayuttacetanā “sīlaṃ pūrentassa",
  "tika-abh02t:917_1": "muñcacetanā”ti vuttā. Pubbāparapaññāya ca dānasīlamayatāvacanato muñcaaparacetanāvasena",
  "tika-abh02t:917_2": "“ārabbhā”ti, pubbacetanāvasena “adhikiccā”ti ca vattuṃ yuttanti “adhikiccā”tipi pāṭho yujjati.",
  "tika-abh02t:918_0": "770. Pañcasīladasasīlāni viññāṇassa jātiyā ca paccayabhūtesu saṅkhārabhavesu antogadhānīti",
  "tika-abh02t:918_1": "“uppādā vā”tiādikāya dhammaṭṭhitipāḷiyā saṅgahitāni. Bhavanibbattakasīlassa paññāpanaṃ",
  "tika-abh02t:918_2": "satipi savane na tathāgatadesanāyattanti bhikkhuādīnampi taṃ vuttaṃ.",
  "tika-abh02t:919": "Adhipaññāya paññāti adhipaññāya antogadhā paññā. Atha vā adhipaññānibbattesu, tadadhiṭṭhānesu vā dhammesu adhipaññā-saddo daṭṭhabbo, tattha paññā adhipaññāya paññā.",
  "tika-abh02t:920_0": "771. Apāyuppādanakusalatā apāyakosallaṃ siyāti maññamāno pucchati “apāyakosallaṃ",
  "tika-abh02t:920_1": "kathaṃ paññā nāma jātā”ti. Taṃ pana parassa adhippāyaṃ nivattento “paññavāyeva hī”tiādimāha.",
  "tika-abh02t:920_2": "Tatrupāyāti tatra tatra upāyabhūtā. Ṭhāne uppatti etassāti ṭhānuppattiyaṃ. Kiṃ taṃ?",
  "tika-abh02t:920_3": "Kāraṇajānanaṃ, bhayādīnaṃ uppattikkhaṇe tasmiṃyeva ṭhāne lahuuppajjanakanti vuttaṃ hoti.",
  "tika-abh02t:921": "Tikaniddesavaṇṇanā niṭṭhitā.",
  "tika-abh02t:922": "(4.) Catukkaniddesavaṇṇanā",
  "tika-abh02t:923": "793. Na paritassatīti “api nāma me taṇḍulādīni siyu”nti na pattheti, tadabhāvena vā na uttasati.",
  "tika-abh02t:924_0": "796. Aparappaccayeti parena napattiyāyitabbe. Dhamme ñāṇanti saccavisayaṃ ñāṇaṃ.",
  "tika-abh02t:924_1": "Ariyasaccesu hi dhamma-saddo tesaṃ aviparītasabhāvattāti. Saṅkhatapavaro vā ariyamaggo",
  "tika-abh02t:924_2": "tassa ca phalaṃ dhammo, tattha paññā taṃsahagatā dhamme ñāṇaṃ. Na aññañāṇuppādanaṃ",
  "tika-abh02t:924_3": "nayanayanaṃ, ñāṇasseva pana pavattivisesoti adhippāyenāha “paccavekkhaṇañāṇassa kicca”nti.",
  "tika-abh02t:924_4": "Ettha ca iminā dhammenāti maggañāṇenāti vuttaṃ, duvidhampi pana maggaphalañāṇaṃ paccavekkhaṇāya",
  "tika-abh02t:924_5": "ca mūlaṃ, kāraṇañca nayanayanassāti duvidhenapi tena dhammenāti na na yujjati, tathā",
  "tika-abh02t:924_6": "catusaccadhammassa ñātattā, maggaphalasaṅkhātassa ca dhammassa saccapaṭivedhasampayogaṃ",
  "tika-abh02t:924_7": "gatattā nayanaṃ hotīti tena iminā dhammena ñāṇavisayabhāvena, ñāṇasampayogena vā",
  "tika-abh02t:924_8": "ñātenāti ca attho na na yujjati.",
  "tika-abh02t:925_0": "Yadipi sabbena sabbaṃ atītānāgatapaccuppannaṃ dukkhaṃ abhijānanti, tathāpi paccuppanne",
  "tika-abh02t:925_1": "sasantatipariyāpanne savisese abhiniveso hotīti āha “na taññeva ima”nti. Diṭṭhena",
  "tika-abh02t:925_2": "adiṭṭhena nayato nayanañāṇaṃ, adiṭṭhassa diṭṭhatāya kāraṇabhūtattā kāraṇañāṇaṃ, anurūpatthavācako",
  "tika-abh02t:925_3": "vā kāraṇa-saddoti dhamme ñāṇassa anurūpañāṇanti attho.",
  "tika-abh02t:926_0": "Sammutimhi ñāṇanti dhamme ñāṇādīnaṃ viya sātisayassa paṭivedhakiccassa abhāvā visayobhāsanamattajānanasāmaññena",
  "tika-abh02t:926_1": "ñāṇanti sammatesu antogadhanti attho. Sammutivasena vā pavattaṃ sammutimhi ñāṇaṃ,",
  "tika-abh02t:926_2": "avasesaṃ pana itarañāṇattayavisabhāgaṃ ñāṇaṃ tabbisabhāgasāmaññena sammutiñāṇamhi",
  "tika-abh02t:926_3": "paviṭṭhattā sammutiñāṇaṃ nāma hotīti.",
  "tika-abh02t:927": "797. Kilesamūlake cāti nīvaraṇamūlake ca kāmabhavadhamme.",
  "tika-abh02t:928_0": "798. Sā hissāti ettha assāti yo “kāmesu vītarāgo hotī”ti evaṃ vutto, assa paṭhamajjhānasamaṅgissāti",
  "tika-abh02t:928_1": "attho. Svevāti etena kāmesu vītarāgabhāvanāvatthasseva paṭhamajjhānasamaṅgissa gahaṇe",
  "tika-abh02t:928_2": "pavatte tassa tato paraṃ avatthaṃ dassetuṃ “kāmesu vītarāgo samāno”ti vuttaṃ. Catutthamaggapaññā",
  "tika-abh02t:928_3": "chaṭṭhābhiññābhāvappattiyā taṃ paṭivijjhati nāma, itarā tadupanissayattā. Yathānurūpaṃ",
  "tika-abh02t:928_4": "vā āsavakkhayabhāvato, phale vā āsavakkhaye sati yathānurūpaṃ taṃnibbattanato catūsupi",
  "tika-abh02t:928_5": "maggesu paññā chaṭṭhaṃ abhiññaṃ paṭivijjhatīti daṭṭhabbā.",
  "tika-abh02t:929_0": "799. Kāmasahagatāti vatthukāmārammaṇā. Codentīti kāmābhimukhaṃ tanninnaṃ karontīti",
  "tika-abh02t:929_1": "attho. Tadanudhammatāti tadanudhammā icceva vuttaṃ hoti. Tā-saddassa apubbatthābhāvatoti",
  "tika-abh02t:929_2": "adhippāyenāha “tadanurūpasabhāvā”ti. Nikantiṃ, nikantisahagatacittuppādaṃ vā “micchāsatī”ti",
  "tika-abh02t:929_3": "vadati. “Aho vata me avitakkaṃ uppajjeyyā”ti avitakkārammaṇā avitakkasahagatā.",
  "tika-abh02t:930": "801. Adhigamabhāvena abhimukhaṃ jānantassa abhijānantassa, abhivisiṭṭhena vā ñāṇena jānantassa, anārammaṇabhūtañca taṃ ṭhānaṃ pākaṭaṃ karontassāti attho.",
  "tika-abh02t:931": "802. Vasitāpañcakarahitaṃ jhānaṃ appaguṇaṃ. Ettha catasso paṭipadā cattāri ārammaṇānīti paññāya paṭipadārammaṇuddesena paññā eva uddiṭṭhāti sā eva vibhattāti.",
  "tika-abh02t:932": "Catukkaniddesavaṇṇanā niṭṭhitā.",
  "tika-abh02t:933": "(5.) Pañcakaniddesavaṇṇanā",
  "tika-abh02t:934_0": "804. Pañcaṅgiko sammāsamādhīti samādhiaṅgabhāvena paññā uddiṭṭhāti. Pītipharaṇatādivacanena",
  "tika-abh02t:934_1": "hi tameva vibhajati, “so imameva kāyaṃ vivekajena pītisukhena abhisandetī”tiādinā",
  "tika-abh02t:934_2": "nayena pītiyā sukhassa ca pharaṇaṃ veditabbaṃ. Pītipharaṇatāsukhapharaṇatāhi ārammaṇe",
  "tika-abh02t:934_3": "ṭhatvā catutthajjhānassa uppādanato “pādā viyā”ti tā vuttā.",
  "tika-abh02t:935_0": "Dutiyapañcake ca “pañcañāṇiko”ti samādhimukhena pañcañāṇāneva uddiṭṭhāni niddiṭṭhāni",
  "tika-abh02t:935_1": "cāti daṭṭhabbāni. Lokiyasamādhissa paccanīkāni nīvaraṇapaṭhamajjhānanikantiādīni",
  "tika-abh02t:935_2": "niggahetabbāni. Aññe kilesā vāretabbā, imassa pana arahattasamādhissa paṭippassaddhasabbakilesattā",
  "tika-abh02t:935_3": "na niggahetabbaṃ vāretabbañca atthīti maggānantaraṃ samāpattikkhaṇe ca appayogeneva",
  "tika-abh02t:935_4": "adhigatattā ca ṭhapitattā ca, aparihānivasena ṭhapitattā vā na sasaṅkhāraniggayhavāritagato.",
  "tika-abh02t:935_5": "Sativepullappattattāti etena appavattamānāyapi satiyā satibahulatāya sato eva nāmāti",
  "tika-abh02t:935_6": "dasseti. Yathāparicchinnakālavasenāti etena paricchindanasatiyā satoti.",
  "tika-abh02t:936": "Pañcakaniddesavaṇṇanā niṭṭhitā.",
  "tika-abh02t:937": "(6.) Chakkaniddesavaṇṇanā",
  "tika-abh02t:938_0": "805. Visuddhibhāvaṃ dassento “dūra…pe… rammaṇāyā”ti āha. Sotadhātuvisuddhīti ca cittacetasikā",
  "tika-abh02t:938_1": "dhammā vuttāti tattha ñāṇaṃ sotadhātuvisuddhiyā ñāṇaṃ. “Cetopariyañāṇa”nti idameva",
  "tika-abh02t:938_2": "atthavasena “paracitte ñāṇa”nti uddhaṭanti daṭṭhabbaṃ. Cutūpapātañāṇassa dibbacakkhuñāṇekadesattā",
  "tika-abh02t:938_3": "“vaṇṇadhātuārammaṇā”ti vuttaṃ. Muddhappattena cutūpapātañāṇasaṅkhātena dibbacakkhuñāṇena",
  "tika-abh02t:938_4": "sabbaṃ dibbacakkhuñāṇanti vuttanti daṭṭhabbaṃ.",
  "tika-abh02t:939": "Chakkaniddesavaṇṇanā niṭṭhitā.",
  "tika-abh02t:940": "(7.) Sattakaniddesavaṇṇanā",
  "tika-abh02t:941_0": "806. Tadeva ñāṇanti chabbidhampi paccavekkhaṇañāṇaṃ vipassanārammaṇabhāvena saha",
  "tika-abh02t:941_1": "gahetvā vuttanti adhippāyo. Dhammaṭṭhitiñāṇenāti chapi ñāṇāni saṅkhipitvā vuttena",
  "tika-abh02t:941_2": "ñāṇena. Khayadhammantiādinā hi pakārena pavattañāṇassa dassanaṃ, ñāṇavipassanādassanato",
  "tika-abh02t:941_3": "vipassanāpaṭivipassanādassanamattamevāti na taṃ aṅganti adhippāyo. Pāḷiyaṃ pana sabbattha",
  "tika-abh02t:941_4": "ñāṇavacanena aṅgānaṃ vuttattā nirodhadhammanti ñāṇanti iti-saddena pakāsetvā vuttaṃ",
  "tika-abh02t:941_5": "vipassanāñāṇaṃ sattamaṃ ñāṇanti ayamattho dissati. Na hi yampi taṃ dhammaṭṭhitiñāṇaṃ,",
  "tika-abh02t:941_6": "tampi ñāṇanti sambandho hoti taṃñāṇaggahaṇe etasmiṃ ñāṇabhāvadassanassa anadhippetattā,",
  "tika-abh02t:941_7": "“khayadhammaṃ…pe… nirodhadhamma”nti etesaṃ sambandhābhāvappasaṅgato cāti.",
  "tika-abh02t:942": "Sattakaniddesavaṇṇanā niṭṭhitā.",
  "tika-abh02t:943": "(8.) Aṭṭhakaniddesavaṇṇanā",
  "tika-abh02t:944": "808. Vihāritabbaṭṭhenāti paccanīkadhamme, dukkhaṃ vā vicchinditvā pavattetabbaṭṭhena.",
  "tika-abh02t:945": "Aṭṭhakaniddesavaṇṇanā niṭṭhitā.",
  "tika-abh02t:946": "(10.) Dasakaniddeso",
  "tika-abh02t:947": "Paṭhamabalaniddesavaṇṇanā",
  "tika-abh02t:948_0": "809. Avijjamānaṃ ṭhānaṃ aṭṭhānaṃ, natthi ṭhānanti vā aṭṭhānaṃ. Esa “anavakāso”ti",
  "tika-abh02t:948_1": "etthāpi nayo. Tadatthanigamanamattameva hi “netaṃ ṭhānaṃ vijjatī”ti vacananti. Asukhe",
  "tika-abh02t:948_2": "sukhanti diṭṭhivipallāsova idha sukhato upagamanassa ṭhānanti adhippetanti dassento",
  "tika-abh02t:948_3": "“ekanta…pe… attadiṭṭhivasenā”ti padhānadiṭṭhimāha. Bhedānurūpassa sāvanaṃ anussāvanaṃ,",
  "tika-abh02t:948_4": "bhedānurūpena vā vacanena viññāpanaṃ.",
  "tika-abh02t:949": "Liṅge parivatte ca so eva ekakammanibbattito bhavaṅgappabandho jīvitindriyappabandho ca, nāññoti āha “api parivattaliṅga”nti. Ayaṃ pañhoti ñāpanicchānibbattā kathā.",
  "tika-abh02t:950_0": "Saṅgāmacatukkaṃ sapattavasena yojetabbaṃ. Sabbattha ca purimaṃ abhisandhicittaṃ appamāṇaṃ,",
  "tika-abh02t:950_1": "vadhakacittaṃ pana tadārammaṇañca jīvitindriyaṃ ānantariyānānantariyabhāve pamāṇanti",
  "tika-abh02t:950_2": "daṭṭhabbaṃ. Puthujjanasseva taṃ dinnaṃ hoti. Kasmā? Yathā vadhakacittaṃ paccuppannārammaṇampi",
  "tika-abh02t:950_3": "jīvitindriyappabandhavicchedanavasena ārammaṇaṃ katvā pavattati, na evaṃ cāgacetanā.",
  "tika-abh02t:950_4": "Sā hi cajitabbaṃ ārammaṇaṃ katvā cajanamattameva hoti, aññasakakaraṇañca tassa cajanaṃ,",
  "tika-abh02t:950_5": "tasmā yassa taṃ sakaṃ kataṃ, tasseva dinnaṃ hotīti.",
  "tika-abh02t:951_0": "Saṇṭha…pe… kappavināseyeva muccatīti idaṃ kappaṭṭhakathāya na sameti. Tattha hi aṭṭhakathāyaṃ",
  "tika-abh02t:951_1": "vuttaṃ “āpāyikoti idaṃ suttaṃ yaṃ so ekaṃ kappaṃ asītibhāge katvā tato ekabhāgamattaṃ",
  "tika-abh02t:951_2": "kālaṃ tiṭṭheyya, taṃ āyukappaṃ sandhāya vutta”nti. Kappavināseyevāti pana āyukappavināseyevāti",
  "tika-abh02t:951_3": "atthe sati natthi virodho. Ettha ca saṇṭhahanteti idaṃ sve vinassissatīti viya abhūtaparikappavasena",
  "tika-abh02t:951_4": "vuttaṃ. Ekadivasameva paccati tato paraṃ kappābhāvena āyukappassapi abhāvatoti avirodhato",
  "tika-abh02t:951_5": "atthayojanā daṭṭhabbā.",
  "tika-abh02t:952": "Pakatattoti anukkhitto. Samānasaṃvāsakoti apārājiko.",
  "tika-abh02t:953_0": "Kiṃ pana tanti yo so “niyato”ti vutto, taṃ kiṃ niyametīti attho. Tasseva pana yathāpucchitassa",
  "tika-abh02t:953_1": "niyatassa micchattasammattaniyatadhammānaṃ viya sabhāvato vijjamānataṃ yathāpucchitañca",
  "tika-abh02t:953_2": "niyāmakahetuṃ paṭisedhetvā yena “niyato”ti “sattakkhattuparamādiko”ti ca vuccati,",
  "tika-abh02t:953_3": "taṃ yathādhippetakāraṇaṃ dassetuṃ “sammāsambuddhena hī”tiādimāha. Jātassa kumārassa",
  "tika-abh02t:953_4": "viya ariyāya jātiyā jātassa nāmamattametaṃ niyatasattakkhattuparamādikaṃ, niyatāniyatabhedaṃ",
  "tika-abh02t:953_5": "nāmanti attho. Yadi pubbahetu niyāmako, sotāpanno ca niyatoti sotāpattimaggato uddhaṃ",
  "tika-abh02t:953_6": "tiṇṇaṃ maggānaṃ upanissayabhāvato pubbahetukiccaṃ, tato pubbe pana pubbahetukiccaṃ",
  "tika-abh02t:953_7": "natthīti sotāpattimaggassa upanissayābhāvo āpajjati. Yadi hi tassapi pubbahetu upanissayo",
  "tika-abh02t:953_8": "siyā, so ca niyāmakoti sotāpattimagguppattito pubbe eva niyato siyā, tañca aniṭṭhaṃ,",
  "tika-abh02t:953_9": "tasmāssa pubbahetunā ahetukatā āpannāti imamatthaṃ sandhāyāha “iccassa ahetu appaccayā",
  "tika-abh02t:953_10": "nibbattiṃ pāpuṇātī”ti.",
  "tika-abh02t:954_0": "Paṭiladdhamaggo sotāpattimaggo, teneva sattakkhattuparamādiniyame sati sattamabhavādito",
  "tika-abh02t:954_1": "uddhaṃ pavattanakassa dukkhassa mūlabhūtā kilesā teneva khīṇāti upari tayo maggā",
  "tika-abh02t:954_2": "akiccakā hontīti attho. Yadi upari tayo maggā sattakkhattuparamādikaṃ niyamenti,",
  "tika-abh02t:954_3": "tato ca añño sotāpanno natthīti sotāpattimaggassa akiccakatā nippayojanatā āpajjatīti",
  "tika-abh02t:954_4": "attho. Atha sakkāyadiṭṭhādippahānaṃ dassanakiccaṃ, tesaṃ pahānena sattakkhattuparamāditāya",
  "tika-abh02t:954_5": "bhavitabbaṃ. Sā cuparimaggehi eva hotīti sattamabhavādito uddhaṃ pavattito tena vinā",
  "tika-abh02t:954_6": "vuṭṭhāne sakkāyadiṭṭhādippahānena ca tena vinā bhavitabbanti āha “paṭhamamaggena",
  "tika-abh02t:954_7": "ca anuppajjitvāva kilesā khepetabbā hontī”ti. Na añño koci niyametīti nāmakaraṇanimittato",
  "tika-abh02t:954_8": "vipassanāto añño koci niyāmako nāma natthīti attho. Vipassanāva niyametīti ca nāmakaraṇanimittataṃyeva",
  "tika-abh02t:954_9": "sandhāya vuttaṃ. Tenevāha “iti sammāsambuddhena gahitanāmamattameva ta”nti.",
  "tika-abh02t:955_0": "Na uppajjantīti pana atthīti “na me ācariyo atthi, sadiso me na vijjatī”tiādiṃ imissā",
  "tika-abh02t:955_1": "lokadhātuyā ṭhatvā vadantena bhagavatā “kiṃ panāvuso sāriputta, atthetarahi aññe",
  "tika-abh02t:955_2": "samaṇā vā brāhmaṇā vā bhagavatā samasamā sambodhiyanti evaṃ puṭṭhāhaṃ, bhante, noti",
  "tika-abh02t:955_3": "vadeyya”nti vatvā tassa kāraṇaṃ dassetuṃ “aṭṭhānametaṃ anavakāso, yaṃ ekissā lokadhātuyā",
  "tika-abh02t:955_4": "dve arahanto sammāsambuddhā”ti imaṃ suttaṃ dassentena dhammasenāpatinā ca buddhakkhettabhūtaṃ",
  "tika-abh02t:955_5": "imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-abh02t:956_0": "“Yo pana bhikkhū”tiādinā vuttāni sikkhāpadāni mātikā, tāya antarahitāya nidānuddesasaṅkhāte",
  "tika-abh02t:956_1": "pātimokkhe pabbajjūpasampadākammesu ca sāsanaṃ tiṭṭhatīti attho. Pātimokkhe vā antogadhā",
  "tika-abh02t:956_2": "pabbajjā upasampadā ca tadubhayābhāve pātimokkhābhāvato, tasmā pātimokkhe, tāsu ca",
  "tika-abh02t:956_3": "sāsanaṃ tiṭṭhatīti vuttaṃ. Osakkitaṃ nāmāti pacchimapaṭivedhasīlabhedadvayaṃ ekato",
  "tika-abh02t:956_4": "katvā tato paraṃ vinaṭṭhaṃ nāma hotīti attho.",
  "tika-abh02t:957": "Tāti rasmiyo. Kāruññanti paridevanakāruññaṃ.",
  "tika-abh02t:958": "Anacchariyattāti dvīsu uppajjamānesu acchariyattābhāvadosatoti attho. Vivādabhāvatoti vivādābhāvatthaṃ dve na uppajjantīti attho.",
  "tika-abh02t:959_0": "Ekaṃ buddhaṃ dhāretīti ekabuddhadhāraṇī. Etena evaṃsabhāvā ete buddhaguṇā, yena dutiyabuddhaguṇe",
  "tika-abh02t:959_1": "dhāretuṃ asamatthā ayaṃ lokadhātūti dasseti. Paccayavisesanipphannānañhi dhammānaṃ",
  "tika-abh02t:959_2": "sabhāvaviseso na sakkā dhāretunti. Samaṃ uddhaṃ pajjatīti samupādikā, udakassopari",
  "tika-abh02t:959_3": "samaṃ gāminīti attho. Dvinnampīti dvepi, dvinnampi vā sarīrabhāraṃ. Chādentanti rocayamānaṃ.",
  "tika-abh02t:959_4": "Sakiṃ bhuttovāti ekampi ālopaṃ ajjhoharitvāva mareyyāti attho.",
  "tika-abh02t:960_0": "Atidhammabhārenāti dhammena nāma pathavī tiṭṭheyya, sā kiṃ teneva calatīti adhippāyo.",
  "tika-abh02t:960_1": "Puna thero “ratanaṃ nāma loke kuṭumbaṃ sandhārentaṃ abhimatañca lokena attano garusabhāvatāya",
  "tika-abh02t:960_2": "sakaṭabhaṅgassa kāraṇaṃ atibhārabhūtaṃ diṭṭhaṃ. Evaṃ dhammo ca hitasukhavisesehi",
  "tika-abh02t:960_3": "taṃsamaṅginaṃ dhārento abhimato ca viññūhi gambhīrāppameyyabhāvena garusabhāvattā",
  "tika-abh02t:960_4": "atibhārabhūto pathavīcalanassa kāraṇaṃ hotī”ti dassento “idha, mahārāja, dve sakaṭā”tiādimāha.",
  "tika-abh02t:960_5": "Ekassāti ekasmā, ekassa vā sakaṭassa ratanaṃ, tasmā sakaṭato gahetvāti attho. Osāritanti",
  "tika-abh02t:960_6": "pavesitaṃ āhaṭaṃ vuttanti attho.",
  "tika-abh02t:961_0": "Sabhāvapakatikāti akittimapakatikāti attho. Kāraṇamahantattāti mahantehi pāramitākāraṇehi",
  "tika-abh02t:961_1": "buddhaguṇānaṃ nibbattitoti vuttaṃ hoti. Pathavīādayo mahantā attano attano visaye",
  "tika-abh02t:961_2": "ekekāva, evaṃ sammāsambuddhopi mahanto attano visaye eko eva. Ko ca tassa visayo?",
  "tika-abh02t:961_3": "Yāvatakaṃ ñeyyaṃ, evaṃ ākāso viya anantavisayo bhagavā eko eva hotīti vadanto lokadhātvantaresupi",
  "tika-abh02t:961_4": "dutiyassa abhāvaṃ dasseti.",
  "tika-abh02t:962_0": "Pubbabhāge āyūhanavasena āyūhanasamaṅgitā sanniṭṭhānacetanāvasena cetanāsamaṅgitā",
  "tika-abh02t:962_1": "ca veditabbā, santatikhaṇavasena vā. Vipākārahanti dutiyabhavādīsu vipaccanapakatitaṃ",
  "tika-abh02t:962_2": "sandhāya vadati. Calatīti parivattati. Sunakhehi vajanasīlo sunakhavājiko.",
  "tika-abh02t:963": "Paṭhamabalaniddesavaṇṇanā niṭṭhitā.",
  "tika-abh02t:964": "Dutiyabalaniddesavaṇṇanā",
  "tika-abh02t:965": "810. Gatito aññā gatisampatti nāma natthīti dassento “sampannā gatī”ti āha. Mahāsudassanādisurājakālo paṭhamakappikādisumanussakālo ca kālasampatti.",
  "tika-abh02t:966_0": "Ekantaṃ kusalasseva okāsoti idaṃ yadipi koci kāyasucaritādipayogasampattiyaṃ ṭhitaṃ",
  "tika-abh02t:966_1": "bādheyya, taṃ pana bādhanaṃ bādhakasseva issādinimittena viparītaggāhena jātaṃ. Sā",
  "tika-abh02t:966_2": "payogasampatti sabhāvato sukhavipākasseva paccayo, na dukkhavipākassāti imamatthaṃ",
  "tika-abh02t:966_3": "sandhāya vuttaṃ. Makkaṭo bhattapuṭaṃ bandhaṭṭhāne muñcitvā bhuñjituṃ na jānāti, yattha",
  "tika-abh02t:966_4": "vā tattha vā bhinditvā vināseti, evaṃ anupāyaññūpi bhoge. Susāne chaḍḍetvātiādinā",
  "tika-abh02t:966_5": "ghātetvā chaḍḍitassa vuṭṭhānābhāvo viya apāyato vuṭṭhānābhāvoti dasseti.",
  "tika-abh02t:967_0": "“Paccarī”tipi uḷumpassa nāmaṃ, tena ettha katā “mahāpaccarī”ti vuccati. Udake maraṇaṃ",
  "tika-abh02t:967_1": "thale maraṇañca ekamevāti kasmā vuttaṃ, nanu sakkena “samuddārakkhaṃ karissāmī”ti",
  "tika-abh02t:967_2": "vuttanti? Saccaṃ vuttaṃ, jīvitassa lahuparivattitaṃ pakāsentehi therehi evaṃ vuttaṃ,",
  "tika-abh02t:967_3": "lahuparivattitāya jīvitahetu na gamissāmāti adhippāyo. Atha vā udaketi nāgadīpaṃ",
  "tika-abh02t:967_4": "sandhāya vuttaṃ, thaleti jambudīpaṃ.",
  "tika-abh02t:968_0": "Thero na detīti kathamahaṃ etena ñāto, kenaci kiñci ācikkhitaṃ siyāti saññāya na",
  "tika-abh02t:968_1": "adāsi. Teneva “mayampi na jānāmā”ti vuttaṃ. Aparassāti aparassa bhikkhuno pattaṃ",
  "tika-abh02t:968_2": "ādāya…pe… therassa hatthe ṭhapesīti yojanā. Anāyataneti nikkāraṇe, ayutte vā nassanaṭṭhāne.",
  "tika-abh02t:968_3": "Tuvaṃ attānaṃ rakkheyyāsi, mayaṃ pana mahallakattā kiṃ rakkhitvā karissāma, mahallakattā",
  "tika-abh02t:968_4": "eva ca rakkhituṃ na sakkhissāmāti adhippāyo. Anāgāmittā vā thero attanā vattabbaṃ jānitvā ovadati.",
  "tika-abh02t:969": "Sammāpayogassa gatamaggoti sammāpayogena nipphāditattā tassa sañjānanakāraṇanti attho.",
  "tika-abh02t:970": "Bhūtamatthaṃ katvā abhūtopamaṃ kathayissatīti adhippāyo. Manussāti bhaṇḍāgārikādiniyuttā manussā mahantattā sampaṭicchituṃ nāsakkhiṃsu.",
  "tika-abh02t:971": "Dutiyabalaniddesavaṇṇanā niṭṭhitā.",
  "tika-abh02t:972": "Tatiyabalaniddesavaṇṇanā",
  "tika-abh02t:973": "811. Añcitāti gatā. Peccāti puna, maritvāti vā attho. Ussannattāti vitakkabahulatāya ussannattāti vadanti, sūratādīhi vā ussannattā. Dibbantīti kīḷanti.",
  "tika-abh02t:974_0": "Sañjīvakāḷasuttasaṅghātaroruvamahāroruvatāpanamahātāpanaavīciyo aṭṭha mahānirayā.",
  "tika-abh02t:974_1": "Ekekassa cattāri dvārāni, ekekasmiṃ dvāre cattāro cattāro gūthanirayādayoti evaṃ",
  "tika-abh02t:974_2": "soḷasa ussadaniraye vaṇṇayanti.",
  "tika-abh02t:975": "Sakkasuyāmādayo viya jeṭṭhakadevarājā. Pajāpativaruṇaīsānādayo viya dutiyādiṭṭhānantarakārako paricārako hutvā.",
  "tika-abh02t:976": "Tatiyabalaniddesavaṇṇanā niṭṭhitā.",
  "tika-abh02t:977": "Catutthabalaniddesavaṇṇanā",
  "tika-abh02t:978": "812. Kappoti dvedhābhūtaggo. Ettha ca bījādidhātunānattavasena khandhādidhātunānattaṃ veditabbaṃ.",
  "tika-abh02t:979": "Catutthabalaniddesavaṇṇanā niṭṭhitā.",
  "tika-abh02t:980": "Pañcamabalaniddesavaṇṇanā",
  "tika-abh02t:981_0": "813. Ajjhāsayadhātūti ajjhāsayasabhāvo. Yathā gūthādīnaṃ dhātusabhāvo eso, yaṃ gūthādīheva",
  "tika-abh02t:981_1": "saṃsandati, evaṃ puggalānaṃ ajjhāsayassevesa sabhāvo, yaṃ dussīlādayo dussīlādikeheva",
  "tika-abh02t:981_2": "saṃsandantīti vuttaṃ hoti. Bhikkhūpi āhaṃsūti aññamaññaṃ āhaṃsu. Āvuso ime manussā",
  "tika-abh02t:981_3": "“yathāsabhāgena paribhuñjathā”ti vadantā amhe sabhāgāsabhāge viditvā hīnajjhāsayapaṇītajjhāsayataṃ",
  "tika-abh02t:981_4": "paricchinditvā dhātusaṃyuttakamme upanenti tassa payogaṃ daṭṭhukāmāti attho, evaṃ",
  "tika-abh02t:981_5": "sabhāgavaseneva ajjhāsayadhātuparicchindanato ajjhāsayadhātusabhāgavasena niyametīti adhippāyo.",
  "tika-abh02t:982": "Pañcamabalaniddesavaṇṇanā niṭṭhitā.",
  "tika-abh02t:983": "Chaṭṭhabalaniddesavaṇṇanā",
  "tika-abh02t:984_0": "Caritanti idha duccaritaṃ sucaritanti vuttaṃ. Apparajaṃ akkhaṃ etesanti apparajakkhāti",
  "tika-abh02t:984_1": "attho vibhāvito, apparajaṃ akkhimhi etesanti apparajakkhātipi saddattho sambhavati.",
  "tika-abh02t:984_2": "Ettha ca āsayajānanādinā yehi indriyehi paroparehi sattā kalyāṇapāpāsayādikā honti,",
  "tika-abh02t:984_3": "tesaṃ jānanaṃ vibhāvetīti veditabbaṃ. Evañca katvā indriyaparopariyattaāsayānusayañāṇānaṃ",
  "tika-abh02t:984_4": "visuṃ asādhāraṇatā, indriyaparopariyattanānādhimuttikatāñāṇānaṃ visuṃ balatā ca siddhā hoti.",
  "tika-abh02t:985_0": "815. Yadariyāti ye ariyā. Āvasiṃsūti nissāya vasiṃsu. Ke pana te? “Idha, bhikkhave,",
  "tika-abh02t:985_1": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno panuṇṇapaccekasacco",
  "tika-abh02t:985_2": "samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño”ti",
  "tika-abh02t:985_3": "evaṃ vuttā. Etesu pañcaṅgavippahīnapaccekasaccapanodanaesanāsamavayasajjanāni “saṅkhāyekaṃ",
  "tika-abh02t:985_4": "paṭisevati adhivāseti parivajjeti vinodetī”ti vuttesu apassenesu vinodanañca maggakiccāneva,",
  "tika-abh02t:985_5": "itare ca maggeneva samijjhanti. Tenāha “etañhi suttaṃ…pe… dīpetī”ti.",
  "tika-abh02t:986_0": "816. Ārammaṇasantānānusayanesu iṭṭhārammaṇe ārammaṇānusayanena anuseti. Āciṇṇasamāciṇṇāti",
  "tika-abh02t:986_1": "etena samantato veṭhetvā viya ṭhitabhāvena anusayitataṃ dasseti. Bhavassapi vatthukāmattā,",
  "tika-abh02t:986_2": "rāgavasena vā samānattā “bhavarāgānusayo…pe… saṅgahito”ti āha.",
  "tika-abh02t:987": "818. “Paṇītādhimuttikā tikkhindriyā, itare mudindriyā”ti evaṃ indriyavisesadassanatthameva adhimuttiggahaṇanti āha “tikkhindriyamudindriyabhāvadassanattha”nti.",
  "tika-abh02t:988_0": "819. Pahānakkamavasenāti ettha pahātabbapajahanakkamo pahānakkamoti daṭṭhabbo, yassa",
  "tika-abh02t:988_1": "pahānena bhavitabbaṃ, taṃ teneva pahānena paṭhamaṃ vuccati, tato appahātabbanti ayaṃ vā pahānakkamo.",
  "tika-abh02t:989": "820. Maggassa upanissayabhūtāni indriyāni upanissayaindriyāni.",
  "tika-abh02t:990": "826. Nibbutichandarahitattā acchandikaṭṭhānaṃ paviṭṭhā. Yasmiṃ bhavaṅge pavattamāne taṃsantatiyaṃ lokuttaraṃ nibbattati, taṃ tassa pādakaṃ.",
  "tika-abh02t:991": "Chaṭṭhabalaniddesavaṇṇanā niṭṭhitā.",
  "tika-abh02t:992": "Sattamabalaniddesavaṇṇanā",
  "tika-abh02t:993_0": "828. Niddāyitvāti kammaṭṭhānaṃ manasi karonto niddaṃ okkamitvā paṭibuddho samāpattiṃ",
  "tika-abh02t:993_1": "samāpannomhīti attho. Nīvaraṇādīhi visuddhacittasantati eva cittamañjūsā, samādhi",
  "tika-abh02t:993_2": "vā, kammaṭṭhānaṃ vā. Cittaṃ ṭhapetunti samāpatticittaṃ ṭhapetuṃ. Saññāvedayitānaṃ",
  "tika-abh02t:993_3": "apagamo eva apagamavimokkho.",
  "tika-abh02t:994_0": "Saññāmanasikārānaṃ kāmādidutiyajjhānādipakkhandanāni “hānabhāgiyavisesabhāgiyadhammā”ti",
  "tika-abh02t:994_1": "dassitāni, tehi pana jhānānaṃ taṃsabhāvatā dhamma-saddena vuttā. Paguṇabhāvavodānaṃ",
  "tika-abh02t:994_2": "paguṇavodānaṃ. Tadeva paṭhamajjhānādīhi vuṭṭhahitvā dutiyajjhānādiadhigamassa paccayattā",
  "tika-abh02t:994_3": "“vuṭṭhānaṃ nāmā”ti vuttaṃ. “Vodānampi vuṭṭhānaṃ, tamhā tamhā samādhimhā vuṭṭhānampi",
  "tika-abh02t:994_4": "vuṭṭhāna”nti imāya vuṭṭhānapāḷiyā asaṅgahitattā nirodhasamāpattiyā vuṭṭhānaṃ “pāḷimuttakavuṭṭhānaṃ",
  "tika-abh02t:994_5": "nāmā”ti vuttaṃ. Ye pana “nirodhato phalasamāpattiyā vuṭṭhāna”nti pāḷi natthīti vadeyyuṃ,",
  "tika-abh02t:994_6": "te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena",
  "tika-abh02t:994_7": "paccayo”ti imāya pāḷiyā paṭisedhetabbā.",
  "tika-abh02t:995": "Sattamabalaniddesavaṇṇanā niṭṭhitā.",
  "tika-abh02t:996": "Dasamabalaniddesavaṇṇanā",
  "tika-abh02t:997_0": "831. Rāgādīhi cetaso vimuttibhūto samādhi cetovimutti. Paññāva vimutti paññāvimutti.",
  "tika-abh02t:997_1": "Kammantaravipākantaramevāti kammantarassa vipākantaramevāti attho. Cetanācetanāsampayuttakadhamme",
  "tika-abh02t:997_2": "nirayādinibbānagāminipaṭipadābhūte kammanti gahetvā āha “kammaparicchedamevā”ti.",
  "tika-abh02t:997_3": "Appetuṃ na sakkoti aṭṭhamanavamabalāni viya, taṃsadisaṃ iddhividhañāṇaṃ viya vikubbituṃ.",
  "tika-abh02t:997_4": "Etena dasabalasadisatañca vāreti, jhānādiñāṇaṃ viya vā appetuṃ vikubbituñca. Yadipi",
  "tika-abh02t:997_5": "hi jhānādipaccavekkhaṇañāṇaṃ sattamabalanti tassa savitakkasavicāratā vuttā, tathāpi",
  "tika-abh02t:997_6": "jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ katvā",
  "tika-abh02t:997_7": "evaṃ vuttanti veditabbaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ",
  "tika-abh02t:997_8": "kātuṃ sakkotīti dassetuṃ “tañhi jhānaṃ hutvā appetuṃ iddhi hutvā vikubbituñca na",
  "tika-abh02t:997_9": "sakkotī”ti vuttaṃ, na pana kassaci balassa jhānaiddhibhāvatoti daṭṭhabbaṃ.",
  "tika-abh02t:998": "Dasamabalaniddesavaṇṇanā niṭṭhitā.",
  "tika-abh02t:999": "Ñāṇavibhaṅgavaṇṇanā niṭṭhitā.",
  "tika-abh02t:1000": "17. Khuddakavatthuvibhaṅgo",
  "tika-abh02t:1001": "1. Ekakamātikādivaṇṇanā",
  "tika-abh02t:1002_0": "832. “Tettiṃsati tikā”ti vuttaṃ, te pana pañcatiṃsa. Tathā “purisamalādayo aṭṭha",
  "tika-abh02t:1002_1": "navakā”ti vuttaṃ, te pana āghātavatthuādayo nava. Ye “dve aṭṭhārasakā”tiādimhi vuttā,",
  "tika-abh02t:1002_2": "te eva “iti atītāni chattiṃsā”tiādinā tayo chattiṃsakā katāti āha “cha aṭṭhārasakā”ti,",
  "tika-abh02t:1002_3": "dvāsaṭṭhi pana diṭṭhigatāni aññattha vuttabhāveneva idha nikkhittānīti na gahitānīti daṭṭhabbāni.",
  "tika-abh02t:1003": "Ekakamātikādivaṇṇanā niṭṭhitā.",
  "tika-abh02t:1004": "(1.) Ekakaniddesavaṇṇanā",
  "tika-abh02t:1005_0": "843-844. Atthi paṭiccaṃ nāmāti yathā “cakkhuñca paṭiccā”tiādīsu nissayādipaccayabhāvena",
  "tika-abh02t:1005_1": "paṭiccāti vuttaṃ, na tathā idha khattiyādijātīnaṃ paramatthato avijjamānānaṃ nissayādipaccayattassa",
  "tika-abh02t:1005_2": "abhāvā. Yesu pana khandhesu santesu khattiyādisammuti hoti, tesaṃ abbocchinnatāva",
  "tika-abh02t:1005_3": "khattiyādijātiyā atthitā, sā idha paṭicca-saddena vibhāvitāti attho. Ekissā seṇiyāti",
  "tika-abh02t:1005_4": "asambhinnāyāti attho.",
  "tika-abh02t:1006_0": "Pañhavissajjanādikiriyāsu purato karaṇaṃ purekkhāro. Nikkheparāsīti nidhānarāsi.",
  "tika-abh02t:1006_1": "Patthaṭākittinoti vitthiṇṇākittino. Rattaññumadoti purāṇaññutāmadoti vadanti. Cirarattijātena,",
  "tika-abh02t:1006_2": "cirarattipabbajitena vā jānitabbassa, rattīnameva vā jānanamado. Upaṭṭhāpakamānoti",
  "tika-abh02t:1006_3": "āṇākaraṇamāno. Āṇākaraṇañhi vicāraṇaṃ idha “yaso”ti vuttanti. Parimaṇḍalattabhāvanissito",
  "tika-abh02t:1006_4": "māno pariṇāhamado. Sarīrasampattipāripūriyā mado pāripūrimado.",
  "tika-abh02t:1007": "845. Vatthunā vināpi vattabbatāya avatthukaṃ, na vatthuno abhāvā.",
  "tika-abh02t:1008_0": "846. Cittassa vossajjananti cittassa satito muccanaṃ, kāyaduccaritādīsu pakkhandanaṃ",
  "tika-abh02t:1008_1": "vā vossaggo. Patiṭṭhābhāvoti kusalakaraṇe aṭṭhānaṃ, anuṭṭhānanti attho. Pamādasaṅkhātassa",
  "tika-abh02t:1008_2": "atthassa kāyaduccarite cittassa vossaggo pāṇātipāte micchādiṭṭhiyaṃ kodhe upanāheti",
  "tika-abh02t:1008_3": "evamādiko pariyāyo apariyanto, tadatthatappariyāyappakāsako vossagganissaggādiko",
  "tika-abh02t:1008_4": "byañjanapariyāyo cāti sabbaṃ taṃ saṅkhipitvā evarūpoti idaṃ ākāranidassanaṃ sabbapariyāyassa",
  "tika-abh02t:1008_5": "vattuṃ asakkuṇeyyattā katanti dassento āha “pariyantābhāvato”ti. Vissaṭṭhākāroti",
  "tika-abh02t:1008_6": "satiyā paccanīkabhūte cattāro khandhe dasseti.",
  "tika-abh02t:1009": "847. Cittassa thaddhatā tathāpavattacittamevāti vadanti, mānaviseso vā daṭṭhabbo. Upasaṅkamane vanditabbaṃ hotīti pariyanteneva carati.",
  "tika-abh02t:1010_0": "848. “Āpattiṃ āpannosī”ti vutte “āvuso, tvaṃ āpannosī”tiādinā tena vuttaṃ tasseva",
  "tika-abh02t:1010_1": "upari khipanavasena “paṭippharitvā”ti vadanti. “Tasmiṃ nāma dalidde, akusale vā idaṃ",
  "tika-abh02t:1010_2": "karonte ahaṃ kasmā na karomī”ti evaṃ idha paṭippharaṇaṃ yuttaṃ. Karaṇassa uttarakiriyā",
  "tika-abh02t:1010_3": "karaṇuttariyaṃ. Akusalapakkho esāti sārambhoti adhippāyo.",
  "tika-abh02t:1011_0": "849. Aticca icchatīti aticciccho, tassa bhāvo aticcicchatāti vattabbe cci-kāralopaṃ",
  "tika-abh02t:1011_1": "katvā “aticchatā”ti vuttaṃ. Atricchatāti ca sā eva vuccatīti. Tatrāpi neruttikavidhānena",
  "tika-abh02t:1011_2": "padasiddhi veditabbā. Yathāladdhaṃ vā atikkamitvā atra atra icchanaṃ atricchatā,",
  "tika-abh02t:1011_3": "sā eva ra-kārassa ta-kāraṃ katvā “aticchatā”ti vuttā.",
  "tika-abh02t:1012_0": "Atricchanti aticchaṃ, atra vā icchanto. Kena? Atilobhena atilobhamicchāsaṅkhātena",
  "tika-abh02t:1012_1": "atilobhamadena ca. Attano hitaṃ attāti vuttaṃ. Hāyati jīrati, ādiṇṇo vā attā, patto",
  "tika-abh02t:1012_2": "vā attā, naṃ jīrati candakinnariṃ patthayitvā asitābhūdeviyā vihīno viya.",
  "tika-abh02t:1013": "Icchāhatassāti icchāya upaddutassa, mudditassa vā.",
  "tika-abh02t:1014": "Atihīḷayānoti avamaññamāno. Malakanti evaṃnāmakaṃ janapadaṃ, abbhokāsaṃ vā. Kodaṇḍakenāti kudaṇḍakena rassadaṇḍakena. Gaddulenāti ca vadanti. Ruhiramakkhitaṅgoti ruhirasinnagatto.",
  "tika-abh02t:1015": "850. Jānantasseva bhiyyo bhiyyo codento viya sambhāvetukāmo hoti. Paccayeti upādānādipaccaye.",
  "tika-abh02t:1016_0": "851. Ye patirūpena vañcenti, te gaṇṭhikā, durācārena vā gaṇṭhibhūtā. Gaṇṭhikaputtā",
  "tika-abh02t:1016_1": "nāma gaṇṭhikā eva honti, tena saddhivihārikā gaṇṭhikabhāvena “thero…pe… dīghacaṅkame",
  "tika-abh02t:1016_2": "viharatī”ti vadanti.",
  "tika-abh02t:1017_0": "Vaṭṭati bhanteti ayampi eko pakāro, lābhinā eva pana sakkā ñātunti attano samāpattilābhitaṃ",
  "tika-abh02t:1017_1": "sūcetīti attho. Pañcattayaṃ nāma uparipaṇṇāsake dutiyasuttaṃ. Tassa gambhīrattā vadati",
  "tika-abh02t:1017_2": "“pañcattayaṃ olokentassā”ti.",
  "tika-abh02t:1018": "852. Siṅganti siṅgāraṃ. Tañhi kusalassa vijjhanato samāsevitatāya sīse parikkhataṃ sunikhataṃ visāṇaṃ viya, thirattā ca siṅgaṃ viyāti siṅgaṃ, taṃ panatthato rāgo.",
  "tika-abh02t:1019_0": "853. Temanakaraṇatthe tintiṇa-saddo daṭṭhabbo. Khīyananti ca yena lobhena paraṃ mamanti",
  "tika-abh02t:1019_1": "vadantaṃ khīyati, so vutto. Khīyanaṃ bhaṇḍananti ca vadanti. Tintiṇanti vā loluppamicceva",
  "tika-abh02t:1019_2": "vuttaṃ hoti. Saññā-saddo hi eso loluppavācakoti.",
  "tika-abh02t:1020_0": "854. Ūruppamāṇāpīti etena mahantaghanabhāvena apūtitaṃ dasseti. Athavātiādinā cīvaramaṇḍanādīnaṃ",
  "tika-abh02t:1020_1": "visesanāni “imassa vā pūtikāyassa bāhirānaṃ vā parikkhārānaṃ maṇḍanā”tiādīnīti dasseti.",
  "tika-abh02t:1020_2": "Cīvarena hi maṇḍanā cīvaramaṇḍanā, cīvarassa vā maṇḍanā cīvaramaṇḍanā, evaṃ pattamaṇḍanā",
  "tika-abh02t:1020_3": "senāsanamaṇḍanā cāti adhippāyo. Ūnaṭṭhānapūraṇaṃ chavirāgasusaṇṭhānādikaraṇañca cīvarādīsu",
  "tika-abh02t:1020_4": "kāye ca yathāyogaṃ yojetabbaṃ. Tadahujātadārako viya hotīti dārakacāpalyaṃ na muñcatīti attho.",
  "tika-abh02t:1021": "855. Sadisā anurūpā bhatti sabhāgo, na sabhāgo asabhāgo, mānathaddhatā, virodho vā. Tenassa mātādīsu vattanaṃ asabhāgavuttitā. Evaṃvidhānaṃ mānādhikānaṃ akusalānamidaṃ nāmaṃ.",
  "tika-abh02t:1022": "856. Paritassitāti saṅkampanā, ukkaṇṭhitassa vā tassa tassa taṇhāyanā.",
  "tika-abh02t:1023_0": "857. Kusalakaraṇe kāyassa avipphārikatā līnatā jātiālasyaṃ, na rogautubhojanādīhi",
  "tika-abh02t:1023_1": "kāyagelaññaṃ tandī nāma, atha kho pakatiālasyanti attho. Kāyālasiyanti nāmakāyassa",
  "tika-abh02t:1023_2": "ālasiyaṃ, tadeva rūpakāyassāpīti daṭṭhabbaṃ.",
  "tika-abh02t:1024": "858. Accasanādīhi uppannadhātukkhobhanimittaṃ ālasiyaṃ vijambhitā.",
  "tika-abh02t:1025": "859. Bhattanimittena uppannaṃ ālasyaṃ bhattasammado.",
  "tika-abh02t:1026": "860. Imehi panāti cittassa akalyatādīhi. Sabbattha kilesavasenāti thinamiddhakāraṇānaṃ rāgādīnaṃ vasenāti daṭṭhabbaṃ.",
  "tika-abh02t:1027": "861. Sammāājīvato apeto katoti apakato. So ājīvupaddavena upaddutoti katvā āha “upaddutassāti attho”ti.",
  "tika-abh02t:1028": "Tividhampi taṃ tattha āgataṃ tassa nissayabhūtāya imāya pāḷiyā dassetunti evamattho daṭṭhabbo.",
  "tika-abh02t:1029_0": "Pāpaṇikānīti āpaṇato chaḍḍitāni. Nantakānīti antarahitāni, cīrāni vā. Gilānassa paccayabhūtā",
  "tika-abh02t:1029_1": "bhesajjasaṅkhātā jīvitaparikkhārā gilānapaccayabhesajjaparikkhārā. Pūtimuttanti purāṇassa",
  "tika-abh02t:1029_2": "apurāṇassa ca sabbassa gomuttassetaṃ nāmaṃ. Pūtibhāvena chaḍḍitosadhantipi keci.",
  "tika-abh02t:1030_0": "Agabbhikā ekadvārā dīghasālā kira uddaṇḍo. Kucchitarajabhūtāya pāpicchatāya niratthakakāyavacīvipphandaniggahaṇaṃ",
  "tika-abh02t:1030_1": "korajaṃ, taṃ etassa atthīti korajiko, ativiya korajiko korajikakorajiko. Atiparisaṅkitoti",
  "tika-abh02t:1030_2": "keci. Mukhasambhāvitoti korajikakorajikādibhāvena pavattavacanehi attano mukhamattena",
  "tika-abh02t:1030_3": "aññehi sambhāvito. So evarūpo evarūpatāya eva attānaṃ paraṃ viya katvā “ayaṃ samaṇo”tiādiṃ katheti.",
  "tika-abh02t:1031": "Paṇidhāyāti “arahāti maṃ jānantū”ti cittaṃ ṭhapetvā, patthetvā vā. Āpāthakajjhāyīti manussānaṃ āpāthaṭṭhāne samādhiṃ samāpanno viya nisīdanto āpāthake janassa pākaṭaṭṭhāne jhāyī.",
  "tika-abh02t:1032_0": "Aññaṃ viya katvā attano samīpe bhaṇanaṃ sāmantajappitaṃ. Ākārassa rassattaṃ katvā",
  "tika-abh02t:1032_1": "“aṭhapanā”ti vuttaṃ. Kuhanaṃ kuho, tassa ayanā pavatti kuhāyanā, kuhassa vā puggalassa",
  "tika-abh02t:1032_2": "ayanā gatikiriyā kuhāyanā.",
  "tika-abh02t:1033": "862. Puṭṭhassāti “ko tisso, ko rājapūjito”ti puṭṭhassa. Nahanāti bandhanā pariveṭhanā.",
  "tika-abh02t:1034_0": "863. Nimittena caranto jīvanto nimittakārako nemittiko, tassa bhāvo nemittikatā.",
  "tika-abh02t:1034_1": "Attano icchāya pakāsanaṃ obhāso. Ko pana soti? “Ajja bhikkhūnaṃ paccayā dullabhā",
  "tika-abh02t:1034_2": "jātā”tiādikā paccayapaṭisaṃyuttakathā. Icchitavatthussa samīpe kathanaṃ sāmantajappā.",
  "tika-abh02t:1035": "864. Bahi chaḍḍanaṃ ukkhepanā. Parapiṭṭhimaṃsakhādanasīlo parapiṭṭhimaṃsiko, tassa bhāvo parapiṭṭhimaṃsikatā.",
  "tika-abh02t:1036": "865. Nikattuṃ appena lābhena bahukaṃ vañcetvā gahetuṃ icchanaṃ nijigīsanaṃ, tassa bhāvo nijigīsanatā. Tasseva icchanassa pavattiākāro, taṃsahajātaṃ vā gavesanakammaṃ.",
  "tika-abh02t:1037_0": "866. Vaṇṇasampannaṃ pokkharaṃ vaṇṇapokkharanti uttarapadalopo pubbapadassa daṭṭhabbo,",
  "tika-abh02t:1037_1": "vaṇṇapāripūrī vā vaṇṇapokkharatā. “Atthajāpikā”ti ettha viya japa-saddo uppattivācakoti āha “pavattetī”ti.",
  "tika-abh02t:1038": "867. Seyyasadisamānā unnativasena pavattāti ubhayatthāpi “mānaṃ jappetī”ti vuttaṃ.",
  "tika-abh02t:1039": "868. Hīnamāno pana onativasena pavattito kevalena mānasaddena niddesaṃ nārahatīti taṃniddese “omānaṃ jappetī”ti vuttaṃ.",
  "tika-abh02t:1040": "872. Rājabhogena raṭṭhabhuñjanako rājanissito raṭṭhiyo.",
  "tika-abh02t:1041_0": "879. Puggalaṃ anāmasitvāti yathā seyyassa seyyamānādiniddesesu “parehi seyyaṃ attānaṃ",
  "tika-abh02t:1041_1": "dahatī”ti seyyādipuggalo mānuppādako āmaṭṭho, evametassa seyyamānabhāvepi mānuppādakapuggalavisesaṃ",
  "tika-abh02t:1041_2": "anāmasitvā “pare atimaññati”cceva vuttanti attho. Pare atikkamitvā maññanañhi yassa kassaci atimānoti.",
  "tika-abh02t:1042": "880. Purimamānassa uparimāno mānātimāno, ati-saddo upari-saddassa atthaṃ vadatīti daṭṭhabbo. Purimamānaṃ vā atikkanto māno mānātimāno.",
  "tika-abh02t:1043": "881. Pakkhijātīsu vāyaso anto lāmakoti katvā “kākajāti viyā”ti vuttaṃ.",
  "tika-abh02t:1044": "882. Thero kira dosacarito ahosi, tasmā āditova “tumhe akhīṇāsavā”ti avatvā upāyena kathesīti vadanti, dosacaritattā vā khippaṃ tatiyapadavāre virāgaṃ uppādesīti adhippāyo.",
  "tika-abh02t:1045": "883. Mānaṃ anugatacchandoti mānasampayuttachando, mānasabhāvaṃ anugato mānacchando vā.",
  "tika-abh02t:1046": "884. “Vilambana”nti ca itthipurisasammānanādikiriyādivilambanapaṭisaṃyuttaṃ kattabbaṃ daṭṭhabbaṃ. Tattha yuttamuttasiliṭṭhaṃ paṭibhānaṃ vilambanapaṭibhānaṃ.",
  "tika-abh02t:1047": "887. Amaravādapaṭisaṃyutto vitakko, attano amaraṇatthāya devabhāvatthāya vā vitakko amaravitakko.",
  "tika-abh02t:1048_0": "888. Paresu anuddayā rāgavasena anuddayakaraṇaṃ etassāti parānuddayo, tassa bhāvo",
  "tika-abh02t:1048_1": "parānuddayatā, paresu vā anuddayasseva sahananditādikassa bhāvo parānuddayatā, tādiso",
  "tika-abh02t:1048_2": "rāgo. Tatthāti parānuddayatāya saṃsaṭṭhavihārena dassitāyāti attho yujjati.",
  "tika-abh02t:1049": "890. Anavaññattiṃ patthento anavaññattatthameva kāmaguṇe ca patthetīti āha “pañcakāma…pe… nissito hutvā”ti.",
  "tika-abh02t:1050": "Ekakaniddesavaṇṇanā niṭṭhitā.",
  "tika-abh02t:1051": "(2.) Dukaniddesavaṇṇanā",
  "tika-abh02t:1052_0": "891. Upanayhatīti bandhati. A-kāro anantaratthavācako, mariyādavācakassa vā ākārassa",
  "tika-abh02t:1052_1": "rassattaṃ katvā “aṭṭhapanā”ti vuttanti “anantaraṭṭhapanā”tiādimāha. Tattha paṭhamuppannassa",
  "tika-abh02t:1052_2": "pavattākāro mariyādā, taṃ anatikkamitvā tasseva daḷhīkaraṇavasena ṭhapanā mariyādaṭṭhapanā.",
  "tika-abh02t:1052_3": "Pakatiṭṭhapanāmattameva, visesanarahitāti attho.",
  "tika-abh02t:1053_0": "892. Niṭṭhuriyaṃ kheḷapātanaṃ, niṭṭhuriyaṃ viya niṭṭhuriyaṃ. Dassetvāti dantehi chinditvā.",
  "tika-abh02t:1053_1": "Tena pana dassanaṃ paḷāsoti dasseti. Paḷāsassa āyanāti yugaggāhappavatti. Samabhāvadahanaṃ",
  "tika-abh02t:1053_2": "jayo, tassa āharaṇato āhāro. Dhuraṃ na detīti pāmokkhaṃ na deti.",
  "tika-abh02t:1054_0": "894. Kāyena cetiyaṅgaṇādivattaṃ karoti “evaṃ vattasampanno saddho kathaṃ kāyaduccaritādīni",
  "tika-abh02t:1054_1": "karissatī”ti paresaṃ ñāpanatthaṃ. Aticcāti accayaṃ katvā. Āsarantīti āgacchanti,",
  "tika-abh02t:1054_2": "puna paṭicchādane pavattantīti attho. Konāmevaṃ karotīti vocchindanacchādanā vā vocchādanā.",
  "tika-abh02t:1055_0": "Na sammā bhāsitāti yo na sammā bhāsati, so saṭhoti dasseti. Kucchi vā piṭṭhi vā jānituṃ",
  "tika-abh02t:1055_1": "na sakkāti asantaguṇasambhāvaneneva cittānurūpakiriyāvirahato “evaṃcitto evaṃkiriyo”ti",
  "tika-abh02t:1055_2": "jānituṃ na sakkāti attho.",
  "tika-abh02t:1056_0": "Ajo eva ajāmigo. Nelakoti taruṇavaccho. Yathā so yakkho tādisaṃ rūpaṃ dassetvā “ajā”ti",
  "tika-abh02t:1056_1": "saññāya āgatāgate khādati, evamayampi taṃtaṃsadisaguṇasambhāvanena te te vañceti.",
  "tika-abh02t:1056_2": "Tenetaṃ sāṭheyyaṃ māyāto balavatarā vañcanāti daṭṭhabbaṃ. Teneva “parikkhattatā”ti vuttaṃ.",
  "tika-abh02t:1057": "908. Sakkāyadiṭṭhādīnaṃ abhāvepi yaṃ saṃyojanaṃ hoti, taṃ bahiddhā saṃyojanato bahiddhāsaṃyojanassa puggalassa visesanabhūtaṃ bahiddhāsaṃyojanaṃ nāma.",
  "tika-abh02t:1058": "Dukaniddesavaṇṇanā niṭṭhitā.",
  "tika-abh02t:1059": "(3.) Tikaniddesavaṇṇanā",
  "tika-abh02t:1060": "909. Akusalamūlāneva vaṭṭamūlānīti tehi kathitehi vaṭṭamūlasamudācāro kathito hotīti āha “tīhi…pe… kathito”ti.",
  "tika-abh02t:1061_0": "919. Sassato lokotiādidassanameva brahmacariyaṃ mokkhasampāpakaṃ uttamacariyanti",
  "tika-abh02t:1061_1": "diṭṭhigatikehi sammatanti āha “diṭṭhigatikasammatassā”ti. Rūpārūpāvacaravipākesu",
  "tika-abh02t:1061_2": "sātisayo bhavarāgoti adhippāyena vuttaṃ “mahābrahmāna”nti.",
  "tika-abh02t:1062": "920. Kathaṃvidhanti kenākārena saṇṭhitanti atthoti katvā āha “ākārasaṇṭhāna”nti. Mānaṭhapanāti seyyādivasena mānena ṭhapanā, mānasaṅkhātā vā ṭhapanā.",
  "tika-abh02t:1063": "921. Cetaso utrāso domanassaṃ, doso vā, taṃsampayuttā vā cetanādayo.",
  "tika-abh02t:1064_0": "922. Desanāsukhatāyāti tiṇṇaṃ addhānaṃ vasena vicikicchāya desanā sukhā “kaṅkhati",
  "tika-abh02t:1064_1": "vicikicchatī”ti, na pana tathā mohenāti adhippāyo. Vaṇṇādibhedaṃ sutvāti keci kira",
  "tika-abh02t:1064_2": "vadanti “khattiyajīvo paṇḍuvaṇṇo. Kasmā? So hi pubbaṇhe ramati, pubbaṇhe ca chāyā",
  "tika-abh02t:1064_3": "paṇḍuvaṇṇā. Brāhmaṇavessasuddajīvā odātapītakāḷavaṇṇā. Te hi majjhanhasāyanharattīsu",
  "tika-abh02t:1064_4": "odātapītakāḷachāyā kāḷatamakālesu ramantī”ti tesaṃ vaṇṇabhedaṃ, “byāpī parimaṇḍalo”tiādinā",
  "tika-abh02t:1064_5": "kathentānaṃ saṇṭhānabhedañca sutvā.",
  "tika-abh02t:1065_0": "923. Purisapuggaloti padadvayaṃ ekapadaṃ katvā jānantānaṃ vasenāyaṃ sammutikathā",
  "tika-abh02t:1065_1": "pavattā, padantarameva vā idaṃ puggalavācakanti dassento “ayaṃ panā”tiādimāha. Atha",
  "tika-abh02t:1065_2": "vā purisoti vutto ca puggalo eva, na purisindriyayuttovāti dassanatthampi “purisapuggalo”ti",
  "tika-abh02t:1065_3": "vuttanti veditabbaṃ. Aṭṭhasu ābādhesūti pittasemhavātasamuṭṭhānautuvipariṇāmajaopakkamikavisamaparihārajasannipātajakammasamuṭṭhānesu.",
  "tika-abh02t:1065_4": "Pubbe katanti purāṇatarakammaṃ icchantīti upapajjavedanīyañca kira paṭikkhipanti.",
  "tika-abh02t:1065_5": "Āṇattimūlakena vāti yopi āṇāpetvā vadhabandhādidukkhaṃ uppādeti, tampi taṃmūlakaṃ",
  "tika-abh02t:1065_6": "na hoti, issaranimmānamūlamevāti adhippāyo.",
  "tika-abh02t:1066_0": "924. Mohassa anudahanaṃ dāhakāraṇatāya vuttaṃ, sabhāvatopi pana asampaṭivedho sampaṭivedhasukhassa",
  "tika-abh02t:1066_1": "paccanīkabhūto dukkho evāti anudahanatā veditabbā. Evañca katvā “upekkhā vedanā ñāṇasukhā",
  "tika-abh02t:1066_2": "aññāṇadukkhā”ti vuttā.",
  "tika-abh02t:1067_0": "926. Puthunimittārammaṇesūti subhanimittādivasena puthunimittasabhāvesu ārammaṇesu,",
  "tika-abh02t:1067_1": "puthusabhāvesu vā subhanimittādiārammaṇesu. Kosajjapamādaniddesānaṃ samānattepi avipphārikatāsaṅkhātā",
  "tika-abh02t:1067_2": "līnavuttitā kosajjaṃ, sativossaggasaṅkhātaṃ pamajjanaṃ pamādoti ayaṃ visesoti.",
  "tika-abh02t:1068_0": "931. Sagaruvāsanti saottappavāsamāha, sajeṭṭhakavāsanti sahirivāsaṃ. Anādiyanā anaddā",
  "tika-abh02t:1068_1": "ovādaaggahaṇaṃ, acittīkāroti attho. Sukkhakaṭṭhassa viya anallatā, amudutā vā anaddā.",
  "tika-abh02t:1068_2": "Asīlyanti asukhasīlatā amudutā eva.",
  "tika-abh02t:1069": "934. Upārambho dosasampayuttacittuppādo siyā.",
  "tika-abh02t:1070_0": "936. “Idha pāsāṇaṃ karotī”tiādinā ṭhapanatthepi karoti-saddo yujjatīti āha “karotīti",
  "tika-abh02t:1070_1": "ṭhapetī”ti. Ettha cāyaṃ āvajjanā akusalānaṃ āsannakāraṇattā khuddakavatthūsu vuttāti",
  "tika-abh02t:1070_2": "veditabbā, tadanukūlakiccattā vā.",
  "tika-abh02t:1071": "Tikaniddesavaṇṇanā niṭṭhitā.",
  "tika-abh02t:1072": "(4.) Catukkaniddesavaṇṇanā",
  "tika-abh02t:1073_0": "939. Itīti nidassane nipātoti evaṃ-saddena samānatthoti dasseti. Bhavābhavahetūtipīti",
  "tika-abh02t:1073_1": "ettha bhavanti jāyanti etenāti bhavo, sappiādibhesajjaṃ. Bhavo eva paṇītataro abhivuddho",
  "tika-abh02t:1073_2": "abhavo. Bhāvanārāmatāariyavaṃsappaheyyattā vā purimataṇhāttayavajjā sabbā taṇhā “bhavābhavahetu",
  "tika-abh02t:1073_3": "uppajjatī”ti vuttāti veditabbā.",
  "tika-abh02t:1074": "Etāyāti chandādiagatiyā. Na gacchantīti na pavattanti, taṃ taṃ kiriyaṃ na karontīti attho. Imināti chandādinā agatigamanena. Chandādīsu yena ninno, tena gamanaṃ yathāninnagamanaṃ.",
  "tika-abh02t:1075_0": "“Rājā”tiādinā rājādinimitto viya ūmiādinimitto cittutrāso ūmiādibhayaṃ, “ūmibhayanti",
  "tika-abh02t:1075_1": "kho, bhikkhave, kodhupāyāsassetaṃ adhivacana”ntiādivacanato kodhupāyāsaodarikattapañcakāmaguṇamātugāmā",
  "tika-abh02t:1075_2": "vā. Tattha pañcakāmaguṇamātugāmaggahaṇena tannissitachandarāgaggahaṇaṃ veditabbaṃ,",
  "tika-abh02t:1075_3": "odarikattañca lobhova. Ukkhepanīyādikammaṃ vinayadaṇḍaṃ.",
  "tika-abh02t:1076_0": "“Atha kho timbaruko paribbājako yena bhagavā…pe… etadavoca ‘kiṃ nu kho, bho gotama,",
  "tika-abh02t:1076_1": "sayaṃkataṃ sukhadukkha’nti? Mā hevaṃ timbarukāti bhagavā avocā”tiādinā nidānavagge",
  "tika-abh02t:1076_2": "āgatattā “timbarukadiṭṭhī”ti vuttā.",
  "tika-abh02t:1077": "Catukkaniddesavaṇṇanā niṭṭhitā.",
  "tika-abh02t:1078": "(5.) Pañcakaniddesavaṇṇanā",
  "tika-abh02t:1079": "940. Āgantuṃ pana na dentīti āgamanassa paccayā na hontīti attho daṭṭhabbo.",
  "tika-abh02t:1080_0": "941. Avadehanatoti pūraṇena maṃsūpacayahetutāya ca upacayanato. Gimhakāle bhuñjitvā",
  "tika-abh02t:1080_1": "sayantassa sukhaṃ hotīti taṃ utusukhaṃ “seyyasukha”nti vuttaṃ, sayaniriyāpathasukhanti",
  "tika-abh02t:1080_2": "attho. Vatanti dhutaṅgāni. Tapoti khandhakavattāni, vīriyaṃ vā. Sīlaggahaṇena khandhakavattamethunaviratīnaṃ",
  "tika-abh02t:1080_3": "gahitattā tapabrahmacariyaggahaṇaṃ na kattabbanti ce? Na, aññasīlato visesetvā tapabrahmacariyānaṃ",
  "tika-abh02t:1080_4": "devattakāraṇattaggahaṇassa dassanato, bāhirānañcassa vinibandhassa pavattidassanato",
  "tika-abh02t:1080_5": "vā. Tesañhi avihiṃsādigovatādidukkarakārikāmethunaviratiyo yathākkamaṃ sīlādīni,",
  "tika-abh02t:1080_6": "tāni ca te devanikāyaṃ paṇidhāya carantīti. Aññathā ca saddhāruciādīhi “yato kho",
  "tika-abh02t:1080_7": "bho ayaṃ attā rūpī cātumahābhūtiko mātāpettikasambhavo kāyassa bhedā ucchijjatī”tiādinā vikappetvā.",
  "tika-abh02t:1081_0": "942. Byasanesu ñātibhogarogabyasanaggahaṇena taṃnimittā sokādayo gahitāti daṭṭhabbā.",
  "tika-abh02t:1081_1": "Dassanasavanesu paṭikūlatā dassanasavanapaṭikūlatā. Ettha ca ādīnavehi pañcahi tesaṃ",
  "tika-abh02t:1081_2": "kāraṇabhūtā akkhantiyeva bhinditvā kathitāti veditabbā, akkhantimūlakā vā appiyatādihetubhūtā",
  "tika-abh02t:1081_3": "dukkaṭadubbhāsitatādidosā.",
  "tika-abh02t:1082_0": "Micchājīvanimittaṃ maraṇakāle uppannabhayaṃ “ājīvakabhaya”nti vuttaṃ. “Ājīvikābhaya”nti",
  "tika-abh02t:1082_1": "pana pāṭhe paccayānuppattiṃ passato ājīvikanimitto cittutrāsoti attho daṭṭhabbo.",
  "tika-abh02t:1082_2": "Kittisaddo silokanti tappaṭipakkhā asilokaṃ akitti. Tenāha “garahabhaya”nti.",
  "tika-abh02t:1083": "943. Uppilāvitanti udaggatāsaṅkhāto avūpasamabhāvo, avūpasamahetubhūto vā pītiyā ākāro.",
  "tika-abh02t:1084": "Pañcakaniddesavaṇṇanā niṭṭhitā.",
  "tika-abh02t:1085": "(6.) Chakkaniddesavaṇṇanā",
  "tika-abh02t:1086_0": "944. “Kodhano hoti upanāhī”tiādinā kodhādihetukā upanāhādayo kodhādīnaṃ sahāyakāraṇabhāvena",
  "tika-abh02t:1086_1": "suttante vuttāti kodhādayo eva vivādamūlāni, tenettha te eva vuttā. Sandiṭṭhiparāmasitā",
  "tika-abh02t:1086_2": "attano diṭṭhiyaṃ abhiniviṭṭhatā.",
  "tika-abh02t:1087": "945. Appatissayoti patissayabhūtehi garūhi virahito. Appamādalakkhaṇanti satiavippavāsaṃ kusalānuyogasātaccaṃ vā.",
  "tika-abh02t:1088_0": "Yuttapayuttatāti tanninnatāvasena suṭṭhu yuttatā. Gaṇasaṅgaṇikā kilesavasena pavattā",
  "tika-abh02t:1088_1": "saṅgaṇikā. Itthipaṭisaṃyuttakathāsavane itthisaddasavane ca assādo savanasaṃsaggo.",
  "tika-abh02t:1088_2": "Itthiyā kassaci dānaggahaṇassādo paribhogasaṃsaggo.",
  "tika-abh02t:1089_0": "946. Somanassena saddhiṃ upavicarantīti somanassupavicārāti akusalasomanassasahagatā",
  "tika-abh02t:1089_1": "rūpavicārādayo idhādhippetāti veditabbā, tathā upekkhupavicārā ca. Taṃsampayutto",
  "tika-abh02t:1089_2": "vāti etena vicāraggahaṇena vitakkopi gahitoti vitakkappavattanena “upavitakketī”ti",
  "tika-abh02t:1089_3": "idampi vuttaṃ hotīti dasseti.",
  "tika-abh02t:1090": "947. Aññāṇasampayuttāti vicikicchuddhaccasahagatacittesu upekkhā mohoti vadanti, lobhasampayuttupekkhāpi pana gehassitā na na hoti.",
  "tika-abh02t:1091_0": "948. Adhiccasamuppanniko “adhicca samuppanno attā uppanno bhavissatī”ti gaṇhanto",
  "tika-abh02t:1091_1": "sassatadiṭṭhiko hotīti evarūpassa diṭṭhi viyāti dassento “adhiccasamuppannikassevā”ti",
  "tika-abh02t:1091_2": "āha. Na so jātoti ettha “jātū”ti ayaṃ nipāto u-kārassa o-kāraṃ katvā jātoti vutto,",
  "tika-abh02t:1091_3": "tena vā samānatthaṃ nipātantaraṃ etaṃ daṭṭhabbaṃ. Sabbāsavadiṭṭhīti sabbāsavapariyāyena āgatā diṭṭhi.",
  "tika-abh02t:1092": "Chakkaniddesavaṇṇanā niṭṭhitā.",
  "tika-abh02t:1093": "(7.) Sattakaniddesavaṇṇanā",
  "tika-abh02t:1094": "951. Dvāsaṭṭhiyā diṭṭhīsu sattakassa aññassa abhāvā satta ucchedavādā eva idha tathā avatvā “satta diṭṭhī”ti vuttā.",
  "tika-abh02t:1095": "Sattakaniddesavaṇṇanā niṭṭhitā.",
  "tika-abh02t:1096": "(8.) Aṭṭhakaniddesavaṇṇanā",
  "tika-abh02t:1097_0": "952. “Kammaṃ kho me kattabbaṃ bhavissatī”tiādinā osīdanākārena pavattacittuppādā",
  "tika-abh02t:1097_1": "kosajjakāraṇāni, kosajjameva vā kosajjantarakāraṇatāya kosajjakāraṇānīti daṭṭhabbāni.",
  "tika-abh02t:1097_2": "Māsācitaṃ maññeti ettha ācita-saddo tinta-saddassa, maññe-saddo ca viya-saddassa",
  "tika-abh02t:1097_3": "atthaṃ vadatīti adhippāyena “tintamāso viyā”ti ayamattho vibhāvito, māsacayo viyāti vā attho.",
  "tika-abh02t:1098_0": "957. Pharatīti phusati, ghaṭṭetīti attho. Aññena kāraṇenāti “ajja tayā vikāle bhuttaṃ,",
  "tika-abh02t:1098_1": "tena tvaṃ āpattiṃ āpannosī”ti vutto “hiyyo mayā kāle bhuttaṃ, tenāhaṃ anāpanno”tiādinā",
  "tika-abh02t:1098_2": "aññena ayuttena kāraṇena aññaṃ yuttaṃ kāraṇaṃ paṭicchādetīti attho. Pucchitatthato",
  "tika-abh02t:1098_3": "bahiddhā yathā taṃ na allīyati, tathā kathāya apanayanaṃ vikkhipanaṃ bahiddhā apanāmanā.",
  "tika-abh02t:1099": "958. Asaññīvādāti puggalehi diṭṭhiyo dasseti. Yehi vā abhinivesehi asaññī attānaṃ vadanti, te asaññīvādā. Arūpasamāpattinimittanti ākāsādiṃ.",
  "tika-abh02t:1100": "Aṭṭhakaniddesavaṇṇanā niṭṭhitā.",
  "tika-abh02t:1101": "(9.) Navakaniddesavaṇṇanā",
  "tika-abh02t:1102": "960. Dasamassa avuttattā “sattesu uppattivaseneva kathitānī”ti vuttaṃ.",
  "tika-abh02t:1103": "963. Sukhavinicchayanti sevitabbāsevitabbasukhasanniṭṭhānanti attho. Ajjhattaṃ sukhanti sevitabbaṃ nekkhammasukhaṃ. Vinicchayāti dve vinicchayāti idaṃ –",
  "tika-abh02t:1104": "“Sātaṃ asātanti yamāhu loke,",
  "tika-abh02t:1105": "Tamūpanissāya pahoti chando;",
  "tika-abh02t:1106": "Rūpesu disvā vibhavaṃ bhavañca,",
  "tika-abh02t:1107": "Vinicchayaṃ kubbati jantu loke”ti. –",
  "tika-abh02t:1108": "Etassa niddese vuttaṃ.",
  "tika-abh02t:1109_0": "Idha vinicchayoti vuttoti imissā vibhaṅgapāḷiyā yo chandarāgassa paccayasabhāvena",
  "tika-abh02t:1109_1": "vinicchaya-saddena vutto, sakkapañhepi chandassa nidānabhāvena vitakka-saddena so",
  "tika-abh02t:1109_2": "eva āgatoti evaṃ vitakkassa vinicchayabhāvaṃ tasseva idha gahitatañca dasseti. Balavasanniṭṭhānanti",
  "tika-abh02t:1109_3": "balavatiyā taṇhāya ārammaṇassa niṭṭhapetvā gahaṇaṃ.",
  "tika-abh02t:1110_0": "964. Satipi aññesañca saṅkhatabhāve ahanti asmīti ca sātisayā mānassa saṅkhatatāti",
  "tika-abh02t:1110_1": "katvā “saṅkhata”nti māno vutto. Seyyādivasena “ahamasmī”ti attano saṅkharaṇaṃ vā",
  "tika-abh02t:1110_2": "saṅkhataṃ. Ettha “bhavissantī”tiādikā pavatti taṇhādiṭṭhīnaṃ visesavatīti tāsampi",
  "tika-abh02t:1110_3": "iñjitādibhāvo vutto.",
  "tika-abh02t:1111": "Navakaniddesavaṇṇanā niṭṭhitā.",
  "tika-abh02t:1112": "(10.) Dasakaniddesavaṇṇanā",
  "tika-abh02t:1113_0": "970. Jālakkhipasaṃvidhānādikusalatāsaṅkappanaṃ upāyacintā, tassā micchābhāvapaṭicchādanabhāvena",
  "tika-abh02t:1113_1": "pavatto tadākāro moho upāyacintāvasena uppannoti daṭṭhabbo. Yathākate pana pāpe anādīnavadassanavasena",
  "tika-abh02t:1113_2": "pavattā saññā, saṅkappo vā paccavekkhaṇā, tassāpi micchābhāvapaṭicchādakaṃ tadākāraṃ,",
  "tika-abh02t:1113_3": "anādīnavadassanaṃ vā paccavekkhaṇākārena uppanno mohoti. Vimuttasaññitāti adhimānasampayuttaṃ,",
  "tika-abh02t:1113_4": "titthiyānaṃ vā attano diṭṭhiyā vimuttatāsañjānanaṃ. “Vimuttomhī”ti evaṃ pavatto akusalacittuppādo",
  "tika-abh02t:1113_5": "micchāvimuttīti keci vadanti. Phalaṃ viya vimuttanti gahite pana diṭṭhisampayuttacitte",
  "tika-abh02t:1113_6": "diṭṭhi micchāñāṇaṃ, samādhi ca micchāvimuttīti yuttaṃ siyā.",
  "tika-abh02t:1114": "Dasakaniddesavaṇṇanā niṭṭhitā.",
  "tika-abh02t:1115": "Taṇhāvicaritaniddesavaṇṇanā",
  "tika-abh02t:1116_0": "973. Samūhagāhatoti taṇhāmānadiṭṭhīnaṃ sādhāraṇaggahaṇatoti vadanti. “Itthaṃ evaṃ",
  "tika-abh02t:1116_1": "aññathā”ti pana visesaṃ akatvā gahaṇaṃ samūhagāhoti daṭṭhabbo. Aññaṃ ākāranti parasantānagataṃ",
  "tika-abh02t:1116_2": "ākāraṃ. Atthīti sadā saṃvijjatīti attho. Sīdatīti vinassati. Saṃsayaparivitakkavasenāti",
  "tika-abh02t:1116_3": "“kiṃ nu kho ahaṃ siyaṃ, na siya”nti evaṃ parivitakkavasena. Patthanākappanavasenāti",
  "tika-abh02t:1116_4": "“api nāma sādhu panāhaṃ siya”nti evaṃ patthanāya kappanavasena.",
  "tika-abh02t:1117_0": "Suddhasīsāti taṇhāmānadiṭṭhīnaṃ sādhāraṇasīsā visesassa anissitattā “suddhasīsā”ti",
  "tika-abh02t:1117_1": "vuttā. Tattha diṭṭhisīsehi diṭṭhiyā taṇhā dassitā, sīsasīsamūlakehi mānadiṭṭhīhi",
  "tika-abh02t:1117_2": "sayameva cāti āha “evamete…pe… taṇhā vicaritadhammā veditabbā”ti. Diṭṭhimānesupi",
  "tika-abh02t:1117_3": "“taṇhāvicaritānī”ti vacanañca aññamaññaṃ vippayogīnaṃ diṭṭhimānānaṃ taṇhāya avippayogīnaṃ",
  "tika-abh02t:1117_4": "taṃmūlakattāva tappadhānatāya katanti veditabbaṃ.",
  "tika-abh02t:1118_0": "974. Avakkarīti nipāto nānābhāve vattatīti anānākaraṇaṃ anavakkari, taṃ katvā, avakkari",
  "tika-abh02t:1118_1": "vā akatvā anavakkari katvāti evaṃ dassento āha “avinibbhogaṃ katvā”ti. “Anavakāriṃ",
  "tika-abh02t:1118_2": "karitvā”ti vā pāṭho, tattha avakiraṇaṃ vikkhepanaṃ samūhassa ekadesānaṃ vinibbhujjanaṃ",
  "tika-abh02t:1118_3": "avakāri, taṃ avakāriṃ vinibbhogaṃ akatvā, pañcapi khandhe samūhato ekatteneva gahetvā",
  "tika-abh02t:1118_4": "attato avinibbhujjitvā asmīti chandamānadiṭṭhiyo paṭilabhatīti attho. Asitabyābhaṅgitāyāti",
  "tika-abh02t:1118_5": "dāttena kājena cāti etena parikkhārena, asitabyābhaṅgīhi lavanavahanakiriyā vā “asitabyābhaṅgī”ti vuttā.",
  "tika-abh02t:1119_0": "976. Avakāriṃ karitvāti rūpādīni attato vinibbhujjitvā iminā rūpena…pe… iminā viññāṇena",
  "tika-abh02t:1119_1": "asmīti chandaṃ paṭilabhatīti evaṃ sabbattha imināti etassa attato avinibbhuttena",
  "tika-abh02t:1119_2": "rūpādināti attho daṭṭhabbo. Attato hi avinibbhuttāni abahikatāni ahamicceva gahitāni",
  "tika-abh02t:1119_3": "rūpādīni upādāya upagantvā pavattā taṇhā “ajjhattikassa upādāyā”ti vuttā, attato",
  "tika-abh02t:1119_4": "ca vinibbhuttāni bahikatāni upagantvā pavattā “bāhirassa upādāyā”ti. Khaggena vā",
  "tika-abh02t:1119_5": "chattena vā ahaṃ niccoti abhimaṅgalasammatena khaggādinā mama vināso natthīti maññatīti",
  "tika-abh02t:1119_6": "attho. Ekekassāti idaṃ anādimhi anante ca saṃsāre ekekassa atītānāgatesu chattiṃsāyapi",
  "tika-abh02t:1119_7": "sambhavadassanatthaṃ vuttaṃ, ekekassa vā puggalassa yathālābhavasenāti idampi anissitataṇhāmānadiṭṭhiṃ",
  "tika-abh02t:1119_8": "katvā puthujjanassa addhāpaccuppanne kassaci sambhavadassanatthaṃ.",
  "tika-abh02t:1120": "Taṇhāvicaritaniddesavaṇṇanā niṭṭhitā.",
  "tika-abh02t:1121": "Khuddakavatthuvibhaṅgavaṇṇanā niṭṭhitā.",
  "tika-abh02t:1122": "18. Dhammahadayavibhaṅgo",
  "tika-abh02t:1123": "1. Sabbasaṅgāhikavāravaṇṇanā",
  "tika-abh02t:1124_0": "978. “Pañcakkhandhā”tiādinā khandhādīnaṃ dhātusambhavapariyāpannapātubhāva bhūmantaratīsu",
  "tika-abh02t:1124_1": "dhātūsuuppādakadānādikusala kammatabbipākaabhiññeyyādiārammaṇadukadvayadiṭṭhādikusalattikāditikapañcakarūpalokiyadukadvayabhedabhinnānaṃ",
  "tika-abh02t:1124_2": "niravasesato saṅgahitattā dutiyavārādīnañca ettha anuppavesato sabbasāmaññena vutto",
  "tika-abh02t:1124_3": "paṭhamo sabbasaṅgāhikavāro nāma, dutiyo uppattānuppattidassanavāro nāmāti vuttaṃ.",
  "tika-abh02t:1124_4": "Tattha pana “kāmadhātuyā kati khandhā kati āyatanānī”tiādinā tesaṃ atthitā eva vuttā,",
  "tika-abh02t:1124_5": "kiriyāvisesassa appayogo “atthi bhavati saṃvijjatī”ti sāmaññakiriyāya viññeyyabhāvato,",
  "tika-abh02t:1124_6": "tenāyaṃ “sambhavāsambhavadassanavāro”ti vattuṃ yutto, catuttho ca upapattikkhaṇe",
  "tika-abh02t:1124_7": "uppattānuppattidassanavāroti tattha pātubhāvāpātubhāvavacanato.",
  "tika-abh02t:1125": "979. Yathāpucchanti pucchānurūpaṃ avitathabyākaraṇaṃ parehi katampi sabbaññuvacanaṃ viññāya katattā sabbaññubyākaraṇameva nāma hoti, ko pana vādo sabbaññunā eva kateti adhippāyo.",
  "tika-abh02t:1126": "2. Uppattānuppattivāravaṇṇanā",
  "tika-abh02t:1127_0": "991. Kāmadhātusambhūtānañcāti iddhiyā rūpadhātugatānaṃ kāmāvacarasattānañcāti attho.",
  "tika-abh02t:1127_1": "Ghānāyatanādīnaṃ abhāvenāti ettha yadi tadabhāvena gandhāyatanādīni āyatanādikiccaṃ",
  "tika-abh02t:1127_2": "na karonti, asaññasattesu cakkhāyatanassa abhāvena rūpāyatanaṃ āyatanādikiccaṃ na",
  "tika-abh02t:1127_3": "kareyya. Tato “asaññasattānaṃ devānaṃ upapattikkhaṇe dvāyatanāni pātubhavantī”tiādivacanaṃ",
  "tika-abh02t:1127_4": "na vattabbaṃ siyā. Kāmāvacarādiokāsā tattha uppajjamānasattānaṃ, tattha pariyāpannadhammānaṃ",
  "tika-abh02t:1127_5": "vā adhiṭṭhānabhāvena “dhātū”ti vuccanti, tathā yesu kāmāvacarādisattanikāyesu kāmāvacarādisattā",
  "tika-abh02t:1127_6": "uppajjanti, tesaṃ sattānaṃ uppatti etthāti sattuppattīti vuccamānā te sattanikāyā",
  "tika-abh02t:1127_7": "ca, na panettha apariyāpannokāso apariyāpannasattanikāyo ca atthi, yo “dhātū”ti vucceyyāti",
  "tika-abh02t:1127_8": "imamatthaṃ dassento “okāsavasena vā sattuppattivasena vā apariyāpannadhātu nāma natthī”ti",
  "tika-abh02t:1127_9": "āha. Sattuppattivasenāti iminā vā okāsasattalokadvayaṃ saha gahetvā tādisāya apariyāpannadhātuyā",
  "tika-abh02t:1127_10": "abhāvaṃ dasseti, sattabhāvena vā uppatti sattuppatti, sattāvāsavasena taṃtaṃbhavavasena",
  "tika-abh02t:1127_11": "uppajjamānā upādinnakakkhandhā taṃtaṃpariyāpannānaṃ sadisādhiṭṭhānabhāvena dhātūti",
  "tika-abh02t:1127_12": "vuccantīti evaṃ apariyāpannadhātu natthīti attho.",
  "tika-abh02t:1128": "3. Pariyāpannāpariyāpannavāravaṇṇanā",
  "tika-abh02t:1129": "999. Bhavavasena okāsavasena ca paricchinnāti tattha aññattha ca uppajjamānā upādinnakakkhandhā taṃtaṃpariyāpannā sabbe daṭṭhabbā.",
  "tika-abh02t:1130": "6. Uppādakakammaāyuppamāṇavāro",
  "tika-abh02t:1131": "(1.) Uppādakakammavaṇṇanā",
  "tika-abh02t:1132_0": "1021. Khandhādīnaṃ dhātusambhavādivasena pabhedaṃ vatvā ye sattā dhātuppabhedavanto,",
  "tika-abh02t:1132_1": "yañca tesaṃ uppādakakammaṃ, yo ca tassa vipāko, tesaṃ vasena pabhedaṃ dassetuṃ “tayo",
  "tika-abh02t:1132_2": "devā”tiādiko chaṭṭhavāro āraddho. Khandhādayo eva hi dhātuttayabhūtadevavasena dānādikammavasena",
  "tika-abh02t:1132_3": "taṃtaṃāyuppamāṇaparicchinnaupādinnakakkhandhavasena ca bhinnāti. Catudoṇaṃ ambaṇaṃ, chadoṇanti eke.",
  "tika-abh02t:1133": "Uppādakakammavaṇṇanā niṭṭhitā.",
  "tika-abh02t:1134": "(2.) Āyuppamāṇavaṇṇanā",
  "tika-abh02t:1135": "1024. Tayopi janāti tayo janasamūhāti adhippāyo.",
  "tika-abh02t:1136": "1025. Ābhāti sobhanā pabhā.",
  "tika-abh02t:1137_0": "1026. Kañcanapiṇḍo viya sassirikā kañcanapiṇḍasassirikā. Tattha pana sobhanapabhāya",
  "tika-abh02t:1137_1": "kiṇṇā subhākiṇṇāti vattabbe ā-kārassa rassattaṃ antimaṇa-kārassa ha-kārañca katvā",
  "tika-abh02t:1137_2": "“subhakiṇhā”ti vuttā, atha pana subhena kiṇṇā subhakiṇṇā. Purimapadesupi parittaṃ",
  "tika-abh02t:1137_3": "subhaṃ etesanti parittasubhā, appamāṇaṃ subhaṃ etesanti appamāṇasubhāti subha-saddena",
  "tika-abh02t:1137_4": "samāso yojetabbo hoti.",
  "tika-abh02t:1138_0": "1027. Ārammaṇamanasikārā pubbabhāgena kathitāti jhānakkhaṇe tato pacchā vā parittādikasiṇārammaṇabhāvanāya",
  "tika-abh02t:1138_1": "āvajjanena ca jhānassa ārammaṇamanasikāranānattatā na hoti, pubbabhāgabhāvanāya pana",
  "tika-abh02t:1138_2": "pubbabhāgāvajjanena ca hotīti attho. Pubbabhāgabhāvanāya vasena hi jhānaṃ parittapathavīkasiṇādīsu",
  "tika-abh02t:1138_3": "taṃtadārammaṇaṃ hoti, pubbabhāgena taṃtaṃkasiṇāvajjanena taṃtaṃmanasikāranti. Chandādayo",
  "tika-abh02t:1138_4": "pana appanākkhaṇepi vijjanti. Tattha paṇidhīti na taṇhāpatthanā, atha kho chandapatthanāva",
  "tika-abh02t:1138_5": "daṭṭhabbā. Adhimokkho nicchayo. Abhinīhāro cittappavattiyeva. Yadi pana bhavachandabhavapatthanādayo",
  "tika-abh02t:1138_6": "taṃtaṃbhavavisesaniyāmakā adhippetā. “Appanāyapi vaṭṭantī”ti etassa appanāya pavattāya",
  "tika-abh02t:1138_7": "tato pacchāpi vaṭṭantīti attho daṭṭhabbo. Saññāvirāgādīhi pana visesiyamānaṃ ārammaṇaṃ",
  "tika-abh02t:1138_8": "tathā tathā tattha pavatto manasikāro ca bhavavisesaniyāmako pubbabhāgova vaṭṭatīti",
  "tika-abh02t:1138_9": "“ārammaṇamanasikārā pubbabhāgena kathitā”ti vuttaṃ.",
  "tika-abh02t:1139": "Vipulā phalāti vipulasantasukhāyuvaṇṇādiphalā. Suṭṭhu passanti paññācakkhunā maṃsadibbacakkhūhi ca.",
  "tika-abh02t:1140": "1028. “Yāva na taṃ pāpakammaṃ byantī hotī”ti vacanato “kammameva pamāṇa”nti āha, abbudādiāyuppamāṇaparicchedo pana kammavaseneva katoti adhippāyo.",
  "tika-abh02t:1141": "Nilīyanokāsassa abhāvāti samānajātikena accharāgaṇena sabbadā parivāriyamānassa kāmaguṇākiṇṇassa tabbirahitaṭṭhānassa abhāvāti attho.",
  "tika-abh02t:1142_0": "Kiṃ niyametīti kiṃ jhānaṃ upapattiṃ niyametīti attho. Nava brahmaloketi brahmapārisajjādayo",
  "tika-abh02t:1142_1": "navapi sodhetvā. Matthaketi vehapphalesūti attho. Seṭṭhabhavā nāmāti tato paraṃ agamanato",
  "tika-abh02t:1142_2": "uttamabhavāti adhippāyo. Teneva bhavasīsānīti gahitā. Imesu tīsu ṭhānesūti vehapphalādiṭṭhānāni",
  "tika-abh02t:1142_3": "eva sandhāya vuttaṃ. Vehapphalato pana purimesu navasu nibbattaanāgāmī arūpadhātuṃ",
  "tika-abh02t:1142_4": "upapajjatīti katvā “rūpadhātuyā cutassa arūpadhātuṃ upapajjantassa kassaci satta",
  "tika-abh02t:1142_5": "anusayā anusenti, kassaci pañca, kassaci tayo anusentī”ti idaṃ vuttaṃ, na vehapphalādīsu",
  "tika-abh02t:1142_6": "upapannaṃ sandhāyāti ayamettha adhippāyo siyā. Yaṃ pana vuttaṃ “navasu brahmalokesu",
  "tika-abh02t:1142_7": "nibbattaariyasāvakānaṃ tatrūpapattiyeva hoti, na heṭṭhūpapattī”ti, etena heṭṭhūpapatti",
  "tika-abh02t:1142_8": "eva nivāritā, na tesveva uparūpari vehapphale ca upapatti arūpadhātūpapatti ca. “Paṭhamajjhānabhūmiyaṃ",
  "tika-abh02t:1142_9": "nibbatto anāgāmī nava brahmaloke sodhetvā matthake ṭhito parinibbātī”ti idampi anupubbena",
  "tika-abh02t:1142_10": "ārohantaṃ sandhāya vuttanti na tena tassa matthakaṃ appattassa arūpadhātuṃ upapatti",
  "tika-abh02t:1142_11": "nivāritāti daṭṭhabbā.",
  "tika-abh02t:1143_0": "Yo vā aññattha tattha vā maggaṃ bhāvetvā cavitvā tattha upapanno avikkhambhitarūparāgo",
  "tika-abh02t:1143_1": "ariyasāvako, taṃ sandhāya ayaṃ aṭṭhakathā vuttā. Teneva “navasu brahmalokesu nibbattaariyasāvakāna”nti,",
  "tika-abh02t:1143_2": "“paṭhamajjhānabhūmiyaṃ nibbatto anāgāmī”ti, “imesu tīsu ṭhānesu nibbattaanāgāmino”ti",
  "tika-abh02t:1143_3": "ca sabbattha nibbattaggahaṇaṃ kataṃ. Tassa pana yena tattha upapanno, tasmiṃ rūparāge",
  "tika-abh02t:1143_4": "vikkhambhite puna bhavābhilāso na bhavissatīti arūparāgupacchedo ca bhavissatiyeva.",
  "tika-abh02t:1143_5": "Yo pana puthujjano tattha nibbatto ariyamaggaṃ bhāvetvā arūpehi vikkhambhitarūparāgo",
  "tika-abh02t:1143_6": "uppanne magge nibbattabhavādīnavadassanavasena anivattitabhavābhilāso, tassa vasena",
  "tika-abh02t:1143_7": "yamakapāḷi pavattāti vā ayamattho adhippeto siyā.",
  "tika-abh02t:1144": "Āyuppamāṇavaṇṇanā niṭṭhitā.",
  "tika-abh02t:1145": "7. Abhiññeyyādivāravaṇṇanā",
  "tika-abh02t:1146_0": "1030. “Ruppanalakkhaṇaṃ rūpaṃ, phusanalakkhaṇo phasso”tiādinā sāmaññavisesalakkhaṇapariggāhikā",
  "tika-abh02t:1146_1": "salakkhaṇapariggāhikā diṭṭhikaṅkhāvitaraṇavisuddhiyo ñātapariññā, tato paraṃ yāva",
  "tika-abh02t:1146_2": "anulomā tīraṇapariññā, udayabbayānupassanato paṭṭhāya yāva maggā pahānapariññā.",
  "tika-abh02t:1147_0": "Tattha tatthāti khandhādīnaṃ tāva khandhavibhaṅgādīsu pañhapucchakavāre vattabbaṃ",
  "tika-abh02t:1147_1": "vuttaṃ, hetuādīnañca khandhādīsu antogadhattā tattha tattha pañhapucchakavāre vattabbaṃ",
  "tika-abh02t:1147_2": "vuttamevāti daṭṭhabbaṃ.",
  "tika-abh02t:1148": "Abhiññeyyādivāravaṇṇanā niṭṭhitā.",
  "tika-abh02t:1149": "Dhammahadayavibhaṅgavaṇṇanā niṭṭhitā.",
  "tika-abh02t:1150": "Iti sammohavinodaniyā līnatthapadavaṇṇanā",
  "tika-abh02t:1151": "Vibhaṅga-mūlaṭīkā samattā.",
  "tika-abh02t:1152": "Namo tassa bhagavato arahato sammāsambuddhassa",
  "tika-abh02t:1153": "Abhidhammapiṭake",
  "tika-abh02t:1154": "Vibhaṅga-anuṭīkā",
  "tika-abh02t:1155": "1. Khandhavibhaṅgo",
  "tika-abh02t:1156": "1. Suttantabhājanīyavaṇṇanā",
  "tika-abh02t:1157_0": "Catusaccantogadhattā catunnaṃ ariyasaccānaṃ gāthāyaṃ “catusaccadaso”ti nippadesato",
  "tika-abh02t:1157_1": "saccāni gahitānīti nippadesato eva tadatthaṃ vibhāvento “cattāri saccānī”tiādimāha.",
  "tika-abh02t:1157_2": "Tattha samāhaṭānīti samānītāni, cittena ekato gahitānīti adhippāyo. “Samāhaṭānī”ti",
  "tika-abh02t:1157_3": "ca etena samāhāre ayaṃ samāsoti dasseti. Tenevassa katekattassa catusaccanti napuṃsakaniddeso",
  "tika-abh02t:1157_4": "“tivaṭṭa”ntiādīsu viya. Pattādipakkhepena hissa na itthiliṅgatā yathā pañcapattaṃ,",
  "tika-abh02t:1157_5": "catuyugaṃ, tibhuvananti, taṃ catusaccaṃ passi adakkhi, pariññāpahānasacchikiriyābhāvanābhisamayavasena",
  "tika-abh02t:1157_6": "paṭivijjhīti attho. Kasmā panettha anantāparimāṇesu anaññasādhāraṇesu mahākaruṇāsabbaññutaññāṇādīsu",
  "tika-abh02t:1157_7": "buddhaguṇesu saṃvijjamānesu sāvakehi, paccekabuddhehi ca sādhāraṇena catusaccadassanena",
  "tika-abh02t:1157_8": "bhagavantaṃ thometīti codanaṃ manasi katvā āha “satipi sāvakāna”ntiādi. Tattha “anaññapubbakattā”ti",
  "tika-abh02t:1157_9": "iminā sāvakehi, “tattha cā”tiādinā paccekabuddhehi ca bhagavato catusaccadassanassa",
  "tika-abh02t:1157_10": "asādhāraṇataṃ, niratisayatañca dasseti. Parasantānesu pasāritabhāvena supākaṭattāti",
  "tika-abh02t:1157_11": "desanānubhāvena veneyyasantānesu catusaccadassanassa vitthāritabhāvena yāva devamanussesu",
  "tika-abh02t:1157_12": "suppakāsitattā. Nāthasaddaṃ loke yācanupatāpissariyāsīsāsu paṭhantīti tamatthaṃ dassetuṃ",
  "tika-abh02t:1157_13": "“nāthatīti nātho”tiādi vuttaṃ. Tattha yasmā bhagavā catusaccadassanabhāveneva attano",
  "tika-abh02t:1157_14": "hitasukhāsīsāya kilesabyasanupatāpanassa, hitapaṭipattiyācanassa ca matthakaṃ patto,",
  "tika-abh02t:1157_15": "tasmā taṃ teneva pakāsitanti atthuddhāraṃ anāmasitvā paduddhāravasena nāthasaddassa",
  "tika-abh02t:1157_16": "atthaṃ dassento “veneyyānaṃ hitasukhaṃ āsīsatī”tiādimāha. “Catusaccadaso”ti vā iminā",
  "tika-abh02t:1157_17": "anaññasādhāraṇo bhagavato ñāṇānubhāvo pakāsitoti “nātho”ti iminā anaññasādhāraṇaṃ",
  "tika-abh02t:1157_18": "karuṇānubhāvaṃ vibhāvetuṃ “veneyyāna”ntiādi vuttaṃ. Paramena cittissariyena samannāgato",
  "tika-abh02t:1157_19": "bhagavā nāthoti vuccatīti yojanā. Tathā paramena cittissariyena samannāgato sabbasatte",
  "tika-abh02t:1157_20": "guṇehi īsatīti yojetabbaṃ. Cittissariyenāti ariyiddhiādinā citte vasībhāvena. Guṇehi",
  "tika-abh02t:1157_21": "īsatīti paramukkaṃsagatehi attano sīlādiguṇehi dhammena issariyaṃ vattetīti attho.",
  "tika-abh02t:1157_22": "Evaṃbhūto yasmā sabbābhibhū nāma hoti, tena vuttaṃ “abhibhavatī”ti. Tathā cāha “sadevake,",
  "tika-abh02t:1157_23": "bhikkhave, loke…pe… abhibhū anabhibhūto, tasmā ‘tathāgato’ti vuccatī”ti. Duvidhenāpi",
  "tika-abh02t:1157_24": "issariyatthaṃ nāthasaddaṃ dasseti.",
  "tika-abh02t:1158_0": "Aṭṭhārasappabhedāya desanāya thomanamevāti yojanā. Samānagaṇanaguṇehīti samānagaṇanehi",
  "tika-abh02t:1158_1": "guṇehi karaṇabhūtehi. Yathāvuttena niratisayena catusaccadassanenāti sabbaññutaññāṇassa,",
  "tika-abh02t:1158_2": "dasabalesu vasībhāvassa ca padaṭṭhānabhūtena. Saccābhisambodhena hi abhinīhārānurūpaṃ",
  "tika-abh02t:1158_3": "rūpārūpadhammesu chattiṃsakoṭisatasahassamukhappavattena sātisayaṃ santatisamūhakiccārammaṇaghanappabhedena",
  "tika-abh02t:1158_4": "mahāvajirañāṇasaṅkhātena buddhāveṇikena sammasanena sambhūtena bhagavā sammāsambodhiyaṃ",
  "tika-abh02t:1158_5": "patiṭṭhitova kusalādibhedena, phassādibhedena ca dhamme vibhajanto cittuppādakaṇḍādivasena",
  "tika-abh02t:1158_6": "dhammasaṅgahaṃ catudhā desetuṃ samattho ahosi. Tathā atītaṃse appaṭihatañāṇatādibuddhadhammasamannāgato",
  "tika-abh02t:1158_7": "bhagavā atītādibhedato khandhādike vibhajitvā desetuṃ samattho ahosi. Tena vuttaṃ",
  "tika-abh02t:1158_8": "“yathāvuttena…pe… vibhaṅga”nti. “Sabbaññubhāsitattā”ti vatvā puna “asabbaññunā desetuṃ",
  "tika-abh02t:1158_9": "asakkuṇeyyataṃ dassento”ti etena dhammasaṅgaṇīvibhaṅgānaṃ anvayato byatirekato ca",
  "tika-abh02t:1158_10": "sammāsambuddhappaveditataññeva vibhāveti. Sammāsambuddhatādiguṇeti buddharatanassa",
  "tika-abh02t:1158_11": "sammāsambuddhatā, dhammasaṅgharatanānaṃ svākkhātatā, suppaṭipannatāti evamādiguṇe pakāseti.",
  "tika-abh02t:1159_0": "Nanu ca “catusaccadaso”tiādinā bhagavatova guṇā vibhāvitāti? Saccaṃ, teneva dhammasaṅghānampi",
  "tika-abh02t:1159_1": "guṇā vibhāvitā honti tappabhavassa anaññathābhāvato, tadapadesena vā dhammo, tadādhāro",
  "tika-abh02t:1159_2": "ca saṅgho vuttova hotīti vuttaṃ “buddhādīnaṃ…pe… vibhāvetī”ti.",
  "tika-abh02t:1160_0": "Atītaṃseti atītakoṭṭhāse, pubbanteti attho. Appaṭihatanti nappaṭihataṃ, ñāṇassa paṭighāto",
  "tika-abh02t:1160_1": "nāma aññāṇaṃ, sabbampi vā kilesajātaṃ. Taṃ yasmā bhagavato saha vāsanāya pahīnaṃ,",
  "tika-abh02t:1160_2": "tasmāssa atītaṃse sabbatthakameva ñeyyāvaraṇappahānena ñāṇaṃ appaṭihatanti vuccati.",
  "tika-abh02t:1160_3": "Esa nayo sesesupi. Kiṃ panetāni pāṭiyekkaṃ visuṃ ñāṇāni, udāhu atītādīsu pavattanakañāṇāni",
  "tika-abh02t:1160_4": "eva? Tīsu kālesu appaṭihatañāṇāni nāma pāṭiyekkaṃ bhagavato tīṇi ñāṇānevāti vadanti.",
  "tika-abh02t:1160_5": "Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva. Sabbaṃ kāyakammanti",
  "tika-abh02t:1160_6": "yaṃ kiñci bhagavatā kattabbaṃ kāyakammaṃ. Ñāṇapubbaṅgamanti ñāṇapurecārikaṃ. Ñāṇānuparivattanti",
  "tika-abh02t:1160_7": "ñāṇassa anuparivattanakaṃ, sabbaṃ kāyapayogaṃ pavattento bhagavā ñāṇena paricchinditvā",
  "tika-abh02t:1160_8": "ñāṇasahitameva pavattetīti attho. Sesapadadvayepi eseva nayo. Chandassāti kattukamyatāya,",
  "tika-abh02t:1160_9": "mahākaruṇāsamāyogato sattānaṃ ekantahitesitāya hitakiriyāchandassāti attho. Dhammadesanāyāti",
  "tika-abh02t:1160_10": "dhammakathāya. Aparikkhayāparimeyyapaṭibhānatāya hi bhagavato karaṇasampattiyā ca",
  "tika-abh02t:1160_11": "dhammadesanā nirantaraṃ pavattiyamānāpi na kadācipi parikkhayaṃ gacchati, aññadatthu",
  "tika-abh02t:1160_12": "uparūpari vaḍḍhateva. Vīriyassāti parahitapaṭipattiyaṃ ussāhassa. Vimuttiyāti phalavimuttiyā.",
  "tika-abh02t:1160_13": "Ettha ca samādhiādīnaṃ ahāni taṃtaṃpaṭipakkhassa savāsanapahīnattā anaññasādhāraṇatāya",
  "tika-abh02t:1160_14": "veditabbā. Chandādīnaṃ pana mahākaruṇāsamāyogatopi. Sesaṃ suviññeyyameva.",
  "tika-abh02t:1161_0": "1. Te eva dhammeti te eva kusalādike tikadukehi saṅgahite dhamme. Suttante khandhādivasena",
  "tika-abh02t:1161_1": "vutte khandhādivasena vibhajitunti yojanā. Nanu suttante paṭisambhidāvasena te na",
  "tika-abh02t:1161_2": "vuttāti? Yadipi sarūpato na vuttā, “jarāmaraṇe ñāṇaṃ, jarāmaraṇasamudaye ñāṇa”ntiādinā",
  "tika-abh02t:1161_3": "pana hetuhetuphalādīsu ñāṇavibhāgassa vuttattā atthato vuttā eva honti, paṭisambhidāmagge",
  "tika-abh02t:1161_4": "vā paṭisambhidānaṃ āgatattā suttante paṭisambhidāvasenapi te dhammā vuttā eva. Tatthāti",
  "tika-abh02t:1161_5": "tasmiṃ suttante. Saṅkhepenāti samāsena. Uddesaniddesamatteneva hi suttante khandhādayo",
  "tika-abh02t:1161_6": "desitā, na paṭiniddesādināti saṅkhepena te tattha vuttāti vuttā. Tatthāti vā dhammasaṅgahe.",
  "tika-abh02t:1161_7": "Tatthāpi hi “tasmiṃ kho pana samaye cattāro khandhā hontī”tiādinā khandhādayo saṅkhepena",
  "tika-abh02t:1161_8": "vuttāti. Vibhajīyanti ettha, etena vā khandhādayoti vibhaṅgo, te eva pakirīyanti",
  "tika-abh02t:1161_9": "paṭṭhapīyanti ettha, etena vāti pakaraṇaṃ, vibhaṅgo ca so pakaraṇañcāti vibhaṅgappakaraṇaṃ.",
  "tika-abh02t:1161_10": "Ādisaddatthajotakenāti “iti vā, iti evarūpā naccagītavāditavisūkadassanā paṭivirato”tiādīsu",
  "tika-abh02t:1161_11": "viya ādisaddassa atthadīpakena. Pakāratthajotakenāti “iti kho, bhikkhave, sappaṭibhayo",
  "tika-abh02t:1161_12": "bālo, appaṭibhayo paṇḍito”tiādīsu viya pakāratthavibhāvakena. “Ekadesena samudāyaṃ",
  "tika-abh02t:1161_13": "nidassetī”ti etena “rūpakkhandho…pe… viññāṇakkhandho”ti ettha itisaddassa nidassanatthataṃ",
  "tika-abh02t:1161_14": "dasseti. Nidassanatthopi hi iti-saddo diṭṭho yathā “atthīti kho, kaccāna, ayameko",
  "tika-abh02t:1161_15": "anto”tiādīsu. Parisamāpanattho vā “tasmātiha me, bhikkhave, dhammadāyādā bhavatha,",
  "tika-abh02t:1161_16": "no āmisadāyādā. Atthi me tumhesu anukampā ‘kinti me sāvakā dhammadāyādā bhaveyyuṃ,",
  "tika-abh02t:1161_17": "no āmisadāyādā’ti” evamādīsu viya. Parisamāpanañhetaṃ suttantabhājanīyassa ekadesadassanena",
  "tika-abh02t:1161_18": "yadidaṃ “pañcakkhandhā rūpakkhandho…pe… viññāṇakkhandho”ti tāva tadatthassa saṅgahitattā.",
  "tika-abh02t:1161_19": "Tatthāti vibhaṅgappakaraṇe. “Nibbānavajjāna”nti ettha yadi nibbānavajjānaṃ…pe… appakatarapadattā",
  "tika-abh02t:1161_20": "khandhānaṃ khandhavibhaṅgo ādimhi vutto, nanu saha nibbānena sabbadhammasaṅgāhakattā,",
  "tika-abh02t:1161_21": "sabbadhammasaṅgāhakehi ca āyatanādīhi khandhehi ca appakatarapadattā saccavibhaṅgo",
  "tika-abh02t:1161_22": "ādimhi vattabboti? Na, tatthāpi dukkhasaccavibhaṅge ekadesena khandhānaṃ eva vibhajitabbato.",
  "tika-abh02t:1161_23": "Yathāha “tattha katamaṃ dukkhaṃ ariyasaccaṃ? Jātipi dukkhā…pe… saṃkhittena pañcupādānakkhandhā",
  "tika-abh02t:1161_24": "dukkhā”ti. Idha pana anavasesatova khandhā vibhajīyantīti nibbānavajjānaṃ…pe… appakatarapadattā",
  "tika-abh02t:1161_25": "khandhānaṃ khandhavibhaṅgo ādimhi vutto.",
  "tika-abh02t:1162_0": "Apica rūpasammūḷhā arūpasammūḷhā ubhayasammūḷhāti tividhā bodhaneyyapuggalā, tathā",
  "tika-abh02t:1162_1": "saṃkhittarucino vitthārarucino nātisaṅkhepavitthārarucino, tikkhindriyā mudindriyā",
  "tika-abh02t:1162_2": "majjhimindriyāti ca. Tesu arūpasammūḷhānaṃ upakārāya khandhadesanā, rūpasammūḷhānaṃ",
  "tika-abh02t:1162_3": "āyatanadesanā, ubhayasammūḷhānaṃ dhātudesanā. Tathā saṃkhittarucīnaṃ khandhadesanā,",
  "tika-abh02t:1162_4": "nātisaṅkhepavitthārarucīnaṃ āyatanadesanā, vitthārarucīnaṃ dhātudesanā. Tikkhindriyānaṃ",
  "tika-abh02t:1162_5": "khandhadesanā, majjhimindriyānaṃ āyatanadesanā, mudindriyānaṃ dhātudesanāti iminā",
  "tika-abh02t:1162_6": "payojanena anukkamena ca khandhāyatanadhātuvibhaṅgānaṃ desanākkamova veditabbo. Taṃ",
  "tika-abh02t:1162_7": "panetaṃ khandhādittayaṃ pavattinivattitadubhayahetumukheneva ñāyamānaṃ yathābhūtāvabodhāya",
  "tika-abh02t:1162_8": "hoti, nāññathāti dassanatthaṃ saccavibhaṅgadesanā pavattā. So ca yathābhūtāvabodho",
  "tika-abh02t:1162_9": "visesato indriyasannissayenāti indriyavibhaṅgadesanā. Indriyānañca indaṭṭho taṃtaṃpaccayadhammabhūtānaṃ",
  "tika-abh02t:1162_10": "yathāsakaṃ paccayuppannesu paccayabhāvavisesenevāti paccayapaccayuppannavibhāgasandassanī",
  "tika-abh02t:1162_11": "paccayākāravibhaṅgadesanā. Paccayākārassa khandhādīnañca aviparītasabhāvāvabodho",
  "tika-abh02t:1162_12": "satipaṭṭhānādīsu sammāmanasikārenāti satipaṭṭhānasammappadhānaiddhipādabojjhaṅgamaggaṅgavibhaṅgadesanā.",
  "tika-abh02t:1162_13": "Svāyaṃ satipaṭṭhānādīsu sammāmanasikāro imāya paṭipattiyā hotīti jhānaappamaññāvibhaṅgadesanā,",
  "tika-abh02t:1162_14": "sā sammāpaṭipatti ettake sīle patiṭṭhitassa sambhavatīti sikkhāpadavibhaṅgadesanā,",
  "tika-abh02t:1162_15": "yathāvuttāya ca sammāpaṭipattiyā ime ānisaṃsāti paṭisambhidāñāṇavibhaṅgadesanā, te",
  "tika-abh02t:1162_16": "cime ñāṇavisesā imesu kilesesu pahīyantesu ca sambhavanti, nāññathāti kilesavibhaṅgadesanā,",
  "tika-abh02t:1162_17": "evaṃ vitthārato desite khandhādike saṅkhepatopi jānantassa atthasiddhi hoti evāti",
  "tika-abh02t:1162_18": "dassanatthaṃ pariyosāne dhammahadayavibhaṅgadesanā pavattāti evametesaṃ aṭṭhārasannaṃ",
  "tika-abh02t:1162_19": "mahāvibhaṅgānaṃ desanākkamakāraṇaṃ veditabbaṃ.",
  "tika-abh02t:1163_0": "Rūpādīnanti rūpavedanāsaññāsaṅkhāraviññāṇānaṃ. Vedayitādisabhāvattābhāvāti yathākkamaṃ",
  "tika-abh02t:1163_1": "anubhavanasañjānanābhisaṅkharaṇādisabhāvattābhāvā. Na hi rūpaṃ vedayitādisabhāvaṃ,",
  "tika-abh02t:1163_2": "vedanādi vā ruppanādisabhāvaṃ. Yato rūpādīnaṃ vedanāsamavarodhanena “cattāro khandhā”tiādinā",
  "tika-abh02t:1163_3": "saṅkhipitvā khandhā 06 desetabbā siyuṃ. Ruppanādito aññassābhāvāti ruppanānubhavanādisabhāvato",
  "tika-abh02t:1163_4": "aññassa atītādike gahetvā rāsivasena vattabbassa saṃkhittassa sabhāvassa abhāvā.",
  "tika-abh02t:1163_5": "Na hi cetasikādibhāvo vedanādīnaṃ sabhāvo. Heṭṭhā gaṇanesūti pañcato heṭṭhā gaṇanesu.",
  "tika-abh02t:1163_6": "Aniṭṭhānanti apariyosānaṃ. Rūpādīsu hi katipaye, ekampi vā aggahetvā vuccamānā khandhavasena",
  "tika-abh02t:1163_7": "desanā anavasesasaṅkhatadhammasaṅgāhinī na sambhavati. Khandhassāti rāsaṭṭhassa khandhassa.",
  "tika-abh02t:1163_8": "Tenevāha “na hī”tiādi. Savibhāgadhammehīti sappabhedadhammehi.",
  "tika-abh02t:1164_0": "“Saddatthasahitaṃ khandhasaddassa visayaṃ dassetī”ti etena rāsisaddassa viya rāsaṭṭhe",
  "tika-abh02t:1164_1": "khandhasaddassa vācakabhāvena pavattiṃ dasseti pariyāyantarabhāvato. Guṇādīsu pana",
  "tika-abh02t:1164_2": "kevalaṃ tabbisayapayogabhāveneva pavatti, na vācakabhāvenāti āha “guṇe…pe… na saddattha”nti.",
  "tika-abh02t:1164_3": "Khandhasaddoti sīlādisadde sannidhāpito khandhasaddo. Tenevāha “sīlādiguṇavisiṭṭhaṃ",
  "tika-abh02t:1164_4": "rāsaṭṭhaṃ dīpetī”ti. Kecīti dhammasirittheraṃ sandhāya vadati. Etthāti “sīlakkhandho",
  "tika-abh02t:1164_5": "samādhikkhandho”ti ettha. Na kevalañca so eva, aṭṭhakathācariyehipi ettha guṇatthatā",
  "tika-abh02t:1164_6": "icchitā eva. Tathā hi aṭṭhasāliniyaṃ “sīlakkhandho samādhikkhandhotiādīsu guṇaṭṭhenā”ti",
  "tika-abh02t:1164_7": "vuttaṃ. Nanu ca kevalopi khandhasaddo “tiṇṇaṃ kho, māṇava, khandhānaṃ vaṇṇavādī,",
  "tika-abh02t:1164_8": "na kho, āvuso visākha, tīhi khandhehi ariyo aṭṭhaṅgiko maggo saṅgahito”ti ca ādīsu",
  "tika-abh02t:1164_9": "sīlādivācako diṭṭhoti? Na, tatthāpi adhikārādivacchedakavasenevassa sīlādīsu pavattidassanato.",
  "tika-abh02t:1164_10": "Na khandhasaddo paññattisaddassa atthe vattatīti niruttivohārādisaddā viya paññattipariyāyo",
  "tika-abh02t:1164_11": "na hotīti attho. Dārukkhandhoti paññatti hotīti tassa khandhasaddassa paññattivisesappavattitaṃ",
  "tika-abh02t:1164_12": "dasseti. Viññāṇakkhandhoti khandhasaddoti “viññāṇaṃ viññāṇakkhandho”ti ettha vutto",
  "tika-abh02t:1164_13": "khandhasaddo. Samudāye niruḷhoti atītādibhedabhinnassa paññāya abhisaṃyūhanena rāsikate",
  "tika-abh02t:1164_14": "viññāṇasamūhe niruḷho. Tāya eva ruḷhiyā pavattatīti tāya samudāye niruḷhatāya tadavayave",
  "tika-abh02t:1164_15": "ekasmimpi viññāṇe pavattatīti. Ettha ca ñāṇasampayutte niruḷho kosallasambhūtaṭṭhena",
  "tika-abh02t:1164_16": "kusalabhāvo viya ñāṇavippayutte viññāṇasamudāye niruḷho tadekadesepi ruḷhiyā pavattatīti",
  "tika-abh02t:1164_17": "veditabbaṃ. Atha vā kiñci nimittaṃ gahetvā satipi aññasmiṃ tannimittayutte kismiñcideva",
  "tika-abh02t:1164_18": "visaye sammutiyā cirakālatāvasena nimittavirahepi pavatti ruḷhi nāma, yathā mahiyaṃ",
  "tika-abh02t:1164_19": "setīti mahiṃso, gacchantīti gāvoti, evaṃ khandhasaddassāpi ruḷhibhāvo veditabbo.",
  "tika-abh02t:1165_0": "Rāsito guṇatoti sabbattha bhummatthe vā nissakkavacanaṃ daṭṭhabbaṃ. Niyametvāti vavatthapetvā.",
  "tika-abh02t:1165_1": "Piṇḍaṭṭhoti saṅghātattho. Tasmāti yasmā pañceva khandhā vuttā, koṭṭhāsaṭṭhe ca khandhaṭṭhe",
  "tika-abh02t:1165_2": "nibbānassa vasena chaṭṭhenāpi khandhena bhavitabbaṃ, tasmā khandhaṭṭho nāma rāsaṭṭhoti",
  "tika-abh02t:1165_3": "yuttaṃ. “Yesaṃ vā atītādivasena bhedo atthī”tiādinā atītādivibhāgabhinnesu ruppanādisabhāvadhammesu",
  "tika-abh02t:1165_4": "visuṃ visuṃ koṭṭhāsabhāvena gayhamānesu tabbibhāgarahitassa ekassa nibbānassa rāsaṭṭhatā",
  "tika-abh02t:1165_5": "viya koṭṭhāsaṭṭhatāpi na sambhavatīti dasseti. Etena paññattiyāpi khandhesu aggahaṇe",
  "tika-abh02t:1165_6": "kāraṇaṃ vuttanti veditabbaṃ.",
  "tika-abh02t:1166_0": "Kasmā panettha phassādike viya saṅkhārakkhandhe anavarodhetvā vedanāsaññā visuṃ khandhabhāvena",
  "tika-abh02t:1166_1": "gahitāti? Vivādamūlatādivisesadassanatthaṃ. Gahaṭṭhānañhi vivādakāraṇaṃ kāmajjhosānaṃ.",
  "tika-abh02t:1166_2": "Vuttañcetaṃ “puna caparaṃ, bhikkhave, kāmahetu kāmanidānaṃ kāmādhikaraṇaṃ kāmānameva",
  "tika-abh02t:1166_3": "hetu mātāpi puttena vivadati, puttopi mātarā vivadatī”tiādi. Pabbajitānaṃ diṭṭhābhiniveso.",
  "tika-abh02t:1166_4": "Vuttampi cetaṃ “ye diṭṭhimuggayha vivādayanti, ‘idameva sacca’nti ca vādayantī”tiādi.",
  "tika-abh02t:1166_5": "Tesu kāmajjhosānaṃ vedanassādena hoti, diṭṭhābhiniveso saññāvipallāsena. Saññāvipallāsena",
  "tika-abh02t:1166_6": "hi cittavipallāso, cittavipallāsena diṭṭhimānataṇhāpapañcānaṃ vipallāsoti. Tathā",
  "tika-abh02t:1166_7": "vedanānugiddho vipallatthasañño ca saṃsarati. Vedanānugiddhassa hi vedanāpaccayā",
  "tika-abh02t:1166_8": "taṇhā siddhā hoti, tato ca taṇhāpaccayā upādānanti āvaṭṭati bhavacakkaṃ. Vipallatthasaññissa",
  "tika-abh02t:1166_9": "ca “saññānidānā hi papañcasaṅkhā”ti vacanato diṭṭhimānataṇhāpapañcānaṃ anupacchedato",
  "tika-abh02t:1166_10": "saṃsārassa anupacchedova. Iti vivādakāraṇānaṃ kāmajjhosānadiṭṭhābhinivesānaṃ kāraṇabhāvo",
  "tika-abh02t:1166_11": "saṃsārahetubhāvoti imassa vivādamūlatādivisesassa dassanatthaṃ saṅkhārakkhandhe anavarodhetvā",
  "tika-abh02t:1166_12": "vedanāsaññā visuṃ khandhabhāvena gahitāti veditabbaṃ.",
  "tika-abh02t:1167_0": "Okāsesūti vibhajanakiriyāya pavattiṭṭhānabhāvato atītādayo okāsāti vuttā. Itisaddenāti",
  "tika-abh02t:1167_1": "“upādāyarūpa”nti evaṃ aṭṭhakathāyaṃ vuttaitisaddena. Nidassanatthenāti udāharaṇatthena.",
  "tika-abh02t:1167_2": "Sabboti sakalo ekādasasu okāsesu vibhatto vibhajananayo. Idañca vibhajananti “cattāro",
  "tika-abh02t:1167_3": "ca mahābhūtā…pe… upādāyarūpa”nti evaṃ vibhattaṃ idañca vibhajanaṃ. Oḷārikādīsūti",
  "tika-abh02t:1167_4": "oḷārikasukhumahīnapaṇītadūrasantikesu. Cakkhāyatanantiādivibhajanañcāti “cakkhāyatanaṃ…pe…",
  "tika-abh02t:1167_5": "phoṭṭhabbāyatanaṃ itthindriyaṃ…pe… kabaḷīkāro āhāro rūpā saddā gandhā rasā phoṭṭhabbāti",
  "tika-abh02t:1167_6": "evaṃ pavattaṃ vibhajanañca. Yathāsambhavanti yathārahaṃ. Ekādasasu okāsesu yaṃ yattha",
  "tika-abh02t:1167_7": "vibhajanaṃ yuttaṃ, taṃ tattha yojetabbaṃ. Evaṃ vedanākkhandhādīsupīti yathā rūpakkhandhe",
  "tika-abh02t:1167_8": "yathāsambhavaṃ ekādasasu okāsesu vibhajanaṃ yojetabbanti vuttaṃ, evaṃ vedanākkhandhādīsupi",
  "tika-abh02t:1167_9": "yathāsambhavaṃ ekādasasu okāsesu vibhajanaṃ yojetabbanti attho.",
  "tika-abh02t:1168_0": "Tattha vedanākkhandho tāva purime okāsapañcake sukhādivedanāttikavasena vibhatto,",
  "tika-abh02t:1168_1": "itarasmiṃ kusalattikavedanāttikasamāpannadukasāsavadukavasena. Saññākkhandho pana",
  "tika-abh02t:1168_2": "purime okāsapañcake chaphassadvāravasena, itarasmiṃ oḷārikaduke paṭighasamphassadukavasena",
  "tika-abh02t:1168_3": "ceva yathāvuttakusalattikādivasena ca vibhatto. Sesesu kusalattikādivaseneva. Tathā",
  "tika-abh02t:1168_4": "saṅkhārakkhandho. Paṭighasamphassaduko panettha nattheva. Cetanāya eva cettha niddeso",
  "tika-abh02t:1168_5": "saṅkhārakkhandhadhammānaṃ cetanāppadhānabhāvadassanatthaṃ. Tathā hi sā “saṅkhārakkhandho”ti",
  "tika-abh02t:1168_6": "vuttā. Tatthāti tasmiṃ viññāṇakkhandhassa vibhajane paṭiniddese. Taṃ pana dvayanti",
  "tika-abh02t:1168_7": "manodhātumanoviññāṇadhātudvayaṃ. Yañhi sattaviññāṇadhātudesanāyaṃ “manodhātu, manoviññāṇadhātū”ti",
  "tika-abh02t:1168_8": "dvayaṃ desitaṃ, taṃ chaviññāṇakāyadesanāyaṃ “manoviññāṇa”ntveva vuccatīti.",
  "tika-abh02t:1169": "Pāḷinayenāti khandhavibhaṅgapāḷinayena. Aññena pakārenāti dhammasaṅgahe, tadaṭṭhakathāyañca āgatena pakārantarena.",
  "tika-abh02t:1170": "1. Rūpakkhandhaniddesavaṇṇanā",
  "tika-abh02t:1171_0": "2. “Kiñcī”ti padaṃ “ekacca”nti iminā samānatthanti āha “kiñcīti pakārantarabhedaṃ",
  "tika-abh02t:1171_1": "āmasitvā aniyamanidassana”nti. Ubhayenāti pakārabhedaṃ anāmasitvā āmasitvā ca aniyamadassanavasena",
  "tika-abh02t:1171_2": "pavattena “yaṃ kiñcī”ti padadvayena. Adhippetatthanti rūpaṃ. Aticcāti atikkamitvā.",
  "tika-abh02t:1171_3": "Pavattitoti pavattanato. Niyamanatthanti nivattanatthaṃ.",
  "tika-abh02t:1172_0": "“Kiñcā”ti ettha kiṃ-saddo pucchāyaṃ hetuatthadīpako, karaṇe cetaṃ paccattavacanaṃ,",
  "tika-abh02t:1172_1": "ca-saddo vacanālaṅkāroti āha “kena kāraṇena vadethā”ti. Dutiyavikappe pana vuttanayeneva",
  "tika-abh02t:1172_2": "kāraṇatthe pavattaṃ kiṃ-saddaṃ “vadethā”ti kiriyāpadasambandhanena upayogavasena",
  "tika-abh02t:1172_3": "pariṇāmetvā vadati “taṃ kāraṇaṃ vadethā”ti.",
  "tika-abh02t:1173_0": "Purimasantānassa bhedanti purimasantānassa vināsaṃ, vināsāpadesena cettha santāne",
  "tika-abh02t:1173_1": "visadisuppādameva dasseti. Tenevāha “visadisasantānuppattidassanato”ti. Nanu ca arūpadhammānampi",
  "tika-abh02t:1173_2": "virodhipaccayasamavāye visadisuppatti atthīti? Saccaṃ atthi, sā pana na pākaṭatarā,",
  "tika-abh02t:1173_3": "pākaṭatarā ca idhādhippetā. Tenevāha “sītādisannipāte”ti. Tathā cāha bhagavā “sītenapi",
  "tika-abh02t:1173_4": "ruppati, uṇhenapi ruppatī”tiādi. Idāni bheda-saddo ujukameva vikārāpattiṃ vadatīti",
  "tika-abh02t:1173_5": "dassento “bhedo cā”tiādimāha. Visadisarūpuppattiyeva, na uppannassa aññathābhāvoti",
  "tika-abh02t:1173_6": "adhippāyo. Tena kāpiliyaṃ pariṇāmavādaṃ paṭikkhipati. Yadi purimasantānato bhedo",
  "tika-abh02t:1173_7": "visadisuppatti ruppanaṃ, evaṃ sante lakkhaṇassa atippasaṅgo siyāti codanaṃ manasi",
  "tika-abh02t:1173_8": "katvā āha “arūpakkhandhāna”ntiādi. Ettha sītādīhīti ādi-saddena yathā uṇhajighacchādayo",
  "tika-abh02t:1173_9": "saṅgayhanti, evaṃ āhārādīnampi saṅgaho daṭṭhabbo. Yenāti yena sītādīhi samāgamena.",
  "tika-abh02t:1173_10": "Tatthāti tesu rūpadhammesu. Āhārādikassa vā ṭhitippattassāti sambandho. Yathā rūpadhammānaṃ",
  "tika-abh02t:1173_11": "ṭhitikkhaṇe sītādīhi samāgamo hoti, evaṃ arūpakkhandhānaṃ aññehi samāgamo natthi",
  "tika-abh02t:1173_12": "atilahuparivattito, tasmā arūpadhammā rūpadhammānaṃ viya pākaṭassa vikārassa abhāvato",
  "tika-abh02t:1173_13": "“ruppantī”ti, “ruppanalakkhaṇā”ti ca na vuccantīti sambandho. “Ruppatī”ti padassa",
  "tika-abh02t:1173_14": "kattukammasādhanānaṃ vasena atthaṃ dassetuṃ aṭṭhakathāyaṃ “kuppati ghaṭṭīyati pīḷīyati",
  "tika-abh02t:1173_15": "bhijjatī”ti vuttanti tadatthaṃ vivaranto “kuppatīti etenā”tiādimāha. Kopādikiriyāti",
  "tika-abh02t:1173_16": "kopasaṅghaṭṭanapīḷanakiriyā. Kopa-saddo cettha khobhapariyāyo veditabbo. Kattubhūto",
  "tika-abh02t:1173_17": "kammabhūto ca atthoti kattukammasādhanānaṃ vasena vuccamāno bhūtupādāyarūpasaṅkhāto",
  "tika-abh02t:1173_18": "attho. Kammakattutthena bhijjati-saddenāti yadā kammakattuttho ruppati-saddo, tadā",
  "tika-abh02t:1173_19": "bhijjati-saddopi tadattho eva veditabboti attho. Tattha yadā kammatthe “ruppatī”ti",
  "tika-abh02t:1173_20": "padaṃ, tadā “sītenā”tiādīsu kattuatthe karaṇavacanaṃ. Yadā pana “ruppatī”ti padaṃ",
  "tika-abh02t:1173_21": "kattuatthe kammakattuatthe vā, tadā hetumhi karaṇavacanaṃ veditabbaṃ. “Yaṃ pana ruppatī”tiādinā",
  "tika-abh02t:1173_22": "“kuppatī”tiādīnaṃ kattukammatthānampi atthavacanānaṃ vacane kāraṇaṃ dasseti. Yadipi",
  "tika-abh02t:1173_23": "attha-saddo “pīḷanaṭṭho”tiādīsu sabhāvapariyāyopi hoti, “kenaṭṭhenā”ti panettha abhidheyyapariyāyo",
  "tika-abh02t:1173_24": "adhippetoti āha “kenaṭṭhenāti pucchāsabhāgavasena ruppanaṭṭhenā”ti, ruppanasaddābhidheyyabhāvenāti",
  "tika-abh02t:1173_25": "attho. Tenevāha “na kevalaṃ saddatthoyeva ruppana”nti. Tassa atthassāti tassa bhūtupādāyappabhedassa",
  "tika-abh02t:1173_26": "sabhāvadhammassa. Ruppanalakkhaṇañca nāmetaṃ aniccatādi viya kakkhaḷattādito aññanti",
  "tika-abh02t:1173_27": "na gahetabbaṃ. Paññattiviseso hi tanti, kakkhaḷattādīnaṃyeva pana arūpadhammavidhuro",
  "tika-abh02t:1173_28": "sabhāvavisesoti veditabbaṃ.",
  "tika-abh02t:1174_0": "Mucchāpattiyāti mucchāya mohassa āpajjanena. Kappasaṇṭhānaṃ udakanti kappasaṇṭhāpakamahāmeghavuṭṭhaṃ",
  "tika-abh02t:1174_1": "udakaṃ. Tathāti tappakāratāya khārabhāve sati udakena kappavuṭṭhānakāle viya pathavī",
  "tika-abh02t:1174_2": "vilīyeyya. Lokantariyasattānaṃ pana pāpakammabalena akhārepi khāre viya sarīrassa",
  "tika-abh02t:1174_3": "vilīyanā veditabbā. Tenevāti saussadanissayanirayassa vuttattā eva. Na hi avīcimhi",
  "tika-abh02t:1174_4": "pañcavidhabandhanādikammakāraṇaṃ karonti.",
  "tika-abh02t:1175_0": "3. Pakaraṇappattaṃ rūpaṃ pakkhipitvā mātikā ṭhapitāti ānetvā sambandho. Mahābhūtu…pe…",
  "tika-abh02t:1175_1": "āpajjati tappakārabhāvena atītaṃse gaṇanaṃ gatanti vuttattāti adhippāyo. “Na hī”tiādinā",
  "tika-abh02t:1175_2": "dhammantaranivattanatthatā pakārantaranivattanatthatā ca bhūtupādāyagahaṇassa natthīti",
  "tika-abh02t:1175_3": "dasseti. Taṃdassaneti gaṇanantaradassane. Taṃsabhāvattāti bhūtupādāyasabhāvattā.",
  "tika-abh02t:1175_4": "“Na cā”tiādinā bhūtupādāyasabhāvo atītaṃsagaṇitatāya taṃsabhāvassapi aññathā gaṇitattā,",
  "tika-abh02t:1175_5": "ataṃsabhāvassa ca tathā gaṇitattā akāraṇanti dasseti. “Ajjhatta…pe… labbhatī”ti etena",
  "tika-abh02t:1175_6": "dutiyanaye na kevalaṃ yathāvuttova doso, atha kho abyāpitopi dosoti dasseti. Tadetaṃ",
  "tika-abh02t:1175_7": "pana akāraṇaṃ kāraṇabhāvasseva anadhippetattā. Na hettha bhūtupādāyarūpabhāvo atītaṃse",
  "tika-abh02t:1175_8": "gaṇanassa kāraṇanti adhippetaṃ, yato yathāvuttadosāpatti siyā.",
  "tika-abh02t:1176_0": "“Kintī”ti ettha “ki”nti pubbe yaṃ “rūpa”nti sāmaññato gahitaṃ, tassa sarūpapucchā.",
  "tika-abh02t:1176_1": "Iti-saddo nidassanattho, na kāraṇattho. Tenassa yaṃ rūpaṃ atītaṃ niruddhaṃ…pe… atītaṃsena",
  "tika-abh02t:1176_2": "saṅgahitaṃ atītakoṭṭhāse gaṇanaṃ gataṃ, taṃ kinti ce? “Cattāro ca…pe… rūpa”nti bhūtupādāyavibhāgadassanamukhena",
  "tika-abh02t:1176_3": "visesaṃ nidasseti. Yattakā hi idha visesā niddiṭṭhā cakkhāyatanādayo, tesamidaṃ nidassananti.",
  "tika-abh02t:1176_4": "Na cettha purimanayato aviseso. Tattha hi rūpassa bhūtupādāyatāmattasabhāvadassanatā",
  "tika-abh02t:1176_5": "vuttā. Tenāha aṭṭhakathāyaṃ “atītarūpampi bhūtāni cevā”tiādi. Idha pana bhūtupādāyena",
  "tika-abh02t:1176_6": "nidassanabhūtena rūpassa sabbavisesavibhāvanatā dassitā. Evañca katvā abyāpitadosopi",
  "tika-abh02t:1176_7": "cettha anokāsova, yaṃ rūpaṃ ajjhattaṃ…pe… upādinnaṃ, kinti? Cattāro ca…pe… rūpanti",
  "tika-abh02t:1176_8": "tadaññavisesanidassanassa adhippetattā. Tathā cāha “evaṃ sabbattha attho veditabbo”ti.",
  "tika-abh02t:1177_0": "Pariyāyadesanattāti sabhāvato pariyāyanaṃ parivattanaṃ pariyāyo, ujukaṃ appavattīti",
  "tika-abh02t:1177_1": "attho. Pariyāyena, pariyāyabhūtā vā desanā etthāti pariyāyadesanaṃ, suttantaṃ. Suttantañhi",
  "tika-abh02t:1177_2": "veneyyajjhāsayavasena desetabbadhamme lesato labbhamānabhāvakathanaṃ, na ujunippadesabhāvakathananti",
  "tika-abh02t:1177_3": "pariyāyadesanaṃ nāma. Teneva taṃ “yathānulomasāsana”nti vuccati. Abhidhammo pana",
  "tika-abh02t:1177_4": "desetabbadhamme ujunippadesakathananti nippariyāyadesanaṃ nāma, yato “yathādhammasāsana”nti",
  "tika-abh02t:1177_5": "vuccati. Nicchayena desoti vavatthānato kathanaṃ. Tathā bhaddekarattasuttādīsu viya",
  "tika-abh02t:1177_6": "atītādibhāvo atītānāgatapaccuppannabhāvo addhāvasena idhāpi khandhavibhaṅge suttantabhājanīyattā",
  "tika-abh02t:1177_7": "niddisitabbo siyāti yojanā.",
  "tika-abh02t:1178_0": "Sannipatitanti samāgataṃ. Santānavasenāti pubbāparavasena. Pubbenāparassa samappamāṇatāya",
  "tika-abh02t:1178_1": "anūnaṃ anadhikaṃ, tato eva ekākāraṃ. Pavattikālavasena vā anūnaṃ anadhikaṃ, samānasabhāvatāya",
  "tika-abh02t:1178_2": "ekākāraṃ. Tena visabhāgautunā anantaritataṃ dasseti. Evaṃ āhārepīti ettha visabhāgāhārena",
  "tika-abh02t:1178_3": "anantarito anekavāraṃ anekadivasampi bhutto sabhāgekāhāraṃ nāma. “Tato pubbe visabhāgautuāhārasamuṭṭhānaṃ",
  "tika-abh02t:1178_4": "atītaṃ, pacchā anāgata”nti hi vuttanti. “Ekāhārasamuṭṭhāna”nti pana vuttattā ekasseva",
  "tika-abh02t:1178_5": "āhārassa yojanā yuttarūpāti apare. Pañcadvāravasenāti ettha pañcadvārāvajjanato paṭṭhāya",
  "tika-abh02t:1178_6": "yāva tadārammaṇaṃ, yāva javanaṃ, yāva vā voṭṭhabbanaṃ, tāva pavattā cittasantati",
  "tika-abh02t:1178_7": "ekavīthi. Ekajavanasamuṭṭhānanti ekajavanavārasamuṭṭhānaṃ. Ettha ca samayaṃ anāmasitvāva",
  "tika-abh02t:1178_8": "santativasena, santatiñca anāmasitvāva samayavasena atītādivibhāgo gahetabbo.",
  "tika-abh02t:1179_0": "Tesanti hetupaccayānaṃ. Kalāpassāti rūpakalāpassa. Kammānantarādīti kammādi, anantarādīti",
  "tika-abh02t:1179_1": "paccekaṃ ādi-saddo yojetabbo. Tattha paṭhamena ādisaddena upanissayapaccayassa āhārādino",
  "tika-abh02t:1179_2": "ca dutiyena samanantarānantarūpanissayādino saṅgaho veditabbo. Cittuppādassa cettha",
  "tika-abh02t:1179_3": "kammānantarādipaccayavasena, itarassa kammādivaseneva janakabhāve yojanā daṭṭhabbā.",
  "tika-abh02t:1179_4": "Tathā cittuppādassa purejātavasena, itarassa pacchājātavasena, ubhayesampi sahajātavasena",
  "tika-abh02t:1179_5": "upatthambhanaṃ veditabbaṃ. Tenevāha “yathāsambhavaṃ yojetabba”nti. Uppādakkhaṇeti",
  "tika-abh02t:1179_6": "hetukiccakkhaṇe. Hetukiccaṃ nāma tassa tassa uppādetabbassa uppattikaraṇaṃ, tañca",
  "tika-abh02t:1179_7": "tasmiṃ khaṇe uppannaphalattā tato paraṃ kattabbābhāvato niṭṭhitañcāti daṭṭhabbaṃ.",
  "tika-abh02t:1179_8": "Itaraṃ pana tīsupi khaṇesu paccayakiccaṃ daṭṭhabbanti yojanā.",
  "tika-abh02t:1180": "6. Aniṭṭhanāmanivattanassāti aniṭṭhanāmanivattiyā akāraṇabhāvadassanena iṭṭhanāmalābhāpanassa akāraṇabhāvaṃ dasseti.",
  "tika-abh02t:1181_0": "Devamanussasampattibhaveti sampattiyutte sampanne devamanussabhave. Samiddhasobhanatāti",
  "tika-abh02t:1181_1": "abhivuddhasobhanatā. Tato evāti sampattivirahato eva, asampannattā evāti attho. Tesaṃyeva",
  "tika-abh02t:1181_2": "hatthiādīnaṃ sukhassa hetubhāvaṃ na gacchanti sāraṇādivasena dukkhapaccayattā. Tesanti",
  "tika-abh02t:1181_3": "hatthirūpādīnaṃ. “Tassa tassevā”tiādinā yathāvuttamatthaṃ vivarati. Akusalena attanā",
  "tika-abh02t:1181_4": "katena nibbattaṃ dukkhassa paccayo hotīti yojanā. Tasmāti yasmā kammaṃ yasmiṃ santāne",
  "tika-abh02t:1181_5": "nibbattaṃ, tattheva sukhadukkhānaṃ paccayo hoti, na aññattha, tasmā. Aṭṭhakathāyaṃ",
  "tika-abh02t:1181_6": "panāti ekaccamatadassanaṃ. Tattha “aniṭṭhaṃ nāma natthī”ti yasmā paṭisedhadvayena",
  "tika-abh02t:1181_7": "kusalakammajassa iṭṭhabhāvo niyato, tasmā “kusalakammajameva iṭṭha”nti evaṃ aniyametvā",
  "tika-abh02t:1181_8": "“kusalakammajaṃ iṭṭhamevā”ti evamettha niyamo gahetabboti dassento “akusalakammajampī”tiādimāha.",
  "tika-abh02t:1181_9": "Kinti akusalakammajaṃ sobhanaṃ, yaṃ paresaṃ iṭṭhaṃ nāma siyā? Yadi duggatiyaṃ kesañci",
  "tika-abh02t:1181_10": "tiracchānānaṃ saṇṭhānādisampatti sugatiyaṃ sattānaṃ akusalanissandena virūparūpatā",
  "tika-abh02t:1181_11": "viya kusalanissandena, kathaṃ tassā akusalakammajatā. Atha pana yaṃ kesañci amanāpampi",
  "tika-abh02t:1181_12": "samānaṃ rūpaṃ manāpaṃ hutvā upaṭṭhāti, taṃ sandhāya vuttaṃ, evampi yathā kesañci",
  "tika-abh02t:1181_13": "tiracchānādīnaṃ kusalakammajaṃ manussādirūpaṃ amanāpato upaṭṭhahantampi kusalavipākasseva",
  "tika-abh02t:1181_14": "ārammaṇabhāvato atthato iṭṭhameva nāma hoti, evaṃ akusalakammajaṃ kesañci manāpaṃ",
  "tika-abh02t:1181_15": "hutvā upaṭṭhahantampi akusalavipākasseva ārammaṇabhāvato atthato aniṭṭhameva nāma",
  "tika-abh02t:1181_16": "hoti, evañcetaṃ sampaṭicchitabbaṃ. Aññathā “aṭṭhānametaṃ anavakāso, yaṃ kāyaduccaritassa",
  "tika-abh02t:1181_17": "iṭṭho kanto manāpo vipāko uppajjeyyā”tiādiaṭṭhānapāḷiyā virodho siyā. Tenevāha “kusalakammajassa",
  "tika-abh02t:1181_18": "panā”tiādi. Sabbesanti attano, paresañca. Iṭṭhassa abhāvo vattabboti yathā “kusalakammajaṃ",
  "tika-abh02t:1181_19": "aniṭṭhaṃ nāma natthī”ti vuttaṃ, evaṃ kiñcāpi “akusalakammajaṃ iṭṭhaṃ nāma natthī”ti",
  "tika-abh02t:1181_20": "aṭṭhakathāyaṃ na vuttaṃ, tena pana nayadassanena akusalakammajassa abhāvo vutto eva",
  "tika-abh02t:1181_21": "hotīti so saṃvaṇṇanāvasena niddhāretvā vattabboti adhippāyo. Etena kusalakammajameva",
  "tika-abh02t:1181_22": "iṭṭhanti purimapadāvadhāraṇassa gahetabbataṃ dasseti.",
  "tika-abh02t:1182_0": "Idāni “hatthiādīnampī”tiādinā tamevatthaṃ vivarati. Kusalavipākassāti etthāpi kusalavipākasseva",
  "tika-abh02t:1182_1": "ārammaṇanti attho. Manussānanti ca nidassanamattaṃ daṭṭhabbaṃ. Itaresampi ca akusalakammajaṃ",
  "tika-abh02t:1182_2": "akusalavipākasseva, kusalakammajañca kusalavipākasseva ārammaṇanti dassitovāyaṃ nayoti.",
  "tika-abh02t:1182_3": "Kasmā pana iṭṭhāniṭṭhamissite vatthumhi manāpatāva saṇṭhātīti āha “iṭṭhārammaṇena…pe…",
  "tika-abh02t:1182_4": "sakkā vattu”nti. Suṭṭhu vuttanti “iṭṭhāniṭṭhaṃ ekantato vipākeneva paricchijjatī”ti",
  "tika-abh02t:1182_5": "vadantehi iṭṭhāniṭṭhārammaṇavavatthānaṃ sammadeva vuttaṃ. Taṃ anugantvāti vipākavasena",
  "tika-abh02t:1182_6": "iṭṭhāniṭṭhārammaṇavavatthānaṃ anugantvā. Sabbatthāti sugatiduggatīsu, sabbesu vā ārammaṇesu.",
  "tika-abh02t:1183_0": "“Aniṭṭhā”ti vacaneneva tesaṃ iṭṭhatā nivattitāti āha “sadisatā ca rūpādibhāvoyevā”ti.",
  "tika-abh02t:1183_1": "Iṭṭhāneva rūpādīni kāmaguṇāti sutte vuttānīti mittapaṭipakkho amitto viya iṭṭhapaṭipakkhā",
  "tika-abh02t:1183_2": "aniṭṭhāti adhippetāti vuttaṃ “aniṭṭhāti…pe… vohāro viyā”ti. Sabbāni vāti ettha “piyarūpaṃ",
  "tika-abh02t:1183_3": "sātarūpa”nti vacanato kathaṃ aniṭṭhānaṃ rūpādīnaṃ kāmaguṇabhāvāpattīti ce? Tesampi",
  "tika-abh02t:1183_4": "vipallāsavasena taṇhāvatthubhāvato piyarūpabhāvassa adhippetattā. Yadi evaṃ kathaṃ",
  "tika-abh02t:1183_5": "“cakkhuviññeyyāni rūpāni iṭṭhānī”tiādisuttapadaṃ nīyatīti āha “atisayenā”tiādi.",
  "tika-abh02t:1184_0": "Indriyabaddharūpavasena pāḷiyaṃ hīnadukaniddeso pavattoti dassetuṃ “dvīsupi hīnapaṇītapadesū”tiādimāha.",
  "tika-abh02t:1184_1": "Avayavayoge sāmivacanaṃ, na kattarīti adhippāyo. “Tesaṃ tesaṃ sattāna”nti indriyabaddharūpe",
  "tika-abh02t:1184_2": "niddiṭṭhe kasmā kammajavasena attho vutto, na catusantativasenāti āha “sattasantāna…pe…",
  "tika-abh02t:1184_3": "vutta”nti. Padhānattā hi kammajavasena atthaṃ vatvā sesesu “evaṃ utusamuṭṭhānādīsupī”ti",
  "tika-abh02t:1184_4": "aṭṭhakathāyaṃ atideso kato. “Tehi tehīti etasmiṃ atthe”ti iminā “tesaṃ tesa”nti kattari",
  "tika-abh02t:1184_5": "sāmivacanaṃ āsaṅkati. Tathā sati visaye vā sāmivacane laddhaguṇaṃ dasseti “na kammajavasenevā”tiādinā,",
  "tika-abh02t:1184_6": "kammajaggahaṇañcettha upalakkhaṇaṃ daṭṭhabbaṃ.",
  "tika-abh02t:1185": "Mariyādābhūtanti uttamamariyādābhūtaṃ. Tenevāha “yassa yeva manāpā, tassa teva paramā”ti. Tesanti kāmaguṇānaṃ. Sabhāvatoti lakkhaṇato.",
  "tika-abh02t:1186_0": "“Ekasmiṃyeva assādanakujjhanato”tiādinā “yasmā teyeva rūpādayo eko assādetī”tiādikaṃ",
  "tika-abh02t:1186_1": "suttantavivaraṇaṃ iṭṭhāniṭṭhabhāve hetubhāvena vuttanti dasseti. Iṭṭhāniṭṭhaggahaṇaṃ",
  "tika-abh02t:1186_2": "hotīti nibbāne viya aniṭṭhaggahaṇaṃ saññāvipallāsena aññesupi ārammaṇesu iṭṭhāniṭṭhābhiniveso hotīti adhippāyo.",
  "tika-abh02t:1187_0": "Vibhāgo nāma asaṅkaro, vitthāro cāti “vibhatta”nti padassa “vavatthitaṃ, pakāsita”nti",
  "tika-abh02t:1187_1": "ca atthamāha. Aññesanti atiaḍḍhadaliddānaṃ. Idaṃ iṭṭhaṃ, aniṭṭhañca hotīti ettha",
  "tika-abh02t:1187_2": "ca-saddena aniṭṭhaṃ, iṭṭhañca hotīti ayampi attho vuttoti veditabbaṃ. Aniṭṭhaṃ iṭṭhanti",
  "tika-abh02t:1187_3": "iṭṭhassa “aniṭṭha”nti, aniṭṭhassa “iṭṭha”nti gahaṇe yathāsaṅkhyaṃ yojanā. Indriyavikārāpattiādināti",
  "tika-abh02t:1187_4": "ettha ādi-saddena pubbābhisaṅkhārādiṃ saṅgaṇhāti. Puretaraṃ pavattacittābhisaṅkhāravasenāpi",
  "tika-abh02t:1187_5": "hi vināva saññāvipallāsaṃ iṭṭhaṃ “aniṭṭha”nti, aniṭṭhañca “iṭṭha”nti gayhatīti.",
  "tika-abh02t:1188_0": "Tena vipākenāti tena kusalākusalavipākena. Ārammaṇassa iṭṭhāniṭṭhatanti yattha taṃ",
  "tika-abh02t:1188_1": "uppajjati, tassa buddharūpādikassa gūthādikassa ca ārammaṇassa yathākkamaṃ iṭṭhataṃ",
  "tika-abh02t:1188_2": "aniṭṭhatañca nidasseti. Vijjamānepi saññāvipallāse ārammaṇena vipākaniyamadassananti",
  "tika-abh02t:1188_3": "iṭṭhārammaṇe kusalavipākova uppajjati, aniṭṭhārammaṇe akusalavipākovāti evaṃ ārammaṇena",
  "tika-abh02t:1188_4": "vipākaniyamadassanaṃ. Ārammaṇaniyamadassanatthanti yaṃ kusalavipākassa ārammaṇaṃ,",
  "tika-abh02t:1188_5": "taṃ iṭṭhaṃ nāma. Yaṃ akusalavipākassa ārammaṇaṃ, taṃ aniṭṭhaṃ nāmāti dassanatthaṃ.",
  "tika-abh02t:1188_6": "Ārammaṇena niyāmito hi vipāko attano upakārakassa ārammaṇassa niyāmako hotīti.",
  "tika-abh02t:1189_0": "Dvārantare dukkhassa paccayabhūtassa ārammaṇassa dvārantare sukhavipākuppādanato,",
  "tika-abh02t:1189_1": "dvārantare sukhassa paccayabhūtassa ārammaṇassa dvārantare dukkhavipākuppādanato",
  "tika-abh02t:1189_2": "vipākena ārammaṇaniyamadassanena vipākavasena iṭṭhāniṭṭhatā dassitāti yojanā.",
  "tika-abh02t:1190_0": "7. Duppariggahaṭṭhena kāraṇabhūtena lakkhaṇassa indriyādisabhāvassa duppaṭivijjhatā,",
  "tika-abh02t:1190_1": "evaṃ supariggahaṭṭhena lakkhaṇasuppaṭivijjhatā veditabbā. “Dūre”ti avuttassāti lakkhaṇato",
  "tika-abh02t:1190_2": "“dūre”ti akathitassa. Vuttampīti lakkhaṇato “dūre”ti vuttampi sukhumarūpaṃ.",
  "tika-abh02t:1191_0": "“Bhindamāno”ti sambhindamānoti vuttaṃ hotīti āha “missakaṃ karonto”ti. Yasmā pana",
  "tika-abh02t:1191_1": "bhedanaṃ vibhāgakaraṇampi hoti, tasmā dutiyavikappe “bhindamāno”ti padassa “visuṃ",
  "tika-abh02t:1191_2": "karonto”ti atthamāha. Tatiyavikappe pana bhindamānoti vināsentoti attho. Tenāha “santikabhāvaṃ",
  "tika-abh02t:1191_3": "bhinditvā dūrabhāvaṃ, dūrabhāvañca bhinditvā santikabhāvaṃ karonto”ti. Na hi sakkā",
  "tika-abh02t:1191_4": "santikassa tabbhāvaṃ avināsetvā dūrabhāvaṃ kātuṃ, tathā itarassāpi. Santikabhāvakaraṇena",
  "tika-abh02t:1191_5": "na bhindati na vināseti, na ca okāsadūrato lakkhaṇato dūraṃ visuṃ karaṇena bhindati",
  "tika-abh02t:1191_6": "vibhāgaṃ karoti, nāpi okāsadūrena lakkhaṇato dūraṃ vomissakakaraṇena bhindati sambhindatīti",
  "tika-abh02t:1191_7": "yojanā. “Tidhā attho daṭṭhabbo”ti saṅkhepena vuttamatthaṃ “na hī”tiādinā vivarati.",
  "tika-abh02t:1191_8": "Visuṃ karoti, vomissakaṃ karotīti karoti-saddaṃ ānetvā sambandho. “Etthāpī”tiādinā",
  "tika-abh02t:1191_9": "yathā “okāsato dūrameva bhindatī”ti ettha okāsato dūrassa okāsato santikabhāvakaraṇaṃ",
  "tika-abh02t:1191_10": "adhippetanti vināsanaṃ bhedanaṃ, evaṃ “na lakkhaṇato dūraṃ bhindatī”ti etthāpi lakkhaṇato",
  "tika-abh02t:1191_11": "dūrassa lakkhaṇato santikabhāvākaraṇaṃ abhedanaṃ avināsananti imamatthaṃ dasseti.",
  "tika-abh02t:1191_12": "Vomissakakaraṇavibhāgakaraṇatthataṃ sandhāyāha “bhindamānoti ettha ca aññathā bhedanaṃ",
  "tika-abh02t:1191_13": "vutta”nti. Pacchimanaye vināsanatthameva sandhāya “bhedanaṃ idha ca aññathā vutta”nti avoca.",
  "tika-abh02t:1192": "Rūpakkhandhaniddesavaṇṇanā niṭṭhitā.",
  "tika-abh02t:1193": "2. Vedanākkhandhaniddesavaṇṇanā",
  "tika-abh02t:1194_0": "8. Cakkhādayo pasādāti oḷārikattabhāvapariyāpannā cakkhusotaghānajivhāpasādā, manomayattabhāvapariyāpannā",
  "tika-abh02t:1194_1": "cakkhusotappasādā ca. Kāyavohāraṃ arahantīti kāyantogadhattā kāyekadesattā ca kāyoti",
  "tika-abh02t:1194_2": "vattabbataṃ arahanti. Kāyoti hi attabhāvopi vuccati “sakkāyadiṭṭhī”tiādīsu, karajakāyopi",
  "tika-abh02t:1194_3": "“so imamhā kāyā aññaṃ kāyaṃ abhinimminātī”tiādīsu. Tabbatthukāti cakkhādinissitā",
  "tika-abh02t:1194_4": "kāyikāti pariyāyena vuttā, nippariyāyena pana cetasikāva. Yathāha “yaṃ tasmiṃ samaye",
  "tika-abh02t:1194_5": "tajjācakkhuviññāṇadhātusamphassajaṃ cetasikaṃ neva sātaṃ nāsātaṃ cetosamphassajaṃ",
  "tika-abh02t:1194_6": "adukkhamasukhaṃ vedayita”ntiādi. “Na hi cakkhādayo kāyappasādā hontī”ti iminā kāyapasādanissitā",
  "tika-abh02t:1194_7": "vedanā nippariyāyena kāyikāti dasseti. Kāyikacetasikādibhāvenāti ādi-saddena kusalākusalābyākatādibhāvā",
  "tika-abh02t:1194_8": "saṅgayhanti. Tenāti sukhādivedanekadesassa addhāsamayavasena atītādibhāvābhāvena.",
  "tika-abh02t:1194_9": "Keci panettha “heṭṭhā dassitanayattā pākaṭattā addhāvasena, ekamuhuttādipubbaṇhādīsu",
  "tika-abh02t:1194_10": "utuādinā rūpassa viya vedanāya vibhāgo na gayhatīti samayavasena ca atītādibhedo",
  "tika-abh02t:1194_11": "na dassito”ti vadanti. Santānavasena pavattānampi vedanānaṃ cittena samūhato gahetabbataṃ",
  "tika-abh02t:1194_12": "sandhāyāha “vedanāsamudāyo”ti. Tehīti addhāsamayavasena atītādibhāvehi. Etthāti etasmiṃ",
  "tika-abh02t:1194_13": "vibhaṅge. Teti “vedanekadesā”ti vuttā kāyikacetasikādibhāvena bhinnā sukhādivedanāvisesā.",
  "tika-abh02t:1194_14": "Yadi vedanekadesā ettha gahitā, khaṇaparicchinnāva te gahetabbā, na santatiparicchinnāti",
  "tika-abh02t:1194_15": "āha “ekasantatiyaṃ panā”tiādi. Tesūti sukhādibhedesu. Bhedoti viseso. Tassāti sukhādivisesassa.",
  "tika-abh02t:1194_16": "Yathā cettha, evaṃ “taṃsahitataduppādakā”ti etthāpi taṃ-saddena sukhādiviseso paccāmaṭṭhoti",
  "tika-abh02t:1194_17": "veditabbo. Santati paricchedikā bhavituṃ arahatīti sambandho. Santatikhaṇavaseneva",
  "tika-abh02t:1194_18": "paricchedo vutto, na addhāsamayavasenāti adhippāyo.",
  "tika-abh02t:1195_0": "“Pubbantāparantamajjhagatā”ti niṭṭhitahetukiccā aniṭṭhitapaccayakiccāti vuttā, taṃ",
  "tika-abh02t:1195_1": "pana atikkantahetupaccayakiccanti evaṃ vuttassa nayassa upalakkhaṇanti āha “pubbantāparantamajjhagatāti",
  "tika-abh02t:1195_2": "etena hetupaccayakiccavasena vuttanayaṃ dassetī”ti. Ettha kusalākusalakiriyavedanānaṃ",
  "tika-abh02t:1195_3": "rūpassa viya, vipākānaṃ viya ca ayaṃ nāma janakahetūti nippariyāyena na sakkā vattuṃ,",
  "tika-abh02t:1195_4": "pariyāyena pana anantarapaccayabhūto hetūti vattabbo.",
  "tika-abh02t:1196_0": "11. Santāpanakiccanti pariḍahanakiccaṃ. Jātiādisaṅkaranti jātisabhāvapuggalalokiyalokuttarato",
  "tika-abh02t:1196_1": "saṅkaraṃ sambhedaṃ akatvā. Samānajātiyanti ekajātiyaṃ. Sukhato tajjātiyā adukkhamasukhā",
  "tika-abh02t:1196_2": "paṇītāti yojetabbāti sambandho. Samānabhedeti bhūmantarādisamānavibhāge. Upabrūhitānaṃ",
  "tika-abh02t:1196_3": "dhātūnanti uḷārarūpasamuṭṭhāpanena paṇītānaṃ rūpadhammānaṃ. Vibādhitānanti nippīḷitānaṃ",
  "tika-abh02t:1196_4": "milāpitānaṃ. Ubhayanti sukhādidvayaṃ. Ettha ca khobhanā, āluḷanā ca kāyikasukhassa",
  "tika-abh02t:1196_5": "vasena veditabbā. Abhisandanā jhānasukhassa. Madayanā kāmasukhassa. Tathā chādanā.",
  "tika-abh02t:1196_6": "Āsiñcanā sabbassa. Chādanā āsiñcanā vā sabbassa vasena veditabbā.",
  "tika-abh02t:1197_0": "Sabhāvādibhedena cāti sabhāvapuggalalokiyādibhedena ca. Ekantapaṇīte lokuttare hīnapaṇītānaṃ",
  "tika-abh02t:1197_1": "paṭipadānaṃ vasena hīnapaṇītatā. Ekantahīne akusale chandādivasena hīnapaṇītatā,",
  "tika-abh02t:1197_2": "oḷārikasukhumatā ca. Tathā hi vuttaṃ aṭṭhakathāyaṃ “yā oḷārikā, sā hīnā. Yā sukhumā,",
  "tika-abh02t:1197_3": "sā paṇītā”ti. Akusalādīsu dosasahagatādiantarabhedavasena upādāyupādāya oḷārikasukhumatā",
  "tika-abh02t:1197_4": "taṃtaṃvāpanavasena vuccati, na kusalākusalādivasenāti āha “taṃtaṃvāpanavasena kathanepi",
  "tika-abh02t:1197_5": "parivattanaṃ natthī”ti. Dosussannatāyāti kilesādhikatāya. Tathāti dosussannatāya.",
  "tika-abh02t:1197_6": "Kathaṃ pana kusalesu dosussannatā? Upanissayavasena, kilesādhikehi santāne pavattamānā",
  "tika-abh02t:1197_7": "kusalā dhammā kilesehi sambādhappattiyā tiṇādīhi sambādhappattāni viya sassāni vipulaphalauḷāraphalā",
  "tika-abh02t:1197_8": "na hontīti. Tathāti mandadosatāya. Kusalānaṃ mandadosatāpi vuttanayānusārena veditabbā.",
  "tika-abh02t:1197_9": "Oḷārikasukhumanikantīti ettha antogadhavisesaṃ nikantiyā oḷārikasukhumatāsāmaññaṃ",
  "tika-abh02t:1197_10": "vuttaṃ. Yathā hettha oḷārikasāmaññena oḷārikoḷārikataroḷārikatamā nikantiyo gayhanti,",
  "tika-abh02t:1197_11": "tathā sukhumasukhumatarasukhumatamā sukhumatāsāmaññena gayhantīti. Sukhumatamanikantivatthunti",
  "tika-abh02t:1197_12": "cettha yāva bhavaggaṃ vipassanāñāṇañca veditabbaṃ.",
  "tika-abh02t:1198": "13. Yadi siyāti yadi asampayogo visaṃsaṭṭho siyā.",
  "tika-abh02t:1199_0": "Santikato akusalatoti akusalabhāvena santikato lobhasahagatādiakusalavedayitato.",
  "tika-abh02t:1199_1": "Akusalāti dosasahagatādiakusalavedanā dūreti yathā uddharīyati. Tato dūrato kusalatoti",
  "tika-abh02t:1199_2": "tato akusalato dūrato kāmāvacarādikusalavedayitato kusalā kāmāvacarādikusalavedanā.",
  "tika-abh02t:1199_3": "“Na sakkā”ti vuttaṃ uddharituṃ asakkuṇeyyataṃ “tathā hi satī”tiādinā vivarati. Tasmāti",
  "tika-abh02t:1199_4": "yasmā dūrato santikuddharaṇaṃ vuttanayena santikato santikuddharaṇameva hoti, tathā",
  "tika-abh02t:1199_5": "sati atthaviseso na hoti, upādāyupādāya dūrasantikatā idha vuccati. Tasmā santikato",
  "tika-abh02t:1199_6": "santikuddharaṇañca na sakkā kātuṃ atthavisesābhāvato, anadhippetattā cāti adhippāyo.",
  "tika-abh02t:1200_0": "Nanu ca atisayavacanicchāvasena attheva atthavisesoti codanaṃ manasi katvā āha “dūradūrataratāya",
  "tika-abh02t:1200_1": "viya santikasantikataratāya ca anadhippetattā”ti. Yāti akusalavedanā. Tatoti kusalavedayitato.",
  "tika-abh02t:1200_2": "Idha vuttassa dūrassāti imasmiṃ vedanākkhandhavibhaṅge “akusalā vedanā kusalābyākatāhi",
  "tika-abh02t:1200_3": "vedanāhi dūre”tiādinā vuttassa dūrassa. Dūrato accantavisabhāgattāti yato yaṃ “dūre”ti",
  "tika-abh02t:1200_4": "vuttaṃ, tato accantavisadisattā tassa vasena dūre santikaṃ natthīti na sakkā dūrato",
  "tika-abh02t:1200_5": "santikaṃ uddharituṃ. Ayañhettha adhippāyo – heṭṭhā yā vedanā yāya vedanāya dūreti",
  "tika-abh02t:1200_6": "vuttā, sā eva tassā kenacipi pariyāyena santiketi na uddharitabbāti. Santiketi vuttavedanaṃyeva",
  "tika-abh02t:1200_7": "sandhāya vadati. Bhinneti lobhasahagatādivasena vibhatte. Tatthevāti “santike”ti",
  "tika-abh02t:1200_8": "vuttaatthe eva. Idaṃ vuttaṃ hoti – “akusalā vedanā akusalāya vedanāya santike”ti",
  "tika-abh02t:1200_9": "evaṃ vuttaakusalāya vedanāyameva lobhasahagatādivasena vibhattāya dūrabhāvopi labbhati. Evaṃ sesesupīti.",
  "tika-abh02t:1201_0": "Yadi santikato dūraṃ labbhati, yadaggena dūraṃ labbhati, tadaggena dūrato santikaṃ",
  "tika-abh02t:1201_1": "uddhariyeyyāti codanaṃ manasi katvā āha “upādāyupādāya dūrato ca santikaṃ na sakkā",
  "tika-abh02t:1201_2": "uddharitu”ntiādi. Tassattho – yaṃ santikato dūraṃ labbhati, yadipi taṃ visabhāgaṭṭhena",
  "tika-abh02t:1201_3": "labbhati, tathāpi yaṃ tattha santikaṃ labbhati, taṃ sabhāgaṭṭheneva labbhatīti santikatova",
  "tika-abh02t:1201_4": "santikaṃ uddhaṭaṃ siyāti. Tasmāti yasmā visabhāgaṭṭhena dūratā, sabhāgaṭṭhena ca",
  "tika-abh02t:1201_5": "santikatā icchitā, tasmā. Lobhasahagatāya dosasahagatā visabhāgatāya dūre samānā",
  "tika-abh02t:1201_6": "kathaṃ santike bhaveyyāti adhippāyo. Nanu tāsaṃ akusalasabhāgatā labbhatevāti tattha",
  "tika-abh02t:1201_7": "uttaramāha “visabhāgatā”tiādi. Tattha bhedaṃ aggahetvā na pavattatīti bhedaṃ visesaṃ",
  "tika-abh02t:1201_8": "asadisataṃ gahetvā eva pavattati visabhāgatā. Dūratāyāti idhādhippetāya dūratāya",
  "tika-abh02t:1201_9": "sabhāgassa abyāpakattā dūrato santikuddharaṇaṃ na sakkā kātuṃ. Sati hi sabhāgabyāpakatte",
  "tika-abh02t:1201_10": "siyā santikatāti dūrato santikuddharaṇaṃ sakkā kātunti adhippāyo. “Na hī”tiādinā",
  "tika-abh02t:1201_11": "tamevatthaṃ pākaṭaṃ karoti. Sabhāgatāti sāmaññaṃ. Bhedanti visesaṃ. Antogadhaṃ katvāvāti",
  "tika-abh02t:1201_12": "abhibyāpetvāva. Visabhāgabyāpakattā santikatāyāti idhādhippetavisabhāgaṃ byāpetvā",
  "tika-abh02t:1201_13": "pavattanato heṭṭhā vuttasantikatāya santikato dūruddharaṇaṃ sakkā kātuṃ. Tamevatthaṃ",
  "tika-abh02t:1201_14": "“akusalatā hī”tiādinā pākaṭaṃ karoti.",
  "tika-abh02t:1202": "Vedanākkhandhaniddesavaṇṇanā niṭṭhitā.",
  "tika-abh02t:1203": "3. Saññākkhandhaniddesavaṇṇanā",
  "tika-abh02t:1204_0": "17. Tassāpīti saññāyapi. Tabbatthukattāti cakkhuvatthukattā. Paṭighaviññeyyoti yathāvuttapaṭighato",
  "tika-abh02t:1204_1": "vijānitabbo paṭighavasena gahetabbo. Uttarapadalopaṃ katvāti purimapade uttarapadalopaṃ katvā.",
  "tika-abh02t:1205_0": "Viññeyyabhāve, na uppattiyanti adhippāyo. Vacananti saddo, nāmanti attho. Vacanādhīnāti",
  "tika-abh02t:1205_1": "gahetabbataṃ pati saddādhīnā, nāmāyattagahaṇāti attho. Yadettha vattabbaṃ, taṃ nāmarūpaduke",
  "tika-abh02t:1205_2": "vuttameva. Adhivacanaṃ paññattipakāsakaṃ ñāpakaṃ etesaṃ atthīti adhivacanā yathā",
  "tika-abh02t:1205_3": "arisasoti. Tatojoti adhivacanasaṅkhātato arūpakkhandhato jāto. Arūpakkhandhapariyāpannattā",
  "tika-abh02t:1205_4": "phassepi yathāvutto attho sambhavatīti dassetuṃ “samphassoyeva vā”tiādimāha. Na kevalaṃ",
  "tika-abh02t:1205_5": "manodvārikaphasse eva, atha kho pañcadvārikaphassepi “viññeyyabhāve vacanaṃ adhikicca",
  "tika-abh02t:1205_6": "pavattā adhivacanā”tiādivuttappakāro attho sambhavati. Itīti tasmā. Tena pariyāyenāti",
  "tika-abh02t:1205_7": "manosamphassajapariyāyena. Tatojāpīti pañcadvārikaphassajātāpi. Aññappakārāsambhavatoti",
  "tika-abh02t:1205_8": "paṭighasamphassajapariyāyassa asambhavato. Āveṇikaṃ paṭighasamphassajatā. Pakārantaraṃ",
  "tika-abh02t:1205_9": "adhivacanasamphassajatā.",
  "tika-abh02t:1206_0": "Yadi evanti yadi pañcadvārikaphassehi uppannasaññā pariyāyato nippariyāyato ca “adhivacanasamphassajā”ti",
  "tika-abh02t:1206_1": "vuccanti, evaṃ cattāropi arūpino khandhā evaṃ vattuṃ yuttā. Evaṃ sante saññāva kasmā",
  "tika-abh02t:1206_2": "“adhivacanasamphassajā”ti vuttāti āha “tiṇṇaṃ khandhāna”ntiādi. Tattha tiṇṇaṃ khandhānanti",
  "tika-abh02t:1206_3": "vedanāsaṅkhāraviññāṇakkhandhānaṃ. Atthavasenāti “vacanaṃ adhikicca pavattā adhivacanā”tiādinā",
  "tika-abh02t:1206_4": "vuttaatthavasena anvatthatāvasena. Attano pattampi nāmanti “adhivacanasamphassajā”ti",
  "tika-abh02t:1206_5": "evaṃ attano anuppattampi nāmaṃ. Dhammābhilāpoti sabhāvanirutti. Pubbe catunnaṃ arūpakkhandhānaṃ",
  "tika-abh02t:1206_6": "sādhāraṇopi adhivacanasamphassajavohāro ruḷhivasena saññāya eva pavattoti vatvā idāni",
  "tika-abh02t:1206_7": "so tadaññārūpakkhandhasādhāraṇo saññāya nivesitoti dassetuṃ “atha vā”tiādimāha. Rajjitvā",
  "tika-abh02t:1206_8": "olokanādīsūti ettha ādi-saddena kujjhitvā olokanādi viya rajjitvā savanādipi saṅgayhatīti",
  "tika-abh02t:1206_9": "veditabbaṃ, tathāsotāvadhānādinopi rattatādivijānananimittatāsambhavato. Cakkhusamphassajāsaññāya",
  "tika-abh02t:1206_10": "pana pākaṭabhāvaṃ nidassanavasena dassetuṃ “olokanaṃ cakkhuviññāṇavisayasamāgame”tiādimāha.",
  "tika-abh02t:1207_0": "Olokanassa apākaṭabhāve rattatādivijānanaṃ na hoti, pākaṭabhāve ca hotīti āha “pasādavatthukā",
  "tika-abh02t:1207_1": "evā”ti. “Aññaṃ cintenta”nti yaṃ pubbe tena kathitaṃ, kāyena vā pakāsitaṃ, tato aññaṃ",
  "tika-abh02t:1207_2": "kiñci atthaṃ cintentaṃ. Tenevāha “ñāta”nti.",
  "tika-abh02t:1208": "Saññākkhandhaniddesavaṇṇanā niṭṭhitā.",
  "tika-abh02t:1209": "4. Saṅkhārakkhandhaniddesavaṇṇanā",
  "tika-abh02t:1210_0": "20. “Heṭṭhimakoṭiyāti etthā”ti idaṃ paṭhamaṃ “heṭṭhimakoṭiyā”ti vacanaṃ sandhāya",
  "tika-abh02t:1210_1": "vuttaṃ. Tassa hi bhummavasena attho gahetabbo. Tenāha “tattha hi padhānaṃ dassita”nti.",
  "tika-abh02t:1210_2": "Heṭṭhimakoṭiyāva padhānaṃ dassitanti imamatthaṃ gahetvā “yadi eva”ntiādinā codeti.",
  "tika-abh02t:1210_3": "Itaro “heṭṭhimakoṭiyā padhānameva dassita”nti evamettha niyamo gahetabboti dassento",
  "tika-abh02t:1210_4": "“uparimakoṭigatabhāvenā”tiādinā taṃ pariharati. Padhānasseva dassanaṃ. Padhāne hi",
  "tika-abh02t:1210_5": "dassite appadhānampi atthato dassitameva hotīti. Tenāha aṭṭhakathāyaṃ “taṃsampayuttasaṅkhārā",
  "tika-abh02t:1210_6": "pana tāya gahitāya gahitāva hontī”ti. Yaṃ heṭṭhimakoṭiyaṃ labbhati, taṃ uparimakoṭiyampi",
  "tika-abh02t:1210_7": "labbhati evāti āha “heṭṭhimakoṭi hi sabbabyāpikā”ti. Dutiye karaṇaniddesataṃ dassetuṃ",
  "tika-abh02t:1210_8": "“āgatāti sambandho”ti āha. Āgamanakiriyā hi heṭṭhimakoṭiyā karaṇabhāvena tattha vuttāti.",
  "tika-abh02t:1210_9": "Yathā ca āgamanakiriyāya, evaṃ vacanakiriyāyapi heṭṭhimakoṭiyā karaṇabhāvo sambhavatīti",
  "tika-abh02t:1210_10": "dassetuṃ “purimepi vā”tiādimāha. “Ekūnapaññāsappabhede”ti idaṃ lokiyacittuppāde pāḷiāgatānaṃ",
  "tika-abh02t:1210_11": "saṅkhārakkhandhadhammānaṃ uparimakoṭiṃ sandhāya vuttaṃ. Yevāpanakadhammehi saddhiṃ",
  "tika-abh02t:1210_12": "uparimakoṭiyā gayhamānāya “tepaññāsā”ti vattabbaṃ siyā, lokuttaracittuppādavasena",
  "tika-abh02t:1210_13": "pana “sattapaññāsā”ti.",
  "tika-abh02t:1211": "Saṅkhārakkhandhaniddesavaṇṇanā niṭṭhitā.",
  "tika-abh02t:1212": "Pakiṇṇakakathāvaṇṇanā",
  "tika-abh02t:1213_0": "Samuggama-padassa tatvato pariyāyato ca atthaṃ dasseti “sañjātiyaṃ ādiuppattiya”nti.",
  "tika-abh02t:1213_1": "Bhedato pana samāyoge uggamananti. Tattha kena samāyoge, kuto, kathañca uggamananti",
  "tika-abh02t:1213_2": "vicāraṇāyaṃ āha “taṃtaṃpaccayasamāyoge”tiādi. Tatthevāti pañcavokārabhave eva. Tattha",
  "tika-abh02t:1213_3": "hi pañcakkhandhā paripuṇṇā samuggacchanti. Yathādhigatānaṃ adhigatappakārānaṃ, paṭisandhikānanti",
  "tika-abh02t:1213_4": "attho. Opapātikasamuggameneva cettha saṃsedajasamuggamopi gahitoti daṭṭhabbo pañcakkhandhapariyāpannānaṃ",
  "tika-abh02t:1213_5": "tadā uppajjanārahānaṃ uppajjanato. Tattha saṃsedajā uppajjitvā vaḍḍhanti, itare na",
  "tika-abh02t:1213_6": "vaḍḍhantīti idametesaṃ nānākaraṇaṃ. Sukhumajātiyalomā eva kira keci eḷakā himavante",
  "tika-abh02t:1213_7": "vijjanti, tesaṃ lomaṃ sandhāya “jātimantaeḷakaloma”nti vuttaṃ atisukhumattā tesaṃ",
  "tika-abh02t:1213_8": "lomānaṃ. Keci pana “ajapākatikeḷakādīhi saṅkararahitānaṃ tesaṃ eḷakavisesānaṃ nibbatteḷakassa",
  "tika-abh02t:1213_9": "lomaṃ jātiuṇṇā, tampi taṅkhaṇanibbattassā”ti vadanti. Gabbhaṃ phāletvā gahitassāti",
  "tika-abh02t:1213_10": "apare. Evaṃsaṇṭhānanti jātiuṇṇaṃsuno paggharitvā agge ṭhitatelabindusaṇṭhānaṃ. Vaṇṇappaṭibhāgoti",
  "tika-abh02t:1213_11": "rūpapaṭicchanno saṇṭhānapaṭicchanno ca.",
  "tika-abh02t:1214": "Santatimūlānīti tasmiṃ bhave rūpasantatiyā mūlabhūtāni. Anekindriyasamāhārabhāvatoti yathārahaṃ cakkhādianekindriyasaṅghātabhāvato. Padhānaṅganti uttamaṅgaṃ siro.",
  "tika-abh02t:1215_0": "Na tassa tassa khandhassa paripuṇṇataṃ, taṃtaṃkhandhekadesasseva vuttattāti adhippāyo.",
  "tika-abh02t:1215_1": "Kāmāvacarānanti kāmāvacarasattānaṃ. Parihīnāyatanassāti parihīnassa cakkhādiāyatanassa",
  "tika-abh02t:1215_2": "vasena. Tattha duggatiyaṃ andhassa cakkhudasakavasena, badhirassa sotadasakavasena,",
  "tika-abh02t:1215_3": "andhabadhirassa ubhayavasena santatisīsahāni veditabbā. Napuṃsakassa pana bhāvahāni",
  "tika-abh02t:1215_4": "vuttā eva. Tathā andhabadhirāghānakassa cakkhusotaghānavasena. Taṃ pana dhammahadayavibhaṅgapāḷiyā",
  "tika-abh02t:1215_5": "virujjhati. Taṃ parato āvi bhavissati. Rūpāvacarānaṃ pana cakkhusotavatthujīvitavasena",
  "tika-abh02t:1215_6": "cattāri santatisīsānīti itaresaṃ vasena santatisīsahāni veditabbā.",
  "tika-abh02t:1216_0": "Tesanti pañcannaṃ khandhānaṃ. Vatthubhāvenāti vicāraṇāya adhiṭṭhānabhāvena. Paṭisandhiyaṃ",
  "tika-abh02t:1216_1": "uppannā pavattā pañcakkhandhāti paṭisandhikkhaṇe pavattikkhaṇe ca pañcakkhandhe dasseti.",
  "tika-abh02t:1216_2": "Bhummaniddesoti “pañcasu khandhesū”ti ayaṃ bhummaniddeso. Aññathāti niddhāraṇe anadhippete.",
  "tika-abh02t:1216_3": "“Bhāvenabhāvalakkhaṇatthe”ti idaṃ visayādiatthānaṃ idhāsambhavato vuttaṃ. Ubhayanti",
  "tika-abh02t:1216_4": "rūpārūpaṃ. Rūpārūpasantatinti rūpasamuṭṭhāpakaṃ rūpasantatiṃ arūpasantatiñca. “Vatthu",
  "tika-abh02t:1216_5": "uppādakkhaṇe dubbalaṃ hotī”ti idaṃ na paṭisandhikkhaṇaṃ eva, nāpi vatthurūpaṃ eva",
  "tika-abh02t:1216_6": "sandhāya vuttanti dassento āha “sabbarūpānaṃ uppādakkhaṇe dubbalataṃ sandhāya vutta”nti.",
  "tika-abh02t:1216_7": "“Tadā hī”tiādi yathāvuttassa atthassa kāraṇavacanaṃ. Tattha tanti rūpaṃ. “Kammakkhittattā”ti",
  "tika-abh02t:1216_8": "idaṃ na kammajatāmattaṃ sandhāya vuttaṃ, atha kho kammajassa paṭhamuppattiyaṃ apatiṭṭhitataṃ",
  "tika-abh02t:1216_9": "sandhāyāti dassento “satipī”tiādimāha. Tato paranti tato paṭisandhito paraṃ. Sadisasantāne",
  "tika-abh02t:1216_10": "yathā patiṭṭhitaṃ, na tathā visadisasantāneti āha “samānasantatiya”nti.",
  "tika-abh02t:1217_0": "Aṅgabhāvanti kāraṇabhāvaṃ. Tenevāha “sahāyabhāva”nti. Tesaṃ dhammānanti yehi saddhiṃ",
  "tika-abh02t:1217_1": "uppannaṃ, tesaṃ paṭisandhiyaṃ cittacetasikadhammānaṃ. Tadāti ṭhitikkhaṇe bhaṅgakkhaṇe",
  "tika-abh02t:1217_2": "ca rūpuppādanameva natthi. Anantarādipaccayalābhena uppādakkhaṇe eva cittassa balavabhāvo,",
  "tika-abh02t:1217_3": "na itaratra. Tenāha “yadā ca rūpuppādanaṃ, tadā uppādakkhaṇe”ti.",
  "tika-abh02t:1218_0": "Yehākārehīti āhārindriyapaccayādiākārehi. Yathāsambhavaṃ paccayā hontīti phassādayo",
  "tika-abh02t:1218_1": "āhārādivasena yathārahaṃ paccayā honti. Vuttañhetaṃ paṭṭhāne “paṭisandhikkhaṇe vipākābyākatā",
  "tika-abh02t:1218_2": "āhārā sampayuttakānaṃ khandhānaṃ, kaṭattā ca rūpānaṃ āhārapaccayena paccayo”tiādi.",
  "tika-abh02t:1219_0": "Cuticittena saddhiṃ uppajjamānaṃ, cuticittena vā kāraṇabhūtena uppajjamānaṃ. Tato",
  "tika-abh02t:1219_1": "purimatarehi uppajjamānaṃ viyāti yathā cuticittato āsannehi purimatarehi uppajjamānaṃ",
  "tika-abh02t:1219_2": "rūpaṃ bhavantare na uppajjati, evaṃ cuticittena uppajjamānampi anupacchinnepi vaṭṭamūleti",
  "tika-abh02t:1219_3": "akāraṇaṃ vaṭṭamūlāvūpasamo cuticittassa rūpuppādaneti dasseti.",
  "tika-abh02t:1220": "Arūpassāti āruppassa.",
  "tika-abh02t:1221_0": "Utunāti paṭisandhicittassa ṭhitikkhaṇe uppannena utunā. Samuṭṭhite rūpeti paṭisandhicittassa",
  "tika-abh02t:1221_1": "bhaṅgakkhaṇe rūpe samuṭṭhite paṭisandhianantaraṃ paṭhamabhavaṅgacittaṃ rūpaṃ samuṭṭhāpeti.",
  "tika-abh02t:1221_2": "Uppādanirodhakkhaṇāti yathāvuttesu soḷasasu cittesu ādicittassa uppādakkhaṇo, soḷasamacittassa",
  "tika-abh02t:1221_3": "nirodhakkhaṇo cāti vadanti, rūpasseva pana uppādanirodhakkhaṇā veditabbā.",
  "tika-abh02t:1222_0": "Dharamānakkhaṇe evāti tassa utuno vijjamānakkhaṇe eva yadi gahitā, “soḷasacittakkhaṇāyukaṃ",
  "tika-abh02t:1222_1": "rūpa”nti vuttaṃ hoti soḷasaheva cittehi tassa dharamānatāya paricchinnattā. Uppādakkhaṇaṃ",
  "tika-abh02t:1222_2": "aggahetvāti utuno dharamānakkhaṇe uppādakkhaṇaṃ aggahetvā nirodhakkhaṇo atha gahito,",
  "tika-abh02t:1222_3": "“sattarasacittakkhaṇāyukaṃ rūpa”nti vuttaṃ hoti uppādakkhaṇasahitena ca ekassa cittakkhaṇassa",
  "tika-abh02t:1222_4": "gahitattā. “Adhikasoḷasacittakkhaṇāyuka”nti vuttaṃ hoti nirodhakkhaṇassa bahikatattā.",
  "tika-abh02t:1223_0": "Evaṃ uppādanirodhakkhaṇesu gahitesu aggahitesu ca soḷasasattarasacittakkhaṇāyukatā,",
  "tika-abh02t:1223_1": "tato adhikacittakkhaṇāyukatā ca siyāti dassetvā idāni tattha ṭhitapakkhaṃ dassento",
  "tika-abh02t:1223_2": "“yasmā panā”tiādimāha. Tattha tassa dharamānakkhaṇe uppannesūti tassa utuno dharamānakkhaṇe",
  "tika-abh02t:1223_3": "uppannesu soḷasasu cittesu paṭisandhipi yasmā gahitā, tasmā utuno uppādakkhaṇo dharamānakkhaṇe",
  "tika-abh02t:1223_4": "gahitoti nirodhakkhaṇe aggahite “rūpe dharanteyeva soḷasa cittāni uppajjitvā nirujjhanti,",
  "tika-abh02t:1223_5": "taṃ pana sattarasamena cittena saddhiṃ nirujjhatī”ti evaṃ aṭṭhakathāyaṃ vakkhamānā",
  "tika-abh02t:1223_6": "adhikasoḷasacittakkhaṇāyukatā adhippetā. Gahite vā nirodhakkhaṇe soḷasacittakkhaṇāyukatā",
  "tika-abh02t:1223_7": "adhippetāti sambandho. Ettha ca “adhikasoḷasacittakkhaṇāyukatā”ti idaṃ paṭisandhicittassa",
  "tika-abh02t:1223_8": "uppādakkhaṇo gahitoti katvā vuttaṃ. Yasmā pana paṭiccasamuppādavibhaṅgavaṇṇanāyaṃ",
  "tika-abh02t:1223_9": "“dve bhavaṅgāni, āvajjanaṃ, dassanaṃ, sampaṭicchanaṃ, santīraṇaṃ, voṭṭhabbanaṃ, pañca",
  "tika-abh02t:1223_10": "javanāni, dve tadārammaṇāni, ekaṃ cuticittanti pañcadasa cittakkhaṇā atītā honti,",
  "tika-abh02t:1223_11": "athāvasesaekacittakkhaṇāyuke”ti, tathā tadārammaṇapariyosānāni, “ekaṃ cuticittaṃ,",
  "tika-abh02t:1223_12": "tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ uppajjatī”ti",
  "tika-abh02t:1223_13": "ca vakkhati. Tasmā rūpassa soḷasacittakkhaṇāyukatāyapi atthasiddhi hotiyeva. Tenāha",
  "tika-abh02t:1223_14": "“soḷasacittakkhaṇāyukatā adhippetā”ti. Tathāpi uppajjitvā bhavaṅgacalanassa paccayo",
  "tika-abh02t:1223_15": "hoti, na uppajjamānamevāti sattarasacittakkhaṇāyukatā veditabbā.",
  "tika-abh02t:1224_0": "Ojāya sabhāvasukhumatā upādārūpabhāvato. Ettha ca mātarā ajjhohaṭā ojā bāhirabbhañjanaṃ",
  "tika-abh02t:1224_1": "viya gabbhamallinā tasmiṃ santāne ojaṭṭhamakarūpuppattiyā paccayo hoti. Āhārasamuṭṭhānarūpapaveṇiyā",
  "tika-abh02t:1224_2": "ojāya viya sesatisantatiojāya rūpuppādananti udariye ojā rūpaṃ na samuṭṭhāpeti utusamuṭṭhānabhāvato,",
  "tika-abh02t:1224_3": "upādinnakaṭṭhāne eva pana samuṭṭhāpeti, rasaharaṇīhi gantvā kāyānusaṭanti veditabbaṃ.",
  "tika-abh02t:1225_0": "Cittañcevāti ettha ca-saddena paṭiyogīnaṃ kammameva samuccinoti, na cittena sampayuttadhammeti",
  "tika-abh02t:1225_1": "katvā āha “cittassa pubbaṅgamatāya vutta”nti. “Cittuppādaṃ gaṇhāti ‘cittaṃ uppannaṃ",
  "tika-abh02t:1225_2": "hotī’tiādīsu viya, na kammacetanaṃ viya ekadhammamevā”ti vutte “yathā cittasamuṭṭhānarūpassa",
  "tika-abh02t:1225_3": "hetuādayo cittasampayuttadhammāpi samuṭṭhāpakāva, evaṃ kammasamuṭṭhānarūpassa kammasampayuttāpī”ti",
  "tika-abh02t:1225_4": "codanaṃ samuṭṭhāpetvā tassa parihāraṃ vattuṃ “kammasamuṭṭhānañcā”tiādimāha.",
  "tika-abh02t:1226_0": "Rūpassāti rūpakkhaṇassa, rūpassa vā addhuno. Nayadassanamattaṃ daṭṭhabbaṃ paṭisandhikkhaṇe",
  "tika-abh02t:1226_1": "eva rūpārūpadhammānaṃ ekakkhaṇe pātubhāvoti imassa atthassa anadhippetattā. Tenevāha",
  "tika-abh02t:1226_2": "“tato parampi rūpārūpānaṃ sahuppattisabbhāvato”ti. Yathā ca “paṭisandhikkhaṇe evā”ti",
  "tika-abh02t:1226_3": "niyamo na gahetabbo, evaṃ “ekakkhaṇe eva pātubhāvo”tipi niyamo na gahetabboti dassento",
  "tika-abh02t:1226_4": "“na paneta”ntiādimāha. Taṃdīpanatthamevāti asamānakālatādīpanatthameva, na sahuppādadīpanatthaṃ.",
  "tika-abh02t:1226_5": "Addhānaparicchedakathā hi ayanti.",
  "tika-abh02t:1227_0": "Yadi evanti yathā phalapattāni, evaṃ rūpārūpadhammā yadi dandhalahuparivattino. Asamānaddhattāti",
  "tika-abh02t:1227_1": "atulyakālattā. Nicchiddesūti nibbivaresu. Tena nirantarappavattiṃ eva vibhāveti.",
  "tika-abh02t:1227_2": "Ayanti addhānaparicchedakathā. Cittajarūpādīnaṃ na tathā nirantarabhāvena pavatti,",
  "tika-abh02t:1227_3": "yathā kammajarūpānanti āha “kammajarūpappavattiṃ sandhāyā”ti. Kammajarūpānaṃ vā itaresaṃ",
  "tika-abh02t:1227_4": "mūlabhāvato padhānanti “kammajarūpappavattiṃ sandhāyā”ti vuttaṃ. Acittuppādakattā",
  "tika-abh02t:1227_5": "abyābajjhatāya nirodhasamāpattiyā nibbānapaṭibhāgatā veditabbā. Pade padaṃ akkamitvāti",
  "tika-abh02t:1227_6": "lakuṇḍakapādatāya attano akkantapadasamīpe padaṃ nikkhipitvā. Yo hi sīghapadavikkamo",
  "tika-abh02t:1227_7": "lakuṇḍakapādo, so idhādhippetoti āha “lahuṃ lahuṃ akkamitvāti attho”ti. Saheva nirujjhantīti",
  "tika-abh02t:1227_8": "rūpaṃ kammajamidhādhippetanti katvā vuttaṃ. Utujaṃ pana cutito uddhampi pavattati",
  "tika-abh02t:1227_9": "eva. Pubbe vuttanti “rūpassa sattarasacittakkhaṇā, arūpassa tato ekabhāgo”ti evaṃ",
  "tika-abh02t:1227_10": "vuttaṃ addhānappakāraṃ.",
  "tika-abh02t:1228_0": "Ekuppādatoti samānuppādato. Samānattho hi ayaṃ eka-saddo. Eko daṭṭhabbākāroti eko",
  "tika-abh02t:1228_1": "ñātapariññāya passitabbākāro. Evañhi soḷasākārā siyuṃ, itarathā vīsati, tato adhikā",
  "tika-abh02t:1228_2": "vā ete ākārā bhaveyyuṃ. Tassāti pacchimakammajassa. Heṭṭhā soḷasaketi pariyosānasoḷasakassa",
  "tika-abh02t:1228_3": "anantarātītasoḷasake. Pacchimassāti tattha pacchimacittassa. Nānānirodhabhāvaṃ viya",
  "tika-abh02t:1228_4": "ekuppādabhāvampi pacchimakammajassa ṭhapane kāraṇaṃ anicchanto “yadi panā”ti sāsaṅkaṃ",
  "tika-abh02t:1228_5": "vadati. “Sabbampī”tiādinā tattha atippasaṅgaṃ dasseti. Vajjetabbaṃ nānuppādaṃ ekanirodhaṃ.",
  "tika-abh02t:1228_6": "Gahetabbaṃ ekuppādanānānirodhaṃ. Ubhayampi tadā natthi anuppajjanato. Tenevāha “kammajarūpassa",
  "tika-abh02t:1228_7": "anuppattito”ti. Tato pubbeti pacchimakammajarūpuppajjanato oraṃ. Aññassāti yassa",
  "tika-abh02t:1228_8": "cittassa uppādakkhaṇe uppannaṃ, tato aññassa cittassa. Ṭhitikkhaṇe uppannassa ekuppādatā,",
  "tika-abh02t:1228_9": "bhaṅgakkhaṇe uppannassa nānānirodhatā ca natthīti āha “ṭhitibhaṅgakkhaṇesu uppannarūpāni",
  "tika-abh02t:1228_10": "vajjetvā”ti. Tenāti rūpena. “Saṅkhalikassa viya sambandho”ti etena avicchinnasambandho",
  "tika-abh02t:1228_11": "idha “paveṇī”ti adhippetoti dasseti. Aññathāti vicchijjamānampi gahetvā “paveṇī”ti",
  "tika-abh02t:1228_12": "vuccamāne. Na hi rūpadhammānaṃ arūpadhammānaṃ viya anantarapaccayabhāvo atthīti rūpadhammānaṃ",
  "tika-abh02t:1228_13": "bhaṅgakkhaṇe uppannarūpadhamme aggahetvā “aṭṭhacattālīsā”ti vuttaṃ. Tesaṃ pana gahaṇe",
  "tika-abh02t:1228_14": "ekūnapaññāsāva siyāti āha “ekūnapaññāsakammajiyavacanaṃ kattabbaṃ siyā”ti.",
  "tika-abh02t:1229_0": "Sudīpanattāti sukhadīpanattā, nayadassanabhāvena vā suṭṭhu dīpanattā. Tenevāha “etena",
  "tika-abh02t:1229_1": "hi nayenā”tiādi. Tattha tanti rūpaṃ. Tenāti rūpena. Ubhayatthāti pacchimakammajarūpappavattiyaṃ,",
  "tika-abh02t:1229_2": "tato pubbe ca. Aññassāti ekassa cittassa ṭhitikkhaṇe uppajjitvā tato aññassa cittassa.",
  "tika-abh02t:1229_3": "Tassāti rūpassa. Ettha ca pacchimakammajarūpappavattiyaṃ nirujjhanakanti vuttaṃ tato",
  "tika-abh02t:1229_4": "puretarappavattaṃ rūpaṃ veditabbaṃ. Catusantatikarūpenātiādi yathāvuttasaṅgahagamanadassanaṃ.",
  "tika-abh02t:1229_5": "Etthāti etasmiṃ nānuppādekanirodhatādīpane. Ṭhitikkhaṇeti arūpassa rūpassa ca ṭhitikkhaṇe",
  "tika-abh02t:1229_6": "uppannassa rūpassa ca arūpassa ca dassitattā. Adassitassāti yathā eva ettha, evaṃ",
  "tika-abh02t:1229_7": "tattha vibhajitvā adassitassa. Kasmā panettha pacchimakammajena dīpanāyaṃ samatiṃsakammajarūpaggahaṇaṃ",
  "tika-abh02t:1229_8": "katanti āha “samatiṃsa…pe… yojita”nti. Tato kammato jātā taṃkammajā, tesu. Saṅkharotīti",
  "tika-abh02t:1229_9": "saṅkhāro, jīvitañca taṃ saṅkhāro cāti jīvitasaṅkhāro, āyu. Jīvitena saṅkharīyantīti",
  "tika-abh02t:1229_10": "jīvitasaṅkhārā, usmādayo.",
  "tika-abh02t:1230_0": "Aññassa uppādakkhaṇeti yassa cittassa uppādakkhaṇe uppannaṃ rūpaṃ aññassa tato sattarasamassa",
  "tika-abh02t:1230_1": "uppādakkhaṇe, ṭhitikkhaṇe uppannaṃ aññassa ṭhitikkhaṇeti sambandho. “Vuttanti adhippāyo”ti",
  "tika-abh02t:1230_2": "idaṃ pāḷiyā virujjhantampi aṭṭhakathāyaṃ āgatabhāvadassanatthaṃ vuttanti ayamettha",
  "tika-abh02t:1230_3": "adhippāyoti attho. Kasmāti cittasamuṭṭhānarūpaṃ sandhāya pāḷi pavattā, aṭṭhakathāyaṃ",
  "tika-abh02t:1230_4": "pana kammajarūpanti sā tāya kena kāraṇena virujjhatīti āha “catu…pe… bhavitabbattā”ti,",
  "tika-abh02t:1230_5": "nipphannassāti adhippāyo. Tenāha aṭṭhakathāyaṃ “yo cāyaṃ cittasamuṭṭhānassa…pe… kammādisamuṭṭhānassāpi",
  "tika-abh02t:1230_6": "ayameva khaṇaniyamo”ti. Etehīti yathānīto yamakapāṭho, “kāyasaṅkhāro cittasamuṭṭhāno”tiādiko",
  "tika-abh02t:1230_7": "aṭṭhakathāpadesoti etehi. Natthiyeva ekuppādaekanirodhadīpanatoti adhippāyo. Tena",
  "tika-abh02t:1230_8": "hi vuttaṃ “yena cittena saddhiṃ uppajjati, tato paṭṭhāya sattarasamena saddhiṃ nirujjhatī”tiādi.",
  "tika-abh02t:1231_0": "Puna “etehī”ti iminā ekuppādanānānirodhanānuppādaekanirodhadīpanavasena pavattā aṭṭhakathāpadesā",
  "tika-abh02t:1231_1": "gahitāti veditabbaṃ, ubhayatthāpi vā etehi ācariyehīti attho. Tatiyo bhāgo, tena",
  "tika-abh02t:1231_2": "adhikā soḷasacittakkhaṇāyukatā tatiya…pe… yukatā vuttāti sambandho. Tatiya bhāgoti",
  "tika-abh02t:1231_3": "ca uppādaṭṭhitikkhaṇe upādāya bhaṅgakkhaṇo adhippeto. Yasmiṃ ekādasa cittakkhaṇā",
  "tika-abh02t:1231_4": "atītā, avasesapañcacittakkhaṇāyuke, yasmiṃ pañcadasa cittakkhaṇā atītā, avasesaekacittakkhaṇāyuke",
  "tika-abh02t:1231_5": "tasmiṃyeva ārammaṇeti yojetabbaṃ. Ubhayañcetaṃ yathākkamaṃ manodvāre pañcadvāre ca",
  "tika-abh02t:1231_6": "āpāthagataṃ veditabbaṃ. Na kho panevaṃ sakkā viññātuṃ ekacittakkhaṇātītaṃ ārammaṇaṃ",
  "tika-abh02t:1231_7": "sandhāya paṭiccasamuppādavibhaṅgaṭṭhakathāyaṃ tathā vuttanti dassento “na hi sakkā”tiādimāha.",
  "tika-abh02t:1231_8": "Pañcadasāti atirekapañcadasa cittakkhaṇā atītāti sambandho. “Tasmā”tiādinā yattha",
  "tika-abh02t:1231_9": "khaṇekadesaṃ aggahitanti na sakkā vattuṃ, tameva dasseti. Evaṃ tāva na rūpaṃ sattarasacittakkhaṇāyukaṃ,",
  "tika-abh02t:1231_10": "nāpi tatiyabhāgādhikasoḷasacittakkhaṇāyukaṃ, atha kho soḷasacittakkhaṇāyukamevāti dassitaṃ hoti.",
  "tika-abh02t:1232_0": "Kasmā panettha rūpameva samānepi aniccasaṅkhatādibhāve cirāyukaṃ jātanti? Dandhaparivattibhāvato.",
  "tika-abh02t:1232_1": "Arūpadhammā hi sārammaṇā cittapubbaṅgamā, te yathābalaṃ attano ārammaṇavibhāvanavasena",
  "tika-abh02t:1232_2": "pavattantīti tadatthanipphattisamanantarameva nirujjhanato lahuparivattino. Tenāha",
  "tika-abh02t:1232_3": "bhagavā, “nāhaṃ, bhikkhave, aññaṃ ekadhammampi samanupassāmi evaṃ lahuparivattaṃ,",
  "tika-abh02t:1232_4": "yadidaṃ, bhikkhave, citta”nti. Rūpadhammā pana anārammaṇā, te ārammaṇavasena arūpadhammehi",
  "tika-abh02t:1232_5": "vibhāvetabbā. Sā ca nesaṃ vohārānuguṇā vibhāvetabbatā attano dandhaparivattitāya,",
  "tika-abh02t:1232_6": "tesañca lahuparivattitāya soḷasahi sattarasahi vā cittakkhaṇehi nippajjatīti rūpamevettha",
  "tika-abh02t:1232_7": "cirāyukaṃ jātaṃ. Kiñca – lahuviññāṇavisayasantatimattādhīnavuttitāya tiṇṇaṃ khandhānaṃ,",
  "tika-abh02t:1232_8": "ārammaṇūpaladdhimattabhāvato viññāṇassa ca lahuparivattitā, dandhamahābhūtappaccayatāya",
  "tika-abh02t:1232_9": "pana rūpassa dandhaparivattitā. Nānādhātūsu tathāgatasseva yathābhūtañāṇaṃ, tena",
  "tika-abh02t:1232_10": "ca rūpameva purejātapaccayo vutto, pacchājātapaccayo ca tassevāti na ettha aniccasaṅkhatādibhāvasāmaññena",
  "tika-abh02t:1232_11": "rūpārūpaṃ samānāyukaṃ parikappetabbaṃ. Vuttanayena rūpameva cirāyukanti niṭṭhamettha gantabbaṃ.",
  "tika-abh02t:1233_0": "Yathā ca rūpassa sattarasacittakkhaṇāyukatā, tatiyabhāgādhikasoḷasacittakkhaṇāyukatā",
  "tika-abh02t:1233_1": "vā na hoti, taṃ dassetvā yvāyaṃ aṭṭhakathāyaṃ cittassa ṭhitikkhaṇe rūpuppādo vutto,",
  "tika-abh02t:1233_2": "tattha ṭhitikkhaṇameva tāva cittassa ananujānanto “yo cettha…pe… vicāretabbo”ti vatvā",
  "tika-abh02t:1233_3": "yamake uppannauppajjamānavārādipāḷiṃ āharanto “cittayamake”tiādimāha. Tattha paripuṇṇavissajjaneti",
  "tika-abh02t:1233_4": "ubhayampi yamakapadaṃ ahāpetvā katavissajjane. Uppādakkhaṇe anāgatañcāti uppādakkhaṇe",
  "tika-abh02t:1233_5": "ca cittaṃ, anāgatañca cittaṃ na niruddhaṃ, nirujjhamānanti attho. Ṭhitikkhaṇābhāvaṃ",
  "tika-abh02t:1233_6": "cittassa dīpetīti uppannauppajjamānavārādīsu “ṭhitikkhaṇe”ti avacanaṃ cittassa ṭhitikkhaṇaṃ",
  "tika-abh02t:1233_7": "nāma natthīti imamatthaṃ dīpeti bodheti. Na hi yathādhammasāsane abhidhamme labbhamānassa",
  "tika-abh02t:1233_8": "avacane kāraṇaṃ dissatīti adhippāyo. Na kevalamabhidhamme avacanameva cittassa ṭhitikkhaṇābhāvajotakaṃ,",
  "tika-abh02t:1233_9": "apica kho suttantapāḷipīti dassento “suttesupī”tiādimāha. Tattha aññathattaṃ nāma",
  "tika-abh02t:1233_10": "pubbāparaviseso. Khaṇadvayasamaṅgiṃ ṭhitanti paccuppannassa ṭhitabhāvamāha. Aññathattaṃ",
  "tika-abh02t:1233_11": "pana santāneyeva veditabbaṃ.",
  "tika-abh02t:1234_0": "Ettha ca keci “yathābhūto dhammo uppajjati, kiṃ tathābhūtova bhijjati, udāhu aññathābhūto?",
  "tika-abh02t:1234_1": "Yadi tathābhūtova bhijjati, na jaratāya sambhavo. Atha aññathābhūto, añño eva soti",
  "tika-abh02t:1234_2": "sabbathāpi ṭhitikkhaṇassa abhāvoyevā”ti vadanti. Tattha ekadhammādhārabhāvepi uppādanirodhānaṃ",
  "tika-abh02t:1234_3": "aññova uppādakkhaṇo, añño nirodhakkhaṇo. Uppādāvatthañhi upādāya uppādakkhaṇo, nirodhāvatthaṃ",
  "tika-abh02t:1234_4": "upādāya nirodhakkhaṇo. Uppādāvatthāya ca bhinnā nirodhāvatthāti ekasmiṃyeva sabhāvadhamme",
  "tika-abh02t:1234_5": "yathā icchitabbā, aññathā aññova dhammo uppajjati, añño dhammo nirujjhatīti āpajjeyya,",
  "tika-abh02t:1234_6": "evaṃ nirodhāvatthāya viya nirodhābhimukhāvatthāyapi bhavitabbaṃ. Sā ṭhiti, jaratā",
  "tika-abh02t:1234_7": "cāti sampaṭicchitabbametaṃ. Yadi evaṃ kasmā pāḷiyaṃ ṭhitikkhaṇo na vuttoti? Vineyyajjhāsayānurodhena",
  "tika-abh02t:1234_8": "nayadassanavasena pāḷi gatāti veditabbā. Abhidhammadesanāpi hi kadāci vineyyajjhāsayānurodhena",
  "tika-abh02t:1234_9": "pavattati. Tathā hi rūpassa uppādo “upacayo, santatī”ti bhinditvā desito. Hetusampayuttadukādidesanā",
  "tika-abh02t:1234_10": "cettha nidassitabbā.",
  "tika-abh02t:1235_0": "“Yassa vā panā”tiādi pucchāvacanaṃ. Tassa “no”ti vissajjanaṃ. Samudayasaccaṃ nirujjhatīti",
  "tika-abh02t:1235_1": "cittuppādassa nirodhakkhaṇo vutto. Ayamettha adhippāyo – yadi cittassa bhaṅgakkhaṇe",
  "tika-abh02t:1235_2": "rūpaṃ uppajjeyya, taṃ dukkhasaccanti katvā “no”ti vattuṃ na sakkā, vuttañcetaṃ. Tasmā",
  "tika-abh02t:1235_3": "viññāyati “cittassa nirodhakkhaṇe rūpuppādo natthī”ti. Tayidamakāraṇaṃ. Arūpalokañhi",
  "tika-abh02t:1235_4": "sandhāya, cittasamuṭṭhānarūpaṃ vā “no”ti sakkā vattunti. Ayañhi yamakadesanāya pakati,",
  "tika-abh02t:1235_5": "yadidaṃ yathāsambhavayojanā. Etena “na ca cittasamuṭṭhānarūpamevā”tiādivacanaṃ paṭikkhittaṃ",
  "tika-abh02t:1235_6": "daṭṭhabbaṃ. Atha vā paccāsattiñāyena yaṃ samudayasaccaṃ nirujjhati, tena yaṃ dukkhasaccaṃ",
  "tika-abh02t:1235_7": "uppādetabbaṃ cittacetasikatappaṭibaddharūpasaṅkhātaṃ, tassa tadā uppatti natthīti",
  "tika-abh02t:1235_8": "“no”ti vissajjanaṃ, na sabbassa.",
  "tika-abh02t:1236_0": "Sahuppādekanirodhavacanatoti “yassa kāyasaṅkhāro nirujjhati, tassa cittasaṅkhāro",
  "tika-abh02t:1236_1": "nirujjhatīti? Āmantā”ti evaṃ sahuppādasahanirodhavacanato. Tena vacanenāti “yassa",
  "tika-abh02t:1236_2": "kāyasaṅkhāro”tiādivacanena. Aññarūpānanti kammautuāhārajarūpānaṃ. Sahuppādasahanirodhādikānanti",
  "tika-abh02t:1236_3": "etthāyaṃ yojanā – appaṭikkhittasahuppādasahanirodhaananuññātanānuppādanānānirodhaanivāritaabyākatabhāvānaṃ",
  "tika-abh02t:1236_4": "kammajādīnanti. Etenāti “yassa kusalā dhammā uppajjantī”tiādikena pāṭhena, “na cittasamuṭṭhānarūpamevā”ti",
  "tika-abh02t:1236_5": "yuttivacanena ca. Yamakapāḷianussaraṇeti yathādassitacittayamakapāḷiyā yathārutavaseneva",
  "tika-abh02t:1236_6": "anussaraṇe vijjamāne. Bhijjamānatāti cittassa bhijjamānatā nāma nirujjhamānatā ṭhitiyā",
  "tika-abh02t:1236_7": "abhāvato. Sahāyabhāvaṃ nāpi gacchati nissayatthibhāvādinā paccayabhāvābhāvato. Uppādakkhaṇe",
  "tika-abh02t:1236_8": "eva hi anantarādipaccayalābhena cittassa balavatā. Evañca satīti evañca utunāpi bhavaṅgacittassa",
  "tika-abh02t:1236_9": "uppādakkhaṇeyeva rūpasamuṭṭhāpane sati. Taṃcittakkhaṇeti tassa cittassa khaṇe, khaṇadvayepīti",
  "tika-abh02t:1236_10": "attho. Tenevāti atilahuparivattibhāveneva. Atha vā tenevāti dandhaparivattikatāya",
  "tika-abh02t:1236_11": "rūpassa sakalaṃ ekacittakkhaṇaṃ uppajjamānabhāveneva. Tanti cittaṃ. Paṭisandhicittaṃ",
  "tika-abh02t:1236_12": "sampayuttadhammānaṃ viya sahajātarūpadhammānampi sahajātādipaccayena paccayo hotīti",
  "tika-abh02t:1236_13": "āha “paṭisandhito uddha”nti. Cittasamuṭṭhānānaṃ cittaṃ sahajātādipaccayo hotiyevāti",
  "tika-abh02t:1236_14": "vuttaṃ “acittasamuṭṭhānāna”nti. Tadanantaranti yena cittena sahuppannaṃ, tassa cittassa",
  "tika-abh02t:1236_15": "anantaraṃ. Tanti rūpaṃ. Tadanantaraṃ cittanti sahuppannacittānantaraṃ cittaṃ. Yadi",
  "tika-abh02t:1236_16": "evanti yadi sakalaṃ cittakkhaṇaṃ rūpaṃ uppajjamānameva hoti, cittassa uppādakkhaṇe",
  "tika-abh02t:1236_17": "eva rūpassa uppādārambhoti āha “na, cittanirodhakkhaṇe rūpuppādārambhābhāvato”ti.",
  "tika-abh02t:1236_18": "Cittakkhaṇeti attanā sahuppannacittassa khaṇe. Tanti rūpaṃ. Rūpasamuṭṭhāpanapurejātapaccayakiccanti",
  "tika-abh02t:1236_19": "rūpasamuṭṭhāpanakiccañca purejātapaccayakiccañca. Ṭhitippattivisesālābhanti ṭhitippattiyā",
  "tika-abh02t:1236_20": "laddhabbo yo viseso, tassa alābhaṃ. Idaṃ vuttanti “yena sahuppajjati, taṃcittakkhaṇe",
  "tika-abh02t:1236_21": "rūpaṃ uppajjamānamevā”ti idaṃ pariyāyena vuttaṃ.",
  "tika-abh02t:1237_0": "Yaṃ yassa sambandhibhāvena vuttaṃ, taṃ dūre ṭhitampi tena sambandhanīyanti āha “tato",
  "tika-abh02t:1237_1": "paraṃ…pe… etena saha sambandho”ti. Tasmā “tato”ti ettha taṃsaddena cutiṃ paccāmasatīti",
  "tika-abh02t:1237_2": "vuttaṃ “cutito paranti attho”ti.",
  "tika-abh02t:1238": "Natthīti katvāti yadipi yathā aṭṭhakathāyaṃ vuttaṃ, tathā ekuppādekanirodhatā rūpānaṃ arūpehi, arūpānañca rūpehi natthi. Yathā ca amhehi vuttaṃ, tathā atthevāti adhippāyo.",
  "tika-abh02t:1239": "Catutthassa pakārassa vuccamānattā “tayo pakāre āhā”ti vuttaṃ.",
  "tika-abh02t:1240_0": "“Tesaṃyeva rūpānaṃ kāyavikāro”tiādinā parinipphannānaṃ vikārādibhāvaṃ dassetvā “sabbaṃ",
  "tika-abh02t:1240_1": "parinipphannaṃ saṅkhatamevā”ti vadantena parinipphannatāpariyāyo dassito. Pubbantāparantaparicchinnoti",
  "tika-abh02t:1240_2": "pātubhāvaviddhaṃsabhāvaparicchinno, udayabbayaparicchinno vā. “Ayaṃ datto nāma hotū”tiādinā",
  "tika-abh02t:1240_3": "nāmakaraṇaṃ nāmaggahaṇaṃ. Samāpajjanaṃ nirodhasamāpattiyā samathavipassanānukkamena",
  "tika-abh02t:1240_4": "nāmakāyassa nirodhameva. Ādi-saddena sattakasiṇādipaññattiyā paññāpanaṃ saṅgaṇhāti.",
  "tika-abh02t:1240_5": "Nipphādiyamānoti sādhiyamāno.",
  "tika-abh02t:1241": "Pakiṇṇakakathāvaṇṇanā niṭṭhitā.",
  "tika-abh02t:1242": "Kamādivinicchayakathāvaṇṇanā",
  "tika-abh02t:1243_0": "Uppattikkamādīsu desanākkamopi labbhatevāti “cattāro satipaṭṭhānātiādiko desanākkamovā”ti",
  "tika-abh02t:1243_1": "vuttaṃ. Anupubbukkaṃsatoti dānasīlakāmādīnavādidassananekkhammakathānaṃ anukkamena",
  "tika-abh02t:1243_2": "ukkaṭṭhabhāvato kathānaṃ anupubbukkaṃsatā vuttā. Tena ukkaṃsakkamo nāmāyaṃ visuṃ",
  "tika-abh02t:1243_3": "kamoti dasseti. Tathāpi dānādīnaṃ desanākkamāvarodhane kāraṇamāha “uppattiādivavatthānābhāvato”ti.",
  "tika-abh02t:1243_4": "Tattha ādi-saddena pahānapaṭipattibhūmikkame saṅgaṇhāti. “Cakkhuādīnampi visayabhūta”nti",
  "tika-abh02t:1243_5": "iminā pañcarūpindriyagocaratā adhippetāti āha “ekadesenā”tiādi. Ekadesenāti bāhiroḷārikāyatanehi.",
  "tika-abh02t:1243_6": "Etthāti “yaṃ vedayati, taṃ sañjānātī”ti etasmiṃ pade vuttanayena.",
  "tika-abh02t:1244_0": "Taṃsabhāvatānivattanatthanti anāsavadhammasabhāvatānivattanatthaṃ. Anāsavā khandhesveva",
  "tika-abh02t:1244_1": "vuttāti attho sāsavānampi khandhesu vuttattā. Nanu ca anāsavadhammo khandhesu avuttopi",
  "tika-abh02t:1244_2": "atthīti? Saccaṃ atthi, khandhādhikāre khandhapariyāpannā eva anāsavā gayhantīti nāyaṃ doso.",
  "tika-abh02t:1245_0": "Yathā phassādayo visesato tadanuguṇavuttitāya saṅkhatābhisaṅkharaṇasabhāvāti saṅkhārakkhandhe",
  "tika-abh02t:1245_1": "samavaruddhā, na evaṃ vedanāsaññāviññāṇānīti rūpadhammā viya tāni visuṃ khandhabhāvena",
  "tika-abh02t:1245_2": "vuttāni. Etena phassādīnaṃ visuṃ khandhasaddavacanīyatābhāvo vuttoti veditabbo. Tena",
  "tika-abh02t:1245_3": "vuttaṃ “phusanādayo panā”tiādi. Itiādīnañca suttānanti ettha ādi-saddena “rūpe kho,",
  "tika-abh02t:1245_4": "bhikkhave, sati rūpaṃ upādāya rūpaṃ abhinivissa uppajjanti saṃyojanābhinivesavinibandhā.",
  "tika-abh02t:1245_5": "Vedanāya…pe… saññāya… saṅkhāresu… viññāṇe sati viññāṇaṃ upādāya viññāṇaṃ abhinivissa",
  "tika-abh02t:1245_6": "uppajjanti saṃyojanābhinivesavinibandhā”ti, tathā “ahaṃ rūpaṃ, mama rūpanti pariyuṭṭhaṭṭhāyī",
  "tika-abh02t:1245_7": "hotī”ti ca evamādīnaṃ suttapadānaṃ saṅgaho daṭṭhabbo. Etenāti attanā dassitasuttena.",
  "tika-abh02t:1245_8": "Vakkhamānasuttavasena cāti “rūpe kho, bhikkhave, satī”tiādikassa aṭṭhakathāyaṃ vakkhamānassa",
  "tika-abh02t:1245_9": "suttassa vasena. “Parittārammaṇādivasena na vattabbā”ti etena navattabbārammaṇāpi",
  "tika-abh02t:1245_10": "diṭṭhi khandhe eva nissāya uppajjati, pageva khandhārammaṇāti dasseti.",
  "tika-abh02t:1246": "Vedanākāraṇāyāti vedanāyātanāya. Chādāpanatoti rocāpanato. Bāhullenāti bahulabhāvena. Upādānakkhandhā hi bāhullappavattikā, na itare.",
  "tika-abh02t:1247_0": "Puṭaṃ katvāti ca chattasadisaṃ puṭaṃ bandhaṃ katvā. Vatthumhīti cakkhādivatthumhi.",
  "tika-abh02t:1247_1": "Vaṭṭagatavedanaṃ sandhāya vuttaṃ. Sā hi idha daṭṭhabbabhāve ṭhitā. Ūnehīti vatthunā, kilesehi ca ūnehi.",
  "tika-abh02t:1248_0": "Māyāyāti indajālādimāyāya payogo māyāti adhippāyenāha “māyāya dassitaṃ rūpaṃ ‘māyā’ti",
  "tika-abh02t:1248_1": "āhā”ti. Vatthubhāvāditoti ādi-saddena ārammaṇasampayuttādike saṅgaṇhāti. Katthacīti",
  "tika-abh02t:1248_2": "rūpakkhandhādike. Koci visesoti asubhādikova.",
  "tika-abh02t:1249_0": "Tassāti ajjhattikarūpassa. Yassa kāmarāgappahānamukhena sabbarāgappahānaṃ sambhavati,",
  "tika-abh02t:1249_1": "taṃ sandhāyāha “kāmarāgamukhena vā sabbalobhappahānaṃ vadatī”ti. Yojetabbanti vedanāya",
  "tika-abh02t:1249_2": "chandarāgaṃ pajahanto tassā samudayabhūte phassepi chandarāgaṃ pajahatīti yojetabbanti.",
  "tika-abh02t:1249_3": "Pariññattayassa yojanā pākaṭā eva.",
  "tika-abh02t:1250": "Tatoti dukkhuppādanasukhavināsanānaṃ adassanato. Bhindatīti vināseti. Tanti manosañcetanāhāraṃ ñātatīraṇapariññāhi pariggaṇhāti tīreti.",
  "tika-abh02t:1251_0": "Taṃ pajahantoti avijjaṃ pajahanto. Parāmaṭṭhanti parāmāsasaṅkhātāya diṭṭhiyā niccādivasena",
  "tika-abh02t:1251_1": "gahitaṃ. Viññāṇaṃ niccato passanto diṭṭhupādānaṃ upādiyatīti ayamattho “tadevidaṃ",
  "tika-abh02t:1251_2": "viññāṇaṃ sandhāvati saṃsarati, anañña”ntiādisuttapadehi dīpetabbo.",
  "tika-abh02t:1252": "Kamādivinicchayakathāvaṇṇanā niṭṭhitā.",
  "tika-abh02t:1253": "Suttantabhājanīyavaṇṇanā niṭṭhitā.",
  "tika-abh02t:1254": "2. Abhidhammabhājanīyavaṇṇanā",
  "tika-abh02t:1255_0": "34. Taṃ vatvāti taṃ bhūmivasena jānitabbataṃ “sabbāpi catubhūmikavedanā”tiādinā vatvā.",
  "tika-abh02t:1255_1": "Sampayuttato dassitatādīti ettha ādi-saddena hetujātibhūmiindriyavatthusamphassajabhedato",
  "tika-abh02t:1255_2": "dassitataṃ anavasesato saṅgaṇhāti.",
  "tika-abh02t:1256_0": "Yadipi taṃ-saddo pubbe vuttassa sāmaññato paṭiniddeso, tathāpi anantarameva paccāmasituṃ",
  "tika-abh02t:1256_1": "yutto itarattha asambhavatoti āha “aṭṭha…pe… yojanā”ti. “Aṭṭhavidhattābhāvato”ti",
  "tika-abh02t:1256_2": "iminā taṃ asambhavaṃ dasseti.",
  "tika-abh02t:1257": "Pūraṇatthameva vutto, apubbatābhāvatoti attho.",
  "tika-abh02t:1258_0": "Gahaṇavaḍḍhanavasenāti gahaṇassa vaḍḍhanavasena. Gahaṇanti cettha kathanaṃ daṭṭhabbaṃ,",
  "tika-abh02t:1258_1": "tassa vaḍḍhanaṃ tasmiṃ tasmiṃ ṭhāne avuttassa kathanaṃ. Tenāha “pubbe gahitato aññassa",
  "tika-abh02t:1258_2": "gahaṇaṃ vaḍḍhana”nti, tato eva ca “purimagahite aññupacayavasenā”ti vuttaṃ. “Vaḍḍhanasaddo",
  "tika-abh02t:1258_3": "chedanattho”ti idaṃ yathā asivā “sivā”ti, diṭṭhañca “adiṭṭha”nti vuccati, evaṃ daṭṭhabbaṃ.",
  "tika-abh02t:1258_4": "Nayanīharaṇanti nīyatīti nayo, desanā, tassa nīharaṇaṃ pavattanaṃ. Vaḍḍhanakanayoti",
  "tika-abh02t:1258_5": "yathāvuttavaḍḍhanakavasena pavatto desanānayo. Aññe bhedāti ekavidhacatubbidhādayo",
  "tika-abh02t:1258_6": "bhedā. Yadi avisiṭṭhā, kasmā vuttāti āha “tathāpī”tiādi. Tattha paññāppabhedajananatthanti",
  "tika-abh02t:1258_7": "dhammavisayāya pabhedagatāya paññāya vineyyānaṃ nibbattanatthaṃ, vijjāṭṭhānādivasena",
  "tika-abh02t:1258_8": "vineyyānaṃ dhammapaṭisambhidāya uppādanatthanti attho. Abhiññeyyadhammavibhāgatāya",
  "tika-abh02t:1258_9": "sammasanavārassa visayabhāvato vuttaṃ “ekekassa vārassa gahitassa niyyānamukhabhāvato”ti.",
  "tika-abh02t:1258_10": "Itarepi bhedā vuttāti duvidhatividhabhedānaṃ yaṃ nānattaṃ, tassa vasena itare bhedā",
  "tika-abh02t:1258_11": "anānattāpi yathāvuttakāraṇato vuttā. “Na kevala”ntiādinā bhedānaṃ aññamaññapekkhataṃ",
  "tika-abh02t:1258_12": "dassetvā “tasmā”tiādinā tesaṃ visiṭṭhataṃ dasseti.",
  "tika-abh02t:1259_0": "Yathā dukamūlakādīsu bhedā gaṇanānupubbiyā pavattā pabhedantarāpekkhā, na evamete.",
  "tika-abh02t:1259_1": "Ete pana sattavidhādibhedā pabhedantaranirapekkhā kevalaṃ bahuvidhabhāvasāmaññeneva",
  "tika-abh02t:1259_2": "vuttāti dasseti “aññappabhedanirapekkhā”tiādinā. Dukatikapadatthānaṃ yathārahaṃ apekkhitabbāpekkhakabhāvena",
  "tika-abh02t:1259_3": "vuttattā yathā duke ṭhapetvā vuttā tikā tattha pakkhittā nāma jātā, evaṃ tikadukapadatthānaṃ",
  "tika-abh02t:1259_4": "apekkhitabbāpekkhakabhāvena vuttattā duke vatvā vuttesupi tikesu te pakkhittā nāma",
  "tika-abh02t:1259_5": "hontīti āha “parato…pe… yojitattā”ti.",
  "tika-abh02t:1260_0": "Samānavīthiyanti ekavīthiyaṃ. Cakkhusaṅghaṭṭanāyāti cakkhurūpapaṭighātena. Soti cakkhurūpapaṭighāto.",
  "tika-abh02t:1260_1": "Taduppādikāti tassa cakkhusamphassassa uppādikā. Sāti āvajjanavedanā. Nanu ca vedanāpaccayo",
  "tika-abh02t:1260_2": "phasso vutto, na phassapaccayā vedanāti? Na, vedanāsīsena cittuppādassa gahitattāti.",
  "tika-abh02t:1260_3": "Tappayojanattāti cakkhusamphassapayojanattā. Payojayatīti payojanaṃ, phalaṃ.",
  "tika-abh02t:1261_0": "Rūpāvacarārūpāvacarānaṃ vipākānanti adhippāyo. Te hi idha aggahitā. Tenevāha “tesaṃ",
  "tika-abh02t:1261_1": "sayameva manodvārabhūtattā”tiādi. Tatoti bhavaṅgato. Cakkhusamphassapaccayādikusalādīnanti",
  "tika-abh02t:1261_2": "ettha purimena ādi-saddena “sotasamphassapaccayā”ti evamādayo saṅgahitā, dutiyena",
  "tika-abh02t:1261_3": "akusalādayo. “Kāmāvacaraaṭṭhakusalacittavasenā”tiādinā kusalābyākatānampi kāmāvacarānaṃyeva",
  "tika-abh02t:1261_4": "yojitattā vuttaṃ “samānavīthiyaṃ labbhamānatā aṭṭhakathāyaṃ vuttā”ti. Vedanāpītisanidassanattikavajjānaṃ",
  "tika-abh02t:1261_5": "ekūnavīsatiyā tikānaṃ vasena ekūnavīsaticatuvīsatikā. Yadi asamānavīthiyampi kusalādīnaṃ",
  "tika-abh02t:1261_6": "labbhamānatā yojetabbā, atha kasmā samānavīthiyaṃyeva yojitāti āha “aṭṭhakathāyaṃ",
  "tika-abh02t:1261_7": "panā”tiādi. Tenevāti asamānavīthiyaṃ appaṭikkhittattāyeva.",
  "tika-abh02t:1262_0": "Cittasambandhoti cittena sambandho cittasambandhaṃ katvā cittasīsena vedanāya kathanaṃ.",
  "tika-abh02t:1262_1": "Tikabhūmivasenāti kusalattikāditikavasena, kāmāvacarādibhūmivasena ca. Dvāratikavasenāti",
  "tika-abh02t:1262_2": "cakkhādiuppattidvāravasena, kusalattikāditikavasena ca. Yattha katthacīti dīpetabbassa",
  "tika-abh02t:1262_3": "atthassa visesābhāvato sattavidhabhedādīsu yattha katthaci. Na ca dvāraṃ anāmaṭṭhanti",
  "tika-abh02t:1262_4": "yojanā. Tena sattavidhabhedato tiṃsavidhabhede visesaṃ dasseti. Yadipi ubhayattha",
  "tika-abh02t:1262_5": "bhūmiyo āgatā, rūpāvacarādibhūmiāmasanena pana asamānavīthiyaṃ labbhamānatā dassitāti",
  "tika-abh02t:1262_6": "āha “atibyattā ca ettha samānāsamānavīthīsu labbhamānatā”ti. Sukhadīpanāni honti",
  "tika-abh02t:1262_7": "dvārabhūmiāmasanamukhena vedanākkhandhassa vibhattattā. Na bhūmiyo apekkhitvā ṭhapitāti",
  "tika-abh02t:1262_8": "kathetabbabhāvena bhūmiyo apekkhitvā na ṭhapitā, bhūmivibhāgena na kathitāti attho.",
  "tika-abh02t:1262_9": "Apekkhitabbarahitāti dvārabhūmīnaṃ aggahitattā ākaṅkhitabbadvārādivisesarahitā.",
  "tika-abh02t:1263_0": "“Upanissayakoṭiyā”ti ettha nippariyāyato pariyāyato ca upanissayakoṭidassanamukhena",
  "tika-abh02t:1263_1": "idhādhippetaupanissayakoṭiṃ dassetuṃ “saddhaṃ upanissāyā”tiādi vuttaṃ. Tattha upanissayānanti",
  "tika-abh02t:1263_2": "vedanāya upanissayabhūtānaṃ. Dassananti cakkhuviññāṇaṃ, disvā vā gahaṇaṃ. Upanissayantabhāvenāti",
  "tika-abh02t:1263_3": "lāmakūpanissayabhāvena. Yadi ghāyanādīni upanissayo bhaveyyuṃ, pakatūpanissayāneva",
  "tika-abh02t:1263_4": "siyuṃ. Pakatūpanissayo ca nānāvīthiyaṃyevāti tadalābhavacanaṃ idha nānāvīthijotakanti",
  "tika-abh02t:1263_5": "dasseti “ghānādidvāresū”tiādinā. Kasiṇaparikammādīnanti kasiṇaparikammasamāpattinibbattanavipassanāvaḍḍhanādīnaṃ.",
  "tika-abh02t:1263_6": "Tadalābhoti upanissayālābho, so ca ghāyanādīhi paresaṃ paṭipattiyā jānituṃ asakkuṇeyyattā.",
  "tika-abh02t:1263_7": "Antimabhavikabodhisattādīnaṃ savanena vinā taṃphusanaṃ siyā mūlūpanissayoti “yebhuyyenā”ti vuttaṃ.",
  "tika-abh02t:1264": "Sampannajjhāsayoti vivaṭṭūpanissayasampattiyā sampannajjhāsayo. Tenāti “evaṃ cakkhuviññāṇa”nti vacanena. Tadupanissayanti tato paraṃ uppannakasiṇarūpadassanādīnaṃ upanissayabhūtaṃ.",
  "tika-abh02t:1265_0": "Thāmagamanaṃ nāma kāmarāgādīnaṃyeva āveṇiko sabhāvoti āha “appahīnakāmarāgādikassa",
  "tika-abh02t:1265_1": "vā”ti. “Rāgo uppanno”tiādinā iṭṭhāniṭṭhārammaṇe rāgapaṭighānaṃ uppattivicāraṇāva",
  "tika-abh02t:1265_2": "vuttā, na nesaṃ kiccavisesoti kiccavisesena vutte dassento “asamapekkhanāyā”tiādimāha.",
  "tika-abh02t:1265_3": "Pavattā vedanāti attho. Pakārantarenāti cakkhusamphassapaccayā uppannakilesānaṃ samatikkamanasaṅkhātena",
  "tika-abh02t:1265_4": "pakārantarena. Tathā bhāvanāvasenāti ettha tathā-saddena cakkhusamphassassa catubhūmikavedanāya",
  "tika-abh02t:1265_5": "upanissayabhāvo eva pakārantarena kathitoti imamevatthaṃ ākaḍḍhati. Bhāvanāyevettha pakārantaraṃ.",
  "tika-abh02t:1266": "Sabbaṃ sammasanaṃ bhāvanāti veditabbā, na nīvaraṇappahānapariññāva.",
  "tika-abh02t:1267": "Aññamaññassa cāti phoṭṭhabbamahābhūtesu itarītarassa, āpodhātuyā ca vasena.",
  "tika-abh02t:1268_0": "Tesanti jātiādīnaṃ, kammatthe cetaṃ sāmivacanaṃ. Sahajātassa manosamphassassa balavapaccayabhāvaṃ",
  "tika-abh02t:1268_1": "dassetīti sambandho. Tassa vā dassanassāti tassa vā jātiādike bhayato dassanavasena",
  "tika-abh02t:1268_2": "pavattassa kāmāvacarañāṇassa.",
  "tika-abh02t:1269_0": "Tadeva attano phalasseva phalabhāvenāti “manosamphasso”ti phassassa kāraṇabhāvena",
  "tika-abh02t:1269_1": "yaṃ vuttaṃ, tadeva viññāṇaṃ attano phalassa phalabhāvena vuttassa phassassa “cakkhusamphassaja”ntiādinā",
  "tika-abh02t:1269_2": "phalabhāvena vattuṃ na yuttaṃ. “Manosamphasso”tiādinā labbhamānopi viññāṇaṃ paṭicca",
  "tika-abh02t:1269_3": "phassassa paccayabhāvo hetuphalasaṅkarapariharaṇatthaṃ na vuttoti vatvā yadipi phasso",
  "tika-abh02t:1269_4": "viññāṇassa paccayo hoti, na pana phassassa viya viññāṇaṃ so tassa visesapaccayo hotīti",
  "tika-abh02t:1269_5": "viññāṇassa cakkhusamphassajāditā na vuttāti dassetuṃ “yasmā vā”tiādi vuttaṃ.",
  "tika-abh02t:1270": "Abhidhammabhājanīyavaṇṇanā niṭṭhitā.",
  "tika-abh02t:1271": "3. Pañhapucchakavaṇṇanā",
  "tika-abh02t:1272_0": "150. Taṃ taṃ samudāyanti taṃ taṃ cittuppādasaṅkhātadhammasamudāyaṃ, anavasesarūpadhammasamudāyañca.",
  "tika-abh02t:1272_1": "Yathāsambhavanti copanaṃ patto saṃvaro chaṭṭhadvāre, itaro chasupīti evaṃ yathāsambhavaṃ.",
  "tika-abh02t:1272_2": "Tatoti abhijjhādomanassādito. Yathāyoganti yo saṃvaritabbo, tadanurūpaṃ.",
  "tika-abh02t:1273": "Katthacīti te eva parivaṭṭe sāmaññena vadati. Katthacīti vā tesu parivaṭṭesu kismiñcipi padese. Kiñcipi appakampi. Ekova paricchedo, na āyatanavibhaṅgādīsu viya nānāti adhippāyo.",
  "tika-abh02t:1274": "Pañhapucchakavaṇṇanā niṭṭhitā.",
  "tika-abh02t:1275": "Khandhavibhaṅgavaṇṇanā niṭṭhitā.",
  "tika-abh02t:1276": "2. Āyatanavibhaṅgo",
  "tika-abh02t:1277": "1. Suttantabhājanīyavaṇṇanā",
  "tika-abh02t:1278_0": "154. Asādhāraṇatoti āveṇikato. Taṃ nesaṃ asādhāraṇabhāvaṃ vipakkhavasena patiṭṭhāpetuṃ",
  "tika-abh02t:1278_1": "sādhāraṇaṃ udāharaṇavasena dasseti “āyatanasaddattho viyā”ti. Atha vā cakkhādiattho",
  "tika-abh02t:1278_2": "eva cakkhādisaddavisesito āyatanatthoti taṃ tādisaṃ āyatanatthaṃ sandhāyāha “āyatanasaddattho",
  "tika-abh02t:1278_3": "viya asādhāraṇato”ti.",
  "tika-abh02t:1279_0": "Yadi visayassādanattho cakkhu-saddo, sotādīnampi ayaṃ samaññā siyāti atippasaṅgaṃ",
  "tika-abh02t:1279_1": "pariharanto “satipī”tiādimāha. Dutiye atthavikappe cakkhatīti viññāṇādhiṭṭhitaṃ samavisamaṃ",
  "tika-abh02t:1279_2": "ācikkhati, ācikkhantaṃ viya, vibhāventaṃ viya vā hotīti attho. Rūpamiva cakkhuviññeyyaṃ",
  "tika-abh02t:1279_3": "viya saviggahamiva sabimbakaṃ viya vaṇṇavācako rūpa-saddo adhippetoti āha “vitthāraṇaṃ",
  "tika-abh02t:1279_4": "vā rūpasaddassa attho”ti.",
  "tika-abh02t:1280_0": "Vacanamevāti saviññattikasaddameva. Gamīyatīti upanīyati. Ajjhoharaṇassa rasaggahaṇamūlatāvacanena",
  "tika-abh02t:1280_1": "rasassa paramparāya jīvitahetutaṃ dasseti. Rasanimittañhi rasaggahaṇaṃ, rasaggahaṇanimittaṃ",
  "tika-abh02t:1280_2": "ajjhoharaṇaṃ, taṃnimittaṃ jīvitanti. Rasaggahaṇamūlatā ca ajjhoharaṇassa yebhuyyato",
  "tika-abh02t:1280_3": "veditabbā. Dissati apadissati etena phalanti deso, hetūti āha “uppattidesoti uppattikāraṇa”nti.",
  "tika-abh02t:1280_4": "Tathāti cakkhāyatanādippakārena. Manogocarabhūtāti manaso eva gocarabhūtā. Sāmaññalakkhaṇenevāti",
  "tika-abh02t:1280_5": "anubhavanādivisesalakkhaṇaṃ aggahetvā dhammabhāvasaṅkhātasādhāraṇalakkhaṇeneva. Ekāyatanattaṃ",
  "tika-abh02t:1280_6": "upanetvā vuttā dvādasa ekasabhāvattā bhinditvā vacane payojanābhāvā. Dvārālambanavibhāgadassanatthā hi āyatanadesanāti.",
  "tika-abh02t:1281": "Pubbantatoti purimabhāgato pākabhāvato. Pākabhāvo hi sabhāvadhammānaṃ pubbanto, viddhaṃsābhāvo aparanto.",
  "tika-abh02t:1282_0": "Nivāsaṭṭhānādīsu āyatana-saddo na āyatanatthādīsu viya padatthavivaraṇamukhena pavatto,",
  "tika-abh02t:1282_1": "atha kho tasmiṃ tasmiṃ devagharādike niruḷhatāya evamatthoti āha “ruḷhivasena āyatanasaddassatthaṃ",
  "tika-abh02t:1282_2": "vattu”nti. Manoti dvārabhūtamano. Nissayabhāvoti ettha nissayasadiso nissayo, sadisatā",
  "tika-abh02t:1282_3": "ca phalassa tappaṭibaddhavuttitāya daṭṭhabbā. Vacanīyattho bhāvattho.",
  "tika-abh02t:1283_0": "Tāvatvatoti tattakato. Ūnacodanāti dvādasato ūnāni kasmā na vuttānīti codanā. Yadi",
  "tika-abh02t:1283_1": "cakkhuviññāṇādīnaṃ asādhāraṇaṃ dhammajātaṃ dhammāyatanaṃ, evaṃ sante cakkhādīnampi",
  "tika-abh02t:1283_2": "dhammāyatanabhāvo siyāti codanaṃ sandhāyāha “satipī”tiādi. Dvārārammaṇabhāvehīti",
  "tika-abh02t:1283_3": "na ārammaṇabhāveneva asādhāraṇaṃ, atha kho dvārārammaṇabhāvehi asādhāraṇaṃ sambhavatīti vacanaseso.",
  "tika-abh02t:1284_0": "Yebhuyyasahuppattiādīhīti yebhuyyena cakkhāyatanādīni kassaci kadāci ekato uppajjanti.",
  "tika-abh02t:1284_1": "“Kāmadhātuyā upapattikkhaṇe kassaci ekādasāyatanāni uppajjantī”ti hi vuttaṃ. Tasmā",
  "tika-abh02t:1284_2": "āyatanānaṃ uppattikkamo tāva na yujjati, na pahānakkamo kusalābyākatānaṃ appahātabbato,",
  "tika-abh02t:1284_3": "na paṭipattikkamo akusalānaṃ, ekaccaabyākatānañca appaṭipajjanīyato, na bhūmikkamo",
  "tika-abh02t:1284_4": "aḍḍhekādasannaṃ āyatanānaṃ ekantakāmāvacarattā, itaresaṃ catubhūmipariyāpannattā,",
  "tika-abh02t:1284_5": "ekaccassa lokuttarabhāvato ca. Evaṃ uppattikkamādiayuttiyojanā veditabbā. Yesu vijjamānesu",
  "tika-abh02t:1284_6": "attabhāvassa paññāpanā, te “mayhaṃ cakkhu”ntiādinā adhikasinehavatthubhūtā cakkhādayo",
  "tika-abh02t:1284_7": "yathā ajjhattikatāya, evaṃ dassanādikiccakaraindriyatā ca padhānāti āha “ajjhattikabhāvena,",
  "tika-abh02t:1284_8": "visayibhāvena cā”ti. Ghānādikkamenāti ghānaṃ jivhā kāyoti iminā kamena.",
  "tika-abh02t:1285_0": "Paccuppannārammaṇattā vā cakkhādīni paṭhamaṃ vuttāni, mano pana kiñci paccuppannārammaṇaṃ,",
  "tika-abh02t:1285_1": "kiñci yāvanavattabbārammaṇanti pacchā vuttaṃ. Paccuppannārammaṇesupi upādārūpārammaṇāni",
  "tika-abh02t:1285_2": "cattāri paṭhamaṃ vuttāni, tato bhūtarūpārammaṇaṃ. Upādārūpārammaṇesupi dūratare dūre,",
  "tika-abh02t:1285_3": "sīghataraṃ sīghañca ārammaṇasampaṭicchanadīpanatthaṃ cakkhādīnaṃ desanākkamo. Cakkhusotadvayañhi",
  "tika-abh02t:1285_4": "dūragocaranti paṭhamaṃ vuttaṃ. Tatrāpi cakkhu dūrataragocaranti sabbapaṭhamaṃ vuttaṃ.",
  "tika-abh02t:1285_5": "Passantopi hi dūratare nadisotaṃ na tassa saddaṃ suṇāti. Ghānajivhāsupi ghānaṃ sīghataravuttīti",
  "tika-abh02t:1285_6": "paṭhamaṃ vuttaṃ. Purato ṭhapitamattassa hi bhojanassa gandho gayhatīti. Yathāṭhānaṃ",
  "tika-abh02t:1285_7": "vā tesaṃ desanākkamo. Imasmiñhi sarīre sabbupari cakkhussa adhiṭṭhānaṃ, tassa adho",
  "tika-abh02t:1285_8": "sotassa, tassa adho ghānassa, tassa adho jivhāya, tathā kāyassa yebhuyyena, mano",
  "tika-abh02t:1285_9": "pana arūpībhāvato sabbapacchā vutto. Taṃtaṃgocarattā tassa tassānantaraṃ bāhirāyatanāni",
  "tika-abh02t:1285_10": "vuttānīti vuttovāyamatthoti evampi imesaṃ kamo veditabbo.",
  "tika-abh02t:1286_0": "Tatoti hadayavatthubhedato. Yañhi hadayavatthuṃ nissāya ekaṃ manoviññāṇaṃ pavattati,",
  "tika-abh02t:1286_1": "na tadeva nissāya aññaṃ pavattati. Niddesavasenāti saṅkhepavitthāraniddesavasena.",
  "tika-abh02t:1286_2": "Yojetabbaṃ “kusalasamuṭṭhānaṃ kusalasamuṭṭhānassa sabhāga”ntiādinā.",
  "tika-abh02t:1287_0": "Sabhāvoti visayivisayabhāvo, tadabhinibbattiyañca yogyatā. Kāraṇasamatthatāti kāraṇabhūtā",
  "tika-abh02t:1287_1": "samatthatā paccayabhāvo. Dvārādibhāvoti dvārārammaṇe dvāravuttibhāvo. Imasmiṃ attheti",
  "tika-abh02t:1287_2": "anantaraṃ vuttaatthe. Yasmāti yāya dhammatāya yena dvārādibhāvena kāraṇabhūtena.",
  "tika-abh02t:1287_3": "Sambhavanavisesananti kiriyāya parāmasanamāha. Yaṃ sambhavanaṃ, dhammatāvesāti attho.",
  "tika-abh02t:1287_4": "Rittakānevāti dhuvādibhāvarittakāneva. Visamādīsu ajjhāsayo etesanti visamādiajjhāsayāni,",
  "tika-abh02t:1287_5": "visamādiajjhāsayāni viya hontīti visamādiajjhāsayāni, cakkhādīni. Visamabhāva…pe…",
  "tika-abh02t:1287_6": "vanabhāvehīti visamabhāvādisannissitaahiādisadisupādinnadhammehi cakkhādīhi, vanasannissitamakkaṭasadisena",
  "tika-abh02t:1287_7": "cittena ca abhiramitattā. Vanabhāvoti hi vanajjhāsayoti attho.",
  "tika-abh02t:1288_0": "Purimantavivittatāti pubbabhāgaviraho. Uppādato purimakoṭṭhāso hi idha purimanto.",
  "tika-abh02t:1288_1": "Aparanteti aparabhāge, bhaṅgato uddhanti attho. Udayabbayaparicchinno hi sabhāvadhammo.",
  "tika-abh02t:1288_2": "Yaṃ sandhāya vuttaṃ “anidhānagatā bhaggā, puñjo natthi anāgate”ti. Sadā abhāvoti",
  "tika-abh02t:1288_3": "na sadā abhāvapatiṭṭhāpanaṃ sabbakālampi natthīti, atha kho udayabbayaparicchinnattā",
  "tika-abh02t:1288_4": "sadābhāvapaṭikkhepoti āha “aniccalakkhaṇa”nti. Sabhāvavijahananti bhaṅgappattimāha.",
  "tika-abh02t:1288_5": "Viparivattanaṃ uppādajarāvatthāhi santānaṃ vinā na vikārāpattīti āha “santānavikārāpatti vā”ti.",
  "tika-abh02t:1289_0": "Jātidhammatādīhīti jātijarābyādhimaraṇādisabhāvatāhi. Aniṭṭhatāti na iṭṭhatā, dukkhatāti",
  "tika-abh02t:1289_1": "attho. Purimaṃ sāmaññalakkhaṇanti “paṭipīḷanaṭṭhenā”ti pubbe sāmaññato vuttaṃ dukkhalakkhaṇaṃ.",
  "tika-abh02t:1289_2": "Paccayavasena dukkhanākārena pavattamānānaṃ sabhāvadhammānaṃ dukkhanaṃ puggalasseva",
  "tika-abh02t:1289_3": "vasena dukkhamatāti āha “puggalassa pīḷanato dukkhama”nti. Dukkhavacananti “dukkha”nti satthu vacanaṃ.",
  "tika-abh02t:1290_0": "“Natthi etassa vasavattako”ti iminā natthi etassa attāti anattāti imamatthaṃ dasseti,",
  "tika-abh02t:1290_1": "“nāpi idaṃ vasavattaka”nti iminā pana na attāti anattāti. Attanoti niyakajjhattaṃ",
  "tika-abh02t:1290_2": "sandhāya vadati. Parasminti tato aññasmiṃ. Parassa ca attanīti etthāpi eseva nayo.",
  "tika-abh02t:1290_3": "Taṃ etassa natthīti taṃ yathāvuttaparaparikappitaṃ vasavattakaṃ etassa cakkhādino",
  "tika-abh02t:1290_4": "natthi, etena catukoṭikasuññatāya saṅgaho daṭṭhabbo. “Suññaṃ taṃ tena vasavattanākārenā”ti",
  "tika-abh02t:1290_5": "iminā ubhayathāpi avasavattanaṭṭhe dassitabbe tattha tāva ekaṃ dassetuṃ “parassā”tiādiṃ",
  "tika-abh02t:1290_6": "vatvā puna “atha vā”tiādinā itaraṃ dasseti. Sāmi eva sāmiko, na sāmiko assāmikoti",
  "tika-abh02t:1290_7": "evaṃ atthe gayhamāne “assāmikato”ti padassa suññavisesanatāya payojanaṃ natthi. Kāmakāriyanti",
  "tika-abh02t:1290_8": "yathākāmakaraṇīyaṃ. Avasavattanatthaṃ visesetvā dasseti samāsadvayatthasaṅgahato.",
  "tika-abh02t:1291_0": "Sasantāne dhammānaṃ visadisuppatti idha bhāvasaṅkantigamanaṃ nāmāti āha “santatiyaṃ",
  "tika-abh02t:1291_1": "bhāvantaruppattiyevā”ti. Tathā visadisuppattiyaṃ purimākāravigamo pakatibhāvavijahananti",
  "tika-abh02t:1291_2": "āha “santatiyā yathāpavattākāravijahana”nti. Bhavatīti vā bhāvo, avatthāviseso, tassa",
  "tika-abh02t:1291_3": "saṅkamanaṃ bhāvasaṅkanti. Sabhāvadhammo hi uppādakkhaṇaṃ ṭhitikkhaṇañca patvā bhijjatīti",
  "tika-abh02t:1291_4": "uppādāvatthāya jarāvatthaṃ, tato bhaṅgāvatthaṃ saṅkamatīti vuccati. Tathā saṅkamato",
  "tika-abh02t:1291_5": "ca attalābhakkhaṇato uddhaṃ jarāmaraṇehi taṃsabhāvapariccāgo pakatibhāvavijahananti",
  "tika-abh02t:1291_6": "khaṇavasena cetaṃ yojetabbaṃ. Pubbāparavasenāti ca khaṇānaṃ pubbāparavasenāti attho",
  "tika-abh02t:1291_7": "sambhavati. Ekatthattāti samānādhikaraṇattā, na pana visesanavisesitabbabhāvānaṃ",
  "tika-abh02t:1291_8": "ekattā. “Cakkhuṃ anicca”nti vutte “aniccaṃ cakkhu”ntipi vuttameva hotīti “yaṃ cakkhu,",
  "tika-abh02t:1291_9": "taṃ aniccaṃ, yaṃ aniccaṃ, taṃ cakkhu”nti āpannamevāti āha “aniccānaṃ sesadhammānampi",
  "tika-abh02t:1291_10": "cakkhubhāvo āpajjatī”ti.",
  "tika-abh02t:1292_0": "Tehi ca aniccadukkhalakkhaṇehi ca anattalakkhaṇameva visesena dassitaṃ “yadaniccaṃ,",
  "tika-abh02t:1292_1": "taṃ dukkhaṃ, yaṃ dukkhaṃ, tadanattā”tiādīsu viya. Dosalakkhaṇākāranidassanatthoti",
  "tika-abh02t:1292_2": "dosassa lakkhitabbākāranidassanattho. Evaṃ dukkhenāti evaṃ nānappakārena akkhirogādidukkhena",
  "tika-abh02t:1292_3": "ābādhatāya. Anattalakkhaṇadīpakānanti anattatāpaññāpanassa jotakānaṃ upāyabhūtānaṃ.",
  "tika-abh02t:1292_4": "Na hi ghaṭabhedakaṇṭakavedhādivasena labbhamānā aniccadukkhatā sattānaṃ ekantato",
  "tika-abh02t:1292_5": "anattatādhigamahetū honti. Paccayapaṭibaddhatāabhiṇhasampaṭipīḷanādivasena pana labbhamānā",
  "tika-abh02t:1292_6": "honti. Tathā hi cakkhādīni kammādimahābhūtādipaccayapaṭibaddhavuttīni, tato eva ahutvā",
  "tika-abh02t:1292_7": "sambhavanti, hutvā paṭiventīti aniccāni, abhiṇhasampaṭipīḷitattā dukkhāni, evaṃbhūtāni",
  "tika-abh02t:1292_8": "ca avasavattanato anattakānīti pariggahe ṭhitehi samupacitañāṇasambhārehi passituṃ sakkā.",
  "tika-abh02t:1293_0": "Kathaṃ panetesaṃ hutvā abhāvo jānitabboti? Khaṇe khaṇe aññathattadassanato. Taṃ kathaṃ",
  "tika-abh02t:1293_1": "ñāyatīti? Yuttito. Kā panettha yuttīti? Visesaggahaṇaṃ. Yadi cakkhādīnaṃ khaṇe khaṇe",
  "tika-abh02t:1293_2": "aññathattaṃ na siyā, bahipaccayabhede yadidaṃ pacchā visesaggahaṇaṃ, taṃ na siyā.",
  "tika-abh02t:1293_3": "Yassa hi tādisaṃ khaṇe khaṇe aññathattaṃ natthi, tassa asati bahipaccayavisese kathaṃ",
  "tika-abh02t:1293_4": "pacchā visesaggahaṇaṃ bhaveyya, bhavati ca visesaggahaṇaṃ. Tasmā atthi nesaṃ khaṇe",
  "tika-abh02t:1293_5": "khaṇe aññathattaṃ yaṃ saṇikaṃ saṇikaṃ vaḍḍhentaṃ pacchā pākaṭataraṃ jāyatīti. Tathā",
  "tika-abh02t:1293_6": "hi sarīrassa tāva ānāpānānaṃ anavatthānato parissamato ca visesaggahaṇaṃ. Anavatthitā",
  "tika-abh02t:1293_7": "hi assāsapassāsā vātā vārena vārena pavattanato. Yadi hi assasite vā passassite vā",
  "tika-abh02t:1293_8": "sarīrassa koci pacchā viseso na siyā, na nesaṃ koci bhedo siyā, diṭṭho ca so. Tasmā",
  "tika-abh02t:1293_9": "assasitaṃ sarīraṃ aññathā hontaṃ kamena tādisaṃ avatthaṃ pāpuṇāti. Yā passāsassa",
  "tika-abh02t:1293_10": "paccayo hoti, passasite ca puna tatheva assāsassa paccayo hotīti ānāpānānaṃ anavatthānatopi",
  "tika-abh02t:1293_11": "sarīrassa visesaggahaṇaṃ aññathattasiddhi. Tathā parissamopi asati visese pacchā",
  "tika-abh02t:1293_12": "sarīrassa na siyā, yenāyaṃ iriyāpathantarādīni sevanena parissamavinodanaṃ karoti.",
  "tika-abh02t:1294_0": "Atha vā rūpādibhedatopi visesaggahaṇaṃ. Rūpagandharasaphassādīnañhi visesena yo sarīre",
  "tika-abh02t:1294_1": "anindriyabaddhesu ca khīrūdakavatthapupphaphalosadhidhaññādīnaṃ pacchā viseso gayhati,",
  "tika-abh02t:1294_2": "so asati bahipaccayavisese nesaṃ jarādiavatthāsu vaṇṇabalādibhedo, rasavīriyavipākānubhāvabhedo",
  "tika-abh02t:1294_3": "ca khaṇe khaṇe aññathattaṃ vinā kathamupalabbheyya. Yaṃ pana taṃ dhammatārūpaṃ silādi,",
  "tika-abh02t:1294_4": "tattha kathanti? Tassāpi sītuṇhasamphassabhedato attheva visesaggahaṇaṃ. Taṃ khaṇe",
  "tika-abh02t:1294_5": "khaṇe aññathattaṃ vinā na yujjatīti. Sati ca rūpādibhede siddhova taṃnissayamahābhūtabhedopi.",
  "tika-abh02t:1294_6": "Na hi nissayamahābhūtabhedena vinā nissitabhedo sambhavatīti. Evaṃ tāva rūpadhammānaṃ",
  "tika-abh02t:1294_7": "visesaggahaṇato khaṇe khaṇe aññathattaṃ, tato ca hutvā abhāvasiddhi.",
  "tika-abh02t:1295_0": "Arūpadhammānaṃ pana ārammaṇādibhedena visesaggahaṇaṃ. Yattha yattha hi ārammaṇe arūpadhammā",
  "tika-abh02t:1295_1": "uppajjanti, tattha tattheva te bhijjanti, na aññaṃ saṅkamanti, ārammaṇadhammā ca",
  "tika-abh02t:1295_2": "yathāsakaṃ khaṇato uddhaṃ na tiṭṭhantīti. Svāyamattho padīpādiudāharaṇena veditabbo.",
  "tika-abh02t:1295_3": "Aññe eva hi khaṇe khaṇe rūpādayo padīpajālāya, tathā khīradhārādīsu patantīsu, vāyumhi",
  "tika-abh02t:1295_4": "ca paharante samphassāni. Yathā cetesaṃ khaṇe khaṇe aññathattaṃ, kimaṅgaṃ pana cittacetasikānaṃ.",
  "tika-abh02t:1295_5": "Kiñca saddabhedato, saddavisesatopi tannimittānaṃ cittacetasikānaṃ khaṇe khaṇe aññathattaṃ,",
  "tika-abh02t:1295_6": "tato visesaggahaṇaṃ. Paguṇañhi ganthaṃ sīghaṃ parivattentassa cittasamuṭṭhānānaṃ",
  "tika-abh02t:1295_7": "saddānaṃ bhedo diṭṭho. Na hi kāraṇabhedena vinā phalabhedo atthi. Yathā taṃ vāditasaddānaṃ,",
  "tika-abh02t:1295_8": "evaṃ ārammaṇabhedena arūpadhammānaṃ visesaggahaṇaṃ. Teneva nesaṃ khaṇe khaṇe aññathattaṃ",
  "tika-abh02t:1295_9": "veditabbaṃ. Jātibhūmisampayuttadhammabhedena visesaggahaṇepi eseva nayo. Evaṃ rūpārūpadhammānaṃ",
  "tika-abh02t:1295_10": "visesaggahaṇato khaṇe khaṇe aññathattasiddhi. Yato hutvā abhāvato cakkhādīni aniccānīti",
  "tika-abh02t:1295_11": "siddhāni, aniccattā eva abhiṇhasampaṭipīḷanato dukkhāni, tato ca avasavattanato anattakāni.",
  "tika-abh02t:1295_12": "Tenāha bhagavā “yadaniccaṃ, taṃ dukkhaṃ, yaṃ dukkhaṃ, tadanattā”ti.",
  "tika-abh02t:1296_0": "Nirantaraṃ pavattamānassāti abhiṇhasaddatthaṃ visesetvā vadati. Dhātumattatāyāti",
  "tika-abh02t:1296_1": "dhātumattabhāvena. Samūhatoti sasambhāracakkhādipiṇḍato. “Cakkhādīna”nti idaṃ “samūhato”ti",
  "tika-abh02t:1296_2": "padaṃ apekkhitvā sambandhe sāmivacanaṃ, “vinibbhujana”nti padaṃ apekkhitvā kammattheti",
  "tika-abh02t:1296_3": "veditabbaṃ. Cattāripi ghanānīti santatisamūhakiccārammaṇaghanāni. Pavattarūpādiggahaṇatoti",
  "tika-abh02t:1296_4": "ruppanādivasena pavattañca taṃ rūpādiggahaṇañcāti pavattarūpādiggahaṇaṃ, tatoti yojetabbaṃ.",
  "tika-abh02t:1296_5": "Aniccādiggahaṇassa sabbhāvāti rūpavedanādiñāṇato bhinnassa aniccādiñāṇassa labbhamānattā.",
  "tika-abh02t:1296_6": "Tena satipi rūpādiatthānaṃ aniccādibhāve ruppanādibhāvato aniccādibhāvassa bhedamāha.",
  "tika-abh02t:1296_7": "Idāni tameva bhedaṃ ñātatīraṇapariññāvisayatāya pākaṭaṃ kātuṃ “na hī”tiādimāha. Nātidhāvitunti",
  "tika-abh02t:1296_8": "idha lakkhaṇalakkhaṇavantā bhinnā vuttā. Tattha lakkhaṇārammaṇikavipassanāya khandhārammaṇatāvacanena",
  "tika-abh02t:1296_9": "abhinnāti aññamaññavirodhāpādanena atidhāvituṃ na yuttaṃ. Kasmāti ce? Vuttaṃ “te",
  "tika-abh02t:1296_10": "panākārā”tiādi. Adhippāyopi cettha lakkhaṇānaṃ rūpādiākāramattatāvibhāvananti daṭṭhabbo.",
  "tika-abh02t:1296_11": "“Aniccaṃ dukkhaṃ anattā”ti hi saṅkhāre sabhāvato sallakkhentoyeva lakkhaṇāni ca sallakkhetīti.",
  "tika-abh02t:1296_12": "Yathā aniccādito aniccatādīnaṃ vuttanayena bhedo, evaṃ aniccatādīnampi satipi lakkhaṇabhāvasāmaññe",
  "tika-abh02t:1296_13": "nānāñāṇagocaratāya, nānāpaṭipakkhatāya, nānindriyādhikatāya ca vimokkhamukhattayabhūtānaṃ",
  "tika-abh02t:1296_14": "aññamaññabhedoti dassento “aniccanti ca gaṇhanto”tiādimāha. Taṃ suviññeyyameva.",
  "tika-abh02t:1297": "Suttantabhājanīyavaṇṇanā niṭṭhitā.",
  "tika-abh02t:1298": "2. Abhidhammabhājanīyavaṇṇanā",
  "tika-abh02t:1299": "155. Paccayayugaḷavasenāti ajjhattikabāhirapaccayadvayavasena. Ajjhattikabāhiravasena abbokāratoti ajjhattikavasena ceva bāhiravasena ca asaṅkarato.",
  "tika-abh02t:1300_0": "167. Visaṅkhāraninnassāti nibbānapoṇassa. Vinimuttasaṅkhārassāti samucchedapaṭipassaddhivimuttīhi",
  "tika-abh02t:1300_1": "samukhena, tappaṭibaddhachandarāgappahānena ca suṭṭhu vinimuttasaṅkhārassa paramassāsabhāvena,",
  "tika-abh02t:1300_2": "gatibhāvena ca patiṭṭhānabhūte. “Nibbānaṃ arahato gatī”ti hi vuttaṃ. Ṭhitibhāvenāti",
  "tika-abh02t:1300_3": "ca pāṭho. Taṃsacchikaraṇābhāveti tassa nibbānassa sacchikaraṇābhāve. Nītoti pāpito, pakāsitoti attho.",
  "tika-abh02t:1301_0": "Cuṇṇitanti bheditaṃ. Tvameva kiṃ na jānāsīti kiṃ tvaṃ na jānāsiyevāti attho. “Kiṃ",
  "tika-abh02t:1301_1": "tvaṃ ekaṃ nānaṃ jānāsi, kiṃ tvaṃ na jānāsi evā”ti evaṃ vikkhepaṃ karontaṃ paravādiṃ",
  "tika-abh02t:1301_2": "“nanu ñāte”tiādinā sakavādī nibandhati. Vibhajitvāti “rāgādīnaṃ khīṇante uppannattā”ti",
  "tika-abh02t:1301_3": "bhāvatthaṃ vibhajitvā. Rāgādīnaṃ khayā na hontīti yojanā. Sasabhāvatā ca nibbānassa",
  "tika-abh02t:1301_4": "āpannā hotīti sambandho.",
  "tika-abh02t:1302": "Nibbānārammaṇakaraṇena kāraṇabhūtena. Hetuatthe hi idaṃ karaṇavacanaṃ. Kilesakkhayamattataṃ vā nibbānassa icchato kilesakkhayena bhavitabbanti yojanā.",
  "tika-abh02t:1303_0": "Evaṃ kilesakkhayamatte nibbāne khepetabbā kilesā bahuvidhā nānappakārā, maggo ca",
  "tika-abh02t:1303_1": "odhiso kilese khepeti. Svāyaṃ “katamaṃ kilesakkhayaṃ nibbānaṃ ārammaṇaṃ katvā katame",
  "tika-abh02t:1303_2": "kilese khepetī”ti purimapucchādvayameva vadati. Tadevāti yaṃ “avijjātaṇhānaṃ kiñci",
  "tika-abh02t:1303_3": "ekadesamattampī”ti vuttaṃ, tadeva.",
  "tika-abh02t:1304": "Ettha ca yāyaṃ “kilesakkhayova nibbāna”nti nibbānassa abhāvatācodanā, tatrāyaṃ āgamato yuttito cassa bhāvābhāvavibhāvanā. Tañhi bhagavatā –",
  "tika-abh02t:1305": "“Atthi, bhikkhave, ajātaṃ abhūtaṃ akataṃ asaṅkhata”nti.",
  "tika-abh02t:1306": "“Atthi, bhikkhave, tadāyatanaṃ, yattha neva pathavī na āpo na tejo na vāyo”ti –",
  "tika-abh02t:1307": "Ca ādinā, tathā –",
  "tika-abh02t:1308": "“Gambhīro duddaso duranubodho santo paṇīto atakkāvacaro nipuṇo paṇḍitavedanīyo”ti –",
  "tika-abh02t:1309_0": "“Asaṅkhatañca vo, bhikkhave, desessāmi asaṅkhatagāminiñca paṭipadaṃ, anataṃ, anāsavaṃ,",
  "tika-abh02t:1309_1": "saccaṃ, pāraṃ, nipuṇaṃ, sududdasaṃ, ajajjaraṃ, dhuvaṃ, apalokitaṃ, anidassanaṃ, nippapañcaṃ,",
  "tika-abh02t:1309_2": "santaṃ, amataṃ, paṇītaṃ, sivaṃ, khemaṃ, taṇhākkhayaṃ, acchariyaṃ, abbhutaṃ, anītikaṃ,",
  "tika-abh02t:1309_3": "anītikadhammaṃ, nibbānaṃ, abyābajjhaṃ, virāgaṃ, suddhiṃ, muttiṃ, anālayaṃ, dīpaṃ,",
  "tika-abh02t:1309_4": "leṇaṃ, tāṇaṃ, saraṇaṃ, parāyaṇañca vo, bhikkhave, desessāmi parāyaṇagāminiñca paṭipada”nti –",
  "tika-abh02t:1310_0": "Evamādīhi ca suttapadehi “appaccayā dhammā, asaṅkhatā dhammā, sabbañca rūpaṃ asaṅkhatā",
  "tika-abh02t:1310_1": "ca dhātū”tiādīhi abhidhammapadesehi ca paramatthabhāveneva desitaṃ. Na hi sabhāvavirahitassa",
  "tika-abh02t:1310_2": "abhāvamattassa gambhīrāsaṅkhatādibhāvo abyākatadhammādibhāvo ca yutto, vutto ca so.",
  "tika-abh02t:1310_3": "Tasmā na abhāvamattaṃ nibbānaṃ.",
  "tika-abh02t:1311_0": "Api cāyaṃ abhāvavādī evaṃ pucchitabbo – yadi kilesābhāvo nibbānaṃ, svāyamabhāvo eko",
  "tika-abh02t:1311_1": "vā siyā aneko vā? Yadi eko, ekeneva maggena kato sacchikato ca hotīti uparimānaṃ",
  "tika-abh02t:1311_2": "maggānaṃ niratthakatā āpajjati. Na hi ekaṃ anekehi kammappavattehi sādhetabbaṃ diṭṭhaṃ.",
  "tika-abh02t:1311_3": "Atha siyā ekova so kilesābhāvo, na pana maggehi kātabbo, atha kho sacchikātabboti.",
  "tika-abh02t:1311_4": "Evaṃ sati suṭṭhutaraṃ maggassa niratthakatā āpajjati kilesānaṃ appahānato. Akaronto",
  "tika-abh02t:1311_5": "ca maggo kilesābhāvaṃ tassa sacchikiriyāya kamatthaṃ sādheyya, atha maggānaṃ saṃyojanattayappahānādipaṭiniyatakiccatāya",
  "tika-abh02t:1311_6": "pahāyakavibhāgena kilesābhāvabhedo, evaṃ sati vinā sabhāvabhedaṃ bahubhāvo natthīti",
  "tika-abh02t:1311_7": "bahubhāvatāpadesenassa sasabhāvatā āpannā. Athāpi siyā “yesaṃ abhāvo, tesaṃ bahubhāvena",
  "tika-abh02t:1311_8": "bahubhāvopacāro”ti, evaṃ sati yesaṃ abhāvo, tesaṃ sabhāvatāya sasabhāvopacāropi siyā.",
  "tika-abh02t:1311_9": "Tathā tesaṃ kilesasaṅkhatāditāya kilesasaṅkhatādibhāvā ca siyuṃ, na cetaṃ yuttanti",
  "tika-abh02t:1311_10": "na tesaṃ bahubhāvopacāro yutto. Ekabhāvopi cassa asabhāvatāya eva vattuṃ na sakkāti",
  "tika-abh02t:1311_11": "ce? Na, abhāvasāmaññato, abhāvasāmaññena abhedasamaññāya ekattaniddeso. Sati ca ekatte",
  "tika-abh02t:1311_12": "pubbe vuttadosānativatti.",
  "tika-abh02t:1312_0": "Bahubhāve ca sasabhāvatā siddhā. Yadipi siyā yathā bahubhāvo sasabhāvataṃ, evaṃ sāmaññena",
  "tika-abh02t:1312_1": "sasabhāvatā bahubhāvaṃ na byabhicareyyāti sasabhāvapakkhepi nibbānassa bahubhāvo",
  "tika-abh02t:1312_2": "āpajjatīti? Taṃ na, kasmā? Tathā sāmaññābhedato. Na hi evaṃ vattuṃ labbhā yathā kharabhāvo",
  "tika-abh02t:1312_3": "sasabhāvataṃ na byabhicarati, evaṃ sasabhāvatāpi kharabhāvaṃ na byabhicareyyāti.",
  "tika-abh02t:1312_4": "Evañhi sati tadaññasabbadhammābhāvappasaṅgo siyā, tasmā bahubhāvo sasabhāvatāpekkho,",
  "tika-abh02t:1312_5": "na sasabhāvatā bahubhāvāpekkhāti na sasabhāvassa nibbānassa bahubhāvāpatti. “Ekañhi",
  "tika-abh02t:1312_6": "saccaṃ na dutīyamatthi, ekā niṭṭhā na puthuniṭṭhā”tiādivacanato.",
  "tika-abh02t:1313_0": "Api cettha kilesābhāvo nāma rāgādīnaṃ samucchedo accantappahānaṃ anuppādanirodho.",
  "tika-abh02t:1313_1": "Tassa ca ekatte ekeneva maggena sādhetabbatā kiccavisesābhāvatoti dassanādimaggavibhāgo",
  "tika-abh02t:1313_2": "na siyā. Icchito ca so odhisova kilesānaṃ pahātabbattā. So ca maggavibhāgo saddhādīnaṃ",
  "tika-abh02t:1313_3": "indriyānaṃ nātitikkhatikkhatikkhataratikkhatamabhāvena ekasmimpi samucchedappahānayogyabhāve",
  "tika-abh02t:1313_4": "sacchikiriyāvisesena hotīti nibbānassa sasabhāvatāyayeva yutto. Abhāvo pana kilesānaṃ",
  "tika-abh02t:1313_5": "maggena kātabbo siyā “mā maggassa niratthakatā ahosī”ti, na sacchikātabbo. Ko hi",
  "tika-abh02t:1313_6": "tassa sabhāvo, yo tena sacchikariyeyya. So ca kilesābhāvo ekeneva maggena sādhetabbo",
  "tika-abh02t:1313_7": "siyā, na catūhi “mā catubhāvanibbānatāpatti, nibbānavisesāpatti ca ahosī”ti. Tato",
  "tika-abh02t:1313_8": "dassanādimaggavibhāgo na siyāti sabbaṃ āvattati.",
  "tika-abh02t:1314_0": "Yadi ca abhāvo bhāvassa siyāti tassa bhāvadhammatā icchitā, evaṃ sati yathā saṅkhatadhammassa",
  "tika-abh02t:1314_1": "tassa jarāmaraṇādīnaṃ viya saṅkhatadhammatāpi āpannā, evaṃ bahūnaṃ kilesānaṃ dhammassa",
  "tika-abh02t:1314_2": "tassa bahubhāvādippasaṅgopi dunnivāroti ataṃsabhāvassa asaṅkhatassekassa sasabhāvassa",
  "tika-abh02t:1314_3": "nibbānabhāvo veditabbo.",
  "tika-abh02t:1315_0": "Yadi evaṃ kasmā “rāgakkhayo dosakkhayo mohakkhayo”ti vuttanti? Khayena adhigantabbattā.",
  "tika-abh02t:1315_1": "Khayo hi ariyamaggo. Yathāha “khaye ñāṇaṃ, anuppāde ñāṇa”nti. Tena rāgādikkhayapariyāyena",
  "tika-abh02t:1315_2": "ariyamaggena adhigantabbato “paramatthaṃ gambhīraṃ nipuṇaṃ duddasaṃ duranubodhaṃ",
  "tika-abh02t:1315_3": "nibbānaṃ rāgādikkhayo”ti vuttaṃ. Rāgādippahānamukhena vā tathā pattabbato, yathā",
  "tika-abh02t:1315_4": "aññatthāpi vuttaṃ “madanimmaddano pipāsavinayo”tiādi.",
  "tika-abh02t:1316_0": "Apica yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ",
  "tika-abh02t:1316_1": "nissaraṇaṃ paññāyati, evaṃ sasabhāvānaṃ sabbesampi saṅkhatadhammānaṃ paṭipakkhabhūtena",
  "tika-abh02t:1316_2": "tabbidhurasabhāvena nissaraṇena bhavitabbaṃ. Yañca tannissaraṇaṃ, sā asaṅkhatā dhātu.",
  "tika-abh02t:1316_3": "Kiñca bhiyyo – saṅkhatadhammārammaṇaṃ vipassanāñāṇaṃ api anulomañāṇaṃ kilese tadaṅgavasena",
  "tika-abh02t:1316_4": "pajahati, na samucchedavasena pajahituṃ sakkoti. Tathā sammutisaccārammaṇaṃ paṭhamajjhānādīsu",
  "tika-abh02t:1316_5": "ñāṇaṃ vikkhambhanavaseneva kilese pajahati, na samucchedavasena. Iti saṅkhatadhammārammaṇassa,",
  "tika-abh02t:1316_6": "sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ",
  "tika-abh02t:1316_7": "samucchedappahānakarassa ariyamaggañāṇassa tadubhayaviparītasabhāvena ārammaṇena",
  "tika-abh02t:1316_8": "bhavitabbaṃ, sā asaṅkhatā dhātu. Tathā “atthi, bhikkhave, ajātaṃ abhūtaṃ akataṃ asaṅkhata”nti",
  "tika-abh02t:1316_9": "idaṃ nibbānassa paramatthato atthibhāvajotakaṃ vacanaṃ aviparītatthaṃ bhagavatā bhāsitattā.",
  "tika-abh02t:1316_10": "Yañhi bhagavatā bhāsitaṃ, taṃ aviparītatthaṃ yathā taṃ “sabbe saṅkhārā aniccā, sabbe",
  "tika-abh02t:1316_11": "saṅkhārā dukkhā, sabbe dhammā anattā”ti, tathā nibbāna-saddo katthaci visaye yathābhūtaparamatthavisayo",
  "tika-abh02t:1316_12": "upacāravuttisabbhāvato seyyathāpi sīha-saddo. Atha vā attheva paramatthato asaṅkhatā",
  "tika-abh02t:1316_13": "dhātu itaratabbiparītavimuttisabhāvattā seyyathāpi “pathavīdhātu vedanā cā”ti evamādīhi",
  "tika-abh02t:1316_14": "nayehi yuttitopi asaṅkhatāya dhātuyā paramatthato atthibhāvo veditabbo.",
  "tika-abh02t:1317": "Abhidhammabhājanīyavaṇṇanā niṭṭhitā.",
  "tika-abh02t:1318": "3. Pañhapucchakavaṇṇanā",
  "tika-abh02t:1319": "168. Kiñcīti kiñci ārammaṇaṃ. Ālambanatoti ārammaṇakaraṇato.",
  "tika-abh02t:1320": "Pañhapucchakavaṇṇanā niṭṭhitā.",
  "tika-abh02t:1321": "Āyatanavibhaṅgavaṇṇanā niṭṭhitā.",
  "tika-abh02t:1322": "3. Dhātuvibhaṅgo",
  "tika-abh02t:1323": "1. Suttantabhājanīyavaṇṇanā",
  "tika-abh02t:1324_0": "172. Abhidhamme ca āgatāti imasmiṃ dhātuvibhaṅge abhidhammabhājanīyapañhapucchakesu,",
  "tika-abh02t:1324_1": "nikkhepakaṇḍadhammahadayavibhaṅgādīsu ca desanāruḷhā. Yathā pana suttante abhidhamme",
  "tika-abh02t:1324_2": "ca āgatā khandhādayo suttante desitaniyāmena khandhavibhaṅgādīsu suttantabhājanīyavasena",
  "tika-abh02t:1324_3": "vibhattā, evamidhāpi cakkhudhātādayo suttantabhājanīyavasena vibhajitabbā siyuṃ.",
  "tika-abh02t:1324_4": "Tattha khandhādīnaṃ sabbasaṅgāhako abhidhammadesanāvisiṭṭho suttante āgato añño desetabbākāro",
  "tika-abh02t:1324_5": "natthīti te rūpakkhandhādivaseneva suttantabhājanīye desitā, dhātūnaṃ pana so atthīti",
  "tika-abh02t:1324_6": "te tiṇṇaṃ dhātuchakkānaṃ vasena idha desitāti dassento āha “suttantesveva…pe… vibhattanti",
  "tika-abh02t:1324_7": "veditabba”nti. Tenāha aṭṭhakathāyaṃ “sabbā dhātuyo chahi chahi dhātūhi saṅkhipitvā”ti.",
  "tika-abh02t:1325_0": "Kathaṃ pana chasu chasu dhātūsu aṭṭhārasannaṃ dhātūnaṃ samavarodhoti? Sabhāvanissayadvārārammaṇasampayogasāmaññato.",
  "tika-abh02t:1325_1": "Tattha paṭhamachakke tāva pathavītejovāyodhātuyo sabhāvato phoṭṭhabbadhātu. Āpodhātuākāsadhātuyo",
  "tika-abh02t:1325_2": "dhammadhātuekadeso. Viññāṇadhātu sattaviññāṇadhātuyo. Catudhātuggahaṇena cettha tadāyattavuttikā",
  "tika-abh02t:1325_3": "nissayāpadesena, viññāṇadhātuyā dvārārammaṇabhāvena vā avasiṭṭhā rūpadhātuyo samavaruddhā,",
  "tika-abh02t:1325_4": "viññāṇadhātuggahaṇena taṃsampayogato dhammadhātuekadesoti evaṃ sabbadhātusamavarodho",
  "tika-abh02t:1325_5": "daṭṭhabbo. Dutiye chapi dhātuyo sabhāvato, dhammāyatanekadeso, taṃsampayogato sattaviññāṇadhātuyo,",
  "tika-abh02t:1325_6": "yathārahaṃ tesaṃ nissayadvārārammaṇabhāvato avasiṭṭhadhātuyo samavaruddhā. Tatiyachakkepi",
  "tika-abh02t:1325_7": "eseva nayo. Evamettha chasu chasu dhātūsu aṭṭhārasannaṃ dhātūnaṃ samavarodho daṭṭhabbo.",
  "tika-abh02t:1325_8": "Tena vuttaṃ “sabbā dhātuyo chahi chahi dhātūhi saṅkhipitvā”ti.",
  "tika-abh02t:1326_0": "Suññoti attasuñño, tena sasabhāvatāya ca idha dhātuvohāroti āha “suññe sabhāvamatte",
  "tika-abh02t:1326_1": "niruḷho dhātusaddo”ti. Taṃtaṃbhūtavivittatā rūpapariyantova ākāsoti yehi vivitto,",
  "tika-abh02t:1326_2": "yesañca paricchedo, tehi asamphuṭṭhatā tesaṃ byāpakabhāve sati na hotīti āha “catūhi",
  "tika-abh02t:1326_3": "mahābhūtehi abyāpitabhāvo”ti. Paricchinnavuttīni hi bhūtānīti.",
  "tika-abh02t:1327": "173. Avayavavinimutto samudāyo nāma koci natthīti purimatthaṃ asambhāvento “dve eva vā”tiādinā samudāyena vinā dutiyatthamāha. Paccattaṃ attani jātatanti pāṭipuggalikataṃ.",
  "tika-abh02t:1328": "Pāṭiyekko koṭṭhāsoti vā lomādiitarakoṭṭhāsehi asammisso visuṃ eko pathavīkoṭṭhāsoti attho.",
  "tika-abh02t:1329": "Payoganti bhāvanāpayogaṃ. Vīriyanti bhāvanānipphādakaṃ ussāhaṃ. Āyūhananti tādisaṃ cetanaṃ.",
  "tika-abh02t:1330_0": "Dhātupaṭikkūlavaṇṇamanasikārānanti dhātumanasikārapaṭikkūlamanasikāravaṇṇamanasikārānaṃ.",
  "tika-abh02t:1330_1": "Abyāpāratāyāti “ahametaṃ nipphādemi, mama esā nipphādanā”ti cetanārahitatāya. Karontīti",
  "tika-abh02t:1330_2": "ābhogapaccavekkhaṇāni uppādenti.",
  "tika-abh02t:1331": "Lakkhaṇavasenāti sabhāvavasena. So pana yasmā pathavīdhātuyā kakkhaḷakharatā hotīti āha “kakkhaḷaṃ kharigatantiādivacanaṃ sandhāya vutta”nti.",
  "tika-abh02t:1332_0": "Vekantakaṃ nāma sabbalohacchedanasamatthaṃ lohaṃ. Tathā hi taṃ vikantati chindatīti",
  "tika-abh02t:1332_1": "vikantaṃ, vikantameva vekantakanti vuccati. Lohasadisanti lohākāraṃ lohamalaṃ viya",
  "tika-abh02t:1332_2": "ghanasahitaṃ hutvā tiṭṭhati. Tāpetvā tāḷitaṃ pana chinnaṃ chinnaṃ hutvā visarati,",
  "tika-abh02t:1332_3": "mudu maṭṭhaṃ kammaniyaṃ vā na hoti, tena “lohavijātī”ti vuccatīti. Tiputambādīhīti",
  "tika-abh02t:1332_4": "tiputambe missetvā kataṃ kaṃsalohaṃ, sīsatambe missetvā kataṃ vaṭṭalohaṃ, jasadatambe",
  "tika-abh02t:1332_5": "missetvā kataṃ ārakūṭaṃ. Yaṃ pana kevalaṃ jasadadhātuviniggataṃ, yaṃ “pittala”ntipi",
  "tika-abh02t:1332_6": "vadanti, taṃ idha nādhippetaṃ, yathāvuttamissakameva pana gahetvā “kittima”nti vuttaṃ.",
  "tika-abh02t:1333_0": "Nidassanamattanti muttānaṃ jātito anekabhedattā vuttaṃ. Tathā hi hatthikumbhaṃ varāhadāṭhaṃ",
  "tika-abh02t:1333_1": "bhujaṅgasīsaṃ valāhakūṭaṃ veṇupabbaṃ macchasiro saṅkho sippīti aṭṭha muttāyoniyo.",
  "tika-abh02t:1333_2": "Tattha hatthikumbhajā pītavaṇṇā pabhāhīnā. Varāhadāṭhajā varāhadāṭhavaṇṇāva. Bhujaṅgasīsajā",
  "tika-abh02t:1333_3": "nīlādivaṇṇā suvisuddhā, vaṭṭalā ca. Valāhakajā bhāsurā dubbibhāgarūpā rattibhāge",
  "tika-abh02t:1333_4": "andhakāraṃ vidhamantā tiṭṭhanti, devūpabhogā eva honti. Veṇupabbajā kāraphalasamānavaṇṇā,",
  "tika-abh02t:1333_5": "na bhāsurā, te ca veḷavo amanussagocare eva padese jāyanti. Macchasīsajā pāṭhīnapiṭṭhisamānavaṇṇā,",
  "tika-abh02t:1333_6": "vaṭṭalā, laghavo ca honti pabhāvihīnā, te ca macchā samuddamajjheyeva jāyanti. Saṅkhajā",
  "tika-abh02t:1333_7": "saṅkhoracchavivaṇṇā, kolappamāṇāpi honti pabhāvihīnāva. Sippijā pana pabhāvisesayuttāva",
  "tika-abh02t:1333_8": "honti nānāsaṇṭhānā. Evaṃ jātito aṭṭhavidhāsu muttāsu yā macchasaṅkhasippijā, tā sāmuddikā.",
  "tika-abh02t:1333_9": "Bhujaṅgajāpi kāci sāmuddikāti vadanti, itarā asāmuddikā. Tena vuttaṃ “sāmuddikamuttāti",
  "tika-abh02t:1333_10": "nidassanamattametaṃ, sabbāpi pana muttā muttā evā”ti. Bahulato vā aṭṭhakathāyaṃ etaṃ",
  "tika-abh02t:1333_11": "vuttaṃ “muttāti sāmuddikamuttā”ti. Bahulañhi loke sāmuddikāva muttā dissanti. Tatthāpi",
  "tika-abh02t:1333_12": "sippijāva, itarā kadāci kācīti.",
  "tika-abh02t:1334": "174. Idha natthi niyamo kevalaṃ dravabhāvasseva adhippetattā.",
  "tika-abh02t:1335_0": "175. Nisitabhāvenāti santāpanādivasappavattena tikhiṇabhāvena. Usmākārañhi nisānaṃ",
  "tika-abh02t:1335_1": "idha nisitabhāvo. Pākatikoti sābhāviko kāyusmāti adhippeto. Sadāti sabbakālaṃ yāva",
  "tika-abh02t:1335_2": "jīvitindriyaṃ pavattati. Petaggi nijjhāmataṇhikapetaggi. Idhāti bāhiratejodhātukathāyaṃ.",
  "tika-abh02t:1336": "176. Vāyanaṃ bījanaṃ, taṃ pana thāmasā pavattīti āha “savegagamanavasenā”ti. Samudīraṇaṃ allaparisosanaṃ, bhūtasaṅghātassa desantaruppattihetubhāvo vā.",
  "tika-abh02t:1337": "177. Bhitticchiddādivasena labbhamānaṃ ajaṭākāsaṃ nissāyeva paricchedākāsassa parikammakaraṇanti āha “ajaṭākāsassa ca kathitata”nti.",
  "tika-abh02t:1338_0": "179. Sukhadukkhaphoṭṭhabbasamuṭṭhāpanapaccayabhāvenāti iṭṭhāniṭṭhaphoṭṭhabbānaṃ nibbattakabhūtena",
  "tika-abh02t:1338_1": "paccayabhāvena. Kassa pana so paccayabhāvoti āha “sarīraṭṭhakautussā”ti. Paccayabhāvenāti",
  "tika-abh02t:1338_2": "ca hetumhi karaṇavacanaṃ. Tena hi kāraṇabhūtena sukhadukkhaphoṭṭhabbānaṃ yathāvuttasamatthatā",
  "tika-abh02t:1338_3": "hotīti. “Tathevā”ti iminā “yathābalaṃ sarīrekadesasakalasarīra”nti idaṃ anukaḍḍhati.",
  "tika-abh02t:1338_4": "Evanti attano phalūpacārasiddhena pharaṇappakārena. Etesanti sukhādīnaṃ. “Oḷārikappavatti",
  "tika-abh02t:1338_5": "eva vā pharaṇa”nti iminā nirupacāraṃ etesaṃ pharaṇaṭṭhaṃ dasseti. Ubhayavatoti sukhadukkhavato,",
  "tika-abh02t:1338_6": "somanassadomanassavato ca, pharaṇāpharaṇaṭṭhānavato vā.",
  "tika-abh02t:1339_0": "181. Ettha vuttaṃ saṅkappanti etasmiṃ “saṅkappo kāmo”tiādike niddesapadese vuttaṃ",
  "tika-abh02t:1339_1": "saṅkappaṃ. Tattha hi kilesakāmova “saṅkapparāgo purisassa kāmo”tiādīsu viya. Vatthukāmassa",
  "tika-abh02t:1339_2": "tathā tathā saṅkappanato parikappanato “saṅkappo”ti vutto, na vitakkoti ayamettha",
  "tika-abh02t:1339_3": "attho vutto. Ṭīkāyaṃ pana vitakkavasena atthaṃ dassetuṃ “sopi hī”tiādi vuttaṃ. Tatrāpi",
  "tika-abh02t:1339_4": "purimo evattho adhippetoti ce, sampiṇḍanattho pi-saddo niratthako siyā, “kilesasanthavasambhavato”ti",
  "tika-abh02t:1339_5": "ca na vattabbaṃ siyā, parato ca “byāpādavacanena byāpādavitakkaṃ dassetī”ti vakkhati.",
  "tika-abh02t:1339_6": "Kilesakāmo vibhatto kilesasampayuttattāti adhippāyo. Kāmapaṭibaddhāti ettha kāma-saddena",
  "tika-abh02t:1339_7": "vatthukāmāpi saṅgahitāti daṭṭhabbā.",
  "tika-abh02t:1340_0": "182. Ubhayattha uppannoti sattesu, saṅkhāresūti ubhayattha uppanno, sattākāro, saṅkhārākāroti",
  "tika-abh02t:1340_1": "vā ārammaṇassa ubhayākāraggahaṇavasena uppanno. Kammapathaviseso, kammapathavināsako",
  "tika-abh02t:1340_2": "ca kammapathabhedoti dassetuṃ “abhijjhāsaṃyogenā”tiādi vuttaṃ. Tathā vihiṃsāya vihiṃsāvitakkaṃ",
  "tika-abh02t:1340_3": "dassetīti yojanā. Vihiṃsāyāti ca vihiṃsāvacanenāti attho. Yathāsambhavaṃ pāṇātipātādivasenāti",
  "tika-abh02t:1340_4": "ādi-saddena adinnādānamusāvādapesuññapharusavācāsamphappalāpe saṅgaṇhāti. Sabba…pe…",
  "tika-abh02t:1340_5": "saṅgāhakehi kāmanekkhammadhātūhi. Dve dveti byāpādavihiṃsādhātuyo, abyāpādaavihiṃsādhātuyo",
  "tika-abh02t:1340_6": "ca. “Etthāti panā”tiādinā saṃkilesavodānānaṃ saṅkarabhāvassa aniṭṭhāpajjanassa ca",
  "tika-abh02t:1340_7": "dassanena purimaṃyeva atthaṃ byatirekamukhena sampādeti.",
  "tika-abh02t:1341": "Suttantabhājanīyavaṇṇanā niṭṭhitā.",
  "tika-abh02t:1342": "2. Abhidhammabhājanīyavaṇṇanā",
  "tika-abh02t:1343_0": "183. Āveṇikattho atisayattho ca visesasaddo hotīti tadubhayaṃ dassetuṃ “puggalantarāsādhāraṇaṃ,",
  "tika-abh02t:1343_1": "nīlādisabbarūpasādhāraṇañcā”ti vuttaṃ. Asādhāraṇakāraṇenāpi hi niddeso hoti yathā",
  "tika-abh02t:1343_2": "“bherisaddo, yavaṅkuro”ti. Atisayakāraṇenapi yathā “atītānāgatapaccuppannānaṃ kammasamādānānaṃ",
  "tika-abh02t:1343_3": "ṭhānaso hetuso vipākaṃ yathābhūtaṃ pajānātī”ti. Dhātuattho evāti “dhātu”iti imassa",
  "tika-abh02t:1343_4": "dhātusaddasseva attho. Dhātuvacanīyo hi attho upasaggena jotīyati.",
  "tika-abh02t:1344": "Purimena asadiso vidhānadhāraṇatthānaṃ pākaṭo bhedoti. Visabhāgalakkhaṇā visadisasabhāvā avayavā bhāgā, tesu.",
  "tika-abh02t:1345_0": "Yathāsambhavanti kiriyāmanodhātu upanissayakoṭiyā, vipākamanodhātu vipākamanoviññāṇassa",
  "tika-abh02t:1345_1": "anantarādināpi, itarassa sabbāpi upanissayakoṭiyāva. Dhammadhātu pana vedanādikā",
  "tika-abh02t:1345_2": "sahajātā sahajātādinā, asahajātā anantarādinā, upanissayena ārammaṇādinā ca manoviññāṇassa",
  "tika-abh02t:1345_3": "paccayoti evaṃ manodhātudhammadhātūnaṃ manoviññāṇassa hetubhāvo yathāsambhavaṃ yojetabbo.",
  "tika-abh02t:1345_4": "Dvārabhūtamanopi sutte “manodhātū”ti vuccatīti āha “dvārabhūtamanovasena vā”ti. Tassā",
  "tika-abh02t:1345_5": "manodhātuyā manoviññāṇassa hetubhāvo yathāsambhavaṃ yojetabboti sambandho.",
  "tika-abh02t:1346": "Purimanayenāti visesanaṃ dutiyanayassa hīnattikavaseneva vibhattattā. Nānādhātūnañca cakkhudhātuādīnanti sambandho.",
  "tika-abh02t:1347_0": "Na hi dve manoviññāṇadhātuyo santi aṭṭhārasadhātuvibhāgadassaneti adhippāyo. Khandhāyatanadhātindriyānaṃyeva",
  "tika-abh02t:1347_1": "vasena saṅkhepādivibhāgadassanaṃ tesaṃ bahulaṃ pariññeyyadhammasaṅgaṇhanato. Saccadesanā",
  "tika-abh02t:1347_2": "pana atisaṃkhittabhāvatoyevettha bahikatā.",
  "tika-abh02t:1348_0": "Nijjīvassātiādi visesato sattasuññatādīpanatthā dhātudesanāti katvā vuttaṃ. Purimanayo",
  "tika-abh02t:1348_1": "aññesampi kamavuttīnaṃ dhātūnaṃ sambhavatīti adhippāyena vuttoti “manodhātuyeva vā”tiādinā",
  "tika-abh02t:1348_2": "dutiyanayo vutto. Tattha avijjamānepi purecarānucarabhāveti purecarānucarābhisandhiyā",
  "tika-abh02t:1348_3": "abhāvepi kevalaṃ anantarapubbakālaanantarāparakālatāya manodhātu purecarānucarā viya daṭṭhabbāti vuttā.",
  "tika-abh02t:1349_0": "“Aññaṃ aggahetvā pavattituṃ asamatthatāyā”ti etena viññāṇassa ekantasārammaṇatādassanena",
  "tika-abh02t:1349_1": "“ārammaṇena vinā sayameva nīlādiābhāsaṃ cittaṃ pavattatī”ti evaṃ pavattitaṃ viññāṇavādaṃ paṭisedheti.",
  "tika-abh02t:1350_0": "184. Ekanānāsantānagatānanti ekasantānagatānaṃ abhinnasantānagatānaṃ dvārānaṃ, nānāsantānagatānaṃ",
  "tika-abh02t:1350_1": "bhinnasantānagatānaṃ ārammaṇānanti yojanā. Ekanānājātikattāti cakkhādiekekajātikattā",
  "tika-abh02t:1350_2": "dvārānaṃ, nīlādianekajātikattā ārammaṇānaṃ.",
  "tika-abh02t:1351_0": "Cakkhādi ekampi viññāṇassa paccayo hoti, rūpādi pana anekameva saṃhatanti imassa",
  "tika-abh02t:1351_1": "vā atthavisesassa dassanatthaṃ cakkhurūpādīsu vacanabhedo kato. Kiṃ pana kāraṇaṃ",
  "tika-abh02t:1351_2": "cakkhādi ekampi viññāṇassa paccayo hoti, rūpādi pana anekamevāti? Paccayabhāvavisesato.",
  "tika-abh02t:1351_3": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ",
  "tika-abh02t:1351_4": "atthibhāveneva hoti tasmiṃ sati tassa bhāvato, asati abhāvato, yato taṃ atthiavigatapaccayehissa",
  "tika-abh02t:1351_5": "paccayo hotīti vuccatīti. Taṃnissayatā cassa na ekadesena allīyanavasena icchitabbā",
  "tika-abh02t:1351_6": "arūpabhāvato, atha kho garurājādīsu sissarājapurisādīnaṃ viya tappaṭibaddhavuttitāya.",
  "tika-abh02t:1351_7": "Itare ca paccayā tena tena visesena veditabbā. Svāyaṃ paccayabhāvo na ekasmiṃ na",
  "tika-abh02t:1351_8": "sambhavatīti ekampi cakkhu cakkhuviññāṇassa paccayo hotīti dassetuṃ pāḷiyaṃ “cakkhuñca",
  "tika-abh02t:1351_9": "paṭiccā”ti ekavacananiddeso kato.",
  "tika-abh02t:1352_0": "Rūpaṃ pana yadipi cakkhu viya purejātaatthiavigatapaccayehi paccayo hoti puretaraṃ",
  "tika-abh02t:1352_1": "uppannaṃ hutvā vijjamānakkhaṇeyeva upakārakattā, tathāpi anekameva saṃhataṃ hutvā",
  "tika-abh02t:1352_2": "paccayo hoti ārammaṇabhāvato. Yañhi paccayadhammaṃ sabhāvabhūtaṃ, parikappitākāramattaṃ",
  "tika-abh02t:1352_3": "vā viññāṇaṃ vibhāventaṃ pavattati, tadaññesañca satipi paccayabhāve so tassa sārammaṇasabhāvato",
  "tika-abh02t:1352_4": "yaṃ kiñci anālambitvā pavattituṃ asamatthassa olubbha pavattikāraṇatāya ālambanīyato",
  "tika-abh02t:1352_5": "ārammaṇaṃ nāma. Tassa yasmā yathā yathā sabhāvūpaladdhi viññāṇassa ārammaṇapaccayalābho,",
  "tika-abh02t:1352_6": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "tika-abh02t:1352_7": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavaseneva",
  "tika-abh02t:1352_8": "hoti, nāpi katipayakalāpavaṇṇavasena, atha kho ābhogānurūpaṃ āpāthagatavaṇṇavasenāti",
  "tika-abh02t:1352_9": "anekameva rūpaṃ saṃhaccakāritāya viññāṇassa paccayo hotīti dassento bhagavā “rūpe",
  "tika-abh02t:1352_10": "cā”ti bahuvacanena niddisi.",
  "tika-abh02t:1353_0": "Yaṃ pana “rūpāyatanaṃ cakkhuviññāṇadhātuyā, taṃsampayuttakānañca dhammānaṃ ārammaṇapaccayena",
  "tika-abh02t:1353_1": "paccayo”ti vuttaṃ, taṃ kathanti? Tampi yādisaṃ rūpāyatanaṃ cakkhuviññāṇassa ārammaṇapaccayo,",
  "tika-abh02t:1353_2": "tādisameva sandhāya vuttaṃ. Kīdisaṃ pana tanti? Samuditanti pākaṭoyamattho. Evañca",
  "tika-abh02t:1353_3": "katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "tika-abh02t:1353_4": "na dabyasallakkhaṇavasenā”ti, taṃ yuttameva hoti. Na cettha samudāyārammaṇatā āsaṅkitabbā",
  "tika-abh02t:1353_5": "samudāyābhogasseva abhāvato, samuditā pana vaṇṇadhammā ārammaṇapaccayā honti. Kathaṃ",
  "tika-abh02t:1353_6": "pana paccekaṃ asamatthā samuditā ārammaṇā honti, na hi paccekaṃ daṭṭhuṃ asakkontā",
  "tika-abh02t:1353_7": "andhā samuditā passantīti? Nayidamekantikaṃ visuṃ asamatthānaṃ sivikāvahanādīsu samatthatāya",
  "tika-abh02t:1353_8": "dassanato. Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ na sakkā, tasmiṃyeva",
  "tika-abh02t:1353_9": "ṭhāne samuditānaṃ taṃ gahetuṃ sakkāti bhiyyopi tesaṃ saṃhaccakāritā paribyattā. Etena",
  "tika-abh02t:1353_10": "kiṃ cakkhuviññāṇassa paramāṇurūpaṃ ārammaṇaṃ, udāhu taṃsamudāyotiādikā codanā paṭikkhittā",
  "tika-abh02t:1353_11": "veditabbā. “Sotañca paṭicca sadde cā”tiādīsupi ayameva nayo.",
  "tika-abh02t:1354_0": "Evampi attho labbhatīti “manodhātuyāpī”ti pi-saddena na kevalaṃ javanapariyosānā",
  "tika-abh02t:1354_1": "manoviññāṇadhātuyeva sampiṇḍīyati, atha kho tadārammaṇabhavaṅgasaṅkhātāpi sampiṇḍīyatīti",
  "tika-abh02t:1354_2": "evampi attho labbhati, sambhavatīti attho. Evaṃ satīti evaṃ aññamanodhātuppavattiyā",
  "tika-abh02t:1354_3": "oraṃ pavattacittānaṃ manoviññāṇadhātutādassane sati. Satipi manaso sambhūtabhāve",
  "tika-abh02t:1354_4": "manodhātuyā manoviññāṇadhātubhāvappasaṅgo na hotiyeva taṃsabhāvasseva manoviññāṇadhātubhāvena",
  "tika-abh02t:1354_5": "niddiṭṭhattā. Idāni tamevatthaṃ “pañcaviññāṇadhātumanodhātū”tiādinā pākaṭataraṃ karoti.",
  "tika-abh02t:1354_6": "Tabbidhurasabhāvenāti pañcaviññāṇadhātūhi visadisasabhāvena. Uppattiṭṭhānena cāti",
  "tika-abh02t:1354_7": "manodhātukiriyamanoviññāṇadhātuādīhi paricchinnena uppajjanaṭṭhānena ca. Idāni ekattaggahaṇaṃ",
  "tika-abh02t:1354_8": "vināpi yathāvuttassa atthassa sambhavaṃ dassetuṃ “anupanītepī”tiādi vuttaṃ. Tattha",
  "tika-abh02t:1354_9": "sāmaññavasenāti sadisatāvasena. Tassāti bhavaṅgānantaraṃ uppannacittassa. Amanoviññāṇadhātubhāvāsiddhitoti",
  "tika-abh02t:1354_10": "manodhātubhāvāsiddhito. Na hi “manoviññāṇadhātuyāpi uppajjitvā niruddhasamanantaraṃ",
  "tika-abh02t:1354_11": "uppajjati cittaṃ…pe… tajjā manoviññāṇadhātū”ti idaṃ vacanaṃ bhavaṅgānantaraṃ uppannacittassa",
  "tika-abh02t:1354_12": "manodhātubhāvaṃ sādheti. Siddhe hi manodhātubhāve taṃ tassa nivattakaṃ siyāti adhippāyo.",
  "tika-abh02t:1354_13": "Manoviññāṇadhātuyā pana uppannassa cittassa manoviññāṇadhātubhāvadīpakaṃ vacanaṃ",
  "tika-abh02t:1354_14": "tādisāya manodhātuyāpi manoviññāṇadhātubhāvameva dīpeyyāti kathaṃ tassā nivattakaṃ",
  "tika-abh02t:1354_15": "siyāti āha “na hi yaṃ codīyati, tadeva parihārāya hotī”ti.",
  "tika-abh02t:1355_0": "Yadi evaṃ pañcadvārāvajjanassa manoviññāṇadhātubhāvāpatti evāti codanaṃ manasi katvā",
  "tika-abh02t:1355_1": "āha “manodhātuyāpī”tiādi. Pañcaviññāṇehi manodhātūhi ca visiṭṭho sabhāvo pañcaviññāṇa…pe…",
  "tika-abh02t:1355_2": "sabhāvo, tassa vasena. Cutipaṭisandhibhavaṅgānanti tadārammaṇampi bhavaṅgantogadhaṃ",
  "tika-abh02t:1355_3": "katvā vuttaṃ. Javanāvasānānīti vā javanārammaṇattā tadārammaṇampi gahitaṃ daṭṭhabbaṃ.",
  "tika-abh02t:1355_4": "Tenevāha “chadvārikacittehi vā”tiādi.",
  "tika-abh02t:1356_0": "Visuṃ kātuṃ yuttanti āvajjanampi yadipi rūpādivisayaṃ hoti, javanaṃ viya ārammaṇarasānubhavanaṃ",
  "tika-abh02t:1356_1": "pana na hotīti edise ṭhāne visuṃ kātabbameva. Mano cāti ca-saddo “manañca paṭiccā”tiādīsu",
  "tika-abh02t:1356_2": "viya na sampiṇḍanattho, atha kho byatirekattho daṭṭhabbo.",
  "tika-abh02t:1357": "Abhidhammabhājanīyavaṇṇanā niṭṭhitā.",
  "tika-abh02t:1358": "3. Pañhapucchakavaṇṇanā",
  "tika-abh02t:1359_0": "Heṭṭhā vuttanayattāti dhammadhātumanoviññāṇadhātūnaṃ “pañcapaṇṇāsa kāmāvacaradhamme",
  "tika-abh02t:1359_1": "ārabbha rajjantassā”tiādinā parittārammaṇādibhāve dassiyamāne “cittuppādarūpavasena",
  "tika-abh02t:1359_2": "taṃ taṃ samudāyaṃ ekekaṃ dhammaṃ katvā”tiādinā tadatthassa khandhavibhaṅgavaṇṇanādīsu vuttanayattā.",
  "tika-abh02t:1360": "Pañhapucchakavaṇṇanā niṭṭhitā.",
  "tika-abh02t:1361": "Dhātuvibhaṅgavaṇṇanā niṭṭhitā.",
  "tika-abh02t:1362": "4. Saccavibhaṅgo",
  "tika-abh02t:1363": "1. Suttantabhājanīyavaṇṇanā",
  "tika-abh02t:1364": "Uddesavaṇṇanā",
  "tika-abh02t:1365_0": "189. Saccavinimuttaṃ natthi pavattinivattitadubhayahetusandassanavasena pavattanato.",
  "tika-abh02t:1365_1": "Saccesu kamatīti saccesu visayabhūtesu pavattati. Desetabbatthavisayā hi desanāti.",
  "tika-abh02t:1365_2": "Etesu kamatīti etesu ariyasaccesu pariññādikiccasādhanavasena pavattati. “Sīlasamādhipaññāsaṅkhāta”nti",
  "tika-abh02t:1365_3": "vuttaṃ atthasabhāvaṃ kamanakiriyāya kattubhāvena gahitanti pākaṭataraṃ katvā dassetuṃ",
  "tika-abh02t:1365_4": "“kiṃ kamatī”ti pucchati. Tabbohārenāti tadupacārena. Etena nippariyāyena atthasabhāvaṃ",
  "tika-abh02t:1365_5": "sāsanaṃ, pariyāyena vacanasabhāvanti dasseti.",
  "tika-abh02t:1366_0": "Taṃsabhāvāti dukkhādisabhāvā. Amusāsabhāvāti bādhanādibhāvena bhūtasabhāvā. Aññākārarahitāti",
  "tika-abh02t:1366_1": "abādhanādiākāravivittā. Dvidhāti dukkhadukkhatātannimittatāhi. Rāgādikilesapariḷāho",
  "tika-abh02t:1366_2": "kilesadāho. Santānassa avipphārikatākaraṇaṃ puggalahiṃsanaṃ. Attano eva tikhiṇabhāvoti",
  "tika-abh02t:1366_3": "saṅkhatadhammassa attano sabhāveneva rujāvahatikkhabhāvo. Sarasenevāti sabhāveneva.",
  "tika-abh02t:1366_4": "Sampiṇḍakassa samudayassa, kilesasantāparahitassa maggassa, avipariṇāmassa nirodhassa",
  "tika-abh02t:1366_5": "dassanena yathāsaṅkhyaṃ dukkhassa saṅkhatasantāpavipariṇāmaṭṭhā āvi bhavantīti āha",
  "tika-abh02t:1366_6": "“itare yathākkamaṃ samudayamagganirodhadassanehi āvibhavanākārā”ti. Byāpetvāti bhavādīsu",
  "tika-abh02t:1366_7": "nānārammaṇesu ca visaṭā hutvā. Anekatthattā dhātūnaṃ “ūhanaṃ rāsikaraṇa”nti vatvā",
  "tika-abh02t:1366_8": "puna tadatthaṃ vivarati “dukkhanibbattana”nti. Ekavokārabhavepi hi rāsibhūtameva",
  "tika-abh02t:1366_9": "dukkhaṃ nibbattati anekadhammasamūhato, pageva catupañcavokārabhavesu. Ettha ca byāpanatthaṃ",
  "tika-abh02t:1366_10": "ākāraṃ, tassa ca ya-kārāgamaṃ katvā sampiṇḍanatthaṃ āyūhananti padaṃ veditabbaṃ.",
  "tika-abh02t:1366_11": "Nidadātīti dukkhassa ekantakāraṇattā taṃ nidassentaṃ viya janetīti dassento “idaṃ",
  "tika-abh02t:1366_12": "taṃ dukkha”ntiādimāha. Dukkha…pe… āvi bhavati rogadassanena viya roganidānaṃ. Saṃyoga…pe…",
  "tika-abh02t:1366_13": "dassanehīti saṃyogaṭṭho visaṃyogasabhāvassa nirodhassa, palibodhaṭṭho niyyānasabhāvassa",
  "tika-abh02t:1366_14": "maggassa dassanena āvi bhavatīti attho. Teti saṃyogapalibodhaṭṭhā.",
  "tika-abh02t:1367_0": "Etthāti etasmiṃ ārammaṇabhūte sati. Samudayato viveko vivekaṭṭho. Nirodho ca taṇhākkhayabhāvato",
  "tika-abh02t:1367_1": "samudayato vivitto, tasmā avivekabhūtassa samudayassa dassanena nirodhassa vivekaṭṭho",
  "tika-abh02t:1367_2": "āvi bhavati, nibbānādhigamahetubhūtassāpi maggassa sappaccayatāya saṅkhatabhāvaṃ",
  "tika-abh02t:1367_3": "passato appaccayassa nirodhassa asaṅkhataṭṭho āvi bhavati, tathā maraṇadhammatāya",
  "tika-abh02t:1367_4": "dukkhaṃ vinassantaṃ passato amaraṇadhammassa nirodhassa amataṭṭho āvi bhavatīti imamatthaṃ",
  "tika-abh02t:1367_5": "dasseti “vivekā”tiādinā. Itare samudayanirodhadukkhadassanehīti ettha samudayadassanena",
  "tika-abh02t:1367_6": "“nāyaṃ hetu nibbānādhigamāya, ayaṃ pana hetū”ti hetuṭṭho āvi bhavati. Tathā paramagambhīrassa",
  "tika-abh02t:1367_7": "nipuṇatarassa duddasassa nirodhassa dassanena dassanaṭṭho sukhumarūpadassanena cakkhuno",
  "tika-abh02t:1367_8": "viya, dukkhadassanena pana anekarogāturakapaṇajanadassanena issarajanassa uḷārabhāvo",
  "tika-abh02t:1367_9": "viya maggassa ādhipateyyaṭṭho āvi bhavati.",
  "tika-abh02t:1368_0": "Te panete hetuṭṭhādike sarūpato dassetuṃ “tattha palibodhupacchedavasenā”tiādi vuttaṃ.",
  "tika-abh02t:1368_1": "Tattha palibodhupacchedavasenāti samudayappahānavasena. “Maggādhipatino dhammā”ti",
  "tika-abh02t:1368_2": "vacanatoti yasmā satipi jhānādīnaṃ ārammaṇādhipatibhāve “jhānādhipatino dhammā”ti",
  "tika-abh02t:1368_3": "evamādi na vuttaṃ, “maggādhipatino dhammā” icceva pana vuttaṃ. Tasmā sātisayo maggaṅgadhammānaṃ",
  "tika-abh02t:1368_4": "ārammaṇādhipatibhāvo. Tenāha “visesato vā ārammaṇādhipatibhūtā maggaṅgadhammā hontī”ti.",
  "tika-abh02t:1368_5": "So tesaṃ ākāroti yo maggaṅgānaṃ garuṃ katvā paccavekkhaṇavasena pavattadhammānaṃ",
  "tika-abh02t:1368_6": "ārammaṇādhipatipaccayatāsaṅkhāto ākāro, so maggassa ādhipateyyaṭṭho. Purimo pana",
  "tika-abh02t:1368_7": "ādhipateyyaṭṭho sahajātādhipativasena vutto. Abhisametabbaṭṭhoti yathāvuttapīḷanādiatthameva",
  "tika-abh02t:1368_8": "paṭivijjhitabbatāya ekajjhaṃ katvā vadati. Tena abhisamayasaddaṃ kammatthaṃ dasseti.",
  "tika-abh02t:1368_9": "Abhisamayassāti ñāṇassa. Pavattiākāroti parijānanādivisesākāro. So hi maggakkhaṇe",
  "tika-abh02t:1368_10": "asammohato siddho, pacchā paccavekkhaṇādinā pākaṭo hoti. Ākāropi ñāṇena araṇīyato",
  "tika-abh02t:1368_11": "atthoti vuccatīti katvā tatiyanayo dassito. Pīḷanādinā dassito visayavibhāgenapi",
  "tika-abh02t:1368_12": "visayivibhāgo hoti yathā “rūpasaññā, saddasaññā”ti.",
  "tika-abh02t:1369_0": "Kucchitaṃ khanti garahitaṃ hutvā asāraṃ. “Samāgamo”tiādinā anvayato byatirekato ca",
  "tika-abh02t:1369_1": "saṃ-saddassa saṃyogatthajotakattamāha. “Uppannaṃ udita”ntiādīsu kevalassa panna-saddassa,",
  "tika-abh02t:1369_2": "ita-saddassa ca payoge uppattiatthassa anupalabbhanato, u-saddassa ca payoge upalabbhanato",
  "tika-abh02t:1369_3": "so uppattiatthaṃ dīpetīti āha “evaṃ uppannaṃ uditanti etthāpī”ti. Visuṃ payujjamānāti",
  "tika-abh02t:1369_4": "āgama-ita-padehi vinā payujjamānā. Sadhātukanti antonītena dhātunā sadhātukaṃ. Teneva",
  "tika-abh02t:1369_5": "te “upasaggā”ti ca vuttā.",
  "tika-abh02t:1370_0": "Dukkhavivekabhāvanti dukkhavivittataṃ. Nivattiyāti nibbānassa. Nivattetvāti anuppādasaddena",
  "tika-abh02t:1370_1": "visesanavasena nivattetvā. Nirodhapaccayatā nirodhassa maggassa ārammaṇapaccayatā.",
  "tika-abh02t:1370_2": "Puggalasacchikiriyādhammabhāvehīti puggaladhammabhāvena sacchikaraṇadhammabhāvena",
  "tika-abh02t:1370_3": "ca. Phalanti ariyaphalaṃ. Tassāti niṭṭhānabhūtāya phalasaṅkhātāya dukkhanirodhappattiyā",
  "tika-abh02t:1370_4": "abhisamayabhūtāya dukkhanirodhappattiyā paṭipadatā daṭṭhabbā.",
  "tika-abh02t:1371": "Paṭivijjhanakāle nippariyāyena buddhādisamaññāti āha “paṭividdhakāle pavatta”nti. Tato evāti tena pakāsitattā eva.",
  "tika-abh02t:1372_0": "Tannimittabhāvoti jātiādi viya adhiṭṭhānabhāvena dukkhassa kāraṇabhāvo, na samudayasaccaṃ",
  "tika-abh02t:1372_1": "viya pabhavabhāvena. Udayabbayapīḷitabhāvo saṅkhāradukkhatā. Pavattanamevāti pavatti",
  "tika-abh02t:1372_2": "eva. Kiccaṃ rasoti rasassa kiccatthataṃ dasseti. Pavattinivattīsūti niddhāraṇe bhummaṃ.",
  "tika-abh02t:1372_3": "Avikāratā vikārābhāvo niccatā.",
  "tika-abh02t:1373_0": "Marīcimāyāattānanti marīciyā māyāya attano ca ariyañāṇassāti ariyānaṃ ñāṇassa. Tena",
  "tika-abh02t:1373_1": "ariyānaṃ maggañāṇānusārena pavattanakañāṇampi saṅgahitaṃ hoti. Tenāha “avitathagāhakassā”tiādi.",
  "tika-abh02t:1373_2": "Tesanti paṭivedhapaccavekkhaṇañāṇānaṃ. Tattha paṭivedhañāṇassa paṭivijjhitabbatā",
  "tika-abh02t:1373_3": "gocarabhāvo, itarassa ārammaṇabhāvo. Paṭivijjhitabbatā, ārammaṇabhāvo vā paṭivedhañāṇassa",
  "tika-abh02t:1373_4": "gocarabhāvo, itarassa ārammaṇabhāvova.",
  "tika-abh02t:1374_0": "Bādhakappabhavabhāvenāti bādhakassa uppādakabhāvena visuṃ gahitattā na taṇhā bādhakabhāvena",
  "tika-abh02t:1374_1": "gahitā pavattipavattihetūnaṃ asaṅkaravasena bodhanato. Evañca katvā abhidhammabhājanīyepi",
  "tika-abh02t:1374_2": "ayamatthavaṇṇanā yujjateva. Yadipi evaṃ “dukkhameva bādhaka”nti niyamānupapatti,",
  "tika-abh02t:1374_3": "samudayabhāvappasaṅgo cāti codanaṃ sandhāyāha “jātiādīnaṃ viya vā”tiādi. Bādhakattassa",
  "tika-abh02t:1374_4": "bādhakatte ca niyamoti āha “dvidhāpi bādhakatthāvadhāraṇenā”ti. Yathā hi bādhakattassa",
  "tika-abh02t:1374_5": "dukkhe niyatatā, evaṃ dukkhassa ca bādhakatte niyatatāti. Suttantabhājanīye taṇhāya",
  "tika-abh02t:1374_6": "eva samudayabhāvassa dassitattā taṇhāvasena niyamaṃ dassento “na taṇhāya vinā”tiādimāha.",
  "tika-abh02t:1374_7": "Suttantabhājanīyavaṇṇanā hesāti. “Kusalehi vinā”tiādinā dukkhahetutāya taṇhāya padhānabhāvamāha.",
  "tika-abh02t:1374_8": "Tathā hi sā kammavicittatāya hetubhāvaṃ gacchantī visesena kammassa sahakārikāraṇaṃ",
  "tika-abh02t:1374_9": "hotīti. Dvidhāpi niyamenāti maggova niyyānaṃ, niyyānameva ca maggoti dvippakārena niyamena.",
  "tika-abh02t:1375_0": "Vacīsaccaṃ saccavācā, taṃsamuṭṭhāpikā cetanā cāti āha “viratisacceti musāvādaviratiya”nti.",
  "tika-abh02t:1375_1": "Keci pana “viratisaccaṃ samādānaviratī”ti vadanti, tesampi na samādānamattaṃ viratisaccaṃ,",
  "tika-abh02t:1375_2": "atha kho samādānāvisaṃvādanaṃ. Taṃ pana paṭiññāsaccattā musāvādaviratiyeva hoti.",
  "tika-abh02t:1375_3": "Tenāha “na hi aññaviratīsu saccasaddo niruḷho”ti. Satipi dukkhasamudayāvabodhe yāvadeva",
  "tika-abh02t:1375_4": "nirodhamaggādhigamatthā paññābhāvanāti pacchimadvayasseva saccatthaṃ sātisayaṃ, tadadhigamassa",
  "tika-abh02t:1375_5": "ca avivādahetukaṃ sutte vibhāvitaṃ dassento “tassa panā”tiādimāha.",
  "tika-abh02t:1376_0": "Ṭhānaṃ natthīti attano vādapatiṭṭhāpanakāraṇaṃ natthīti attho. Attabhāvapaṭilābheneva",
  "tika-abh02t:1376_1": "sattānaṃ jātiādīnaṃ patti sammukhībhāvo ca jāyatīti āha “sampattatā, paccakkhatā",
  "tika-abh02t:1376_2": "ca paṭhamatā”ti. Bhagavato desanākkameneva vā paṭhamāditā daṭṭhabbā.",
  "tika-abh02t:1377_0": "Parijananādīhīti pariññāppahānasacchikiriyābhāvanāhi, nissakkavacanañcetaṃ aññasaddapekkhāya.",
  "tika-abh02t:1377_1": "Dhammañāṇakiccanti sabhāvadhammāvabodhakiccaṃ. Pariññeyyādīni etapparamānevāti ito",
  "tika-abh02t:1377_2": "paraṃ neyyaṃ natthīti dasseti.",
  "tika-abh02t:1378_0": "Dukkhādīnaṃ ariyasaccabhāvassa anurūpaṃ yuttaṃ, ācariyaparamparāgataṃ vā savanaṃ",
  "tika-abh02t:1378_1": "anussavo. Sutānusārena, aññathā vā kakkhaḷaphusanādianiccādisabhāvasāmaññākārapariggaṇhanaṃ",
  "tika-abh02t:1378_2": "ākāraparivitakko. Yathāvitakkitākārassa diṭṭhisaṅkhātāya dassanabhūtāya paññāya nijjhānakkhamanaṃ",
  "tika-abh02t:1378_3": "rocanaṃ diṭṭhinijjhānakkhanti. Ādicco viya pabhāya nirodhaṃ phusati sacchikaroti",
  "tika-abh02t:1378_4": "kilesandhakāraṃ viddhaṃseti. Cattāripi saccāni passatīti vuttaṃ “yo, bhikkhave, dukkhaṃ passatī”tiādinā.",
  "tika-abh02t:1379_0": "Kālantaradassananti nānābhisamayaṃ vadati. Ekadassinoti ekasaccadassino. Na yojetabbā",
  "tika-abh02t:1379_1": "siyāti yojanāyañca sabbadassanaṃ dassanantaraparamanti dassanānuparamo āpajjeyya,",
  "tika-abh02t:1379_2": "saccānañca nānābhisamaye dukkhadassanādīhi paṭhamamaggādippaheyyānaṃ saṃyojanattayādīnaṃ",
  "tika-abh02t:1379_3": "ekadesappahānaṃ āpajjati. Tathā ca sati ekadesasotāpattimaggaṭṭhatā, tadanantarañca",
  "tika-abh02t:1379_4": "pattabbena phalena ekadesasotāpannatā ca āpajjati, tasmā na saccānaṃ nānābhisamayo",
  "tika-abh02t:1379_5": "yutto. Yathā ca nānābhisamayo na yutto, evaṃ ārammaṇābhisamayopi. Yadi hi ārammaṇakaraṇena",
  "tika-abh02t:1379_6": "catusaccābhisamayo icchito, na maggo sayameva attānaṃ ārammaṇaṃ karotīti aparipuṇṇo",
  "tika-abh02t:1379_7": "saccābhisamayo siyā. Aññena maggena maggo ālambīyatīti paripuṇṇovāti ce? Evaṃ sati",
  "tika-abh02t:1379_8": "yena maggena maggo ālambito, sopi aññena, sopi aññenāti anavaṭṭhānaṃ siyā, tasmā",
  "tika-abh02t:1379_9": "na ārammaṇapaṭivedhato catusaccābhisamayo yutto, vuttanayeneva pana yutto. Kiñca",
  "tika-abh02t:1379_10": "paricchinditabbaṃ samucchinditabbañca ālambitvā paricchedasamucchedabhāvanā maggañāṇassa",
  "tika-abh02t:1379_11": "na yuttā tato anissaṭabhāvato, sabbasaṅkhatavinissaṭaṃ nibbānameva pana ārammaṇatā",
  "tika-abh02t:1379_12": "yuttā. Ahetukadiṭṭhi akiriyadiṭṭhiggahaṇena gahitā hetubyāpārova paramatthato kiriyāti katvā.",
  "tika-abh02t:1380": "Pavattetīti sajjati, pavattiyā vā hetu hoti. Nivattetīti saṃharati palayaṃ gameti, palokatādivasena vā mokkhahetu hoti. Padhānatoti pakatito, yaṃ “abyatta”ntipi vuccati.",
  "tika-abh02t:1381": "“Kālo karoti bhūtāni, kālo saṃharatī pajā;",
  "tika-abh02t:1382": "Kālo sutte jāgarati, kālo hi duratikkamo”ti. –",
  "tika-abh02t:1383_0": "Evaṃvādā kālavādino. “Kaṇṭakassa tikhiṇatā, kapiṭṭhaphalādīnaṃ parimaṇḍalatā, migapakkhisarīsapādīnaṃ",
  "tika-abh02t:1383_1": "vicittabhāvoti evamādayo kena kāritā? Sabhāveneva siddhā, evaṃ sabbampi, na ettha",
  "tika-abh02t:1383_2": "kassaci kāmakāro”ti evaṃvādā sabhāvavādino. “Loko niyato acchejjasuttāvutābhejjamaṇisadiso,",
  "tika-abh02t:1383_3": "na ettha kassaci purisakāro”ti evaṃpavattavādā niyativādino, –",
  "tika-abh02t:1384": "“Yadicchāya pavattanti, yadicchāya nivattare;",
  "tika-abh02t:1385": "Yadicchāya sukhadukkhaṃ, tasmā yadicchatī pajā”ti. –",
  "tika-abh02t:1386_0": "Evaṃpavattavādā yadicchāvādisaṅkhātā adhiccasamuppattivādino ca ettha sabhāvavāde",
  "tika-abh02t:1386_1": "eva antogadhāti daṭṭhabbā. Aṇūhi loko pavattatīti ājīvakavādaṃ sandhāyāha. So hi",
  "tika-abh02t:1386_2": "akāraṇapariggaho. Kaṇādavādo pana issaricchāvasena aṇūnaṃ saṃyogaviyogato lokassa",
  "tika-abh02t:1386_3": "pavattinivattiṃ vadati. Padhānassa appavattīti mahatādibhāvena apariṇāmo, anabhibyatti",
  "tika-abh02t:1386_4": "vā. “Ahamañño, pakati aññā”ti evaṃ pavattapakatipurisantarajānanena attasukhadukkhamohesu",
  "tika-abh02t:1386_5": "avibhāgaggahaṇe nivattite kira vuttanayena padhānaṃ nappavattati, so vimokkhoti kāpilā.",
  "tika-abh02t:1386_6": "Evamādīti ādi-saddena mahābrahmuno samīpatā, saṃyogoti evamādīnampi saṅgaho veditabbo.",
  "tika-abh02t:1387_0": "Ekattāti ekabhāvato ekopi vutto. Tayoti kiccavibhāgena. Tānīti sammāvācādisīlāni.",
  "tika-abh02t:1387_1": "Chandassa saddahanānukūlāpi chandanavasena pavatti hotīti saddhindriyasaddhābalehi",
  "tika-abh02t:1387_2": "saddhiṃ chandiddhipādo vutto. Tādise kāle upekkhānimittānubrūhanena upakārā samādhissa",
  "tika-abh02t:1387_3": "samavāhitāvasena tādisakiccāva upekkhā veditabbā.",
  "tika-abh02t:1388": "Vighātakattāti saṃharaṇīyavasena vihantabhāvato.",
  "tika-abh02t:1389_0": "Ariyasaccadvayanti samudayamaggasaccadvayaṃ. Tenevāti yathāvuttadukkhādisaddānaṃ",
  "tika-abh02t:1389_1": "pariññeyyādivācakattā eva. Ādipadasaṅgahoti “dukkhaṃ, na ariyasacca”nti iminā catukke",
  "tika-abh02t:1389_2": "ādipade saṅgaho. Tadapekkhanti ariyasaccasaddāpekkhaṃ dukkhasaddaṃ. Catutthapadasaṅgahoti",
  "tika-abh02t:1389_3": "“neva dukkhaṃ, na ariyasacca”nti iminā padena saṅgaho. Avasesakilesādayoti taṇhāvajjakilesā",
  "tika-abh02t:1389_4": "avasesākusalā, sāsavāni kusalamūlāni, sāsavā ca kusaladhammā. Te hi abhidhammabhājanīye",
  "tika-abh02t:1389_5": "samudayabhāvena vuttā, na ariyasaccabhāvenāti āha “samudayo, na ariyasacca”nti. Aññāni",
  "tika-abh02t:1389_6": "maggaṅgānīti phalasammādiṭṭhiādayo. Iminā nayenāti etthāyaṃ yojanā – atthi samudayo,",
  "tika-abh02t:1389_7": "na ariyasaccaṃ, atthi ariyasaccaṃ, na samudayo, atthi samudayo ceva ariyasaccañca,",
  "tika-abh02t:1389_8": "atthi neva samudayo, na ariyasaccaṃ. Tattha paṭhamapadaṃ vuttatthaṃ. Nirodho ariyasaccaṃ,",
  "tika-abh02t:1389_9": "na samudayo, taṇhā samudayo ceva ariyasaccañca, maggasampayuttā dhammā sāmaññaphalāni",
  "tika-abh02t:1389_10": "ca yassa pahānāya bhagavati brahmacariyaṃ vussati, tadabhāvato neva samudayo, na",
  "tika-abh02t:1389_11": "ariyasaccaṃ. Itarasaccadvayaṃ ariyasaccaṃ tassa tassa pabhāvakaṭṭhena siyā samudayo,",
  "tika-abh02t:1389_12": "na pana yassa pahānāya bhagavati brahmacariyaṃ vussati tathatthena. Itaracatukkadvayepi",
  "tika-abh02t:1389_13": "ādipadaṃ vuttatthameva. Sesesu samudayo ariyasaccaṃ, na nirodho, asaṅkhatadhātu nirodho",
  "tika-abh02t:1389_14": "ceva ariyasaccañca, maggasampayuttā dhammā, sāmaññaphalāni ca yassa sacchikiriyāya",
  "tika-abh02t:1389_15": "bhagavati brahmacariyaṃ vussati tathatthena neva nirodho, na ariyasaccaṃ. Itarasaccadvayaṃ",
  "tika-abh02t:1389_16": "ariyasaccaṃ, nirodhadhammatāya siyā nirodho, na pana yassa sacchikiriyāya bhagavati",
  "tika-abh02t:1389_17": "brahmacariyaṃ vussati tathatthena. Tathā nirodho ariyasaccaṃ, na maggo, ariyamaggo",
  "tika-abh02t:1389_18": "maggo ceva ariyasaccañca, maggasampayuttā dhammā, sāmaññaphalāni ca yassa bhāvanāya",
  "tika-abh02t:1389_19": "bhagavati brahmacariyaṃ vussati tathatthena neva maggo, na ariyasaccaṃ. Itarasaccadvayaṃ",
  "tika-abh02t:1389_20": "siyā maggo upapattimaggabhāvato, na pana yassa bhāvanāya bhagavati brahmacariyaṃ",
  "tika-abh02t:1389_21": "vussati tathatthena.",
  "tika-abh02t:1390_0": "Santanti samānaṃ. Evaṃ itaresupīti kātabbāpi kiriyā kārakarahitā kevalaṃ attano paccayehi",
  "tika-abh02t:1390_1": "tāya pavattamānāya paccayasāmaggī kiriyaṃ karotīti vohāramattaṃ hoti. Nibbutigamakesupi eseva nayo.",
  "tika-abh02t:1391_0": "Sāsavatā asubhatā kilesāsucipaggharaṇato. Dukkhādīnanti dukkhasamudayamaggānaṃ. Samudayādibhāvoti",
  "tika-abh02t:1391_1": "dukkhassa samudayamaggabhāvo, samudayassa maggadukkhabhāvo, maggassa dukkhasamudayabhāvo",
  "tika-abh02t:1391_2": "ca, na pana nirodhabhāvo dukkhādīnanti sambandho. Aññamaññasamaṅgitāti dukkhādīnaṃ",
  "tika-abh02t:1391_3": "itarītarasabhāvayogo. Taṇhāyāti ādhāre bhummaṃ. Punabbhavassāti punabhavasaṅkhātassa",
  "tika-abh02t:1391_4": "āyatidukkhassa. Pakativādīnanti kāpilānaṃ. Vikārāti mahatādayo byattā. Vibhāvatoti",
  "tika-abh02t:1391_5": "abhibyattito, pariṇāmato vā pubbe. Paṭippalīnā cāti pacchā pakatiyaṃ palayaṃ gatā",
  "tika-abh02t:1391_6": "vesammaṃ muñcitvā sattādisamabhāvena anto samoruddhā. Tenāha “pakatibhāveneva tiṭṭhantī”ti.",
  "tika-abh02t:1391_7": "Pakatibhāvenevāti abyattabhāveneva. Samudayabhāvenāti taṇhāsaṅkhātapabhavabhāvena.",
  "tika-abh02t:1391_8": "Aññathā taṃsampayuttaavijjādīnampi samudayabhāvo labbhatevāti. Avibhattehīti vesammavirahena",
  "tika-abh02t:1391_9": "pakatibhāvaṃ gatehi. “Vikārehī”ti sāmaññato vutte “mahantā”tiādinā sarūpato dasseti.",
  "tika-abh02t:1391_10": "Tattha mahantoti mahābuddhi. Tañhi kāpilā “mahāajjhāsayo”ti ca voharanti. Rūpatammattādayo",
  "tika-abh02t:1391_11": "pañca tammattā, ahaṃkāro cāti cha avisesā. Cakkhu sotaṃ ghānaṃ jivhā kāyo vācā pāṇi",
  "tika-abh02t:1391_12": "pādo pāyu upatthaṃ manoti ekādasindriyāni. Pathavī āpo tejo vāyo ākāsanti pañca bhūtavisesā,",
  "tika-abh02t:1391_13": "tehi. “Pakatibhāveneva ṭhitehī”ti iminā “avibhattehī”ti padassa atthaṃ vadati. Sagabbhāti",
  "tika-abh02t:1391_14": "sabījā asuññatā. Tantūsūti suttesu samavāyikāraṇabhūtesu. Tathā kapālesu. Tividhañhi",
  "tika-abh02t:1391_15": "te kāraṇaṃ vadanti upādānakāraṇaṃ nimittakāraṇaṃ samavāyikāraṇanti. Tattha turivemasalākādayo",
  "tika-abh02t:1391_16": "upādānakāraṇaṃ. Tantavāyo nimittakāraṇaṃ. Tantavo samavāyikāraṇanti. Dvīsu aṇūsūti",
  "tika-abh02t:1391_17": "pathavībhūtesu vā āpotejovāyobhūtesu vā dvīsu paramāṇūsu. Idhabuddhivohārajanakoti",
  "tika-abh02t:1391_18": "“idha tantūsu paṭo, idha kapālesu ghaṭo, idha bīraṇesu ghaṭo”tiādinā nayena hetuphalānaṃ",
  "tika-abh02t:1391_19": "sambandhabhūtena sattānaṃ idhabuddhivohārā jāyanti. So govisāṇānaṃ viya avisuṃ sahasiddhānaṃ",
  "tika-abh02t:1391_20": "sambandho samavāyo. Khāṇusenānaṃ viya pana visuṃsiddhānaṃ sambandho saṃyogo. Tīsu",
  "tika-abh02t:1391_21": "aṇūsu tiaṇukaṃ phalaṃ samavetaṃ ekībhūtamiva sambandhanti yojanā. “Samaveta”nti etassa",
  "tika-abh02t:1391_22": "“ekībhūtamiva sambandha”nti idaṃ atthavivaraṇaṃ. Mahāparimāṇanti mahantaparimāṇaṃ",
  "tika-abh02t:1391_23": "mahāpathavīādikaṃ ekaṃ phalaṃ, yaṃ te “kāriyaṃ drabya”nti vadanti. Yehi kāraṇehi",
  "tika-abh02t:1391_24": "āraddhaṃ kāriyadrabyaṃ, tadantogadhāni eva tāni kāraṇāni maññantīti āha “attano antogadhehi",
  "tika-abh02t:1391_25": "kāraṇehī”ti. Sati samavāye hetumhi phalaṃ samavetanti phale hetu siyā, taṃ natthīti",
  "tika-abh02t:1391_26": "dassento āha “samavāyābhāvā phale hetu natthīti hetusuññaṃ phala”nti.",
  "tika-abh02t:1392_0": "Āhārabhedeti kabaḷīkārādiāhāravisese. Tappaccayadhammabhedeti ajjhoharaṇīyavatthusaḷāyatanaavijjāabhisaṅkhārasaṅkhāte",
  "tika-abh02t:1392_1": "tesaṃ paccayabhūtadhammavisese, ojaṭṭhamakarūpavedanāpaṭisandhiviññāṇanāmarūpasaṅkhāte",
  "tika-abh02t:1392_2": "vā tannibbattadhammavisese, te paccayā etesaṃ dhammavisesānanti tappaccayadhammabhedā.",
  "tika-abh02t:1392_3": "Rūpādiārammaṇavasena vāti yojanā. Yānadvayavasenāti samathavipassanāyānadvayavasena.",
  "tika-abh02t:1392_4": "Kiñcāpi maggakkhaṇe samathavipassanā yuganaddhāva, yathā pana suññatādisamaññā, evaṃ",
  "tika-abh02t:1392_5": "samathavipassanāsamaññāpi āgamanato maggassa siyunti āha “āgamanavasena vutto”ti.",
  "tika-abh02t:1392_6": "Yassa vā paññindriyaṃ adhikaṃ, tassa maggo vipassanā, itarassa samathoti evamettha attho daṭṭhabbo.",
  "tika-abh02t:1393": "Samādhijāti samādhānaṭṭhova. Tato evāti samādhianuguṇakiriyattāva.",
  "tika-abh02t:1394_0": "Ādāya ūhitvāti gahetvā viya takketvā vitakketvā. Dvinnanti sammādiṭṭhisammāsaṅkappānaṃ.",
  "tika-abh02t:1394_1": "Purimakālassa viya niddeso yathā “ekaṃ khandhaṃ paṭicca tayo khandhā”ti, “ekaṃ mahābhūtaṃ",
  "tika-abh02t:1394_2": "paṭicca tayo mahābhūtā”ti ca.",
  "tika-abh02t:1395_0": "Ogāhitunti ñāṇena paṭivijjhituṃ. Gahetuṃ asakkuṇeyyatāya saṇhattaṃ. Sukhumāya paññāya",
  "tika-abh02t:1395_1": "gahetabbatāya sukhumattaṃ. Itīti iminā kamenāti ayamatthoti adhippāyenāha “itisaddena",
  "tika-abh02t:1395_2": "vijānanakkamaṃ dassetī”ti. Evaṃ pakārehīti evaṃ-saddena jotiyamāno eva attho pakāra-saddena",
  "tika-abh02t:1395_3": "vuccatīti “evaṃ-saddena vijānanakāraṇabhūte naye dassetī”ti vuttaṃ. Itīti vā nidassanattho.",
  "tika-abh02t:1395_4": "Tena vuttappabhede paccāmasanavasena nidasseti. Evaṃ-saddo idamattho. Tena evaṃ pakārehīti",
  "tika-abh02t:1395_5": "idaṃpakārehi, īdisehīti attho.",
  "tika-abh02t:1396": "Uddesavaṇṇanā niṭṭhitā.",
  "tika-abh02t:1397": "1. Dukkhasaccaniddeso",
  "tika-abh02t:1398": "Jātiniddesavaṇṇanā",
  "tika-abh02t:1399_0": "190. “Jātiādiniddese”ti iminā “tatthā”ti padassa atthaṃ vadati. Dukkhamātikāti dukkhadukkhādīnaṃ",
  "tika-abh02t:1399_1": "dukkhavisesānaṃ uddeso. Padadvayeti “pariyāyadukkhaṃ, nippariyāyadukkha”nti etasmiṃ padadvaye.",
  "tika-abh02t:1400_0": "Dukkhattāyevāti nippariyāyadukkhataṃ vadati. Sabhāvena nāmaṃ visesetīti anvatthasaññataṃ",
  "tika-abh02t:1400_1": "dasseti. Purimena sabhāvadukkhavācakena dukkhasaddena. So hi visesanaṃ avacchedakabhāvato",
  "tika-abh02t:1400_2": "pacchimaṃ saṅkhāradukkhaṭṭhaṃ viseseti. So hi nivattetabbagahetabbasādhāraṇattā avacchinditabbo.",
  "tika-abh02t:1400_3": "Tenāti vipariṇāmaadhiṭṭhānādipakāravisesena.",
  "tika-abh02t:1401_0": "Desetabbassa atthassa saṅkhipanaṃ idha saṅkhepo, so ca tabbibhāgānaṃ sādhāraṇabhāvoti",
  "tika-abh02t:1401_1": "āha “saṅkhepo sāmañña”nti. Antokaritvāti antogadhe katvā, saṅgahetvā vā. Ubhayathāpīti",
  "tika-abh02t:1401_2": "saṅkhepatopi vitthāratopi. Sādhāraṇabhāgānaṃ vibhajanaṃ vibhāgo, vitthāroti āha “vitthāro",
  "tika-abh02t:1401_3": "pana viseso”ti. Visesantaranivattakoti vibhāgantarāsaṅgāhako.",
  "tika-abh02t:1402_0": "191. Aparatthāti bhummavacanaṃ sāmiatthe yathā “sabbattha pādaka”nti āha “sāmiatthepi",
  "tika-abh02t:1402_1": "hi aparatthasaddo sijjhatī”ti. Siddhi pana “itarāhipi dissatī”ti iminā veditabbā.",
  "tika-abh02t:1402_2": "Yasmā ca evaṃ saddo sambhavati, tasmā pāḷiyaṃ sāmivasena vuttaṃ aṭṭhakathāyaṃ bhummavasena",
  "tika-abh02t:1402_3": "dassitanti dīpento “tesaṃ tesanti vā”tiādimāha. Aparassāti aparassa sattassa. Manussādibhedo",
  "tika-abh02t:1402_4": "upapattibhavo gati, tabbisesabhūtā khattiyādisāmaññādhiṭṭhānā khandhā jātīti dassento",
  "tika-abh02t:1402_5": "“pañcagativasenā”tiādimāha.",
  "tika-abh02t:1403_0": "Tiṇākāroti tiṇavikappo, tiṇavisesoti attho. Evanti nidassane. Tena vuttappakāraṃ",
  "tika-abh02t:1403_1": "paṭhamaṃ viññāṇapātubhāvaṃ paccāmasati. Tadupādāyāti tato paṭṭhāya. Ariyabhāvakaraṇattāti",
  "tika-abh02t:1403_2": "ariyabhāvakāraṇattā. Karotīti hi karaṇaṃ. Ariyasadisattā vā ariyasīlaṃ. Puthujjanakalyāṇakānampi",
  "tika-abh02t:1403_3": "hi catupārisuddhisīlaṃ ariyasīlasadisaṃ. Ākāravikārāti uppajjanādiākāravikatiyo.",
  "tika-abh02t:1403_4": "Sahuppādakāti uppādasahitā uppādāvatthā khandhā. Āyatanavasenāti paripuṇṇāparipuṇṇāyatanavasena.",
  "tika-abh02t:1403_5": "Yonivasenāti aṇḍajādiyonivasena. Ekekeneva padenāti yathā dutiyanaye jātiādipadesu",
  "tika-abh02t:1403_6": "dvīhi dvīhi padehi paripuṇṇāparipuṇṇāyatanayonivibhāgena sabbasatte pariyādiyitvā",
  "tika-abh02t:1403_7": "jāti dassitā, na evamidha. Idha panetesu ekekeneva padena avibhāgato sabbasatte pariyādiyitvā.",
  "tika-abh02t:1403_8": "Ubhayatthāti purimapacchimanayesu bhāvaniddesova yutto. Anabhihite vibhattividhānaṃ,",
  "tika-abh02t:1403_9": "nābhihiteti. Pākaṭā nibbattīti abhibyattā nibbatti.",
  "tika-abh02t:1404_0": "Dvinnaṃ dvinnanti ekavokārabhave rūpāyatanadhammāyatanavasena dvinnaṃ, catuvokārabhave",
  "tika-abh02t:1404_1": "manāyatanadhammāyatanavasena dvinnaṃ. Seseti pañcavokārabhave. Pañcannanti cakkhusotamanorūpadhammāyatanavasena",
  "tika-abh02t:1404_2": "pañcannaṃ. Tāni hi rūpabhave pañcavokāre upapattikkhaṇe uppajjanti. Kāmadhātuyaṃ",
  "tika-abh02t:1404_3": "paṭisandhikkhaṇe uppajjamānānanti yojanā. Vikalāvikalindriyānanti aparipuṇṇaparipuṇṇāyatanānaṃ",
  "tika-abh02t:1404_4": "sattānaṃ. Indriyavaseneva hi āyatanānaṃ vekallaṃ icchitabbaṃ. Tattha vikalindriyassa",
  "tika-abh02t:1404_5": "sattannaṃ navannaṃ dasannaṃ punapi dasannaṃ, itarassa ekādasannaṃ āyatanānaṃ vasena",
  "tika-abh02t:1404_6": "saṅgaho veditabbo. Sattannanti kāyamanorūpagandharasaphoṭṭhabbadhammāyatanavasena",
  "tika-abh02t:1404_7": "sattannaṃ. Gabbhaseyyakañhi sandhāyetaṃ vuttaṃ. Navannanti cakkhusotasaddāyatanavajjānaṃ",
  "tika-abh02t:1404_8": "navannaṃ. Andhabadhiravasena hidaṃ vuttaṃ. Dasannanti cakkhusaddavajjānaṃ. Puna dasannanti",
  "tika-abh02t:1404_9": "sotasaddavajjānaṃ. Andhavasena, badhiravasena cetaṃ dvayaṃ vuttaṃ. Ekādasannanti saddavajjānaṃ.",
  "tika-abh02t:1405_0": "Taṃdukkhabhāvoti pariyāyadukkhabhāvo. Tattha nibbattinivāraṇenāti uppalapadumādīsu",
  "tika-abh02t:1405_1": "uppattipaṭikkhepena abhāvakathanena. Dukkhuppattikāraṇeti dukkhuppattiyā hetubhūte dukkhuppattiṭṭhāne.",
  "tika-abh02t:1406": "Maraṇaniddesavaṇṇanā",
  "tika-abh02t:1407_0": "193. Khandhabhedassāti khandhavināsassa. Soti khandhabhedo. Pabandhasamucchedoti",
  "tika-abh02t:1407_1": "pabandhassa accantasamucchedo. Tabbhāvatoti sammutimaraṇabhāvato. Tadekadesabhāvatoti",
  "tika-abh02t:1407_2": "tadavayavabhāvato. Tasseva nāmanti asammohatthaṃ vuttaṃ sabbassāpi ekakammanibbattajīvitindriyappabandhavicchedabhāvato.",
  "tika-abh02t:1407_3": "Sammutimaraṇameva hi jātikkhayamaraṇaṃ, taṃ pana jātikkhayamaraṇaṃ upakkamamaraṇaṃ,",
  "tika-abh02t:1407_4": "sarasamaraṇanti duvidhaṃ. Tattha sarasamaraṇampi āyukkhayamaraṇaṃ, puññakkhayamaraṇanti",
  "tika-abh02t:1407_5": "duvidhaṃ. Evametesaṃ tadekadesatā veditabbā. Yañcettha upakkamamaraṇaṃ, taṃ akālamaraṇaṃ.",
  "tika-abh02t:1407_6": "Sarasamaraṇaṃ kālamaraṇaṃ. Maraṇena sattā yathāladdhaattabhāvena viyujjantīti āha",
  "tika-abh02t:1407_7": "“sampattibhavakkhandhehi viyojetī”ti.",
  "tika-abh02t:1408": "Kāraṇatthoti mūlattho. Mūlañhi “ādī”ti vuccati “ko cādi kusalānaṃ dhammānaṃ? Sīlañca suvisuddhaṃ, diṭṭhi ca ujukā”tiādīsu. Tenāha “sandhibandhanacchedamūlakanti attho”ti.",
  "tika-abh02t:1409": "Phalakiriyāgabbhā īdisī hetukiriyāti katvā vuttaṃ “antogadhā”ti. Byasanassa hi āpādakehi āpādanaṃ āpādetabbaāpattiyā saheva sijjhatīti.",
  "tika-abh02t:1410": "Sokaniddesavaṇṇanā",
  "tika-abh02t:1411_0": "194. Sukhaṃ hinoti pavattati etenāti sukhakāraṇaṃ hitaṃ. Bhogabyasanādipadatthavisesanti",
  "tika-abh02t:1411_1": "bhogabyasanaṃ, sīlabyasananti evaṃ bhogasīlapadānaṃ vasena atthavisesaṃ. Samāsavisesanti",
  "tika-abh02t:1411_2": "“rogoyeva byasanaṃ, diṭṭhi eva byasana”nti samānādhikaraṇavasena samāsavisesaṃ. Annapānavatthayānādi",
  "tika-abh02t:1411_3": "paribhuñjitabbato bhogoti adhippeto, so ca dhammasamūhabhāvena. Tabbināsāti ñātibhogabyasanāni",
  "tika-abh02t:1411_4": "vuttānīti te vikārabhāvena paññāpetabbattā paṇṇattimattā. Parinipphannaṃ nāma khandhapañcakaṃ.",
  "tika-abh02t:1411_5": "Ataṃsabhāvattā paṇṇatti aparinipphannā, anipphannā ca hotīti vuttaṃ “aparinipphannataṃ",
  "tika-abh02t:1411_6": "sandhāya anipphannānīti āhā”ti. Na hi paṇṇatti kenaci nipphādīyati. Aññatthāpi aparinipphanne",
  "tika-abh02t:1411_7": "anipphannavohāro āgatoti dassetuṃ “aparinipphannataṃyevā”tiādimāha. Kāmañcettha aparinipphannaṃ",
  "tika-abh02t:1411_8": "“anipphanna”nti vuttaṃ, “nipphanna”nti pana na parinipphannameva vuccati, nāpi sabbo",
  "tika-abh02t:1411_9": "sabhāvadhammoti dassento “khandhavibhaṅge cā”tiādimāha. Nipphannatā vuttāti sambandho.",
  "tika-abh02t:1411_10": "Anipphannatā sabhāvadhammattepi kenaci na nipphādīyatīti katvā.",
  "tika-abh02t:1412_0": "Saṅkucitaṃ cintananti pītisomanassapaṭipakkhato, dosasampayogato ca ārammaṇe anabhiratippavattimāha.",
  "tika-abh02t:1412_1": "Anto attano nissayassa niddahanavasena vā jhānaṃ cintanaṃ antonijjhānaṃ. Satipi anusocanabhāve",
  "tika-abh02t:1412_2": "attano katākatakusalākusalavisayo manovilekhabhūto vippaṭisāro kukkuccaṃ, yathāvuttaantonijjhānaṃ",
  "tika-abh02t:1412_3": "sokoti ubhinnaṃ viseso veditabbo.",
  "tika-abh02t:1413_0": "“Manodvārajavanakkhaṇe”ti paribyattamantonijjhānaṃ sandhāyāha, itaraṃ pana pañcadvārajavanesupi",
  "tika-abh02t:1413_1": "labbhateva. Tenāha “kāyaviññāṇādī”tiādi. Domanassassāti asocanākārassa domanassassa,",
  "tika-abh02t:1413_2": "socanākārassāpi vā nānāvīthikassa. Tampi hi dukkhamevāti. Aññathāti manodvārajavane",
  "tika-abh02t:1413_3": "eva gahite. Tatthāti kāyavatthukamanodvārikesu.",
  "tika-abh02t:1414": "Paridevaniddesavaṇṇanā",
  "tika-abh02t:1415_0": "195. Ādevanasaddaṃ katvāti ādevitvā, vilapitvāti attho. Puggalassa sambhamabhāvoti",
  "tika-abh02t:1415_1": "yassa sattassa uppajjati, tassa anavaṭṭhānabhāvo. Sambhamaṃ vā abbhantaragataṃ tassa",
  "tika-abh02t:1415_2": "paccupaṭṭhāpeti pākaṭabhāvakaraṇenāti sambhamapaccupaṭṭhāno.",
  "tika-abh02t:1416": "Muṭṭhīhi pothanādīni muṭṭhipothanādīni.",
  "tika-abh02t:1417": "Yena domanassena. Pubbe vuttadukkhatoti “attano khandhaṃ muṭṭhīhi pothetī”tiādinā vuttadukkhato. Taṃnidānanti paridevanidānaṃ.",
  "tika-abh02t:1418": "Dukkhadomanassaniddesavaṇṇanā",
  "tika-abh02t:1419": "196-7. Kāyadukkhābhibhūtassa patikārābhilāsāya tādisadukkhāvahapayogakālādīsu kāyikadukkhassa tadupanissayatā veditabbā. Etena dukkhenāti anāthatāhatthapādacchedanādidukkhena.",
  "tika-abh02t:1420": "Upāyāsaniddesavaṇṇanā",
  "tika-abh02t:1421": "198. Dukkhaṭṭhānanisajjādīni dukkhaṭṭhānādīni. Domanassassa vatthu hoti upāyāsoti sambandho.",
  "tika-abh02t:1422": "Appiyasampayoganiddesavaṇṇanā",
  "tika-abh02t:1423": "199. Aññasāpekkhasaddo asamatthasamāsoti taṃ dasseti “yena samāso, na tassāyaṃ paṭisedhako a-kāro”ti.",
  "tika-abh02t:1424_0": "Pacchimadvayanti “samodhānaṃ missībhāvo”ti idaṃ padadvayaṃ. Tadatthavasenāti samodhānatthassa,",
  "tika-abh02t:1424_1": "missībhāvatthassa ca vasena saṅkhāresu labbhati. Āgatehi ca tehi saṅkhārehi puggalassa",
  "tika-abh02t:1424_2": "saṃyogo hotīti yojanā.",
  "tika-abh02t:1425": "Taṃgahaṇamattanti āpāthagatārammaṇaggahaṇamattaṃ.",
  "tika-abh02t:1426": "Icchāniddesavaṇṇanā",
  "tika-abh02t:1427_0": "201. Taṃ kālanti cuticittanirodhato uddhaṃ kālaṃ. “Yampī”ti yaṃ-saddo karaṇatthe",
  "tika-abh02t:1427_1": "paccattanti yenapīti attho vutto. “Yaṃ iccha”nti yaṃ-saddo yadā icchāpekkho, tadā",
  "tika-abh02t:1427_2": "“na labhatī”ti ettha alābhapadhānābhāvato icchā visesīyatīti āha “alābhavisiṭṭhā",
  "tika-abh02t:1427_3": "icchā vuttā hotī”ti. “Icchaṃ na labhati ya”nti evaṃ kiriyāparāmasanabhūto yaṃ-saddo",
  "tika-abh02t:1427_4": "yadā “na labhatī”ti etaṃ apekkhati, tattha guṇabhūtā icchā, padhānabhūto alābhoti",
  "tika-abh02t:1427_5": "āha “tadā icchāvisiṭṭho alābho vutto hotī”ti.",
  "tika-abh02t:1428": "Hirottapparahitā chinnikā, dhuttikāti vuccantīti āha “chinnabhinnagaṇenāti nillajjena dhuttagaṇenā”ti. Kappaṭikā sibbitapilotikadhārino.",
  "tika-abh02t:1429": "Alabbhaneyyaicchanti alabbhaneyyavatthusmiṃ icchaṃ.",
  "tika-abh02t:1430": "Upādānakkhandhaniddesavaṇṇanā",
  "tika-abh02t:1431": "202. Tādisassa vatthuno sabbhāvāti sāmaññato anavasesaggahaṇaṃ sandhāyāha.",
  "tika-abh02t:1432": "Atipākaṭena ati viya pakāsena dukkhenāti attho.",
  "tika-abh02t:1433": "Dukkhasaccaniddesavaṇṇanā niṭṭhitā.",
  "tika-abh02t:1434": "2. Samudayasaccaniddesavaṇṇanā",
  "tika-abh02t:1435_0": "203. Mano viyāti mano-saddassa viya. Ika-saddenāti “ponobhavikā”ti ettha ika-saddena.",
  "tika-abh02t:1435_1": "Gamiyatthattāti ñāpitatthattā. Karaṇasīlatā hi idha sīlattho, so ca ika-saddena vuccatīti",
  "tika-abh02t:1435_2": "kiriyāvācakassa karaṇasaddassa adassanaṃ appayogo. Vuttatthānañhi appayogo. Sati",
  "tika-abh02t:1435_3": "paccayantarasamavāye punabbhavassa dāyikā, tadabhāve adāyikāti vuttāti āha “adāyikāpi",
  "tika-abh02t:1435_4": "punabbhavaṃ deticcevā”ti taṃsabhāvānativattanato. Tenevāha “samānasabhāvattā, tadānubhāvattā",
  "tika-abh02t:1435_5": "cā”ti. Tattha sabhāvo taṇhāyanaṃ. Ānubhāvo paccayasamavāye phalanipphādanasamatthatā.",
  "tika-abh02t:1435_6": "Itaresūti avasiṭṭhakilesādīsu. Pavattivipākadāyino kammassa sahāyabhūtā taṇhā “upadhivepakkā”ti",
  "tika-abh02t:1435_7": "adhippetāti āha “upadhimhi yathānibbatte”tiādi. Yathānibbatteti attano paccayehi",
  "tika-abh02t:1435_8": "nibbattappakāre. Nandanaṃ saṃuppilāvanaṃ abhitassanaṃ. Rañjanaṃ vatthassa viya raṅgajātena",
  "tika-abh02t:1435_9": "cittassa vipariṇāmanaṃ, ramāpanaṃ vā. Rāgasambandhenāti rāgapadasambandhena “uppannassā”ti",
  "tika-abh02t:1435_10": "pulliṅgavasena vuttaṃ. Rūpārūpabhavarāgo visuṃ vakkhatīti ettha vakkhati-kiriyāpadaṃ",
  "tika-abh02t:1435_11": "kammatthe veditabbaṃ.",
  "tika-abh02t:1436_0": "“Savatthukaṃ cakkhu”nti iminā sakalaṃ cakkhudasakamāha, dutiyena sasambhāracakkhuṃ.",
  "tika-abh02t:1436_1": "Chiddanti kaṇṇassa chiddapadesaṃ. Kaṇṇabaddhanti kaṇṇapāḷi. Vaṇṇasaṇṭhānato rattakambalapaṭalaṃ",
  "tika-abh02t:1436_2": "viya, kiccato mudusiniddhamadhurarasadaṃ maññanti. Sāmaññena gahitāti visayena avisesetvā",
  "tika-abh02t:1436_3": "gahitā. Visayavisiṭṭhāti cakkhādivisayavisiṭṭhā. Ettha uppajjatīti samudāyāvayavehi",
  "tika-abh02t:1436_4": "viya sāmaññavisesehi na nānattavohāro na hoti yathā “rukkho siṃsapā”ti. Na hi sabbo",
  "tika-abh02t:1436_5": "rukkho siṃsapā. Tasmā kiriyābhedasabbhāvato “sayānā bhuñjanti sadhanā”tiādīsu viya",
  "tika-abh02t:1436_6": "“uppajjamānā”ti ettha kiriyāya lakkhaṇatā, itarattha lakkhitabbatā ca vuttā. Yadi",
  "tika-abh02t:1436_7": "uppajjamānā hotīti anicchitattā sāsaṅkaṃ uppādakiriyāya atthibhāvamāha. Tena uppāde",
  "tika-abh02t:1436_8": "satīti ayametassa atthoti “uppajjamānā”ti ettha uppādo hetubhāvena vutto, itaro ca",
  "tika-abh02t:1436_9": "tassa phalabhāvenāti āha “so hi tena upayojito viya hotī”ti. Uppajjamānāti vā taṇhāya",
  "tika-abh02t:1436_10": "tattha uppajjanasīlatā uppajjanasabhāvo, uppajjanasamatthatā vā vuttā. Tattheva cassā",
  "tika-abh02t:1436_11": "uppajjanasīlatā sakkāyato aññasmiṃ visaye pavattiyā abhāvato, samatthatā paccayasamavāyena,",
  "tika-abh02t:1436_12": "aññathā asamatthatā, yato kadāci na uppajjati. Nivisamānā nivisatīti etthāpi iminā",
  "tika-abh02t:1436_13": "nayena attho veditabboti.",
  "tika-abh02t:1437": "Samudayasaccaniddesavaṇṇanā niṭṭhitā.",
  "tika-abh02t:1438": "3. Nirodhasaccaniddesavaṇṇanā",
  "tika-abh02t:1439_0": "204. Taṇhāya virajjanaṃ haliddirāgassa viya palujjananti katvā āha “khayagamanavasenā”ti.",
  "tika-abh02t:1439_1": "Vicchinnaṃ nirujjhananti vuttaṃ “appavattigamanavasenā”ti. Cajanaṃ chaḍḍanaṃ, hāpanaṃ",
  "tika-abh02t:1439_2": "vāti āha “anapekkhatāya cajanavasena, hānivasena cā”ti.",
  "tika-abh02t:1440_0": "Tadappavatti viyāti tassā tittaalābuvalliyā appavatti viya. Appavattihetubhūtampi",
  "tika-abh02t:1440_1": "nibbānaṃ taṇhāya appavatti viya gayhatīti āha “tadappavatti viyā”ti yathā “rāgakkhayo”ti.",
  "tika-abh02t:1440_2": "Appavattibhūtanti taṇhāya appavattiyā pattaṃ, pattabbanti attho. Nibbānaṃ āgamma",
  "tika-abh02t:1440_3": "niruddhāyapi taṇhāya piyarūpasātarūpesu niruddhāti vattabbatādassanatthaṃ vuttāti",
  "tika-abh02t:1440_4": "yojanā. Ettha ca yasmā maggo, nibbānañca taṇhāya samucchedasādhanaṃ, tasmā “purimā",
  "tika-abh02t:1440_5": "vā upamā”tiādinā upamādvayaṃ ubhayattha yathākkamaṃ yojitaṃ, ubhayaṭṭhāniyaṃ pana",
  "tika-abh02t:1440_6": "ubhayatthāpi labbhateva.",
  "tika-abh02t:1441": "Nirodhasaccaniddesavaṇṇanā niṭṭhitā.",
  "tika-abh02t:1442": "4. Maggasaccaniddesavaṇṇanā",
  "tika-abh02t:1443": "205. Titthiyehi kappitassa maggassa pakatipurisantarañāṇādikassa. Ariyaṃ labhāpetīti ariyaṃ sāmaññaphalaṃ labhāpeti.",
  "tika-abh02t:1444_0": "Tabbipakkhaviratisabhāvāti tassā sammāvācāya vipakkhato micchāvācāya viratisabhāvā.",
  "tika-abh02t:1444_1": "Bhedakaramicchāvācā pisuṇavācā, sabbāpi vā micchāvācā visaṃvādanādivasena bhedakarīti",
  "tika-abh02t:1444_2": "āha “bhedakaramicchāvācāpahānenā”ti. Visaṃvādanādikiccatāya hi lūkhānaṃ apariggāhakānaṃ",
  "tika-abh02t:1444_3": "musāvādādīnaṃ paṭipakkhabhūtā siniddhabhāvena pariggāhakasabhāvā sammāvācā tappaccayasubhāsitasampaṭiggāhake",
  "tika-abh02t:1444_4": "jane, sampayuttadhamme ca pariggaṇhantī pavattatīti pariggahalakkhaṇā. Tenāha “jane,",
  "tika-abh02t:1444_5": "sampayutte ca pariggaṇhanakiccavatī”ti. Cīvarakammādiko tādiso payogo. Kātabbaṃ cīvararajanādikaṃ.",
  "tika-abh02t:1444_6": "Niravajjasamuṭṭhāpanakiccavāti niravajjassa kattabbassa, niravajjākārena vā samuṭṭhāpanakiccavā.",
  "tika-abh02t:1444_7": "Sampayuttadhamme ca samuṭṭhāpentoti ettha samuṭṭhāpanaṃ micchākammantapaṭipakkhabhūtassa",
  "tika-abh02t:1444_8": "attano kiccassa anuguṇabhāvena sampayuttānaṃ pavattanameva, ukkhipanaṃ vā nesaṃ kāyikakiriyāya",
  "tika-abh02t:1444_9": "bhārukkhipanaṃ viya. Sampayuttadhammānaṃ, ājīvasseva vā visodhanaṃ vodāpanaṃ.",
  "tika-abh02t:1445_0": "Diṭṭhekaṭṭhāti diṭṭhiyā sahajapahānekaṭṭhā, paṭhamamaggasammādiṭṭhivaseneva taṃ veditabbaṃ.",
  "tika-abh02t:1445_1": "“Diṭṭhekaṭṭhaavijjādayo”tipi pāṭho. Etasmiṃ pakkhe catumaggasammādiṭṭhiyā saṅgaho",
  "tika-abh02t:1445_2": "kato hoti. Uparimaggasammādiṭṭhiyā pana diṭṭhiṭṭhāne taṃtaṃmaggavajjho māno gahetabbo.",
  "tika-abh02t:1445_3": "So hi “aha”nti pavattiākārato diṭṭhiṭṭhāniyo. Pakāsetīti kiccapaṭivedhena paṭivijjhati.",
  "tika-abh02t:1445_4": "Teneva hi aṅgenāti teneva sammādiṭṭhisaṅkhātena maggaṅgena. Tathāpavattitena karaṇabhūtena,",
  "tika-abh02t:1445_5": "tena vā kāraṇena. Aṅga-saddo hi kāraṇatthopi hotīti. Tatthāti magge, maggacittuppāde vā.",
  "tika-abh02t:1446_0": "Imassevāti ariyamaggapariyāpannasseva. Yadipi viramitabbato viramantassa cetanāpi",
  "tika-abh02t:1446_1": "labbhateva, viratiyā eva pana tadā padhānabhāvoti āha “viramaṇakāle vā viratiyo”ti.",
  "tika-abh02t:1446_2": "Subhāsitādīti asamphappalāpādi. Ādi-saddena apisuṇādi saṅgahitā. Bhāsanādīti ettha",
  "tika-abh02t:1446_3": "pana kāyasucaritādi. Amaggaṅgattāti amaggasabhāvattā. Tameva cetanāya amaggasabhāvataṃ",
  "tika-abh02t:1446_4": "dassetuṃ “ekassa ñāṇassā”tiādi vuttaṃ. Tattha sammāvācādikiccattayaṃ nāma micchāvācādīnaṃ",
  "tika-abh02t:1446_5": "tiṇṇaṃ pāpadhammānaṃ samucchindanaṃ, maggacetanā ca taṃsabhāvā na hotīti na tassā",
  "tika-abh02t:1446_6": "maggakkhaṇe sammāvācādibhāvasiddhi. Taṃsiddhiyanti kiccattayasiddhiyaṃ. Yathā panassā",
  "tika-abh02t:1446_7": "pubbabhāge subhāsitavācādibhāvo, evaṃ maggakkhaṇepi siyā. Evaṃ sante yathā tattha",
  "tika-abh02t:1446_8": "ekassa sammāsaṅkappassa tikiccatā, sammādiṭṭhiādīnañca ekekānaṃ catukiccatā, evaṃ",
  "tika-abh02t:1446_9": "ekā maggacetanā sammāvācādikiccattayassa sādhikā bhaveyya, tathā ca sati magge sammāvācādīni",
  "tika-abh02t:1446_10": "tīṇi aṅgāni na bhaveyyuṃ, chaḷaṅgiko ca ariyamaggo siyāti tayidamāha “ekāya cetanāyā”tiādinā.",
  "tika-abh02t:1446_11": "Yasmā panetaṃ natthi, tasmā maggapaccayatāvacanato ca na cetanāya maggabhāvoti maggakkhaṇe",
  "tika-abh02t:1446_12": "viratiyova sammāvācādayo.",
  "tika-abh02t:1447": "Brūhanaṃ sukhaṃ. Santasukhaṃ upekkhā. Sā hi “upekkhā pana santattā, sukhamicceva bhāsitā”ti vuttā. Vitakkādīnanti teyeva abhiniropanādayo pākaṭapariyāyena vuttā.",
  "tika-abh02t:1448_0": "Vacīsaṅkhārabhāvato vacībhedassa upakārako vitakko. “Sāvajjā…pe… upakārako evā”ti",
  "tika-abh02t:1448_1": "iminā vacībhedataṃ samuṭṭhāpakacetanānaṃ viya viratiyāpi visesapaccayo vitakkoti",
  "tika-abh02t:1448_2": "dasseti. Vacībhedaniyāmikā vācāti vacīduccaritaviratimāha. Sā hi sammāvācābhūtā micchāvācāsu",
  "tika-abh02t:1448_3": "saṃyaminī. Tattha yathā visaṃvādanādimicchāvācato avirato micchākammantatopi na viramateva.",
  "tika-abh02t:1448_4": "Yathāha – “ekaṃ dhammaṃ…pe… akāriya”nti. Tathā avisaṃvādanādinā sammāvācāya ṭhito",
  "tika-abh02t:1448_5": "sammākammantampi pūretiyevāti āha “vacībheda…pe… upakārikā”ti. Dhammānaṃ pavattiniṭṭhābhāvato",
  "tika-abh02t:1448_6": "yathā gatīti nibbatti vuccati, evaṃ pavattibhāvato rasalakkhaṇānipīti āha “kiccādisabhāve vā”ti.",
  "tika-abh02t:1449": "Abhinandananti taṇhādivasena abhinandanaṃ.",
  "tika-abh02t:1450": "Vācuggatakaraṇaṃ uggaho, atthaparipucchanaṃ paripucchāti tadubhayaṃ savanādhīnanti āha “savanañāṇe eva avarodhaṃ gacchantī”ti. Ñāṇena paricchinditvā gahaṇaṃ pariggaṇhanaṃ.",
  "tika-abh02t:1451": "Tassāti payogassa.",
  "tika-abh02t:1452": "Soti kāmavitakkappavattiyā kāraṇabhūto subhanimitte ayonisomanasikāro. Tassāti kāmavitakkassa. Gataṃ gamanaṃ pavatti, tassa upāyoti gatamaggo.",
  "tika-abh02t:1453": "Pahātabbaekattanti pahātabbatāsāmaññaṃ.",
  "tika-abh02t:1454_0": "Maggabhāvena catubbidhampi ekattenāti sotāpattimaggādivasena catubbidhampi maggabhāvena",
  "tika-abh02t:1454_1": "ekattena sāmaññato gahetvā “assā”ti ekavacanena vuttanti attho. Sabbassa maggassa",
  "tika-abh02t:1454_2": "aññamaññaṃ sadisatā, tathā asadisatā ca ekaccasadisatā ca jhānaṅgavasena sabbasadisasabbāsadisaekaccasadisatā,",
  "tika-abh02t:1454_3": "so eva visesoti yojetabbaṃ. Vipassanāniyāmaṃ dhuraṃ katvā āhāti sambandho. Idha panāti",
  "tika-abh02t:1454_4": "imissā sammohavinodaniyaṃ. Sammasi…pe… nivattanatoti paṭhamattheravādaṃ vadanto tadajjhāsayaṃ",
  "tika-abh02t:1454_5": "purakkhatvā vadatīti adhippāyena vuttaṃ. Itarathā itaravādāpettha dassitā evāti.",
  "tika-abh02t:1454_6": "Pādakajjhānaniyāmanti pādakajjhānaniyāmaṃ dhuraṃ katvā āhāti yojanā. “Vipassanā …pe…",
  "tika-abh02t:1454_7": "daṭṭhabbo”ti kasmā vuttaṃ. Na hi tassā idha paṭikkhepatā atthi. Tathā hi vuttaṃ “keci",
  "tika-abh02t:1454_8": "vuṭṭhānagāminivipassanā niyāmetīti vadantī”ti? Nayidamevaṃ. Idhāpīti idha pādakajjhānaniyāmepi",
  "tika-abh02t:1454_9": "vipassanāniyāmo na paṭikkhittoti ayañhettha attho. Tenevāha “sādhāraṇattā”ti. “Idha",
  "tika-abh02t:1454_10": "panā”ti imināpi paṭhamattheravādo saṅgahitoti veditabbo. Yadi evaṃ kasmā vipassanāniyāmo",
  "tika-abh02t:1454_11": "visuṃ gahitoti? Vādattayāvidhuratādassanatthaṃ. Aññe cācariyavādāti sammasitajjhānapuggalajjhāsayavādā.",
  "tika-abh02t:1455_0": "“Āruppe tikacatukkajjhānaṃ…pe… na lokiya”nti idaṃ theravāde āgataṃ porāṇaṭṭhakathāyaṃ",
  "tika-abh02t:1455_1": "tantiṃ katvā ṭhapitanti aṭṭhasāliniyaṃ saṅgahetvā vuttanti āha “vuttaṃ aṭṭhasāliniyanti",
  "tika-abh02t:1455_2": "adhippāyo”ti. Yesūti pacchimajjhānavajjāni sandhāya vadati. Tattha hi arūpuppattiyaṃ",
  "tika-abh02t:1455_3": "saṃsayo, na itarasmiṃ. “Catukkapañcakajjhāna”nti vutte avisesato sāsavānāsavaṃ apekkhīyati,",
  "tika-abh02t:1455_4": "nivattetabbagahetabbasādhāraṇavacanenettha sāsavato avacchindanatthaṃ “tañca lokuttara”nti",
  "tika-abh02t:1455_5": "vatvā nivattitadhammadassanatthaṃ “na lokiya”nti vuttanti dassento āha “samudāyañca…pe…",
  "tika-abh02t:1455_6": "āhā”ti. Itarathā byabhicārābhāvato “lokuttara”nti visesanaṃ niratthakaṃ siyā. Tayo",
  "tika-abh02t:1455_7": "maggāti dutiyamaggādayo. Tajjhānikanti tikacatukkajjhānikaṃ sotāpattiphalādiṃ. Aññajhānikāpīti",
  "tika-abh02t:1455_8": "tikacatukkajjhānato aññajhānikāpi catukkajjhānikāpi maggā uppajjanti. Pi-saddena",
  "tika-abh02t:1455_9": "tajjhānikāpi tikacatukkajjhānikāti attho. Yadi evaṃ catuvokārabhavepi pañcavokārabhave",
  "tika-abh02t:1455_10": "viya maggassa tikacatukkajjhānikabhāve kenassa jhānaṅgādiniyāmoti āha “jhānaṅgādiniyāmikā",
  "tika-abh02t:1455_11": "pubbābhisaṅkhārasamāpattī”ti. Pubbābhisaṅkhārasamāpattīti ca pādakabhūtā attanā atikkantadhammavirāgabhāvena",
  "tika-abh02t:1455_12": "vipassanāya pubbābhisaṅkhārakārī arūpasamāpatti, phalasamāpatti vā. Tenāha “pādaka”nti.",
  "tika-abh02t:1455_13": "Na sammasitabbāti na sammasitabbā samāpatti jhānaṅgādiniyāmikā sammasitabbānaṃ tikacatukkajjhānānaṃ",
  "tika-abh02t:1455_14": "tattha anuppajjanato, itarattha ca visesābhāvato. Phalassapīti catutthapañcamajjhānikaphalassapi.",
  "tika-abh02t:1456_0": "Dukkhañāṇādīnanti dukkhasamudayañāṇānaṃ. Taṃtaṃkusalārammaṇārammaṇattāti kāmāvacarādīsu",
  "tika-abh02t:1456_1": "yena yena kusalena saddhiṃ nekkhammasaṅkappādayo uppajjanti, tassa tassa kusalassa",
  "tika-abh02t:1456_2": "ārammaṇaṃ ārammaṇaṃ etesanti taṃtaṃkusalārammaṇārammaṇā, tabbhāvato. Taṃtaṃviramitabbādiārammaṇattāti",
  "tika-abh02t:1456_3": "visaṃvādanavatthuādiārammaṇattā. Vītikkamitabbato eva hi viratīti. “Aṅgāna”nti idaṃ",
  "tika-abh02t:1456_4": "“nekkhammasaṅkappādīna”nti etthāpi yojetabbaṃ avayavena vinā samudāyābhāvato. Visesapaccayoti",
  "tika-abh02t:1456_5": "bhinnasīlassa, aparisuddhasīlassa vā sammappadhānāsambhavato samādhānassa viya vāyāmassa",
  "tika-abh02t:1456_6": "sīlaṃ visesapaccayo. Ayañca attho yadipi purimasiddhasīlavasena yutto, sahajātavasenāpi",
  "tika-abh02t:1456_7": "pana labbhatevāti dassento “sampayuttassāpī”ti āha. Sahajameva cettha adhippetanti",
  "tika-abh02t:1456_8": "āha “sampayuttasseva cā”tiādi. Sammoso pamādo, tappaṭipakkho asammoso appamādo, so",
  "tika-abh02t:1456_9": "cittassa ārakkhāti āha “cetaso rakkhitatā”ti.",
  "tika-abh02t:1457_0": "Sīlakkhandho cāti ca-saddena samādhikkhandho ca. Khantippadhānattā sīlassa adosasādhanatā,",
  "tika-abh02t:1457_1": "nīvaraṇajeṭṭhakassa kāmacchandassa ujuvipaccanīkabhāvato samādhissa alobhasādhanatā",
  "tika-abh02t:1457_2": "daṭṭhabbā. Sāsananti paṭivedhasāsanaṃ, “sāsanabrahmacariya”nti ca vadanti.",
  "tika-abh02t:1458": "Maggasaccaniddesavaṇṇanā niṭṭhitā.",
  "tika-abh02t:1459": "Suttantabhājanīyavaṇṇanā niṭṭhitā.",
  "tika-abh02t:1460": "2. Abhidhammabhājanīyavaṇṇanā",
  "tika-abh02t:1461_0": "206-214. “Pariññeyyabhāvarahite ekantapahātabbe”ti kasmā vuttaṃ, nanu taṇhāyapi cakkhādīnaṃ",
  "tika-abh02t:1461_1": "viya taṇhāvatthutāvacanena pariññeyyatā vuttā. Yathāha “rūpataṇhā loke piyarūpaṃ",
  "tika-abh02t:1461_2": "sātarūpaṃ, etthesā taṇhā uppajjamānā uppajjati, ettha nivisamānā nivisatī”tiādi.",
  "tika-abh02t:1461_3": "Tappaṭibaddhasaṃkilesappahānavasena samatikkamitabbatā hi pariññeyyatā. Ekantapahātabbatā",
  "tika-abh02t:1461_4": "ca na taṇhāya eva, atha kho avasesānaṃ saṃkilesadhammānampi. Tathā hi tesaṃ sabbaso",
  "tika-abh02t:1461_5": "accantappahāyikā dassanabhāvanāti? Saccametaṃ, tathāpi yathā “dukkhaṃ ariyasaccaṃ",
  "tika-abh02t:1461_6": "pariññeyya”nti taṇhāvajje upādānakkhandhapañcake pariññeyyabhāvo niruḷho, na tathā",
  "tika-abh02t:1461_7": "taṇhāya, taṇhāya pana “yāyaṃ taṇhā ponobhavikā”tiādinā samudayabhāvo viya sātisayaṃ",
  "tika-abh02t:1461_8": "pahātabbabhāvo niruḷhoti dassetuṃ “pariññeyyabhāvarahite ekantappahātabbe”ti vuttaṃ.",
  "tika-abh02t:1461_9": "Yassa asaṅgahito padeso atthi, so sappadeso, ekadesoti attho. Tatthāti ariyasaccasadde.",
  "tika-abh02t:1461_10": "Samudayoti samudayattho. “Nippadesato samudayaṃ dassetu”nti samudayassevettha gahaṇe",
  "tika-abh02t:1461_11": "kāraṇaṃ dassetuṃ “dukkhanirodhā panā”tiādi vuttaṃ. Tattha dukkhanirodhāti dukkhaṃ,",
  "tika-abh02t:1461_12": "nirodho ca. Ariyasaccadesanāyanti ariyasaccadesanāyampi saccadesanāyaṃ viya. Dhammatoti",
  "tika-abh02t:1461_13": "desetabbadhammato nippadesā eva. “Avasesā ca kilesā”tiādinā desanābhedo eva hi tattha",
  "tika-abh02t:1461_14": "viseso. Tenāha “na hi tato añño”tiādi. Apubbo natthīti dhammato apubbo natthīti attho.",
  "tika-abh02t:1461_15": "Tassāti samudayassa. Sabbattha tīsupi vāresūti aṭṭhaṅgikapañcaṅgikasabbasaṅgāhikabhedesu",
  "tika-abh02t:1461_16": "mahāvāresu, tadantogadhesu ca pañcasu koṭṭhāsesu. Apubbassāti “avasesā ca kilesā”tiādinā",
  "tika-abh02t:1461_17": "taṇhāya apubbassa. Avasiṭṭhakilesādīnañhi samudayatāvacanaṃ idha apubbadassanaṃ.",
  "tika-abh02t:1461_18": "Tassa yadipi dutiyatatiyavāresu viseso natthi, pañcasu pana koṭṭhāsesu uparūpari",
  "tika-abh02t:1461_19": "apubbaṃ dassitanti katvā evaṃ vuttaṃ. Tañhi samudayavisesadassanaṃ, itaraṃ pana maggavisesadassanaṃ.",
  "tika-abh02t:1461_20": "Tassa ca dhammato apubbābhāvo dassitoyeva. Yadi evaṃ dutiyādikoṭṭhāsesu, paṭhamakoṭṭhāsepi",
  "tika-abh02t:1461_21": "vā kasmā taṇhā gahitāti āha “apubbasamudayadassanatthāyapi hī”tiādi. Kevalāyāti tadaññakilesādinirapekkhāya.",
  "tika-abh02t:1461_22": "Desanāvasena na vuttoti na dhammavasenāti adhippāyo. Tasmā dukkhādīni tattha ariyasaccadesanāyaṃ",
  "tika-abh02t:1461_23": "sappadesāni dassitāni honti pariyāyenāti daṭṭhabbaṃ. Abhidhammadesanā pana nippariyāyakathāti",
  "tika-abh02t:1461_24": "katvā aṭṭhakathāyaṃ “nippadesato samudayaṃ dassetuṃ”icceva vuttaṃ. Paccayasaṅkhātanti",
  "tika-abh02t:1461_25": "paccayābhimataṃ paccayabhūtaṃ, paccayakoṭṭhāsaṃ vā.",
  "tika-abh02t:1462_0": "Tesanti kusaladhammānaṃ. Paccayānaṃ pahānavasenāti hetunirodhena phalanirodhaṃ dasseti,",
  "tika-abh02t:1462_1": "tappaṭibaddhakilesappahānena vā kusalānaṃ pahānaṃ vuttaṃ. Yathā “dhammāpi vo, bhikkhave,",
  "tika-abh02t:1462_2": "pahātabbā”ti. Iti pariyāyato kusalānaṃ pahānaṃ vuttaṃ, na nippariyāyato tadabhāvatoti",
  "tika-abh02t:1462_3": "āha “na hi kusalā pahātabbā”ti. Yathā ca kusaladhammesu, abyākatadhammesupi eseva",
  "tika-abh02t:1462_4": "nayo. Nirodhanti asaṅkhatadhātuṃ. Appavattibhāvoti yo nirodhassa nibbānassa taṇhādiappavattihetubhāvo,",
  "tika-abh02t:1462_5": "taṃ pahānanti vuttanti attho.",
  "tika-abh02t:1463_0": "Kāyakammādisuddhiyāti pubbabhāgakāyakammavacīkammaājīvasuddhiyā dūratarūpanissayataṃ",
  "tika-abh02t:1463_1": "ariyamaggassa dassetīti sambandho. Pañcaṅgikaṃ…pe… pavattataṃ dīpeti, na pana ariyamaggassa",
  "tika-abh02t:1463_2": "pañcaṅgikattāti adhippāyo. Ñāpakanidassananti ñāpakabhāvanidassanaṃ, etena “vacanato”ti",
  "tika-abh02t:1463_3": "idaṃ hetuatthe nissakkavacananti dasseti. Vacanatoti vā īdisassa vacanassa sabbhāvato.",
  "tika-abh02t:1463_4": "Paṭipadāya ekadesopi paṭipadā evāti attho. Niddiṭṭho dhammasaṅgāhakehi saṅgāyanavasena.",
  "tika-abh02t:1464_0": "Jhānehi desanāpaveso “lokuttaraṃ jhānaṃ bhāvetī”ti jhānasīsena desanāva. Tathā bhāvanāpaveso.",
  "tika-abh02t:1464_1": "Pāḷigamananti pāḷipavatti pāṭhadesanā. Yathāvijjamānadhammavasenāti tasmiṃ cittuppāde",
  "tika-abh02t:1464_2": "labbhamānavitakkādidhammavasena.",
  "tika-abh02t:1465": "Abhidhammabhājanīyavaṇṇanā niṭṭhitā.",
  "tika-abh02t:1466": "3. Pañhapucchakavaṇṇanā",
  "tika-abh02t:1467_0": "215. Tassāti suttantabhājanīyassa. Evaṃ panāti “apicesā sammādiṭṭhi nāma pubbabhāge",
  "tika-abh02t:1467_1": "nānākkhaṇā nānārammaṇā”tiādippakārena. Evañca katvāti lokuttaramaggasseva maggasaccabhāvassa",
  "tika-abh02t:1467_2": "adhippetattā. Tenāti tena kāraṇena, ariyamaggasseva uddisitvā niddiṭṭhattāti attho.",
  "tika-abh02t:1468": "Pañhapucchakavaṇṇanā niṭṭhitā.",
  "tika-abh02t:1469": "Saccavibhaṅgavaṇṇanā niṭṭhitā.",
  "tika-abh02t:1470": "5. Indriyavibhaṅgo",
  "tika-abh02t:1471": "1. Abhidhammabhājanīyavaṇṇanā",
  "tika-abh02t:1472_0": "219. Cakkhudvārabhāveti cakkhudvārabhāvahetu. Taṃdvārikehīti tasmiṃ dvāre pavattanakehi",
  "tika-abh02t:1472_1": "cittacetasikehi. Te hi “taṃ dvāraṃ pavattiokāsabhūtaṃ etesaṃ atthī”ti taṃdvārikā.",
  "tika-abh02t:1472_2": "Nanu ca tabbatthukehipi taṃ indaṭṭhaṃ kāreti. Tenāha aṭṭhakathāyaṃ “tikkhe tikkhattā,",
  "tika-abh02t:1472_3": "mande ca mandattā”ti? Saccaṃ kāreti, tabbatthukāpi pana idha “taṃdvārikā”icceva vuttā.",
  "tika-abh02t:1472_4": "Apariccattadvārabhāvaṃyeva hi cakkhu nissayaṭṭhena “vatthū”ti vuccati. Atha vā taṃdvārikesu",
  "tika-abh02t:1472_5": "tassa indaṭṭho pākaṭoti “taṃdvārikehī”ti vuttaṃ. Indaṭṭho parehi anuvattanīyatā paramissarabhāvoti",
  "tika-abh02t:1472_6": "dassento “tañhi…pe… anuvattantī”ti āha. Tattha tanti cakkhuṃ. Teti taṃdvārike. Kiriyāniṭṭhānavācī",
  "tika-abh02t:1472_7": "āvī-saddo “vijitāvī”tiādīsu viyāti āha “pariniṭṭhitakiccajānana”nti.",
  "tika-abh02t:1473_0": "“Cha imāni, bhikkhave, indriyāni. Katamāni cha? Cakkhundriyaṃ…pe… manindriya”nti",
  "tika-abh02t:1473_1": "evaṃ katthaci chapindriyāni āgatāni, kasmā pana suttante khandhādayo viya indriyāni",
  "tika-abh02t:1473_2": "ekajjhaṃ na vuttāni, abhidhamme ca vuttānīti āha “tattha suttante”tiādi. Nissaraṇūpāyādibhāvatoti",
  "tika-abh02t:1473_3": "ettha lokuttaresu maggapariyāpannāni nissaraṇaṃ, itarāni nissaraṇaphalaṃ, vivaṭṭasannissitena",
  "tika-abh02t:1473_4": "nibbattitāni saddhindriyādīni nissaraṇūpāyo, itaresu kānici pavattibhūtāni, kānici",
  "tika-abh02t:1473_5": "pavattiupāyoti veditabbāni.",
  "tika-abh02t:1474": "Khīṇāsavassa bhāvabhūtoti chaḷaṅgupekkhā viya khīṇāsavasseva dhammabhūto.",
  "tika-abh02t:1475_0": "Dve atthāti indaliṅgaindasiṭṭhaṭṭhā. Attano paccayavasenāti yathāsakaṃ kammādipaccayavasena.",
  "tika-abh02t:1475_1": "Taṃsahitasantāneti itthindriyasahite, purisindriyasahite ca santāne. Aññākārenāti",
  "tika-abh02t:1475_2": "itthiādito aññena ākārena. Anuvattanīyabhāvo itthipurisindriyānaṃ ādhipaccanti yojanā.",
  "tika-abh02t:1475_3": "Imasmiñcattheti ādhipaccatthe.",
  "tika-abh02t:1476_0": "Tesanti anaññātaññassāmītindriyādīnaṃ tiṇṇaṃ. Yā sukhadukkhindriyānaṃ iṭṭhāniṭṭhākārasambhogarasatā",
  "tika-abh02t:1476_1": "vuttā, sā ārammaṇasabhāveneva veditabbā, na ekaccasomanassindriyādīnaṃ viya parikappavasenāti",
  "tika-abh02t:1476_2": "dassento “ettha cā”tiādimāha.",
  "tika-abh02t:1477_0": "Yadipi purisindriyānantaraṃ jīvitindriyaṃ rūpakaṇḍepi desitaṃ, taṃ pana rūpajīvitindriyaṃ,",
  "tika-abh02t:1477_1": "na ca tattha manindriyaṃ vatvā itthipurisindriyāni vuttāni. Idha pana aṭṭhakathāyaṃ",
  "tika-abh02t:1477_2": "indriyānukkamo vutto sabbākārena yamakadesanāya saṃsandatīti dassento āha “so indriyayamakadesanāya",
  "tika-abh02t:1477_3": "sametī”ti. Purimapacchimānaṃ ajjhattikabāhirānanti cakkhādīnaṃ purimānaṃ ajjhattikānaṃ,",
  "tika-abh02t:1477_4": "itthindriyādīnaṃ pacchimānaṃ bāhirānaṃ. Tesaṃ majjhe vuttaṃ ubhayesaṃ upakārakatādīpanatthanti",
  "tika-abh02t:1477_5": "adhippāyo. Tena evampi desanantarānurodhena jīvitindriyassa anukkamaṃ vattuṃ vaṭṭatīti",
  "tika-abh02t:1477_6": "dasseti. Kāmañcettha evaṃ vuttaṃ, parato pana kiccavinicchaye idha pāḷiyaṃ āgataniyāmeneva",
  "tika-abh02t:1477_7": "manindriyānantaraṃ jīvitindriyassa, tadanantarañca itthipurisindriyānaṃ kiccavinicchayaṃ",
  "tika-abh02t:1477_8": "dassessati. Sabbaṃ taṃ dukkhaṃ saṅkhāradukkhabhāvena, yathārahaṃ vā dukkhadukkhatādibhāvena.",
  "tika-abh02t:1477_9": "Duvidhattabhāvānupālakassāti rūpārūpavasena duvidhassa attabhāvassa anupālakassa.",
  "tika-abh02t:1477_10": "Rūpārūpavasena duvidhampi hi jīvitindriyaṃ idha gahitaṃ. “Pavattī”ti etena sahajātadhammānaṃ",
  "tika-abh02t:1477_11": "pavattanarasena jīvitindriyena vedayitānaṃ pavattetabbataṃ dīpeti. “Bhāvanāmaggasampayutta”nti",
  "tika-abh02t:1477_12": "iminā phalabhūtaṃ aññindriyaṃ nivatteti. Bhāvanāgahaṇañcettha sakkā avattuṃ. “Bhāvetabbattā”ti",
  "tika-abh02t:1477_13": "vuttattā bhāvanābhāvo pākaṭova. Dassanānantarāti samānajātibhūmikena abyavahitataṃ",
  "tika-abh02t:1477_14": "sandhāyāha, na anantarapaccayaṃ.",
  "tika-abh02t:1478_0": "Tassāti indriyapaccayabhāvassa. Anaññasādhāraṇattāti aññehi anindriyehi asādhāraṇattā.",
  "tika-abh02t:1478_1": "Evaṃ sāmatthiyato kiccavisesaṃ vavatthapetvā pakaraṇatopi taṃ dasseti “indriyakathāya",
  "tika-abh02t:1478_2": "ca pavattattā”ti. Aññesanti aññesaṃ indriyasabhāvānampi sahajātadhammānaṃ. Yehi te",
  "tika-abh02t:1478_3": "indaṭṭhaṃ kārenti, tesaṃ vasavattāpanaṃ natthi, yathā manindriyassa pubbaṅgamasabhāvābhāvato",
  "tika-abh02t:1478_4": "sayañca te aññadatthu manindriyasseva vase vattanti. Tenāha “taṃsampayuttānipi hī”tiādi.",
  "tika-abh02t:1478_5": "Yadi evaṃ kathaṃ tesaṃ indaṭṭhoti? “Sukhanādilakkhaṇe sampayuttānaṃ attākārānuvidhāpanamatta”nti",
  "tika-abh02t:1478_6": "vuttovāyamattho. “Cetasikattā”ti iminā sampayuttadhammānaṃ cittassa padhānataṃ dasseti.",
  "tika-abh02t:1478_7": "Tato hi “cetasikā”ti vuccanti. Sabbatthāti vasavattāpanaṃ sahajātadhammānupālananti",
  "tika-abh02t:1478_8": "evaṃ yāva amatābhimukhabhāvapaccayatā ca sampayuttānanti taṃkiccaniddese. “Anuppādane,",
  "tika-abh02t:1478_9": "anupatthambhe ca satī”ti padaṃ āharitvā sambandhitabbaṃ. Na hi padattho sabbhāvaṃ",
  "tika-abh02t:1478_10": "byabhicaratīti janakupatthambhakattābhāvepīti vuttaṃ hoti. Tappaccayānanti itthipurisanimittādipaccayānaṃ",
  "tika-abh02t:1478_11": "kammādīnaṃ. Tappavattane nimittabhāvoti itthinimittādiākārarūpanibbattane kāraṇabhāvo.",
  "tika-abh02t:1478_12": "Svāyaṃ itthindriyādīnaṃ tattha atthibhāvoyevāti daṭṭhabbaṃ. Yasmiñhi sati yaṃ hoti,",
  "tika-abh02t:1478_13": "asati ca na hoti, taṃ tassa kāraṇanti. “Nimittabhāvo anuvidhāna”nti iminā anuvidhānasaddassa",
  "tika-abh02t:1478_14": "kammatthataṃ dasseti. Sukhadukkhabhāvappattā viyāti sayaṃ sukhadukkhasabhāvappattā",
  "tika-abh02t:1478_15": "viya, sukhantā dukkhantā ca viyāti attho. Asantassa…pe… majjhattākārānupāpanaṃ aññāṇupekkhanādivasena",
  "tika-abh02t:1478_16": "veditabbaṃ. Samānajātiyanti akusalehi sukhadukkhehi akusalūpekkhāya, abyākatehi abyākatūpekkhāya,",
  "tika-abh02t:1478_17": "kusalasukhato kusalūpekkhāya. Tatthāpi bhūmivibhāgenāyamattho bhinditvā yojetabbo.",
  "tika-abh02t:1478_18": "Taṃ sabbaṃ khandhavibhaṅge vuttaoḷārikasukhumavibhāgena dīpetabbaṃ. Ādisaddenāti",
  "tika-abh02t:1478_19": "“kāmarāgabyāpādādī”ti ettha vuttaādisaddena. Saṃyojanasamucchindanatadupanissayatā",
  "tika-abh02t:1478_20": "eva sandhāya aññātāvindriyassa kiccantarāpasutatā vuttā, tassāpi uddhambhāgiyasaṃyojanapaṭippassaddhippahānakiccatā",
  "tika-abh02t:1478_21": "labbhateva. Abyāpībhāvato vā aññātāvindriyassa paṭippassaddhippahānakiccaṃ na vattabbaṃ,",
  "tika-abh02t:1478_22": "tato aññindriyassāpi taṃ aṭṭhakathāyaṃ anuddhaṭaṃ. Maggānantarañhi phalaṃ “tāya saddhāya",
  "tika-abh02t:1478_23": "avūpasantāyā”tiādivacanato kilesānaṃ paṭippassambhanavasena pavattati, na itaraṃ.",
  "tika-abh02t:1478_24": "Aññathā ariyā sabbakālaṃ appaṭippassaddhakilesadarathā siyuṃ. Itarassa pana nicchandarāgesu",
  "tika-abh02t:1478_25": "sattavohāro viya ruḷhivasena paṭippassaddhikiccatā veditabbā.",
  "tika-abh02t:1479_0": "Etthāha – kasmā pana ettakāneva indriyāni vuttāni, etāni eva ca vuttānīti? Ādhipaccatthasambhavatoti",
  "tika-abh02t:1479_1": "ce. Ādhipaccaṃ nāma issariyanti vuttametaṃ. Tayidaṃ ādhipaccaṃ attano kicce balavanti",
  "tika-abh02t:1479_2": "aññesampi sabhāvadhammānaṃ labbhateva. Paccayādhīnavuttikā hi paccayuppannā. Tasmā",
  "tika-abh02t:1479_3": "te tehi anuvattīyanti, te ca te anuvattantīti? Saccametaṃ, tathāpi atthi tesaṃ viseso.",
  "tika-abh02t:1479_4": "Svāyaṃ viseso “cakkhuviññāṇādippavattiyañhi cakkhādīnaṃ siddhamādhipacca”ntiādinā",
  "tika-abh02t:1479_5": "aṭṭhakathāyaṃ dassitoyeva.",
  "tika-abh02t:1480_0": "Apica khandhapañcake yāyaṃ sattapaññatti, tassā visesanissayo cha ajjhattikāni āyatanānīti",
  "tika-abh02t:1480_1": "tāni tāva ādhipaccatthaṃ upādāya “cakkhundriyaṃ…pe… manindriya”ntiādito vuttāni.",
  "tika-abh02t:1480_2": "Tāni pana yena dhammena pavattanti, ayaṃ so dhammo tesaṃ ṭhitihetūti dassanatthaṃ",
  "tika-abh02t:1480_3": "jīvitaṃ. Tayime indriyapaṭibaddhā dhammā imesaṃ vasena “itthī, puriso”ti voharīyantīti",
  "tika-abh02t:1480_4": "dassanatthaṃ bhāvadvayaṃ. Svāyaṃ sattasaññito dhammapuñjo pabandhavasena pavattamāno",
  "tika-abh02t:1480_5": "imāhi vedanāhi saṃkilissatīti dassanatthaṃ vedanāpañcakaṃ. Tato visuddhatthikānaṃ",
  "tika-abh02t:1480_6": "vodānasambhāradassanatthaṃ saddhādipañcakaṃ. Tato vodānasambhārā imehi visujjhanti,",
  "tika-abh02t:1480_7": "visuddhippattā, niṭṭhitakiccā ca hontīti dassanatthaṃ ante anaññātaññassāmītindriyādīni",
  "tika-abh02t:1480_8": "tīṇi vuttāni. Sabbattha “ādhipaccatthaṃ upādāyā”ti padaṃ yojetabbaṃ. Ettāvatā adhippetatthasiddhīti aññesaṃ aggahaṇaṃ.",
  "tika-abh02t:1481_0": "Atha vā pavattinivattīnaṃ nissayādidassanatthampi etāni eva vuttāni. Pavattiyā hi",
  "tika-abh02t:1481_1": "visesato mūlanissayabhūtāni cha ajjhattikāni āyatanāni. Yathāha “chasu loko samuppanno”tiādi.",
  "tika-abh02t:1481_2": "Tassā uppatti itthipurisindriyehi. Visabhāgavatthusarāganimittā hi yebhuyyena sattakāyassa",
  "tika-abh02t:1481_3": "abhinibbatti. Vuttañhetaṃ “tiṇṇaṃ kho pana, mahārāja, sannipātā gabbhassāvakkanti",
  "tika-abh02t:1481_4": "hoti, idha mātāpitaro ca sannipatitā honti, mātā ca utunī hoti, gabbho ca paccupaṭṭhito",
  "tika-abh02t:1481_5": "hotī”ti. Avaṭṭhānaṃ jīvitindriyena tena anupāletabbato. Tenāha “āyu ṭhiti yapanā",
  "tika-abh02t:1481_6": "yāpanā”tiādi. Upabhogo vedanāhi. Vedanāvasena hi iṭṭhādisabbavisayupabhogo. Yathāha",
  "tika-abh02t:1481_7": "– “vedayati vedayatīti kho, bhikkhave, tasmā vedanāti vuccatī”ti. Evaṃ pavattiyā",
  "tika-abh02t:1481_8": "nissayasamuppādaṭṭhitisambhogadassanatthaṃ cakkhundriyaṃ yāva upekkhindriyanti cuddasindriyāni",
  "tika-abh02t:1481_9": "desitāni. Yathā cetāni pavattiyā, evaṃ itarāni nivattiyā. Vivaṭṭasannissitena hi",
  "tika-abh02t:1481_10": "nibbattitāni saddhādīni pañca indriyāni nivattiyā nissayo. Uppādo anaññātaññassāmītindriyena",
  "tika-abh02t:1481_11": "tassa paṭhamaṃ uppajjanato. Avaṭṭhānaṃ aññindriyena. Upabhogo aññātāvindriyena aggaphalasamupabhogato.",
  "tika-abh02t:1481_12": "Evampi etāni eva indriyāni desitāni. Ettāvatā yathādhippetatthasiddhito aññesaṃ aggahaṇaṃ.",
  "tika-abh02t:1481_13": "Etenāpi nesaṃ desanānukkamopi saṃvaṇṇito veditabbo.",
  "tika-abh02t:1482_0": "220. Kusalākusalavīriyādīnīti ettha ādi-saddena kusalasamādhiādīnaṃ, abyākatavīriyādīnañca",
  "tika-abh02t:1482_1": "saṅgaho daṭṭhabbo. Paccayādīti ādi-saddena desārammaṇādayo gahitā, yathāvuttavīriyādīni,",
  "tika-abh02t:1482_2": "cakkhādīni ca saṅgaṇhāti. Iccevaṃ sabbasaṅgāhikāni vīriyindriyādipadāni, cakkhundriyādipadāni",
  "tika-abh02t:1482_3": "ca. Tenāti “evaṃ santepī”tiādinā bhūmivibhāgakathanena. Tannivattanenāti sabbesaṃ",
  "tika-abh02t:1482_4": "sabbabhūmikattanivattanena. Avijjamānasaṅgāhakattanti tassaṃ tassaṃ bhūmiyaṃ anupalabbhamānassa",
  "tika-abh02t:1482_5": "indriyassa saṅgāhakatā.",
  "tika-abh02t:1483": "Abhidhammabhājanīyavaṇṇanā niṭṭhitā.",
  "tika-abh02t:1484": "2. Pañhapucchakavaṇṇanā",
  "tika-abh02t:1485_0": "Idha imasmiṃ “sattindriyā anārammaṇā”ti evaṃ ekantānārammaṇatte vuccamāne na ābhaṭṭhaṃ",
  "tika-abh02t:1485_1": "jīvitindriyaṃ na bhāsitaṃ. Ṭīkāyaṃ pana anābhaṭṭhanti katasamāsaṃ katvā vuttaṃ. Rūpadhammesu",
  "tika-abh02t:1485_2": "saṅgahitatanti “rūpa”nti gaṇitataṃ. Arūpakoṭṭhāsena arūpabhāvena siyāpakkhe saṅgahitaṃ.",
  "tika-abh02t:1485_3": "Kasmā? Tassa parittārammaṇāditā atthīti. Yasmā pana rūpārūpamissakasseva vasena siyāpakkhasaṅgaho",
  "tika-abh02t:1485_4": "yutto, na ekadesassa, tasmā ekadesassa taṃ anicchanto āha “adhippāyo”ti. Idāni tamatthaṃ",
  "tika-abh02t:1485_5": "pakāsetuṃ “arūpakoṭṭhāsena panā”tiādi vuttaṃ. Navattabbatāti parittārammaṇādibhāvena",
  "tika-abh02t:1485_6": "navattabbatā. Kathaṃ pana rūpakoṭṭhāsenassānārammaṇassa navattabbatāti codanaṃ sandhāyāha",
  "tika-abh02t:1485_7": "“na hi anārammaṇa”ntiādi. “Avijjamānārammaṇānārammaṇesū”ti iminā “anārammaṇā”ti bāhiratthasamāso",
  "tika-abh02t:1485_8": "ayanti dasseti. Navattabbesūti sārammaṇabhāvena navattabbesu. Anārammaṇattāti ārammaṇarahitattā.",
  "tika-abh02t:1485_9": "“Navindriyā siyā parittārammaṇā, siyā mahaggatārammaṇā, siyā appamāṇārammaṇā, siyā",
  "tika-abh02t:1485_10": "na vattabbā ‘parittārammaṇā’tipi ‘mahaggatārammaṇā’tipi ‘appamāṇārammaṇā’tipī”tiādīsu",
  "tika-abh02t:1485_11": "viya na sārammaṇasseva navattabbataṃ dasseti. Yathā ca na sārammaṇasseva navattabbatāpariyāyo,",
  "tika-abh02t:1485_12": "atha kho anārammaṇassāpīti sārammaṇe niyamābhāvo. Evaṃ navattabbaṃ sārammaṇamevāti",
  "tika-abh02t:1485_13": "ayampi niyamo natthīti dassento “navattabbassa vā sārammaṇata”nti āha. Tassa na dassetīti",
  "tika-abh02t:1485_14": "sambandho. “Na hī”tiādinā tamevatthaṃ vivarati.",
  "tika-abh02t:1486_0": "Tattha rūpanibbānānaṃ sukhādisampayuttabhāvena navattabbatā, na parittārammaṇādibhāvenāti",
  "tika-abh02t:1486_1": "codanaṃ manasi katvā āha “athāpī”tiādi. Tattha athāpi vattatīti sambandho. Siyā anārammaṇantipi",
  "tika-abh02t:1486_2": "vattabbaṃ siyāti anārammaṇaṃ dhammāyatanaṃ sārammaṇehi visuṃ katvā evaṃ vattabbaṃ",
  "tika-abh02t:1486_3": "siyā. Navattabba-saddo yadi sārammaṇesveva vatteyya, na cevaṃ vuttaṃ, avacane ca",
  "tika-abh02t:1486_4": "aññaṃ kāraṇaṃ natthīti dassento āha “na hi pañhapucchake sāvasesā desanā atthī”ti.",
  "tika-abh02t:1486_5": "Tasmā navattabba-saddo anārammaṇesupi vattatevāti adhippāyo. Yāpi “aṭṭhindriyā siyā",
  "tika-abh02t:1486_6": "ajjhattārammaṇā”ti ajjhattārammaṇādibhāvena navattabbatā vuttā, sā jīvitindriyassa",
  "tika-abh02t:1486_7": "ākiñcaññāyatanakāle paṭhamāruppaviññāṇābhāvamattārammaṇataṃ sandhāya vuttā, na sārammaṇasseva",
  "tika-abh02t:1486_8": "navattabbatādassanatthaṃ, nāpi anārammaṇassa parittārammaṇādibhāvena navattabbatābhāvadassanatthanti",
  "tika-abh02t:1486_9": "dassento “aṭṭhindriyā siyā ajjhattārammaṇāti ettha cā”tiādimāha. Tattha siyā ajjhattārammaṇātīti",
  "tika-abh02t:1486_10": "iti-saddo ādiattho. Tena avasiṭṭhapāḷisaṅgaṇhanena “siyā na vattabbā ‘ajjhattārammaṇā’tipi",
  "tika-abh02t:1486_11": "‘bahiddhārammaṇā’tipi ‘ajjhattabahiddhārammaṇā’tipī”ti imāya pāḷiyā vuttamatthaṃ",
  "tika-abh02t:1486_12": "jīvitindriyassa dassento “jīvitindriyassa…pe… navattabbatā veditabbā”ti āha, taṃ vuttatthameva.",
  "tika-abh02t:1487": "Pañhapucchakavaṇṇanā niṭṭhitā.",
  "tika-abh02t:1488": "Indriyavibhaṅgavaṇṇanā niṭṭhitā.",
  "tika-abh02t:1489": "6. Paṭiccasamuppādavibhaṅgo",
  "tika-abh02t:1490": "1. Suttantabhājanīyaṃ",
  "tika-abh02t:1491": "Uddesavāravaṇṇanā",
  "tika-abh02t:1492_0": "225. “Vuttattā”ti idaṃ nissakkaṃ kiṃ lakkhaṇaṃ? Hetulakkhaṇaṃ. Yadi evaṃ taṃhetuko",
  "tika-abh02t:1492_1": "vibhajjavādibhāvo āpajjati. Na hi moggaliputtatissattherena vuttattā buddhasāvakā",
  "tika-abh02t:1492_2": "vibhajjavādino ahesunti? Nayidamevaṃ. Tividho hi hetu ñāpako, kārako, sampāpakoti.",
  "tika-abh02t:1492_3": "Tesu ñāpakahetu idhādhippeto, tasmā tena mahātherena “kiṃ vādī, bhante, sammāsambuddho”ti",
  "tika-abh02t:1492_4": "puṭṭhena “vibhajjavādī, mahārājā”ti tadā vuttavacanena ñāyati “sammāsambuddhasāvakā",
  "tika-abh02t:1492_5": "vibhajjavādino”ti imamatthaṃ dasseti kiṃ…pe… vuttattā…pe… vibhajjavādino”ti. “Ahañhi,",
  "tika-abh02t:1492_6": "brāhmaṇa, vinayāya dhammaṃ desemi rāgassā”tiādiṃ vatvā “no ca kho yaṃ tvaṃ sandhāya",
  "tika-abh02t:1492_7": "vadesī”tiādinā verañjabrāhmaṇassa bhagavatā venayikādibhāvo vibhajja vuttoti taṃ",
  "tika-abh02t:1492_8": "anuvadantā sāvakāpi tathā vadantīti āha “te hi venayikādibhāvaṃ vibhajja vadantī”ti.",
  "tika-abh02t:1492_9": "Cīvarādīnanti ādi-saddena somanassādīnaṃ saṅgaho daṭṭhabbo. Tānipi hi sevitabbāsevitabbabhāvena",
  "tika-abh02t:1492_10": "vibhajja vuttāni. Vibhajjavādiparisā vibhajjavādimaṇḍalanti etasmiṃ atthe yathā taṃ",
  "tika-abh02t:1492_11": "otiṇṇo nāma hoti, taṃdassanatthaṃ “ācariye anabbhācikkhantenā”tiādi vuttaṃ. Sakasamayāvokkamādi",
  "tika-abh02t:1492_12": "hi paramatthato tadotāro. “Asaṃkiliṭṭhāpi avijjā atthi amaggavajjhā, yāya nivutā",
  "tika-abh02t:1492_13": "khīṇāsavāpi nāmagottādīsu ekaccaṃ na jānanti, sā kusalacittuppādesupi pavattatī”ti",
  "tika-abh02t:1492_14": "nikāyantariyā. Taṃ sandhāyāha “avijjā puññāneñjābhisaṅkhārānaṃ hetupaccayo hotītiādiṃ",
  "tika-abh02t:1492_15": "vadanto”ti. Upalakkhaṇañhetaṃ sahajātakoṭiyā. Ādi-saddena akusalacittenapi ñāṇaṃ",
  "tika-abh02t:1492_16": "uppajjati, yā saṃkiliṭṭhā paññāti, acetasikaṃ sīlaṃ, aviññattisaṅkhātaṃ rūpabhāvaṃ",
  "tika-abh02t:1492_17": "dussilyanti evamādiṃ saṅgaṇhāti. Parasamayāyūhanaṃ parasamaye byāpārāpattiyā. Yo",
  "tika-abh02t:1492_18": "tattha sakasamayena viruddho attho, tassa vā dīpanena siyā, parasamaye vādāropanena",
  "tika-abh02t:1492_19": "vā. Tesu purimaṃ “ācariye anabbhācikkhantenā”ti iminā apanītanti itaraṃ dasseti “parasamayaṃ…pe…",
  "tika-abh02t:1492_20": "anāyūhantenā”ti. Asampiṇḍentenāti upacayatthaṃ sandhāya vadanti. Āyūhana-saddo pana",
  "tika-abh02t:1492_21": "upacayattho na hotīti kecivādo na sārato gahetabbo.",
  "tika-abh02t:1493_0": "Tabbipariyāyenāti yathāvinayaṃ avaṭṭhānena. Sāvajjassa anavajjatādīpanādinā kammantaraṃ",
  "tika-abh02t:1493_1": "bhindanto vināsento, āloḷento vā dhammataṃ dhammasabhāvaṃ vilometi viparītato dahati.",
  "tika-abh02t:1493_2": "Mahāpadeseti mahāapadese, buddhādayo mahante mahante apadisitvā vuttāni mahākāraṇāni.",
  "tika-abh02t:1493_3": "Mahāpadeseti vā mahāokāse, mahantāni dhammassa patiṭṭhānaṭṭhānānīti vuttaṃ hoti.",
  "tika-abh02t:1493_4": "Tatrāyaṃ vacanattho – apadisīyatīti apadeso, buddho apadeso etassāti buddhāpadeso.",
  "tika-abh02t:1493_5": "Esa nayo sesesupi. Atthato cāyaṃ mahāpadeso “sammukhā metaṃ bhagavato suta”ntiādinā",
  "tika-abh02t:1493_6": "kenaci ābhatassa “dhammo”ti vā “adhammo”ti vā vinicchayane kāraṇaṃ. Kiṃ pana tanti?",
  "tika-abh02t:1493_7": "Tassa yathābhatassa suttotaraṇādi eva. Yadi evaṃ kathaṃ cattāroti? Dhammassa dve",
  "tika-abh02t:1493_8": "sampadāyo bhagavā, sāvakā ca. Tesu sāvakā saṅghagaṇapuggalavasena tividhā. Evaṃ “amumhā",
  "tika-abh02t:1493_9": "mayā ayaṃ dhammo paṭiggahito”ti apadisitabbānaṃ bhedena cattāro. Tenāha “sammukhā",
  "tika-abh02t:1493_10": "metaṃ bhagavato suta”ntiādi. Nettiyampi vuttaṃ “buddhāpadeso saṅghāpadeso sambahulattherāpadeso ekattherāpadeso”ti.",
  "tika-abh02t:1494_0": "Suttasuttānulomaācariyavādaattanomatimahāpadeseti ettha tisso saṅgītiyo āruḷhāni",
  "tika-abh02t:1494_1": "tīṇi piṭakāni atthasūcanādiatthena suttaṃ. Yathāvuttassa suttassa anulomato yathāvuttā",
  "tika-abh02t:1494_2": "eva cattāro mahāpadesā suttānulomaṃ. Pāḷiyā atthagāhaṇena dhammatāyaṃ patiṭṭhāpanato",
  "tika-abh02t:1494_3": "aṭṭhakathā ācariyavādo. Nayaggāhena anubuddhiyā attano paṭibhānaṃ attanomati. Ettha",
  "tika-abh02t:1494_4": "ca suttaācariyavādaattanomatīnampi kenaci ābhatassa dhammādhammādibhāvavinicchayane",
  "tika-abh02t:1494_5": "kāraṇabhāvasabhāvato mahāpadesatā vuttāti veditabbā. Santiṭṭhati appaṭibāhanto, avilomento",
  "tika-abh02t:1494_6": "ca. Tabbipariyāyena atidhāvati. Ekassa padassa ekena pakārena atthaṃ vatvā tasseva",
  "tika-abh02t:1494_7": "puna pakārantarena atthaṃ vadanto vā aparehi pariyāyehi niddisati nāma yathā “avijjā",
  "tika-abh02t:1494_8": "dukkhasaccassa yāthāvasarasalakkhaṇaṃ paṭivijjhituṃ na detī”tiādiṃ vatvā puna “ayaṃ",
  "tika-abh02t:1494_9": "avijjā dukkhādīsu aññāṇa”nti vuttāpi “dukkhasaccassa ekadeso hotī”tiādivacanaṃ. Atha",
  "tika-abh02t:1494_10": "vā hetubhāvena vuttassa atthassa puna phalabhāvena vacanaṃ tamevatthaṃ punarāvattetvā",
  "tika-abh02t:1494_11": "niddisanaṃ yathā “viññāṇapaccayā nāmarūpa”nti vatvā puna “nāmarūpapaccayā saḷāyatana”nti",
  "tika-abh02t:1494_12": "vacanaṃ. Atha vā “sabbametaṃ bhavacakkaṃ kammañceva vipāko ca. Kilesakammavipākavasena",
  "tika-abh02t:1494_13": "tividha”nti ca ādinā vuttassevatthassa duvidhatividhādivibhāgadassanaṃ tamevatthaṃ",
  "tika-abh02t:1494_14": "punarāvattetvā niddisananti evamettha attho veditabbo.",
  "tika-abh02t:1495_0": "Sattavohāroti “satto”ti samaññā. Ye hi dhamme samūhabhūte santānavasena vattamāne",
  "tika-abh02t:1495_1": "upādāya sattapaññatti, tassā tato aññathānāññathāaccantābhāvasaṅkhāte ante anupagamma",
  "tika-abh02t:1495_2": "yāthāvato saṅgahaṇaṃ, bodhanañca dhammatāyaṃ akusalassa dukkaraṃ durabhisambhavanti.",
  "tika-abh02t:1495_3": "Avijjādikassa paccayadhammassa saṅkhārādipaccayuppannadhammaṃ pati hetuādinā paccayena",
  "tika-abh02t:1495_4": "paccayabhāvo paccayākāro, paṭiccasamuppādoti attho.",
  "tika-abh02t:1496_0": "Vuttanayenāti “ācariye anabbhācikkhantenā”tiādinā vuttanayena. Kāmañcettha sabbāpi",
  "tika-abh02t:1496_1": "atthavaṇṇanā imināva nayena kātabbā, paṭiccasamuppādavaṇṇanāya pana garutarabhāvaṃ",
  "tika-abh02t:1496_2": "dassento evaṃ vadati.",
  "tika-abh02t:1497": "Pāḷidhammanti tepiṭakabuddhavacanaṃ. Paṭiccasamuppādanti paṭiccasamuppādapāḷiṃ.",
  "tika-abh02t:1498": "Atthaṃ katvāti hitaṃ katvā. Yathāyaṃ hitāvaho hoti, evaṃ katvā. Aṭṭhiṃ katvāti vā attānaṃ atthikaṃ katvā. Sutacintāmayādiṃ ñāṇavisesaṃ. Tadaṅgavikkhambhanādinā kilesakkhayavisesaṃ.",
  "tika-abh02t:1499_0": "Bhavādīsu ādīnavappaṭicchādanato, balavūpanissayato, kammassa visesahetubhāvato ca",
  "tika-abh02t:1499_1": "vaṭṭassa mūlakāraṇaṃ avijjā. Vipākavaṭṭanimittassa kammavaṭṭassa kāraṇabhūtampi kilesavaṭṭaṃ",
  "tika-abh02t:1499_2": "avijjāmūlakanti dassanatthaṃ avijjā ādito vuttā. Taṇhāpi hi avijjāya paṭicchāditādīnave",
  "tika-abh02t:1499_3": "eva visaye assādānupassino pavattati, na aññathā. Mūlādidassanasāmaññañcāti valliyā",
  "tika-abh02t:1499_4": "mūlamajjhapariyosānassa dassanena paṭiccasamuppādassa taṃdassanasāmaññañca yojetabbaṃ,",
  "tika-abh02t:1499_5": "samantacakkhunā sabbassa diṭṭhattepi desanākāle desanāñāṇacakkhunā bodhetabbatāvasena",
  "tika-abh02t:1499_6": "ekadesadassanassa adhippetattā.",
  "tika-abh02t:1500_0": "Diṭṭhisahitāya mānasahitāya vā taṇhāya “aha”nti, itarāya “mama”nti abhivadato. “Abhinandanato”ti",
  "tika-abh02t:1500_1": "hi iminā sappītikāya taṇhāya pavatti dassitā. “Abhivadato”ti iminā tato balavatarāya",
  "tika-abh02t:1500_2": "diṭṭhisahitāya mānasahitāya vā. “Ajjhosāya tiṭṭhato”ti iminā pana tatopi balavatamāya",
  "tika-abh02t:1500_3": "diṭṭhisahitāya, kevalāya vā taṇhāya pavatti dassitā. Gilitvā pariniṭṭhāpetvā ṭhānañhi",
  "tika-abh02t:1500_4": "ajjhosānaṃ. Tappaccayanti taṇhāpaccayaṃ. Kathaṃ pana nandivacanena catubbidhampi",
  "tika-abh02t:1500_5": "upādānaṃ vuttanti āha “nanditā”tiādi. Tattha nanditātadavippayogatāhīti nandibhāvena",
  "tika-abh02t:1500_6": "sabhāvato taṇhupādānaṃ, tāya nandiyā taṇhāya avippayogena avinābhāvena diṭṭhupādānaṃ",
  "tika-abh02t:1500_7": "vuttanti veditabbaṃ. “Diṭṭhābhinandanabhāvenā”ti iminā diṭṭhiyāpi nandibhāvamāha.",
  "tika-abh02t:1501_0": "Paṭisandhipavattiphassādayoti paṭisandhiyaṃ pavatte ca uppannaphassamanosañcetanāviññāṇāni.",
  "tika-abh02t:1501_1": "“Vipākavaṭṭabhūte”ti ca idaṃ pavattavisesanaṃ daṭṭhabbaṃ. Vaṭṭūpatthambhakāti vaṭṭattayūpanissayā.",
  "tika-abh02t:1501_2": "Itareti akammajā. Tasminti yathāvutte āhāracatukke. Vattuṃ vaṭṭantīti taṇhānidānūpanissayato",
  "tika-abh02t:1501_3": "“taṇhānidānā”ti vattuṃ yujjanti.",
  "tika-abh02t:1502_0": "Yathā ariyamaggo antadvayavajjitamajjhimapaṭipadābhāvato “ñāyo”ti vuccati, evaṃ paṭiccasamuppādopīti",
  "tika-abh02t:1502_1": "āha “ñāyoti maggo, soyeva vā paṭiccasamuppādo”ti. Attano paṭivedhāya saṃvattati asammohapaṭivedhena",
  "tika-abh02t:1502_2": "paṭivijjhitabbattā. Saṃvattatīti ca nimittassa kattūpacāravasenetaṃ vuttaṃ yathā",
  "tika-abh02t:1502_3": "“ariyabhāvakarāni saccāni ariyasaccānī”ti. Pakatiādayo heṭṭhā saccavibhaṅge hetuvippaṭipattikathāyaṃ",
  "tika-abh02t:1502_4": "dassitā eva. Akāraṇaṃ “kāraṇa”nti gaṇhanti yathā kāpilādayo. Na kiñci kāraṇaṃ bujjhanti",
  "tika-abh02t:1502_5": "yathā taṃ aññe bālaputhujjanā. Itarāsanti majjhato paṭṭhāya yāva pariyosānā desanādīnaṃ",
  "tika-abh02t:1502_6": "tissannaṃ. Tadatthatāsambhavepīti yathāsakehi kāraṇehi pavattidassanatthatāsambhavepi.",
  "tika-abh02t:1502_7": "Atthantarasabbhāvatoti payojanantarasabbhāvato. Vuttāni hi aṭṭhakathāyaṃ “jarāmaraṇādikassa",
  "tika-abh02t:1502_8": "dukkhassa attanā adhigatakāraṇasandassanatthaṃ. Āhāranidānavavatthāpanānusārena yāva",
  "tika-abh02t:1502_9": "atītaṃ addhānaṃ atiharitvā puna atītaddhato pabhuti hetuphalapaṭipāṭisandassanatthaṃ.",
  "tika-abh02t:1502_10": "Anāgataddhahetusamuṭṭhānato pabhuti anāgataddhasandassanattha”nti tissannaṃ yathākkamaṃ tīṇi payojanāni.",
  "tika-abh02t:1503_0": "Taṃtaṃphalapaṭivedhoti jātiādīnaṃ jarāmaraṇāditaṃtaṃphalāvagamo. Anuvilokayatoti",
  "tika-abh02t:1503_1": "purime vikappe vipassanānimittaṃ anuvilokanaṃ, dutiye desanānimittaṃ. Kāmupādānabhūtā",
  "tika-abh02t:1503_2": "taṇhā manosañcetanāhārasaṅkhātassa bhavassa, taṃsampayuttānaṃ, tannimittānañca sesāhārānaṃ",
  "tika-abh02t:1503_3": "visesapaccayo hotīti āha “āhārataṇhādayo paccuppannaddhā”ti. Ādi-saddena yāva viññāṇaṃ",
  "tika-abh02t:1503_4": "gahetabbaṃ. Āhārataṇhādayoti ettha paccuppannakammavaṭṭapariyāpanne āhāre gahetvā",
  "tika-abh02t:1503_5": "addhayojanaṃ katvā anāgatavipākavaṭṭapariyāpanne gahetvā yojetuṃ vuttaṃ “āhārā vā",
  "tika-abh02t:1503_6": "taṇhāya pabhāvetabbā anāgato addhā”ti. Pabhāvetabbāti āyatiṃ uppādetabbā. Yujjatīti",
  "tika-abh02t:1503_7": "phalabhūte āhāre paccuppanne paccakkhato dassetvā “taṃnidānaṃ taṇhaṃ tassā nidāna”ntiādinā",
  "tika-abh02t:1503_8": "phalaparamparāya kāraṇaparamparāya ca dassanaṃ tathābujjhanakānaṃ puggalānaṃ ajjhāsayānulomato,",
  "tika-abh02t:1503_9": "dhammasabhāvāvilomanato ca yuttiyā saṅgayhati. Yadi taṇhādayo atīto addhā, taṇhāggahaṇeneva",
  "tika-abh02t:1503_10": "saṅkhārāvijjā gahitāti kimatthaṃ puna te gahitāti āha “saṅkhārāvijjā tatopi atītataro",
  "tika-abh02t:1503_11": "addhā vutto saṃsārassa anādibhāvadassanattha”nti. Atītanti vā atītatāsāmaññena atītatarampi",
  "tika-abh02t:1503_12": "saṅgahitaṃ daṭṭhabbaṃ.",
  "tika-abh02t:1504_0": "Punabbhavābhinibbattiāhārakāti punabbhavūpapattipaccayā. Iti vacanatoti evaṃ vuttavacanasabbhāvato.",
  "tika-abh02t:1504_1": "Viññāṇāhāro tāva punabbhavābhinibbattiyā hetu, itare pana kathanti āha “taṃsampayuttattā…pe…",
  "tika-abh02t:1504_2": "kabaḷīkārāhārassā”ti. Tassa āyatiṃ punabbhavābhinibbattiāhārakā cattāro āhārāti sambandho.",
  "tika-abh02t:1504_3": "Saddhādīnaṃ upanissayatā pariccāgādikāle, rāgādīnaṃ gadhitassa bhojanādikāle. Tena",
  "tika-abh02t:1504_4": "yathākkamaṃ kusalākusalakammaviññāṇāyūhanaṃ dassitaṃ. Tasmāti yasmā āyatiṃ punabbhavābhinibbattiāhārakā",
  "tika-abh02t:1504_5": "cattāro āhārā gayhanti, tasmā. Purimoyevatthoti “āhārataṇhādayo paccuppannaddhā”tiādinā",
  "tika-abh02t:1504_6": "vuttaattho. Atīteti atīte addhani. Tato paranti tato atītaddhato paraṃ paccuppanne",
  "tika-abh02t:1504_7": "anāgate ca addhani “saṅkhārapaccayā viññāṇa”ntiādinā. Paccakkhānanti paccuppannabhavapariyāpannatāya",
  "tika-abh02t:1504_8": "paccakkhabhūtānaṃ. Paccuppannaṃ hetunti etarahi vattamānaṃ taṇhādikaṃ āhārādīnaṃ hetuṃ.",
  "tika-abh02t:1505_0": "Suttaṃ āharati “āsavasamudayā avijjāsamudayo”ti. Vaṭṭahetunoti vipākavaṭṭahetuno,",
  "tika-abh02t:1505_1": "sakalavaṭṭahetuno vā. Akusalañhi kammaṃ kammavaṭṭassa kilesavaṭṭassa ca paccayo hotiyeva.",
  "tika-abh02t:1505_2": "“Bhavataṇhāyapi hetubhūtā”ti iminā kilesavaṭṭassāpi avijjāya paccayabhāvamāha. Evañcetaṃ,",
  "tika-abh02t:1505_3": "bhikkhave, vuccatī”tiādinā vaṭṭasīsānampi avijjātaṇhānaṃ sappaccayatādassanāpadesena",
  "tika-abh02t:1505_4": "sabbesampi saṅkhatadhammānaṃ hetuphalaparamparāvicchedavuttiyā purimāya koṭiyā apaññāyanaṃ vibhāveti.",
  "tika-abh02t:1506_0": "Avijjaṃ taṇhā anuvattatīti dukkhe taṇhaṃ abhibhavitvā pavattiyā tato avijjāya balavabhāvamāha.",
  "tika-abh02t:1506_1": "Avijjābhibhūtā hi sattā satipi taṇhāparitassite ekantānatthasaññitaṃ attakilamathānuyogadukkhamanuyuñjanti.",
  "tika-abh02t:1506_2": "Taṇhaṃ avijjā anuvattatīti sukhe avijjaṃ abhibhavitvā pavattiyā tato taṇhāya balavabhāvamāha.",
  "tika-abh02t:1506_3": "Yadipi sāvajjasukhānubhave balavatīyeva avijjā vijjamānaādīnavaṃ paṭicchādentī tiṭṭhati,",
  "tika-abh02t:1506_4": "taṇhā pana tatopi balavataratāya satte vipulānatthasañhite anariye sukhe niyojetīti",
  "tika-abh02t:1506_5": "avijjāya tadanuvattanaṃ vuttaṃ.",
  "tika-abh02t:1507_0": "Āyatanachakkaṃ vā kāyoti sambandho. Cakkhādinissaye sesadhammeti cakkhādinissayabhūte,",
  "tika-abh02t:1507_1": "tappaṭibaddhe ca sasantānapariyāpanne dhamme. Cakkhādinissite eva katvāti cakkhādiggahaṇeneva",
  "tika-abh02t:1507_2": "gahite katvā. Cakkhādikāyanti cakkhādidhammasamūhaṃ paresaṃ pañcakkhandhaṃ. Phassena",
  "tika-abh02t:1507_3": "phuṭṭhoti ārammaṇaṃ phusantena viya uppannena sukhavedaniyena, dukkhavedaniyena ca",
  "tika-abh02t:1507_4": "phassena phuṭṭho. Phasse hi tathā uppanne taṃsamaṅgīpuggalo phuṭṭhoti vohāro hotīti.",
  "tika-abh02t:1508_0": "Yathā saḷāyatanāni phassassa visesapaccayo, evaṃ vedanāyapīti dassento “saḷāyatanānaṃ",
  "tika-abh02t:1508_1": "vedanāya visesapaccayabhāva”nti āha. Tannissitanti saḷāyatananissitaṃ. Atītaddhāvijjātaṇhāmūlakoti",
  "tika-abh02t:1508_2": "atītaddhabhūtaavijjātaṇhāmūlako. Kāyassa bhedā kāyūpagoti ubhayatthāpi kāyasaddena",
  "tika-abh02t:1508_3": "upādinnakkhandhapañcako gahito. Tadupagatā upapajjanaṃ paṭisandhiggahaṇaṃ. Ubhayamūloti avijjātaṇhāmūlo.",
  "tika-abh02t:1509": "Anabhisamayabhūtattāti abhisamayassa paṭipakkhabhūtattā. Avijjāyāti avijjāya sati.",
  "tika-abh02t:1510_0": "Gahaṇanti gahetabbataṃ. Tasmāti yasmā sati saṅkhārasaddena āgatasaṅkhārattepi avijjāpaccayā",
  "tika-abh02t:1510_1": "saṅkhārā padhānatāya visuṃ vuttā gobalībaddañāyena, tasmā. Tattha vuttampīti saṅkhārasaddena",
  "tika-abh02t:1510_2": "āgatasaṅkhāresu vuttampi abhisaṅkharaṇakasaṅkhāraṃ vajjetvā aggahetvā itare saṅkhārā",
  "tika-abh02t:1510_3": "yojetabbā. Evañhi atthassa uddharaṇuddharitabbatādvayaṃ asaṅkarato dassitaṃ hoti.",
  "tika-abh02t:1510_4": "“Idha vaṇṇetabbabhāvenā”ti iminā avijjāpaccayā saṅkhārānaṃ satipi saṅkhārasaddena",
  "tika-abh02t:1510_5": "āgatasaṅkhārabhāve yathāvuttameva padhānabhāvaṃ ulliṅgeti. “Avijjāpaccayā saṅkhārā”ti",
  "tika-abh02t:1510_6": "tadekadeso vuttoti sambandho. Imasmiṃ atthavikappe saṅgaṇhanavasena saṅkhārasaddena",
  "tika-abh02t:1510_7": "āgatasaṅkhārehi saṅgahitāpi avijjāpaccayā saṅkhārā idha vaṇṇetabbabhāvena padhānāti",
  "tika-abh02t:1510_8": "visuṃ gahitā, purimasmiṃ te vajjetvāti ayaṃ viseso. Tenāha “vaṇṇetabbasabbasaṅgahaṇavasena",
  "tika-abh02t:1510_9": "duvidhatā vuttā”ti. Sāmaññato saṅgayhamānampi padhānabhāvajotanatthaṃ visuṃ gayhati",
  "tika-abh02t:1510_10": "yathā taṃ “puññañāṇasambhārā”ti.",
  "tika-abh02t:1511_0": "Yena kusalākusaladhammā “vipākadhammā”ti vuccanti, taṃ āyūhanaṃ, kiṃ pana tanti?",
  "tika-abh02t:1511_1": "Anupacchinnataṇhāvijjāmāne santāne sabyāpāratā. Tenāha “paṭisandhi…pe… āyūhanarasā”ti.",
  "tika-abh02t:1511_2": "Cetanāpadhānattā pana tassa cetanākiccaṃ katvā vuttaṃ. Rāsikaraṇaṃ, āyūhananti ca",
  "tika-abh02t:1511_3": "rāsibhūtassa rūpārūpasaṅkhātassa phalassa nibbattanato vuttaṃ. “Anārammaṇatā abyākatatā”ti",
  "tika-abh02t:1511_4": "idaṃ abyākatasseva anārammaṇattā abyākatasambandhinī anārammaṇatāti katvā vuttaṃ.",
  "tika-abh02t:1511_5": "Āyatanaṃ, ghaṭananti ca taṃtaṃdvārikadhammappavattanameva daṭṭhabbaṃ.",
  "tika-abh02t:1512": "Ananubodhādayo avijjāpadaniddese āgatā. Avijjāpadasambandhena diṭṭhivippayuttāti itthiliṅganiddeso. Asaṇṭhānattāti aviggahattā.",
  "tika-abh02t:1513_0": "Sokādīnaṃ sabbhāvāti “jātipaccayā jarāmaraṇa”nti aniṭṭhāpetvā tadanantaraṃ sokādīnampi",
  "tika-abh02t:1513_1": "vuttānaṃ vijjamānattā tesaṃ vasena aṅgabahuttappasaṅge paṭiccasamuppādaṅgānaṃ bahubhāve",
  "tika-abh02t:1513_2": "āpanne. Dvādasevāti kathaṃ dvādaseva, nanu sokādayopi dhammantarabhūtā paṭiccasamuppādadesanāyaṃ",
  "tika-abh02t:1513_3": "vuttāti? Saccaṃ vuttā, na pana aṅgantarabhāvenāti dassento “na hī”tiādimāha. Tattha",
  "tika-abh02t:1513_4": "phalenāti phalabhūtena jarāmaraṇaṅgasaṅgahitena sokādinā. Mūlaṅgaṃ dassetunti imāya",
  "tika-abh02t:1513_5": "paṭiccasamuppādadesanāya mūlabhūtaṃ avijjaṅgaṃ socanādīhi sammohāpattikathanena dassetuṃ",
  "tika-abh02t:1513_6": "te sokādayo vuttā bhavacakkassa avicchedadassanatthaṃ. Jarāmaraṇaṃ kāraṇaṃ etesanti",
  "tika-abh02t:1513_7": "jarāmaraṇakāraṇā, sokādayo, tabbhāvo jarāmaraṇakāraṇatā. Jarāmaraṇaṃ nimittaṃ etassāti",
  "tika-abh02t:1513_8": "jarāmaraṇanimittaṃ. Taṃ tannimittānanti ettha tanti suttaṃ. Tannimittānaṃ dukkhanimittānaṃ",
  "tika-abh02t:1513_9": "sokādīnaṃ. Tato parāyāti anāgate dutiyattabhāvato parāya tatiyattabhāvādīsu paṭisandhiyā.",
  "tika-abh02t:1513_10": "Hetuhetubhūtāti kāraṇassa kāraṇabhūtā. Paṭisandhiyā hi saṅkhārā kāraṇaṃ, tesaṃ avijjā.",
  "tika-abh02t:1513_11": "Suttanti “assutavā puthujjano”ti imaṃ suttaṃ sandhāya vadati. Avijjā sokādīnaṃ kāraṇanti",
  "tika-abh02t:1513_12": "dassitā assutavatāya avijjābhibhavanadīpaniyā taduppattivacanato. “Na sokādīnaṃ bālassa",
  "tika-abh02t:1513_13": "jarāmaraṇanimittatāmattassa sādhakaṃ sutta”nti vuttamatthaṃ pākaṭaṃ kātuṃ “na cā”tiādi",
  "tika-abh02t:1513_14": "vuttaṃ. Tena na ca jarāmaraṇanimittameva dukkhaṃ dukkhaṃ, atha kho avijjānimittampettha",
  "tika-abh02t:1513_15": "vuttanayena yojetabbanti dasseti. Evaṃ jarāmaraṇena sokādīnaṃ ekasaṅkhepaṃ katvā",
  "tika-abh02t:1513_16": "dvādaseva paṭiccasamuppādaṅgāni veditabbāni.",
  "tika-abh02t:1514_0": "Kasmā panettha jarāmaraṇantā eva desanā katā, kiṃ tato parā pavatti natthīti? No",
  "tika-abh02t:1514_1": "natthi, appahīnakilesassa hi kammato, viññāṇādipariyosānabhūtāya ca cutiyā paṭisandhipātubhāvoti",
  "tika-abh02t:1514_2": "pavattitaduparamabhūtaṃ jarāmaraṇaṃ punabbhavābhinibbattinimittaṃ. Taṃ pana kammūpapattibhavato",
  "tika-abh02t:1514_3": "jātiyā dassitattā “bhavapaccayā jātī”ti imināva pakāsitanti na puna vuccati, na tato",
  "tika-abh02t:1514_4": "paraṃ pavattiyā abhāvato. Ekakammanibbattassa ca santānassa jarāmaraṇaṃ pariyosānaṃ.",
  "tika-abh02t:1514_5": "Sati kilesavaṭṭe kammunā tato punabbhavūpapatti, asati pana tasmiṃ “esevanto dukkhassā”ti",
  "tika-abh02t:1514_6": "jarāmaraṇapariyosānāva desanā katā. Yasmā pana na amaraṇā jarā atthi sabbesaṃ uppattimantānaṃ",
  "tika-abh02t:1514_7": "pākānantarabhedato, na cājaraṃ maraṇaṃ apākabhedābhāvā, tasmā tadubhayamekamaṅgaṃ",
  "tika-abh02t:1514_8": "kataṃ, na nāmarūpaṃ viya ubhayaṭṭhāne ekajjhaṃ uppattiyā, saḷāyatanaṃ viya vā āyatanabhāvena",
  "tika-abh02t:1514_9": "kiccasamatāya. Yā panāyaṃ osānaṃ gatā punabbhavābhinibbatti dīpitā, tāya “viññāṇapaccayā",
  "tika-abh02t:1514_10": "nāmarūpa”ntiādi, kilesakammābhāve tadabhāvato “avijjāpaccayā saṅkhārā”ti evamādi",
  "tika-abh02t:1514_11": "eva vā atthato pakāsito hotīti vaṭṭattayassa anavaṭṭhānena paribbhamanaṃ dassitaṃ",
  "tika-abh02t:1514_12": "hoti. Atha vā jarāgahaṇena paripakkaparipakkatarādikkamena vattamānaṃ nāmarūpādi,",
  "tika-abh02t:1514_13": "sokādi ca gayhati, tathāssa paripākakālavattinī avijjā ca. Yathāha –",
  "tika-abh02t:1515_0": "“Sa kho so, bhikkhave, kumāro vuddhimanvāya indriyānaṃ paripākamanvāya pañcahi kāmaguṇehi",
  "tika-abh02t:1515_1": "samappito samaṅgībhūto paricāreti cakkhuviññeyyehi rūpehi…pe… kāyaviññeyyehi phoṭṭhabbehi…pe…",
  "tika-abh02t:1515_2": "rajanīyehi. So cakkhunā rūpaṃ disvā piyarūpe rūpe sārajjati, appiyarūpe rūpe byāpajjati,",
  "tika-abh02t:1515_3": "anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ",
  "tika-abh02t:1515_4": "nappajānāti, yatthassa te pāpakā akusalā dhammā aparisesā nirujjhantī”tiādi.",
  "tika-abh02t:1516_0": "Ettha hi paripakkindriyassa chasu dvāresu sarāgādiggahaṇena tadavinābhāvitāya vimuttiyā",
  "tika-abh02t:1516_1": "appajānane ca sokādīnaṃ paccayabhūtā avijjā pakāsitā. Apica “piyappabhavā sokaparidevadukkhadomanassupāyāsā”ti",
  "tika-abh02t:1516_2": "vacanato kāmāsavabhavāsavehi, “tassa ‘ahaṃ rūpaṃ, mama rūpanti pariyuṭṭhaṭṭhāyino…pe…",
  "tika-abh02t:1516_3": "rūpavipariṇāmaññathābhāvā uppajjanti sokaparidevadukkhadomanassupāyāsā”ti vacanato",
  "tika-abh02t:1516_4": "diṭṭhāsavato, “assutavā”tiādivacanato avijjāsavato sokādīnaṃ pavatti dīpitāti tesaṃ",
  "tika-abh02t:1516_5": "hetutāya taggahaṇena gahitā āsavā. Tesaṃ sayañca jarāsabhāvatāya jarāgahaṇena gayhanti,",
  "tika-abh02t:1516_6": "tato ca “āsavasamudayā avijjāsamudayo”ti vacanato āsavanimittāya ca avijjāya jarāgahaṇena",
  "tika-abh02t:1516_7": "gahaṇaṃ. Tato ca “avijjāpaccayā saṅkhārā”ti āvaṭṭati bhavacakkaṃ. Apica “saṅkhārapaccayā",
  "tika-abh02t:1516_8": "viññāṇa”nti vatvā “bhavapaccayā jātī”ti vadantenapi bhavacakkassa anavaṭṭhānato paribbhamanaṃ",
  "tika-abh02t:1516_9": "dassitaṃ. Ettha hi viññāṇena avijjānivutassa punabbhavo dassito, jātiyā taṇhāya sampayuttassa,",
  "tika-abh02t:1516_10": "ubhayattha ubhinnaṃ anuvattamānattāti avijjātaṇhānimittaṃ bhavacakkaṃ anavaṭṭhānato",
  "tika-abh02t:1516_11": "paribbhamatīti ayamattho dīpitoti jarāmaraṇantāpi desanā na tato paraṃ pavattiyā",
  "tika-abh02t:1516_12": "abhāvaṃ sūceti atadatthattā, na ca paccayantaradassanatthameva puna vacananti sakkā",
  "tika-abh02t:1516_13": "viññātuṃ ekatreva tadubhayadesanāya tassa siddhattā. Tathā yaṃ kammaṃ avijjāhetukaṃ,",
  "tika-abh02t:1516_14": "taṃ taṇhāhetukampi. Yaṃ taṇhāhetukaṃ, taṃ avijjāhetukampi veditabbaṃ. Kasmā? Dvinnaṃ",
  "tika-abh02t:1516_15": "bhavamūlānaṃ aññamaññāvirahato. Yathā hi taṇhāpaccayā kāmupādānahetukaṃ kammabhavasaṅkhāraṃ",
  "tika-abh02t:1516_16": "vadanto na vinā bhavataṇhāya avijjā saṅkhārānaṃ paccayoti dasseti. Tathā tameva avijjāpaccayaṃ",
  "tika-abh02t:1516_17": "desento na antarena avijjāya bhavataṇhā kammabhavassa paccayoti. Tato ca pubbe pavattā",
  "tika-abh02t:1516_18": "avijjādipaccayā saṅkhārādayo, taṇhupādānādipaccayā bhavādayo ca, tathā taṇhāhetuupādānapaccayā",
  "tika-abh02t:1516_19": "bhavo, avijjāpaccayā saṅkhārā, bhavapaccayā jāti, saṅkhārapaccayā viññāṇaṃ, jātipaccayā",
  "tika-abh02t:1516_20": "jarāmaraṇaṃ, viññāṇādipaccayānāmarūpādīti evametesaṃ aṅgānaṃ pubbāparasambandho dassito hotīti veditabbaṃ.",
  "tika-abh02t:1517": "Uddesavāravaṇṇanā niṭṭhitā.",
  "tika-abh02t:1518": "Avijjāpadaniddesavaṇṇanā",
  "tika-abh02t:1519": "226. Pitā kathīyatīti asuko asukassa pitāti pitubhāvena kathīyati. Kathiyamāno ca asandehatthaṃ aññehi mittadattehi visesetvā kathīyatīti taṃ dassento āha “dīgho…pe… datto”ti.",
  "tika-abh02t:1520": "Yāthāvoti aviparīto. Kiccajātitoti paṭicchādanakiccato, uppajjanaṭṭhānato ca.",
  "tika-abh02t:1521": "Gahaṇakāraṇavasenāti gahaṇassa kāraṇabhāvavasena. Aññasetādīnaṃ nivattakānīti padaṃ ānetvā sambandho.",
  "tika-abh02t:1522": "Chādentiyāti chādanākārena pavattantiyā. Tathā pavattanahetu taṃsampayuttā avijjāsampayuttā dukkhārammaṇā honti.",
  "tika-abh02t:1523_0": "Tasmāti sabhāvato agambhīrattā tesaṃ duddasabhāvakaraṇī tadārammaṇatā avijjā uppajjati.",
  "tika-abh02t:1523_1": "Itaresanti nirodhamaggānaṃ. Samānepi paṇītaasaṃkilesikādibhāve sappaccayato appaccayassa",
  "tika-abh02t:1523_2": "visesaṃ dassetuṃ “maggassā”tiādi vuttaṃ.",
  "tika-abh02t:1524": "Avijjāpadaniddesavaṇṇanā niṭṭhitā.",
  "tika-abh02t:1525": "Saṅkhārapadaniddesavaṇṇanā",
  "tika-abh02t:1526_0": "“Sodheti apuññaphalato”ti iminā puññassa vipākadukkhavivittataṃ āha, “dukkhato”ti",
  "tika-abh02t:1526_1": "iminā cetodukkhavivittataṃ, “saṃkilesato”ti iminā kilesadukkhavivittataṃ. “Apuññaphalato”ti",
  "tika-abh02t:1526_2": "vā iminā puññassa āyatiṃ hitataṃ dasseti. “Dukkhasaṃkilesato”ti iminā pavattihitataṃ",
  "tika-abh02t:1526_3": "pavattisukhatañca dasseti. Taṃnipphādanenāti hitasukhanibbattanena. Pujjabhavanibbattako pujjanibbattako.",
  "tika-abh02t:1527": "“Evamidaṃ puññaṃ pavaḍḍhatī”tiādīsu puññaphalampi puññanti vuccatīti āha “puññupaganti bhavasampattupaga”nti.",
  "tika-abh02t:1528_0": "Ādibhāvanāti “pathavī pathavī”tiādinā kasiṇesu pavattabhāvanā. Pathavī pathavīti",
  "tika-abh02t:1528_1": "vā ettha iti-saddo ādiattho, pakārattho vā. Tena itarakasiṇānaṃ gahaṇaṃ. Ādibhāvanātiādibhūtā",
  "tika-abh02t:1528_2": "bhāvanā. Sā hi “parikamma”nti vuccati. Maṇḍalakaraṇaṃ kasiṇamaṇḍalakaraṇaṃ.",
  "tika-abh02t:1529_0": "Dānavasenāti deyyadhammapariccāgavasena. Cittacetasikā dhammā dānaṃ diyyati etenāti.",
  "tika-abh02t:1529_1": "Tatthāti tesu cittacetasikesu. Dānaṃ ārabbhāti tehi nibbattiyamānaṃ pariccāgaṃ uddissa.",
  "tika-abh02t:1529_2": "Yathā vā so nippajjati, tathā ṭhapetvā. Adhikiccāti tasseva vevacanaṃ. Yathā vā sampayuttehi",
  "tika-abh02t:1529_3": "nibbattiyamānā dānakiriyā nipphattivasena adhikataṃ pāpuṇāti, tathā katvā. Cetanāvaseneva",
  "tika-abh02t:1529_4": "hi dānādikammanipphatti. Itaresūti “sīlaṃ ārabbhā”tiādīsu.",
  "tika-abh02t:1530_0": "Asarikkhakampīti attanā asadisampi kaṭattārūpanti sambandho. Vināpi catutthajjhānavipākena.",
  "tika-abh02t:1530_1": "Rūpataṇhāsaṅkhātassāti “rūpataṇhā”ti ettha vuttarūpataṇhamāha. Guñjanti guñjaphalaparimāṇaṃ",
  "tika-abh02t:1530_2": "dhāraṇīyavatthuṃ. Tathā taṇḍulaṃ.",
  "tika-abh02t:1531_0": "“Vacanavisesamattamevā”ti atthavisesābhāvo vuttoti atthavisesābhāvamāha “kāyadvāre",
  "tika-abh02t:1531_1": "pavatti eva hi ādānādipāpanā”ti. Purimenāti “kāyadvāre pavattā”ti iminā. Tañhi pavattimattakathanato",
  "tika-abh02t:1531_2": "dvārūpalakkhaṇaṃ hoti. Pacchimenāti “ādānā”divacanena.",
  "tika-abh02t:1532_0": "Kāyavacīsaṅkhāraggahaṇeti uddesaṃ sandhāyāha. Kāyavacīsañcetanāgahaṇeti niddesaṃ.",
  "tika-abh02t:1532_1": "Viññāṇassāti paṭisandhiviññāṇassa. Sahajātassa pana anantarassa ca paccayo hotiyeva.",
  "tika-abh02t:1532_2": "“Kusalā vipākadhammā cā”ti idaṃ sekkhaputhujjanasantāne abhiññācetanā idhādhippetā,",
  "tika-abh02t:1532_3": "na itarāti katvā vuttaṃ. Tena yathāvuttaabhiññācetanāpi paṭisandhiviññāṇassa paccayo",
  "tika-abh02t:1532_4": "siyā kusalasabhāvattā, vipākadhammattā vā tadaññakusalākusalacetanā viyāti dasseti.",
  "tika-abh02t:1532_5": "Tayidaṃ lokuttarakusalāya anekantikaṃ. Na hi sā paṭisandhiviññāṇassa paccayo. Atha",
  "tika-abh02t:1532_6": "vipākadāyinīti vucceyya, evampi ahosikammena anekantikaṃ. Na hi tassā vipākuppādanaṃ",
  "tika-abh02t:1532_7": "atthīti āha “na vipākuppādanena kusalatā vipākadhammatā cā”ti. Kevalañhi yā aññesaṃ",
  "tika-abh02t:1532_8": "vipākadhammānaṃ sabyāpārā saussāhā pavatti, tadākārāvassā appahīnakilese santāne",
  "tika-abh02t:1532_9": "pavattīti vipākadhammatā, anavajjaṭṭhena kusalatā ca vuttā. Evampi yadi vipākadhammā",
  "tika-abh02t:1532_10": "abhiññācetanā, kathaṃ avipākāti? Asambhavatoti taṃ asambhavaṃ dassetuṃ “sā panā”tiādi",
  "tika-abh02t:1532_11": "vuttaṃ. Abhiññācetanā hi yadi vipākaṃ uppādeyya, sabhūmikaṃ vā uppādeyya aññabhūmikaṃ",
  "tika-abh02t:1532_12": "vā. Tattha aññabhūmikassa tāva uppādanaṃ ayuttaṃ paccayābhāvato, tathā adassanato",
  "tika-abh02t:1532_13": "ca. Tenāha “na hī”tiādi. Sabhūmikaṃ navattabbārammaṇaṃ vā uppādeyya parittādiārammaṇaṃ",
  "tika-abh02t:1532_14": "vā, tesu attano kammasamānārammaṇatāya rūpāvacaravipākassa dassitattā, parittādiārammaṇattā",
  "tika-abh02t:1532_15": "ca abhiññācetanāya navattabbārammaṇaṃ na uppādeyya. Tathā ekantanavattabbārammaṇattā",
  "tika-abh02t:1532_16": "rūpāvacaravipākassa parittādiārammaṇañca na uppādeyyāti ayamasambhavo. Tenāha “attanā",
  "tika-abh02t:1532_17": "sadisārammaṇañcā”tiādi. Tattha tiṭṭhānikanti paṭisandhibhavaṅgacutivasena ṭhānattayavantaṃ.",
  "tika-abh02t:1532_18": "“Pathavīkasiṇaṃ āpokasiṇa”ntiādinā kusalena abhinnaṃ katvā vipākassa ārammaṇaṃ desitanti",
  "tika-abh02t:1532_19": "āha “cittuppādakaṇḍe…pe… vuttattā”ti. “Rūpāvacaratikacatukkajjhānāni kusalato ca",
  "tika-abh02t:1532_20": "vipākato ca kiriyato ca catutthassa jhānassa vipāko ākāsānañcāyatanaṃ ākiñcaññāyatanaṃ",
  "tika-abh02t:1532_21": "ime dhammā navattabbā “parittārammaṇā”tipi ‘mahaggatārammaṇā’tipi ‘appamāṇārammaṇā’tipī”ti",
  "tika-abh02t:1532_22": "vacanato rūpāvacaravipāko ekantanavattabbārammaṇoti āha “na ca rūpāvacaravipāko parittādiārammaṇo",
  "tika-abh02t:1532_23": "atthī”ti. Svāyamasambhavo parittādiārammaṇāya abhiññācetanāya vipākābhāvaṃ sādheti,",
  "tika-abh02t:1532_24": "na navattabbārammaṇāya. Navattabbārammaṇāpi hi sā atthīti na byāpīti vipākānuppādane",
  "tika-abh02t:1532_25": "tassā aññaṃ kāraṇaṃ dassetuṃ “kasiṇesu cā”tiādimāha. Samādhivijambhanabhūtā abhiññā",
  "tika-abh02t:1532_26": "samādhissa ānisaṃsamattanti “samādhiphalasadisā”ti vuttaṃ. Tassa tassa adhiṭṭhānavikubbanadibbasaddasavanādikassa",
  "tika-abh02t:1532_27": "yadicchitassa kiccassa nipphādanamattaṃ pana abhiññācetanā, na kālantaraphalā, diṭṭhadhammavedanīyaṃ",
  "tika-abh02t:1532_28": "viya nāpi vipākaphalā, atha kho yathāvuttaānisaṃsaphalā daṭṭhabbā.",
  "tika-abh02t:1533_0": "Keci pana “samānabhūmikato āsevanalābhena balavantāni jhānānīti tāni vipākaṃ denti",
  "tika-abh02t:1533_1": "samāpattibhāvato, abhiññā pana satipi jhānabhāve tadabhāvato tasmiṃ tasmiṃ ārammaṇe",
  "tika-abh02t:1533_2": "āgantukāvāti dubbalā, tasmā vipākaṃ na detī”ti vadanti. Taṃ akāraṇaṃ punappunaṃ parikammavasena",
  "tika-abh02t:1533_3": "abhiññāyapi vasībhāvasabbhāvato. Yaṃ pana vadanti “pādakajjhāne attanā samānasabhāvehi",
  "tika-abh02t:1533_4": "javanehi laddhāsevane sammadeva vasībhāvappatte parisuddhatādiaṭṭhaṅgasamannāgamena",
  "tika-abh02t:1533_5": "sātisaye jāte abhiññā nibbattanti, tāsañca catutthajjhānikattā catutthajjhānabhūmiko",
  "tika-abh02t:1533_6": "eva vipāko nibbatteyya, so ca yathāvuttaguṇena balavatā pādakajjhāneneva katokāsena",
  "tika-abh02t:1533_7": "sijjhatīti anokāsatāya abhiññā na vipākaṃ detī”ti. Tampi akāraṇaṃ avipākabhāvato",
  "tika-abh02t:1533_8": "tāsaṃ. Sati hi vipākadāyibhāve vipākassa anokāsacodanā yuttā, avipākatā ca tāsaṃ vuttanayā eva.",
  "tika-abh02t:1534_0": "Na hotīti viññāṇassa paccayo na hotīti. Uddhaccacetanāpi abhiññācetanāto nibbisesena",
  "tika-abh02t:1534_1": "vuttāti maññamāno “vipāke”ti ca vacanaṃ na vipākārahatāmattavācako, atha kho vipākasabbhāvavācakoti",
  "tika-abh02t:1534_2": "āha “vicāretabba”nti. Tathā ca vuttaṃ “na hi ‘vipāke’ti vacanaṃ vipākadhammavacanaṃ",
  "tika-abh02t:1534_3": "viya vipākārahataṃ vadatī”ti. Tattha yaṃ vicāretabbaṃ, taṃ heṭṭhā vuttameva. Idaṃ",
  "tika-abh02t:1534_4": "panettha sanniṭṭhānaṃ – yasmā uddhaccacetanā pavattivipākameva deti, na paṭisandhivipākaṃ,",
  "tika-abh02t:1534_5": "tasmā tassā pavattivipākassa vasena vibhaṅge vipāko uddhaṭo. Ubhayavipākadāyikāya",
  "tika-abh02t:1534_6": "pana cetanāya nānākkhaṇikakammapaccayo vuccatīti tadabhāvato paṭṭhāne tassā so na",
  "tika-abh02t:1534_7": "vutto. Yaṃ pana aṭṭhakathāyaṃ “viññāṇassa paccayabhāve apanetabbā”ti vuttaṃ, taṃ",
  "tika-abh02t:1534_8": "paṭisandhiviññāṇameva sandhāya vuttaṃ. “Evaṃ uddhaccacetanāpi na hotī”ti idampi viññāṇassa",
  "tika-abh02t:1534_9": "paccayatābhāvamattaṃ gahetvā vuttaṃ. Evañhettha aññamaññaṃ pāḷiyā aṭṭhakathāya ca avirodho daṭṭhabbo.",
  "tika-abh02t:1535_0": "Etthāti uddhaccacetanāya vipākadāne. Amataggapatheti evaṃnāmake pakaraṇe. “Puthujjanasantāne",
  "tika-abh02t:1535_1": "akusalā dassanena pahātabbā, sekkhasantāne bhāvanāya pahātabbā”ti imassa atthassa",
  "tika-abh02t:1535_2": "vuttattā “puthujjanānaṃ panā”tiādi vuttaṃ. “Na vuccantī”ti iminā puthujjane pavattabahiddhāsaṃyojanādīnaṃ",
  "tika-abh02t:1535_3": "bhāvanāya pahātabbapariyāyābhāvaṃ dasseti. “Yadi vucceyyu”ntiādinā tamevatthaṃ yuttito",
  "tika-abh02t:1535_4": "ca āgamato ca vibhāveti. Tattha kesañcīti sakabhaṇḍe chandarāgādīnaṃ. Kecīti sakkāyadiṭṭhiādayo.",
  "tika-abh02t:1535_5": "Kadācīti atītādike kismiñci kāle. Cattattātiādi pariyāyavacanaṃ. Upanissāyāti upanissayapaccaye katvā.",
  "tika-abh02t:1536_0": "Itaresanti nadassanenapahātabbānaṃ. Na ca na hontīti sambandho. Evañca katvāti yathāvuttapāḷiyaṃ",
  "tika-abh02t:1536_1": "uddhaccaggahaṇena uddhaccasahagatacittuppādo gahito, na yattha katthaci uddhaccanti",
  "tika-abh02t:1536_2": "evamatthe sati. Tanti diṭṭhiṃ. “Atītādibhāvena navattabbatte”ti kasmā vuttaṃ, nanu",
  "tika-abh02t:1536_3": "anāgatā eva pahātabbāti? Na, uppajjanārahā nippariyāyena anāgatā nāma, pahātabbā",
  "tika-abh02t:1536_4": "pana na uppajjanārahāti tesaṃ atītādibhāvena navattabbatā vuttā. Dassanaṃ apekkhitvāti",
  "tika-abh02t:1536_5": "bhāvitaṃ dassanamaggaṃ upanidhāya. Sahāyavirahāti dassanapahātabbasaṅkhātasahakārikāraṇābhāvato.",
  "tika-abh02t:1536_6": "Vipākaṃ na janayantīti sakalakilesaparikkhaye viya ekaccaparikkhayepi tannimittaṃ",
  "tika-abh02t:1536_7": "taṃ ekaccaṃ kammaṃ na vipaccatīti adhippāyo. Vipāko vibhaṅge vuttoti paṭisandhipavattibhedaṃ",
  "tika-abh02t:1536_8": "duvidhampi vipākaṃ sandhāyāha.",
  "tika-abh02t:1537_0": "Akusalānanti yathāvuttavisesānaṃ puthujjanasantāne akusalānaṃ. Appahātabbānanti appahātabbasabhāvānaṃ",
  "tika-abh02t:1537_1": "kusalādīnaṃ. Appahātabbaviruddhasabhāvatā sāvajjatā. “Evampī”tiādi dosantaradassanaṃ.",
  "tika-abh02t:1537_2": "Tena yadipi tesaṃ akusalānaṃ imasmiṃ tike tatiyapadasaṅgaho na siyā, navattabbatā",
  "tika-abh02t:1537_3": "pana āpajjatīti dīpeti. Sabbena sabbaṃ dhammavasena asaṅgahitassa tikadukesu navattabbatāpattīti",
  "tika-abh02t:1537_4": "āha “nāpajjatī”ti. Idāni taṃ navattabbatānāpajjanaṃ “cittuppādakaṇḍe”tiādinā kāraṇato,",
  "tika-abh02t:1537_5": "nidassanato ca vibhāveti. Yatthāti yasmiṃ tike. Niyogatoti niyamato ekantato. Tesanti",
  "tika-abh02t:1537_6": "padattayasaṅgahitadhammānaṃ. Yathāvuttapadesu viyāti yathāvuttesu paṭhamādīsu tīsu",
  "tika-abh02t:1537_7": "padesu. Yathā bhinditabbā cittuppādā, itare ca yathārahaṃ rāsittayavasena bhinditvā",
  "tika-abh02t:1537_8": "bhajāpitā taṃtaṃkoṭṭhāsato katā, evaṃ. Tatthāpīti catutthakoṭṭhāsepi. Bhajāpetabbeti",
  "tika-abh02t:1537_9": "navattabbabhāvaṃ bhajāpetabbe. Tadabhāvāti tassa catutthakoṭṭhāsassa abhāvā. Tathāti navattabbabhāvena.",
  "tika-abh02t:1538_0": "Uppannattike atītā, idha yathāvuttaakusalā na vuttā, apekkhitabbabhāvenārahitāpi",
  "tika-abh02t:1538_1": "taṃsabhāvānativattanato tathā vuccantīti navattabbatāpattidosaṃ pariharanto tassa",
  "tika-abh02t:1538_2": "udāharaṇaṃ tāva dassetuṃ “atha vā yathā sappaṭighehī”tiādimāha. Taṃsabhāvo cettha",
  "tika-abh02t:1538_3": "sāvajjatāvisiṭṭho dassanapahātabbabhāvābhāvo. “Evañca satī”tiādinā imasmiṃ pakkhe",
  "tika-abh02t:1538_4": "laddhaguṇaṃ dasseti. Bhāvanāya pahātabbānanti pariyāyena nippariyāyena ca bhāvanāya",
  "tika-abh02t:1538_5": "pahātabbānaṃ, tattha purimānaṃ amukhyasabhāvattā, pacchimānaṃ avipākattā nānākkhaṇikakammapaccayatā",
  "tika-abh02t:1538_6": "na vuttāti adhippāyo. Yathā ca bhāvanāya pahātabbānaṃ nānākkhaṇikakammapaccayabhāvo",
  "tika-abh02t:1538_7": "natthi, evaṃ dassanena pahātabbānaṃ vasena tesaṃ paccayalābhopi natthīti dassento",
  "tika-abh02t:1538_8": "“na ca…pe… vuttā”ti vatvā tattha kāraṇamāha “ye hi…pe… pavattantī”ti. Tattha na te",
  "tika-abh02t:1538_9": "dassanato uddhaṃ pavattantīti ye dassanena pahātabbapaccayā kilesā, te dassanena",
  "tika-abh02t:1538_10": "pahātabbapakkhikā evāti tesaṃ bhāvanāya pahātabbapariyāyo eva natthi, kathaṃ tesaṃ",
  "tika-abh02t:1538_11": "vasena dassanena pahātabbā bhāvanāya pahātabbānaṃ kenaci paccayena paccayoti vucceyyāti",
  "tika-abh02t:1538_12": "attho. Atha vā ye puthujjanasantāne na dassanena pahātabbā, na te paramatthato bhāvanāya",
  "tika-abh02t:1538_13": "pahātabbā. Ye pana te sekkhasantāne, na tesaṃ paccayabhūtā dassanena pahātabbā atthīti",
  "tika-abh02t:1538_14": "evampi dassanena pahātabbā bhāvanāya pahātabbānaṃ kenaci paccayena paccayoti na vuttāti",
  "tika-abh02t:1538_15": "veditabbaṃ. Yadi dassanenapahātabbapaccayā kilesā dassanapakkhikā, tappaccayaṃ uddhaccasahagataṃ",
  "tika-abh02t:1538_16": "dassanena pahātabbaṃ siyāti kathaṃ tassa ekantabhāvanāya pahātabbatā vuttāti codanaṃ",
  "tika-abh02t:1538_17": "sandhāyāha “dassanena pahātabbapaccayassā”tiādi. Tasmāti yasmā sarāgavītarāgasantānesu",
  "tika-abh02t:1538_18": "sahāyavekallena kammassa vipākāvipākadhammatā viya puthujjanasekkhasantānesu uddhaccasahagatassa",
  "tika-abh02t:1538_19": "vuttanayena savipākāvipākatā siddhā, tasmā. Tassāti uddhaccasahagatassa. Tādisassevāti",
  "tika-abh02t:1538_20": "uddhaccasahagatabhāvena ekasabhāvassa.",
  "tika-abh02t:1539_0": "Ettha ca yaṃ “na bhāvanāya pahātabbampi atthi uddhaccasahagata”ntiādi amataggapathe",
  "tika-abh02t:1539_1": "vuttaṃ, taṃ akāraṇaṃ, kasmā? Tassa ekantena bhāvanāya pahātabbattā. Yathāha “katame",
  "tika-abh02t:1539_2": "dhammā bhāvanāya pahātabbā? Uddhaccasahagato cittuppādo”ti. Yadi hi uddhaccasahagataṃ",
  "tika-abh02t:1539_3": "na bhāvanāya pahātabbampi abhavissa, yathā atītārammaṇattike “niyogā anāgatārammaṇā",
  "tika-abh02t:1539_4": "natthī”ti vatvā “kāmāvacarakusalassa vipākato dasa cittuppādā”tiādinā puna vibhajitvā",
  "tika-abh02t:1539_5": "vuttaṃ, evamidhāpi “katame dhammā bhāvanāya pahātabbā? Niyogā bhāvanāya pahātabbā",
  "tika-abh02t:1539_6": "natthī”ti vatvā “uddhaccasahagato cittuppādo siyā bhāvanāya pahātabbo, siyā na vattabbo",
  "tika-abh02t:1539_7": "‘dassanena pahātabbo’tipi ‘bhāvanāya pahātabbo’tipī”tiādi vattabbaṃ siyā, na ca tathā",
  "tika-abh02t:1539_8": "vuttaṃ. Yā ca tamatthaṃ paṭipādentena “yadi vucceyyu”ntiādinā yutti vuttā, sāpi ayutti.",
  "tika-abh02t:1539_9": "Kasmā? Dassanena pahātabbārammaṇānaṃ rāgadiṭṭhivicikicchuddhaccānaṃ dassanena pahātabbabhāvasseva icchitattā.",
  "tika-abh02t:1540_0": "Yañca “uddhaccaṃ uppajjatī”ti uddhaccasahagatacittuppādo vuttoti dassetuṃ adhipatipaccayaniddese",
  "tika-abh02t:1540_1": "uddhaccassa anuddharaṇaṃ kāraṇabhāvena vuttaṃ, tampi akāraṇaṃ aññathāpi sāvasesapāṭhadassanato.",
  "tika-abh02t:1540_2": "Tathā hi “atīto dhammo paccuppannassa dhammassa, anāgato dhammo paccuppannassa dhammassa",
  "tika-abh02t:1540_3": "ārammaṇapaccayena paccayo”ti etesaṃ vibhaṅge cetopariyañāṇaggahaṇaṃ katvā “paccuppanno",
  "tika-abh02t:1540_4": "dhammo paccuppannassa dhammassā”ti imassa vibhaṅge labbhamānampi cetopariyañāṇaggahaṇaṃ na kataṃ.",
  "tika-abh02t:1541_0": "Sahāyabhāvo ca dassanena pahātabbānaṃ bhāvanāya pahātabbassa vipākadānaṃ pati vicāretabbo.",
  "tika-abh02t:1541_1": "Kiṃ avijjādi viya dānādīnaṃ uppattiyā eva vikuppādanasamatthatāpādanena dassanena",
  "tika-abh02t:1541_2": "pahātabbā bhāvanāya pahātabbānaṃ sahakārikāraṇaṃ honti, udāhu kileso viya kammassa",
  "tika-abh02t:1541_3": "paṭisandhidāne satīti, kiñcettha – yadi purimanayo, sotāpannādisekkhasantāne bhāvanāya",
  "tika-abh02t:1541_4": "pahātabbassa kiriyabhāvo āpajjati, sahāyavekallena avipākasabhāvatāya āpāditattā",
  "tika-abh02t:1541_5": "khīṇataṇhāvijjāmāne santāne dānādi viya. Atha dutiyo, bhāvanāya pahātabbābhimatassāpi",
  "tika-abh02t:1541_6": "dassanena pahātabbabhāvo āpajjati, paṭisandhidāne sati apāyagamanīyasabhāvānativattanato.",
  "tika-abh02t:1541_7": "Yaṃ panettha vattabbaṃ, taṃ heṭṭhā vuttameva, tasmā pāḷiyā aṭṭhakathāya ca avirujjhanavasenettha",
  "tika-abh02t:1541_8": "atthavinicchayo vuttanayeneva veditabbo.",
  "tika-abh02t:1542_0": "Sāti uddhaccacetanā. Viññāṇapaccayabhāveti sampuṇṇavipākaviññāṇapaccayabhāve. Kāraṇaṃ",
  "tika-abh02t:1542_1": "dassentoti avikalaphaluppādanādhikāre tadabhāvato yadipi uddhaccacetanā viññāṇassa",
  "tika-abh02t:1542_2": "paccayabhāve apanetabbā, avijjāya pana paccayuppannabhāve gahetabbāti imaṃ kāraṇaṃ",
  "tika-abh02t:1542_3": "dassento. Sabbāpīti vīsatipi. Tenāha “ekavīsatīti vattabba”nti. Tanti yena kāraṇena",
  "tika-abh02t:1542_4": "saṅkhāraggahaṇena abhiññācetanāya aggahaṇaṃ, taṃ kāraṇaṃ. Itarāvacanassāpīti uddhaccacetanāvacanassāpi.",
  "tika-abh02t:1542_5": "Kiṃ pana taṃ? Viññāṇassa paccayabhāvābhāvo eva. Bhedābhāvāti kāyavacīsaṅkhāravasena",
  "tika-abh02t:1542_6": "vibhāgābhāvato. Saṃyogoti tikantarapadavasena saṃyojanaṃ, tathā saṅgahoti attho.",
  "tika-abh02t:1543_0": "Sukhasaññāya gahaṇaṃ assādananti adhippāyenāha “sukhasaññāya…pe… dassetī”ti. “Sukhasaññāyā”ti",
  "tika-abh02t:1543_1": "ca idaṃ karaṇatthe karaṇavacanaṃ. Vipallāso hi dukkhe sukhasaññā. Yaṃ pana aṭṭhakathāyaṃ",
  "tika-abh02t:1543_2": "“aññāṇenā”ti vuttaṃ, taṃ hetumhi karaṇavacanaṃ vipallāsassādanānaṃ avijjāya hetubhāvadassanato.",
  "tika-abh02t:1543_3": "“Ratho setaparikkhāro”tiādīsu parivāratthopi parikkhārasaddo hotīti vuttaṃ “taṇhāya",
  "tika-abh02t:1543_4": "parivāre”ti. Taṇhāparivāreti ca taṇhāya kiccasādhanena saṅkhārānaṃ sahakārikāraṇabhāvaṃ",
  "tika-abh02t:1543_5": "sandhāya vuttaṃ. Parikkhāraṭṭho saṅkhāraṭṭho viya bhūsanaṭṭho hotīti dassento “saṅkhate",
  "tika-abh02t:1543_6": "alaṅkate”ti āha. Parikkharoti yathā phaladānasamatthā honti, tathā saṅkharoti. Amaraṇatthāti",
  "tika-abh02t:1543_7": "amatatthā, nibbānatthāti attho. Dukkarakiriyāti pañcātapatappanādidukkaracariyā.",
  "tika-abh02t:1543_8": "Devabhāvāya tapo devabhāvatthaṃ tapo. Māretīti maro hetuatthaṃ antonītaṃ katvā. Amaṅgalampi",
  "tika-abh02t:1543_9": "maṅgalapariyāyena voharanti maṅgalikāti vuttaṃ “diṭṭhe adiṭṭhasaddo viyā”ti yathā “asive sivā”ti.",
  "tika-abh02t:1544": "Papātaṃ patanadukkhasadisanti katvā vuttaṃ “jātiādipapātadukkha”nti. Indaduddabrahmakūṭasaññitapabbatasikharappapāto marupapāto. Taṃ puññaphalaṃ attho payojanaṃ etassāti tadattho.",
  "tika-abh02t:1545_0": "Paribbājikāya taruṇiyā. Asavaso aserivihārī. Kilesāsucipaggharaṇena paṇḍitehi jigucchanīyaṃ.",
  "tika-abh02t:1545_1": "Rāgādipariḷāhena, kaṭukavipākatāya ca dukkhaṃ. Ārabhati karoti. Sabhayassāpi pisācanagarassa",
  "tika-abh02t:1545_2": "kāmaguṇasamiddhiyā sukhavipallāsahetubhāvo viyāti yojanā. Bhinnajātiyena avomissatā",
  "tika-abh02t:1545_3": "nirantaratā. Jarāya maraṇena ca aññathattaṃ vipariṇāmo.",
  "tika-abh02t:1546_0": "“Na tāvāhaṃ pāpima parinibbāyissāmī”ti vacanato “tāta ehi, tāva idaṃ rajjaṃ paṭipajjāhī”tiādīsu",
  "tika-abh02t:1546_1": "yadipi parimāṇaniyamanakamapadapūraṇamattādīsupi tāva-saddo dissati, idha pana vakkhamānattāpekkho",
  "tika-abh02t:1546_2": "adhippetoti vuttaṃ “tāvāti vattabbantarāpekkho nipāto”ti. Avijjāpaccayā pana…pe…",
  "tika-abh02t:1546_3": "dassetīti pubbenāparaṃ aṭṭhakathāyaṃ avirujjhanamāha.",
  "tika-abh02t:1547_0": "Rāgādiassādanakālesūti rāgādīnaṃ assādanakālesu. “Rāgadiṭṭhisampayuttāyā”ti ettha",
  "tika-abh02t:1547_1": "rāgasampayuttāya tāva avijjāya yojanā hotu rāgassa assādanabhāvato, diṭṭhisampayuttāya",
  "tika-abh02t:1547_2": "pana kathanti āha “tadavippayuttā ca diṭṭhī…pe… veditabbā”ti. Taṃsampayuttasaṅkhārassāti",
  "tika-abh02t:1547_3": "rāgādisampayuttasaṅkhārassa. Avijjārammaṇāditanti avijjāya ārammaṇāditaṃ. Ādi-saddena",
  "tika-abh02t:1547_4": "ārammaṇādhipatiārammaṇūpanissayapakatūpanissaye, anantarādike ca paccaye saṅgaṇhāti.",
  "tika-abh02t:1547_5": "Anavijjārammaṇassāti na avijjārammaṇassa avijjaṃ anārabbha pavattassa. Ārammaṇādhipatianantarādipaccayavacanesūti",
  "tika-abh02t:1547_6": "ārammaṇādhipatiārammaṇūpanissayapaccayavacanesu avuttassa anavijjārammaṇassa, anantarādipaccayavacanesu",
  "tika-abh02t:1547_7": "avuttassa paṭhamajavanassa, dvīsupi vuttassa avijjārammaṇassa dutiyādijavanassāti",
  "tika-abh02t:1547_8": "yojetabbaṃ. Anantarapaccayalābhino anantarādinā, sahajātassa hetuādinā, asahajātassa",
  "tika-abh02t:1547_9": "upanissayādinā saṅkhārassa avijjā paccayo hotīti ayamattho “yaṃ kiñcī”tiādinā dassitoti",
  "tika-abh02t:1547_10": "veditabbaṃ. Samatikkamabhavapatthanāvasenāti avijjāsamatikkamatthāya arūpāvacarajjhānāni",
  "tika-abh02t:1547_11": "uppādentassa, avijjāsammūḷhattā arūpabhavasampattiyo patthetvā tāneva jhānāni nibbattentassāti",
  "tika-abh02t:1547_12": "puññābhisaṅkhāre vuttena nayena, vuttanayānusārenāti attho.",
  "tika-abh02t:1548_0": "Ekakāraṇavādo āpajjati yathā pakatiissarapajāpatipurisakālādivādā. Ekasmiṃyeva lokassa",
  "tika-abh02t:1548_1": "kāraṇabhūte sati tato sakalāya pavattiyā anavasesato, sabbadā ca pavattitabbaṃ apekkhitabbassa",
  "tika-abh02t:1548_2": "kāraṇantarassa abhāvato. Na cetaṃ atthi kameneva pavattiyā dassanato. Kāraṇantarāpekkhatāya",
  "tika-abh02t:1548_3": "pana ekakāraṇavādo apahato siyā ekassa ca anekasabhāvatābhāvā. Yattakā tato nibbattanti,",
  "tika-abh02t:1548_4": "sabbehi tehi samānasabhāveheva bhavitabbaṃ, na visadisehi, itarathā tassa ekabhāvo",
  "tika-abh02t:1548_5": "eva na siyāti imamatthamāha “sabbassa…pe… pattito cā”ti. Pārisesenāti ekato ekaṃ,",
  "tika-abh02t:1548_6": "ekato anekaṃ, anekato ekanti imesu tīsu pakāresu avijjamānesu anupalabbhamānesu pārisesañāyena.",
  "tika-abh02t:1548_7": "Anekato anekanti ekasmiṃ catutthe eva ca pakāre vijjamāne. Yadidaṃ “avijjāpaccayā",
  "tika-abh02t:1548_8": "saṅkhārā, phassapaccayā vedanā”tiādinā ekahetuphaladīpanaṃ, taṃ ettha desanāvilāsena,",
  "tika-abh02t:1548_9": "vineyyajjhāsayavasena vā dhammānaṃ padhānapākaṭāsādhāraṇabhāvavibhāvanatthanti ekahetuphaladīpanaṃ",
  "tika-abh02t:1548_10": "na nupapajjati upapajjatiyevāti dasseti “yasmā”tiādinā.",
  "tika-abh02t:1549_0": "Yathāphassanti sukhavedanīyādicakkhusamphassāditaṃtaṃphassānurūpanti vuttaṃ hotīti",
  "tika-abh02t:1549_1": "dassento “sukhavedanīya”ntiādiṃ vatvā “vedanāvavatthānato”ti padassa atthaṃ dassetuṃ",
  "tika-abh02t:1549_2": "“samānesū”tiādi vuttaṃ. Tattha samānesūti avisiṭṭhesu. Phassavasenāti sukhavedanīyādiphassavasena.",
  "tika-abh02t:1549_3": "Vipariyāyābhāvatoti byattayābhāvato. Na hi kadāci sukhavedanīyaṃ phassaṃ paṭicca",
  "tika-abh02t:1549_4": "dukkhavedanā, dukkhādivedanīyaṃ vā phassaṃ paṭicca sukhavedanā uppajjati. Sukhādicakkhusamphassajādīnanti",
  "tika-abh02t:1549_5": "sukhādīnaṃ, cakkhusamphassajādīnañca vedanānaṃ. Oḷārikasukhumādīti ādi-saddena hīnapaṇītādisaṅgaho",
  "tika-abh02t:1549_6": "daṭṭhabbo. Tattha yaṃ upādāya yā vedanā “oḷārikā, hīnā”ti vā vuccati, na taṃyeva",
  "tika-abh02t:1549_7": "upādāya tassā kadācipi sukhumatā paṇītatā vā atthīti vuttaṃ “oḷārikasukhumādisaṅkarābhāvato”ti.",
  "tika-abh02t:1549_8": "Yathāvuttasamphassassāti sukhavedanīyādiphassassa. Sukhavedanīyaphassatoyeva sukhavedanā,",
  "tika-abh02t:1549_9": "na itaraphassato. Sukhavedanīyaphassato sukhavedanāva, na itaravedanā. Tathā sesesupīti",
  "tika-abh02t:1549_10": "ubhayapadaniyamavasena yathāphassaṃ vedanāvavatthānaṃ, yathāvedanaṃ phassavavatthānanti",
  "tika-abh02t:1549_11": "padadvayena kāraṇantarāsammissatā phalassa, phalantarāsammissatā ca kāraṇassa dassitā",
  "tika-abh02t:1549_12": "paṭhamapakkhe asaṃkiṇṇatāvavatthānanti katvā. Dutiyapakkhe pana paccayabhedabhinnena",
  "tika-abh02t:1549_13": "kāraṇavisesena phalaviseso, phalavisesena ca kāraṇaviseso nicchīyatīti ayamattho",
  "tika-abh02t:1549_14": "dassito sanniṭṭhānaṃ vavatthānanti katvā. Purimasmiñca pakkhe dhammānaṃ asaṅkarato",
  "tika-abh02t:1549_15": "vavatthānaṃ vuttaṃ, dutiyasmiñca yathāvavatthitabhāvajānananti ayametesaṃ viseso.",
  "tika-abh02t:1549_16": "Utuādayoti ādi-saddena cittavisamācārā pittavātādayopi saṅgayhanti. Ekasmiṃ dose",
  "tika-abh02t:1549_17": "kupite itarepi khobhaṃ gacchanti. Santesupi tesu semhapaṭikārena rogavūpasamato semho pākaṭoti attho.",
  "tika-abh02t:1550_0": "“Bhavo”ti vuttānaṃ saṅkhārānaṃ kāraṇassa pakāraṇaṃ, kāraṇameva vā taṇhāti āha “taṇhāya",
  "tika-abh02t:1550_1": "saṅkhārakāraṇabhāvassa vuttattā”ti. Tassāpīti taṇhāyapi. Taṇhā hi kāmāsavo bhavāsavo",
  "tika-abh02t:1550_2": "ca. Kāmāsavabhavāsavā kāmupādānaṃ, diṭṭhāsavo itarupādānanti āha “caturupādānabhūtā",
  "tika-abh02t:1550_3": "kāmabhavadiṭṭhāsavā”ti. Te ca “upādānapaccayā bhavo”ti vacanato upādānañca, “taṇhāpaccayā",
  "tika-abh02t:1550_4": "upādāna”nti vacanato taṇhā ca saṅkhārassa kāraṇanti pākaṭā. Anassādanīyesu anekādīnavavokiṇṇesu",
  "tika-abh02t:1550_5": "saṅkhāresu assādānupassanā avijjāya vinā na hotīti dassento āha “assādānupassino…pe…",
  "tika-abh02t:1550_6": "dassitā hotī”ti. Khīṇāsavassa saṅkhārābhāvatoti byatirekenapi avijjāya saṅkhārakāraṇabhāvaṃ",
  "tika-abh02t:1550_7": "vibhāveti. Ekantena hi khīṇāsavova viddasu. Etena bālānaṃ eva sambhavato avijjāya",
  "tika-abh02t:1550_8": "asādhāraṇatā vuttāti dasseti. Vatthārammaṇādīni hi itaresampi sādhāraṇāni. Vatthārammaṇataṇhupādānādīni",
  "tika-abh02t:1550_9": "viya avijjāpi puññābhisaṅkhārādīnaṃ sādhāraṇakāraṇanti codanaṃ manasi katvā āha “puññabhavādī”tiādi.",
  "tika-abh02t:1550_10": "Tattha ādi-saddena apuññāneñjabhavā gahetabbā. Puññabhavoti puññābhisaṅkhārahetuko",
  "tika-abh02t:1550_11": "upapattibhavo. Esa nayo sesesu. Ettha ca kiccakaraṇaṭṭhānabhedena kiccavatī avijjā",
  "tika-abh02t:1550_12": "bhinditvā dassitā. Na hi yadavatthā avijjā puññābhisaṅkhārānaṃ upanissayo, tadavatthā",
  "tika-abh02t:1550_13": "eva itaresaṃ upanissayoti sakkā viññātuṃ. Ettha ca bhavādīnavappaṭicchādananti atthato",
  "tika-abh02t:1550_14": "puññābhisaṅkhārādīnaṃ taṃtaṃbhavasaṅkhātadukkhahetusabhāvānabhisamayanimittatā.",
  "tika-abh02t:1551_0": "Ṭhānanti dharamānatā adhippetāti vuttaṃ “ṭhānaviruddhoti atthitāviruddho”ti. Ṭhānāviruddhā",
  "tika-abh02t:1551_1": "cakkhurūpādayo. “Purimacittañhī”tiādinā ṭhānaviruddho ca udāhaṭoti āha “na idaṃ ekantikaṃ",
  "tika-abh02t:1551_2": "siyā”ti. “Cakkhurūpādayo”tiādinā hi parato ṭhānāviruddhā udāharīyantīti. Purimasippādisikkhā",
  "tika-abh02t:1551_3": "hi pacchā pavattamānasippādikiriyānaṃ samodhānāsambhavā ṭhānavirodhoti yathāvuttamatthaṃ",
  "tika-abh02t:1551_4": "samatthetuṃ “na ca sippādīna”ntiādi vuttaṃ. Tattha tanti paṭisandhiādiṭhānaṃ. Idhāti",
  "tika-abh02t:1551_5": "ṭhānasabhāvakiccādiggahaṇe. Ādi-saddena ārammaṇabhūmisantānādiviruddhā gahetabbā,",
  "tika-abh02t:1551_6": "te ca anulomato gotrabhussa, gotrabhuto maggassa liṅgaparivattanādivasena ca pavattiyaṃ",
  "tika-abh02t:1551_7": "veditabbā. Namanaruppanavirodhā sabhāvaviruddho paccayoti yojanā. Tattha namanaruppananti",
  "tika-abh02t:1551_8": "arūparūpabhāvameva dasseti. Kammaṃ cetanāsabhāvaṃ, rūpaṃ ruppanasabhāvanti sabhāvaviruddhaṃ.",
  "tika-abh02t:1551_9": "Madhurambilarasādīti khīraṃ madhurarasaṃ pittupasamanaṃ madhuravipākasabhāvaṃ, dadhi",
  "tika-abh02t:1551_10": "ambilarasaṃ pittabrūhanaṃ kaṭukavipākasabhāvanti ato sabhāvavirodhā.",
  "tika-abh02t:1552_0": "Dadhiādīnīti dadhipalālāni. Bhūtiṇakassāti bhūtiṇakanāmakassa osadhivisesassa. Avī",
  "tika-abh02t:1552_1": "nāma eḷakā, tā pana yebhuyyena rattalomakā hontīti vuttaṃ “rattā eḷakā”ti. Vipākānampi",
  "tika-abh02t:1552_2": "paccayabhāvato, avipākānampi paccayuppannabhāvato na vipākadhammavipākāpekkhā paccayapaccayuppannatāti",
  "tika-abh02t:1552_3": "vuttaṃ “vipākāyeva te ca nā”ti. Tenāha “tasmā”tiādi. Tadavipākānanti tassā avijjāya",
  "tika-abh02t:1552_4": "avipākabhūtānaṃ. Na na yujjati yujjati eva paccayuppannatāmattassa adhippetattā.",
  "tika-abh02t:1552_5": "Tadaviruddhānanti tāya avijjāya aviruddhānaṃ.",
  "tika-abh02t:1553_0": "Pubbāpariyavavatthānanti kāyapavattigatijātiādīnaṃ yathārahaṃ pubbāparabhāvena pavatti,",
  "tika-abh02t:1553_1": "sā pana kenaci akaṭā akaṭavidhā paṭiniyatasabhāvāti dassetuṃ niyativādinā vuttanidassanaṃ",
  "tika-abh02t:1553_2": "āharanto “acchejjasuttāvutābhejjamaṇīnaṃ viyā”ti āha. Dutiyavikappe saṅgatīti adhiccasamuppādo",
  "tika-abh02t:1553_3": "yādicchikatā, yaṃ sandhāya “yadicchāya pavattanaṃ nivattanaṃ yadicchāyā”tiādi vuccati.",
  "tika-abh02t:1553_4": "Bhāvoti dhammānaṃ sabhāvasiddhitā, yaṃ sandhāya vadanti “kaṇṭakassa koṭitikhiṇabhāvaṃ,",
  "tika-abh02t:1553_5": "kapiṭṭhaphalassa vaṭṭabhāvaṃ, migapakkhīnaṃ vā vicittavaṇṇasaṇṭhānāditaṃ ko abhisaṅkharoti,",
  "tika-abh02t:1553_6": "kevalaṃ sabhāvasiddhovāyaṃ viseso”ti. Tenāha “sabbe sattā, sabbe pāṇā, sabbe bhūtā,",
  "tika-abh02t:1553_7": "sabbe jīvā avasā abalā avīriyā niyatisaṅgatibhāvapariṇatā”ti. Etehi vikappanehīti",
  "tika-abh02t:1553_8": "cutiādīsu sammūḷhatāya “satto maratī”tiādivikappanehi kāraṇabhūtehi. Akusalaṃ cittaṃ",
  "tika-abh02t:1553_9": "katvāti ayonisomanasikāraparibrūhanena cittaṃ akusalaṃ katvā.",
  "tika-abh02t:1554_0": "Suttādidhammanti suttageyyādipariyattidhammaṃ. Pariyattidhammañhi sammadeva jānanto",
  "tika-abh02t:1554_1": "paṭipattidhammaṃ paripūretvā paṭivedhadhamme patiṭṭhahati. Tanti taṃ jānanaṃ, nibbānābhisamayoti attho.",
  "tika-abh02t:1555": "Saṅkhārapadaniddesavaṇṇanā niṭṭhitā.",
  "tika-abh02t:1556": "Viññāṇapadaniddesavaṇṇanā",
  "tika-abh02t:1557_0": "227. Yathāvuttasaṅkhārapaccayāti puññābhisaṅkhārādivuttappakārasaṅkhārapaccayā. Viññāṇādayo",
  "tika-abh02t:1557_1": "vedanāpariyosānā etarahi vipākavaṭṭabhūtā idhādhippetāti āha “taṃkammanibbattameva",
  "tika-abh02t:1557_2": "viññāṇaṃ bhavituṃ arahatī”ti. Ayañca atthavaṇṇanā dhātukathāpāḷiyā na sametīti dassento",
  "tika-abh02t:1557_3": "“dhātukathāyaṃ panā”tiādimāha. Tattha dhātukathāyaṃ vacanato sabbaviññāṇaphassavedanāpariggaho",
  "tika-abh02t:1557_4": "kato dhātukathāyanti yojanā. Sappadesāti sāvasesā, vipākā evāti adhippāyo. Viññāṇādīsu",
  "tika-abh02t:1557_5": "hi vipākesuyeva adhippetesu yathā –",
  "tika-abh02t:1558_0": "“Vipākehi dhammehi ye dhammā vippayuttā, te dhammā asaṅkhataṃ khandhato ṭhapetvā",
  "tika-abh02t:1558_1": "pañcahi khandhehi dvādasahāyatanehi terasahi dhātūhi saṅgahitā. Katihi asaṅgahitā?",
  "tika-abh02t:1558_2": "Na kehici khandhehi na kehici āyatanehi pañcahi dhātūhi asaṅgahitā”ti –",
  "tika-abh02t:1559_0": "Vipākavippayuttānaṃ saṅgahāsaṅgahā vissajjitā, evamidhāpi vissajjitabbaṃ siyā. Tenāha",
  "tika-abh02t:1559_1": "“vipākā dhammāti imassa viya vissajjanaṃ siyā”ti. Tasmāti yasmā vippayuttena saṅgahitāsaṅgahitapadaniddese",
  "tika-abh02t:1559_2": "nippadesāva viññāṇaphassavedanā gahitā, tasmā. Tatthāti dhātukathāyaṃ. Abhidhammabhājanīyavasenāti",
  "tika-abh02t:1559_3": "imasmiṃ paṭiccasamuppādavibhaṅge abhidhammabhājanīyavasena. Tenāha “avijjāpaccayā",
  "tika-abh02t:1559_4": "saṅkhārā cā”tiādi. Tena yathāvuttaatthavaṇṇanā suttantabhājanīyavasena vuttāti yathādassitaṃ",
  "tika-abh02t:1559_5": "virodhaṃ pariharati. Yadi abhidhammabhājanīyavasena dhātukathāpāḷi pavattā, atha",
  "tika-abh02t:1559_6": "kasmā “kāmabhavo pañcahi khandhehi ekādasahāyatanehi sattarasahi dhātūhi saṅgahito.",
  "tika-abh02t:1559_7": "Rūpabhavo pañcahi khandhehi pañcahāyatanehi aṭṭhahi dhātūhi saṅgahito”tiādinā upādinnakkhandhavasena",
  "tika-abh02t:1559_8": "bhavo vissajjitoti codanaṃ manasi katvā āha “bhavo pana…pe… na abhidhammabhājanīyavasena",
  "tika-abh02t:1559_9": "gahito”ti. Evañca katvāti abhidhammabhājanīyavasena aggahitattā eva. Tatthāti dhātukathāyaṃ.",
  "tika-abh02t:1559_10": "Vipākañhetanti hi-saddo hetuattho. Yasmā yathāvuttabāttiṃsavidhaviññāṇaṃ vipākaṃ,",
  "tika-abh02t:1559_11": "tasmā taṃ saṅkhārapaccayanti imamatthaṃ dassento “viññāṇassa vipākattā”tiādimāha.",
  "tika-abh02t:1560_0": "“Somanassasahagatāneva sandhāya vutta”nti idaṃ vicāretabbaṃ upekkhāsahagatakusalākusalajavanānantarampi",
  "tika-abh02t:1560_1": "somanassasahagatatadārammaṇassa icchitattā. Tathā hi aṭṭhakathāyaṃ “catunnaṃ pana",
  "tika-abh02t:1560_2": "duhetukakusalacittānaṃ aññatarajavanassa pariyosāne ahetukacittaṃ tadārammaṇabhāvena",
  "tika-abh02t:1560_3": "patiṭṭhātī”ti vatvā “iṭṭhārammaṇe pana santīraṇampi tadārammaṇampi somanassasahagatamevā”ti",
  "tika-abh02t:1560_4": "vuttaṃ. Kusalākusalañhi abhiiṭṭhampi ārammaṇaṃ tathābhisaṅkharaṇena kadāci na majjhattaṃ",
  "tika-abh02t:1560_5": "katvā na pavattati, vipākaṃ pana yathāsabhāvatova ārammaṇarasaṃ anubhavati. Tenāha",
  "tika-abh02t:1560_6": "“na sakkā vipākaṃ vañcetu”nti. Kiriyajavanānaṃ pana visayābhisaṅkharaṇassa balavabhāvato",
  "tika-abh02t:1560_7": "tadanantarānaṃ tadārammaṇānaṃ yathāvisayaṃ vedanāvasena tadanuguṇatā icchitā. Ye",
  "tika-abh02t:1560_8": "pana kiriyajavanānantaraṃ tadārammaṇaṃ na icchanti, tesaṃ vattabbameva natthi. Yaṃ",
  "tika-abh02t:1560_9": "pana “javanena tadārammaṇaṃ niyametabba”nti vuttaṃ, taṃ kusalaṃ sandhāya vuttanti",
  "tika-abh02t:1560_10": "ca vuttaṃ. Tasmā yathāvutto vicāretabbo. Tihetukajavanāvasāne ca duhetukajavanāvasāne",
  "tika-abh02t:1560_11": "cāti samuccayattho ca-saddo. Keci pana vibhāgaṃ akatvā “kusalajavanāvasānepi ahetukatadārammaṇaṃ",
  "tika-abh02t:1560_12": "hotīti ‘yebhuyyenā’ti vutta”nti vadanti. Lobhacittassa vā sattānaṃ bahulaṃ uppajjanato",
  "tika-abh02t:1560_13": "“yebhuyyenā”ti vuttaṃ. “Sakiṃ vā”ti vacanasiliṭṭhatāvasena vuttaṃ yathā “aṭṭha vā",
  "tika-abh02t:1560_14": "dasa vā”ti dassetuṃ “dirattatirattādīsu viya veditabba”nti āha. Vā-saddassa abhāvāti",
  "tika-abh02t:1560_15": "suyyamānassa vā-saddassa abhāvena vuttaṃ. Atthato pana tatthāpi vā-saddo labbhateva.",
  "tika-abh02t:1560_16": "Tirattaṃ pana vāsādike labbhamāne diratte vattabbameva natthīti dirattaggahaṇaṃ visuṃ",
  "tika-abh02t:1560_17": "na yojetīti adhippāyena “vacanasiliṭṭhatāmattenā”ti vuttaṃ. Kevalaṃ “tiratta”nti",
  "tika-abh02t:1560_18": "vutte aññattha vāsādinā antaritampi tirattaṃ gaṇheyya, dirattavisiṭṭhaṃ pana tirattaṃ",
  "tika-abh02t:1560_19": "vuccamānaṃ tena anantaritameva tirattaṃ dīpetīti āha “nirantaratirattadassanatthaṃ",
  "tika-abh02t:1560_20": "vā”ti. Balavarūpādike ārammaṇeti atimahati rūpādiārammaṇe. “Adhippāyo”ti etena ekacittakkhaṇāyukepi",
  "tika-abh02t:1560_21": "visaye kadāci tadārammaṇaṃ uppajjeyyāti “sakiṃ evā”tiādinā vuttamatthaṃ ulliṅgeti.",
  "tika-abh02t:1560_22": "“Sabbadvāresu tadārammaṇe dve eva cittavārā āgatā”ti vuttattā ayampi attho vicāretvā",
  "tika-abh02t:1560_23": "gahetabbo. Anurūpāya paṭisandhiyāti attano attano anucchavikena paṭisandhānakiccena.",
  "tika-abh02t:1561_0": "“Kati paṭisandhiyo, kati paṭisandhicittānī”tiādinā paṭisandhivicāro parato vitthārato",
  "tika-abh02t:1561_1": "kathīyatīti āha “paṭisandhikathā mahāvisayāti katvā pavattimeva tāva dassento”ti.",
  "tika-abh02t:1561_2": "Ahetukadvayādīnanti ādi-saddena mahāvipākamahaggatavipāke saṅgaṇhāti. Dvāraniyamāniyamāvacananti",
  "tika-abh02t:1561_3": "dvārassa niyatāniyatāvacanaṃ, niyatadvāraṃ aniyatadvāranti vā avacananti attho. Anuppattitoti",
  "tika-abh02t:1561_4": "na uppajjanato. Yadipi “anurūpāya paṭisandhiyā”ti paṭisandhipi heṭṭhā gahitā, “pavattiyaṃ",
  "tika-abh02t:1561_5": "panā”ti adhikatattā pana pavattiyeva paccāmaṭṭhā. Paccayuppannabhāvena paṭhamuddiṭṭhāni",
  "tika-abh02t:1561_6": "sabbānipi lokiyavipākacittāni anvādesaṃ arahantīti āha “tatrassāti pavattiyaṃ bāttiṃsavidhassā”ti.",
  "tika-abh02t:1562_0": "Yathā kāmāvacarapaṭisandhiviññāṇasaṅkhātassa bījassa abhāvepi rūpabhave cakkhusotindriyapavattiānubhāvato",
  "tika-abh02t:1562_1": "cakkhusotaviññāṇānaṃ sambhavo, evaṃ teneva kāraṇena sampaṭicchanādīnampi tattha sambhavoti",
  "tika-abh02t:1562_2": "dassento “indriyapavattiānubhāvato evā”tiādimāha. Tattha cakkhusotadvārabhedenāti",
  "tika-abh02t:1562_3": "cakkhusotadvāravisesena bhavitabbanti sambandho. Tassāti cakkhusotadvārassa. Dvāravantāpekkho",
  "tika-abh02t:1562_4": "dvārabhāvoti āha “viññāṇavīthibhedāyattattā”ti. Tasmiñca satīti tasmiṃ dvārabhede",
  "tika-abh02t:1562_5": "vīthibhede ca sati. Bhāvoti uppatti. Janakaṃ anubandhati nāmāti taṃsadise tabbohāraṃ katvā vuttaṃ.",
  "tika-abh02t:1563_0": "Idaṃ pana vatvāti rūpārūpāvacaradhamme ārabbha tadārammaṇānuppattiṃ vatvā. Bhāvanāyāti",
  "tika-abh02t:1563_1": "akusalabhāvanāya saṃkilesavaḍḍhanena, saṃkiliṭṭhasamādhānenāti attho. Tathā hi lobhadosasahagatacittuppādepi",
  "tika-abh02t:1563_2": "samādhi “avaṭṭhiti avisāhāro avikkhepo avisāhaṭamānasatā”tiādinā niddiṭṭho. Avatthubhāvadassanatthanti",
  "tika-abh02t:1563_3": "aṭṭhānabhāvadassanatthaṃ, anārammaṇabhāvadassanatthanti attho.",
  "tika-abh02t:1564_0": "“Kena katthā”ti padassa “kena cittena kasmiṃ bhave”ti saṅkhepena vuttamatthaṃ vitthārato",
  "tika-abh02t:1564_1": "dassetuṃ “ekūnavīsatī”tiādi vuttaṃ. Tattha tena tena cittenāti tena tena ahetukadvayādicittena",
  "tika-abh02t:1564_2": "saddhiṃ pavattamānā paṭisandhikkhaṇe rūpārūpadhammā ekūnavīsati paṭisandhiyoti yojanā.",
  "tika-abh02t:1564_3": "Tena tena cittena sahajātādipaccayatāya hetubhūtena, karaṇabhūtena vā. Tattha tattha bhave.",
  "tika-abh02t:1565_0": "Anussaraṇattho byāpāro anussaraṇabyāpāro. Kecīti dhammasirittheraṃ sandhāya vadati.",
  "tika-abh02t:1565_1": "Tīsu javanavāresu…pe… bhavitabbanti kammādiupaṭṭhānassa parato tīhi javanavārehi",
  "tika-abh02t:1565_2": "pavattitabbanti attho. Tenāha “aneka…pe… abhippalambanañca hotī”ti. Tasmāti yasmā",
  "tika-abh02t:1565_3": "ekajavanavārasseva kammādiupaṭṭhānena maraṇaṃ na sambhavati, tasmā. Phoṭṭhabbassāti",
  "tika-abh02t:1565_4": "pahāraphoṭṭhabbassa. Bhavaṅgacitte vattamāne, antarantarā pañcadvāravīthiyā vā vattamānāya",
  "tika-abh02t:1565_5": "phoṭṭhabbasamāyoge paṭhamaṃ kāyadvārāvajjanuppatti yuttā, tathāpi kismiñci cintiyamāne",
  "tika-abh02t:1565_6": "tamevārabbha ekasmiṃ javanavāre pavatte pacchā kāyadvārāvajjanuppatti siyā cittassa",
  "tika-abh02t:1565_7": "lahuparivattibhāvatoti kecivādassa adhippāyo. Yathā niddāyantassa phoṭṭhabbasamāyogena",
  "tika-abh02t:1565_8": "pabujjhanakāle manodvārāvajjanameva āvaṭṭeti, na kāyadvārāvajjanaṃ. “Pañcahi viññāṇehi",
  "tika-abh02t:1565_9": "na paṭibujjhatī”ti hi vuttaṃ. Evaṃsampadaṃ vā etaṃ daṭṭhabbaṃ. Lahukapaccupaṭṭhānanti",
  "tika-abh02t:1565_10": "lahuupaṭṭhānaṃ. Manodvārassa visayo kammādiko. Lahukatāti lahupaṭṭhānatā. Rūpānanti",
  "tika-abh02t:1565_11": "cakkhādirūpadhammānaṃ. Visayabhāvepīti rūpāyatanādivisayasabbhāvepi. Yesaṃ visayo",
  "tika-abh02t:1565_12": "atthīti yesaṃ nippariyāyena visayo atthi. Taṃdassanatthamevāti tesaṃ sārammaṇānaṃyeva",
  "tika-abh02t:1565_13": "dassanatthaṃ. Tenāti tasmā.",
  "tika-abh02t:1566": "“Bhūmicittuppādādivasenā”ti idaṃ kammaṃ sandhāya vuttaṃ, kammanimittassapi vasena labbhateva tassa chaḷārammaṇabhāvato. Gatinimittassa pana pabhedo nīlādikoyeva.",
  "tika-abh02t:1567_0": "Anupacchinnesu maggena appahīnesu. Tañca kammādiṃ. Bhavantaraninnāditā cittasantānassa",
  "tika-abh02t:1567_1": "bhavapatthanāya tathābhisaṅkhatattā. Yasmiñhi cittasantāne puññādicetanāya viya bhavapatthanāya",
  "tika-abh02t:1567_2": "paribhāvanā anupacchinnā, tattheva bhavantarapariyāpannacittuppatti. Taṃ pana cittaṃ",
  "tika-abh02t:1567_3": "tathā uppajjamānaṃ tāya vināmitaṃ viya hotīti vuttaṃ “anupacchinnakilesabalavināmita”nti.",
  "tika-abh02t:1567_4": "Sabbatthāti sugatiduggatīsu. Itarāyāti sugatipaṭisandhininnāya cutiyā. “Nicchinantī”ti",
  "tika-abh02t:1567_5": "vuttassa nicchayassa nibandhanaṃ āgamaṃ dassento “nimittassādagadhitaṃ vā”tiādimāha.",
  "tika-abh02t:1568": "Akusale hi duggatūpanissaye niyamite kusalaṃ sugatūpanissayoti niyamitameva hotīti.",
  "tika-abh02t:1569_0": "Aniṭṭhaṃ ārammaṇaṃ āha yato duggatipaṭisandhi dassīyatīti adhippāyo. Yadi evaṃ “rāgādihetubhūta”nti",
  "tika-abh02t:1569_1": "kasmā vuttanti āha “tampi hi…pe… hotī”ti. Tampīti aniṭṭhārammaṇampi. Yasmā pana hīnaṃ",
  "tika-abh02t:1569_2": "ārammaṇanti ārammaṇabhūtakammanimittaṃ adhippetaṃ, tasmā “akusalavipākajanakakammasahajātānaṃ",
  "tika-abh02t:1569_3": "vā”tiādi vuttaṃ. Kammanimittabhūtañhi ārammaṇaṃ yaṃ vipākassa janakaṃ kammaṃ, tena",
  "tika-abh02t:1569_4": "sahajātānaṃ, tassa kammassa sadisāsannajavanasahajātānañca rāgādīnaṃ ārammaṇapaccayasaṅkhāto",
  "tika-abh02t:1569_5": "hetu hoti, so eva cassa hīnabhāvoti dassetuṃ “tañhī”tiādi vuttaṃ. Kammavasena aniṭṭhanti",
  "tika-abh02t:1569_6": "hīnassa akusalakammassa ārammaṇato ārammaṇatāvasena hīnanti katvā aniṭṭhaṃ, sabhāvena",
  "tika-abh02t:1569_7": "iṭṭhampīti adhippāyo. “Aññathā cā”tiādinā kammanimittārammaṇassa akusalavipākassa",
  "tika-abh02t:1569_8": "na sambhavoti dasseti. Āsannakatakammārammaṇasantatiyanti āsannakatassa kammassa",
  "tika-abh02t:1569_9": "ārammaṇasantāne. Taṃsadisanti yathāvuttakammārammaṇasadisaṃ. Paṭisandhiārammaṇūpaṭṭhāpakanti",
  "tika-abh02t:1569_10": "paṭisandhiyā ārammaṇassa upaṭṭhāpakaṃ. Cutiāsannajavanānaṃ paṭisandhijanakatte ayamattho",
  "tika-abh02t:1569_11": "labbheyyāti codanaṃ manasi katvā āha “na ca paṭisandhiyā”tiādi. Taṃsamānavīthiyanti",
  "tika-abh02t:1569_12": "tāya paṭisandhiyā ekavīthiyaṃ. Na assāditānīti assādanabhūtāya taṇhāya na āmaṭṭhāni.",
  "tika-abh02t:1570_0": "Samattāti paripuṇṇā, pariyattā vā. “Maraṇakāle…pe… samādinnā”ti vacanato yathāvuttacutiāsannajavanānaṃ",
  "tika-abh02t:1570_1": "paṭisandhidānaṃ siddhanti codanaṃ sandhāyāha “na ca dubbalehī”tiādi. “Vakkhati cā”tiādinā",
  "tika-abh02t:1570_2": "vuttamevatthaṃ upacayena pākaṭataraṃ karoti. Ñāṇavatthuvibhaṅgavaṇṇanāyañhi “pañcahi",
  "tika-abh02t:1570_3": "viññāṇehi na kañci dhammaṃ paṭivijānātī”ti padānaṃ atthaṃ vivaranto vakkhati “sabbampi…pe…",
  "tika-abh02t:1570_4": "paṭikkhittānī”ti. Tattha paṭivijānanādīti ādi-saddena iriyāpathakappanakāyavacīkammupaṭṭhāpanakusalākusaladhammasamādānasamāpajjanavuṭṭhānāni",
  "tika-abh02t:1570_5": "saṅgaṇhāti. Upapajjanasupinadassanādīnaṃ manodvārikacitteneva pavatti pākaṭāti tāni",
  "tika-abh02t:1570_6": "bahi karonto “cavanapariyosānaṃ kicca”nti āha. Sahajavanakānīti javanasahitāni, pañcadvārikajavanehi saddhinti attho.",
  "tika-abh02t:1571_0": "Tatthāti “pañcahi viññāṇehi na kañci dhammaṃ paṭivijānātī”ti pāḷivaṇṇanāyaṃ. Na kañci",
  "tika-abh02t:1571_1": "dhammaṃ paṭivijānātīti ettha na sabbe rūpādidhammā dhammaggahaṇena gahitāti yathādhippetadhammadassanatthaṃ",
  "tika-abh02t:1571_2": "“manopubbaṅgamā dhammāti evaṃ vuttaṃ ekampi kusalaṃ vā akusalaṃ vā na paṭivijānātī”ti",
  "tika-abh02t:1571_3": "aṭṭhakathāyaṃ vuttanti dassetvā tassa atthaṃ vivaranto “yesa”ntiādimāha. Tassattho",
  "tika-abh02t:1571_4": "– yesaṃ kusalākusaladhammānaṃ paṭivibhāvanappavattiyā siddhā vipākadhammatā yonisomanasikāraayonisomanasikārasamuṭṭhānā,",
  "tika-abh02t:1571_5": "yāya sukhaṃ vā dukkhaṃ vā taṃsantāne anveti anugacchati, pañcaviññāṇānaṃ sā vipākadhammatā",
  "tika-abh02t:1571_6": "paṭikkhittā paṭisedhitāti. Tādisamevāti kusalākusaladhammapaṭivijānanasadisameva.",
  "tika-abh02t:1571_7": "Yadi pañcadvāre yathāvuttakiccassa karaṇe sahajavanakāni vīthicittāni paṭikkhittāni,",
  "tika-abh02t:1571_8": "kathaṃ tattha cavanupapajjanāni sambhavantīti codanaṃ sandhāyāha “tadārammaṇānantaraṃ",
  "tika-abh02t:1571_9": "panā”tiādi. Nippariyāyena manodvārikabhāvo manodvārāvajjanuppattipubbakoti tadabhāvenāha",
  "tika-abh02t:1571_10": "“iminā adhippāyenā”ti. Avasesekacittakkhaṇāyuke rūpādimhīti yojanā.",
  "tika-abh02t:1572_0": "Upacāro viya daṭṭhabbā samānārammaṇattā, upapattinimittattā ca. Kecīti dhammasirittheraṃ",
  "tika-abh02t:1572_1": "sandhāya vadati. Mahaggatāvasānaṃ vadantīti yathāpaccayaṃ mahaggatasamāpattiṃ samāpajjitvā",
  "tika-abh02t:1572_2": "vuṭṭhitassa sā vīthi uppajjati, tato cuticittaṃ hotīti vadanti. Atītārammaṇā ekādasavidhāti",
  "tika-abh02t:1572_3": "nava kāmāvacarasugaticutiyo, dve viññāṇañcāyatananevasaññānāsaññāyatanaāruppacutiyoti",
  "tika-abh02t:1572_4": "evaṃ atītārammaṇā ekādasavidhā sugaticutiyo. Pañca rūpāvacarā, vuttāvasesā dve arūpāvacarāti",
  "tika-abh02t:1572_5": "navattabbārammaṇā sattavidhā cutiyo. Duggaticuti pana parato vuccatīti idha na gahitā.",
  "tika-abh02t:1572_6": "Tathā hi vakkhati “duggaticutiyā pana…pe… na dassitā”ti.",
  "tika-abh02t:1573_0": "Evamādiketi ādi-saddena “suddhāya vā javanavīthiyā”tiādivacanaṃ saṅgaṇhāti. Tathā",
  "tika-abh02t:1573_1": "hi vuttaṃ “suddhāya vāti mahaggatakammanimittārammaṇāya javanavīthiyā”ti. “Viññāyatī”ti",
  "tika-abh02t:1573_2": "iminā yadipi “pathavīkasiṇādī”tiādisaddena arūpāvacarajjhānārammaṇassāpi saṅgaho",
  "tika-abh02t:1573_3": "sambhavati, “cakkhusotānaṃ vā”ti pana dvāradvayasseva vasena vikappantarakaraṇaṃ",
  "tika-abh02t:1573_4": "yathādhippetassa atthassa ñāpakanti dasseti. Ñāpakañca nāma agatikā gatīti yathāvuttaṃ",
  "tika-abh02t:1573_5": "ñāpakaṃ asambhāvento “athāpī”tiādimāha. Yo yattha sambhavati, tassa yojanā yathāsambhavayojanā,",
  "tika-abh02t:1573_6": "tāya. Ayampi paṭisandhīti āruppacutiyā anantaraṃ paṭisandhiṃ vadati. Tatthevāti “pathavīkasiṇādikaṃ",
  "tika-abh02t:1573_7": "vā nimitta”nti vutte paṭhame vikappe eva. Heṭṭhimā heṭṭhimā paṭisandhi natthīti yojanā.",
  "tika-abh02t:1573_8": "Tenāti tasmā. Tatoti catutthāruppacutito. Tatthevāti catutthāruppe eva. Atītārammaṇā",
  "tika-abh02t:1573_9": "paṭisandhi, tato catutthāruppacutito kāmāvacare atītapaccuppannārammaṇā paṭisandhi.",
  "tika-abh02t:1573_10": "Itarāhīti āruppacutīhi. Dutiyā āruppapaṭisandhi atītārammaṇā, itarā navattabbārammaṇāti",
  "tika-abh02t:1573_11": "āha “yathāsambhava”nti. Atītapaccuppannārammaṇā ca kāmāvacarapaṭisandhīti etthāpi",
  "tika-abh02t:1573_12": "itarāhīti sambandho. Sabbattha ca “yojetabbā”ti sambandhitabbaṃ. Imassa visesassāti",
  "tika-abh02t:1573_13": "“tenā”tiādinā yathāvuttassa visesassa. Visuṃ uddharaṇaṃ kataṃ adhikavacanamaññamatthaṃ bodhetīti.",
  "tika-abh02t:1574_0": "Ārammaṇavasena ekavidhāyāti atītārammaṇatāvasena ekavidhāya. Duvidhāti atītārammaṇā,",
  "tika-abh02t:1574_1": "paccuppannārammaṇā cāti dvippakārā. Duggaticutiyā ārammaṇavasena “ekavidhāyā”ti padaṃ",
  "tika-abh02t:1574_2": "ānetvā yojetabbaṃ. Atītapaccuppannārammaṇatāya dvippakārā kāmāvacarapaṭisandhi, navattabbārammaṇatāya",
  "tika-abh02t:1574_3": "ekappakārā rūpāvacarapaṭisandhi, navattabbātītārammaṇatāya dvippakārā āruppapaṭisandhīti",
  "tika-abh02t:1574_4": "āha “dviekadvippakārānaṃ kāmarūpāruppānaṃ vasenā”ti. “Tathevā”ti iminā “dviekadvippakārānaṃ",
  "tika-abh02t:1574_5": "kāmarūpāruppānaṃ vasenā”ti padadvayaṃ ākaḍḍhati. Duvidhāyāti navattabbātītārammaṇatāvasena",
  "tika-abh02t:1574_6": "duvidhāya. Paccekanti visuṃ visuṃ. Dvinnaṃ dvinnaṃ kāmāruppānanti etthāyaṃ yojanā",
  "tika-abh02t:1574_7": "– navattabbārammaṇāya āruppacutiyā anantarā atītārammaṇā paccuppannārammaṇā ca dve",
  "tika-abh02t:1574_8": "kāmapaṭisandhī, navattabbārammaṇā atītārammaṇā ca dve āruppapaṭisandhī, tathā atītārammaṇāyapīti",
  "tika-abh02t:1574_9": "imāsaṃ vasena aṭṭhavidhā.",
  "tika-abh02t:1575_0": "“Dvidvī”ti gāthāya vuttamevatthaṃ sukhaggahaṇatthaṃ saṅgahetvā dasseti. Yadipi “kammassa",
  "tika-abh02t:1575_1": "katattā”tiādināpi kammassa vipākānaṃ upanissayapaccayabhāvo gahitoyeva hoti, “kusalākusalaṃ",
  "tika-abh02t:1575_2": "kamma”ntiādinā pana visuṃ upanissayapaccayabhāvo dassīyatīti “kāmāvacarassa…pe… ādinā",
  "tika-abh02t:1575_3": "nānākkhaṇikakammapaccayabhāvo dassitappakāro”ti āha.",
  "tika-abh02t:1576_0": "Ādinā vimissaviññāṇenāti ekassa bhavassa ādibhūtena rūpavimissena paṭisandhiviññāṇena.",
  "tika-abh02t:1576_1": "Aññatthāti saṃsedajaopapātikayoniyaṃ. Avacanaṃ paṭikkhepaṃ maññamāno “gandharasāhārānaṃ",
  "tika-abh02t:1576_2": "paṭikkhittattā”ti vatvā sabbena sabbaṃ rūpabhave te natthīti adhippāyenāha “cakkhusotavatthusattakajīvitachakkabhāvepī”ti.",
  "tika-abh02t:1576_3": "Pāḷiyanti dhammahadayavibhaṅgapāḷiyaṃ. Pañcāyatanānīti cakkhusotamanarūpadhammāyatanāni.",
  "tika-abh02t:1576_4": "Pañca dhātuyoti tā eva pañca dhātuyo. Vuttañhi – “rūpadhātuyā upapattikkhaṇe katamāni",
  "tika-abh02t:1576_5": "pañcāyatanāni pātubhavanti? Cakkhāyatanaṃ rūpāyatanaṃ sotāyatanaṃ manāyatanaṃ dhammāyatanaṃ.",
  "tika-abh02t:1576_6": "Imāni pañcāyatanāni pātubhavanti. Katamā pañca dhātuyo pātubhavanti? Cakkhudhātu…pe…",
  "tika-abh02t:1576_7": "dhammadhātu. Imā pañca dhātuyo pātubhavantī”ti. Cha āyatanāni saddāyatanena saddhiṃ",
  "tika-abh02t:1576_8": "tāniyeva. Nava dhātuyoti cakkhurūpacakkhuviññāṇasotasaddasotaviññāṇamanodhammamanoviññāṇadhātuyo.",
  "tika-abh02t:1576_9": "Sabbasaṅgahavasenāti anavasesapariggahavasena. Tatthāti rūpadhātuyaṃ. “Kathāvatthumhi",
  "tika-abh02t:1576_10": "cā”tiādinā na kevalaṃ dhammahadayavibhaṅgapāḷiyaṃyeva, atha kho pakaraṇantarepi gandhādayo",
  "tika-abh02t:1576_11": "paṭikkhittāti dasseti. Tattha ghānāyatanādīnaṃ viyāti sadisūdāharaṇadassanaṃ. Yathā",
  "tika-abh02t:1576_12": "ghānāyatanādīnaṃ tattha rūpabhave bhāvo atthi, tā paṭikkhittā, evaṃ gandhāyatanādīnañcāti.",
  "tika-abh02t:1576_13": "Atthi tattha ghānāyatananti pucchā sakavādissa. Yañhi tattha āyatanaṃ natthi, tassa",
  "tika-abh02t:1576_14": "vasenāyaṃ codanā. Tato paravādī yaṃ tattha ajjhattikānaṃ tiṇṇaṃ āyatanānaṃ ghānādikaṃ",
  "tika-abh02t:1576_15": "saṇṭhānanimittaṃ, tadeva āyatananti laddhiyā “āmantā”ti paṭijānāti. Bāhirānaṃ gandhāyatanādīnaṃ",
  "tika-abh02t:1576_16": "vasena puṭṭho yasmā ghānappasādādayo tattha na icchati, tasmā tesaṃ gocaraṃ paṭisedhento",
  "tika-abh02t:1576_17": "“na hevaṃ vattabbe”ti paṭikkhipati. Ādi-saddena “atthi tattha jivhāyatananti? Āmantā.",
  "tika-abh02t:1576_18": "Atthi tattha rasāyatananti? Na hevaṃ vattabbe”tiādinayappavattānaṃ anulomapaṭilomasaṃsandanapañhādīnaṃ",
  "tika-abh02t:1576_19": "saṅgaho daṭṭhabbo. Aphoṭṭhabbāyatanānanti phoṭṭhabbāyatanabhāvarahitānaṃ, aphoṭṭhabbasabhāvānanti attho.",
  "tika-abh02t:1577_0": "Idāni anāyatanasabhāve gandharase paṭijānitvāpi dosaṃ vadanto “yadi cā”tiādimāha.",
  "tika-abh02t:1577_1": "Avacane natthi kāraṇaṃ yathādhammasāsane abhidhamme, tesaṃ vā nisattanijjīvasabhāvattāti",
  "tika-abh02t:1577_2": "adhippāyo. Yathā ca dhātubhāvo, evaṃ dhammabhāvo ca tesaṃ ekantiko, tathā āyatanabhāvo",
  "tika-abh02t:1577_3": "cāti sabbathāpi tattha vijjamānānaṃ gandharasānaṃ āyatanesu avacane kāraṇaṃ natthīti",
  "tika-abh02t:1577_4": "dassento “dhammabhāvo cā”tiādimāha. Aññassa paramatthassa abhāvā. Koci āyatanasabhāvoti",
  "tika-abh02t:1577_5": "dhammāyatanameva sandhāya vadati. Tena yadi rūpabhave gandharasā vijjanti, yathāvuttakāraṇato",
  "tika-abh02t:1577_6": "gandharasāyatanabhāvena avuccamānāpi dhammāyatanabhāvena vattabbā siyuṃ, na ca vuttā.",
  "tika-abh02t:1577_7": "Tasmā niṭṭhamettha gantabbaṃ “nattheva rūpabhave gandharasā”ti dasseti. Kiñca rūpadhātuyaṃ",
  "tika-abh02t:1577_8": "gandharasabhāvena avuttānaṃ, kāmadhātuyaṃ vuttānaṃ tesaṃ kiṃ gandharasabhāvato aññena",
  "tika-abh02t:1577_9": "sabhāvena rūpadhātuyaṃ atthibhāvo, udāhu gandharasabhāvena. Yadi purimo pakkho dhammāyatane",
  "tika-abh02t:1577_10": "tesaṃ saṅgaho siyā anāyatanasabhāvassa sabhāvadhammassa abhāvā, atha dutiyo teneva",
  "tika-abh02t:1577_11": "kāraṇena nesaṃ gandharasāyatanabhāvo siddhoti imamatthaṃ dassento “yadi cā”tiādimāha.",
  "tika-abh02t:1577_12": "Tasmāti yasmā gandharasā dhammahadayavibhaṅge na vuttā, kathāvatthumhi ca tesaṃ bhāvo",
  "tika-abh02t:1577_13": "paṭikkhitto, phusituṃ asakkuṇeyyā pathavīādayo viya ghāyituṃ sāyituñca asakkuṇeyyā",
  "tika-abh02t:1577_14": "te natthi, dhātusaddena ca te gahitā, dhammabhāvo ca tesaṃ ekantiko, tasmiñca sati",
  "tika-abh02t:1577_15": "siddho āyatanabhāvo, tasmā. Tathāti pāḷiyaṃ avuttadhamme hāpetvā cakkhusattakādivasena.",
  "tika-abh02t:1577_16": "Evanti cakkhusattakādivasena rūpagaṇanāya kariyamānāya. Dhammatāti pāḷidhammo, rūpabhave",
  "tika-abh02t:1577_17": "vā pavattanakarūpadhammatā. “Na vilomitā”ti iminā yathāpaṭiññātaṃ dhammaṃ dīpitaṃ ulliṅgeti.",
  "tika-abh02t:1578_0": "Ettha ca rūpāvacarasattānaṃ ghānajivhāyatanābhāvato vijjamānāpi gandharasā āyatanakiccaṃ",
  "tika-abh02t:1578_1": "na karontīti te anāmasitvā pāḷiyaṃ “pañcāyatanāni pātubhavanti, cha āyatanānī”tiādi",
  "tika-abh02t:1578_2": "vuttaṃ. “Tayo āhārā”ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa",
  "tika-abh02t:1578_3": "āhārakiccassa akaraṇato, na sabbena sabbaṃ gandharasānaṃ ojāya ca abhāvato. Iti visayino",
  "tika-abh02t:1578_4": "kiccassa ca abhāvena visayo, kiccavā ca dhammo na vutto. Yasmiñhi bhave visayī natthi,",
  "tika-abh02t:1578_5": "tasmiṃ taṃhetuko nippariyāyena visayassa āyatanabhāvo natthīti vijjamānassāpi avacanaṃ,",
  "tika-abh02t:1578_6": "yathā rūpabhave pathavītejovāyodhātūnaṃ phoṭṭhabbāyatanabhāvena. Yassa pana yattha",
  "tika-abh02t:1578_7": "vacanaṃ, tassa tattha visayīsabbhāvahetuko nippariyāyena āyatanabhāvo vutto diṭṭho",
  "tika-abh02t:1578_8": "yathā tattheva rūpāyatanassa. Yadi visayīsabbhāvahetuko visayassa nippariyāyena āyatanabhāvo,",
  "tika-abh02t:1578_9": "kathaṃ asaññasattānaṃ devānaṃ dve āyatanāni pātubhavantīti. Asaññasattānañhi cakkhāyatanaṃ",
  "tika-abh02t:1578_10": "natthi, acakkhāyatanabhāvena ca nesaṃ rūpāyatanaṃ aññesaṃ avisayoti? Nāyaṃ virodho.",
  "tika-abh02t:1578_11": "Yena adhippāyena rūpadhātuyaṃ saññīnaṃ gandhāyatanādīnaṃ avacanaṃ, tena rūpāyatanassāpi",
  "tika-abh02t:1578_12": "avacananti asaññīnaṃ ekaṃ āyatanaṃ vattabbaṃ. Yathāsakañhi indriyagocarabhāvāpekkhāya",
  "tika-abh02t:1578_13": "yesaṃ nippariyāyena āyatanabhāvo atthi, tesu niddisiyamānesu tadabhāvato rūpadhātuyaṃ",
  "tika-abh02t:1578_14": "saññīnaṃ gandhādike visuṃ āyatanabhāvena avatvā dhammasabhāvānativattanato, manoviññāṇassa",
  "tika-abh02t:1578_15": "ca visayabhāvūpagamanato dhammāyatanantogadhe katvā “pañcāyatanānī”ti pāḷiyaṃ vuttaṃ.",
  "tika-abh02t:1578_16": "Etadatthañhi “dhammāyatana”nti sāmaññato nāmakaraṇaṃ, piṭṭhivaṭṭakāni vā tāni katvā",
  "tika-abh02t:1578_17": "“pañcāyatanānī”ti vuttaṃ. Yena ca pana adhippāyena asaññīnaṃ rūpāyatanaṃ vuttaṃ,",
  "tika-abh02t:1578_18": "tena saññīnampi gandhādīnaṃ visuṃ gahaṇaṃ kātabbanti imassa nayassa dassanatthaṃ",
  "tika-abh02t:1578_19": "“asaññasattānaṃ devānaṃ dve āyatanāni pātubhavantī”ti vuttaṃ. Asatipi hi attano indriye",
  "tika-abh02t:1578_20": "rūpassa vaṇṇāyatanasabhāvātikkamo natthevāti taṃ rūpāyatanantveva vuccati. Iminā",
  "tika-abh02t:1578_21": "ca nayadassanena gandhādīni tīṇi pakkhipitvā saññīnaṃ aṭṭha āyatanāni, asaññīnaṃ",
  "tika-abh02t:1578_22": "pañcāti ayamattho dassito hoti. Evañcetaṃ sampaṭicchitabbaṃ. Aññathā rūpaloke phusitumasakkuṇeyyatāya",
  "tika-abh02t:1578_23": "pathavīādīnaṃ vacīghoso eva na siyā. Na hi paṭighaṭṭanānighaṃsamantarena saddappavatti",
  "tika-abh02t:1578_24": "atthi, na ca phusanasabhāvānaṃ katthaci aphusanasabhāvatā sakkā viññātuṃ. Phoṭṭhabbāyatanasaṅkhātassa",
  "tika-abh02t:1578_25": "ca bhūtattayassa abhāve rūpabhave rūpāyatanādīnampi sambhavo eva na siyā, tasmā phusituṃ",
  "tika-abh02t:1578_26": "sakkuṇeyyatāyapi pathavīādīnaṃ tattha kāyindriyābhāvena tesaṃ phoṭṭhabbabhāvo na",
  "tika-abh02t:1578_27": "vutto. Evañca katvā rūpadhātuyaṃ tesaṃ sappaṭighavacanañca samatthitaṃ hoti. Vuttañhi",
  "tika-abh02t:1578_28": "“asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā”tiādi.",
  "tika-abh02t:1578_29": "Paṭigho hettha bhūtattayassa kāyappasādaṃ pati taṃnissayabhūtaghaṭṭanadvārena abhimukhabhāvo,",
  "tika-abh02t:1578_30": "so ca phusituṃ asakkuṇeyyasabhāvassa ghaṭṭanāya abhāvato natthi. Nanu “dve āyatanānī”ti",
  "tika-abh02t:1578_31": "ettha pariyāyāyatanaṃ adhippetaṃ, atha kasmā gandhāyatanādīnipi gahetvā “pañcāyatanānī”ti",
  "tika-abh02t:1578_32": "na vuttanti? “Nayadassanavasena desanā pavattā”ti vuttovāyamattho. Atha vā tattha",
  "tika-abh02t:1578_33": "rūpāyatanasseva vacanaṃ kadāci aññabhūmikānaṃ pasādassa visayabhāvaṃ sandhāya, na",
  "tika-abh02t:1578_34": "pana itaresaṃ abhāvato. Nāpi pariyāyena gandhāyatanādīnaṃ āyatanasabhāvābhāvato.",
  "tika-abh02t:1578_35": "Asaññīnañhi rūpāyatanaṃ samānabhūmikānaṃ vehapphalānaṃ, uparibhūmikānañca suddhavāsānaṃ",
  "tika-abh02t:1578_36": "pasādassa visayabhāvaṃ gacchati, na pana gandharasāti tesaṃyeva tatthāvacanaṃ yuttaṃ.",
  "tika-abh02t:1578_37": "Kathāvatthumhi ca nippariyāyena gandhāyatanādīnaṃ atthibhāvaṃ paṭijānantaṃ sandhāya",
  "tika-abh02t:1578_38": "paṭisedho kato. Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na",
  "tika-abh02t:1578_39": "hoti, atthibhāvadīpanampi pana aññavacanaṃ natthevāti? Nayidamevaṃ aṭṭhakathāsu tattha",
  "tika-abh02t:1578_40": "nesaṃ atthibhāvassa niddhāretvā vuttattā. Yañhi aṭṭhakathāvacanaṃ pāḷiyā na virujjhati,",
  "tika-abh02t:1578_41": "taṃ pāḷi viya pamāṇabhūtaṃ agarahitāya ācariyaparamparāya yāvajjatanā āgatattā. Tattha",
  "tika-abh02t:1578_42": "siyā – yaṃ pāḷiyā na virujjhati aṭṭhakathāvacanaṃ, taṃ pamāṇaṃ. Idaṃ pana virujjhatīti?",
  "tika-abh02t:1578_43": "Nayidamevaṃ yathā na virujjhati, tathā paṭipāditattā. Cakkhādīnaṃ āyatanānaṃ, tannissayānañca",
  "tika-abh02t:1578_44": "viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "tika-abh02t:1578_45": "dhātubhāvadīpanato dhātubhāvassāpi nesaṃ avacanaṃ yujjati eva, tasmā yathā pāḷiyā",
  "tika-abh02t:1578_46": "avirodho hoti, tathā cakkhudasakādivasena aṭṭhakathāyaṃ rūpagaṇanā katāti na ettha",
  "tika-abh02t:1578_47": "dhammatāvilomanāsaṅkāya okāsoti veditabbaṃ.",
  "tika-abh02t:1579": "Eḷakassa jātakāle uṇṇā jātiuṇṇāti paṭhamo attho. Tato sukhumatarataṃ sandhāya “gabbhaṃ…pe… itipi vadantī”ti vuttaṃ. Sambhavanassa bhedo vā sambhavabhedo, pavattibhedoti attho.",
  "tika-abh02t:1580_0": "Rūpībrahmesūti adhikaraṇe bhummaṃ, opapātikayonikesūti niddhāraṇeti dassento “opapātikayonikehi",
  "tika-abh02t:1580_1": "rūpībrahme niddhāretī”ti āha. Tena “opapātikayonikesū”ti sāmaññato vuttarāsito “rūpībrahmesū”ti",
  "tika-abh02t:1580_2": "visesaṃ niddhāreti. Na sametīti na saṃsandati, virujjhatīti attho. Yāya pāḷiyā na",
  "tika-abh02t:1580_3": "sameti, taṃ dassento “dhammahadayavibhaṅge hī”tiādimāha.",
  "tika-abh02t:1581_0": "Ekādasāti paripuṇṇāyatanassa saddāyatanavajjāni ekādasāyatanāni. Kassaci dasāyatanānīti",
  "tika-abh02t:1581_1": "andhassa cakkhāyatanavajjāni. Kassaci aparāni dasāyatanānīti badhirassa sotāyatanavajjāni.",
  "tika-abh02t:1581_2": "Kassaci navāyatanānīti andhabadhirassa cakkhusotāyatanavajjāni. Kassaci sattāyatanānīti",
  "tika-abh02t:1581_3": "gabbhaseyyakassa rūpagandharasakāyaphoṭṭhabbamanodhammāyatanavasena vuttaṃ.",
  "tika-abh02t:1582_0": "“Na vuttaṃ aṭṭhāyatanāni pātubhavantī”ti idaṃ “na hi pāḷiyaṃ…pe… vuttā”ti etassa",
  "tika-abh02t:1582_1": "atthavivaraṇaṃ. Cakkhusotaghānavikalassa hi upapajjamānassa aṭṭheva āyatanāni siyunti.",
  "tika-abh02t:1582_2": "Sati ca aghānakupapattiyaṃ punapi “kassaci aparāni dasāyatanāni pātubhavantī”ti vattabbaṃ",
  "tika-abh02t:1582_3": "siyā. Tathā ca sati yathā andhabadhirassa vasena “kassaci navāyatanāni pātubhavantī”ti",
  "tika-abh02t:1582_4": "ekavāraṃ vuttaṃ, evaṃ andhāghānakassa, badhirāghānakassa ca vasena “kassaci aparāni",
  "tika-abh02t:1582_5": "navāyatanāni, kassaci aparāni navāyatanāni pātubhavantī”ti vattabbaṃ siyā, evaṃ na",
  "tika-abh02t:1582_6": "vuttanti imamatthaṃ dasseti “tathā…pe… na ca taṃ vutta”nti. Evaṃ dhātupātubhāvādipañhesūti",
  "tika-abh02t:1582_7": "“kassaci ekādasa dhātuyo pātubhavanti, kassaci dasa dhātuyo, kassaci aparā dasa dhātuyo,",
  "tika-abh02t:1582_8": "kassaci nava dhātuyo, kassaci satta dhātuyo pātubhavantī”ti evaṃ dhātupātubhāvapañho",
  "tika-abh02t:1582_9": "veditabbo. Ādi-saddena “kassaci cuddasindriyāni pātubhavantī”tiādi nayappavattā indriyapañhādayo saṅgahitā.",
  "tika-abh02t:1583_0": "Ettha ca yathā “sattati ukkaṃsato ca rūpānī”ti padaṃ “saṃsedajopapātīsū”ti ettha",
  "tika-abh02t:1583_1": "yonidvayavasena yojīyati, na evaṃ “avakaṃsato tiṃsā”ti idaṃ, idaṃ pana saṃsedajayonivaseneva",
  "tika-abh02t:1583_2": "yojetabbaṃ, ekayoganiddiṭṭhassāpi ekadeso sambandhaṃ labhatīti. Saṃsedajasseva ca",
  "tika-abh02t:1583_3": "jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni",
  "tika-abh02t:1583_4": "uppajjantīti vuttaṃ, na opapātikassāti ayamettha aṭṭhakathāya adhippāyo. Ye pana",
  "tika-abh02t:1583_5": "“opapātikassa jaccandha…pe… uppajjantīti mahāaṭṭhakathāyaṃ vutta”nti vadanti, taṃ",
  "tika-abh02t:1583_6": "na gahetabbaṃ. So hi pamādapāṭho. Evañca katvā āyatanayamakavaṇṇanāya “kāmadhātuyaṃ",
  "tika-abh02t:1583_7": "pana aghānako opapātiko natthi. Yadi bhaveyya, ‘kassaci aṭṭhāyatanāni pātubhavantī’ti",
  "tika-abh02t:1583_8": "vadeyyā”ti vakkhati. Apare panāhu “kassaci ekādasāyatanāni pātubhavanti, yāva ‘kassaci",
  "tika-abh02t:1583_9": "navāyatanānī’ti pāḷi opapātike sandhāya vuttā. Tasmā pubbenāparaṃ aṭṭhakathāyaṃ avirodho",
  "tika-abh02t:1583_10": "siddho hoti, tathā ca yathāvuttapāḷiyā ayamatthavaṇṇanā aññadatthu saṃsandati sametiyevā”ti.",
  "tika-abh02t:1583_11": "Yaṃ paneke vadanti “opapātikaggahaṇena saṃsedajāpi saṅgayhanti. Tathā hi dhammahadayavibhaṅge",
  "tika-abh02t:1583_12": "‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ uddese",
  "tika-abh02t:1583_13": "‘opapātikānaṃ petāna’ntiādinā opapātikaggahaṇameva kataṃ, na saṃsedajaggahaṇa”nti,",
  "tika-abh02t:1583_14": "taṃ paripuṇṇāyatanānaṃyeva saṃsedajānaṃ opapātikesu saṅgahaṇavasena vuttanti veditabbaṃ.",
  "tika-abh02t:1583_15": "Tathā hi vakkhati “saṃsedajayonikā paripuṇṇāyatanāparipuṇṇāyatanabhāvena opapātikasaṅgahaṃ",
  "tika-abh02t:1583_16": "katvā vuttā”ti “padhānāya vā yoniyā sabbaṃ paripuṇṇāyatanayoniṃ dassetuṃ ‘opapātikāna’nti",
  "tika-abh02t:1583_17": "vutta”nti ca. Aṭṭhakathāyaṃ pana yonidvayaṃ sarūpeneva pakāsetuṃ, saṃsedajayonivaseneva",
  "tika-abh02t:1583_18": "ca avakaṃsato pavattiṃ dassetuṃ opapātikayoniyā itaraṃ asaṅgahetvā “saṃsedajopapātīsū”ti",
  "tika-abh02t:1583_19": "vuttanti. Sabbaṃ taṃ vīmaṃsitvā gahetabbaṃ.",
  "tika-abh02t:1584_0": "Cutipaṭisandhīnanti anantarātītacutiyā, tadanantarāya missāmissabhedāya paṭisandhiyā.",
  "tika-abh02t:1584_1": "Khandhādīhīti khandhārammaṇagatihetuvedanāpītivitakkavicārehi. Mahaggataajjhattārammaṇāya",
  "tika-abh02t:1584_2": "mahaggataajjhattārammaṇā, amahaggatabahiddhārammaṇāya amahaggatabahiddhārammaṇāti",
  "tika-abh02t:1584_3": "evamādino arūpabhūmīsuyeva cutipaṭisandhīnaṃ bhedābhedavisesassa sambhavato “nayamukhamattaṃ",
  "tika-abh02t:1584_4": "dassetvā”ti vuttaṃ. Ekaccasugatīti mahaggatavajjasugati adhippetāti āha “rūpārūpāvacarāna”ntiādi.",
  "tika-abh02t:1584_5": "Keci pana “yathā mahaggatāvajjā, evaṃ uttarakurukavajjā”tipi vadanti. Ekaccasugaticutiyāti",
  "tika-abh02t:1584_6": "vuttasugaticutiyā. Yadipi “ayaṃ nāma duggatipaṭisandhi na hotī”ti niyamo natthi,",
  "tika-abh02t:1584_7": "desanā pana sotapatitā gatāti vadanti. Niyatabodhisattāpekkhāya vā evaṃ vuttaṃ. Tesañhi",
  "tika-abh02t:1584_8": "ekaccaduggatipaṭisandhi natthi avīciādīsu anupapajjanato. “Ekaccaduggaticutiyā”ti",
  "tika-abh02t:1584_9": "etthāpi iminā nayena attho veditabbo.",
  "tika-abh02t:1585_0": "Ekaccasugatipaṭisandhīti pana kāmāvacarasugatipaṭisandhi veditabbā. Sayamevāti attanā",
  "tika-abh02t:1585_1": "eva. “Bhedaviseso eva ca evaṃ vitthārena dassito”ti idaṃ “amahaggatabahiddhārammaṇāyā”tiādiṃ",
  "tika-abh02t:1585_2": "sandhāya vuttaṃ. “Catukkhandhāya…pe… paṭisandhi hotī”ti idaṃ pana abhedavisesadassanamevāti.",
  "tika-abh02t:1585_3": "Ekekasmiṃ bhedeti “amahaggatabahiddhārammaṇāyā”ti evamādike ekekasmiṃ bhāge. Tattha",
  "tika-abh02t:1585_4": "tatthevāti “amahaggatabahiddhārammaṇāya mahaggatabahiddhārammaṇā, amahaggatajjhattārammaṇāya",
  "tika-abh02t:1585_5": "mahaggatajjhattārammaṇā”tiādinā tasmiṃ tasmiṃ bhede, tattha tattheva vā bhavādike",
  "tika-abh02t:1585_6": "cavitvā upapajjantassa vasena cutipaṭisandhiyojanā veditabbā. Bhummatthe ayaṃ to-saddoti",
  "tika-abh02t:1585_7": "dassento “tato hetuṃ vināti tattha hetuṃ vinā”ti āha. Tassattho – tasmiṃ purimabhave",
  "tika-abh02t:1585_8": "nipphannaṃ avijjāsaṅkhārādikaṃ kāraṇaṃ vinā na hotīti.",
  "tika-abh02t:1586_0": "Atimandabhāvūpagamanaṃ sakiccāsamatthatā. Pañcadvārikaviññāṇavasena cuti paṭisiddhā,",
  "tika-abh02t:1586_1": "na tadanantaraviññāṇavasena. Svāyamattho “pañcannaṃ dvārāna”ntiādinā heṭṭhā aṭṭhakathāyamāgatoti",
  "tika-abh02t:1586_2": "āha “pañcadvārikaviññāṇānantarampi hi pubbe cuti dassitā”ti. Tattha yaṃ vattabbaṃ,",
  "tika-abh02t:1586_3": "taṃ heṭṭhā vuttameva. Cuticittena saddhiṃ cakkhāyatanādīnaṃ nirodho hotīti dassetuṃ",
  "tika-abh02t:1586_4": "“yamake cā”tiādi vuttaṃ. Pariṇatattāti paripākavasena pariyosānaṃ gatattāti adhippāyo.",
  "tika-abh02t:1586_5": "Phassādayo yathāvuttacetanāsahajātaphassādayo. Yathāupaṭṭhite kammādiārammaṇe anekavāraṃ",
  "tika-abh02t:1586_6": "uppattiyā santānassa abhisaṅkharaṇaṃ tattha paṭisandhiviññāṇapatiṭṭhānassa hetubhāvo.",
  "tika-abh02t:1587_0": "Santānavasena nippajjamānānaṃ namanādikiriyānaṃ ekasmiṃ paṭisandhiviññāṇeyeva atthasiddhīti",
  "tika-abh02t:1587_1": "dassento āha “namana…pe… dassetī”ti. Pathaviyaṃ sabalapayogehīti pathaviyā ādhāraṇabhūtāya",
  "tika-abh02t:1587_2": "attano balena payogena ca karaṇabhūtena.",
  "tika-abh02t:1588_0": "Saddahetukoti saddassa padhānādibhāvaṃ sandhāya vuttaṃ. Tādiso pabbatakucchiādipadesopi",
  "tika-abh02t:1588_1": "tassa hetuyeva. Padīpantarādīti ādi-saddena telavaṭṭiādike saṅgaṇhāti. Tato saddādippavattito",
  "tika-abh02t:1588_2": "pubbe abhāvā. Paṭighosādīnañhi saddādippavattito sati purimasiddhiyaṃ te saddādipaccayadesaṃ",
  "tika-abh02t:1588_3": "gaccheyyuṃ, na pana te atthīti vuttaṃ “tato pubbe abhāvā”ti. Upameyyepi evameva attho",
  "tika-abh02t:1588_4": "yojetabbo. Yathā ca hetudesaṃ na gacchati hetusamuppannaṃ, evaṃ tato nāgacchatīti",
  "tika-abh02t:1588_5": "āha “tasmā na…pe… āgata”nti. Te saddādayo paccayā etesanti tappaccayā. Vuttanayenāti",
  "tika-abh02t:1588_6": "upamāyaṃ vuttanayeneva. Purimabhavahetudese sannihitaṃ hutvā paṭisandhiviññāṇaṃ tato",
  "tika-abh02t:1588_7": "aññatra bhavantare taṃ upagantvā tappaccayaṃ na hotīti attho. Paccayato nibbattamānaṃ",
  "tika-abh02t:1588_8": "paccayuppannaṃ aññatra agantvā paccayadesaṃ anupagatameva hutvā nibbattatīti paṭhamo",
  "tika-abh02t:1588_9": "attho. Paṭhamaṃ paccayena samodhānagataṃ hutvā tato aññatra gantvā paccayuppannavatthubhāvaṃ",
  "tika-abh02t:1588_10": "nāpajjatīti dutiyo attho. Yathāsambhavanti yāya “na khīrato dadhi sambhūtaṃ siyā,",
  "tika-abh02t:1588_11": "na khīrasāmino dadhi siyā”ti ca khīradadhīsu ekantaṃ ekatāya nānatāya ca dosayojanā",
  "tika-abh02t:1588_12": "katā. Iminā nayena bījādīsu sabbahetūsu, aṅkurādīsu sabbahetusamuppannesu yathāsambhavaṃ",
  "tika-abh02t:1588_13": "hetuanurūpaṃ, hetusamupannānurūpañca dosayojanā kātabbā. Santānabaddhesu dhammesu",
  "tika-abh02t:1588_14": "ekantaekatāpaṭisedhena sassatagāhassa paṭisedhitattā vuttaṃ “sayaṃkataṃ sukhaṃ dukkhanti",
  "tika-abh02t:1588_15": "imaṃ diṭṭhiṃ nivāretī”ti. Tathā ekantanānatāpaṭisedhena ucchedagāho paṭisedhito hotīti",
  "tika-abh02t:1588_16": "āha “paraṃkataṃ sukhaṃ dukkhaṃ añño karoti, añño paṭisaṃvedetīti imaṃ diṭṭhiṃ nivāretī”ti.",
  "tika-abh02t:1588_17": "Tena katanāso, akatāgamo ca nivattito hotīti adhiccasamuppannadiṭṭhinivāraṇeneva",
  "tika-abh02t:1588_18": "niyatisabhāvavādapaṭisedhopi katoti daṭṭhabbaṃ.",
  "tika-abh02t:1589": "Tatthāti aṅkurādippabandhasaṅkhāte bhūtupādārūpasantāne. Tanti vijjāpāṭavādi. Aññassāti bālakāle katavijjāpariyāpuṇanādito aññassa. Saṅkhārato añño taṇhādiko aññapaccayo.",
  "tika-abh02t:1590": "Niyyātanādi eva phalaṃ niyyātanādiphalaṃ, aphalitaṃ niyyātanādiphalaṃ etassāti aphali…pe… phalaṃ, yathāvuttakiriyākaraṇaṃ.",
  "tika-abh02t:1591_0": "Piṇḍavasenāti akatāvayavavibhāgassa samudāyassa vasena. Sabbatthāti puññābhisaṅkhārādike",
  "tika-abh02t:1591_1": "sabbasmiṃ paccayadhamme, paṭisandhibhede vā paccayuppannadhamme. Balavakammassa vasena",
  "tika-abh02t:1591_2": "yojetabbo. Bhuso nissayo hi upanissayo. “Avisesenā”ti vuttepi kāmāvacarapuññābhisaṅkhāro",
  "tika-abh02t:1591_3": "cakkhuviññāṇādīnaṃ pañcannaṃ pavatte, itaro paṭhamajjhānavipākādīnaṃ pavatte ca paṭisandhiyañca",
  "tika-abh02t:1591_4": "paccayo hotīti pākaṭoyamatthoti taṃ avibhajitvā “sabbapuññābhisaṅkhāraṃ saha saṅgaṇhāti”cceva",
  "tika-abh02t:1591_5": "vuttaṃ. Dvādasākusalacetanābhedoti nayidaṃ samāsapadaṃ, sandhivasena panetaṃ vuttaṃ.",
  "tika-abh02t:1591_6": "Dvādasāti ca bhummatthe paccattavacanaṃ, dvādasasu akusalacetanāsu. Akusalacetanābhedoti",
  "tika-abh02t:1591_7": "ekādasākusalacetanāpabhedo, dvādasākusalacetanāpabhedo cāti attho veditabbo. Evañhi",
  "tika-abh02t:1591_8": "sati na ettha kiñci vicāretabbaṃ heṭṭhā vitthāritattā. Keci pana “dvādasākusalacetanābhedoti",
  "tika-abh02t:1591_9": "idaṃ ‘channaṃ pavatte’tiādinā yojetabba”nti vadanti, tesaṃ matena uddhaccacetanāya",
  "tika-abh02t:1591_10": "gahaṇe payojanaṃ vicāretabbameva paṭisandhiyāpi paccayabhāvassa vuttattā. Ekassāti",
  "tika-abh02t:1591_11": "ettha eva-saddo luttaniddiṭṭhoti āha “ekasseva paccayabhāvaniyamo”ti. Milātamālādīnanti",
  "tika-abh02t:1591_12": "milātamālakiliṭṭhavatthādīnaṃ. Manopadosikānaṃ tadaññavatthūnampi aniṭṭhatā kathaṃ",
  "tika-abh02t:1591_13": "na siyā, siyā evāti adhippāyo. Aṭṭhakathāyaṃ pana pacuratābhāvato taṃ anāmasitvā",
  "tika-abh02t:1591_14": "“tathā kāmāvacaradevalokepī”ti vuttaṃ. Keci pana “devaloke aniṭṭhaṃ nāma parikappanavasena,",
  "tika-abh02t:1591_15": "sabhāvato pana tatthuppannaṃ iṭṭhamevā”ti vadanti.",
  "tika-abh02t:1592_0": "“Ekūnatiṃsacetanābhedampī”ti iminā uddhaccacetanāyapi pavattivipākadāyitaṃ anujānāti,",
  "tika-abh02t:1592_1": "aṭṭhakathāadhippāyavasena vā evamāha. Pañcadasannaṃ ahetukavipākaviññāṇānaṃ pañcaṭṭhānāni",
  "tika-abh02t:1592_2": "dve apanetvā avasesānaṃ terasannaṃ. Dve dve cakkhusotasampaṭicchanaviññāṇāni, tīṇi",
  "tika-abh02t:1592_3": "santīraṇānīti navannaṃ. Ekadesapaccayabhāvenāti ekadesassa vīsaticetanābhedassa kāmāvacaracittasaṅkhārassa",
  "tika-abh02t:1592_4": "paccayabhāvena ekūnatiṃsacetanābhedo samudāyo vutto. Svevāti avayavagatenāpi visesena",
  "tika-abh02t:1592_5": "samudāyo voharīyati yathā “alaṅkato rājakumāro”ti.",
  "tika-abh02t:1593_0": "Yatthāti pañcavokārabhavaṃ sandhāyāha. Tattha hi “kāmāvacarasugatiyaṃ tāva ṭhitassā”tiādinā",
  "tika-abh02t:1593_1": "paṭisandhiyaṃ pavattiyañca vipākassa vitthārappakāsanaṃ kataṃ. Catutthajjhānabhūmīti",
  "tika-abh02t:1593_2": "vehapphalabhūmiṃ vadati. Tenāha “asaññāruppavajjā”ti. Catutthajjhānameva hi bhāvanāvisesappavattaṃ",
  "tika-abh02t:1593_3": "asaññabhūmiṃ āruppabhūmiñca nipphādeti, catukkanayavasena vā saṃvaṇṇanā vuttāti veditabbā.",
  "tika-abh02t:1593_4": "Aṭṭha mahāvipākā, parittavipākesu pacchimo, pañca rūpāvacaravipākāti evaṃ cuddasannaṃ.",
  "tika-abh02t:1593_5": "Sattannanti sesānaṃ parittavipākānaṃyeva sattannaṃ.",
  "tika-abh02t:1594_0": "Bhavādayoti bhavayonigatisattāvāse. Tiṇṇaṃ viññāṇānanti purimānaṃ tiṇṇaṃ āruppavipākaviññāṇānaṃ.",
  "tika-abh02t:1594_1": "Tīsūti pañcamādīsu tīsu viññāṇaṭṭhitīsu. Vuttanayenāti “kāmabhave pana duggatiyaṃ",
  "tika-abh02t:1594_2": "aṭṭhannampi parittavipākaviññāṇānaṃ tatheva paccayo pavatte, no paṭisandhiya”ntiādinā vuttanayeneva.",
  "tika-abh02t:1595": "Viññāṇapadaniddesavaṇṇanā niṭṭhitā.",
  "tika-abh02t:1596": "Nāmarūpapadaniddesavaṇṇanā",
  "tika-abh02t:1597_0": "228. Yadipi suttante abhidhamme ca paṭiccasamuppādaniddese rūpapadassa desanābhedo",
  "tika-abh02t:1597_1": "natthi, abhidhamme pana “sabbaṃ rūpaṃ na hetū”tiādinā suttantato tassa desanābhedo",
  "tika-abh02t:1597_2": "atthevāti āha “suttantā…pe… bhedo”ti. Saṅkhyeyyesu paricchedato gahitesu atthasiddho",
  "tika-abh02t:1597_3": "tattha saṅkhyāparicchedoti vuttaṃ “atthato pana vuttameva hotī”ti.",
  "tika-abh02t:1598_0": "Opapātikasattesūti vā sāmaññato sabbe opapātikā vuttā. Tesu brahmakāyikādiggahaṇena",
  "tika-abh02t:1598_1": "rūpāvacarāva vuttāti tadaññe sandhāya sesaopapātikānanti sesaggahaṇaṃ sātthakameva.",
  "tika-abh02t:1598_2": "Vuttanayenāti “dve vā tayo vā dasakā, omato ādinā sahā”tiādinā rūpamissakaviññāṇe vuttanayena.",
  "tika-abh02t:1599_0": "“Dve santatisīsānī”ti ārabbha yāva “satta santatisīsānī”ti ettakaṃ aṭṭhakathāpāṭhaṃ",
  "tika-abh02t:1599_1": "sandhāya vuttaṃ “sattakapariyosāna”nti. Ekekacittakkhaṇe tikkhattuṃ rūpuppattiṃ ananujānanto",
  "tika-abh02t:1599_2": "āha “iminādhippāyenā”ti. Cittassa uppādakkhaṇeyeva sabbaṃ rūpaṃ uppajjatīti hi attano adhippāyo.",
  "tika-abh02t:1600_0": "“Rūpājanakakammaja”nti idaṃ bhūtakathanamattaṃ daṭṭhabbaṃ pañcaviññāṇānaṃ ataṃsabhāvatābhāvā.",
  "tika-abh02t:1600_1": "Rūpājanakakammajanti vā cuticittaṃ sandhāya vuttaṃ. Paṭisandhicittaṃ pana “pavattiya”nti",
  "tika-abh02t:1600_2": "imināva nivattitaṃ. “Sabbesampi cuticittaṃ rūpaṃ na samuṭṭhāpetī”ti aṭṭhasālinīṭīkāyaṃ",
  "tika-abh02t:1600_3": "vuttovāyamattho. Pañcaviññāṇakkhaṇe tappaccayā rūpuppattiyā abhāvena vuttaṃ “pañcaviññāṇappavattikālaṃ",
  "tika-abh02t:1600_4": "sandhāyā”ti. Tatthāpi asahajātaviññāṇapaccayā attheva rūpuppattīti āha “sahajātaviññāṇapaccayañcā”ti.",
  "tika-abh02t:1600_5": "Bhavaṅgādīti bhavaṅgasampaṭicchanasantīraṇatadārammaṇāni. Aññenāti yathāvuttakammaviññāṇato",
  "tika-abh02t:1600_6": "aññena abhisaṅkhāraviññāṇena. Rūpameva hi kusalākusalakiriyacittappavattikkhaṇe abhisaṅkhāraviññāṇapaccayā",
  "tika-abh02t:1600_7": "uppajjati, na nāmaṃ bhavaṅgaṃ. Taṃjanakenāti bhavaṅgādijanakena. Kammaviññāṇappaccayā",
  "tika-abh02t:1600_8": "vipākacittappavattikāle vipākanāmassa kammasamuṭṭhānarūpassa ca vasena. Sahajātaviññāṇapaccayā",
  "tika-abh02t:1600_9": "pana itaracittappavattikālepi vipāko vipākanāmavasena, cittasamuṭṭhānarūpavasena",
  "tika-abh02t:1600_10": "ca nāmarūpassa sambhavo dassetabboti āha “sahajāta…pe… yojetabba”nti. Rūpasaddena",
  "tika-abh02t:1600_11": "ca attano ekadesenāti sambandho. “Sarūpānaṃ ekadeso ekavibhattiya”nti (pāṇinī 1.2.64)",
  "tika-abh02t:1600_12": "saddalakkhaṇaṃ sandhāyāha “sarūpānaṃ ekadeso”ti. Icchito hi ekadesarūpānampi ekadeso",
  "tika-abh02t:1600_13": "yathā “nidassitavipakkhehī”ti. Nidassito ca nidassitavipakkho ca nidassitavipakkhoti",
  "tika-abh02t:1600_14": "ayañhettha attho. “Ṭhāna”nti iminā sesasaddassa atthaṃ vadati. Sarūpena ṭhapanañhi idha sesanaṃ.",
  "tika-abh02t:1601_0": "Yaṃ-taṃ-saddānaṃ abyabhicāritasambandhattā avuttampi tato-saddaṃ ānetvā āha “tato",
  "tika-abh02t:1601_1": "yuttameva idanti yojetabba”nti. Vipākassa ajanakaṃ vipākājanakaṃ, nissandaphalamattadāyakakammaṃ,",
  "tika-abh02t:1601_2": "taṃ samuṭṭhānaṃ etassāti vipākājanakakammasamuṭṭhānaṃ. Vuttanayenāti “vatthukāyavasena",
  "tika-abh02t:1601_3": "rūpato dve santatisīsāni, tayo ca arūpino khandhā”tiādinā vuttena nayena. Ubhayanti nāmaṃ rūpañca.",
  "tika-abh02t:1602": "Kammārammaṇapaṭisandhiādikāleti ettha ādi-saddena sammasanādikālasaṅgaho daṭṭhabbo. Tanti abhisaṅkhāraviññāṇaṃ.",
  "tika-abh02t:1603_0": "Yadipi “atthi rūpaṃ cittasamuṭṭhāna”ntiādivacanato rūpassapi viññāṇapaccayatā suttato",
  "tika-abh02t:1603_1": "jānitabbā, viññāṇasannissitā iṭṭhānubhavanādayo tasmiṃ sati sabbhāvato, asati ca",
  "tika-abh02t:1603_2": "abhāvato yathā saddheyyādivatthumhi saddhādayoti nāmassapi yuttito viññāṇapaccayatā",
  "tika-abh02t:1603_3": "siddhā, aṭṭhakathāyaṃ pana vuttamatthaṃ dassento “suttato nāmaṃ…pe… jānitabba”nti",
  "tika-abh02t:1603_4": "āha. Yāvadeva paccayapaccayuppannadhammamattatāvibhāvanamukhena aviparītato pavattinivattisandassanaṃ",
  "tika-abh02t:1603_5": "paṭiccasamuppādadesanā, tāvadeva ca dhammacakkappavattananti dassento “yasmā”tiādimāha.",
  "tika-abh02t:1603_6": "Yasmā pana pavattinivattivibhāvanato saccadesanāva paccayākāradesanā, saccadesanā",
  "tika-abh02t:1603_7": "ca dhammacakkappavattanaṃ. Yathāha “idaṃ dukkhanti me bhikkhave…pe… bārāṇasiyaṃ isipatane",
  "tika-abh02t:1603_8": "migadāye anuttaraṃ dhammacakkaṃ pavattita”ntiādi, tasmā “viññāṇapaccayā nāmarūpa”nti",
  "tika-abh02t:1603_9": "padassa saccadesanābhāvadīpanena dhammacakkappavattanabhāvaṃ dassetuṃ “nāmarūpamattatāvacaneneva vā”tiādi vuttaṃ.",
  "tika-abh02t:1604": "Nāmarūpapadaniddesavaṇṇanā niṭṭhitā.",
  "tika-abh02t:1605": "Saḷāyatanapadaniddesavaṇṇanā",
  "tika-abh02t:1606_0": "229. Yathāsambhavanti sambhavānurūpaṃ. Tena catunnaṃ tāva bhūtānaṃ sahajātanissayaatthiavigatavasena",
  "tika-abh02t:1606_1": "cakkhāyatanādīnaṃ pañcannaṃ paccayabhāvo, vatthūsu pana hadayavatthuno chaṭṭhāyatanassa",
  "tika-abh02t:1606_2": "paṭisandhiyaṃ sahajātanissayaaññamaññavippayuttaatthiavigatavasena, pavattiyaṃ yasmā",
  "tika-abh02t:1606_3": "anantaracittena saddhiṃ uppannameva vatthu ṭhitippattiyā balavabhāvena tassa nissayo",
  "tika-abh02t:1606_4": "bhavituṃ sakkoti, na sahajātaṃ, tasmā purejātanissayavippayuttaatthiavigatavasena.",
  "tika-abh02t:1606_5": "Itaravatthūnaṃ pañcaviññāṇasaṅkhātassa chaṭṭhāyatanassa indriyapaccayavasena ca,",
  "tika-abh02t:1606_6": "jīvitassa indriyaatthiavigatavasena paccayabhāvo vuttoti daṭṭhabbo. Ekappakārenevāti",
  "tika-abh02t:1606_7": "yathā cakkhādīnaṃ manāyatanassa paṭiniyatadassanādikiccānuvidhānato niyato ekappakāreneva",
  "tika-abh02t:1606_8": "paccayabhāvo, na evaṃ rūpāyatanādīnaṃ, tesaṃ pana rūpārammaṇādinā pakārantarena tassa",
  "tika-abh02t:1606_9": "paccayabhāvoti “aniyamato”ti vuttaṃ. Keci pana “niyamato”ti padaṃ “sasantatipariyāpanna”nti",
  "tika-abh02t:1606_10": "iminā sambandhitvā atthaṃ vadanti “ekantena sasantatipariyāpanna”nti.",
  "tika-abh02t:1607_0": "“Chaṭṭhāyatanañca manāyatanañca chaṭṭhāyatana”nti iminā viggahena atthato, itarehi",
  "tika-abh02t:1607_1": "dvīhi saddatopi atthatopi sarūpataṃ dasseti. “Cakkhādīhi saha ‘saḷāyatana’nti vutta”nti",
  "tika-abh02t:1607_2": "vuttanayena ekasesaṃ katvā manāyatanaṃ cakkhādīhi saddhiṃ “saḷāyatana”nti pāḷiyaṃ",
  "tika-abh02t:1607_3": "vuttaṃ “nāmarūpapaccayā saḷāyatana”nti. Yathāvuttoti “chaṭṭhāyatanañca manāyatanañcā”tiādinā",
  "tika-abh02t:1607_4": "attanā vuttappakāro. Sabbatthāti nāmarūpasaddena saḷāyatanasaddena ca saddasarūpatāsu,",
  "tika-abh02t:1607_5": "atthasarūpatāsu vā. Yadi suttantabhājanīye vipākachaṭṭhāyatanameva adhippetaṃ, atha",
  "tika-abh02t:1607_6": "kasmā “itaraṃ panā”tiādi vuttaṃ. Avipākañhi tattha itaranti adhippetanti codanaṃ",
  "tika-abh02t:1607_7": "sandhāyāha “paccayanaye panā”tiādi.",
  "tika-abh02t:1608_0": "Sahajātādīsu hetuāhārindriyapaccaye pakkhipitvā dasadhā, tato ekaṃ apanetvā navadhā,",
  "tika-abh02t:1608_1": "tato ekaṃ apanetvā aṭṭhadhā paccayabhāvo veditabbo. Evamettha sādhāraṇavasena avakaṃso,",
  "tika-abh02t:1608_2": "hetuādiasādhāraṇavasena ukkaṃsoti jhānādīnampi vasena veditabbo.",
  "tika-abh02t:1609": "Paṭisandhiyaṃ arūpadhammā kammajarūpassa uppādakkhaṇe paccayā hontīti “pavatte”ti viseseti. “Pacchājātavippayuttādayo evā”ti niyamena sahajātapurejātavippayuttādayo nivatteti.",
  "tika-abh02t:1610_0": "“Avasesamanāyatanassā”ti avasesaggahaṇampi pakaraṇato visiṭṭhavisayamevāti dassetuṃ",
  "tika-abh02t:1610_1": "“pañcakkhandhabhave”tiādimāha, yato aṭṭhakathāyaṃ “vatthurūpa”ntiādi vuttaṃ. Yathāsambhavaṃ",
  "tika-abh02t:1610_2": "yojetabboti nāmarūpassa paṭisandhiyaṃ sahajātaaññamaññanissayaatthiavigatādipaccayabhāvo",
  "tika-abh02t:1610_3": "sahajātādisādhāraṇapaccayabhāvo, sampayuttavipākahetuāhārindriyādipaccayabhāvo sampayuttādiasādhāraṇapaccayabhāvo",
  "tika-abh02t:1610_4": "nāmassa, rūpassa pana vippayuttapaccayabhāvo yojetabbo.",
  "tika-abh02t:1611": "Saḷāyatanapadaniddesavaṇṇanā niṭṭhitā.",
  "tika-abh02t:1612": "Phassapadaniddesavaṇṇanā",
  "tika-abh02t:1613_0": "230. Tadabhedavasenāti tassa phassassa abhedavasena, phassabhāvasāmaññenāti attho.",
  "tika-abh02t:1613_1": "Na yuttaṃ ekasseva vacanaṃ. Aññassāpīti yathāvuttato aññassāpi. Sabbāyatanato hi",
  "tika-abh02t:1613_2": "ekassa phassassa asambhavacodanāyaṃ tappasaṅgena ekāyatanato anekassāpi sambhavo",
  "tika-abh02t:1613_3": "natthīti codanā “īdisī dhammatā natthī”ti ñāpanatthāti dasseti “aññassāpī”tiādinā.",
  "tika-abh02t:1613_4": "Nidassanavasenāti udāharaṇadassanavasena. Ekaphassassa sambhavatoti kāraṇāpadeso.",
  "tika-abh02t:1613_5": "Ekaphassasambhavassa labbhamānattā “saḷāyatanapaccayā phasso”ti bhagavatā vuttanti",
  "tika-abh02t:1613_6": "parihāraṃ dassentoti yojanā. Sesesūti ekantiādīsu. Navadhā paccayatte ekaṃ vipākamanāyatanaṃ",
  "tika-abh02t:1613_7": "vibhāvaye. Tathā cāti ārammaṇapurejātaatthiavigatavasena. Yvāyaṃ paccayabhāvo yādisānaṃ",
  "tika-abh02t:1613_8": "hoti, taṃ dassetuṃ “paccuppannāni…pe… sandhāya vutta”nti āha. Atītānāgatakālavimuttānampi",
  "tika-abh02t:1613_9": "ārammaṇamattatāya sambhavato āha “ārammaṇa…pe… sandhāya vutta”nti. Tattha tanti rūpāyatanādiṃ.",
  "tika-abh02t:1614": "Phassapadaniddesavaṇṇanā niṭṭhitā.",
  "tika-abh02t:1615": "Vedanāpadaniddesavaṇṇanā",
  "tika-abh02t:1616_0": "231. Anantarādīhīti anantarasamanantarūpanissayanatthivigatapaccayehi. Upanissayeti",
  "tika-abh02t:1616_1": "anantarūpanissaye. Anantarasamanantarapaccayā hi anantaratāvaseneva anantarūpanissaye",
  "tika-abh02t:1616_2": "antogadhā. Natthivigatapaccayā pana anantarasamanantarapaccayadhammānaṃyeva tathābhāvato",
  "tika-abh02t:1616_3": "tadantogadhā. Tassāti upanissayassa.",
  "tika-abh02t:1617_0": "Sabbassāti vipākassa, avipākassa ca. Paṭisandhibhavaṅgacuticittasampayuttāya hi vedanāya",
  "tika-abh02t:1617_1": "sahajātamanosamphasso vuttanayena aṭṭhadhā paccayo hoti. Anantaro anantarādinā, anānantaro",
  "tika-abh02t:1617_2": "upanissayavaseneva paccayo hoti. Sambhavadassanañcetaṃ, na tāsaṃ manodvārikabhāvadassananti daṭṭhabbaṃ.",
  "tika-abh02t:1618": "Vedanāpadaniddesavaṇṇanā niṭṭhitā.",
  "tika-abh02t:1619": "Taṇhāpadaniddesavaṇṇanā",
  "tika-abh02t:1620": "232. Yathā ca rasāyanajāni ojājīvitāni, evaṃ taṃnimittaṃ sukhaṃ, tadapaneyyaṃ jarādidukkhañca dhammārammaṇabhāvena yojetabbaṃ.",
  "tika-abh02t:1621_0": "Kammaphalābhipatthanāvasena sattā kammānipi āyūhantīti sātisayaṃ taṇhāya vipākavedanā",
  "tika-abh02t:1621_1": "upanissayo, na tathā itarāti āha “vipākā visesena…pe… avisesena itarā cā”ti. Itarāti",
  "tika-abh02t:1621_2": "avipākāti attho. “Sukhamicceva bhāsitā”ti idaṃ iṭṭhasabhāvaṃyeva upekkhaṃ sandhāya",
  "tika-abh02t:1621_3": "vuttaṃ, na aniṭṭhasabhāvaṃ. Tenāha “upekkhā panā”tiādi. Sabbassāti avītarāgassa vītarāgassa",
  "tika-abh02t:1621_4": "ca vedanāvato puggalassa.",
  "tika-abh02t:1622": "Vedanāpaccayā evāti ayaṃ niyamo niyamantaranivattanaparoti nāssa paccayantaranivattanatthatā daṭṭhabbā. Etena paccayuppannantarapaṭikkhepopi nivattito hoti.",
  "tika-abh02t:1623": "Taṇhāpadaniddesavaṇṇanā niṭṭhitā.",
  "tika-abh02t:1624": "Upādānapadaniddesavaṇṇanā",
  "tika-abh02t:1625_0": "233. Purimadiṭṭhinti “sassato attā”ti pageva abhiniviṭṭhaṃ sassatagāhaṃ sandhāya",
  "tika-abh02t:1625_1": "vuttaṃ. Tenāha “attaggahaṇaṃ…pe… daṭṭhabba”nti. Upādiyamānanti gaṇhantaṃ. Lokoti",
  "tika-abh02t:1625_2": "vā gahaṇanti yaṃ “loko sassato”ti gahaṇaṃ, sā diṭṭhīti attho. Tenāha “diṭṭhupādānabhūta”nti.",
  "tika-abh02t:1625_3": "“Dhammasaṅkhepa…pe… diṭṭhimattamevā”ti idaṃ byavahitānaṃ padānaṃ sambandhadassanaṃ.",
  "tika-abh02t:1625_4": "Tattha saṅkhepato taṇhādaḷhattaṃ, saṅkhepato diṭṭhimattameva cattāri upādānānīti",
  "tika-abh02t:1625_5": "adhippāyo. Dhammasaṅkhepavitthāratoti samudāyabhūtato dhammasaṅkhepavitthārato tadavayavabhūtaṃ",
  "tika-abh02t:1625_6": "saṅkhepaṃ vitthārañca niddhāreti.",
  "tika-abh02t:1626_0": "Sassatagāhapubbaṅgamo, ucchedagāhapubbaṅgamo ca attagāhoti yojanā. Tesanti yathāvuttasassatucchedagāhānaṃ",
  "tika-abh02t:1626_1": "mūlabhāvena vidhāyakattā sāmibhūto. Ādinā vāti “paṭhamaṃ attavādupādāna”ntiādinā vā vākyena.",
  "tika-abh02t:1627_0": "Yena bhavassādena gadhitacitto bhavanibbattakaṃ kammaṃ katvā upapanno, sā bhavanikanti",
  "tika-abh02t:1627_1": "santāne cirānubandhā abhiṇhuppattikā upapannamattassa uppajjatīti āha “yadipi…pe…",
  "tika-abh02t:1627_2": "pavattitabbattā”ti. Arahattamaggavajjhattā bhavarāgassapi kāmupādānabhāvo atthevāti",
  "tika-abh02t:1627_3": "āha “taṇhādaḷhattaṃ na hotīti maññamāno”ti. Bhavarāgopi hi savisaye daḷhaṃ pavattatīti.",
  "tika-abh02t:1627_4": "Sabbāpi taṇhā kāmupādānanti etthāpi tassa arahattamaggavajjhatā vuttāti ānetvā yojetabbaṃ.",
  "tika-abh02t:1628_0": "Uppattiṭṭhānabhūtā na ārammaṇabhūtāti adhippāyo. Tenāti khandhānaṃ ālayabhāvena.",
  "tika-abh02t:1628_1": "Ārammaṇānantarapakatūpanissayāti ārammaṇūpanissayaanantarūpanissayapakatūpanissayā.",
  "tika-abh02t:1628_2": "Anantarapaccayādīnanti anantarasamanantaraārammaṇapaccayādīnaṃ.",
  "tika-abh02t:1629": "Upādānapadaniddesavaṇṇanā niṭṭhitā.",
  "tika-abh02t:1630": "Bhavapadaniddesavaṇṇanā",
  "tika-abh02t:1631": "234. “Bhavatī”ti idaṃ upapattibhavanibbacanaṃ. Dvayassāti kammupapattibhavadvayassa. Nipphādanaphalaṃ phalassa uppādanasamatthatā. Nibbattanaṃ nipphādanaṃ.",
  "tika-abh02t:1632_0": "“Bhagavaṃmūlakā”ti viya “saññāvaṃbhavo”ti vattabbe atthi-atthe vā vaṃ-saddo luttaniddiṭṭhoti",
  "tika-abh02t:1632_1": "āha “saññābhavo”ti. Tassa vā attheti tassa vantusaddassa atthe, atthi-attheti attho.",
  "tika-abh02t:1632_2": "Akāraṃ katvāti yathā “pītisukhaṃ assa atthī”ti atthe akāraṃ katvā uppādetvā jhānaṃ",
  "tika-abh02t:1632_3": "pītisukhanti vuccati, evaṃ saññā assa atthīti sañño, bhavo, sova saññabhavo. Ekasminti",
  "tika-abh02t:1632_4": "rūpakkhandhe eva. Pavattattāti pavattakapavattanaṭṭhānānaṃ abhedepi upacāravasena",
  "tika-abh02t:1632_5": "bhinnaṃ viya katvā dasseti.",
  "tika-abh02t:1633_0": "Kammasaṅkhātatanti “kamma”nti vattabbataṃ, kammakoṭṭhāsataṃ vā. “Cetanāhaṃ, bhikkhave,",
  "tika-abh02t:1633_1": "kammaṃ vadāmī”tiādinā suttepi cetanāya kammabhāvo āgatova. Nippariyāyena pana cetanāva",
  "tika-abh02t:1633_2": "kammabhavoti vuttamatthaṃ abhidhammapāḷiyāva sādhento “vuttañhī”tiādimāha. Imāya",
  "tika-abh02t:1633_3": "hi vedanāsaññāviññāṇakkhandhehi, manāyatanamanoviññāṇadhātūhi, saṅkhārakkhandhadhammāyatanadhammadhātuekadesena",
  "tika-abh02t:1633_4": "ca kammabhavassa sampayuttataṃ vadantiyā dhātukathāpāḷiyā tassa cetanābhāvo dīpitoti.",
  "tika-abh02t:1634_0": "Dhammabhedatoti cetanācetanāsampayuttabhāvena, kusalākusalābyākatabhāvena ca dhammavibhāgato.",
  "tika-abh02t:1634_1": "“Punavacana”nti imināva punaruttidosāpatti paṭiññātāti parassa āsaṅkaṃ dassento “sātthakamevidaṃ",
  "tika-abh02t:1634_2": "punavacananti etaṃ na yuttanti ce”ti āha. Bhavekadesabhāvenāti kammabhavassa ekadesattā",
  "tika-abh02t:1634_3": "saṅkhārānaṃ. Tena yesaṃ dhammānaṃ samudāyo bhavo vutto, tadekadesā saṅkhārā, samudāyekadesā",
  "tika-abh02t:1634_4": "ca atthato bhinnā evāti vuttamevetanti dasseti. Puna yathāvuttameva bhedaṃ manasi",
  "tika-abh02t:1634_5": "katvā atthato punavacanābhāvaṃ dassento “parena vā”tiādimāha.",
  "tika-abh02t:1635": "Antogadheti kāmabhavādiantogadhe saññābhavādike. Kāmabhavādiketi kāmarūpārūpabhave.",
  "tika-abh02t:1636": "Upādānabhedanti kāmupādānādiupādānavisesaṃ.",
  "tika-abh02t:1637_0": "Tenāti sīlabbatupādānena. Vakkhamānenāti “idaṃ sīlabbataṃ nāmā”tiādinā aṭṭhakathāyaṃ",
  "tika-abh02t:1637_1": "vakkhamānena pakārena. Purāṇaṃ brahmaṇḍaliṅgakhandapurāṇādi. “Setavadhayajjaṃ ārabhate",
  "tika-abh02t:1637_2": "bhūtikāmo”tiādinā pasumāraṇavidhānayutto yaññavidhi pasubandhavidhi.",
  "tika-abh02t:1638": "Attano suddhimaggaparāmāsamattattā sīlabbatupādānassa attavādupādānanimittaṃ vuttaṃ.",
  "tika-abh02t:1639_0": "Maggapaccayā honti micchāniyyānasabhāvattā. Anantarassa pana kāmakammabhavassa anantarasamanantaraanantarūpanissayanatthivigatāsevanapaccayehi",
  "tika-abh02t:1639_1": "upādānassa paccayabhāvo pākaṭoyevāti na vutto.",
  "tika-abh02t:1640": "Bhavapadaniddesavaṇṇanā niṭṭhitā.",
  "tika-abh02t:1641": "Jātijarāmaraṇādipadaniddesavaṇṇanā",
  "tika-abh02t:1642_0": "235. Upapattibhavuppattīti upapattibhave, upapattibhavabhāvena vā upādinnakkhandhānaṃ",
  "tika-abh02t:1642_1": "uppatti. Jāyamānassa khandhassa. Jāti nibbattivikāro. Upapattibhavopi jātiyā paccayo.",
  "tika-abh02t:1642_2": "Kasmā? Upapattibhave asati jātiyā abhāvāti yojanā. “Jāyamānarūpapadaṭṭhānatā”tiādināpi",
  "tika-abh02t:1642_3": "tassa jātiyā paccayabhāvaṃyeva vibhāveti.",
  "tika-abh02t:1643": "Satipi sukkasoṇitādike pitugatavisesādikāraṇe bāhire paccaye tassa pana aniyatattā, hīnapaṇītādivisesassa ca adhippetattā vuttaṃ “ajjhatta…pe… abhāvā”ti.",
  "tika-abh02t:1644": "Jātijarāmaraṇādipadaniddesavaṇṇanā niṭṭhitā.",
  "tika-abh02t:1645": "Bhavacakkakathāvaṇṇanā",
  "tika-abh02t:1646": "242. Sambandhaṃ itaṃ gatanti samitaṃ. Tenāha “saṅgata”nti.",
  "tika-abh02t:1647_0": "Bhavacchando bhavarāgo. Tassāruppakathāsavananti tassa bālabhāvassa ayuttakāritāya",
  "tika-abh02t:1647_1": "anucchavikakathāsavanaṃ. Etena parūpavādahetukādidukkhaṃ dasseti, “kammakāraṇādassana”nti",
  "tika-abh02t:1647_2": "iminā daṇḍahetukaṃ, itarena duggatinibbattihetukaṃ. Gamentīti ñāpenti. Phalenāpi",
  "tika-abh02t:1647_3": "hi abyabhicārinā hetu ñāyati, vuṭṭhinimittena viya mahoghena uparidese vuṭṭhinipāto.",
  "tika-abh02t:1647_4": "Tena vuttaṃ “bodhentī”ti.",
  "tika-abh02t:1648_0": "Visesanivattiattho mattasaddo “avitakkavicāramattā”tiādīsu viya. Appahīnāvijjā kāraṇalābhe",
  "tika-abh02t:1648_1": "uppattiarahatāya samīpeyevāti āha “sannihitabhāvakaraṇenā”ti. Vedetīti vedayati.",
  "tika-abh02t:1648_2": "Tassa atthavacanaṃ anubhavatīti. Vedaṃ vā ñāṇaṃ karoti uppādetīti vedeti. Tassa atthavacanaṃ",
  "tika-abh02t:1648_3": "jānātīti. Vediyatīti pana kammakattukammānaṃ vasena niddesoti tassapi atthaṃ dassento",
  "tika-abh02t:1648_4": "“jānāti, ñāyati cā”ti āha. Ca-saddatthoti samuccayattho, brahmādinā ca kārakena,",
  "tika-abh02t:1648_5": "attanā ca vedakena rahitanti attho. Ca-saddatthasamāsanti dvandasamāsamāha.",
  "tika-abh02t:1649": "Catubbidhampi vā suññatanti dhuvabhāvādisuññataṃ, attādisuññatañca sandhāya vadati.",
  "tika-abh02t:1650_0": "Pubbantatoti atītakoṭṭhāsato. Vedanāvasānampi bhavacakkaṃ paripuṇṇamevāti dassetuṃ",
  "tika-abh02t:1650_1": "“vedanā vā”tiādi vuttaṃ. Avijjāgahaṇena vā taṇhupādānāni, saṅkhāraggahaṇena bhavo,",
  "tika-abh02t:1650_2": "viññāṇādiggahaṇena jātijarāmaraṇāni sokādayo ca gahitāti evampi vedanāvasānaṃ bhavacakkanti",
  "tika-abh02t:1650_3": "yuttamevetaṃ. Taṇhāmūlake cāti taṇhupādānaggahaṇena avijjā gahitātiādinā yojetabbaṃ.",
  "tika-abh02t:1650_4": "Tenāha “dvinnaṃ…pe… hotī”ti. Tattha dvinnanti purimapacchimānaṃ ubhinnaṃ hetuphalavajjānaṃ.",
  "tika-abh02t:1650_5": "Viparītābhinivesaṃ karontīti nimittaṃ kattuupacārena vadati. Anupacchedameva pakāsetīti yojanā.",
  "tika-abh02t:1651_0": "Hetuphalasandhi, phalahetusandhi, punapi hetuphalasandhīti evaṃ hetuādipubbakā hetuphalahetupubbakā.",
  "tika-abh02t:1651_1": "Hetuphalahetuphalavasenāti avijjādihetu, viññāṇādiphala, taṇhādihetu, jātiphalavasena.",
  "tika-abh02t:1651_2": "Upasaggavisesena atthaviseso hotīti “ākirīyantī”ti padassa pakāsīyantīti attho vutto.",
  "tika-abh02t:1651_3": "Kilesakammavipākāti avijjādike vedanāpariyosāne vadati. Vipākakilesakammehīti viññāṇādīhi",
  "tika-abh02t:1651_4": "bhavapariyosānehi. Puna kammassa vipākasambandho vuttanayattā na gahito. “Vaṭṭānī”ti",
  "tika-abh02t:1651_5": "ca idaṃ “tīṇi vaṭṭānī”ti viggahavasena labbhamānaṃ gahetvā vuttaṃ.",
  "tika-abh02t:1652_0": "“Purimakammabhavasmiṃ moho”tiādinā aṭṭhakathāya āgatattā āsannapaccakkhataṃ sandhāya",
  "tika-abh02t:1652_1": "vuttaṃ “imissā”ti. Vibhaṅgapāḷiyā vasena dassitaṃ, tasmā na aṭṭhakathāya pubbāparavirodho",
  "tika-abh02t:1652_2": "yathāpāṭhaṃ atthassa pakāsitattāti adhippāyo. Tattha cetanāsampayuttānañca cetanāya",
  "tika-abh02t:1652_3": "ca saṅkhārabhāvena kammabhavabhāvena ca vattabbamevāti pāḷidvayādhippāyavivaraṇavasena",
  "tika-abh02t:1652_4": "dassetuṃ “tatthā”tiādi vuttaṃ. Bhavassāti upapattibhavassa. “Bhavo”ti vuttā cetanāsampayuttāti",
  "tika-abh02t:1652_5": "sambandho. Gahaṇanti nikāmanavasena ārammaṇassa gahaṇaṃ. Tenāha “kāmupādānaṃ kiccenāhā”ti.",
  "tika-abh02t:1652_6": "Itarāni kiccenāhāti yojanā. Tīsu atthavikappesūti “taṃ kammaṃ karoto purimā cetanāyo”tiādinā",
  "tika-abh02t:1652_7": "vuttesu tīsu āyūhanacetanānaṃ atthavikappesu. Nanu ca tatiye atthavikappe āyūhanassa",
  "tika-abh02t:1652_8": "avasāne cetanā na vuttāti? Yadipi sarūpato na vuttā, “taṃsampayuttā”ti pana saddato",
  "tika-abh02t:1652_9": "padhānabhāvena vuttassa āyūhanassa appadhānabhāvena vuttā avasāne pacchato vuttā",
  "tika-abh02t:1652_10": "viya hotīti imaṃ pariyāyaṃ sandhāya “tīsupi…pe… avasāne”ti vuttaṃ.",
  "tika-abh02t:1653_0": "Nippariyāyena pana yesu āyūhanassa avasāne cetanā vuttā, te dassetuṃ “dvīsu…pe… āhā”ti",
  "tika-abh02t:1653_1": "vuttaṃ. Tatiye atthavikappe vutte āyūhanasaṅkhāre taṃsampayuttāti āhāti yojanā. Kammassa",
  "tika-abh02t:1653_2": "paccayabhūtanti saṅkhārapaccayaṃ. Tena “kammakaraṇakāle”ti ettha kamma-saddena sabbassapi",
  "tika-abh02t:1653_3": "saṅkhārassa gahitataṃ dasseti. Tenāha “na kammasampayuttamevā”ti.",
  "tika-abh02t:1654_0": "Kammānevāti kammāniyeva. Vipākadhammatāya kammasarikkhakā. Sahajātakoṭiyā, upanissayakoṭiyā",
  "tika-abh02t:1654_1": "ca tassa kammassa upakārakāti tadupakārakā. Saṃkhippantīti saṃkhipīyanti saṃyūhīyanti.",
  "tika-abh02t:1654_2": "“Saṃkhippanti etthā”ti adhikaraṇasādhanavasena saṅkhepasaddassa atthaṃ vatvā puna",
  "tika-abh02t:1654_3": "kammasādhanavasena vattuṃ “saṃkhipīyatī”tiādi vuttaṃ.",
  "tika-abh02t:1655_0": "Tatthāpīti “kamma”nti vuttakammasambhārepi. Gamanadhammanti bhaṅgupagamanadhammaṃ.",
  "tika-abh02t:1655_1": "Tena ittaranti bhaṅgaparanti vuttaṃ hoti. Tenāti vinassanadhammatādīpakena ittarasaddena.",
  "tika-abh02t:1655_2": "Nissārataṃ attasārābhāvaṃ dīpeti. Evaṃ “ittara”ntiādinā aniccaṃ calaṃ ittaraṃ addhuvanti",
  "tika-abh02t:1655_3": "catunnaṃ padānaṃ atthavisesavācitaṃ dasseti. Ṭhānasoti ettha vuttaṭṭhānaṃ nāma paccayo.",
  "tika-abh02t:1655_4": "Aññampīti aññattha vuttaṃ. Tassa tassa phalassa. Dhammamattasambhave sati vaṭṭupacchede",
  "tika-abh02t:1655_5": "satīti yojanā. Evanti vuttappakārena samuccayatthe ca-sadde sati.",
  "tika-abh02t:1656": "Saccāniyeva pabhavoti samānādhikaraṇapakkhaṃ sandhāyāha “saccappabhavatoti saccato”ti. “Yassa pahānatthaṃ bhagavati brahmacariyaṃ vussatī”ti evaṃbhūtaṃ ariyasaccaṃ visesaṃ akatvā.",
  "tika-abh02t:1657": "Tehi sokādīhi. “Sokadomanassupāyāsā avijjāya aviyogino”tiādinā pubbe vuttanayena siddhāya avijjāya. Attanoyevāti paccayuppannaṃ anapekkhitvā attanoyeva pavattasaṅkhātakiccato.",
  "tika-abh02t:1658_0": "Sokādayopi hīti ettha hi-saddo hetuattho. Yasmā “sokādayo paccayāyattā avasavattino”ti",
  "tika-abh02t:1658_1": "idaṃ “jātipaccayā…pe… sambhavantī”ti etena vacanena siddhaṃ, tasmā taṃ “attā socatī”tiādidassananivāraṇanti attho.",
  "tika-abh02t:1659_0": "Sati ca pariggahe rajjaṃ viya gatiyo anekānatthānubandhanā, tāhi ca viññāṇassa upaddutatāti",
  "tika-abh02t:1659_1": "dassetuṃ “saṅkhārapariggahitaṃ…pe… rajje”ti vuttanti evaṃ vā ettha attho daṭṭhabbo.",
  "tika-abh02t:1659_2": "Yathāupaṭṭhitāni kammādīni cutiāsannajavanehi parikappetvā viya gahitāni paṭisandhiviññāṇenapi",
  "tika-abh02t:1659_3": "parikappitāni viya honti, taṃ panassa parikappanaṃ atthato ārammaṇakaraṇamevāti vuttaṃ",
  "tika-abh02t:1659_4": "“pari…pe… to”ti. Saṅkappanaṃ vā parikappananti vuttaṃ “vitakkena vitakkanato”ti.",
  "tika-abh02t:1659_5": "Sasambhāracakkhuādayo saḷāyatanassa patiṭṭhāviseso.",
  "tika-abh02t:1660_0": "Yadākārāya jātiyā yadākāraṃ jarāmaraṇaṃ sambhavati, sambhavantañca yathānupubbaṃ",
  "tika-abh02t:1660_1": "pavattaṃ, so attho jātipaccayasambhūtasamudāgataṭṭho, sahitassa samuditassa puggalassa",
  "tika-abh02t:1660_2": "jīraṇabhijjanāvatthā dhammā jarāmaraṇāpadesena vuttā, sā ca nesaṃ avatthā jātipubbikā,",
  "tika-abh02t:1660_3": "te ca samuditā eva pavattantīti evaṃ jātito jarāmaraṇassa sambhūtasamudāgataṭṭho",
  "tika-abh02t:1660_4": "veditabbo. Jātito jarāmaraṇaṃ na na hoti hotiyeva ekantena jātassa jarāmaraṇasambhavato,",
  "tika-abh02t:1660_5": "na ca jātiṃ vinā hoti ajātassa tadabhāvatoti jarāmaraṇassa jātipaccayataṃ anvayabyatirekehi",
  "tika-abh02t:1660_6": "vibhāveti “na jātito”tiādinā. Itthanti jātipaccayā jarāmaraṇassa nibbattākāraṃ vadati.",
  "tika-abh02t:1661": "Nirodhā nirodhasaṅkhātanti paccayanirodhā paccayuppannanirodhasaṅkhātaṃ. Anulomadesanāya ca vemajjhato paṭṭhāyāti yojanā.",
  "tika-abh02t:1662_0": "Apuññābhisaṅkhārekadeso sarāgo rāgena sahajekaṭṭhoti katvā. Sabbopi apuññābhisaṅkhāro",
  "tika-abh02t:1662_1": "sarāgo pahānekaṭṭhabhāvato. Yasmā pana akusaladhammo akusaladhammassa sabhāgo, anakusaladhammo",
  "tika-abh02t:1662_2": "visabhāgo, yathārahaṃ paccayo ca hoti, tasmā “apaṭipakkhabhāvato, rāgappavaḍḍhako”ti",
  "tika-abh02t:1662_3": "ca vuttaṃ. “Tadeva viññāṇaṃ sandhāvati saṃsaratī”ti micchābhinivesasabbhāvato saṃsaraṇakiriyāyapi",
  "tika-abh02t:1662_4": "sabyāpāratā viññāṇassa vuttā. Sabyāpāratābhinivesabalavatāya, saṅkantiabhinivesabalavatāyāti",
  "tika-abh02t:1662_5": "paccekaṃ yojetabbaṃ. “Asahavattanato, sahavattanato”ti etena asahavutti vinibbhogo,",
  "tika-abh02t:1662_6": "sahavutti avinibbhogoti dasseti.",
  "tika-abh02t:1663": "Sabhāvādhigamanimittatā obhāsanaṃ. Cakkhādisannissayena hi pañcaviññāṇāni rūpādisabhāvaṃ upalabhanti. Itare phusanasaṅgatisannipātaṭṭhā. Channanti channampi samphassānaṃ.",
  "tika-abh02t:1664_0": "Ādānanti upasaddena vināpi daḷhagāho adhippetoti āha “ādānaṭṭho catunnampi upādānānaṃ",
  "tika-abh02t:1664_1": "samāno”ti. Gahaṇanti nikāmanavasena visayassa paṭicchannanti vuttaṃ “gahaṇaṭṭho kāmupādānassā”ti.",
  "tika-abh02t:1664_2": "Itaresanti diṭṭhupādānādīnaṃ. Tasmāti vibhattiyā aluttabhāvato. Tenāti khipanasaddena.",
  "tika-abh02t:1664_3": "Hāni vā khīṇabhāvo khayoti “khayaṭṭho vā”tiādi vuttaṃ. Dvinnanti jarāmaraṇānaṃ. Maraṇūpanayanarasattā",
  "tika-abh02t:1664_4": "vā jarāyapi maraṇaṭṭho eva dassito.",
  "tika-abh02t:1665_0": "Nīyanti gamentīti nayā, ekattādayo. Kehi nīyanti? Avijjādiatthehīti imamatthamāha",
  "tika-abh02t:1665_1": "“avijjādī”tiādinā. Sena bhāvenāti sakena avijjādibhāvena, taṃ amuñcitvā eva. Na hi",
  "tika-abh02t:1665_2": "avijjādivinimuttaṃ ekattaṃ nāma kiñci paramatthato atthi. Sena bhāvenāti vā sakena",
  "tika-abh02t:1665_3": "ekattādibhāvena. Avijjādīsu viññāyamāno hetuphaladhammānaṃ ekasantatipatitādisaṅkhāto",
  "tika-abh02t:1665_4": "ekattādibhāvo teneva sabhāvena ñāyati, na avijjādibhāvenāti. Te hi netabbāti tesaṃ",
  "tika-abh02t:1665_5": "nayā. Atthā eva vā avijjādayo. Anekepi samānā dhammā yena santānānupacchedena “eka”nti",
  "tika-abh02t:1665_6": "ñāyanti voharīyanti, so tattha karaṇabhāvena vattabbataṃ arahati, tathā itarepīti",
  "tika-abh02t:1665_7": "āha “ekattādīhi ca atthā ‘eka’ntiādinā nīyantī”ti. Tattha nīyantīti ñāyanti, paññāpīyanti",
  "tika-abh02t:1665_8": "ca. Purimapacchimānaṃ dhammānaṃ nirodhuppādanirantaratāya nāmakāyassa, sambandhavuttitāya",
  "tika-abh02t:1665_9": "rūpakāyassa, ubhayassa ca aññamaññasannissitatāya duviññeyyanānato ekībhūtassa viya",
  "tika-abh02t:1665_10": "ghanabhāvappabandho hetuphalabhāvena sambandho sammā tānoti santāno, tassa anupacchedo",
  "tika-abh02t:1665_11": "tathāpavatti ekattanti āha “santānānupacchedo ekatta”nti.",
  "tika-abh02t:1666_0": "Sambandharahitassāti hetuphalabhāvena aññamaññasambandhabhāvarahitassa. Sattantaroti",
  "tika-abh02t:1666_1": "añño satto. Ucchedadiṭṭhimupādiyatīti yathānurūpakāraṇato phalappavattiṃ asamanupassanto",
  "tika-abh02t:1666_2": "nānāsantāne viya asambandhanānattadassanato hetubhāvarahitānaṃ nippayojanānaṃ purimuppannānaṃ",
  "tika-abh02t:1666_3": "dhammānaṃ nirodhe hetuniyamābhāvato ekantena uppatti na yuttā, tathā santānena uppatti,",
  "tika-abh02t:1666_4": "sadisabhāvena uppatti, samānajātidesapariṇāmavayarūpabalasaṇṭhānānaṃ uppatti na yuttātiādīni",
  "tika-abh02t:1666_5": "vikappento ucchedadiṭṭhiṃ gaṇhāti.",
  "tika-abh02t:1667_0": "Kasmā uppatti na siyāti vālikāhi viya tilehipi telassa, ucchuto viya gāvitopi khīrassa",
  "tika-abh02t:1667_1": "aññābhāvato kena kāraṇena tehi tesaṃ uppatti na siyā, itarehi eva ca nesaṃ uppatti",
  "tika-abh02t:1667_2": "hotīti. Tasmāti aññassa aññato uppattiyaṃ sabbassa sabbaso uppattiyā bhavitabbaṃ,",
  "tika-abh02t:1667_3": "na cetaṃ atthi, tasmā. Yasmā niyativādī anurūpā hetuto phaluppattiṃ na icchati, sabhāvasiddhameva",
  "tika-abh02t:1667_4": "ca dhammappavattiṃ icchati, tasmā “avijjamānepi hetumhī”ti vuttaṃ. Sabhāvasiddhā",
  "tika-abh02t:1667_5": "eva hi acchejjasuttāvutābhejjamaṇi viya kamalaṅghanarahitā tathā tathā sarīrindriyasukhādibhāvapariṇāmāya",
  "tika-abh02t:1667_6": "niyatiyāva kāyā samāgacchanti, yato gatijātibandhā, apavaggo ca hotīti niyativādo.",
  "tika-abh02t:1667_7": "Tenāha “niyatatāya…pe… pavattantī”ti. Niyatiattho vuttoyeva.",
  "tika-abh02t:1668_0": "Etassa atthassa sādhakaṃ suttaṃ. Ākulameva, ākulabhāvo vā ākulakaṃ. Jaṭitāti heṭṭhupariyavasena",
  "tika-abh02t:1668_1": "pavattamānehi kilesakammavipākehi jātajaṭā. Nīḍanti kulāvakaṃ. Saṃsāranti idha sampattibhavappabandhamāha",
  "tika-abh02t:1668_2": "apāyādipadehi duggatippabandhassa vuttattā.",
  "tika-abh02t:1669": "Bhavacakkakathāvaṇṇanā niṭṭhitā.",
  "tika-abh02t:1670": "Suttantabhājanīyavaṇṇanā niṭṭhitā.",
  "tika-abh02t:1671": "2. Abhidhammabhājanīyavaṇṇanā",
  "tika-abh02t:1672_0": "243. Taṃ paṭiccasamuppādaṃ. Ekekacittāvaruddhanti abhidhammabhājanīye viya ekekasmiṃ",
  "tika-abh02t:1672_1": "citte avaruddhaṃ antogadhaṃ akatvā. Asahajātānañca “asahajātānaṃ, sahajātānañcā”ti",
  "tika-abh02t:1672_2": "evaṃ paṭhamapade ekasesaniddeso daṭṭhabbo. “Saṅkhārapaccayā viññāṇa”nti asahajātāyeva",
  "tika-abh02t:1672_3": "paccayapaccayuppannā dassitā vipākaviññāṇasseva adhippetattā. “Avijjāpaccayā saṅkhārā,",
  "tika-abh02t:1672_4": "viññāṇapaccayā nāmarūpa”nti ca evamādīsu asahajātā, sahajātā ca. “Ekekena nayenā”ti",
  "tika-abh02t:1672_5": "purātano pāṭho, etarahi pana “ekekena catukkena” icceva bahūsu potthakesu pāṭho.",
  "tika-abh02t:1672_6": "Nayacatukkavārāti nayesu catukkānaṃ vārā, avijjāmūlakādīsu navasu nayesu paccekaṃ",
  "tika-abh02t:1672_7": "paccayacatukkādīnaṃ catunnaṃ catukkānaṃ “nāmapaccayā chaṭṭhāyatana”ntiādivisesabhinnā",
  "tika-abh02t:1672_8": "cattāro vārāti attho. Vavatthitāti yathāvuttavisesena asaṃkiṇṇā. Catukkānanti vāracatukkānaṃ",
  "tika-abh02t:1672_9": "vārasoḷasakassa nayabhāvatoti adhippāyo.",
  "tika-abh02t:1673": "1. Paccayacatukkavaṇṇanā",
  "tika-abh02t:1674_0": "Paccayasahitapaccayuppannāni aṅgabhāvena vuttāni, na kevalaṃ paccayā. Tasmā “chaṭṭhāyatanapaccayā",
  "tika-abh02t:1674_1": "phasso”ti ettha na chaṭṭhāyatanassa aṅgatā. Tena vuttaṃ “na, tassa anaṅgattā”ti.",
  "tika-abh02t:1674_2": "Evañca katvāti paccayasahitassa paccayuppannassa aṅgabhāvato. Tīsu pakāresūti “paṭhamo",
  "tika-abh02t:1674_3": "sabbasaṅgāhikaṭṭhenā”tiādinā aṭṭhakathāyaṃ vuttesu tīsupi pakāresu. Paccayavisesādīti",
  "tika-abh02t:1674_4": "ettha nāmaṃ, chaṭṭhāyatanañca paccayaviseso. Ādi-saddena yoniviseso, āyatanānaṃ apāripūripāripūribhavaviseso",
  "tika-abh02t:1674_5": "ca gahito. Te hi dutiyavārādīnaṃ nānattakarā. Atthavisesenāti yadipi aññattha “saḷāyatanapaccayā",
  "tika-abh02t:1674_6": "phasso”ti saḷāyatanapaccayo vutto, tathāpi sahajātādināmasannissayena pavattanato",
  "tika-abh02t:1674_7": "nāmamattapaccayāpi so hotīti paṭiccasamuppādassa nānānayavicittatānumitassa gambhīrabhāvassa",
  "tika-abh02t:1674_8": "vibhāvanasaṅkhātena, anavasesanāmapaccayadassanasaṅkhātena ca atthavisesena. Tathā",
  "tika-abh02t:1674_9": "hi “yehi, ānanda, ākārehi yehi liṅgehi yehi nimittehi yehi uddesehi nāmakāyassa paññatti",
  "tika-abh02t:1674_10": "hoti, tesu ākāresu…pe… uddesesu asati api nu kho rūpakāye adhivacanasamphasso paññāyethā”ti",
  "tika-abh02t:1674_11": "phassassa nāmapaccayatāvibhāvanavasena mahānidānadesanā pavattā. Tathā “nāmarūpapaccayā",
  "tika-abh02t:1674_12": "phassoti iccassa vacanīya”nti “nāmarūpapaccayā”ti vadantena “nāmapaccayā”tipi vuttameva hotīti.",
  "tika-abh02t:1675": "Vāracatukke “saṅkhāro”ti vuttaṃ, sokādayo na vuttā, purimasmiṃ vāradvaye rūpaṃ na vuttaṃ, vārattaye saḷāyatanaṃ na vuttanti yojetabbaṃ.",
  "tika-abh02t:1676_0": "Sabba…pe… raṇatoti sabbassa viññāṇassa pavattiṭṭhānabhūtasabbabhavasādhāraṇato, viññāṇassa",
  "tika-abh02t:1676_1": "vā pavattiṭṭhānabhūtasabbabhavasādhāraṇato. Samānaṃ phalaṃ samāno paccayo sahajātādipaccayehi",
  "tika-abh02t:1676_2": "upakattabbato, upakārakato ca. Tassa viññāṇassa. Viññāṇāharaṇanti vipākaviññāṇanibbattanaṃ. Assa viññāṇassa.",
  "tika-abh02t:1677_0": "Gatisūcakoti hi-saddaṃ loke gatiatthaṃ vadantīti katvā vuttaṃ. “Vigata”nti ettha",
  "tika-abh02t:1677_1": "vi-saddo paṭisedhadīpakoti dve paṭisedhā pakatiṃ ñāpentīti āha “vigatatānivāraṇavasena gati eva hotī”ti.",
  "tika-abh02t:1678_0": "Tidhā catudhā pañcadhā vāti ettha saññāmanasikārādayo sahajātanissayaatthipaccayavasena",
  "tika-abh02t:1678_1": "tidhā, phassacetanādayo tesañceva āhārādīnañca vasena catudhā, vedanāvitakkādayo",
  "tika-abh02t:1678_2": "tesañceva jhānindriyādīnañca vasena pañcadhā. Yathā samādhi, evaṃ vīriyampi daṭṭhabbaṃ.",
  "tika-abh02t:1678_3": "Tampi hi adhipatindriyamaggapaccayehi chadhā paccayo hoti.",
  "tika-abh02t:1679_0": "“Vacanavasenā”ti iminā imasmiṃ catukke sahajātapaccayaṃ dhuraṃ katvā desanā pavattāti",
  "tika-abh02t:1679_1": "tesaṃ adhippāyoti dasseti. Atthoti paccayadhammo. Katthacīti kismiñci vāre attano",
  "tika-abh02t:1679_2": "paccayuppannassa yathāsakehi paccayo na na hoti. “Atthato”ti ca pāṭho. “Bhavapaccayā",
  "tika-abh02t:1679_3": "jātī”tiādi na vattabbaṃ siyā, vuttañca taṃ. Tasmā sahajātapaccayavaseneva paṭhamacatukko",
  "tika-abh02t:1679_4": "vuttoti na gahetabbanti dasseti. Tenāha “na ca taṃ na vutta”ntiādi. Imassa ca “bhavapaccayā",
  "tika-abh02t:1679_5": "jātītiādi na vattabbaṃ siyā”ti iminā sambandho veditabbo. Paccayavacanamevāti “avijjāpaccayā”tiādīsu",
  "tika-abh02t:1679_6": "vuttapaccayavacanameva ca. Tesanti tesaṃ ācariyānaṃ. Ayojetvā vuttanti sambandho.",
  "tika-abh02t:1679_7": "Kathaṃ pana vuttanti āha “sāmaññena…pe… sandhāya vutta”nti. Ettha ca “sahajātasūcaka”ntiādinā",
  "tika-abh02t:1679_8": "yathādhippetassa atthassa vacanato asiddhimāha, “sahajātato”tiādinā pana atthāpattito.",
  "tika-abh02t:1679_9": "Asambhave hi aññassa atthato sijjheyya vacanato vā atthato vā adhippetatthasādhanāti.",
  "tika-abh02t:1680_0": "Aññatthāti aññasmiṃ sutte. Atītaddhaṃ niddhāretvā paccuppannānāgatehi saddhiṃ addhattayadassanatthaṃ.",
  "tika-abh02t:1680_1": "Taṃdesanāpariggahatthanti mahānidānadesanāpariggahatthaṃ. So ca ubhinnaṃ desanānaṃ",
  "tika-abh02t:1680_2": "aññamaññaṃ saṃsandanabhāvadassanatthaṃ. Evaṃ sabbaññubuddhabhāsitā desanā aññadatthu saṃsandatīti.",
  "tika-abh02t:1681": "Imassāti imassa tatiyavārassa.",
  "tika-abh02t:1682_0": "Aparāpekkhatāya, aparikiliṭṭhupapattitāya, asuciamakkhitatāya kāmāvacaradevānaṃ,",
  "tika-abh02t:1682_1": "sabbesañca brahmānaṃ tathā upapajjanato ca opapātikayoniyā padhānatā veditabbā. Saṅgahanidassanavasenāti",
  "tika-abh02t:1682_2": "opapātikayoniyā eva saṃsedajayoniyā saṅgahassa nidassanavasena udāharaṇavasena. Ārammaṇapaccayassāpi",
  "tika-abh02t:1682_3": "phassassa satipi pavattihetubhāve so pana sahajātādipaccayabhūtassa ajjhattikassa",
  "tika-abh02t:1682_4": "chaṭṭhāyatanassa viya na sātisayoti vuttaṃ “ārammaṇapaccayo cettha pavattako na hotī”ti.",
  "tika-abh02t:1683_0": "Kesañcīti paripuṇṇāyatanānaṃ gabbhaseyyakānaṃ. “Pacchima…pe… sadā sambhavatī”ti idaṃ",
  "tika-abh02t:1683_1": "gabbhaseyyakānaṃ viya itarayonikānaṃ kamena āyatanuppatti natthīti vuttaṃ. Tathā",
  "tika-abh02t:1683_2": "cāha aṭṭhakathāyaṃ “sahuppattidīpanato”ti.",
  "tika-abh02t:1684": "Paccayacatukkavaṇṇanā niṭṭhitā.",
  "tika-abh02t:1685": "2. Hetucatukkavaṇṇanā",
  "tika-abh02t:1686_0": "244. Abhāvatoti bhāvābhāvato. Yañhi jātikkhaṇamatteyeva bhavati, na tato paraṃ, taṃ",
  "tika-abh02t:1686_1": "jātiyā avigatapaccayo siyā avigatapaccayaniyamasabbhāvato. Bhavo pana yasmā jātikkhaṇato",
  "tika-abh02t:1686_2": "parampi bhavati, tasmā na so tassā avigatapaccayo hoti. Tena vuttaṃ “tato uddhaṃ",
  "tika-abh02t:1686_3": "bhāvatoti attho”ti. Bhaveti bhavapade, bhave vā nipphādetabbe. Esa nayo jātiādīsūti",
  "tika-abh02t:1686_4": "etthāpi. “Yathā panā”tiādinā “avigatapaccayassa abhāvato, niyamābhāvato cā”ti vuttānaṃ",
  "tika-abh02t:1686_5": "hetūnaṃ vuttanayena abyāpibhāvavibhāvanena akāraṇataṃ dasseti ayāvabhāvino paccayuppannassa,",
  "tika-abh02t:1686_6": "paccayadhammassa ca avigatapaccayabhāvadassanato. Saṅkhārakkhandhetiādi maggasodhanavasena",
  "tika-abh02t:1686_7": "vuttaṃ. Tassa parihāraṃ sayameva vadati. So khaṇo etassa atthīti taṅkhaṇiko, na taṅkhaṇiko",
  "tika-abh02t:1686_8": "ataṅkhaṇiko, tassa sabbhāvā, ayāvabhāvikasabbhāvāti attho. Yathā pana hetū honti,",
  "tika-abh02t:1686_9": "taṃ dassetuṃ “saṅkhatalakkhaṇānaṃ panā”tiādimāha.",
  "tika-abh02t:1687_0": "Evanti evaṃ yathāvuttanaye sati, evaṃ santeti attho. “Na hi…pe… atthī”ti iminā jātiādīnaṃ",
  "tika-abh02t:1687_1": "avigatapaccayavasena paccayuppannabhāvo viya paccayabhāvopi natthīti dasseti. Tattha",
  "tika-abh02t:1687_2": "kāraṇamāha “asabhāvadhammattā”ti.",
  "tika-abh02t:1688_0": "Kathaṃ pana asabhāvadhammānaṃ jātiādīnaṃ paccayuppannatā, paccayatā cāti āha “jāyamānānaṃ",
  "tika-abh02t:1688_1": "panā”tiādi. Tassāti jātijarāmaraṇassa. Vattabbapadesoti “ṭhapetvā”ti vattabbapadeso.",
  "tika-abh02t:1688_2": "Ko pana soti? Yathāvuttaṃ nāmaṃ, nāmarūpañca saṅkhārakkhandhena rūpakkhandhena ca",
  "tika-abh02t:1688_3": "jarāmaraṇānaṃ saṅgahitattā. “Yo bhavo jātiyā paccayo”ti etena bhavasaṅgahitānipi",
  "tika-abh02t:1688_4": "jātiādīni jātiyā appaccayattā eva “ṭhapetvā”ti na vuttānīti dasseti, paccayabhāvāsaṅkā",
  "tika-abh02t:1688_5": "eva nesaṃ tassā natthīti adhippāyo. Teneva ṭhapetabbagahetabbavisese satīti sāsaṅkaṃ vadati.",
  "tika-abh02t:1689": "Hetucatukkavaṇṇanā niṭṭhitā.",
  "tika-abh02t:1690": "4. Aññamaññacatukkavaṇṇanā",
  "tika-abh02t:1691_0": "246. Paccayuppannassāti paccayuppannabhāvino. Visuṃ ṭhitassāti bhavena asaṅgahitassa.",
  "tika-abh02t:1691_1": "Sappadesameva gahitaṃ idha vedanādikkhandhattayasseva adhippetattā niruḷhattā ca.",
  "tika-abh02t:1691_2": "Paccayuppannaṃ ṭhapetvā paccayabhūtaṃyeva nāmaṃ gahitaṃ, avigatapaccayaniyamābhāvo",
  "tika-abh02t:1691_3": "viya bhave upādānassa aññamaññapaccayaniyamābhāvoti yojanā. Vuttanayenāti “saṅkhatalakkhaṇānaṃ",
  "tika-abh02t:1691_4": "panā”tiādinā vuttanayena.",
  "tika-abh02t:1692_0": "Aññamaññapaccayo viya aññamaññapaccayoti ayamattho idhādhippetoti dassento “aññamañña…pe…",
  "tika-abh02t:1692_1": "adhippeto siyā”ti āha. Tathā ca vadanti “aññamaññañcettha na paṭṭhāne āgataaññamaññavasena",
  "tika-abh02t:1692_2": "gahetabba”nti. Cakkhāyatanupacayādīnanti uparūpari citāni viya uppannacakkhāyatanādīni,",
  "tika-abh02t:1692_3": "cakkhāyatanādīnaṃ vā upatthambhakāni cakkhāyatanupacayādīni.",
  "tika-abh02t:1693": "Aññamaññacatukkavaṇṇanā niṭṭhitā.",
  "tika-abh02t:1694": "Saṅkhārādimūlakanayamātikāvaṇṇanā",
  "tika-abh02t:1695_0": "247. Yadipi sāmaññato gataviseso, tathāpi sāmaññaggahaṇena nayagato viseso sarūpato",
  "tika-abh02t:1695_1": "dassito hotīti “nāmapaccayā avijjā”ti vatvāpi nāmavisesānaṃ tassā paccayabhāvo dassetabboti",
  "tika-abh02t:1695_2": "āha “nāmavisesānaṃ…pe… vuttā”ti. “Yadeva pana nāma”ntiādi kasmā vuttaṃ, nanu nāmaggahaṇena",
  "tika-abh02t:1695_3": "aggahitopi jātiādi bhavaggahaṇena gahitoti dassitovāyamatthoti codanaṃ sandhāyāha",
  "tika-abh02t:1695_4": "“bhavaggahaṇena cā”tiādi. Idhāpīti “bhavapaccayā avijjā”ti idhāpi. Na siyāti “avijjāpaccayā",
  "tika-abh02t:1695_5": "avijjā”ti vuttaṃ na siyā. Tasmāti yasmā sāmaññacoditaṃ visesacoditameva na hoti,",
  "tika-abh02t:1695_6": "tasmā. Soti bhavo. Tenāti sabhāvāsabhāvadhammasaṅgahaṇena.",
  "tika-abh02t:1696_0": "Upādānassapi bhavekadesattā vuttaṃ “upādānapaccayā…pe… aggahite”ti. “Bhavapaccayā",
  "tika-abh02t:1696_1": "jātī”ti idaṃ vacanaṃ sandhāyāha “bhavasaddo…pe… vuccamāno”ti. “Nāmapaccayā avijjā”ti",
  "tika-abh02t:1696_2": "ettha paccayuppannaṃ ṭhapetvā paccayassa gahaṇato avijjāvinimuttā eva cattāro khandhā",
  "tika-abh02t:1696_3": "nāmasaddena vuccantīti āha “na nāmasaddo niravasesabodhako”ti. Na cettha ekaṃsato",
  "tika-abh02t:1696_4": "kāraṇaṃ maggitabbaṃ. Yena bhava-saddo niravasesabodhako, na nāma-saddoti āha “evaṃsabhāvā",
  "tika-abh02t:1696_5": "hi etā niruttiyo”ti. Iminā adhippāyenāti bhavasaddo niravasesabodhako upādinnacatukkhandhavisayattāti",
  "tika-abh02t:1696_6": "iminā adhippāyena. Jāyamānādidhammavikārabhāvato jāyamānādikkhandhapaṭibaddhā jātiādayo",
  "tika-abh02t:1696_7": "vucceyyuṃ, na pana jātiādipaṭibaddhā jāyamānādikkhandhāti na ekacittakkhaṇe jātiādīnaṃ",
  "tika-abh02t:1696_8": "avijjāya paccayabhāvo sambhavatīti imamatthamāha “jāyamānānaṃ panā”tiādinā. Nānācittakkhaṇe",
  "tika-abh02t:1696_9": "pana jātiādayo avijjāya upanissayapaccayo hontīti “ekacittakkhaṇe”ti visesitaṃ. Tenevāti asambhaveneva.",
  "tika-abh02t:1697": "Mātikāvaṇṇanā niṭṭhitā.",
  "tika-abh02t:1698": "Akusalaniddesavaṇṇanā",
  "tika-abh02t:1699_0": "248-9. Tanti diṭṭhupādānaṃ. Itarassāti kāmupādānassa. Taṇhāgahaṇenāti “taṇhāpaccayā”ti",
  "tika-abh02t:1699_1": "ettha taṇhāgahaṇena gahitattā. Yadi evaṃ nāmaggahaṇena gahitā taṇhā kasmā puna vuttāti",
  "tika-abh02t:1699_2": "āha “nāme viya visesapaccayattābhāvā”ti. “Nāmapaccayā chaṭṭhāyatana”nti ettha hi",
  "tika-abh02t:1699_3": "kāmataṇhāpi nāme saṅgahitāti nāmassa yathārahaṃ chaṭṭhāyatanassa paccayabhāvo vuttoti",
  "tika-abh02t:1699_4": "atthi tattha visesapaccayattaṃ, upādānassa pana bhavasaṅgahopi atthīti “taṇhāpaccayā",
  "tika-abh02t:1699_5": "upādāna”nti etena “kāmupādānapaccayā bhavo”ti etassa nattheva visesoti vuttaṃ “nāme",
  "tika-abh02t:1699_6": "viya visesapaccayattābhāvā”ti. Taṇhā etissā paccayoti taṇhāpaccayā, diṭṭhi. Bhavassa",
  "tika-abh02t:1699_7": "paccayabhūtāti duvidhassapi bhavassa kāraṇabhūtā. Ubhayenapi upādānassa bhavaniddese",
  "tika-abh02t:1699_8": "ṭhapetabbataṃyeva vibhāveti. Paccayuppannaṃ paccayo ca ekamevāti “taṇhāpaccayā upādāna”nti",
  "tika-abh02t:1699_9": "ettha vuttapaccayuppannaṃ, “upādānapaccayā bhavo”ti ettha vuttapaccayo ca eko evattho,",
  "tika-abh02t:1699_10": "tasmā paccayo visuṃ paccayuppannato bhinnaṃ katvā na vibhatto.",
  "tika-abh02t:1700": "252. Upatthambhakasamuṭṭhāpanapacchājātapaccayavasenāti upatthambhakassa cittasamuṭṭhānarūpassa samuṭṭhāpanavasena, pacchājātapaccayavasena ca.",
  "tika-abh02t:1701_0": "254. Pañcannanti cakkhāyatanādīnaṃ pañcannaṃ. Sahajātādipaccayoti sahajātanissayaatthiavigatādipaccayo.",
  "tika-abh02t:1701_1": "Vatthusaṅkhātaṃ rūpaṃ. Purejātādipaccayoti purejātanissayavippayuttaatthiavigatapaccayo.",
  "tika-abh02t:1701_2": "Pacchājātādipaccayoti pacchājātavippayuttaatthiavigatapaccayo. Chaṭṭhassa sahajātādīti",
  "tika-abh02t:1701_3": "ādi-saddena aññamaññanissayasampayuttaatthiavigatādayo gahitā.",
  "tika-abh02t:1702": "264. Yassāti “yassa ca hotī”ti ettha vuttaṃ “yassā”ti padaṃ sandhāya vuttaṃ. Tenāha “hotīti yojetabba”nti.",
  "tika-abh02t:1703_0": "280. Tassāti “balavakilesabhūtāya vicikicchāyā”ti padassa. Tenāti “taṇhāṭṭhāne”ti",
  "tika-abh02t:1703_1": "padena. Cittuppādakaṇḍādīsūti ādi-saddena imasmiṃ paṭiccasamuppādavibhaṅge suttantabhājanīyādiṃ saṅgaṇhāti.",
  "tika-abh02t:1704": "Akusalaniddesavaṇṇanā niṭṭhitā.",
  "tika-abh02t:1705": "Kusalābyākataniddesavaṇṇanā",
  "tika-abh02t:1706": "306. Sabyāpārānīti saussāhāni, vipākadhammānīti attho. Parihīnaṃ avijjāṭṭhānaṃ etesanti parihīnāvijjāṭṭhānā.",
  "tika-abh02t:1707": "Sandhāyāti adhippāyaṃ vibhāvento viya vadati, sarūpeneva pana “na ca cakkhuviññāṇādīni rūpaṃ samuṭṭhāpentī”ti aṭṭhakathāyaṃ vuttaṃ. Nāmarūpaṃ na na labbhatīti yojanā.",
  "tika-abh02t:1708": "Kusalābyākataniddesavaṇṇanā niṭṭhitā.",
  "tika-abh02t:1709": "Avijjāmūlakakusalaniddesavaṇṇanā",
  "tika-abh02t:1710": "334. Kusalaphaleti kusalavipākapaṭisandhiviññāṇassa gahitattā tassa sādurasavisarukkhabījasadisatā vuttā.",
  "tika-abh02t:1711": "Yadipi “saṅkhārahetuka”ntiādinā yojanā labbhati, avigatacatukkādīni pana na labbhanti yathālābhayojanāya dassitattā.",
  "tika-abh02t:1712": "Avijjāmūlakakusalaniddesavaṇṇanā niṭṭhitā.",
  "tika-abh02t:1713": "Kusalamūlakavipākaniddesavaṇṇanā",
  "tika-abh02t:1714_0": "343. Kammaṃ viya paccayo hoti vipākabhāvatoti adhippāyo. Vipākassa kammaṃ paccayo",
  "tika-abh02t:1714_1": "hontaṃ sātisayaṃ hotīti tassa nippariyāyatā, taṃsampayuttānaṃ pariyāyatā siyāti adhippāyena",
  "tika-abh02t:1714_2": "“pariyāyena upanissayapaccayoti vuttānī”ti āha. “Kusalo dhammo abyākatassa dhammassa",
  "tika-abh02t:1714_3": "upanissayapaccayena paccayo, akusalo dhammo abyākatassa dhammassa, vipākadhammadhammo",
  "tika-abh02t:1714_4": "nevavipākanavipākadhammadhammassa upanissayapaccayena paccayo”ti pana vacanato nippariyāyena",
  "tika-abh02t:1714_5": "sabbepi kusalākusalā dhammā vipākassa upanissayapaccayo hotīti ayamattho dissati.",
  "tika-abh02t:1714_6": "“Kusalamūlaṃ akusalamūla”nti imesaṃ anvādesopi paccayasaddāpekkhāya “esā”ti pulliṅgavasena",
  "tika-abh02t:1714_7": "vuttoti dassento āha “esāti…pe… yojetabba”nti.",
  "tika-abh02t:1715_0": "“Manasikāropī”tiādinā appahīnāvijjānampi kiriyāya kusalākusalamūlāni, avijjā ca upanissayā",
  "tika-abh02t:1715_1": "na hontīti dasseti. Kammavaṭṭavipākavaṭṭabhūtāniyeva saṅkhāraviññāṇāni pacchimanaye",
  "tika-abh02t:1715_2": "adhippetānīti vuttaṃ “kiriyāni pana…pe… gacchantī”ti. Tesaṃ paccayānaṃ vasena anekappakāratoti adhippāyoti yojanā.",
  "tika-abh02t:1716_0": "Navādibhedānanti navaaṭṭhasattachāti evaṃpabhedānaṃ. Catunnaṃ catukkānanti purimanaye",
  "tika-abh02t:1716_1": "pacchimanaye ca āgatānaṃ yathālābhaṃ catunnaṃ catunnaṃ catukkānaṃ. “Kusalākusalānaṃ",
  "tika-abh02t:1716_2": "pana vipāke cā”ti ca-saddena kusalākusale cāti samuccetabboti āha “kusala…pe… vattabba”nti.",
  "tika-abh02t:1716_3": "Mūlapadekapaccayatāvasenāti mūlapadassa ekapaccayabhāvavasena upanissayapaccayatāvasena.",
  "tika-abh02t:1716_4": "Ekasseva nayassāti kusalākusalesu avijjāmūlakassa, vipākesu kusalākusalamūlakassāti",
  "tika-abh02t:1716_5": "evaṃ ekasseva nayassa vasena. Dhammapaccayabhedeti dhammassa paccayabhūtassa, paccayuppannassa",
  "tika-abh02t:1716_6": "vā paccayabhāvena bhedeti imamatthaṃ dassento “avijjādīna”ntiādiṃ vatvā puna tameva",
  "tika-abh02t:1716_7": "“taṃtaṃcittuppādā”tiādinā pakārantarena vibhāveti.",
  "tika-abh02t:1717": "Kusalamūlakavipākaniddesavaṇṇanā niṭṭhitā.",
  "tika-abh02t:1718": "Abhidhammabhājanīyavaṇṇanā niṭṭhitā.",
  "tika-abh02t:1719": "Paṭiccasamuppādavibhaṅgavaṇṇanā niṭṭhitā.",
  "tika-abh02t:1720": "7. Satipaṭṭhānavibhaṅgo",
  "tika-abh02t:1721": "1. Suttantabhājanīyaṃ",
  "tika-abh02t:1722": "Uddesavāravaṇṇanā",
  "tika-abh02t:1723_0": "355. Samānasaddavacanīyānaṃ atthānaṃ uddharaṇaṃ atthuddhāro. So yasmā saddatthavicāro",
  "tika-abh02t:1723_1": "na hoti, tasmā vuttaṃ “na idha…pe… atthadassana”nti. Pa-saddo padhānatthadīpako “paṇītā",
  "tika-abh02t:1723_2": "dhammā”tiādīsu viya.",
  "tika-abh02t:1724": "Anavassutatā anupakiliṭṭhatā. Tenāha “tadubhayavītivattatā”ti.",
  "tika-abh02t:1725": "Bhusatthaṃ pakkhandananti bhusatthavisiṭṭhaṃ pakkhandanaṃ anupavisanaṃ.",
  "tika-abh02t:1726_0": "Assādassāti taṇhāya. “Niccaṃ attā”ti abhinivesavatthutāya diṭṭhiyā visesakāraṇānaṃ",
  "tika-abh02t:1726_1": "cittadhammānaṃ taṇhāyapi vatthubhāvato visesaggahaṇaṃ, tathā kāyavedanānaṃ diṭṭhiyāpi",
  "tika-abh02t:1726_2": "vatthubhāvasambhavato “visesenā”ti vuttaṃ. Sarāgavītarāgādivibhāgadvayavaseneva cittānupassanāya",
  "tika-abh02t:1726_3": "vuttattā taṃ “nātipabhedagata”nti vuttaṃ. Dhammāti idha saññāsaṅkhārakkhandhā adhippetā,",
  "tika-abh02t:1726_4": "saṅkhārakkhandho ca phassādivasena anekabhedoti dhammānupassanā “atipabhedagatā”ti",
  "tika-abh02t:1726_5": "vuttā. Sarāgādivibhāgavasena soḷasabhedattā vā cittānupassanā nātipabhedagatā vuttā,",
  "tika-abh02t:1726_6": "sutte āgatanayena nīvaraṇādivasena anekabhedattā dhammānupassanā atipabhedagatā vuttā.",
  "tika-abh02t:1726_7": "“Visuddhimaggoti vuttānī”ti ānetvā yojetabbaṃ. Tā anupassanā etesanti tadanupassanā,",
  "tika-abh02t:1726_8": "cittadhammānupassino puggalā, tesaṃ.",
  "tika-abh02t:1727_0": "Tattha “asubhabhāvadassanenā”ti yathāṭhitavasenāpi yojanā labbhateva. Bhavoghassa",
  "tika-abh02t:1727_1": "vedanā vatthu bhavassādabhāvato. Niccaggahaṇavasenāti attābhinivesavisiṭṭhassa niccaggahaṇassa",
  "tika-abh02t:1727_2": "vasena. Tathā hi vuttaṃ “sassatassa attano”ti. Oghesu vuttanayā eva yogāsavesupi",
  "tika-abh02t:1727_3": "yojanā atthato abhinnattāti te na gahitā. Niccaggahaṇavasenāti attābhinivesavisiṭṭhassa",
  "tika-abh02t:1727_4": "niccaggahaṇassa vasena. Paṭhamoghatatiyacatutthaganthayojanāyaṃ vuttanayeneva kāyacittadhammānaṃ",
  "tika-abh02t:1727_5": "itarupādānavatthutā gahetabbāti vedanāya diṭṭhupādānavatthutā dassitā. Tathā kāyavedanānaṃ",
  "tika-abh02t:1727_6": "chandadosāgativatthutā kāmoghabyāpādakāyaganthavatthutāvacanena vuttāti. Tenāha “avuttānaṃ",
  "tika-abh02t:1727_7": "vuttanayena vatthubhāvo yojetabbo”ti.",
  "tika-abh02t:1728_0": "Dhāraṇatā asammussanatā, anussaraṇameva vā. Ekatteti ekasabhāve nissaraṇādivasena.",
  "tika-abh02t:1728_1": "Samāgamo sacchikiriyā. Satipaṭṭhānasabhāvo sammāsatitā niyyānasatitā samānabhāgatā",
  "tika-abh02t:1728_2": "ekajātitā sabhāgatā. Purimasminti “ekatte nibbāne samāgamo ekattasamosaraṇa”nti etasmiṃ",
  "tika-abh02t:1728_3": "atthe. Visunti nānāatthadvayabhāvena. Tadeva gamanaṃ samosaraṇanti satisaddatthantarābhāvā…pe…",
  "tika-abh02t:1728_4": "ekabhāvassāti yojetabbaṃ. Satisaddatthavasena avuccamāneti “eko satipaṭṭhānasabhāvo",
  "tika-abh02t:1728_5": "ekatta”ntiādinā avuccamāne, “ekatte nibbāne samāgamo ekattasamosaraṇa”nti evaṃ vuccamāneti",
  "tika-abh02t:1728_6": "attho. Dhāraṇatāva satīti “saraṇatā”ti vuttadhāraṇatā eva satīti katvā. Satisaddatthantarābhāvāti",
  "tika-abh02t:1728_7": "satisaṅkhātassa saraṇekattasamosaraṇasaddatthato aññassa atthassa abhāvā. Purimanti",
  "tika-abh02t:1728_8": "saraṇapadaṃ. Nibbānasamosaraṇepīti yathāvutte dutiye atthe saraṇekattasamosaraṇapadāni",
  "tika-abh02t:1728_9": "sahitāneva satipaṭṭhānekabhāvassa ñāpakāni, evaṃ nibbānasamosaraṇepi “ekatte nibbāne",
  "tika-abh02t:1728_10": "samāgamo ekattasamosaraṇa”nti etasmimpi atthe sati…pe… kāraṇāni.",
  "tika-abh02t:1729_0": "Ānāpānapabbādīnanti ānāpānapabbairiyāpathacatusampajañña koṭṭhāsa dhātumanasikāranavasivathikapabbānīti",
  "tika-abh02t:1729_1": "etesaṃ. Imesu pana yasmā kesuci devānaṃ kammaṭṭhānaṃ na ijjhati, tasmā tāni anāmasitvā",
  "tika-abh02t:1729_2": "yadipi koṭṭhāsadhātumanasikāravasenevettha desanā pavattā, desanantare pana āgataṃ",
  "tika-abh02t:1729_3": "anavasesaṃ kāyānupassanāvibhāgaṃ dassetuṃ “cuddasavidhena kāyānupassanaṃ bhāvetvā”ti",
  "tika-abh02t:1729_4": "vuttaṃ. Tenāha “mahāsatipaṭṭhānasutte vuttāna”nti. “Tathā”ti iminā “mahāsatipaṭṭhānasutte",
  "tika-abh02t:1729_5": "vuttāna”nti imameva upasaṃharati. Pañcavidhenāti nīvaraṇaupādānakkhandhāyatanabojjhaṅgaariyasaccānaṃ",
  "tika-abh02t:1729_6": "vasena pañcadhā. Bhāvanānubhāvo ariyamaggaggahaṇasamatthatā.",
  "tika-abh02t:1730": "Taṃniyamatoti tassā kāyānupassanādipaṭipattiyā niyamato. Tassā bhikkhubhāve niyate sāpi bhikkhubhāve niyatāyeva nāma hoti.",
  "tika-abh02t:1731": "Kāyānupassanāuddesavaṇṇanā",
  "tika-abh02t:1732_0": "Etthāti kāye. Avayavā assa atthīti avayavī, samudāyo, samūhoti attho, so pana avayavavinimuttaṃ",
  "tika-abh02t:1732_1": "drabyantaranti gāho laddhi avayavīgāho. Hatthapādādiaṅgulinakhādiaṅgapaccaṅge sannivesavisiṭṭhe",
  "tika-abh02t:1732_2": "upādāya yāyaṃ aṅgapaccaṅgasamaññā ceva kāyasamaññā ca, taṃ atikkamitvā itthipurisarathaghaṭādidrabyantiparikappanaṃ",
  "tika-abh02t:1732_3": "samaññātidhāvanaṃ. Atha vā yathāvuttasamaññaṃ atikkamitvā pakatiādidrabyādijīvādikāyādipadatthantaraparikappanaṃ",
  "tika-abh02t:1732_4": "samaññātidhāvanaṃ. Niccasārādigāhabhūto abhiniveso sārādānābhiniveso.",
  "tika-abh02t:1733": "Na taṃ diṭṭhanti taṃ itthipurisādi diṭṭhaṃ na hoti. Diṭṭhaṃ vā itthipurisādi na hotīti yojanā. Yathāvuttanti kesādibhūtupādāyasamūhasaṅkhātaṃ.",
  "tika-abh02t:1734": "Kesādipathavinti kesādisaññitaṃ sasambhārapathaviṃ. Pubbāpariyabhāvenāti santānavasena. Aññatthāti “āpokāya”nti evamādīsu.",
  "tika-abh02t:1735_0": "Ajjhattabahiddhāti saparasantāne kāyo vuttoti. “Kāyo”ti cettha sammasanupagā rūpadhammā",
  "tika-abh02t:1735_1": "adhippetāti āha “ajjhattabahiddhādhammāna”nti. Ghaṭitaṃ ekābaddhaṃ ārammaṇaṃ ghaṭitārammaṇaṃ,",
  "tika-abh02t:1735_2": "ekārammaṇabhūtanti attho. Tenāha “ekato ārammaṇabhāvo natthī”ti.",
  "tika-abh02t:1736": "Antoolīyanā antosaṅkoco antarāvosānaṃ.",
  "tika-abh02t:1737": "Dvīhīti abhijjhāvinayadomanassavinayehi.",
  "tika-abh02t:1738": "Sati ca sampajaññañca satisampajaññaṃ, tena. Etena karaṇabhūtena. Vipakkhadhammehi anantaritattā avicchinnassa. Tassa sabbatthikakammaṭṭhānassa.",
  "tika-abh02t:1739": "Kāyānupassanāuddesavaṇṇanā niṭṭhitā.",
  "tika-abh02t:1740": "Vedanānupassanādiuddesavaṇṇanā",
  "tika-abh02t:1741": "Sukhādīnanti sukhadukkhādukkhamasukhānaṃ.",
  "tika-abh02t:1742_0": "Rūpādiārammaṇanānattabhedānaṃ vasena yojetabbanti sambandho. Tathā ca sesesupi. Savatthukāvatthukādīti",
  "tika-abh02t:1742_1": "ādi-saddena hīnādiyoniādibhedaṃ saṅgaṇhāti. Visuṃ visuṃ na vattabbanti codanaṃ dassetīti",
  "tika-abh02t:1742_2": "yojanā. Ekatthāti kāyādīsu ekasmiṃ. Purimacodanāyāti “pubbe pahīnattā puna pahānaṃ",
  "tika-abh02t:1742_3": "na vattabba”nti codanāya. Pahīnanti vikkhambhitaṃ. Paṭipakkhabhāvanāyāti maggabhāvanāya.",
  "tika-abh02t:1742_4": "Ubhayatthāti ubhayacodanāya. Ubhayanti parihāradvayaṃ. Yasmā purimacodanāya nānāpuggalaparihāro,",
  "tika-abh02t:1742_5": "nānācittakkhaṇikaparihāro ca sambhavati, dutiyacodanāya pana nānācittakkhaṇikaparihāroyeva,",
  "tika-abh02t:1742_6": "tasmā vuttaṃ “sambhavato yojetabba”nti. Maggasatipaṭṭhānabhāvanaṃ sandhāya vuttaṃ.",
  "tika-abh02t:1742_7": "Sabbatthāti sabbesu kāyādīsu.",
  "tika-abh02t:1743": "Vedanānupassanādiuddesavaṇṇanā niṭṭhitā.",
  "tika-abh02t:1744": "Uddesavāravaṇṇanā niṭṭhitā.",
  "tika-abh02t:1745": "Kāyānupassanāniddesavaṇṇanā",
  "tika-abh02t:1746_0": "356. Ajjhattādīti ādi-saddena idha vuttā bahiddhāajjhattabahiddhāanupassanappakārā",
  "tika-abh02t:1746_1": "viya mahāsatipaṭṭhānasutte vuttā samudayadhammānupassiādianupassanappakārāpi kāyānupassanābhāvato",
  "tika-abh02t:1746_2": "gahitā icceva veditabbaṃ. Tatthāti ajjhattādianupassanāyaṃ. Cuddasa pakārā mahāsatipaṭṭhānasutte",
  "tika-abh02t:1746_3": "āgatacuddasappakārādike apekkhitvā idha vuttā. Ajjhattādippakāro eko pakāroti āha",
  "tika-abh02t:1746_4": "“ekappakāraniddesenā”ti. Bāhiresūti ekaccesu aññatitthiyesu. Tesampi hi ānāpānādivasena",
  "tika-abh02t:1746_5": "samathapakkhikā kāyānupassanā sambhavati. Tenāha “ekadesasambhavato”ti.",
  "tika-abh02t:1747_0": "Tacassa ca atacaparicchinnatā tacena aparicchinnatā atthīti yojanā. “Dīghabāhu naccatū”tiādīsu",
  "tika-abh02t:1747_1": "viya aññapadatthepi samāse avayavapadatthasaṅgaho labbhatevāti vuttaṃ “kāyekadesabhūto",
  "tika-abh02t:1747_2": "taco gahito evā”ti. Tacapaṭibaddhānaṃ nakhadantanhārumaṃsānaṃ, tacapaṭibaddhānaṃ",
  "tika-abh02t:1747_3": "tadanuppaviṭṭhamūlānaṃ kesalomānaṃ, tappaṭibaddhapaṭibaddhānaṃ itaresaṃ samūhabhūto",
  "tika-abh02t:1747_4": "sabbo kāyo “tacapariyanto”tveva vuttoti dassento “tappaṭibaddhā”tiādimāha. Atthi",
  "tika-abh02t:1747_5": "kesā, atthi lomāti sambandho. Tattha atthīti puthuttavācī ekaṃ nipātapadaṃ, na kiriyāpadaṃ.",
  "tika-abh02t:1747_6": "Kiriyāpadatte hi santīti vattabbaṃ siyā, vacanavipallāsena vā vuttanti.",
  "tika-abh02t:1748_0": "Kammaṭṭhānassa vācuggatakaraṇādinā uggaṇhanaṃ uggaho. Koṭṭhāsapāḷiyā hi vācuggatakaraṇaṃ,",
  "tika-abh02t:1748_1": "manasikiriyāya kesādīnaṃ vaṇṇādito upadhāraṇassa ca paguṇabhāvāpādanaṃ idha uggaho.",
  "tika-abh02t:1748_2": "Yena pana nayena yogāvacaro tattha kusalo hoti, so vidhīti vutto.",
  "tika-abh02t:1749_0": "Purimehīti purimapurimehi pañcakachakkehi sambandho vutto. “Maṃsaṃ…pe… vakka”nti",
  "tika-abh02t:1749_1": "hi anulomato vakkapañcakassa puna “vakkaṃ…pe… kesā”ti vakkapañcakassa, tacapañcakassa",
  "tika-abh02t:1749_2": "ca paṭilomato sajjhāyakkamo sambandho dassito. Svāyaṃ sajjhāyoti sambandho. Visuṃ",
  "tika-abh02t:1749_3": "tipañcāhanti anulomato pañcāhaṃ, paṭilomato pañcāhaṃ, anulomapaṭilomato pañcāhanti",
  "tika-abh02t:1749_4": "evaṃ pañcakachakkesu paccekaṃ tipañcāhaṃ. Purimehi ekato tipañcāhanti tacapañcakādīhi",
  "tika-abh02t:1749_5": "saddhiṃ anulomato vakkapañcakādīni ekajjhaṃ katvā vuttanayeneva tipañcāhaṃ. Ādiantadassanavasenātiādibhūtassa",
  "tika-abh02t:1749_6": "anulomato sajjhāyassa, anulomapaṭilomato sajjhāye antabhūtassa paṭilomato sajjhāyassa",
  "tika-abh02t:1749_7": "dassanavasena. Tenāha “anuloma…pe… antimo”ti. Etampīti yadidaṃ purimehi saddhiṃ pacchimassa",
  "tika-abh02t:1749_8": "pañcakādino ekato sajjhāyakaraṇaṃ, pañcakādīnaṃ paccekaṃ anulomādinā sajjhāyappakārato",
  "tika-abh02t:1749_9": "añño sajjhāyappakāro esoti attho. Dvinnaṃ hatthānaṃ ekamukhā aññamaññasambandhā ṭhapitā",
  "tika-abh02t:1749_10": "aṅguliyo idha hatthasaṅkhalikāti adhippetāti āha “aṅgulipantī”ti. Asubhalakkhaṇaṃ",
  "tika-abh02t:1749_11": "kesādīnaṃ paṭikkūlabhāvo. Thaddhādibhāvo dhātulakkhaṇaṃ.",
  "tika-abh02t:1750": "Attano koṭṭhāso, samāno vā koṭṭhāso sakoṭṭhāso, tattha bhavo sakoṭṭhāsiko, kammaṭṭhānaṃ.",
  "tika-abh02t:1751": "Kāyānupassanaṃ hitvāti asubhato vā dhātuto anupassanaṃ manasikāraṃ akatvā. Pubbe viya pariyantatālañca āditālañca agantvā.",
  "tika-abh02t:1752_0": "Samādhānādivisesayogena adhikaṃ cittanti adhicittaṃ. Tena vuttaṃ “samathavipassanācitta”nti.",
  "tika-abh02t:1752_1": "Manasikaraṇaṃ cittanti ekantaṃ samādhinimittasseva samannāhārakaṃ cittaṃ. Vikkhepavasena",
  "tika-abh02t:1752_2": "cittassa nānārammaṇe visaṭappavatti idha pabhañjanaṃ, samādhānena tadabhāvato na",
  "tika-abh02t:1752_3": "ca pabhañjanasabhāvaṃ.",
  "tika-abh02t:1753": "Sakkhibhavanatā paccakkhakāritā. Pubbahetādiketi ādi-saddena tadanurūpamanasikārānuyogādiṃ saṅgaṇhāti.",
  "tika-abh02t:1754_0": "Samappavattanti līnuddhaccarahitaṃ. Tathāpavattiyāti majjhimasamathanimittaṃ paṭipattiyā,",
  "tika-abh02t:1754_1": "tattha ca pakkhandanena siddhāya yathāvuttasamappavattiyā. Paññāya tosetīti yāyaṃ",
  "tika-abh02t:1754_2": "tattha jātānaṃ dhammānaṃ anativattanā, indriyānaṃ ekarasatā, tadupagavīriyavāhanā,",
  "tika-abh02t:1754_3": "āsevanāti imāsaṃ sādhikā bhāvanāpaññā, tāya adhicittaṃ toseti pahaṭṭhaṃ karoti. Yathāvuttavisesasiddhiyāva",
  "tika-abh02t:1754_4": "hi taṃsādhikāya paññāya taṃ cittaṃ sampahaṃsitaṃ nāma hoti. Evaṃ sampahaṃsanto ca",
  "tika-abh02t:1754_5": "yasmā sabbaso paribandhavisodhanena paññāya cittaṃ vodāpetīti ca vuccati, tasmā “samuttejeti",
  "tika-abh02t:1754_6": "cā”ti vuttaṃ. Nirassādanti pubbenāparaṃ visesālābhena bhāvanārasavirahitaṃ. Sampahaṃsetīti",
  "tika-abh02t:1754_7": "bhāvanāya cittaṃ sammā pahāseti pamodeti. Samuttejetīti sammā tattha uttejeti.",
  "tika-abh02t:1755": "Āsayo pavattiṭṭhānaṃ.",
  "tika-abh02t:1756": "Vavatthitatanti asaṃkiṇṇataṃ.",
  "tika-abh02t:1757": "Antoti abbhantare koṭṭhāse. Sukhumanti sukhumanhāruādiṃ sandhāya vadati.",
  "tika-abh02t:1758": "Tālapaṭṭikā tālapattavilivehi katakaṭasārako.",
  "tika-abh02t:1759_0": "Gaṇanāya mattā-saddo katipayehi ūnabhāvadīpanatthaṃ vuccati. Dantaṭṭhivajjitāni tīhi",
  "tika-abh02t:1759_1": "ūnāni tīṇi aṭṭhisatāni. Tasmā “timattānī”ti vuttaṃ. Yaṃ pana visuddhimagge “atirekatisataaṭṭhikasamussaya”nti",
  "tika-abh02t:1759_2": "vuttaṃ, taṃ dantaṭṭhīnipi gahetvā sabbasaṅgāhikanayena vuttaṃ. “Gopphakaṭṭhikādīni",
  "tika-abh02t:1759_3": "avuttānī”ti na vattabbaṃ “ekekasmiṃ pāde dve gopphakaṭṭhīnī”ti vuttattā, “ānisadaṭṭhiādīnī”ti pana vattabbaṃ.",
  "tika-abh02t:1760": "Tena aṭṭhināti ūruṭṭhinā.",
  "tika-abh02t:1761": "Marumpehīti marumpacuṇṇehi.",
  "tika-abh02t:1762_0": "Susamāhitacittena hetubhūtena. Nānārammaṇavipphandanavirahenāti nānārammaṇabhāvena",
  "tika-abh02t:1762_1": "vipphandanaṃ nānārammaṇavipphandanaṃ, tena virahena. Anatikkantapītisukhassa jhānacittassa.",
  "tika-abh02t:1762_2": "Taṃsamaṅgīpuggalassa vā.",
  "tika-abh02t:1763_0": "Paṭikkūladhātuvaṇṇavisesanti paṭikkūlavisesaṃ, dhātuvisesaṃ, vaṇṇakasiṇavisesaṃ.",
  "tika-abh02t:1763_1": "Vakkapañcakādīsu pañcasu visuṃ, heṭṭhimehi ekato ca sajjhāye channaṃ channaṃ pañcāhānaṃ",
  "tika-abh02t:1763_2": "vasena pañca māsā paripuṇṇā labbhanti, tacapañcake pana visuṃ tipañcāhamevāti āha",
  "tika-abh02t:1763_3": "“addhamāse ūnepī”ti. Māsantaragamanaṃ sajjhāyassa sattamādimāsagamanaṃ.",
  "tika-abh02t:1764": "Yamentanti bandhentaṃ.",
  "tika-abh02t:1765_0": "“Nīlaṃ pīta”ntiādinā saṅghāṭe nīlādivavatthānaṃ taṃnissayattā mahābhūte upādāyāti",
  "tika-abh02t:1765_1": "āha “mahābhūtaṃ…pe… duggandhantiādinā”ti. Upādāyarūpaṃ mahābhūtena paricchinnanti",
  "tika-abh02t:1765_2": "yojanā. Tassāti upādārūpassa. Tatoti mahābhūtato. Chāyāya ātapapaccayabhāvo ātapo",
  "tika-abh02t:1765_3": "paccayo etissāti, ātapassa chāyāya uppādakabhāvo chāyātapānaṃ ātapapaccayachāyuppādakabhāvo.",
  "tika-abh02t:1765_4": "Tena uppādetabbauppādakabhāvo aññamaññaparicchedakatāti dasseti. Āyatanāni ca dvārāni",
  "tika-abh02t:1765_5": "cāti dvādasāyatanāni, tadekadesabhūtāni dvārāni ca.",
  "tika-abh02t:1766": "Sappaccayabhāvāti sappaccayattā.",
  "tika-abh02t:1767_0": "Yathāvuttena ākārenāti “iti idaṃ sattavidhaṃ uggahakosallaṃ suggahitaṃ katvā”tiādinā,",
  "tika-abh02t:1767_1": "“imaṃ pana kammaṭṭhānaṃ bhāvetvā arahattaṃ pāpuṇitukāmenā”tiādinā vā vuttappakārena",
  "tika-abh02t:1767_2": "vidhinā. “Avisesato pana sādhāraṇavasena evaṃ veditabbā”ti, “ito paṭṭhāyā”ti ca vadanti.",
  "tika-abh02t:1767_3": "Vaṇṇādimukhenāti vaṇṇapaṭikkūlasuññatāmukhena. Upaṭṭhānanti kammaṭṭhānassa upaṭṭhānaṃ,",
  "tika-abh02t:1767_4": "yo uggahoti vutto. Etthāti catukkapañcakajjhānapaṭhamajjhānavipassanāsu ekasmiṃ sandhīyati.",
  "tika-abh02t:1767_5": "Kena? Kammaṭṭhānamanasikāreneva, tasmā uggahova sandhi uggahasandhīti veditabbaṃ.",
  "tika-abh02t:1768": "Uṭṭhānakaṃ uppajjanakaṃ. Sātirekāni cha ambaṇāni kumbhaṃ. Tatoti mukhadhovanakhādanabhojanakiccato. Nivattatīti arahattādhigamena accantanivattivasena nivattati.",
  "tika-abh02t:1769": "Kammamevāti manasikārakammameva. Ārammaṇanti pubbabhāgabhāvanārammaṇaṃ.",
  "tika-abh02t:1770": "Tathāti vanamakkaṭo viya.",
  "tika-abh02t:1771": "Ekanti ekaṃ koṭṭhāsaṃ.",
  "tika-abh02t:1772_0": "Sattagahaṇarahiteti sattapaññattimpi anāmasitvā desitattā vuttaṃ. Sasantānatāya ahaṃkāravatthumhi",
  "tika-abh02t:1772_1": "appahīnamānassa pahīnākāraṃ sandhāyāha “viddhastāhaṃkāre”ti. Tatthāti parassa kāye.",
  "tika-abh02t:1773": "357. Ādimhi sevanā manasikārassa uppādanā ārambho.",
  "tika-abh02t:1774": "362. Gamitāti vigamitā.",
  "tika-abh02t:1775": "Kāyānupassanāniddesavaṇṇanā niṭṭhitā.",
  "tika-abh02t:1776": "Vedanānupassanāniddesavaṇṇanā",
  "tika-abh02t:1777_0": "363. Sampajānassāti sammā pakārehi jānantassa, vatthārammaṇehi saddhiṃ sukhasāmisādippakārehi",
  "tika-abh02t:1777_1": "aviparītaṃ vedanaṃ jānantassāti attho. Pubbabhāgabhāvanā vohārānusāreneva pavattatīti",
  "tika-abh02t:1777_2": "āha “vohāramattenā”ti. Vedayāmīti “ahaṃ vedayāmī”ti attupanāyikā vuttāti, pariññātavedanopi",
  "tika-abh02t:1777_3": "vā uppannāya sukhavedanāya lokavohārena “sukhaṃ vedanaṃ vedayāmī”ti jānāti, voharati",
  "tika-abh02t:1777_4": "ca, pageva itaro. Tenāha “vohāramattena vutta”nti.",
  "tika-abh02t:1778": "Ubhayanti vīriyasamādhiṃ. Saha yojetvāti samadhurakiccato anūnādhikaṃ katvā. Atthadhammādīsu sammohaviddhaṃsanavasena pavattā maggapaññā eva lokuttarapaṭisambhidā.",
  "tika-abh02t:1779_0": "Vaṇṇamukhādīsu tīsupi mukhesu. Pariggahassāti arūpapariggahassa. “Vatthu nāma karajakāyo”ti",
  "tika-abh02t:1779_1": "vacanena nivattitaṃ dassento “na cakkhādīni cha vatthūnī”ti āha. Aññamaññupatthambhena",
  "tika-abh02t:1779_2": "ṭhitesu dvīsu naḷakalāpesu ekassa itarapaṭibaddhaṭṭhititā viya nāmakāyassa rūpakāyapaṭibaddhavuttitādassanañhetaṃ",
  "tika-abh02t:1779_3": "nissayapaccayavisesadassananti.",
  "tika-abh02t:1780_0": "Tesanti yesaṃ phassaviññāṇāni pākaṭāni, tesaṃ. Aññesanti tato aññesaṃ, yesaṃ phassaviññāṇāni",
  "tika-abh02t:1780_1": "na pākaṭāni. Sukhadukkhavedanānaṃ suvibhūtavuttitāya vuttaṃ “sabbesaṃ vineyyānaṃ",
  "tika-abh02t:1780_2": "vedanā pākaṭā”ti. Vilāpetvā vilāpetvāti suvisuddhaṃ navanītaṃ vilāpetvā sītibhūtaṃ",
  "tika-abh02t:1780_3": "atisītale udake pakkhipitvā patthinnaṃ ṭhitaṃ matthetvā paripiṇḍetvā puna vilāpetvāti",
  "tika-abh02t:1780_4": "satavāraṃ evaṃ katvā.",
  "tika-abh02t:1781": "Tatthāpīti yattha arūpakammaṭṭhānaṃ eva…pe… dassitaṃ, tatthāpi. Yesu suttesu tadantogadhaṃ rūpakammaṭṭhānanti yojanā.",
  "tika-abh02t:1782": "Vedanānupassanāniddesavaṇṇanā niṭṭhitā.",
  "tika-abh02t:1783": "Cittānupassanāniddesavaṇṇanā",
  "tika-abh02t:1784_0": "365. Kilesasampayuttānaṃ na visuddhatā hotīti sambandho. Itarehipīti attanā sampayuttakilesato",
  "tika-abh02t:1784_1": "itarehipi asampayuttehi. Visuṃ vacananti aññākusalato visuṃ katvā vacanaṃ. Visiṭṭhaggahaṇanti",
  "tika-abh02t:1784_2": "visiṭṭhatāgahaṇaṃ, āveṇikasamohatādassananti attho, yato tadubhayaṃ momūhacittanti vuccati.",
  "tika-abh02t:1785": "Cittānupassanāniddesavaṇṇanā niṭṭhitā.",
  "tika-abh02t:1786": "Dhammānupassanāniddeso",
  "tika-abh02t:1787": "Ka. nīvaraṇapabbavaṇṇanā",
  "tika-abh02t:1788": "367. Ekasmiṃ yuge baddhagoṇānaṃ viya ekato pavatti yuganaddhatā.",
  "tika-abh02t:1789_0": "Gahaṇākārenāti asubhepi ārammaṇe “subha”nti gahaṇākārena. Nimittanti cāti subhanimittanti",
  "tika-abh02t:1789_1": "ca vuccatīti yojanā. Ekaṃsena sattā attano attano hitasukhameva āsīsantīti katvā",
  "tika-abh02t:1789_2": "vuttaṃ “ākaṅkhitassa hitasukhassā”ti. Anupāyo eva ca hitavisiṭṭhassa sukhassa ayonisomanasikāro,",
  "tika-abh02t:1789_3": "ākaṅkhitassa vā yathādhippetassa hitasukhassa anupāyabhūto. Avijjandhā hi tādisepi",
  "tika-abh02t:1789_4": "pavattantīti. Nipphādetabbeti ayonisomanasikārena nibbattetabbe kāmacchandeti attho.",
  "tika-abh02t:1790_0": "Tadanukūlattāti tesaṃ asubhe “subha”nti, “asubha”nti ca pavattānaṃ ayonisomanasikārayonisomanasikārānaṃ",
  "tika-abh02t:1790_1": "anukūlattā. Rūpādīsu aniccādiabhinivesassa, aniccasaññādīnañca yathāvuttamanasikārūpanissayatā tadanukūlatā.",
  "tika-abh02t:1791_0": "Āhāre paṭikkūlasaññaṃ so uppādetīti sambandho. Tabbipariṇāmassāti bhojanapariṇāmassa",
  "tika-abh02t:1791_1": "nissandādikassa. Tadādhārassāti udarassa, kāyasseva vā. Soti bhojanemattaññū. Suttantapariyāyena",
  "tika-abh02t:1791_2": "kāmarāgo “kāmacchandanīvaraṇa”nti vuccatīti āha “abhidhammapariyāyenā”ti. Abhidhamme",
  "tika-abh02t:1791_3": "hi “nīvaraṇaṃ dhammaṃ paṭicca nīvaraṇo dhammo uppajjati napurejātapaccayā”ti etassa",
  "tika-abh02t:1791_4": "vibhaṅge “arūpe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ",
  "tika-abh02t:1791_5": "avijjānīvaraṇaṃ uppajjatī”tiādivacanato bhavarāgopi kāmacchandanīvaraṇaṃ vuttanti",
  "tika-abh02t:1791_6": "viññāyati. Tenāha “sabbopi lobho kāmacchandanīvaraṇa”nti.",
  "tika-abh02t:1792_0": "Sīmābhede kateti attādimariyādāya bhinnāya, attādīsu sabbattha ekarūpāya mettābhāvanāyāti",
  "tika-abh02t:1792_1": "attho. Vihārādiuddesarahitanti vihārādipadesaparicchedarahitaṃ. Uggahitāya mettāya.",
  "tika-abh02t:1792_2": "Aṭṭhavīsatividhāti itthiādivasena sattavidhā paccekaṃ averādīhi yojanāvasena aṭṭhavīsatividhā.",
  "tika-abh02t:1792_3": "Sattādiitthiādiaverādiyogenāti ettha sattādiaverādiyogena vīsati, itthiādiaverādiyogena",
  "tika-abh02t:1792_4": "aṭṭhavīsatīti aṭṭhacattārīsaṃ ekissā disāya. Tathā sesadisāsupīti sabbā saṅgahetvā",
  "tika-abh02t:1792_5": "āha “asītādhikacatusatappabhedā”ti.",
  "tika-abh02t:1793_0": "Katākatānusocanañca na hotīti yojanā. “Bahukaṃ sutaṃ hoti suttaṃ geyya”ntiādivacanato",
  "tika-abh02t:1793_1": "bahussutatā navaṅgassa sāsanassa vasena veditabbā, na vinayamattassevāti vuḍḍhataṃ",
  "tika-abh02t:1793_2": "pana anapekkhitvā icceva vuttaṃ, na bahussutatañcāti.",
  "tika-abh02t:1794": "Tiṭṭhati anuppannā vicikicchā ettha etesu “ahosiṃ nu kho ahamatītamaddhāna”ntiādikāya pavattiyā anekabhedesu purimuppannesu vicikicchādhammesūti te ṭhānīyā vuttā.",
  "tika-abh02t:1795_0": "Aṭṭhavatthukāpīti na kevalaṃ soḷasavatthukā, nāpi ratanattayavatthukā ca, atha kho",
  "tika-abh02t:1795_1": "aṭṭhavatthukāpi. Ratanattaye saṃsayāpannassa sikkhādīsu kaṅkhāsambhavato, tattha",
  "tika-abh02t:1795_2": "nibbematikassa tadabhāvato ca sesavicikicchānaṃ ratanattayavicikicchāmūlikatā daṭṭhabbā.",
  "tika-abh02t:1795_3": "Anupavisanaṃ “evameta”nti saddahanavasena ārammaṇassa pakkhandanaṃ.",
  "tika-abh02t:1796": "Nīvaraṇapabbavaṇṇanā niṭṭhitā.",
  "tika-abh02t:1797": "Kha. bojjhaṅgapabbavaṇṇanā",
  "tika-abh02t:1798": "Tenāti atthasannissitaggahaṇena.",
  "tika-abh02t:1799": "Paccayavasena dubbalabhāvo mandatā.",
  "tika-abh02t:1800": "Pabbatapadesavanagahanantaritopi gāmo na dūre, pabbataṃ parikkhipitvā gantabbatāya āvāso araññalakkhaṇūpeto, tasmā maṃsasoteneva assosīti vadanti.",
  "tika-abh02t:1801": "Sampattihetutāya pasādo sinehapariyāyena vutto.",
  "tika-abh02t:1802": "Indriyānaṃ tikkhabhāvāpādanaṃ tejanaṃ. Tosanaṃ pamodanaṃ.",
  "tika-abh02t:1803": "Bojjhaṅgapabbavaṇṇanā niṭṭhitā.",
  "tika-abh02t:1804_0": "Samathavipassanāvasena paṭhamassa satipaṭṭhānassa, suddhavipassanāvasena itaresaṃ.",
  "tika-abh02t:1804_1": "Āgamanavasena vuttaṃ aññathā maggasammāsatiyā kathaṃ kāyārammaṇatā siyāti adhippāyo.",
  "tika-abh02t:1804_2": "Kāyānupassiādīnaṃ catubbidhānaṃ puggalānaṃ vuttānaṃ. Tenāha “na hi sakkā ekassa…pe…",
  "tika-abh02t:1804_3": "vattu”nti. Anekasatisambhavāvabodhapasaṅgāti ekacittuppādena anekissā satiyā sambhavassa,",
  "tika-abh02t:1804_4": "sati ca tasmiṃ anekāvabodhassa ca āpajjanato. Sakiccaparicchinneti attano kiccavisesavisiṭṭhe.",
  "tika-abh02t:1804_5": "Dhammabhedenāti ārammaṇabhedavisiṭṭhena dhammavisesena. Na dhammassa dhammo kiccanti",
  "tika-abh02t:1804_6": "ekassa dhammassa aññadhammo kiccaṃ nāma na hoti tadabhāvato. Dhammabhedena dhammassa",
  "tika-abh02t:1804_7": "vibhāgena. Tassa bhedoti tassa kiccassa bhedo natthi. Tasmāti yasmā nayidha dhammassa",
  "tika-abh02t:1804_8": "vibhāgena kiccabhedo icchito, kiccabhedena pana dhammavibhāgo icchito, tasmā. Tena",
  "tika-abh02t:1804_9": "vuttaṃ “ekāvā”tiādi.",
  "tika-abh02t:1805": "Suttantabhājanīyavaṇṇanā niṭṭhitā.",
  "tika-abh02t:1806": "2. Abhidhammabhājanīyavaṇṇanā",
  "tika-abh02t:1807_0": "374. “Kāye kāyānupassī”ti idaṃ puggalādhiṭṭhānena satipaṭṭhānavisesanaṃ, tañca āgamanasiddhaṃ,",
  "tika-abh02t:1807_1": "aññathā tassa asambhavatoti āha “āgamanavasena…pe… desetvā”ti. Puggalaṃ anāmasitvāti",
  "tika-abh02t:1807_2": "“kāye kāyānupassī”ti evaṃ puggalaṃ aggahetvā. Tathā anāmasanato eva āgamanavisesanaṃ",
  "tika-abh02t:1807_3": "akatvā. Nayadvayeti anupassanānayo, suddhikanayoti etasmiṃ nayadvaye.",
  "tika-abh02t:1808": "Abhidhammabhājanīyavaṇṇanā niṭṭhitā.",
  "tika-abh02t:1809": "Satipaṭṭhānavibhaṅgavaṇṇanā niṭṭhitā.",
  "tika-abh02t:1810": "8. Sammappadhānavibhaṅgo",
  "tika-abh02t:1811": "1. Suttantabhājanīyavaṇṇanā",
  "tika-abh02t:1812_0": "390. Kāraṇasaddo yuttivācako “sabbametaṃ akāraṇaṃ vadatī”tiādīsu viya, tasmā kāraṇappadhānāti",
  "tika-abh02t:1812_1": "yuttippadhānā, anuppannapāpakānuppādanādikiriyāya anurūpappadhānāti evaṃ vā ettha",
  "tika-abh02t:1812_2": "attho daṭṭhabbo. Anuppannapāpakādīnaṃ anuppādādi anuppannapāpakānuppādādi.",
  "tika-abh02t:1813_0": "391. “Na añño dhammoti yathā taṇhāyanamicchābhinivesavāyamanasabhāvānaṃ taṇhādīnaṃ",
  "tika-abh02t:1813_1": "chandapariyāyo aññadhammo nāma hoti kattukamyatāsaṅkhātassa chandaniyassa tesu abhāvā,",
  "tika-abh02t:1813_2": "dhammacchando pana taṃsabhāvattā aññadhammo na hoti. Tenāha “dhammacchandoti sabhāvacchando”ti.",
  "tika-abh02t:1814": "406. Aṭṭhakathāyanti porāṇaṭṭhakathāyaṃ. Vaṭṭānatthasaṃvattanatoti saṃsāradukkhasambhavato.",
  "tika-abh02t:1815": "Na sakkontīti āha “santāya samāpattiyā parihīnā brahmacariyavāse santhambhituṃ na sakkontī”ti.",
  "tika-abh02t:1816": "Tattha duvidhāyāti yojetabbaṃ. Uppannāyevāti uppannapubbā eva uppajjanti samudācārādivasena.",
  "tika-abh02t:1817_0": "Sabbāsu avatthāsūti pakatattādiavatthāsu. Pakatattāvatthena hi sabbena sabbaṃ tāni",
  "tika-abh02t:1817_1": "na caritabbāni. Itarāvatthena ca tadavatthāya tāni tāniyeva caritabbāni. Vattabbantiādīnīti",
  "tika-abh02t:1817_2": "ādi-saddena “na ekacchanne anāvāse vatthabbaṃ, na ekacchanne āvāse vā anāvāse vā",
  "tika-abh02t:1817_3": "vatthabbaṃ, na ekāsane nisīditabbaṃ, na nīce āsane nisinne ucce āsane nisīditabbaṃ,",
  "tika-abh02t:1817_4": "na chamāyaṃ nisinne āsane nisīditabbaṃ, na ekacaṅkame caṅkamitabbaṃ, na nīce caṅkame",
  "tika-abh02t:1817_5": "caṅkamante ucce caṅkame caṅkamitabbaṃ, na chamāyaṃ caṅkamante caṅkame caṅkamitabba”nti",
  "tika-abh02t:1817_6": "imāni saṅgaṇhāti. Tesanti pārivāsikavuḍḍhatarādīnaṃ vasena. Sampiṇḍetvāti saṅkaḍḍhitvā.",
  "tika-abh02t:1817_7": "Ekekaṃ katvāti navāpi ekamekaṃ katvā. “Abhivādanapaccuṭṭhānañjalikammasāmīcikammaṃ",
  "tika-abh02t:1817_8": "na sāditabbaṃ, āsanābhihāraṃ, seyyābhihāraṃ, pādodakaṃ, pādapīṭhaṃ, pādakathalikaṃ,",
  "tika-abh02t:1817_9": "pattacīvarapaṭiggahaṇaṃ na sāditabba”nti idaṃ sabbampi asādiyanasāmaññena ekaṃ. Dasāti",
  "tika-abh02t:1817_10": "“na sīlavipattiyā, na ācāravipattiyā, na diṭṭhivipattiyā, na ājīvavipattiyā, na bhikkhū",
  "tika-abh02t:1817_11": "bhikkhūhi bhedetabbā, na gihiddhajo dhāretabbo, na titthiyaddhajo dhāretabbo, na",
  "tika-abh02t:1817_12": "titthiyā sevitabbā, bhikkhū sevitabbā, bhikkhusikkhāya sikkhitabba”nti evamāgatā dasa.",
  "tika-abh02t:1818_0": "“Kammañcā”ti paccattavasena vuttaṃ kammaṃ “avipakkavipākassā”ti ettha “kammassā”ti",
  "tika-abh02t:1818_1": "sāmivacanavasena pariṇāmetvā yojetabbaṃ. Bhūtāpagatuppannanti vuttanti sambandho.",
  "tika-abh02t:1818_2": "Idhāti imissā sammohavinodaniyā. “Evaṃ kate okāse vipāko…pe… uppannoti vuccatī”ti",
  "tika-abh02t:1818_3": "vadanto vipākameva vadati. Tatthāti aṭṭhasāliniyaṃ. Maggena samucchinnā thāmagatā",
  "tika-abh02t:1818_4": "kāmarāgādayo “anusayā”ti vuccantīti āha “anusayita…pe… maggena pahātabbā”ti.",
  "tika-abh02t:1819_0": "Āhatakhīrarukkho viya ārammaṇaṃ, kathaṃ? Nimittaggāhavasena. Tamevatthaṃ vivarati",
  "tika-abh02t:1819_1": "“adhigata”ntiādinā. Tattha nimittaggāhavasena ārammaṇassa adhiggahitattā taṃ ārammaṇaṃ",
  "tika-abh02t:1819_2": "anussaritānussaritakkhaṇe kilesuppattihetubhāvena uppattiṭṭhānato adhigatameva nāma",
  "tika-abh02t:1819_3": "hotīti āha “adhigataṃ nimittaggāhavasenā”ti, taṃ ārammaṇaṃ pātubhūtakilesanti adhippāyo.",
  "tika-abh02t:1819_4": "Kilesuppattinimittatāya uppattirahaṃ kilesaṃ “ārammaṇaṃ antogadhakilesa”nti vuttaṃ.",
  "tika-abh02t:1819_5": "Tañca kho gāhake labbhamānaṃ gahetabbe upacaritvā, yathā nissite labbhamānaṃ nissaye",
  "tika-abh02t:1819_6": "upacaritvā “mañcā ukkuṭṭhiṃ karontī”ti. Idāni upacāraṃ muñcitvā nippariyāyeneva atthaṃ",
  "tika-abh02t:1819_7": "dassento “nimittaggāha…pe… sadisā”ti āha. Vitthāretabbanti “yathā kiṃ? Sace khīrarukkha”ntiādinā vitthāretabbaṃ.",
  "tika-abh02t:1820_0": "Tidhāti atītādivasena tidhā. Ābhato upamāvasena. Appahīnatādassanatthampīti pi-saddena",
  "tika-abh02t:1820_1": "“tidhā navattabbatādassanatthampī”ti vuttameva sampiṇḍeti. Evaṃ maggena pahīnakilesā",
  "tika-abh02t:1820_2": "daṭṭhabbā magge anuppanne uppattirahānampi uppanne sabbena sabbaṃ abhāvato.",
  "tika-abh02t:1821": "Suttantabhājanīyavaṇṇanā niṭṭhitā.",
  "tika-abh02t:1822": "3. Pañhapucchakavaṇṇanā",
  "tika-abh02t:1823_0": "427. Vīriyajeṭṭhikāya pana maggabhāvanāya na vattabbāni sammappadhānāni “maggādhipatīnī”ti",
  "tika-abh02t:1823_1": "vā “namaggādhipatīnī”ti vāti vāti ettha paṭhamassa vīriyantarābhāvo, itarassa itarādhipatino,",
  "tika-abh02t:1823_2": "namaggabhūtavīriyādhipatino ca abhāvo navattabbatāya kāraṇanti imamatthamāha “maggādhipatīnī”tiādinā.",
  "tika-abh02t:1823_3": "Tadāti vīriyajeṭṭhikamaggabhāvanākāle.",
  "tika-abh02t:1824": "Pañhapucchakavaṇṇanā niṭṭhitā.",
  "tika-abh02t:1825": "Sammappadhānavibhaṅgavaṇṇanā niṭṭhitā.",
  "tika-abh02t:1826": "9. Iddhipādavibhaṅgo",
  "tika-abh02t:1827": "1. Suttantabhājanīyavaṇṇanā",
  "tika-abh02t:1828_0": "431. Paṭhamo kattuattho “ijjhatīti iddhī”ti. Dutiyo karaṇattho “ijjhanti etāyā”ti.",
  "tika-abh02t:1828_1": "Pajjitabbā iddhi vuttā “iddhiṃ pajjanti pāpuṇantī”ti kattusādhanassa iddhisaddassa",
  "tika-abh02t:1828_2": "karaṇasādhanena pādasaddena samānādhikaraṇatāya asambhavato, ijjhanakassa ca atthassa",
  "tika-abh02t:1828_3": "karaṇabhūtena pādena pajjitabbattā “iddhi eva pādo”ti saddayojanā na sambhavatīti",
  "tika-abh02t:1828_4": "imamatthamāha “na ca…pe… vattu”nti. Iddhikiriyākaraṇenāti ijjhanakiriyāya karaṇabhūtena",
  "tika-abh02t:1828_5": "atthena sādhetabbā ca iddhi pajjitabbāti yojanā. Dvinnaṃ karaṇānanti ijjhanapajjanakiriyākaraṇānaṃ",
  "tika-abh02t:1828_6": "iddhipādatthānaṃ. Na asamānādhikaraṇatā sambhavati paṭisedhadvayaṃ pakatiyaṃ ṭhapetīti.",
  "tika-abh02t:1828_7": "Tasmāti yasmā paṭhamenatthena samānādhikaraṇasamāso, dutiyena sāmivacanasamāso iddhipādasaddānaṃ",
  "tika-abh02t:1828_8": "na yujjati, tasmā. Yathāvuttā vā paṭhamenatthena samānādhikaraṇasamāsavaseneva yojanā",
  "tika-abh02t:1828_9": "yujjati pādassa pajjamānakoṭṭhāsabhāvato. Dutiyenatthena itarasamāseneva yojanā yujjati",
  "tika-abh02t:1828_10": "pādassa ijjhanakaraṇūpāyabhāvato.",
  "tika-abh02t:1829_0": "Kecīti dhammasirittheraṃ sandhāya vadati. Duvidhatthāyāti nibbattiatthāya, vuddhiatthāya",
  "tika-abh02t:1829_1": "ca. Visunti “iddhi eva pādo iddhipādo”ti imasmā visuṃ. Samāsayojanāvasenāti “iddhiyā",
  "tika-abh02t:1829_2": "pādo iddhipādo”ti evaṃ samāsayojanāvasena. Yathāyuttoti kattukaraṇatthesu yo yo yutto.",
  "tika-abh02t:1829_3": "Paṭilābhapubbabhāgānanti visesādhigamataṃpubbabhāgānaṃ yathākkamaṃ kattiddhikaraṇiddhibhāvaṃ",
  "tika-abh02t:1829_4": "sandhāya vuttoti yojanā. Uttaracūḷabhājanīye “chandoyeva chandiddhipādo, cittameva,",
  "tika-abh02t:1829_5": "vīriyameva, vīmaṃsāva vīmaṃsiddhipādo”ti vuttattā āha “uttaracūḷabhājanīye vā vuttehi",
  "tika-abh02t:1829_6": "chandādīhi iddhipādehī”tiādi.",
  "tika-abh02t:1830_0": "Chandacittavīmaṃsiddhipādesu tāva yuttaṃ padhānasaṅkhāraggahaṇaṃ apubbattā, vīriyiddhipāde",
  "tika-abh02t:1830_1": "pana kathanti codanaṃ sandhāyāha “vīriyiddhipādaniddese”tiādi. Yadi dveyeva samannāgamaṅgāni,",
  "tika-abh02t:1830_2": "chandādayo kimatthiyāti āha “samādhivisesanānī”ti. Na idha…pe… vuttā hoti atabbisesanattā.",
  "tika-abh02t:1830_3": "Yadipi samādhivisesanasamannāgamaṅgadassanatthaṃ dvikkhattuṃ vīriyaṃ āgatanti vuttaṃ,",
  "tika-abh02t:1830_4": "taṃ pana “vīriyasamādhisamannāgata”nti ettāvatāpi siddhaṃ hoti. Evaṃ siddhe sati",
  "tika-abh02t:1830_5": "puna vacanaṃ vīriyantarasabbhāvaṃ nu kho dīpetīti kadāci āsaṅkeyyāti tadāsaṅkānivattanatthaṃ",
  "tika-abh02t:1830_6": "“vīriyañcā”tiādimāha. Chandādīhi visiṭṭhoti chandādīnaṃ adhipatipaccayatāvisesena",
  "tika-abh02t:1830_7": "visiṭṭho. Teneva hi chandādimukheneva iddhipādā desitā. Tathā ca vuttaṃ “chandaṃ",
  "tika-abh02t:1830_8": "ce bhikkhu adhipatiṃ karitvā labhati samādhi”ntiādi. Taṃtaṃavassayanavasenāti tassa",
  "tika-abh02t:1830_9": "tassa chandassa samādhino avassayatāvasena, paccayavisesatāyāti attho. Upāyatthena…pe…",
  "tika-abh02t:1830_10": "vuttā hoti adhigamūpāyatāpi nissayabhāvoyevāti. “Tenevā”tiādinā yathāvuttaṃ chandādīnaṃ",
  "tika-abh02t:1830_11": "iddhipādataṃ pāḷiyāyeva vibhāveti. Tattha tenevāti chandādīnaṃyeva upāyatthabhāveneva",
  "tika-abh02t:1830_12": "iddhipādabhāvassa adhippetattā. Upāyiddhipādadassanatthamevāti chandādike dhure jeṭṭhake",
  "tika-abh02t:1830_13": "pubbaṅgame katvā nibbattitasamādhi chandādīnaṃ iddhiyā adhigamūpāyatādassanaṃ upāyiddhipādadassanaṃ,",
  "tika-abh02t:1830_14": "tadatthameva “tathābhūtassa vedanākkhandho…pe… viññāṇakkhandho”ti tattha tattha pāḷiyaṃ",
  "tika-abh02t:1830_15": "nissayiddhipādadassanaṃ kataṃ chandādivisiṭṭhānaṃyeva vedanākkhandhādīnaṃ adhippetattā.",
  "tika-abh02t:1830_16": "Evañcetaṃ sampaṭicchitabbaṃ. Aññathā kevalaṃ iddhisampayuttānaṃyeva khandhānaṃ vasena",
  "tika-abh02t:1830_17": "iddhipādabhāve gayhamāne catubbidhatā na hoti visesakāraṇābhāvatoti adhippāyo.",
  "tika-abh02t:1831_0": "433. Tosanaṃ satthu ārādhanaṃ, sikkhāya vā. Thāmabhāvatoti thirabhāvato. Kulāpadese",
  "tika-abh02t:1831_1": "jātimā purissaro hotīti “pubbaṅgamattā cittassa visiṭṭhajātisadisatā”ti vuttaṃ. Vicāraṇāpaññāhetukattā",
  "tika-abh02t:1831_2": "mantassa vīmaṃsāsadisatā suviññeyyāvāti na uddhaṭā.",
  "tika-abh02t:1832_0": "Chandādiketi chandasamādhipadhānasaṅkhārā, vīriyacittavīmaṃsāsamādhipadhānasaṅkhārāti",
  "tika-abh02t:1832_1": "ime tayo tayo dhamme. Abhedato bhedaṃ akatvā abhinditvā iddhibhāvasāmaññena, iddhipādabhāvasāmaññena",
  "tika-abh02t:1832_2": "ca saṅgaṇhitvā. Tenāha “sampiṇḍetvā”ti. Bhedanaṃ vā sambhedanaṃ missīkaraṇanti āha",
  "tika-abh02t:1832_3": "“amissetvā”ti. Tathā hi “sesā pana sampayuttakā cattāro khandhā iddhipādāyevā”ti",
  "tika-abh02t:1832_4": "iddhiiddhipāde amissetvāpi kathitaṃ. Visesenāti bhedena catūsu iddhipādesu asammissabhāvena",
  "tika-abh02t:1832_5": "āveṇikattā. Āveṇikā hi chandādayo tassa tassa iddhipādassa. Avisesenāti abhedena,",
  "tika-abh02t:1832_6": "caturiddhipādasādhāraṇabhāvenāti attho.",
  "tika-abh02t:1833_0": "Chandiddhipādasamādhiddhipādādayoti ādi-saddena padhānasaṅkhāraṃ, vīriyacittavīmaṃsā",
  "tika-abh02t:1833_1": "ca saṅgaṇhāti. Pādoti tehi sampayuttaṃ catukkhandhamāha. “Chandiddhipāde pavisantī”tiādinā",
  "tika-abh02t:1833_2": "visiṭṭhesveva pavesaṃ avatvā. Catūsūti chando, samādhi, padhānasaṅkhārā, taṃsampayuttā",
  "tika-abh02t:1833_3": "khandhāti evaṃ catūsu. Chandahetuko, chandādhiko vā samādhi adhippetoti āha “chandavato",
  "tika-abh02t:1833_4": "ko samādhi na ijjhissatī”ti. Itīti evaṃ anena pakārena, yaṃ samādhibhāvanāmukhaṃ.",
  "tika-abh02t:1833_5": "Samādhibhāvanānuyogena bhāvitā khandhā samādhibhāvitā.",
  "tika-abh02t:1834_0": "“Ye hī”tiādinā “abhinavaṃ natthī”ti saṅkhepato vuttaṃ vivarati. Tiṇṇanti chandasamādhipadhānasaṅkhārānaṃ.",
  "tika-abh02t:1834_1": "Idanti “ime hi tayo”tiādivacanaṃ. Purimassāti “chando samādhī”tiādivacanassa. Kāraṇabhāvenāti",
  "tika-abh02t:1834_2": "sādhanabhāvena. Tenāti “ime hi tayo dhammā”tiādivacanena. Yasmā chandādayo tayo dhammā",
  "tika-abh02t:1834_3": "aññamaññaṃ, sampayuttakānañca nissayabhāvena pavattanti, tasmā tesampi iddhipādabhāvo",
  "tika-abh02t:1834_4": "vutto. So pana nissayabhāvo sampayogāvinābhāvīti āha “tadantogadhattā”ti, sampayuttakantogadhattāti",
  "tika-abh02t:1834_5": "attho. Chandādīnaṃ viya sampayuttakkhandhānaṃ sabhāvato iddhibhāvo natthīti āha “iddhibhāvapariyāyo",
  "tika-abh02t:1834_6": "atthī”ti. Tena vuttaṃ “sesā sampayuttakā…pe… na attano sabhāvenā”ti. Ekadesassāti",
  "tika-abh02t:1834_7": "chandādīnaṃ. Catunnampi khandhānaṃ, chandādīnaṃ vā catunnaṃ. Punapīti “sampayuttakā",
  "tika-abh02t:1834_8": "panā”tiādiṃ sandhāyāha. Iminā catukkhandhatadekadesānaṃ iddhibhāvadīpanena.",
  "tika-abh02t:1835_0": "Pubbe vuttato vacanakkamena aññanti āha “apubbanti katvā”ti. Kenaṭṭhena iddhi paṭilābho,",
  "tika-abh02t:1835_1": "kenaṭṭhena pādo pubbabhāgoti yathākkamaṃ yojanā. Yadi patiṭṭhānaṭṭhena pādo, nissayiddhipādoyeva",
  "tika-abh02t:1835_2": "vutto siyā, na upāyiddhipādoti āha “upāyo cā”tiādi. Sabbatthāti suttantabhājanīye,",
  "tika-abh02t:1835_3": "abhidhammabhājanīye ca. Tenāha “suttantabhājanīye hī”tiādi. Samādhivisesanabhāvenāti",
  "tika-abh02t:1835_4": "“chandādhipati, chandahetuko, chandādhiko vā samādhi chandasamādhī”tiādinā samādhissa",
  "tika-abh02t:1835_5": "visesanabhāvena. “Samādhisevanavasenā”ti ca pāṭho. Tattha samādhisevanavasenāti chandādhike",
  "tika-abh02t:1835_6": "adhipatiṃ karitvā samādhissa āsevanavasena. Upāyabhūtānanti “chandavato ce samādhi",
  "tika-abh02t:1835_7": "ijjhati, mayheva ijjhatī”ti samādhiāsevanāya upāyabhūtānaṃ.",
  "tika-abh02t:1836": "Suttantabhājanīyavaṇṇanā niṭṭhitā.",
  "tika-abh02t:1837": "2. Abhidhammabhājanīyavaṇṇanā",
  "tika-abh02t:1838_0": "444. Sādhipativārāni aṭṭhasatāni, tesu paccekaṃ cattāro iddhipādā na sambhavantīti",
  "tika-abh02t:1838_1": "āha “sādhipativārānaṃ paripuṇṇānaṃ abhāvā”ti. Tattha kāraṇamāha “na hi adhipatīnaṃ",
  "tika-abh02t:1838_2": "adhipatayo vijjantī”ti. Yadi hi adhipatī siyuṃ sādhipatīti iddhipādabhedena dvattiṃsa",
  "tika-abh02t:1838_3": "nayasatāni, suddhikāni aṭṭhāti cattāri nayasahassāni bhaveyyuṃ, taṃ pana natthīti",
  "tika-abh02t:1838_4": "adhippāyo. Yattakā pana nayā idha labbhanti, taṃ dassetuṃ “ekekasmiṃ panā”tiādi vuttaṃ.",
  "tika-abh02t:1838_5": "Suddhikāni aṭṭha nayasatāni sādhipatikānipi aṭṭhevāti catunnaṃ maggānaṃ vasena soḷasa nayasatāni.",
  "tika-abh02t:1839": "Abhidhammabhājanīyavaṇṇanā niṭṭhitā.",
  "tika-abh02t:1840": "3. Pañhapucchakavaṇṇanā",
  "tika-abh02t:1841_0": "Sayaṃ jeṭṭhakabhāvena pavattanato cattāro adhipatayo aññamaññaṃ garuṃ na karonti.",
  "tika-abh02t:1841_1": "Tasmā “cattāro iddhipādā na maggādhipatino”ti vuttā. Tenāha “aññamaññassa pana adhipatayo",
  "tika-abh02t:1841_2": "na bhavantī”ti. Etamatthanti “adhipatayo aññamaññassa adhipatī na bhavantī”ti etamatthaṃ.",
  "tika-abh02t:1841_3": "Adhipatinoti adhipati bhavituṃ samatthassa. Adhipatiṃ na karontīti adhipatiṃ katvā",
  "tika-abh02t:1841_4": "garuṃ katvā nappavattanti. Adhipatīnaṃ sahabhāveti adhipatikiccakaraṇena sahapavattiyaṃ.",
  "tika-abh02t:1841_5": "“Avīmaṃsādhipatikassa maggassa abhāvā”ti idaṃ “adhipatitāsamatthā dhammā adhipatibhāveneva",
  "tika-abh02t:1841_6": "pavatteyyu”nti dosāropanavasenāha, na yathādhigatavasena. Adhipatidhammānañhi pubbābhisaṅkhāre",
  "tika-abh02t:1841_7": "sati adhipatibhāvena pavatti, na aññathāti sahabhāvepi tadabhāvaṃ sandhāya visesanaṃ",
  "tika-abh02t:1841_8": "na kattabbaṃ siyāti sakkā vattuṃ. Aññamaññādhipatikaraṇabhāveti aññamaññaṃ adhipatiṃ",
  "tika-abh02t:1841_9": "katvā pavattiyaṃ. Vīmaṃsādhipatikattavacananti vīmaṃsādhipatikabhāvassa vacanaṃ.",
  "tika-abh02t:1841_10": "Na vattabbaṃ siyā sabbesampi adhipatīnaṃ sādhipatikattāti adhippāyo. Sahabhāvo paṭikkhitto",
  "tika-abh02t:1841_11": "eva sādhipatibhāvassa anekaṃsikatāvacanato.",
  "tika-abh02t:1842": "Pañhapucchakavaṇṇanā niṭṭhitā.",
  "tika-abh02t:1843": "Iddhipādavibhaṅgavaṇṇanā niṭṭhitā.",
  "tika-abh02t:1844": "10. Bojjhaṅgavibhaṅgo",
  "tika-abh02t:1845": "1. Suttantabhājanīyaṃ",
  "tika-abh02t:1846": "Paṭhamanayavaṇṇanā",
  "tika-abh02t:1847_0": "466. Patiṭṭhānaṃ idha saṃsāre avaṭṭhānaṃ, tassa mūlaṃ kilesāti āha “kilesavasena",
  "tika-abh02t:1847_1": "patiṭṭhāna”nti. Patiṭṭhānāya pana byāpārāpatti kammanti vuttaṃ “abhisaṅkhāravasena",
  "tika-abh02t:1847_2": "āyūhanā”ti. Yasmā kilesesu taṇhādiṭṭhiyo taṇhādiṭṭhicaritānaṃ visesato saṃsāranāyikā,",
  "tika-abh02t:1847_3": "kilesasahitameva ca kammaṃ patiṭṭhānāya hoti, na kevalaṃ, tasmā vuttaṃ “taṇhādiṭṭhīhi…pe…",
  "tika-abh02t:1847_4": "āyūhanā”ti. Tathā taṇhāya bhavassādabhāvato, diṭṭhiyā vibhavābhinandanabhūtāya vibhavābhisaṅkharaṇabhāvato",
  "tika-abh02t:1847_5": "“taṇhāvasena patiṭṭhānaṃ, diṭṭhivasena āyūhanā”ti vuttaṃ. Diṭṭhīsupi antomukhappavattāya",
  "tika-abh02t:1847_6": "bhavadiṭṭhiyā visesato saṃsāre avaṭṭhānaṃ, yato olīyanāti vuccatīti āha “sassatadiṭṭhiyā",
  "tika-abh02t:1847_7": "patiṭṭhāna”nti. Bahimukhappavattāpi vibhavadiṭṭhi bhavābhisaṅkharaṇaṃ nātivattatīti",
  "tika-abh02t:1847_8": "vuttaṃ “ucchedadiṭṭhiyā āyūhanā”ti. Layāpatti yathāraddhassa ārambhassa aniṭṭhānaṃ",
  "tika-abh02t:1847_9": "antosaṅkocabhāvatoti āha “līnavasena patiṭṭhāna”nti. Uddhatāpatti anupāyabhūtā byāpārāpatti",
  "tika-abh02t:1847_10": "asaṅkocabhāvatoti vuttaṃ “uddhaccavasena āyūhanā”ti. Tathā kosajjapakkhikattā ca",
  "tika-abh02t:1847_11": "kāmasukhānuyogassa uddhaccapakkhikattā ca attakilamathānuyogassa tadubhayavasena",
  "tika-abh02t:1847_12": "patiṭṭhānāyūhanā vuttā, itaraṃ vuttanayānusārena veditabbaṃ. Idhāti imissā sammohavinodaniyā.",
  "tika-abh02t:1847_13": "Avuttānanti “kilesavasena patiṭṭhāna”ntiādīnaṃ vasena veditabbā patiṭṭhānāyūhanāti yojanā.",
  "tika-abh02t:1848_0": "Samappavatte dhammeti līnuddhaccavirahena samappavatte sampayuttadhamme. Paṭisañcikkhatīti",
  "tika-abh02t:1848_1": "patirūpaṃ saṅkaleti gaṇeti tuleti. Tenāha “upapattito ikkhatī”ti. Tadākāroti paṭisaṅkhānākāro",
  "tika-abh02t:1848_2": "upapattito ikkhanākāro. Evañca katvāti paṭisaṅkhānasabhāvattā eva upekkhāsambojjhaṅgassa.",
  "tika-abh02t:1848_3": "Pacchimapacchimakāraṇabhāvoti pacchimassa pacchimassa kāraṇabhāvo. Purimaṃ purimañhi",
  "tika-abh02t:1848_4": "pacchimassa pacchimassa visesapaccayoti.",
  "tika-abh02t:1849_0": "467. Aviparītakāyādisabhāvaggahaṇasamatthatāya balavatī eva sati. Paññā gahitā satinepakkenāti",
  "tika-abh02t:1849_1": "attho. Evaṃcittoti evaṃ lābhasakkārasilokasannissitacitto. Cirakatavattādivasenāti",
  "tika-abh02t:1849_2": "cirakatavattādisīsena. “Vutto”ti imināpi “katvā āha kāyaviññattiṃ…pe… koṭṭhāsa”nti yojanā.",
  "tika-abh02t:1850_0": "Paresanti na anantarānaṃ. Sabbesaṃ…pe… yojetabbā “sabbe bojjhaṅgā sabbesaṃ paccayavisesā",
  "tika-abh02t:1850_1": "hontiyevā”ti. Kāmetīti kāmo, assādanavasena āmasatīti āmisaṃ, kāmova āmisanti kāmāmisaṃ,",
  "tika-abh02t:1850_2": "kilesakāmo. Vatthukāmo pana āmasīyatīti āmisaṃ. Evaṃ sesadvayampi. Tesu lokīyanti",
  "tika-abh02t:1850_3": "ettha sukhavisesāti loko, upapattiviseso. Vaṭṭaṃ saṃsāro. Kāmassādavasena pavatto",
  "tika-abh02t:1850_4": "lobho kāmāmisaṃ. Bhavavisesapatthanāvasena pavatto lokāmisaṃ. Vibhavo nāma kimatthiyo,",
  "tika-abh02t:1850_5": "ko vā taṃ abhipattheyyāti vaṭṭānugedhabhūto lobho vaṭṭāmisanti ca vadanti. Tadārammaṇanti",
  "tika-abh02t:1850_6": "tassā taṇhāya ārammaṇaṃ, rūpādi. Lokadhammā lābhādayo. Vuttāvasesā sabbāva taṇhā saṃsārajanako rāgo.",
  "tika-abh02t:1851": "Paṭhamanayavaṇṇanā niṭṭhitā.",
  "tika-abh02t:1852": "Dutiyanayavaṇṇanā",
  "tika-abh02t:1853_0": "468-9. Sabbe sattāti kāmabhavādīsu, saññībhavādīsu, ekavokārabhavādīsu ca sabbabhavesu",
  "tika-abh02t:1853_1": "sabbe sattā. Āhārato ṭhiti etesanti āhāraṭṭhitikā, paccayaṭṭhitikā. Yena paccayena",
  "tika-abh02t:1853_2": "te tiṭṭhanti, so ekova dhammo ñātapariññāsaṅkhātāya “āhāraṭṭhitikā”ti abhiññāya abhiññeyyo.",
  "tika-abh02t:1853_3": "Dve dhātuyoti saṅkhatāsaṅkhatadhātuyo. Tisso dhātuyoti kāmadhāturūpadhātuarūpadhātuyo.",
  "tika-abh02t:1853_4": "Pañca vimuttāyatanānīti “idha, bhikkhave, bhikkhuno satthā dhammaṃ deseti aññataro",
  "tika-abh02t:1853_5": "vā garuṭṭhāniyo”tiādinā āgatāni vimuccanakāraṇāni. Anuttariyānīti dassanānuttariyādīni",
  "tika-abh02t:1853_6": "cha anuttariyāni. Niddasavatthūnīti yehi kāraṇehi niddaso hoti, tāni niddasavatthūni",
  "tika-abh02t:1853_7": "nāma. Desanāmattañcetaṃ. Khīṇāsavo hi dasavasso hutvā parinibbuto puna dasavasso",
  "tika-abh02t:1853_8": "na hoti. Na kevalañca dasavasso, navavassopi…pe… ekamuhuttikopi na hotiyeva puna",
  "tika-abh02t:1853_9": "paṭisandhiyā abhāvā, aṭṭhuppattivasena panevaṃ vuttaṃ. Tāni pana “idha, bhikkhu,",
  "tika-abh02t:1853_10": "sikkhāsamādāne tibbacchando hotī”tiādinā sutte āgatāniyeva. “Sammādiṭṭhissa purisapuggalassa",
  "tika-abh02t:1853_11": "micchādiṭṭhi nijjiṇṇā hotī”tiādīni dasa nijjaravatthūni. Khandhādayoti khandhāyatanadhātādayo.",
  "tika-abh02t:1853_12": "Vinandhananti “bhavādivinandhanaṭṭhena vānaṃ vuccati taṇhā”ti dasseti. Gamananti",
  "tika-abh02t:1853_13": "assādanavasena ārammaṇe pavattimāha. Tena vuttaṃ “piyarūpasātarūpesū”ti.",
  "tika-abh02t:1854_0": "Vipassanāsahagatanti veditabbaṃ viññattisamuṭṭhāpakattā. “Maggaṃ appattaṃ kāyikaṃ",
  "tika-abh02t:1854_1": "vīriya”nti visesetvā vuttattā pana lokuttaravīriyampi pariyāyena kāyikaṃ nāma atthīti dīpitaṃ hoti.",
  "tika-abh02t:1855_0": "Rūpāvacare pītisambojjhaṅgoti na vuccatīti āha “rūpāvacare…pe… paṭikkhittā”ti. Yathā",
  "tika-abh02t:1855_1": "vipassanāsahagatā pīti pariyāyena “pītisambojjhaṅgo”ti vuccati, evaṃ rūpāvacare pīti",
  "tika-abh02t:1855_2": "nibbedhabhāgiyā vattabbā siyā. Evaṃ labbhamānāpi alabbhamānaṃ upādāya na vuttā. “Avitakkaavicārā”ti",
  "tika-abh02t:1855_3": "visesanaṃ santapaṇītāya pītiyā dassanatthaṃ. Bojjhaṅgabhūtāti pariyāyabojjhaṅgabhūtā.",
  "tika-abh02t:1855_4": "Avitakkaavicāro pīti…pe… na vutto savitakkasavicārattā tassa. Na hi kāmāvacarā avitakkaavicārā pīti atthi.",
  "tika-abh02t:1856_0": "Idha vutto pariyāyenāti attho. Maggapaṭivedhānulomanato vipassanāya viya pādakajjhānesupi",
  "tika-abh02t:1856_1": "satiādayo “bojjhaṅgā”tveva vuccantīti āha “nibbedhabhāgiyattā na paṭikkhipitabbo”ti.",
  "tika-abh02t:1856_2": "Evaṃ kasiṇajjhānādīsu bojjhaṅge uddharantānaṃ adhippāyaṃ vatvā anuddharantānaṃ adhippāyaṃ",
  "tika-abh02t:1856_3": "vattuṃ “anuddharantā panā”tiādimāha. Te hi āsannekantakiccanibbattīhi vipassanākkhaṇe",
  "tika-abh02t:1856_4": "bojjhaṅge uddharanti, na jhānakkhaṇe tadabhāvato. Tenāha “vipassanākiccassa viya…pe…",
  "tika-abh02t:1856_5": "na uddharantī”ti. Kasiṇanissando arūpānīti āha “tadāyattānī”ti.",
  "tika-abh02t:1857": "Dutiyanayavaṇṇanā niṭṭhitā.",
  "tika-abh02t:1858": "Tatiyanayavaṇṇanā",
  "tika-abh02t:1859_0": "470-1. Vossajjanaṃ pahānaṃ vossaggo, vossajjanaṃ vā vissaṭṭhabhāvo nirāsaṅkānuppavesoti",
  "tika-abh02t:1859_1": "āha “vossaggasaddo…pe… duvidhatā vuttā”ti. Vipassanākkhaṇe tadaṅgatanninnappakārena,",
  "tika-abh02t:1859_2": "maggakkhaṇe samucchedatadārammaṇakaraṇappakārena.",
  "tika-abh02t:1860": "Tatiyanayavaṇṇanā niṭṭhitā.",
  "tika-abh02t:1861": "Suttantabhājanīyavaṇṇanā niṭṭhitā.",
  "tika-abh02t:1862": "2. Abhidhammabhājanīyavaṇṇanā",
  "tika-abh02t:1863_0": "472. Upekkhanamupekkhāsambojjhaṅgassa sabhāvo, so ca samādhivīriyasambojjhaṅgo viya",
  "tika-abh02t:1863_1": "sampayuttānaṃ ūnādhikabhāvabyāvaṭo ahutvā tesaṃ anūnānadhikabhāve majjhattākārappavattīti",
  "tika-abh02t:1863_2": "imamatthaṃ āha “upekkhanavasenā”tiādinā. Tattha upapattito ikkhananti paṭisaṅkhānamāha.",
  "tika-abh02t:1864": "Abhidhammabhājanīyavaṇṇanā niṭṭhitā.",
  "tika-abh02t:1865": "Bojjhaṅgavibhaṅgavaṇṇanā niṭṭhitā.",
  "tika-abh02t:1866": "11. Maggaṅgavibhaṅgo",
  "tika-abh02t:1867": "2. Abhidhammabhājanīyavaṇṇanā",
  "tika-abh02t:1868_0": "490. Abhidhammeti dhammasaṅgahe. So hi nibbattitābhidhammadesanā, na vibhaṅgadesanā",
  "tika-abh02t:1868_1": "viya suttantanayavimissā. Ariyopapadataṃ na karoti vināpi tenassa ariyabhāvasiddhito.",
  "tika-abh02t:1868_2": "Tenāha aṭṭhakathāyaṃ “yathā hī”tiādi.",
  "tika-abh02t:1869_0": "493. “Lokiyakālenā”ti idaṃ pubbabhāgabhāvanānubhāvena kiccātirekasiddhīti dassanatthaṃ",
  "tika-abh02t:1869_1": "vuttaṃ. Etesanti sammādiṭṭhiādīnaṃ. Appahāne, pahāne ca ādīnavānisaṃsavibhāvanādinā",
  "tika-abh02t:1869_2": "visesappaccayattā sammādiṭṭhiādīni micchāvācādīni pajahāpentīti vuttāni. Micchāvācādito",
  "tika-abh02t:1869_3": "nivatti sammāvācādikiriyāti vuttaṃ “sammāvācādikiriyā hi viratī”ti. Sammādiṭṭhiādayo",
  "tika-abh02t:1869_4": "viya na kārāpakabhāvena, taṃsamaṅgīpuggalo viya na kattubhāvena. Lokuttarakkhaṇepīti",
  "tika-abh02t:1869_5": "na kevalaṃ lokiyakkhaṇeyeva, atha kho lokuttarakkhaṇepi.",
  "tika-abh02t:1870": "Khandhopadhiṃ vipaccatīti paṭisandhidāyikaṃ sandhāyāha. Tattha vipaccatīti pavattivipākadāyikaṃ.",
  "tika-abh02t:1871_0": "Ekekanti “tattha katamā sammādiṭṭhī”tiādinā ekekaṃ aṅgaṃ pucchitvā. Tassa tassevāti",
  "tika-abh02t:1871_1": "ekekaaṅgasseva, na aṅgasamudāyassa. Saha pana pucchitvāti “tattha katamo pañcaṅgiko",
  "tika-abh02t:1871_2": "maggo”ti pucchitvā. Ekato vissajjanapaṭiniddesattāti yadipi “tattha katamā sammādiṭṭhi?",
  "tika-abh02t:1871_3": "Yā paññā”tiādinā vissajjanaṃ kataṃ, “tattha katamo pañcaṅgiko maggo”ti pana ekato",
  "tika-abh02t:1871_4": "katāya pucchāya vissajjanavasena paṭiniddesabhāvato na pāṭiyekkaṃ pucchāvissajjanaṃ",
  "tika-abh02t:1871_5": "nāma hoti. Kasmā panettha pañcaṅgikavāre eva pāṭiyekkaṃ pucchāvissajjanaṃ kataṃ,",
  "tika-abh02t:1871_6": "na aṭṭhaṅgikavāreti codanaṃ sandhāyāha “tatthā”tiādi. Ekekamukhāyāti sammādiṭṭhiādimukhāya.",
  "tika-abh02t:1871_7": "Tena vuttaṃ “ariyaṃ vo, bhikkhave, sammādiṭṭhiṃ desessāmi saupanisaṃ saparikkhāra”ntiādi.",
  "tika-abh02t:1871_8": "Pubbasuddhiyā sijjhanti. Tathā hi vuttaṃ “pubbeva kho panassa kāyakammaṃ vacīkammaṃ",
  "tika-abh02t:1871_9": "ājīvo suparisuddho hotī”ti, tasmā sammāvācādimukhā bhāvanā natthīti adhippāyo. Tenāha",
  "tika-abh02t:1871_10": "“na maggassa upacārenā”ti.",
  "tika-abh02t:1872": "Abhidhammabhājanīyavaṇṇanā niṭṭhitā.",
  "tika-abh02t:1873": "Maggaṅgavibhaṅgavaṇṇanā niṭṭhitā.",
  "tika-abh02t:1874": "12. Jhānavibhaṅgo",
  "tika-abh02t:1875": "1. Suttantabhājanīyaṃ",
  "tika-abh02t:1876": "Mātikāvaṇṇanā",
  "tika-abh02t:1877_0": "508. Pātimokkhasaṃvarādīti ādi-saddena indriyesu guttadvāratā, bhojane mattaññutā,",
  "tika-abh02t:1877_1": "satisampajaññaṃ, jāgariyānuyogoti evamādike saṅgaṇhāti. Asubhānussatiyoti asubhajhānāni,",
  "tika-abh02t:1877_2": "anussatijhānāni ca. Sati samaṇabhāvakarapubbabhāgakaraṇīyasampattiyaṃ samaṇabhāvopi",
  "tika-abh02t:1877_3": "siddhoyeva hotīti āha “suññā…pe… dassetī”ti. Kāraṇe hi siddhe phalampi siddhameva",
  "tika-abh02t:1877_4": "hotīti. Sikkhāpadānaṃ sarūpaṃ, sikkhitabbākāraṃ, saṅkhepato vibhāgañca dassetuṃ “sikkhāpadesū”tiādi",
  "tika-abh02t:1877_5": "vuttaṃ. Tattha nāmakāyādivasenāti nāmakāyapadakāyabyañjanakāyavasena vuttesu. Iminā",
  "tika-abh02t:1877_6": "sikkhāpadānaṃ sikkhāya adhigamūpāyabhūtapaññattisabhāvataṃ dasseti. Tesu sikkhitabbākāro",
  "tika-abh02t:1877_7": "satthuāṇānatikkamoyevāti āha “vaca…pe… tabbesū”ti. Sikkhākoṭṭhāsesūti vuttappabhedesu",
  "tika-abh02t:1877_8": "adhisīlasikkhābhāgesu. Tesu samādānameva sikkhitabbākāroti vuttaṃ “paripūraṇavasena",
  "tika-abh02t:1877_9": "sikkhitabbesū”ti. Sikkhāpadekadesabhūtāti sikkhāpadasamudāyassa avayavabhūtā. Bhikkhusikkhā",
  "tika-abh02t:1877_10": "hi idhādhippetā “idha bhikkhū”ti vuttattā. Tathā hi vakkhati “sesasikkhā pana atthuddhāravasena",
  "tika-abh02t:1877_11": "sikkhāsaddassa atthadassanatthaṃ vuttā”ti.",
  "tika-abh02t:1878": "Mātikāvaṇṇanā niṭṭhitā.",
  "tika-abh02t:1879": "Niddesavaṇṇanā",
  "tika-abh02t:1880_0": "509. Diṭṭhattāti sayambhūñāṇena sacchikatattā. Khantiādīsupi eseva nayo. Sayambhūñāṇena",
  "tika-abh02t:1880_1": "sacchikaraṇavaseneva hi bhagavato khamanaruccanādayo, na aññesaṃ viya anussavākāraparivitakkādimukhena.",
  "tika-abh02t:1880_2": "Aviparītaṭṭho ekantaniyyānaṭṭhena veditabbo. Sikkhiyamānoti sikkhāya paṭipajjiyamāno.",
  "tika-abh02t:1880_3": "Sikkhitabbāni sikkhāpadānīti sikkhāpadapāḷiṃ vadati. Khandhattayanti sīlādikkhandhattayaṃ.",
  "tika-abh02t:1880_4": "“Sabbapāpassa…pe… buddhāna sāsana”nti vacanato āha “anusāsanadānabhūtaṃ sikkhattaya”nti.",
  "tika-abh02t:1881_0": "Sammādiṭṭhiyā paccayattāti maggasammādiṭṭhiyā ekantahetubhāvato. Ettha ca sammādiṭṭhīti",
  "tika-abh02t:1881_1": "kammassakatāsammādiṭṭhi, kammapathasammādiṭṭhi ca. Phalakāraṇopacārehīti phalūpacārena",
  "tika-abh02t:1881_2": "sammādiṭṭhipaccayattā, kāraṇūpacārena sammādiṭṭhipubbaṅgamattā. Kusaladhammehi attano",
  "tika-abh02t:1881_3": "ekadesabhūtehīti sammādiṭṭhidhamme sandhāyāha. Kusalapaññāviññāṇānaṃ vā pajānanavijānanavasena",
  "tika-abh02t:1881_4": "dassanaṃ diṭṭhīti. Tena avayavadhammena samudāyassa upacaritataṃ dasseti. Vinayanakiriyattāti",
  "tika-abh02t:1881_5": "desanābhūtaṃ sikkhattayamāha. Dhammenāti dhammato anapetena. Avisamasabhāvenāti avisamena",
  "tika-abh02t:1881_6": "sabhāvena, samenāti attho.",
  "tika-abh02t:1882": "510. Anaññatthenāti garahādiaññattharahitena sakatthena. Bhinnapaṭadhareti bhikkhusāruppavasena pañcakhaṇḍādinā chedena chinnacīvaradhare.",
  "tika-abh02t:1883": "Bhedanapariyāyavasena vuttaṃ, tasmā kilesānaṃ pahānā kilesānaṃ bhedā bhikkhūti vuttaṃ hoti.",
  "tika-abh02t:1884": "Guṇavasenāti sekkhadhammādiguṇānaṃ vasena. Tena bhāvatthato bhikkhusaddo dassito hoti.",
  "tika-abh02t:1885_0": "Idaṃ dvayanti “ettha cā”tiādinā parato saṅgahadassanavasena vuttaṃ “sekkho”tiādikaṃ",
  "tika-abh02t:1885_1": "vacanadvayaṃ. Imināti “sekkho bhikkhu bhinnattā pāpakāna”nti padānaṃ atthadassanena.",
  "tika-abh02t:1885_2": "Na sameti sekkhaasekkhaputhujjanāsekkhadīpanato. Tadidanti paṭhamadvayaṃ. Nippariyāyadassanaṃ",
  "tika-abh02t:1885_3": "ariyānaṃ, asekkhānaṃyeva ca sekkhabhinnakilesabhāvadīpanato. Vuttoti paṭiññāvacanaṃ,",
  "tika-abh02t:1885_4": "saccaṃ vuttoti attho. Na pana idhādhippeto atthuddhāravasena dassitattā.",
  "tika-abh02t:1886_0": "Bhagavato vacananti upasampadākammavācamāha. Tadanurūpanti tadanucchavikaṃ, yathāvuttanti",
  "tika-abh02t:1886_1": "attho. Parisāvatthusīmāsampattiyo “samaggena saṅghena akuppenā”ti iminā pakāsitāti",
  "tika-abh02t:1886_2": "“ṭhānāraha”nti padassa “anūna…pe… avutta”nti ettakameva atthamāha.",
  "tika-abh02t:1887_0": "511. Avītikkamanaviratibhāvatoti avītikkamasamādānabhūtā viratīti katvā vārittasīlaṃ",
  "tika-abh02t:1887_1": "patvā virati eva padhānanti cetanāsīlassapi pariyāyatā vuttā. “Nagaravaḍḍhakī vatthuvijjācariyo”ti",
  "tika-abh02t:1887_2": "idaṃ idhādhippetanagaravaḍḍhakīdassanaṃ. Vatthuvijjā, pāsādavijjāti duvidhā hi vaḍḍhakīvijjā.",
  "tika-abh02t:1887_3": "Lehitabbanti sāyitabbaṃ. Cubitabbanti pātabbaṃ.",
  "tika-abh02t:1888_0": "Indriyasaṃvarāhārattāti indriyasaṃvarahetukattā. Pātimokkhasīlaṃ sikkhāpadasīlaṃ",
  "tika-abh02t:1888_1": "na pakatisīlādikena gayhatīti āha “pātimokkhato aññaṃ sīlaṃ kāyikaavītikkamādiggahaṇena",
  "tika-abh02t:1888_2": "gahita”nti. Taṃ pana pātimokkhasīlena na saṅgayhatīti na sakkā vattuṃ, kāyikavācasikasaṃvarassa",
  "tika-abh02t:1888_3": "tabbinimuttassa abhāvatoti dassento “iminā adhippāyena vutta”nti āha.",
  "tika-abh02t:1889_0": "Tattha pātimokkhasaddassa evaṃ attho veditabbo – kilesānaṃ balavabhāvato, pāpakiriyāya",
  "tika-abh02t:1889_1": "sukarabhāvato, puññakiriyāya ca dukkarabhāvato bahukkhattuṃ apāyesu patanasīloti",
  "tika-abh02t:1889_2": "pātī, puthujjano, aniccatāya vā bhavādīsu kammavegakkhitto ghaṭiyantaṃ viya anavaṭṭhānena",
  "tika-abh02t:1889_3": "paribbhamanato gamanasīloti pātī, maraṇavasena vā tamhi tamhi sattanikāye attabhāvassa",
  "tika-abh02t:1889_4": "pātanasīloti pātī, sattasantāno, cittameva vā. Taṃ pātinaṃ saṃsāradukkhato mokkhetīti",
  "tika-abh02t:1889_5": "pātimokkhaṃ. Cittassa hi vimokkhena sattopi “vimutto”ti vuccati. Vuttañhi “cittavodānā",
  "tika-abh02t:1889_6": "visujjhantī”ti, “anupādāya āsavehi cittaṃ vimutta”nti ca. Atha vā avijjādinā hetunā",
  "tika-abh02t:1889_7": "saṃsāre patati gacchati pavattatīti pātī. “Avijjānīvaraṇānaṃ sattānaṃ taṇhāsaṃyojanānaṃ",
  "tika-abh02t:1889_8": "sandhāvataṃ saṃsarata”nti hi vuttaṃ. Tassa pātino sattassa taṇhādisaṃkilesattayato",
  "tika-abh02t:1889_9": "mokkho etenāti pātimokkhaṃ. “Kaṇṭhekāḷo”tiādīnaṃ viya tassa samāsasiddhi veditabbā.",
  "tika-abh02t:1890_0": "Atha vā pāteti vinipāteti dukkheti pāti, cittaṃ. Vuttañhi “cittena nīyati loko, cittena",
  "tika-abh02t:1890_1": "parikassatī”ti. Tassa pātino mokkho etenāti pātimokkhaṃ. Patati vā etena apāyadukkhe",
  "tika-abh02t:1890_2": "vā saṃsāradukkhe vāti pātī, taṇhādisaṃkileso. Vuttañhi “taṇhā janeti purisaṃ, taṇhādutiyo",
  "tika-abh02t:1890_3": "puriso”ti ca ādi. Tato mokkhoti pātimokkhaṃ.",
  "tika-abh02t:1891_0": "Atha vā patati etthāti pātīni, cha ajjhattikabāhirāni āyatanāni. Vuttañhi “chasu",
  "tika-abh02t:1891_1": "loko samuppanno, chasu kubbati santhava”nti. Tato chaajjhattikabāhirāyatanasaṅkhātato",
  "tika-abh02t:1891_2": "pātito mokkhoti pātimokkhaṃ.",
  "tika-abh02t:1892": "Atha vā pāto vinipāto assa atthīti pātī, saṃsāro, tato mokkhoti pātimokkhaṃ.",
  "tika-abh02t:1893_0": "Atha vā sabbalokādhipatibhāvato dhammissaro bhagavā “patī”ti vuccati, muccati etenāti",
  "tika-abh02t:1893_1": "mokkho, patino mokkho tena paññattattāti patimokkho, patimokkho eva pātimokkhaṃ.",
  "tika-abh02t:1893_2": "Sabbaguṇānaṃ vā mūlabhāvato uttamaṭṭhena pati ca so yathāvuttenatthena mokkho cāti",
  "tika-abh02t:1893_3": "patimokkho, patimokkho eva pātimokkhaṃ. Tathā hi vuttaṃ “pātimokkhanti mukhametaṃ",
  "tika-abh02t:1893_4": "pamukhameta”nti vitthāro.",
  "tika-abh02t:1894_0": "Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti",
  "tika-abh02t:1894_1": "pātimokkhaṃ. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena",
  "tika-abh02t:1894_2": "samucchedavasena ca accantaṃ mokkheti mocetīti pātimokkhaṃ. Pati pati mokkhoti vā",
  "tika-abh02t:1894_3": "patimokkho, tamhā tamhā vītikkamadosato paccekaṃ mokkhoti attho, patimokkhoyeva pātimokkhaṃ.",
  "tika-abh02t:1894_4": "Mokkho vā nibbānaṃ, tassa mokkhassa paṭibimbabhūtoti patimokkhaṃ. Sīlasaṃvaro hi",
  "tika-abh02t:1894_5": "nibbedhabhāgiyo sūriyassa aruṇuggamanaṃ viya nibbānassa udayabhūto tappaṭibhāgo viya",
  "tika-abh02t:1894_6": "hoti yathārahaṃ kilesanibbāpanatoti patimokkhaṃ, patimokkhaṃyeva pātimokkhaṃ.",
  "tika-abh02t:1895_0": "Atha vā mokkhaṃ pati vattati, mokkhābhimukhanti vā patimokkhaṃ, patimokkhaṃyeva pātimokkhanti.",
  "tika-abh02t:1895_1": "Idampi pātimokkhasaddassa mukhamattadassanameva. Sabbākaārena pana jinapātimokkho",
  "tika-abh02t:1895_2": "bhagavāva anavajjapatimokkhaṃ pātimokkhaṃ saṃvaṇṇeyya.",
  "tika-abh02t:1896_0": "513. Garubhaṇḍavissajjanakaraṇabhūtaṃ etassa atthīti garubhaṇḍavissajjanaṃ. Garubhaṇḍantarabhūtaṃ",
  "tika-abh02t:1896_1": "thāvarādi. Ūnakaṃ na vaṭṭatīti phātikammaṃ vuttaṃ. Atirekagghanakaṃ, tadagghanakameva",
  "tika-abh02t:1896_2": "vā vaṭṭatīti. Yathāvuttanti pokkharaṇito paṃsuuddharaṇādithāvarakammaṃ.",
  "tika-abh02t:1897": "Dhāreti, poseti vā paresaṃ dārake.",
  "tika-abh02t:1898_0": "Gihīnaṃ kariyamānaṃ vuttaṃ, na saṅghassa, gaṇassa vāti attho. Piṇḍapaṭipiṇḍanti uttarapadalopaṃ,",
  "tika-abh02t:1898_1": "purimapade uttarapadalopañca katvā niddesoti āha “piṇḍattha”ntiādi. Ayoniso vicāraṇaṃ ayāthāvapaṭipatti.",
  "tika-abh02t:1899": "514. Gacchanti yathāsakaṃ visaye pavattantīti gāvo, cakkhādīni indriyāni.",
  "tika-abh02t:1900": "Vidhunanaṃ papphoṭanaṃ, pavāhananti attho.",
  "tika-abh02t:1901_0": "515. Yathā karaṇattho karaṇīyasaddo, evaṃ vikiraṇatthopi hotīti āha “vikkhipitabbānī”ti,",
  "tika-abh02t:1901_1": "viddhaṃsitabbānīti attho. Saṃyamanīyāni vā saṃyamakaraṇīyāni, “na puna evaṃ karomī”ti",
  "tika-abh02t:1901_2": "attano dahanaṃ manasā adhiṭṭhānaṃ saṃyamanaṃ, saṃyamanakaraṇīyāni saṃvarakaraṇīyānīti",
  "tika-abh02t:1901_3": "cittamattāyattā eva saṃyamasaṃvarā ācariyena adhippetāti āha “anāpattigamanīyānī”ti.",
  "tika-abh02t:1901_4": "Antevāsikatthero pana desanāpi cittuppādamanasikārehi vinā na hotīti desanāvisuddhiṃ nissaraṇaṃ vadati.",
  "tika-abh02t:1902_0": "516. “Alaṅkato cepi…pe… sa bhikkhū”tiādīsu viya idhāpi guṇato bhikkhu adhippeto.",
  "tika-abh02t:1902_1": "Tathā ca vuttaṃ “idha bhikkhūti paṭipattiyā bhikkhubhāvadassanato evamāhā”ti. Yattakaṃ",
  "tika-abh02t:1902_2": "ekena puggalena asesetvā samādātuṃ sakkā, taṃ sandhāyāha “yena samādānena sabbāpi",
  "tika-abh02t:1902_3": "sikkhā samādinnā hontī”ti yathā upasampadāpāripūriyā asesaṃ upasampannasikkhāsamādānaṃ.",
  "tika-abh02t:1902_4": "Tanti samādānaṃ. Anekesūti visuṃ visuṃ samādānesu. Yathā samādinnāya sikkhāya sabbena",
  "tika-abh02t:1902_5": "sabbaṃ avītikkamanaṃ sikkhitabbākāro, evaṃ sati vītikkame desanāgāminiyā desanā,",
  "tika-abh02t:1902_6": "vuṭṭhānagāminiyā vuṭṭhānaṃ tadupāyabhūtaṃ pārivāsikavattacaraṇādīti vuttaṃ “avīti…pe…",
  "tika-abh02t:1902_7": "ākārenā”ti. Yaṃ sikkhāpadaṃ pamādena vītikkantaṃ, taṃ sikkhiyamānaṃ na hotīti sesitaṃ",
  "tika-abh02t:1902_8": "nāma hotīti āha “vītikkamanavasena sesassā”ti.",
  "tika-abh02t:1903_0": "519. Cittaparisodhanabhāvanāti cittassa parisodhanabhūtā āvaraṇīyadhammavikkhambhikā",
  "tika-abh02t:1903_1": "samādhivipassanābhāvanā cittaparisodhanabhāvanā. Suppapariggāhakanti niddāpariggāhakaṃ.",
  "tika-abh02t:1903_2": "Idanti idaṃ abbokiṇṇabhavaṅgottaraṇasaṅkhātaṃ kiriyamayacittānaṃ appavattanaṃ suppaṃ",
  "tika-abh02t:1903_3": "nāma. Ito bhavaṅgottaraṇato. Pubbe ito kiriyamayacittappavattito parañca natthi.",
  "tika-abh02t:1903_4": "Ayaṃ kāyakilamatho, thinamiddhañca etassa suttassa paccayo.",
  "tika-abh02t:1904_0": "522. Satipaṭṭhānādayoti satipaṭṭhānasammappadhānaiddhipādā, ekacce ca maggadhammā",
  "tika-abh02t:1904_1": "saha na pavattanti, tasmā pāḷiyaṃ na vuttāti adhippāyo. Ete tāva ekasmiṃ ārammaṇe",
  "tika-abh02t:1904_2": "saha na pavattantīti na gaṇheyyuṃ, indriyabalāni kasmā na gahitānīti āha “pavatta…pe…",
  "tika-abh02t:1904_3": "hontī”ti. Evampi saddhindriyabalāni bojjhaṅgehi na saṅgayhantīti kathaṃ tesaṃ tadantogadhatāti",
  "tika-abh02t:1904_4": "codanaṃ sandhāyāha “pīti…pe… vuttattā”ti.",
  "tika-abh02t:1905_0": "523. Samantatoti sabbabhāgesu sabbesu abhikkamādīsu, sabbabhāgato vā tesu eva abhikkamādīsu",
  "tika-abh02t:1905_1": "atthānatthādisabbabhāgato sabbākārato. Sammāti aviparītaṃ yoniso. Samanti avisamaṃ,",
  "tika-abh02t:1905_2": "iṭṭhādiārammaṇe rāgādivisamarahitaṃ katvāti attho.",
  "tika-abh02t:1906_0": "Bhikkhā carīyati etthāti bhikkhācāro, bhikkhāya caraṇaṭṭhānaṃ, so eva gocaro, bhikkhāya",
  "tika-abh02t:1906_1": "caraṇameva vā sampajaññassa visayabhāvato gocaro, tasmiṃ bhikkhācāragocare. So pana",
  "tika-abh02t:1906_2": "abhikkamādibhedabhinnanti visesanavasena vuttaṃ “abhikkamādīsu panā”ti. Kammaṭṭhānasaṅkhāteti",
  "tika-abh02t:1906_3": "yogakammassa bhāvanāya pavattiṭṭhānasaṅkhāte ārammaṇe, bhāvanākammeyeva vā, yogino",
  "tika-abh02t:1906_4": "sukhavisesahetutāya vā kammaṭṭhānasaṅkhāte sampajaññassa visayabhāvena gocare. Abhikkamādīsūti",
  "tika-abh02t:1906_5": "abhikkamapaṭikkamādīsu ceva cīvarapārupanādīsu ca. Asammuyhanaṃ cittakiriyāvāyodhātuvipphāravaseneva",
  "tika-abh02t:1906_6": "tesaṃ pavatti, na aññathāti yāthāvato jānanaṃ.",
  "tika-abh02t:1907": "Kammaṭṭhānaṃ padhānaṃ katvāti cīvarapārupanādisarīrapariharaṇakiccakālepi kammaṭṭhānamanasikārameva padhānaṃ katvā.",
  "tika-abh02t:1908_0": "Tasmāti yasmā ussukkajāto hutvā ativiya maṃ yācasi, yasmā ca jīvitantarāyānaṃ dujjānataṃ",
  "tika-abh02t:1908_1": "vadasi, indriyāni ca te paripākaṃ gatāni, tasmā. Tihāti nipātamattaṃ. Te tayā. Evanti",
  "tika-abh02t:1908_2": "idāni vattabbākāraṃ vadati. Sikkhitabbanti adhisīlasikkhādīnaṃ tissannampi sikkhānaṃ",
  "tika-abh02t:1908_3": "vasena sikkhanaṃ kātabbaṃ. Yathā pana sikkhitabbaṃ, taṃ dassento “diṭṭhe diṭṭhamattaṃ",
  "tika-abh02t:1908_4": "bhavissatī”tiādimāha.",
  "tika-abh02t:1909_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ. Yathā hi cakkhuviññāṇaṃ",
  "tika-abh02t:1909_1": "rūpe rūpamattameva passati, na niccādisabhāvaṃ, evaṃ sesataṃdvārikaviññāṇehipi me",
  "tika-abh02t:1909_2": "ettha diṭṭhamattameva bhavissatīti sikkhitabbanti attho. Atha vā diṭṭhe diṭṭhaṃ nāma",
  "tika-abh02t:1909_3": "cakkhuviññāṇaṃ, rūpe rūpavijānananti attho. Mattāti pamāṇaṃ. Diṭṭhaṃ mattā etassāti",
  "tika-abh02t:1909_4": "diṭṭhamattaṃ, cakkhuviññāṇamattameva me cittaṃ bhavissatīti attho. Idaṃ vuttaṃ hoti",
  "tika-abh02t:1909_5": "– yathā āpāthagate rūpe cakkhuviññāṇaṃ na rajjati na dussati na muyhati, evaṃ rāgādivirahena",
  "tika-abh02t:1909_6": "cakkhuviññāṇamattameva me javanaṃ bhavissati, cakkhuviññāṇappamāṇeneva naṃ ṭhapessāmīti.",
  "tika-abh02t:1909_7": "Atha vā diṭṭhaṃ nāma cakkhuviññāṇena diṭṭharūpaṃ. Diṭṭhe diṭṭhaṃ nāma tattheva uppannaṃ",
  "tika-abh02t:1909_8": "sampaṭicchanasantīraṇavoṭṭhabbanasaṅkhātaṃ cittattayaṃ. Yathā taṃ na rajjati na dussati",
  "tika-abh02t:1909_9": "na muyhati, evaṃ āpāthagate rūpe teneva sampaṭicchanādippamāṇena javanaṃ uppādessāmi,",
  "tika-abh02t:1909_10": "nāssa taṃ pamāṇaṃ atikkamitvā rajjanādivasena uppajjituṃ dassāmīti evamettha attho",
  "tika-abh02t:1909_11": "daṭṭhabbo. Esa nayo sutamutesu. Mutanti ca tadārammaṇaviññāṇehi saddhiṃ gandharasaphoṭṭhabbāyatanaṃ",
  "tika-abh02t:1909_12": "veditabbaṃ. Viññāte viññātamattanti ettha pana viññātaṃ nāma manodvārāvajjanena viññātārammaṇaṃ,",
  "tika-abh02t:1909_13": "tasmiṃ viññāte. Viññātamattanti āvajjanappamāṇaṃ. Yathā āvajjanaṃ na rajjati na dussati",
  "tika-abh02t:1909_14": "na muyhati, evaṃ rajjanādivasena uppajjituṃ adatvā āvajjanappamāṇeneva cittaṃ ṭhapessāmīti",
  "tika-abh02t:1909_15": "ayamettha attho. Evañhi te bāhiya sikkhitabbanti evaṃ imāya paṭipadāya tayā bāhiya",
  "tika-abh02t:1909_16": "tissannaṃ sikkhānaṃ anupavattanavasena sikkhitabbaṃ. Iti bhagavā bāhiyassa saṃkhittarucitāya",
  "tika-abh02t:1909_17": "chahi viññāṇakāyehi saddhiṃ chaḷārammaṇabhedabhinnaṃ vipassanāvisayaṃ diṭṭhādīhi",
  "tika-abh02t:1909_18": "catūhi koṭṭhāsehi vibhajitvā tatthassa ñātatīraṇapariññaṃ dasseti.",
  "tika-abh02t:1910_0": "Kathaṃ? Ettha hi rūpāyatanaṃ passitabbaṭṭhena diṭṭhaṃ nāma, cakkhuviññāṇaṃ pana saddhiṃ",
  "tika-abh02t:1910_1": "taṃdvārikaviññāṇehi dassanaṭṭhena, tadubhayampi yathāpaccayaṃ pavattamānaṃ dhammamattameva,",
  "tika-abh02t:1910_2": "na ettha koci kattā vā kāretā vā. Yato taṃ hutvā abhāvaṭṭhena aniccaṃ, udayabbayapaṭipīḷanaṭṭhena",
  "tika-abh02t:1910_3": "dukkhaṃ, avasavattanaṭṭhena anattāti kuto tattha paṇḍitassa rajjanādīnaṃ okāsoti",
  "tika-abh02t:1910_4": "ayañhettha adhippāyo. Esa nayo sutādīsupi.",
  "tika-abh02t:1911_0": "Idāni ñātatīraṇapariññāsu patiṭṭhitassa upari saha phalena pahānapariññaṃ dassetuṃ",
  "tika-abh02t:1911_1": "“yato kho te bāhiyā”tiādi āraddhaṃ. Tattha yatoti yadā, yasmā vā. Teti tava. Tatoti",
  "tika-abh02t:1911_2": "tadā, tasmā vā. Tenāti tena diṭṭhādinā, diṭṭhādipaṭibaddhena vā rāgādinā. Idaṃ vuttaṃ",
  "tika-abh02t:1911_3": "hoti – bāhiya, tava yasmiṃ kāle, yena vā kāraṇena diṭṭhādīsu mayā vuttavidhiṃ paṭipajjantassa",
  "tika-abh02t:1911_4": "aviparītasabhāvāvabodhena diṭṭhādimattaṃ bhavissati, tasmiṃ kāle, tena vā kāraṇena",
  "tika-abh02t:1911_5": "tvaṃ tena diṭṭhādipaṭibaddhena rāgādinā saha na bhavissasi, ratto vā duṭṭho vā mūḷho",
  "tika-abh02t:1911_6": "vā na bhavissasi pahīnarāgādikattā, tena vā diṭṭhādinā saha paṭibaddho na bhavissasīti.",
  "tika-abh02t:1911_7": "Tato tvaṃ, bāhiya, na tatthāti yadā, yasmā vā tvaṃ tena rāgena vā ratto, dosena vā",
  "tika-abh02t:1911_8": "duṭṭho, mohena vā mūḷho na bhavissasi, tadā, tasmā vā tvaṃ tattha diṭṭhādike na bhavissasi,",
  "tika-abh02t:1911_9": "tasmiṃ diṭṭhe vā sutamutaviññāte vā “etaṃ mama, esohamasmi, eso me attā”ti taṇhāmānadiṭṭhīhi",
  "tika-abh02t:1911_10": "allīno patiṭṭhito na bhavissasi. Ettāvatā pahānapariññaṃ matthakaṃ pāpetvā khīṇāsavabhūmi",
  "tika-abh02t:1911_11": "dassitā. Tato tvaṃ, bāhiya, nevidha, na huraṃ, na ubhayamantarenāti yadā tvaṃ, bāhiya,",
  "tika-abh02t:1911_12": "tena rāgādinā tattha diṭṭhādīsu paṭibaddho na bhavissasi, tadā tvaṃ neva idha loke,",
  "tika-abh02t:1911_13": "na paraloke, na ubhayattha hosi. Esevanto dukkhassāti kilesadukkhassa, vaṭṭadukkhassa",
  "tika-abh02t:1911_14": "ca ayameva anto ayaṃ paricchedo parivaṭumabhāvoti ayameva hi ettha attho. Ye pana",
  "tika-abh02t:1911_15": "“ubhayamantarenā”ti padaṃ gahetvā antarābhavaṃ nāma icchanti, tesaṃ taṃ micchā. Tattha",
  "tika-abh02t:1911_16": "yaṃ vattabbaṃ, taṃ parato antarābhavakathāyaṃ āvi bhavissati.",
  "tika-abh02t:1912": "Etesanti atiharaṇavītiharaṇānaṃ.",
  "tika-abh02t:1913_0": "“Tattha hī”tiādinā pañcaviññāṇavīthiyaṃ puretaraṃ pavattaayonisomanasikāravasena",
  "tika-abh02t:1913_1": "āvajjanādīnaṃ ayoniso āvajjanādinā iṭṭhādiārammaṇe lobhādippavattimattaṃ hoti, na",
  "tika-abh02t:1913_2": "pana itthipurisādivikappagāho, manodvāreyeva pana so hotīti dasseti. Tassāti “itthī,",
  "tika-abh02t:1913_3": "puriso”ti rajjanādikassa. Bhavaṅgādīti bhavaṅgaāvajjanadassanāni, sampaṭicchanasantīraṇavoṭṭhabbanapañcadvārikajavanañca.",
  "tika-abh02t:1913_4": "Apubbatittaratāvasenāti apubbatāittarabhāvānaṃ vasena.",
  "tika-abh02t:1914_0": "Atiharatīti mukhadvāraṃ atikkamitvā harati. Taṃtaṃvijānananipphādakoti tassa tassa",
  "tika-abh02t:1914_1": "pariyesanādivisayassa, vijānanassa ca nipphādako. Yena hi payogena pariyesanādi nipphajjati,",
  "tika-abh02t:1914_2": "so tabbisayaṃ vijānanampi nipphādeti nāma hoti. Sammāpaṭipattinti dhammesu aviparītapaṭipattiṃ yathābhūtāvabodhaṃ.",
  "tika-abh02t:1915_0": "Gamanepīti gamanapayogepi. Atiharaṇaṃ yathāṭhitasseva kāyassa icchitadesābhimukhakaraṇaṃ.",
  "tika-abh02t:1915_1": "Gamanaṃ desantaruppatti. Vakkhamānoti “abhikkante paṭikkanteti…pe… addhāgamanavasena",
  "tika-abh02t:1915_2": "kathito. Gate ṭhite nisinneti ettha vihāre cuṇṇikapāduddhārairiyāpathavasena kathito”ti vakkhamāno viseso.",
  "tika-abh02t:1916": "Pavatteti caṅkamādīsu pavatte rūpārūpadhamme. Pariggaṇhantassa aniccādito.",
  "tika-abh02t:1917": "Kāyikakiriyādinibbattakajavanaṃ phalūpacārena “kāyādikiriyāmaya”nti vuttaṃ. Kiriyāsamuṭṭhitattāti pana kāraṇūpacārena.",
  "tika-abh02t:1918": "526. Kammaṭṭhānaupāsanassāti kammaṭṭhānabhāvanāya. Yogapathanti bhāvanāyoggakiriyāya pavattanamaggaṃ.",
  "tika-abh02t:1919_0": "537. Kāyādīsūti kāyavedanācittadhammesu. Suṭṭhu pavattiyāti asubhānupassanādivasena",
  "tika-abh02t:1919_1": "pavattiyā. Niyyānasabhāvo sammāsatitā eva. Upaṭṭhānanti satiṃ kiccato dasseti. Ettha",
  "tika-abh02t:1919_2": "ca yathāvutto pariggaho jāto etissāti pariggahitā, taṃ pariggahitaṃ niyyānabhūtaṃ",
  "tika-abh02t:1919_3": "satiṃ katvāti attho veditabbo.",
  "tika-abh02t:1920": "542-3. Pakuppanaṃ idha vikārāpattibhāvo.",
  "tika-abh02t:1921_0": "550. Tappaṭipakkhasaññāti thinamiddhapaṭipakkhasaññā. Sā atthato tadaṅgādivasena",
  "tika-abh02t:1921_1": "thinamiddhavinodanākārappavattā kusalavitakkasampayuttasaññā, tathābhūto vā cittuppādo",
  "tika-abh02t:1921_2": "saññāsīsena vuttoti veditabbo.",
  "tika-abh02t:1922": "553. Sārambhanti ārambhavantaṃ, sahārambhanti attho. Nirāvaraṇābhogā thinamiddhandhakāravigamena nirāvaraṇasamannāhārasaññā. Vivaṭā appaṭicchādanā.",
  "tika-abh02t:1923": "564. Tattha tatthāti “iminā pātimokkhasaṃvarena upeto hotī”tiādīsu.",
  "tika-abh02t:1924_0": "588. Yathā kenaci nikkujjitaṃ “idaṃ nāmeta”nti pakatiñāṇena na ñāyati, evaṃ sabbappakārena",
  "tika-abh02t:1924_1": "aviditaṃ nikkujjitaṃ viya hotīti āha “sabbathā aññātatā nikkujjitabhāvo”ti. Niravasesaparicchindanābhāvoti",
  "tika-abh02t:1924_2": "duviññeyyatāya niravasesato paricchinditabbatābhāvo, paricchindikābhāvo vā. Ekadeseneva",
  "tika-abh02t:1924_3": "hi gambhīraṃ ñāyati.",
  "tika-abh02t:1925_0": "Ācikkhantītiādito paribyattaṃ kathenti. Desentīti upadisanavasena vadanti, pabodhenti",
  "tika-abh02t:1925_1": "vā. Paññāpentīti pajānāpenti, saṃpakāsentīti attho. Paṭṭhapentīti pakārehi asaṅkarato",
  "tika-abh02t:1925_2": "ṭhapenti. Vivarantīti vivaṭaṃ karonti. Vibhajantīti vibhattaṃ karonti. Uttānīkarontīti",
  "tika-abh02t:1925_3": "anuttānaṃ gambhīraṃ uttānaṃ pākaṭaṃ karonti. Ettha ca “paññāpentī”tiādīhi chahi padehi",
  "tika-abh02t:1925_4": "atthapadāni dassitāni. “Ācikkhanti desentī”ti pana dvīhi padehi byañjanapadānīti",
  "tika-abh02t:1925_5": "evaṃ atthabyañjanapadasampannāya uḷārāya pasaṃsāya pasaṃsanaṃ dasseti. Yaṃ panetesu",
  "tika-abh02t:1925_6": "atthabyañjanapadesu vattabbaṃ, taṃ nettiaṭṭhakathāyaṃ vitthārato vuttameva, tasmā",
  "tika-abh02t:1925_7": "tattha vuttanayeneva veditabbaṃ.",
  "tika-abh02t:1926_0": "602. Ettheva yojetabbaṃ tassa heṭṭhābhūmisamatikkamanamukhena bhūmivisesādhigamupāyadīpanato.",
  "tika-abh02t:1926_1": "Sabbatthāpīti “rūpasaññānaṃ samatikkamā, ākāsānañcāyatanaṃ samatikkammā”ti sabbesupi",
  "tika-abh02t:1926_2": "samatikkamavacanesu.",
  "tika-abh02t:1927_0": "610. Taṃyeva ākāsaṃ phuṭaṃ viññāṇanti taṃyeva kasiṇugghāṭimākāsaṃ “ananta”nti manasikārena",
  "tika-abh02t:1927_1": "phuṭaṃ pharitvā ṭhitaṃ paṭhamāruppaviññāṇaṃ “anantaṃ viññāṇa”nti manasi karotīti",
  "tika-abh02t:1927_2": "attho. Dutiyavikappe pana sāmaññajotanā visese tiṭṭhatīti “phuṭa”nti iminā viññāṇameva",
  "tika-abh02t:1927_3": "vuttanti phuṭaṃ viññāṇanti paṭhamāruppaviññāṇamāha. Tañhi ākāsassa sapharaṇakaviññāṇaṃ.",
  "tika-abh02t:1927_4": "Viññāṇenāti ca karaṇatthe karaṇavacanaṃ, tañca dutiyāruppaviññāṇaṃ vadatīti āha “viññāṇañcāyatanaviññāṇena",
  "tika-abh02t:1927_5": "manasi karotī”ti. Tenāti paṭhamāruppaviññāṇena. Gahitākāranti anantapharaṇavasena",
  "tika-abh02t:1927_6": "gahitākāraṃ. Manasi karotīti dutiyāruppaparikammamanasikārena manasi karoti. Evanti",
  "tika-abh02t:1927_7": "yathāvuttākāraṃ kasiṇugghāṭimākāse paṭhamāruppaviññāṇena anantapharaṇavasena yo gahitākāro,",
  "tika-abh02t:1927_8": "taṃ manasi karontaṃyeva. Taṃ viññāṇanti taṃ dutiyāruppaviññāṇaṃ. Anantaṃ pharatīti",
  "tika-abh02t:1927_9": "“ananta”nti pharati, tasmā dutiyoyevattho yuttoti. “Yañhī”tiādinā yathāvuttamatthaṃ",
  "tika-abh02t:1927_10": "pākaṭaṃ karoti. Taṃpharaṇākārasahitanti tasmiṃ ākāse pharaṇākārasahitaṃ. Viññāṇanti",
  "tika-abh02t:1927_11": "paṭhamāruppaviññāṇaṃ.",
  "tika-abh02t:1928_0": "615. Pubbeti dutiyāruppaparikammakāle. Yaṃ “anantaṃ viññāṇa”nti manasi kataṃ, taṃyeva",
  "tika-abh02t:1928_1": "paṭhamāruppaviññāṇameva. Taṃyeva hi abhāveti. Ārammaṇātikkamavasena hi etā samāpattiyo laddhabbāti.",
  "tika-abh02t:1929": "Niddesavaṇṇanā niṭṭhitā.",
  "tika-abh02t:1930": "Suttantabhājanīyavaṇṇanā niṭṭhitā.",
  "tika-abh02t:1931": "2. Abhidhammabhājanīyavaṇṇanā",
  "tika-abh02t:1932_0": "623. Catukkanaye dutiyajjhānameva yesaṃ vicāro oḷārikato na upaṭṭhāti, yesañca upaṭṭhāti,",
  "tika-abh02t:1932_1": "tesaṃ vasena dvidhā bhinditvā desitanti catukkanayato pañcakanayo nīhatoti āha “uddhaṭānaṃyeva",
  "tika-abh02t:1932_2": "catunnaṃ…pe… dassanato cā”ti.",
  "tika-abh02t:1933": "Abhidhammabhājanīyavaṇṇanā niṭṭhitā.",
  "tika-abh02t:1934": "3. Pañhapucchakavaṇṇanā",
  "tika-abh02t:1935_0": "640. Tīsūti paṭhamādīsu tīsu. Catukkanayena hi taṃ vuttaṃ. Evaṃkoṭṭhāsikāti appamāṇāti",
  "tika-abh02t:1935_1": "vuttā. Tenāha “lokuttarabhūtā evāti adhippāyo”ti. Paricchinnākāsa…pe… catutthānaṃ",
  "tika-abh02t:1935_2": "vaṭṭavipassanāpādakattā “sabbatthapādakacatutthe saṅgahitānī”ti vuttaṃ.",
  "tika-abh02t:1936": "Ayaṃ kathāti parittārammaṇādikathā. Heṭṭhimo ariyo uparimassa ariyassa lokuttaracittāni paṭivijjhituṃ na sakkotīti vuttaṃ “na ca…pe… sakkotī”ti.",
  "tika-abh02t:1937_0": "“Kiriyato dvādasanna”nti ca pāṭho atthi. Saha vadati lokuttaraphalacatutthatāsāmaññenāti",
  "tika-abh02t:1937_1": "adhippāyo. Idha sabbasaddassa padesasabbavācibhāvato ekadesassa asambhavepi sabbatthapādakatā",
  "tika-abh02t:1937_2": "eva veditabbāti dassetuṃ “sabbattha…pe… daṭṭhabba”nti āha. Paricchinnākāsakasiṇacatutthādīnīti",
  "tika-abh02t:1937_3": "ādi-saddena ānāpānacatutthādayo saṅgahitā. Navattabbatāyāti navattabbārammaṇatāya.",
  "tika-abh02t:1938": "Nibbānañcāti vattabbaṃ tadārammaṇassāpi bahiddhārammaṇabhāvato.",
  "tika-abh02t:1939_0": "“Sasantānagatampī”ti idaṃ rūpa-saddena, kamma-saddena ca sambandhitabbaṃ “sasantānagatampi",
  "tika-abh02t:1939_1": "apākaṭaṃ rūpaṃ dibbacakkhu viya sasantānagatampi apākaṭaṃ kammaṃ vibhāvetī”ti. Pākaṭe",
  "tika-abh02t:1939_2": "pana sasantānagate rūpe, kamme ca abhiññāñāṇena payojanaṃ natthīti “apākaṭa”nti visesetvā vuttaṃ.",
  "tika-abh02t:1940": "Pañhapucchakavaṇṇanā niṭṭhitā.",
  "tika-abh02t:1941": "Jhānavibhaṅgavaṇṇanā niṭṭhitā.",
  "tika-abh02t:1942": "13. Appamaññāvibhaṅgo",
  "tika-abh02t:1943": "1. Suttantabhājanīyavaṇṇanā",
  "tika-abh02t:1944_0": "642. Disādesodhināti “ekaṃ disa”ntiādidisodhinā, vihāragāmanigamanagarajanapadarajjādidesodhinā",
  "tika-abh02t:1944_1": "ca. Sattodhināti “sabbā itthiyo, sabbe purisā, ariyā, anariyā”tiādivasappavattena",
  "tika-abh02t:1944_2": "sattodhinā. Etassāti etassa padassa, padatthassa vā. Anuvattakanti adhikāravasena",
  "tika-abh02t:1944_3": "pavattakaṃ. Taṃ dvayanti tathā-saddo, iti-saddoti ubhayaṃ. “Tathā dutiya”nti hi vutte",
  "tika-abh02t:1944_4": "“tathā-saddo yathā mettāsahagatena cetasā puratthimādīsu ekaṃ disaṃ pharitvā viharati,",
  "tika-abh02t:1944_5": "tathā dutiyampi disaṃ mettāsahagatena cetasā pharitvā viharatī”ti imamatthaṃ dīpeti.",
  "tika-abh02t:1944_6": "Sesadvayepi eseva nayo. Yasmā itīti ayaṃ iti-saddo pakāratthe, evanti vuttaṃ hoti,",
  "tika-abh02t:1944_7": "tasmā “yathā mettāsahagatena cetasā ekaṃ, dutiyaṃ, tatiyaṃ, catutthaṃ disaṃ pharitvā",
  "tika-abh02t:1944_8": "viharati, evaṃ uddhaṃ, adho, tiriyaṃ mettāsahagatena cetasā pharitvā viharatī”ti",
  "tika-abh02t:1944_9": "imamatthaṃ dīpeti. Tena vuttaṃ “mettā…pe… taṃ dvaya”nti. Tassāti dvayassa. Pharaṇantarādiṭṭhānanti",
  "tika-abh02t:1944_10": "pharaṇato aññaṃ pharaṇantaraṃ, taṃ ādi yassa, taṃ pharaṇantarādi. Pharaṇantarañhetaṃ",
  "tika-abh02t:1944_11": "mettābhāvanāya, yadidaṃ vipulatā. Ādi-saddena bhummantarapaguṇabhāvādi gayhati, tassa",
  "tika-abh02t:1944_12": "pharaṇantarādino ṭhānaṃ ṭhānabhūto “vipulenā”tiādinā vuccamāno mettābhāvanāviseso.",
  "tika-abh02t:1944_13": "Vuttappakāramattaparāmasanassa tassa dvayassa aṭṭhānaṃ anokāsoti. Iti katvā iminā",
  "tika-abh02t:1944_14": "kāraṇena na vuttaṃ taṃ dvayanti attho.",
  "tika-abh02t:1945": "643. Rāgassāti kāmarāgassa. Sinehassāti puttasinehādisinehassa. Vipattiyāti rāgasinehasaṅkhātāya mettābhāvanāya vipattiyā vināsassa. Anuppattito hirottappabalena anuppajjanato.",
  "tika-abh02t:1946_0": "645. Adhimuñcitvāti bhāvanācittaṃ ārammaṇe suṭṭhu vissajjetvā, taṃ panettha adhimuccanaṃ",
  "tika-abh02t:1946_1": "yasmā pharaṇavaseneva hoti, tasmā vuttaṃ “suṭṭhu pasāretvā”ti. Yasmā pana ārammaṇe",
  "tika-abh02t:1946_2": "suṭṭhu asaṃsappanavaseneva taṃ mettābhāvanāya adhimuccanaṃ hoti, tasmā “balavatā",
  "tika-abh02t:1946_3": "vā adhimokkhena adhimuccitvā”ti ca vuttaṃ.",
  "tika-abh02t:1947": "648. Etesaṃ padānaṃ sabbena sakalena disādesādibhedena avadhinā. Sabbāvadhidisādipharaṇākārehīti sabbāvadhibhūtadisādesapuggalapharaṇappakārehi.",
  "tika-abh02t:1948": "650. Vighātavasenāti vikkhambhanavasena.",
  "tika-abh02t:1949": "Suttantabhājanīyavaṇṇanā niṭṭhitā.",
  "tika-abh02t:1950": "3. Pañhapucchakavaṇṇanā",
  "tika-abh02t:1951_0": "699. Kathitānaṃ kusalādidhammānaṃ. Imasmiṃ pana appamaññāvibhaṅge kathitā appamaññā,",
  "tika-abh02t:1951_1": "tā ca sabhāvato lokiyā eva, na khandhavibhaṅgādīsu kathitā khandhādayo viya lokuttarāpīti",
  "tika-abh02t:1951_2": "ekaṃsato sabbāsaṃ appamaññānaṃ lokiyabhāvameva dīpetuṃ aṭṭhakathāyaṃ “imasmiṃ panā”tiādi",
  "tika-abh02t:1951_3": "vuttanti imamatthaṃ dassento āha “imasmiṃ pana…pe… hotī”ti.",
  "tika-abh02t:1952": "Pañhapucchakavaṇṇanā niṭṭhitā.",
  "tika-abh02t:1953": "Appamaññāvibhaṅgavaṇṇanā niṭṭhitā.",
  "tika-abh02t:1954": "14. Sikkhāpadavibhaṅgo",
  "tika-abh02t:1955": "1. Abhidhammabhājanīyavaṇṇanā",
  "tika-abh02t:1956_0": "703. Sikkhāsaṅkhātānaṃ kusaladhammānaṃ pañca sīlaṅgāni nissayabhāvena vā patiṭṭhā",
  "tika-abh02t:1956_1": "siyuṃ, upanissayabhāvena vāti tadubhayaṃ dassento āha “sampayogavasena, upanissayavasena ca okāsabhāvenā”ti.",
  "tika-abh02t:1957_0": "704. “Kammapathā evā”ti niyamassa katattā vuttaṃ “asabbasādhāraṇesū”ti. Na hi sakkā",
  "tika-abh02t:1957_1": "indriyādisādhāraṇakoṭṭhāsavasena niyamaṃ kātuṃ. Kammapathakoṭṭhāsikā eva, na jhānādikoṭṭhāsikā.",
  "tika-abh02t:1957_2": "Kammapathabhāvena āgatanti vadanti, duggatiyā, tattha uppajjanadukkhassa ca pavattiupāyabhāvatoti",
  "tika-abh02t:1957_3": "adhippāyo. Assa surāpānassa. Upakārakattaṃ sabbesaṃ. Sabhāgattaṃ micchācārassa.",
  "tika-abh02t:1958_0": "Tathāgahitasaṅkhārārammaṇatāyāti “sattaṃ avaharāmi, satte vippaṭipajjāmī”tiādinā",
  "tika-abh02t:1958_1": "sattākārena gahitasaṅkhārārammaṇatāya, na pana sattapaññattiārammaṇatāyāti adhippāyo.",
  "tika-abh02t:1958_2": "“Pañca sikkhāpadā”tiādinā tamevatthaṃ vivarati.",
  "tika-abh02t:1959_0": "Tassa tassāti yassa yassa byasanatthāya. Sayaṃ vā usuādiṃ khipati, opātakhaṇanādiṃ",
  "tika-abh02t:1959_1": "karoti, tādisaṃ mantaṃ parijappati, kammajaiddhiṃ vaḷañjeti, aññena vā taṃ sabbaṃ",
  "tika-abh02t:1959_2": "kāretīti āha “nissaggiya…pe… dve eva gahitā”ti.",
  "tika-abh02t:1960_0": "Yadipi koṭṭhāsavāre virati sarūpena nāgatā “yevāpanā”tveva vuttā, bhajāpiyamānā pana",
  "tika-abh02t:1960_1": "maggabhāvaṃyeva bhajatīti āha “viratisīlaṃ pana maggakoṭṭhāsika”nti. Sesasīlānanti",
  "tika-abh02t:1960_2": "sesaavītikkantasīlānaṃ.",
  "tika-abh02t:1961_0": "712. Abhabbaṭṭhānāti pāṇātipātādayo. Yathā pāṇātipātādayo verahetutāya veraṃ, evaṃ",
  "tika-abh02t:1961_1": "tadaññepi akusalāti vuttaṃ “taṃsabhāgatāya verabhūtāna”nti. Viratīnaṃ uppatti na",
  "tika-abh02t:1961_2": "na bhavissati sekkhānanti yojanā. “Akusalasamuṭṭhitāni cā”tiādināpi sekkhānaṃ ubhayena",
  "tika-abh02t:1961_3": "viratisabbhāvaṃyeva vibhāveti. Tassattho – yāni akusalasamuṭṭhitāni kāyakammādīni,",
  "tika-abh02t:1961_4": "tāni tesaṃ sekkhānaṃ kāyaduccaritādīnīti verāniyeva, tehi verehi tesaṃ sekkhānaṃ",
  "tika-abh02t:1961_5": "viratiyo sambhavantiyeva. Yatoti yasmā pāṇātipātādiviramitabbanippariyāyaverābhāvepi",
  "tika-abh02t:1961_6": "kāyaduccaritādiveramattato sekkhānaṃ viratisambhavato. Naphalabhūtassāpīti yathā",
  "tika-abh02t:1961_7": "phalassa maggapaṭibimbabhūtattā maggasadisaṃ sattaaṭṭhaṅgikatā siyā, evaṃ aphalabhūtassāpi",
  "tika-abh02t:1961_8": "sakadāgāmimaggādikassa yato viratisambhavato aṭṭhaṅgikatā hoti, aññathā pañcaṅgiko",
  "tika-abh02t:1961_9": "eva siyāti adhippāyo.",
  "tika-abh02t:1962": "Abhidhammabhājanīyavaṇṇanā niṭṭhitā.",
  "tika-abh02t:1963": "2. Pañhapucchakavaṇṇanā",
  "tika-abh02t:1964": "714. Yathāviramitabbatoti yo yo pāṇātipātādi viramitabbo, tato virativasena.",
  "tika-abh02t:1965": "Pañhapucchakavaṇṇanā niṭṭhitā.",
  "tika-abh02t:1966": "Sikkhāpadavibhaṅgavaṇṇanā niṭṭhitā.",
  "tika-abh02t:1967": "15. Paṭisambhidāvibhaṅgo",
  "tika-abh02t:1968": "1. Suttantabhājanīyaṃ",
  "tika-abh02t:1969": "1. Saṅgahavāravaṇṇanā",
  "tika-abh02t:1970_0": "718. “Eseva nayo”ti dhammādīsu kato atideso saṅkhepato tesaṃ dassanaṃ hotīti āha",
  "tika-abh02t:1970_1": "“saṅkhepena dassetvā”ti. Tesaṃ niruttipaṭibhānānaṃ visayā tabbisayā, tesaṃ, niruttipaṭibhānavisayabhūtānanti",
  "tika-abh02t:1970_2": "attho. Paccayuppannādibhedehīti paccayuppannanibbānabhāsitatthādibhedehi.",
  "tika-abh02t:1971_0": "Dukkhahetuphalajātādidhammajarāmaraṇāni dukkhādīni. Saccahetudhammapaccayākāravāresu",
  "tika-abh02t:1971_1": "dukkhasamudayādipariyāyena āgato phalanibbattako hetu, saccapaccayākāravāresu ariyamaggo,",
  "tika-abh02t:1971_2": "pariyattivāre bhāsitaṃ, abhidhammabhājanīye kusalaṃ, akusalanti evaṃ pāḷiyaṃ vuttānaṃyeva",
  "tika-abh02t:1971_3": "vasena pañca dhammā veditabbāti imamatthamāha “tathā dhammā cā”ti iminā.",
  "tika-abh02t:1972": "Nibbattakahetuādīnanti nibbattakasampāpakañāpakānaṃ. Purimoti pavattanattho. Tasminti magge. Pacchimoti pāpanattho daṭṭhabbo.",
  "tika-abh02t:1973_0": "Aviparītaniruttīti buddhādīhi āciṇṇā tassa tassa atthassa vācakabhāve niruḷhā yāthāvanirutti.",
  "tika-abh02t:1973_1": "Yasmā viññattivikārasahito saddo paññattīti attano adhippāyo, tasmā paramatato taṃ",
  "tika-abh02t:1973_2": "dassento “avacanabhūtāyā”ti visesetvā “keci vaṇṇayantī”ti āha. Evaṃ satīti evaṃ niruttiyā",
  "tika-abh02t:1973_3": "paññattibhāve sati. Paññatti abhilapitabbāti āpajjatīti vutte, hotu, ko doso tassā",
  "tika-abh02t:1973_4": "vacanīyabhāvatoti kadāci vadeyyāti āsaṅkanto āha “na ca vacanato…pe… uccāretabbaṃ",
  "tika-abh02t:1973_5": "atthī”ti. Tesaṃ atthadhammānaṃ. Na vacananti avacanaṃ avacanasabhāvaṃ. Evaṃpakāranti",
  "tika-abh02t:1973_6": "evaṃvidhaṃ evaṃ niyataliṅgavisesajotanākāraṃ.",
  "tika-abh02t:1974_0": "Paratoti parabhāge anantaramanodvāre. Saddaggahaṇānusārena gahitāya nāmaniruttiyaṃ",
  "tika-abh02t:1974_1": "niruttipaṭisambhidā pavattatīti vadanti. Yadi evaṃ kasmā pāḷiyaṃ “niruttipaṭisambhidā",
  "tika-abh02t:1974_2": "paccuppannārammaṇā”ti vuttāti āha “nirutti…pe… sandhāya vutta”nti. Pacchā jānananti",
  "tika-abh02t:1974_3": "saddaggahaṇuttarakālaṃ nāmaniruttiyā jānanaṃ. Evanti evaṃ saddaggahaṇato pacchā nāmaniruttiṃ",
  "tika-abh02t:1974_4": "ārabbha pavattaṃ ñāṇaṃ niruttipaṭisambhidāti gayhamāne. Evaṃ niruttiyā nāmapaññattipakkhe",
  "tika-abh02t:1974_5": "pāḷiyā, aṭṭhakathāya ca virodhaṃ dassetvā saddapakkhe tadabhāvaṃ dassento “yathā",
  "tika-abh02t:1974_6": "panā”tiādimāha. Taṃtaṃsaddavibhāvakanti yathā tassa tassa saddappabhedanicchayassa",
  "tika-abh02t:1974_7": "paccayabhūtaṃ dibbasotañāṇaṃ saddārammaṇameva taṃ taṃ saddaṃ vibhūtaṃ karoti, evaṃ",
  "tika-abh02t:1974_8": "niruttippabhedanicchayassa paccayabhūtaṃ niruttisaddārammaṇameva niruttipaṭisambhidāñāṇaṃ",
  "tika-abh02t:1974_9": "taṃ vibhūtaṃ karotīti tassa paccuppannārammaṇatā vuttā. Saddaṃ pana vibhāventaṃ ekantato",
  "tika-abh02t:1974_10": "saddūpanibandhaṃ paññattimpi vibhāvetiyeva, yato sabhāvāsabhāvavisesavibhāvanaṃ sampajjati.",
  "tika-abh02t:1974_11": "Aññathā hi saddamattaggahaṇe visesāvabodho eva na siyāti porāṇā paññattivibhāvanampi",
  "tika-abh02t:1974_12": "tassa icchanti. Taṃvibhāvakanti niruttisaddavibhāvakaṃ. Na pāḷivirodho hotīti yadipi",
  "tika-abh02t:1974_13": "abhidhammabhājanīye “yāya niruttiyā tesaṃ dhammānaṃ paññatti hotī”ti vuttaṃ, tampi",
  "tika-abh02t:1974_14": "sabhāvaniruttisaddena dhammānaṃ pabodhanameva sandhāya vuttaṃ, na tabbinimuttaṃ paññattinti",
  "tika-abh02t:1974_15": "“niruttisaddārammaṇā niruttipaṭisambhidā”ti vuccamāne pāḷiyā virodho na hotīti attho.",
  "tika-abh02t:1974_16": "“Paccavekkhantassā”ti vuttattā saddaṃ gahetvā pacchā gahitāya paññattiyā paccavekkhaṇena",
  "tika-abh02t:1974_17": "bhavitabbanti āsaṅkeyyāti tadāsaṅkānivattanatthamāha “taṃ sabhāvaniruttiṃ saddaṃ",
  "tika-abh02t:1974_18": "ārammaṇaṃ katvā”tiādi. Sabhāvaniruttiṃ vibhāventaṃyevāti sabhāvaniruttivisayassa",
  "tika-abh02t:1974_19": "sammohassa pageva viddhaṃsitattā atthasādhanavasena abhiññāñāṇaṃ viya taṃ vibhāventameva",
  "tika-abh02t:1974_20": "pavattati. Tenāha “niruttiṃ bhindantaṃ paṭivijjhantameva uppajjatī”ti. Pabhedagamanañcettha",
  "tika-abh02t:1974_21": "anavasesato niruttivibhāgajānanaṃ. Tathā sesesu. Sakkaṭanāmādīti sakkaṭavasena vuttanāmākhyātādi.",
  "tika-abh02t:1974_22": "Nipātapadaṃ nāmādipadāni viya atthaṃ na vadati, atha kho byañjeti jotetīti “byañjana”nti vuttaṃ nipātapadaṃ.",
  "tika-abh02t:1975": "Bodhi ñāṇaṃ maṇḍabhūtaṃ etthāti bodhimaṇḍo, mahābodhiṭṭhānaṃ. Tenāha “paṭhamābhisambuddhaṭṭhāne”ti. Aññena pakārenāti uggahādippakārena.",
  "tika-abh02t:1976_0": "Aññathā hontīti purisayuge purisayuge ekadesena parivattantā kālantare aññākārā bhavanti.",
  "tika-abh02t:1976_1": "Vinassantīti taṃtaṃbhāsānaṃ manussānaṃ vināsena na paññāyanti, manussānaṃ duruggahaṇādinā",
  "tika-abh02t:1976_2": "katthaci kadāci parivattantīpi brahmalokādīsu yathāsabhāveneva avaṭṭhānato na sabbattha,",
  "tika-abh02t:1976_3": "sabbadā, sabbathā ca parivattati. Tenāha “kappavināsepi tiṭṭhatiyevā”ti. Etassa niruttipaṭisambhidāñāṇassa.",
  "tika-abh02t:1977_0": "Atthādīsu ñāṇanti atthapaṭisambhidādi. Atthadhammaniruttivasena tīsu. Atthadhammaniruttipaṭibhānavasena",
  "tika-abh02t:1977_1": "catūsupi vā. Atthadhammādinā attanā jotetabbena saha atthenāti sātthakāni. Sabbo",
  "tika-abh02t:1977_2": "atthadhammādiko attho visayabhūto etassa ñāṇassa atthīti sabbatthakaṃ. Sabbasmiṃ",
  "tika-abh02t:1977_3": "atthādike visaye khittaṃ attano paccayehi ṭhapitaṃ pavattitaṃ. Arahattappattiyā visadā",
  "tika-abh02t:1977_4": "honti paṭipakkhadhammānaṃ sabbaso viddhaṃsitattā. Pañcannanti adhigamapariyattisavanaparipucchāpubbayogānaṃ.",
  "tika-abh02t:1977_5": "Yathāyoganti yaṃ yaṃ yassa puggalassa visadatāya yujjati, tathā yojetabbaṃ.",
  "tika-abh02t:1978": "Paripucchāhetu pavattā kathā paripucchāti vuttāti āha “pucchāya…pe… paripucchāti vuttā”ti.",
  "tika-abh02t:1979_0": "Tehīti maggehi. Paṭilābho nāma pubbayogasampattiyā atthādivisayassa sammohassa samucchindanaṃ,",
  "tika-abh02t:1979_1": "taṃ pana maggakiccamevāti āha “so lokuttaro”ti. Atthādīnaṃ pabhedato sallakkhaṇavibhāvanavavatthāpanā",
  "tika-abh02t:1979_2": "yathārahaṃ parittakusalamahākiriyacittavasena hotīti vuttaṃ “pabhedo kāmāvacaro”ti.",
  "tika-abh02t:1979_3": "Yathā pubbayogo adhigamassa balavapaccayo sabhāvahetubhāvato, na tathā pabhedassa",
  "tika-abh02t:1979_4": "asabhāvahetutāya, paramparapaccayatāya cāti adhippāyo. Pariyattiādīnaṃ pabhedassa",
  "tika-abh02t:1979_5": "balavapaccayatāya, adhigamassa ca tadabhāve eseva nayo. Tatthāti nimittatthe bhummaṃ,",
  "tika-abh02t:1979_6": "tāsu pariyattisavanaparipucchāsu nimittabhūtāsūti attho. Yaṃ vuttaṃ hotīti “etesu",
  "tika-abh02t:1979_7": "panā”tiādinā aṭṭhakathāvacanena yaṃ atthajātaṃ vuttaṃ hoti. Taṃ dassentoti taṃ niddhāretvā",
  "tika-abh02t:1979_8": "dassento. “Pubbayogādhigamā”ti vatvā “dvepī”ti vacanaṃ adhigamasahitoyeva pubbayogo",
  "tika-abh02t:1979_9": "pabhedassa balavapaccayo, na kevaloti dassanatthaṃ. Tena vuttaṃ aṭṭhakathāyaṃ “dvepi",
  "tika-abh02t:1979_10": "ekato hutvā”ti. “Dvepi visadakāraṇā”ti vutte pubbayogassāpi visadakāraṇattaṃ labbhatevāti",
  "tika-abh02t:1979_11": "āha “dvepi visadakāraṇāti…pe… vutta”nti.",
  "tika-abh02t:1980": "Saṅgahavāravaṇṇanā niṭṭhitā.",
  "tika-abh02t:1981": "2. Saccavārādivaṇṇanā",
  "tika-abh02t:1982_0": "719. Kālattayepīti atītādīsu tīsupi kālesu. Hetuphaladhammā hetūnaṃ phalabhūtā dhammā,",
  "tika-abh02t:1982_1": "paccayanibbattāti attho. Tesañca hetudhammāti tesaṃ hetuphalānaṃ paccayanibbattānaṃ",
  "tika-abh02t:1982_2": "hetubhūtā dhammā “dhammā”ti vuttāti yojanā. Vineyyavasenāti tathāvinetabbapuggalajjhāsayavasena.",
  "tika-abh02t:1982_3": "Uppannā samuppannātiādi na vuttanti uppannā samuppannā uṭṭhitā samuṭṭhitā paccuppannātiādi",
  "tika-abh02t:1982_4": "na vuttaṃ ekantapaccuppannasseva saṅgāhakattā. Taṃnibbattakāti tesaṃ atthabhāvena",
  "tika-abh02t:1982_5": "vuttānaṃ nipphādakā. Dhammāti vuttā dhammabhāvena kathitā.",
  "tika-abh02t:1983": "Saccavārādivaṇṇanā niṭṭhitā.",
  "tika-abh02t:1984": "Suttantabhājanīyavaṇṇanā niṭṭhitā.",
  "tika-abh02t:1985": "2. Abhidhammabhājanīyavaṇṇanā",
  "tika-abh02t:1986_0": "725. Sāmaññena vatvā visesena avuttattāti “tesaṃ vipāke”ti yathāvuttakusalavipākatādisāmaññena",
  "tika-abh02t:1986_1": "vatvā sahetukāhetukādivisesena avuttattā, sarūpena niddhāretvā avuttattāti attho.",
  "tika-abh02t:1986_2": "Avipākattāti avipākadhammattā. Yadi evanti paccayabhāvato labbhamānopi dhammabhāvo",
  "tika-abh02t:1986_3": "avipākadhammatāya kiriyānaṃ yadi na vutto, evaṃ sati. Satipi paccayuppannabhāve avipākabhāvato",
  "tika-abh02t:1986_4": "atthabhāvopi na vattabbo. Tenāha “vipākā na hontīti atthabhāvo ca na vattabbo”ti.",
  "tika-abh02t:1986_5": "Evañceti yadi paccayuppannattā kiriyānaṃ atthabhāvo vutto. Nappaṭisiddho icchitovāti",
  "tika-abh02t:1986_6": "attho. Yadi evaṃ kasmā na vuttoti āha “vipākassa panā”tiādi. Tesanti kusalākusalānaṃ,",
  "tika-abh02t:1986_7": "vipākakiriyadhammānañca. Atthadhammatāti vuttanayena labbhamānopi yathākkamaṃ atthabhāvo,",
  "tika-abh02t:1986_8": "dhammabhāvo ca na vutto. Paccayabhāvaṃ sattivisesaṃ sanipphādetabbatanti padattayenāpi",
  "tika-abh02t:1986_9": "vipākadhammatamevāha. Sā hi vipākānaṃ hetubhāvato paccayabhāvo, taduppādanasamatthatāya",
  "tika-abh02t:1986_10": "sattiviseso, tehi sagabbhā viya hotīti “sanipphādetabbatā”ti ca vuccati. Taṃ passantī",
  "tika-abh02t:1986_11": "nipphādakavisesāpi nipphādetabbāpekkhā hoti dhammapaṭisambhidā. Taṃsambandhenāti",
  "tika-abh02t:1986_12": "nipphādetabbasambandhena. Dhammapaṭisambhidaṃ vadantena atthapaṭisambhidāpi vuttā.",
  "tika-abh02t:1987": "Sabhāvadhamme paññatti sabhāvapaññattīti āha “na sattādipaññattiyā”ti. Sabhāvena, niruttiyeva vā sabhāvapaññattīti vuttāti āha “aviparītapaññattiyā vā”ti.",
  "tika-abh02t:1988": "746. Vohārabhūmiṃ, adhigamabhūmiñca ekajjhaṃ katvā āha “kāmāvacarā, lokuttarā ca bhūmi bhūmī”ti. Cittuppādā vā pavattiṭṭhānabhāvato bhūmi.",
  "tika-abh02t:1989": "Abhidhammabhājanīyavaṇṇanā niṭṭhitā.",
  "tika-abh02t:1990": "3. Pañhapucchakavaṇṇanā",
  "tika-abh02t:1991_0": "747. Sabbañāṇārammaṇatāyāti paṭisambhidāpaṭisambhidāñāṇārammaṇatāya. “Suttantabhājanīye",
  "tika-abh02t:1991_1": "pana…pe… siyā”ti idaṃ abhidhammabhājanīyena virujjhati, tassa vā sāvasesadesanatā",
  "tika-abh02t:1991_2": "āpajjatīti codanaṃ manasi katvā āha “abhidhammabhājanīye”tiādi. Niravasesakathananti",
  "tika-abh02t:1991_3": "asesetvā kathanaṃ. Tena cittuppādasaṅgahite atthe asesetvā desanā idha abhidhammabhājanīyassa",
  "tika-abh02t:1991_4": "bhāro, na sabbañeyyadhammeti dasseti. Yathādassitavisayavacanavasenāti dassitappakāravisayassa",
  "tika-abh02t:1991_5": "kathanavasena, dhammatthavasena dassite taṃtaṃcittuppāde tattha dhammaniruttābhilāpena",
  "tika-abh02t:1991_6": "ñāṇassa kathanavasenāti attho. Aññārammaṇataṃ na paṭisedheti atapparabhāvatoti adhippāyo.",
  "tika-abh02t:1991_7": "Na niravasesena kathanaṃ acittuppādapariyāpannassa visayassa akathitattā. Evaṃ paṭibhānapaṭisambhidāvisayassāpi",
  "tika-abh02t:1991_8": "na niravasesena kathananti suttantabhājanīye avisesavacanena sabbañāṇārammaṇataṃyeva",
  "tika-abh02t:1991_9": "paṭibhānapaṭisambhidāya patiṭṭhāpeti. Tathā tisso paṭisambhidātiādipañhapucchakapāḷiyāpi.",
  "tika-abh02t:1991_10": "Tissoti atthadhammapaṭibhānapaṭisambhidā. Niruttipaṭisambhidā hi “parittārammaṇā”teva vuttā.",
  "tika-abh02t:1992_0": "Yadipi siyā na tassā mahaggatārammaṇatāti sambandho. “Na hi maggo paccayuppanno na",
  "tika-abh02t:1992_1": "hotī”ti iminā “atthapaṭisambhidā na maggārammaṇā”ti vacanassa yathāvuttatthasādhakataṃ",
  "tika-abh02t:1992_2": "vibhāveti. Tassāti paṭibhānapaṭisambhidāya na mahaggatārammaṇatā sambhavati nanu",
  "tika-abh02t:1992_3": "nayaṃ anussarantassāti adhippāyo. Dvepīti “atthapaṭisambhidā na maggārammaṇā, tisso",
  "tika-abh02t:1992_4": "paṭisambhidā siyā parittārammaṇā, siyā mahaggatārammaṇā, siyā appamāṇārammaṇā”ti",
  "tika-abh02t:1992_5": "ca dvepi etā pāḷiyo. Tāsu balavatarāya ṭhānassa, itarāya adhippāyamagganassa ca upāyadassanamukhena",
  "tika-abh02t:1992_6": "tāsaṃ aññamaññaṃ avirodhaṃ dassetuṃ “kusalākusalānaṃ panā”tiādimāha. “Nippariyāyā",
  "tika-abh02t:1992_7": "tattha dhammapaṭisambhidā”ti etena tattha atthapaṭisambhidāya pariyāyabhāvamāha.",
  "tika-abh02t:1992_8": "Tathā vipākakiriyānantiādi yathādhippetassa atthassa visadisūdāharaṇadassanaṃ. Ubhayenapi",
  "tika-abh02t:1992_9": "“atthapaṭisambhidā na maggārammaṇā”ti vacanaṃ suttantanayānugataṃ nippariyāyatthassa",
  "tika-abh02t:1992_10": "tattha adhippetattāti dīpeti. Kiñci pana ñāṇantiādi “tisso paṭisambhidā”tiādipāḷiyā",
  "tika-abh02t:1992_11": "samatthakaṃ. Yathādhippetassa atthassa paṭibhānaṃ dīpanaṃ paṭibhānaṃ. Tenāha “ñeyyappakāsanato”ti.",
  "tika-abh02t:1992_12": "Iti yā “tisso paṭisambhidā”ti pāḷi, tassā balavabhāvavibhāvanena itarāya adhippāyamagganaṃ",
  "tika-abh02t:1992_13": "katanti veditabbaṃ. Nippariyāyāti pariyāyarahitā ujukaṃ sarūpeneva pavattā. Nippariyāya…pe…",
  "tika-abh02t:1992_14": "pavattiyanti ekantikaatthārammaṇaṃ ñāṇaṃ atthapaṭisambhidā, ñāṇārammaṇaṃ paṭibhānapaṭisambhidāti gahetvā desanāyaṃ.",
  "tika-abh02t:1993_0": "So evāti parassa abhilāpasaddo eva. Anuvattamānatā cassa niruttipaṭisambhidā paccuppannameva",
  "tika-abh02t:1993_1": "saddaṃ ārammaṇaṃ karontī, saddaṃ sutvā “ayaṃ sabhāvanirutti, ayaṃ na sabhāvaniruttī”ti",
  "tika-abh02t:1993_2": "jānantīti ca ādivacanavasena veditabbo.",
  "tika-abh02t:1994": "Pañhapucchakavaṇṇanā niṭṭhitā.",
  "tika-abh02t:1995": "Paṭisambhidāvibhaṅgavaṇṇanā niṭṭhitā.",
  "tika-abh02t:1996": "16. Ñāṇavibhaṅgo",
  "tika-abh02t:1997": "1. Ekakamātikādivaṇṇanā",
  "tika-abh02t:1998_0": "751. Sampayuttānaṃ nissayapaccayatāya, ārammaṇassa pavattiṭṭhānatāya okāsaṭṭho veditabbo.",
  "tika-abh02t:1998_1": "Nahetādīti ādi-saddena “ahetukā”tiādikaṃ sabbaṃ ekavidhena ñāṇavatthuṃ saṅgaṇhāti.",
  "tika-abh02t:1998_2": "Ekaṃ nahetūti nahetutāya ekaṃ pañcaviññāṇaṃ nahetūti vuttā tesaṃ nahetutā. Ekantāhetubhāvena",
  "tika-abh02t:1998_3": "hi te ekappakārāvāti. Aññampīti ahetukādi. Avitathasāmaññayuttanti teneva ahetukatādinā",
  "tika-abh02t:1998_4": "yathābhūtena samānabhāvena yuttaṃ. Ñāṇārammaṇanti ñāṇassa ārammaṇaṃ yathāvuttapañcaviññāṇādi.",
  "tika-abh02t:1998_5": "Vatthuvibhāvanāti pañcaviññāṇādikassa ñāṇavatthussa yathāvuttavisesena vibhāvanā pakāsanā paññā.",
  "tika-abh02t:1999": "Osānadukassāti “atthajāpikā paññā, jāpitatthā paññā”ti imassa dukassa. Dukamātikā dhammasaṅgaṇiyaṃ vuttadukamātikāti āha “dukamātikaṃ anissāyā”ti.",
  "tika-abh02t:2000_0": "“Cintāmayā paññā”tiādikā tikamātikaṃ anissāya vuttāti āha “evaṃ tikānurūpehīti etthāpi",
  "tika-abh02t:2000_1": "daṭṭhabba”nti. Yadipi jāpa-saddo byattavacane, mānase ca pavattati, jananatthepi",
  "tika-abh02t:2000_2": "pana daṭṭhabboti dassento āha “anekatthattā dhātusaddāna”ntiādi. Kusalapaññā vipākasaṅkhātassa,",
  "tika-abh02t:2000_3": "kiriyapaññā parikammādibhūtā attanā nibbattetabbaphalasaṅkhātassa atthassa nibbattanato",
  "tika-abh02t:2000_4": "atthajāpikāti vuttāti āha “atthajāpikā kāraṇagatā paññā”ti. Vipākapaññā, kiriyapaññā",
  "tika-abh02t:2000_5": "ca sahajātādipaccayavasena taṃtaṃvipākādiatthaṃ jāpeti janetīti āha “jāpito janito",
  "tika-abh02t:2000_6": "attho etissāti jāpitatthā”ti. Satipi sahajātānaṃ paccayabhāve vipākakiriyapaññā na",
  "tika-abh02t:2000_7": "kusalā viya vipākānaṃ nippariyāyena kāraṇavohāraṃ labhatīti āha “kāraṇapaññāsadisī”ti.",
  "tika-abh02t:2000_8": "Vibhāvanatthena paññā ārammaṇaṃ viya sampayuttepi pakāsetiyevāti vuttaṃ “phalappakāsanabhūtā”ti.",
  "tika-abh02t:2000_9": "Yato sā ālokobhāsapajjotapariyāyehi vibhāvitā.",
  "tika-abh02t:2001": "10. Dasakamātikāvaṇṇanā",
  "tika-abh02t:2002_0": "760. “Jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ. Atītampi",
  "tika-abh02t:2002_1": "addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ.",
  "tika-abh02t:2002_2": "Anāgatampi addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti",
  "tika-abh02t:2002_3": "ñāṇaṃ. Yampissa taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ",
  "tika-abh02t:2002_4": "nirodhadhammanti ñāṇaṃ. Bhavapaccayā…pe… avijjāpaccayā saṅkhārā…pe… nirodhadhamma”nti",
  "tika-abh02t:2002_5": "evamāgatāni sattasattati ñāṇāni. “Jarāmaraṇe ñāṇaṃ, jarāmaraṇasamudaye ñāṇaṃ, jarāmaraṇanirodhe",
  "tika-abh02t:2002_6": "ñāṇaṃ, jarāmaraṇanirodhagāminiyā paṭipadāya ñāṇaṃ. Jātiyā ñāṇaṃ…pe… saṅkhāresu ñāṇaṃ…pe…",
  "tika-abh02t:2002_7": "paṭipadāya ñāṇa”nti evamāgatāni catucattārīsaṃ ñāṇāni. Sutamayañāṇādīni anāvaraṇañāṇapariyosānāni",
  "tika-abh02t:2002_8": "paṭisambhidāmagge āgatāni tesattati ñāṇāni. Tenāha “tesattati pana…pe… na saṃyuttake”ti.",
  "tika-abh02t:2002_9": "“Saṃyuttake”ti vā idaṃ “sattasattati ñāṇānī”ti iminā sambandhitabbaṃ, na “tesattatī”ti",
  "tika-abh02t:2002_10": "iminā. Aññattha nikkhepakaṇḍādīsu. Yathā sammāpaṭivedhābhāvato micchāñāṇādi thusarāsimhi",
  "tika-abh02t:2002_11": "nikhātakhāṇuko viya ārammaṇe cañcalaṃ hoti, na evaṃ hoti yathābhūtāvabodhakaṃ ñāṇanti",
  "tika-abh02t:2002_12": "āha “yāthāvapaṭivedhato sayañca akampiya”nti. Adhibalakaraṇaṃ upatthambhananti taṃ",
  "tika-abh02t:2002_13": "puggale āropento āha “puggalañca…pe… karotī”ti. Visabhāgadhammesu vā akampiyattho,",
  "tika-abh02t:2002_14": "sabhāgadhammesu upatthambhanattho veditabbo.",
  "tika-abh02t:2003_0": "Abhimukhaṃ gacchantīti “upagacchantī”ti padassa atthavacanaṃ. Upagamanañcettha sabbaññutāya",
  "tika-abh02t:2003_1": "paṭijānanamevāti vuttaṃ “paṭijānanavasenā”ti. Aṭṭha vā parisā upasaṅkamantīti etthāpi",
  "tika-abh02t:2003_2": "paṭijānanavasena sabbaññutanti yojetabbaṃ. Aṭṭhasu parisāsu dassitaakampiyañāṇayuttoti sambandho.",
  "tika-abh02t:2004_0": "Phalasampattipavattīti sappurisūpanissayādīnaṃ kāraṇasampattīnaṃ phalabhūtāya patirūpadesavāsaattasammāpaṇidhiādisampattiyā",
  "tika-abh02t:2004_1": "pavattanaṃ. Ādi-saddena suttasesā saṅgahitā. Tattha sappurisūpanissayādike. Kasmā",
  "tika-abh02t:2004_2": "panettha samāne atthakicce paṭivedhañāṇassa viya desanāñāṇassāpi yāva arahattamaggā",
  "tika-abh02t:2004_3": "uppajjamānatā na vuttāti codanaṃ sandhāyāha “paṭivedhaniṭṭhattā”tiādi. Paṭivedhaniṭṭhattāti",
  "tika-abh02t:2004_4": "paṭivedhassa pariyosānattā. Tenāti paṭivedhapariyosānabhūtena arahattamaggañāṇena.",
  "tika-abh02t:2004_5": "Tadadhigamena hi sampattasakalasabbaññuguṇo bhagavā anantapaṭibhāno anupamāya buddhalīḷāya",
  "tika-abh02t:2004_6": "dhammaṃ desetuṃ samattho ahosi. “Paṭiladdhassāpī”ti iminā sabbathā labhāpakassa paṭivedhānurūpatā",
  "tika-abh02t:2004_7": "desanāñāṇassa asakkuṇeyyāti dīpeti, tena ca paṭivedhanamattenettha atthasiddhīti",
  "tika-abh02t:2004_8": "dasseti. Tenāha “desanāñāṇassā”tiādi.",
  "tika-abh02t:2005_0": "Hānabhāgiyadhammanti vā hānabhāgiyabhāvassa kāraṇaṃ. Kāmasahagatasaññādidhammanti",
  "tika-abh02t:2005_1": "kāmaguṇārammaṇaṃ saññāmanasikārādiṃ. Pubbeva katābhisaṅkhārādinti “cande vā sūriye",
  "tika-abh02t:2005_2": "vā ettakaṃ gate vuṭṭhahissāmī”tiādinā samāpajjanato pubbe pavattacittābhisaṅkhāraparikammādiṃ.",
  "tika-abh02t:2006_0": "Tadabhāvaggahaṇenāti kilesāvaraṇābhāvaggahaṇena. Ṭhitinti atthibhāvaṃ. Tabbiparītāyāti",
  "tika-abh02t:2006_1": "“natthi dinna”ntiādikāya micchādiṭṭhiyā. Ṭhānābhāvanti appavattiṃ, natthibhāvaṃ vā.",
  "tika-abh02t:2006_2": "Uparīti imissā balānaṃ anukkamakathāya upari anantarameva. Vipākāvaraṇābhāvadassanādikassāti",
  "tika-abh02t:2006_3": "ādi-saddena kammāvaraṇābhāvadassanaṃ saṅgaṇhāti. Itaranti adhigamassa aṭṭhānadassanaṃ.",
  "tika-abh02t:2006_4": "Taṃsahitānaṃ dhātūnanti rāgādisahitānaṃ sabhāvānaṃ. Vemattatā ca tesaṃ paccayavisesasiddhena",
  "tika-abh02t:2006_5": "avatthādivisesena veditabbā. Cariyāhetūnanti rāgādicariyākāraṇabhūtānaṃ dhammānaṃ.",
  "tika-abh02t:2007": "1. Ekakaniddesavaṇṇanā",
  "tika-abh02t:2008_0": "761. Ayaṃ visesoti samānepi nayadvayassa tesaṃ ahetubhāvādidīpane ekassa hetubhāvādipaṭisedhatā,",
  "tika-abh02t:2008_1": "itarassa rāsantarāsaṅgahoti idaṃ nānākaraṇaṃ. Ekāya jātiyāti ādānanikkhepaparicchinnassa",
  "tika-abh02t:2008_2": "ekassa bhavassa. Tadantogadhatāyāti gatiantogadhatāya. Tattha tatthāti taṃtaṃgaticutibhavesu.",
  "tika-abh02t:2009_0": "762. Tathāti aññadvārārammaṇatāya. Khīrādīnaṃ…pe… vilakkhaṇatāti yathā khīrassa dadhibhāvena,",
  "tika-abh02t:2009_1": "dadhino takkabhāvena vilakkhaṇatāpatti, na evaṃ pañcaviññāṇānaṃ nahetubhāvādito aññassa",
  "tika-abh02t:2009_2": "sabhāvāpatti atthīti attho.",
  "tika-abh02t:2010_0": "763. Mahattepīti puthuttepi. Bahubhāvavācako hi ayaṃ mahā-saddo “mahājano”tiādīsu",
  "tika-abh02t:2010_1": "viya rūpasaṅghāṭassa adhippetattā. Aññathā sabhāvadhammassa kā mahantatā, sukhumatā",
  "tika-abh02t:2010_2": "vā. Cakkhuviññāṇassa vacanaṃ katvā vuttattā āha “cakkhupasāde mama vatthumhī”ti.",
  "tika-abh02t:2010_3": "Issariyaṭṭhānanti issariyapavattanaṭṭhānaṃ. Tathā hi naṃ aññattha bhāvitaṃ vibhāventameva",
  "tika-abh02t:2010_4": "tiṭṭhati, aññaviññāṇāni ca tena dinnanayāneva tattha pavattanti, api dibbacakkhuñāṇaṃ,",
  "tika-abh02t:2010_5": "yato taṃ andhassa na nipphajjati.",
  "tika-abh02t:2011": "764. Vavatthitānampīti aññamaññaṃ asaṃkiṇṇānampi. Paṭipāṭiniyamo niyatānupubbikatā. Tenāti “abbokiṇṇā”ti vacanena.",
  "tika-abh02t:2012": "766. Āvaṭṭanabhāvo āvajjanakiccatā.",
  "tika-abh02t:2013_0": "Tesanti rūpādīnaṃ. Etesañhi rūpādīnaṃ pañcahi viññāṇehi samāgamo. Abhinipatitabbāni",
  "tika-abh02t:2013_1": "ālambitabbāni, vijānitabbānīti attho. Tenāha “ārammaṇakaraṇena paṭivijānitabbānī”ti.",
  "tika-abh02t:2013_2": "Kusalākusalacetanāya, taṃsampayuttānañca yathāvuttānaṃ “manopubbaṅgamā…pe… akusalaṃ",
  "tika-abh02t:2013_3": "vā”ti evaṃ vuttānaṃ paṭivijānitabbānaṃ paṭivijānananti sambandho. Kammatthe hi etaṃ",
  "tika-abh02t:2013_4": "sāmivacanaṃ. Sahajapubbaṅgamadhammenāti dassanādīhi sahajātaphassādinā pubbaṅgamena",
  "tika-abh02t:2013_5": "āvajjanādinā. Kiccantaranti dassanādikiccato aññaṃ sampaṭicchanādikiccaṃ.",
  "tika-abh02t:2014_0": "Avipākabhāvena kāraṇena, tena vā saddhiṃ. Aññanti rūpabhāvādiṃ. Bhāsanakaraṇakarāti",
  "tika-abh02t:2014_1": "viññattisamuṭṭhāpanavasena pavattakusalākusalacittuppādadhammā. Te eva kāyaṅgavācaṅgaṃ",
  "tika-abh02t:2014_2": "acopetvā pavattā taṃsadisā. Pubbaṅgamapaṭivijānananti pubbaṅgamabhāvena vijānanaṃ",
  "tika-abh02t:2014_3": "manodvārikajavanānaṃ purecarabhāvena gahaṇaṃ. Tatthāti pañcadvāre. “Na paṭisiddha”nti",
  "tika-abh02t:2014_4": "vatvā svāyamappaṭisedho sāmatthiyaladdhoti dassetuṃ “na kāyakammaṃ…pe… anuññātattā”ti",
  "tika-abh02t:2014_5": "vuttaṃ. “Tathā”ti idaṃ yathā kāyavacīkammapaṭṭhapanaṃ, evaṃ kusalādidhammasamādānampi",
  "tika-abh02t:2014_6": "natthīti upasaṃharaṇatthaṃ veditabbaṃ. Yadi na bhavato cavati, kathaṃ pañcadvāre",
  "tika-abh02t:2014_7": "cuti vuttāti āha “na pañcadvārika…pe… ataṃdvārikattā”ti. Tassā pāḷiyā. Āpāthamattanti",
  "tika-abh02t:2014_8": "āpāthagamanamattaṃ ārammaṇapaccayabhāvamattaṃ. Aññanti “rūpaṃ nīla”nti evamādidhammavisesaṃ.",
  "tika-abh02t:2014_9": "Tenāha “dhammasabhāva”nti. Rūpanti ca na gaṇhātīti rūpārammaṇampi samānaṃ “rūpaṃ",
  "tika-abh02t:2014_10": "nāmeta”nti na gaṇhāti. Tathā cāhu eke “cakkhuviññāṇasamaṅgī nīlaṃ vijānāti, no tu",
  "tika-abh02t:2014_11": "nīla”nti. Rūpanīlādiākāro rūpārammaṇarūpādānākārapaññatti. Tajjāpaññatti hesā yathā",
  "tika-abh02t:2014_12": "aniccatādi. Sātisayaṃ savitakkasavicārattā. Tato aññanti saddārammaṇato aññaṃ nāmapaññattiārammaṇaṃ,",
  "tika-abh02t:2014_13": "aññathā sahuppattipaṭisedho na sambhaveyyāti adhippāyo.",
  "tika-abh02t:2015": "Manodvārepīti na pañcadvāreyeva dutiye moghavāre, atha kho manodvārepi. Āvajjanaṃ dvattikkhattuṃ…pe… daṭṭhabbaṃ ekacittakkhaṇikassa āvajjanassa uppattiyaṃ tathā asambhavato.",
  "tika-abh02t:2016": "Tassāti yāthāvakavatthuvibhāvanāya paññāya.",
  "tika-abh02t:2017": "Ekakaniddesavaṇṇanā niṭṭhitā.",
  "tika-abh02t:2018": "2. Dukaniddesavaṇṇanā",
  "tika-abh02t:2019_0": "767. Adhikaraṇesūti padatthesu. Aññatra sabhāvaṃ gahetvāti atthasaddassa tattha pavattanākāradassanaṃ,",
  "tika-abh02t:2019_1": "tena atthasaddassa sabhāvatthataṃ dasseti. Adhikaraṇavasena liṅgaparivattiṃ gacchati.",
  "tika-abh02t:2019_2": "“Abhidheyyānurūpaṃ liṅgavacanānī”ti hi saddavidū vadanti.",
  "tika-abh02t:2020": "Dukaniddesavaṇṇanā niṭṭhitā.",
  "tika-abh02t:2021": "3. Tikaniddesavaṇṇanā",
  "tika-abh02t:2022_0": "768. Paripācitesūti sādhitesu. “Vihitesū”ti ettha duddhādīsu viya bhūtakālatā nādhippetāti",
  "tika-abh02t:2022_1": "āha “visayavisesanamattamevā”ti. “Kammaṃ, sippa”nti paññā kāraṇūpacārena vuttāti",
  "tika-abh02t:2022_2": "āha “paññā eva vā…pe… veditabbā”ti.",
  "tika-abh02t:2023_0": "Kusalaṃ kammaṃ sakaṃ ekantaṃ hitasukhāvahattā. Tappaṭipakkhattā itaraṃ akusalaṃ kammaṃ",
  "tika-abh02t:2023_1": "nosakaṃ. Saccapaṭivedhānulomanaṃ saccānulomanaṃ vuttanti āha “tappaṭivedhapaccayabhāvenā”ti.",
  "tika-abh02t:2023_2": "Maggasaccassa anulomanato vā saccānulomikatā, tathā paramatthasaccassa anulomanato.",
  "tika-abh02t:2023_3": "Tenāha aṭṭhakathāyaṃ “maggasaccassā”tiādi. Paññā vuttā paññāvisaye paññākiccassa",
  "tika-abh02t:2023_4": "dassitattā. “Yogavihitesū”tiādinā vuttabhūminiddeso, “kammassakataṃ saccānulomika”nti",
  "tika-abh02t:2023_5": "vuttasarūpaniddeso, “rūpaṃ anicca”ntiādinā vuttappakāraniddeso ca yathāvuttā…pe…",
  "tika-abh02t:2023_6": "niddesā. “Yogavihitesu kammāyatanesu khantiṃ, kammassakataṃ khantiṃ, ‘rūpaṃ anicca’nti",
  "tika-abh02t:2023_7": "khanti”ntiādinā khantiādipadehi yojetabbā. Olokanaṃ paccakkhakaraṇaṃ. Dhammā olokanaṃ",
  "tika-abh02t:2023_8": "khamantīti paññāya tadolokanasamatthatamāha.",
  "tika-abh02t:2024": "769. Muñcatīti pajahati. Ārabbha-kiriyāya adhiṭṭhānaṃ samaṅgibhāvo, adhikaraṇaṃ paṭṭhapananti āha “muñca…pe… vattuṃ yutta”nti.",
  "tika-abh02t:2025_0": "770. Pañcasīladasasīlāni kammavaṭṭekadesabhūtāni sandhāya tesaṃ dhammaṭṭhitiyaṃ samavarodho",
  "tika-abh02t:2025_1": "vutto. Satipi savaneti “idha, bhikkhave, ariyasāvako pāṇātipātā paṭivirato”tiādinā",
  "tika-abh02t:2025_2": "tathāgatato savane satipi. Bhikkhuādīnampi taṃ vuttaṃ adhisīlapaññāpanaṃ viya na buddhāveṇikanti.",
  "tika-abh02t:2026": "Adhipaññānibbattesūti ṭhapetvā adhipaññaṃ tadaññesu maggaphaladhammesu. Tadadhiṭṭhānesūti tassā adhipaññāya adhiṭṭhānesu vipassanādhammesu.",
  "tika-abh02t:2027": "771. Apāyuppādanaṃ avaḍḍhinibbattanaṃ. Tasmiṃyeva ṭhāneti tasmiṃyeva khaṇe.",
  "tika-abh02t:2028": "Tikaniddesavaṇṇanā niṭṭhitā.",
  "tika-abh02t:2029": "4. Catukkaniddesavaṇṇanā",
  "tika-abh02t:2030": "793. Paritassanaṃ parittāso, cittutrāso cāti “na paritassatī”ti padassa “na pattheti na uttasatī”ti atthamāha.",
  "tika-abh02t:2031_0": "796. Ariyasaccesu dhammasaddo “diṭṭhadhammo”tiādīsu viya. Ariyamaggo, tassa ca phalaṃ",
  "tika-abh02t:2031_1": "dhammo yathānusiṭṭhaṃ paṭipanne apāyesu apatamāne dhāretīti. Tattha paññāti tasmiṃ",
  "tika-abh02t:2031_2": "ariyamaggaphale nissayabhūte paññā. Tenāha “taṃsahagatā”ti. Aviditaṃ viditaṃ viya",
  "tika-abh02t:2031_3": "neti ñāpetīti nayo, anumānaṃ, tassa nayanaṃ pavattanaṃ, taṃ pana visuṃyevekaṃ ñāṇuppādananti",
  "tika-abh02t:2031_4": "āsaṅkāya nivattanatthamāha “na añña…pe… viseso”ti. Attano hi adhigamānusārena parādhigatānaṃ",
  "tika-abh02t:2031_5": "kālattaye maggādīnaṃ pavattiākārānumānaṃ nayanayanaṃ. Anuminanākārameva hissa sandhāya",
  "tika-abh02t:2031_6": "vuttaṃ “ñāṇasseva pavattiviseso”ti. Kāraṇañca nayanayanassa saccesu paccakkhapavattanato.",
  "tika-abh02t:2031_7": "“Tathā”ti iminā yathā maggañāṇato aññāpi “iminā dhammenā”ti vattuṃ yuttaṃ, tathā",
  "tika-abh02t:2031_8": "pakārantarenapi “iminā dhammena ñāṇenā”ti ettha attho yujjatīti imamatthaṃ upasaṃharati.",
  "tika-abh02t:2031_9": "Tenāti tasmā ñāṇena ñātato sampayogehi nayanayanato. Ñāṇavisayabhāvenāti paṭivedhañāṇassa",
  "tika-abh02t:2031_10": "visayabhāvena. Ñātena paṭividdhena catusaccadhammena, ñāṇasampayogena vā ñātena jānitvā",
  "tika-abh02t:2031_11": "ṭhitena maggaphaladhammena.",
  "tika-abh02t:2032_0": "Sabbena sabbanti sabbappakārena sabbaṃ, anavasesanti attho. Addhattayapariyāpannañhi",
  "tika-abh02t:2032_1": "sabbaṃ tebhūmakasaṅkhāragataṃ sammasīyati. Nayanatoti nayaggāhato. Anurūpatthavācako",
  "tika-abh02t:2032_2": "vā kāraṇasaddo “kāraṇaṃ vadatī”tiādīsu viya.",
  "tika-abh02t:2033_0": "Anvayañāṇassapi pariyogāhetvā pavattanato saviseso visayāvabodhoti vuttaṃ “dhamme",
  "tika-abh02t:2033_1": "ñāṇa…pe… abhāvā”ti. Visayobhāsanamattajānanasāmaññenāti asatipi abhisamecca gahaṇe",
  "tika-abh02t:2033_2": "visayavibhāvanasaṅkhātaavabodhasāmaññamattena. “Ñāṇa”nti sammatesūti “ñāṇa”nti voharitesu",
  "tika-abh02t:2033_3": "laddhañāṇavohāresu. Sammutivasenāti dhammañāṇādi viya samukhena visaye appavattitvā",
  "tika-abh02t:2033_4": "paññattimukhena pavattaṃ. Avasesanti sammutiñāṇamevāha. Itarañāṇattayavisabhāganti",
  "tika-abh02t:2033_5": "dhammañāṇādiñāṇattayavidhuraṃ.",
  "tika-abh02t:2034": "797. Kāmabhavadhammeti kāmabhavasaṅkhāte dhamme.",
  "tika-abh02t:2035_0": "798. Sāti paṭhamajjhānapaññā. Vītarāgabhāvanāvatthassāti “vītarāgo hotī”ti evaṃ vuttassa.",
  "tika-abh02t:2035_1": "Tanti chaṭṭhābhiññaṃ. Maggañāṇañhi kiccato maggasaccampi paṭivijjhati. Itarāti heṭṭhimamaggapaññā.",
  "tika-abh02t:2035_2": "Tadupanissayattāti tassā chaṭṭhābhiññāya, tassa vā paṭivijjhanassa upanissayattā",
  "tika-abh02t:2035_3": "paṭivijjhati nāma. Yathānurūpanti diṭṭhāsavādīnaṃ yathānurūpaṃ. Āsavakkhayeti āsavakkhayapariyāye",
  "tika-abh02t:2035_4": "kāraṇūpacārena. Taṃnibbattanatoti tassa āsavakkhayasaṅkhātassa phalassa nibbattanato.",
  "tika-abh02t:2035_5": "Idañca “āsavānaṃ khaye ñāṇaṃ chaṭṭhābhiññā”ti sutte āgatattā vuttaṃ.",
  "tika-abh02t:2036": "801. Abhivisiṭṭhena vā ñāṇena pākaṭaṃ karontassāti adhigamavasena pakāsaṃ vibhūtaṃ karontassa.",
  "tika-abh02t:2037": "802. Vasitāpañcakarahitaṃ vasibhāvaṃ apāpitaṃ paṭiladdhamattaṃ. Paṭipadārammaṇasahagatā paññā paṭipadārammaṇasambandhinīti āha “paññāya paṭipadārammaṇuddesenā”ti.",
  "tika-abh02t:2038": "Catukkaniddesavaṇṇanā niṭṭhitā.",
  "tika-abh02t:2039": "5. Pañcakaniddesavaṇṇanā",
  "tika-abh02t:2040_0": "804. Tameva paññaṃ “dvīsu jhānesu paññā pītipharaṇenā”tiādinā vibhajati. Abhisandanaparisandanaparipūraṇānipi",
  "tika-abh02t:2040_1": "parippharaṇaṃ viya pharaṇāpītiyā, taṃsahagatasukhassa ca kiccavisesabhūtāni adhippetānīti",
  "tika-abh02t:2040_2": "āha “abhisandetīti…pe… veditabba”nti. Ādinā nayenāti “abhisandetī”tiādinā sutte āgatanayena.",
  "tika-abh02t:2040_3": "Pharaṇañcettha pītisukhasamuṭṭhitapaṇītarūpehi kāyassa abhibyāpanaṃ daṭṭhabbaṃ. Ārammaṇeti",
  "tika-abh02t:2040_4": "pītipharaṇatāsukhapharaṇatāsīsena vuttānaṃ tikadukajhānānaṃ ārammaṇe. Tāti pītipharaṇatāsukhapharaṇatā.",
  "tika-abh02t:2041_0": "Samādhimukhenāti samādhiṃ mukhaṃ pamukhaṃ katvā, samādhisīsenāti attho, samādhipamukhena",
  "tika-abh02t:2041_1": "vā uddesaniddesena. Aññe kilesā diṭṭhimānādayo. Appayogenāti jhānavimokkhādīnaṃ viya",
  "tika-abh02t:2041_2": "uppādanīyaparikammapayogena vinā. Āvajjanāsadiso hi phalasamāpattiattho sammasanacāro.",
  "tika-abh02t:2041_3": "Ṭhapitattāti pavattitattā. Satibahulatāyāti satiyā abhiṇhuppattiyā. Paricchindanasatiyā",
  "tika-abh02t:2041_4": "kālassa satoti dassetīti yojanā.",
  "tika-abh02t:2042": "Pañcakaniddesavaṇṇanā niṭṭhitā.",
  "tika-abh02t:2043": "6. Chakkaniddesavaṇṇanā",
  "tika-abh02t:2044_0": "805. Visuddhibhāvanti visuddhiyā sabbhāvaṃ. “Dibbacakkhuñāṇekadesattā”ti idaṃ tassa",
  "tika-abh02t:2044_1": "paribhaṇḍañāṇattā vuttaṃ. Tathā hi pāḷiyaṃ “sattānaṃ cutūpapātañāṇāya cittaṃ abhinīharati",
  "tika-abh02t:2044_2": "abhininnāmetī”ti ārabhitvā “so dibbena cakkhunā visuddhenā”tiādi vuttaṃ. Dibbassa",
  "tika-abh02t:2044_3": "tirohitavippakaṭṭhādibhedassa, itarassa ca rūpāyatanassa dassanasamatthassāpi dibbacakkhuñāṇassa",
  "tika-abh02t:2044_4": "sikhāpatti cavamānopapajjamānasattadassananti āha “muddhappattena cā”tiādi.",
  "tika-abh02t:2045": "Chakkaniddesavaṇṇanā niṭṭhitā.",
  "tika-abh02t:2046": "7. Sattakaniddesavaṇṇanā",
  "tika-abh02t:2047_0": "806. Chabbidhampi paccavekkhaṇañāṇanti “jātipaccayā jarāmaraṇanti ñāṇa”ntiādinā vuttaṃ",
  "tika-abh02t:2047_1": "paṭiccasamuppādaṅgānaṃ paccavekkhaṇavasena pavattañāṇaṃ. Saha gahetvāti ekajjhaṃ",
  "tika-abh02t:2047_2": "gahetvā vipassanārammaṇabhāvasāmaññena ekattena gahetvā. Saṅkhipitvā vuttenāti pubbe",
  "tika-abh02t:2047_3": "chadhā vuttaṃ viya dassitaṃ dhammaṭṭhitiñāṇanti evaṃ saṅkhipitvā vuttena. “Khayadhamma”ntiādinā",
  "tika-abh02t:2047_4": "pakārena dassananti sambandho. Pavattañāṇassāti “jātipaccayā jarāmaraṇa”ntiādinā",
  "tika-abh02t:2047_5": "pavattassa ñāṇassa, pavatte vā saṃsāravaṭṭe ñāṇassa. Ñāṇārammaṇā vipassanā ñāṇavipassanā.",
  "tika-abh02t:2047_6": "Vipassanāti ca “jātipaccayā jarāmaraṇa”ntiādinā paccayapaccayuppannadhamme vibhāgena",
  "tika-abh02t:2047_7": "dassanato dhammaṭṭhitiñāṇaṃ idhādhippetaṃ. Tassa khayadhammatādijānanaṃ paṭivipassanā.",
  "tika-abh02t:2047_8": "Tenāha “vipassanāpaṭivipassanādassanamatta”nti.",
  "tika-abh02t:2048_0": "Evamettha aṭṭhakathādhippāyavasena pāḷiyā atthaṃ dassetvā idāni attano adhippāyavasena",
  "tika-abh02t:2048_1": "dassetuṃ “pāḷiyaṃ panā”tiādimāha. Sabbatthāti addhattaye paccayavisesena paccayuppannavisesaniddhāraṇe.",
  "tika-abh02t:2048_2": "Ñāṇavacanenāti “jātipaccayā jarāmaraṇa”ntiādinā ñāṇassa gahaṇena. Aṅgānanti sattasattatiyā",
  "tika-abh02t:2048_3": "aṅgānaṃ. Itisaddenāti “nirodhadhamma”nti ettha vuttaitisaddena. Pakāsetvāti ñāṇassa",
  "tika-abh02t:2048_4": "pavattiākāraṃ jotetvā. Tena dhammaṭṭhitiñāṇato aññaṃyeva pariyosāne vuttaṃ ñāṇanti",
  "tika-abh02t:2048_5": "dasseti. Tenāha “vipassanāñāṇaṃ sattamaṃ ñāṇa”nti. Ayameva cettha attho yuttoti dassento",
  "tika-abh02t:2048_6": "“na hī”tiādimāha. Tattha “tampi ñāṇanti sambandho na hotī”ti evaṃ sambandho na yutto",
  "tika-abh02t:2048_7": "aṅgantarabhāvassa avibhāvanatoti attho. Tena vuttaṃ “taṃñāṇa…pe… anadhippetattā”ti.",
  "tika-abh02t:2048_8": "Na hi visuṃ visuṃ vuttameva ekajjhaṃ vacanamattena atthantaraṃ hotīti. “Khayadhammaṃ…pe…",
  "tika-abh02t:2048_9": "cā”ti iminā purimasmiṃ pakkhe upacayena dosamāha.",
  "tika-abh02t:2049": "Sattakaniddesavaṇṇanā niṭṭhitā.",
  "tika-abh02t:2050": "8. Aṭṭhakaniddesavaṇṇanā",
  "tika-abh02t:2051": "808. Paccanīkadhammeti nīvaraṇādipaccanīkadhamme. Dukkhanti samāpajjane asati uppajjanakadukkhaṃ.",
  "tika-abh02t:2052": "Aṭṭhakaniddesavaṇṇanā niṭṭhitā.",
  "tika-abh02t:2053": "10. Dasakaniddeso",
  "tika-abh02t:2054": "Paṭhamabalaniddesavaṇṇanā",
  "tika-abh02t:2055_0": "809. Na ṭhānanti aṭṭhānaṃ, anupalabbhanattho ayamakāroti āha “avijjamānaṃ ṭhānaṃ",
  "tika-abh02t:2055_1": "aṭṭhāna”nti. Abhāvattho vā, na aññapaṭipakkhādiatthoti āha “natthi ṭhānanti vā aṭṭhāna”nti.",
  "tika-abh02t:2055_2": "Ko panetassa atthadvayassa visesoti? Paṭhamo hetupaccayehi anupalabbhamānataṃ vadati,",
  "tika-abh02t:2055_3": "dutiyo sabbena sabbaṃ abhāvanti ayametesaṃ viseso. Taṇhupādānādīnampi sukhato upagamanassa",
  "tika-abh02t:2055_4": "hetubhāve diṭṭhivipallāsassa so sātisayo asukhepi daḷhaṃ pavattāpanatoti āha “diṭṭhivipallāsova…pe…",
  "tika-abh02t:2055_5": "adhippeta”nti. “Attadiṭṭhivasenā”ti kasmā visesetvā vuttaṃ, nanu ariyasāvakassa sabbāpi",
  "tika-abh02t:2055_6": "diṭṭhiyo natthīti? Saccaṃ natthi, attadiṭṭhisannissayā pana sabbadiṭṭhiyoti dassetuṃ",
  "tika-abh02t:2055_7": "“attadiṭṭhivasenāti padhānadiṭṭhimāhā”ti vuttaṃ. Bhedānurūpassa vatthuno. Bhedānurūpena",
  "tika-abh02t:2055_8": "“adhamme dhammo”tiādinayappavattena.",
  "tika-abh02t:2056_0": "So evāti yo liṅge aparivatte tasmiṃ attabhāve bhavaṅgajīvitindriyappabandho, so eva.",
  "tika-abh02t:2056_1": "Tañhi upādāya ekajātisamaññā, na cettha bhāvakalāpajīvitindriyassa vasena codanā",
  "tika-abh02t:2056_2": "kātabbā tadaññasseva adhippetattā. Tañhi tattha avicchedavuttiyā pabandhavohāraṃ",
  "tika-abh02t:2056_3": "labhati, itarampi vā bhāvānupālanatāsāmaññenāti anokāsāva codanā.",
  "tika-abh02t:2057_0": "Sapattavasena yojetabbanti “sapattaṃ māremīti abhisandhinā sapattena nipannaṭṭhāne",
  "tika-abh02t:2057_1": "nipannaṃ manussabhūto manussabhūtaṃ mātaraṃ pitaraṃ vā mārento”tiādinā yojetabbaṃ.",
  "tika-abh02t:2057_2": "Sabbatthāti catūsupi vikappesu. Purimaṃ abhisandhicittanti pubbabhāgiyo maraṇādhippāyo.",
  "tika-abh02t:2057_3": "Appamāṇaṃ tena atthasiddhiyā abhāvato. Puthujjanasseva taṃ dinnaṃ hotīti ettha yathā",
  "tika-abh02t:2057_4": "arahattaṃ patvā paribhuttampi puthujjanakāle dinnaṃ puthujjanadānameva hoti, evaṃ",
  "tika-abh02t:2057_5": "maraṇādhippāyena puthujjanakāle pahāre dinne arahattaṃ patvā teneva pahārena mate",
  "tika-abh02t:2057_6": "kasmā arahantaghātoyeva hoti, na puthujjanaghātoti? Visesasambhavato. Yathā hi dānaṃ",
  "tika-abh02t:2057_7": "deyyadhammassa pariccāgamattena hoti, na evaṃ vadho. So hi pāṇo, pāṇasaññitā, vadhakacetanā,",
  "tika-abh02t:2057_8": "upakkamo, tena maraṇanti imesaṃ pañcannaṃ aṅgānaṃ pāripūriyāva hoti, na apāripūriyā.",
  "tika-abh02t:2057_9": "Tasmā arahattaṃ pattasseva maraṇanti arahantaghātoyeva hoti, na puthujjanaghāto.",
  "tika-abh02t:2057_10": "Yasmā pana “imaṃ māremī”ti yaṃ santānaṃ ārabbha māraṇicchā, tassa puthujjanakhīṇāsavabhāvena",
  "tika-abh02t:2057_11": "payogamaraṇakkhaṇānaṃ vasena satipi santānabhede abhedoyeva. Yadā ca atthasiddhi,",
  "tika-abh02t:2057_12": "tadā khīṇāsavabhāvo. Tasmā arahantaghātova hotīti nicchitaṃ. Kathaṃ panettha vadhakacetanā",
  "tika-abh02t:2057_13": "vattamānavisayā siyāti āha “vadhakacittaṃ paccuppannārammaṇampi…pe… pavattatī”ti.",
  "tika-abh02t:2057_14": "Tattha pabandhavicchedavasenāti yena pabandho vicchijjati, tādisaṃ payogaṃ nibbattetīti",
  "tika-abh02t:2057_15": "attho. Tena yadā pabandhavicchedo, tadā arahāti yathāvuttaṃ arahantaghātaṃ patiṭṭhāpeti.",
  "tika-abh02t:2057_16": "Na evanti yathā kālantarāpekkhakiccasiddhaṃ vadhakacittaṃ, na evaṃ cāgacetanā. “Sā",
  "tika-abh02t:2057_17": "hī”tiādinā cāgacetanāya kālantarānapekkhakiccasiddhitaṃyeva vibhāveti. Aññasakakaraṇanti",
  "tika-abh02t:2057_18": "attato vinimocetvā aññassa dakkhiṇeyyassa santakabhāvakaraṇaṃ. Tassāti cajitabbassa",
  "tika-abh02t:2057_19": "vatthuno. Yassāti yassa puthujjanassa. Tasseva taṃ dinnaṃ hoti, sacepi arahattaṃ",
  "tika-abh02t:2057_20": "patvā tena paribhuttanti attho.",
  "tika-abh02t:2058_0": "“Kappavināse”ti idaṃ “saṇṭhahante kappe”ti vuttattā mahākappavināsaṃ sandhāya vuttanti",
  "tika-abh02t:2058_1": "āha “kappaṭṭhakathāya na sametī”ti ettha āyukappassa adhippetattā. Āyukappo cettha",
  "tika-abh02t:2058_2": "avīciyaṃ nibbattasattānaṃ antarakappaparimāṇaṃ paramāyu veditabbaṃ. Tañhi sandhāya",
  "tika-abh02t:2058_3": "“ekaṃ kappaṃ asītibhāge katvā tato ekabhāgamattaṃ kāla”nti vuttaṃ. Tayidaṃ “ekaṃ",
  "tika-abh02t:2058_4": "kappa”nti yadi ekaṃ mahākappanti attho, tathā sati vīsatiantarakappaparimāṇo eko",
  "tika-abh02t:2058_5": "asaṅkhyeyyakappoti vuttaṃ hoti. Atha ekaṃ asaṅkhyeyyakappanti attho, sabbathāpi “catusaṭṭhi",
  "tika-abh02t:2058_6": "antarakappā”ti vacanena virujjhatīti vīmaṃsitabbaṃ. Yathā pana kappaṭṭhakathāya ayaṃ",
  "tika-abh02t:2058_7": "aṭṭhakathā sameti, taṃ dassetuṃ “kappavināseyevāti panā”tiādimāha.",
  "tika-abh02t:2059": "Pakatatto vā apārājiko. Samānasaṃvāsako kammaladdhīnaṃ vasena anānāsaṃvāsakoti evamettha attho veditabbo.",
  "tika-abh02t:2060_0": "Niyatassa puggalassa vijjamānataṃ paṭisedhetvāti yojanā. Tattha paṭisedhetvāti “puggalo",
  "tika-abh02t:2060_1": "pana niyato nāma natthī”ti evaṃ paṭisedhetvā. Tattha kāraṇamāha “micchattasammattaniyatadhammānaṃ",
  "tika-abh02t:2060_2": "viya sabhāvato”ti. Paññattimattañhetaṃ micchattasammattaniyatadhammanissayaṃ, yadidaṃ",
  "tika-abh02t:2060_3": "niyato puggaloti. Yathāpucchitanti “kiṃ pubbahetu niyametī”tiādinā pucchitappakāraṃ",
  "tika-abh02t:2060_4": "niyāmakahetuṃ. Yenāti yena uparimaggattayavipassanāñāṇena. Niyatāniyatabhedanti sotāpannādiniyatabhedaṃ,",
  "tika-abh02t:2060_5": "sattakkhattuparamādianiyatabhedañca. Sotāpanno eva hi eko sattakkhattuparamo nāma",
  "tika-abh02t:2060_6": "hoti, eko kolaṃkolo nāma, eko ekabījī nāmāti sotāpannassa niyatabhāvo vuttoti āha",
  "tika-abh02t:2060_7": "“sotāpanno ca niyato”ti. Byatirekattho hi ayaṃ ca-saddo. Tato pubbeti sotāpattimaggato",
  "tika-abh02t:2060_8": "pubbe. “Pubbahetukiccaṃ natthī”ti idaṃ sotāpannassa niyatatāya vuttattā vakkhamānañca",
  "tika-abh02t:2060_9": "dosaṃ hadaye ṭhapetvā vuttaṃ. Uparimaggānaṃ saupanissayatte paṭhamamaggassāpi saupanissayatā",
  "tika-abh02t:2060_10": "siddhā evāti codanaṃ sandhāyāha “yadi hī”tiādi. Tañca niyatattaṃ. Assāti sotāpattimaggassa.",
  "tika-abh02t:2061_0": "Teneva khīṇāti sotāpattimaggeneva khīṇā. Kāraṇupacchedena hi phalupacchedo siyā.",
  "tika-abh02t:2061_1": "Tatoti sattakkhattuparamādito. Sāti sattakkhattuparamāditā. Pavattitoti vipākappabandhato.",
  "tika-abh02t:2061_2": "Tenāti sotāpattimaggena. Vuṭṭhāneti vuṭṭhāne sati. Kāraṇena vinā phalaṃ natthīti",
  "tika-abh02t:2061_3": "āha “sakkāya…pe… bhavitabba”nti. “Nāmakaraṇanimittato”ti iminā nāmakaraṇahetutāya",
  "tika-abh02t:2061_4": "niyāmakataṃ vibhāveti ekabījiādisamaññānaṃ anvatthasaññābhāvato. Tenāha “vipassanā…pe… sandhāya vutta”nti.",
  "tika-abh02t:2062_0": "Ādi-saddena “ekomhi sammāsambuddho, sītībhūtosmi nibbuto”tiādīni saṅgayhanti. Ettha",
  "tika-abh02t:2062_1": "ca “sadiso me na vijjati, ekomhi sammāsambuddho. ‘Atthetarahi aññe samaṇā vā brāhmaṇā",
  "tika-abh02t:2062_2": "vā bhagavatā samasamā sambodhiya’nti evaṃ puṭṭho ahaṃ, bhante, ‘no’ti vadeyya”ntiādi",
  "tika-abh02t:2062_3": "vacanehi imissā lokadhātuyā viya aññassa buddhassa aññissā lokadhātuyā uppādo nivāritoti",
  "tika-abh02t:2062_4": "daṭṭhabbaṃ. Na hi vijjamāne “sadiso me na vijjatī”tiādi sakkā vattuṃ. Yaṃ pana vadanti",
  "tika-abh02t:2062_5": "“lokadhātuvisesāpekkhāya vutta”nti, tampi natthi tathā visesanassa abhāvato, buddhānubhāvassa",
  "tika-abh02t:2062_6": "ca asamatthabhāvavibhāvanato. Āṇākhettakittanañcettha dhammatādassanatthaṃ. Sakkoti",
  "tika-abh02t:2062_7": "hi bhagavā yattha yattha icchati, tattha tattha āṇaṃ vattetuṃ. “Ekissā lokadhātuyā”ti",
  "tika-abh02t:2062_8": "ca idaṃ buddhakhettabhūtāya lokadhātuyā dassanatthaṃ vuttaṃ. Tatthāyamattho – buddhakhettabhūtā",
  "tika-abh02t:2062_9": "ekāvāyaṃ lokadhātu. Tattha ekasmiṃ kāle eko eva sammāsambuddho uppajjatīti. Tenāha",
  "tika-abh02t:2062_10": "“buddhakhetta…pe… adhippāyo”ti.",
  "tika-abh02t:2063_0": "Tasmāti yasmā upasampadādhīnaṃ pātimokkhaṃ, upasampadā ca pabbajjādhīnā, tasmā. Pātimokkhe",
  "tika-abh02t:2063_1": "siddhe, siddhāsu tāsu pabbajjūpasampadāsu. Tato paraṃ vinaṭṭhaṃ nāma hotīti pacchimapaṭivedhato",
  "tika-abh02t:2063_2": "paraṃ paṭivedhasāsanaṃ, pacchimasīlabhedato ca paraṃ paṭipattisāsanaṃ vinaṭṭhaṃ nāma",
  "tika-abh02t:2063_3": "hotīti sāsanabhāvasāmaññena pana ubhayaṃ ekajjhaṃ katvā dassento “pacchima…pe… ekato katvā”ti āha.",
  "tika-abh02t:2064": "Paridevanakāruññanti paridevanena karuṇāyitabbatā karuṇāyanā.",
  "tika-abh02t:2065_0": "Dhammānaṃ sabhāvaviseso na sakkā dhāretuṃ, yato pāramīpavicayādīsu udakapariyantaṃ",
  "tika-abh02t:2065_1": "katvā mahāpathavīkampo ahosi, abhisambodhidivase ca ṭhapetvā pubbuttaradisābhāge",
  "tika-abh02t:2065_2": "bodhirukkhamūle bhūmibhāgo mahāpurisaṃ dhāretuṃ nāsakkhi, aññadatthu ekapasse pakkhittaatibhārabharitanāvā",
  "tika-abh02t:2065_3": "viya cakkavāḷagabbho viparivatto. “Samuppādikā”ti vattabbe sa-kāre a-kārassa ā-kāro,",
  "tika-abh02t:2065_4": "ekassa ca pa-kārassa lopo katoti dassento āha “samaṃ uddhaṃ pajjatīti sāmupādikā”ti.",
  "tika-abh02t:2065_5": "Samaṃ upādiyatīti vā samupādā, samupādā eva sāmupādikā, samupāhinīti attho.",
  "tika-abh02t:2066_0": "Santatikhaṇavasenāti santativasena āyūhanasamaṅgitā, sapubbapacchābhāgassa gahaṇavasena",
  "tika-abh02t:2066_1": "cetanākkhaṇavasena cetanāsamaṅgitāti yojetabbā. Ekasmiṃ upaṭṭhite paccayavasena tadaññassa",
  "tika-abh02t:2066_2": "upaṭṭhānaṃ parivattanaṃ.",
  "tika-abh02t:2067": "Paṭhamabalaniddesavaṇṇanā niṭṭhitā.",
  "tika-abh02t:2068": "Dutiyabalaniddesavaṇṇanā",
  "tika-abh02t:2069": "810. Bhoge bhuñjituṃ na jānāti, vināsetīti yojanā.",
  "tika-abh02t:2070": "Lahuparivattitāya jīvitassāti adhippāyo.",
  "tika-abh02t:2071": "Na adāsi payuttavācāya uppannanti adhippāyena.",
  "tika-abh02t:2072": "Sammāpayogenāti sammāpaṭipattiyā.",
  "tika-abh02t:2073": "Dutiyabalaniddesavaṇṇanā niṭṭhitā.",
  "tika-abh02t:2074": "Pañcamabalaniddesavaṇṇanā",
  "tika-abh02t:2075_0": "813. Dhātusabhāvoti bhūtādisaṅkhātadhātūnaṃ sabhāvo. Sabhāgavasena phalabhūtena.",
  "tika-abh02t:2075_1": "Ajjhāsayadhātuparicchindanatoti ajjhāsayasabhāvassa “hīnaṃ, paṇīta”nti vā paricchijja",
  "tika-abh02t:2075_2": "jānanato, vuṭṭhinimittena viya mahoghena uparimeghavuṭṭhiyā.",
  "tika-abh02t:2076": "Pañcamabalaniddesavaṇṇanā niṭṭhitā.",
  "tika-abh02t:2077": "Chaṭṭhabalaniddesavaṇṇanā",
  "tika-abh02t:2078_0": "Saddattho sambhavati samāsanteneva tathā saddasiddhito. Tesanti paroparānaṃ visadāvisadānaṃ",
  "tika-abh02t:2078_1": "saddhādiindriyānaṃ. Evañca katvāti āsayādito indriyaparopariyattassa, indriyaparopariyattato",
  "tika-abh02t:2078_2": "ca adhimuttibhedassa visiṭṭhasabhāvattā eva.",
  "tika-abh02t:2079_0": "815. “Ke pana te ariyāvāsā”ti pucchitvā te sutteneva dassento “idha, bhikkhave”tiādipāḷiṃ",
  "tika-abh02t:2079_1": "āharitvā “evaṃ vuttā”ti nigametvā puna maggādhigameneva tesaṃ adhigamaṃ dassento",
  "tika-abh02t:2079_2": "“etesū”tiādimāha. Tattha itareti chaḷaṅgasamannāgamaekārakkhāsaṅkhāyapaṭisevanādayo.",
  "tika-abh02t:2080_0": "816. Ārammaṇasantānānusayanesūti ārammaṇānusayanaṃ, santānānusayananti dvīsu anusayanesu.",
  "tika-abh02t:2080_1": "Yathā hi maggena asamucchinno rāgo kāraṇalābhe uppajjanāraho thāmagataṭṭhena santāne",
  "tika-abh02t:2080_2": "anusetīti vuccati, evaṃ iṭṭhārammaṇepīti tassa ārammaṇānusayanaṃ daṭṭhabbaṃ. Taṃ",
  "tika-abh02t:2080_3": "panassa anusayanaṃ uppattiyā pākaṭaṃ hotīti dassetuṃ aṭṭhakathāyaṃ “yathā nāmā”tiādi",
  "tika-abh02t:2080_4": "vuttaṃ. “Āciṇṇasamāciṇṇā”ti etena iṭṭhārammaṇe rāgassa ciraparibhāvanaṃ vibhāveti.",
  "tika-abh02t:2080_5": "Yasmā pana evaṃ ciraparibhāvitaṃ pariveṭhetvā viya ṭhitaṃ hoti, tasmā “samantato",
  "tika-abh02t:2080_6": "veṭhetvā viya ṭhitabhāvena anusayitataṃ dassetī”ti vuttaṃ. Tathā hi udake nimuggasadiso",
  "tika-abh02t:2080_7": "udāhaṭo. “Sabbepi tebhūmakā dhammā kāmanīyaṭṭhena kāmā”tiādipāḷivasena bhavarāgassāpi",
  "tika-abh02t:2080_8": "vatthukāmatā veditabbā. Rāgavasenāti ārammaṇarajjanavasena.",
  "tika-abh02t:2081": "818. Indriyaviseso vineyyānaṃ indriyaparopariyattaṃ.",
  "tika-abh02t:2082_0": "819. Pahātabbena upaddutanirodhanatthaṃ pahāyakaṃ pariyesatīti paṭhamaṃ pahātabbaṃ,",
  "tika-abh02t:2082_1": "pacchā pahāyakanti ayaṃ pahātabbapajahanakkamo pahānakkamapadena vutto. Yassāti pahātabbassa.",
  "tika-abh02t:2082_2": "Tanti pahātabbaṃ. Paṭhamaṃ vuccatīti pahānavicāraṇānaṃ paṭhamaṃ vuccati. Tato pacchā",
  "tika-abh02t:2082_3": "appahātabbaṃ yathā taṃ dassanattikādīsu.",
  "tika-abh02t:2083": "826. Tanti bhavaṅgaṃ. Tassāti lokuttarassa. Pādakanti antimabhavikassa bhavaṅgaṃ sandhāyāha.",
  "tika-abh02t:2084": "Chaṭṭhabalaniddesavaṇṇanā niṭṭhitā.",
  "tika-abh02t:2085": "Sattamabalaniddesavaṇṇanā",
  "tika-abh02t:2086": "828. Samāpannomhīti maññatīti attho.",
  "tika-abh02t:2087": "Samādhi vā tassa ārammaṇabhūtaṃ kammaṭṭhānaṃ vā cittamañjūsāti yojanā. Ṭhapetunti yathāparicchinnaṃ kālaṃ samāpatticittaṃ pavattetuṃ.",
  "tika-abh02t:2088": "Tehīti saññāmanasikārehi. Taṃsabhāvatāti kāmādidutiyajjhānādianupakkhandanasabhāvatā. Paguṇavodānaṃ paguṇabhāvasiddhā jhānassa paṭipakkhato visuddhi.",
  "tika-abh02t:2089": "Sattamabalaniddesavaṇṇanā niṭṭhitā.",
  "tika-abh02t:2090": "Dasamabalaniddesavaṇṇanā",
  "tika-abh02t:2091_0": "831. Paññāva vimuttīti rāgādīhi vimuttibhūtā paññāva vimuttīti yojanā. Kammantarassa",
  "tika-abh02t:2091_1": "vipākantaramevāti attho vipākantarajānanasseva dutiyabalakiccattā, kammantarajānanassa",
  "tika-abh02t:2091_2": "ca tatiyabalakiccattā. Balasadisatanti ekaccabalasadisataṃ. Kasmā panettha balañāṇakicce",
  "tika-abh02t:2091_3": "vuccamāne jhānādiabalañāṇaṃ udāhaṭanti codanaṃ sandhāyāha “yadipī”tiādi. Tadantogadhanti",
  "tika-abh02t:2091_4": "tasmiṃ jhānādipaccavekkhaṇāsabhāve sattamabalañāṇe antogadhaṃ. Evanti jhānādiñāṇaṃ",
  "tika-abh02t:2091_5": "viya. Appetuṃ, vikubbituñcāti attanā vuttākāraṃ sandhāyāha. Samudayappahānādiekaccañāṇakiccampi",
  "tika-abh02t:2091_6": "akarontaṃ sabbaññutaññāṇaṃ kathamappanādikaṃ jhānādikiccaṃ kareyya, balañāṇehi pana",
  "tika-abh02t:2091_7": "jānitabbaṃ, tato uttariñca jānantampi yasmā ekaccabalakiccaṃ na karoti, tasmā aññāneva",
  "tika-abh02t:2091_8": "balañāṇāni, aññaṃ sabbaññutaññāṇanti dassanatthaṃ “etesaṃ pana kiccaṃ na sabbaṃ karotī”tiādi",
  "tika-abh02t:2091_9": "aṭṭhakathāyaṃ vuttaṃ. Tattha yathā sabbaññutaññāṇaṃ abalakiccaṃ ekaccaṃ na karoti,",
  "tika-abh02t:2091_10": "evaṃ balakiccampīti udāharaṇadassanavasena “tañhi jhānaṃ hutvā appetu”ntiādi vuttanti",
  "tika-abh02t:2091_11": "dassetuṃ “atha vā…pe… daṭṭhabba”nti vuttaṃ.",
  "tika-abh02t:2092": "Dasamabalaniddesavaṇṇanā niṭṭhitā.",
  "tika-abh02t:2093": "Ñāṇavibhaṅgavaṇṇanā niṭṭhitā.",
  "tika-abh02t:2094": "17. Khuddakavatthuvibhaṅgo",
  "tika-abh02t:2095": "1. Ekakaniddesavaṇṇanā",
  "tika-abh02t:2096_0": "843-4. Atthipaṭiccaṃ nāmāti atthitā paṭiccattho nāma, asatipi sahajātapurejātādibhāve",
  "tika-abh02t:2096_1": "yasmiṃ sati yaṃ hoti, so tassa paccayoti katvā yathā tathā atthitāmattaṃ idha paṭiccatthoti",
  "tika-abh02t:2096_2": "attho. Taṃ pana paṭiccatthaṃ byatirekamukhena pākaṭataraṃ kātuṃ “yathā”tiādimāha.",
  "tika-abh02t:2096_3": "Tattha nissayādipaccayabhāvena paṭiccāti vuttanti nissayādipaccayabhāvato paccayabhūtaṃ",
  "tika-abh02t:2096_4": "cakkhādi “paṭiccā”ti vuttaṃ. Ekissā seṇiyāti aṭṭhārasasu seṇīsu mayaṃ amukāya seṇiyā",
  "tika-abh02t:2096_5": "jātāmha, na aññe viya appaññātāti evamettha atthaṃ vadanti.",
  "tika-abh02t:2097_0": "Purato karaṇaṃ pamukhabhāvakaraṇaṃ. Nidhānarāsīti nidahitvā ṭhapitadhananicayo. Yasoti",
  "tika-abh02t:2097_1": "issariyaṃ. Taṃ pana yesu vattati, tesu paṭṭhāpakaāṇākaraṇehi pākaṭo hotīti “paṭṭhāpakamado,",
  "tika-abh02t:2097_2": "āṇākaraṇamado”ti ca vuttaṃ.",
  "tika-abh02t:2098": "845. Vatthunāti jātiādipavattihetunā.",
  "tika-abh02t:2099_0": "846. Patiṭṭhābhāvoti kusalakammesu patiṭṭhānābhāvo, so pana yasmā kusalakiriyāya",
  "tika-abh02t:2099_1": "ṭhānaṃ na hoti, tasmā “kusalakaraṇe aṭṭhāna”nti āha. Pamādasaṅkhātassa atthassa evamādiko",
  "tika-abh02t:2099_2": "pariyāyoti yojanā. Ādi-saddena “vacīduccarite, manoduccarite cittassa vossaggo, makkho,",
  "tika-abh02t:2099_3": "paḷāso”ti ca evamādikassa saṅgaho daṭṭhabbo. “Pamādo pamajjanādī”tiādiko tadatthappakāsako,",
  "tika-abh02t:2099_4": "“cittassa vossaggo vossaggānuppādana”ntiādiko tappariyāyappakāsako byañjanapariyāyo",
  "tika-abh02t:2099_5": "ca apariyantoti sambandho. “Cattāro khandhe dassetī”ti iminā sativossaggākārappavattā",
  "tika-abh02t:2099_6": "cattāro akusalakkhandhā pamādoti vadati.",
  "tika-abh02t:2100": "847. Anivātavuttitāya hetubhūto cittasampaggaho mānaviseso.",
  "tika-abh02t:2101": "848. Uttarabhāvo uttariyaṃ, karaṇena uttariyaṃ karaṇuttariyaṃ, sārambhena parassa kiriyato uttarikiriyā.",
  "tika-abh02t:2102": "849. Neruttikavidhānenāti i-kāracca-kārānañca ra-kāratāpādanena.",
  "tika-abh02t:2103": "Attahitaṃ attāti uttarapadalopena niddesamāha yathā “rūpabhavo rūpaṃ, bhīmaseno bhīmo”ti ca. Ādinno, patto vā attho attāti niruttinayena padasiddhi veditabbā.",
  "tika-abh02t:2104": "Mudditassāti aṅkitassa.",
  "tika-abh02t:2105": "850. Jānantasseva mahājanassa. Upādānādipaccayeti indhanudakacīvarādike pāripūrihetuke.",
  "tika-abh02t:2106": "851. Gaṇṭhikā sayaṃ gaṇṭhikaraṇato. Patirūpavacanato, aññesaṃ gaṇṭhibhedato ca gaṇṭhibhūtā.",
  "tika-abh02t:2107": "852. Abhejjantaratāya samāsevitatāya suṭṭhu āsevitatāya.",
  "tika-abh02t:2108": "853. Cirakālaparibhāvitattena temanakaraṇaṃ allabhāvakaraṇaṃ, lobhavasena avassavananti attho.",
  "tika-abh02t:2109": "Evaṃ sante kathaṃ khīyananti niddesoti āha “khīyananti cā”tiādi.",
  "tika-abh02t:2110": "854. Cīvaramaṇḍanādīnanti cīvaramaṇḍanā pattamaṇḍanā senāsanamaṇḍanāti imesaṃ. Idāni taṃ visesanabhāvaṃ yojetvā dassetuṃ “cīvarena hī”tiādi vuttaṃ.",
  "tika-abh02t:2111": "855. Sabhāgarahito, sabhāgapaṭipakkho vā asabhāgo, ananukūlānaṃ paṭikkūlatā vā. Tenāha “mānathaddhatā, virodho vā”ti.",
  "tika-abh02t:2112": "856. Saṅkampanā ukkaṇṭhanāvasena anavaṭṭhānaṃ, anavadhānaṃ vā. Tassa tassa ārammaṇassa taṇhāyanā.",
  "tika-abh02t:2113": "857. Kāyassāti nāmakāyassa. Tasmiñhi avipphārike rūpakāyopi avipphāriko hoti.",
  "tika-abh02t:2114": "860. Rāgādīnanti rāgamohaahirikānottappavicikicchādīnaṃ.",
  "tika-abh02t:2115_0": "861. Tividhampi kuhanavatthuṃ dassetunti sambandho. Tatthāti mahāniddese. “Tattha",
  "tika-abh02t:2115_1": "katamā kuhanā lābhasakkārasilokasannissitassā”tiādinā idha khuddakavibhaṅge āgataṃ",
  "tika-abh02t:2115_2": "desanānayaṃ nissāya mahāniddesadesanā pavattāti āha “nissayabhūtāya imāya pāḷiyā”ti.",
  "tika-abh02t:2116": "Antarahitānīti antavikalāni chindantāni.",
  "tika-abh02t:2117_0": "Lābhasakkārasilokahetu sambhāvanādhippāyena saṃyatākāradassanaṃ kohaññanti āha “pāpicchatāya",
  "tika-abh02t:2117_1": "niratthakakāyavacīvipphandaniggahaṇaṃ koraja”nti. Yo saṃvegabahulo kukkuccako pubbenāparaṃ",
  "tika-abh02t:2117_2": "attanopi kiriyaṃ parisaṅkanto paccavekkhamāno tiṭṭhati, tādisaṃ viya attānaṃ dassento",
  "tika-abh02t:2117_3": "“atiparisaṅkito”ti vutto.",
  "tika-abh02t:2118": "864. Pasaṃsāmukhena nindananti pasaṃsāvatthuto khipanaṃ bahi chaḍḍanaṃ yathā “adāyakaṃ aho dānapatī”ti.",
  "tika-abh02t:2119": "865. Gavesanakammanti appakena lābhena mahantassa pariyesanakabyāpāro.",
  "tika-abh02t:2120": "866. Pokkharaṃ vuccati sundaraṃ, vaṇṇassa sundarabhāvo vaṇṇapāripūrī hotīti āha “vaṇṇapāripūrī vā vaṇṇapokkharatā”ti.",
  "tika-abh02t:2121_0": "879. Seyyamānādiniddesesūti “tattha katamo seyyassa ‘seyyohamasmī’ti māno”tiādinā",
  "tika-abh02t:2121_1": "niddiṭṭhesu navasu mānaniddesesu. “Seyyādipuggalo”ti idaṃ tattha pāḷiyaṃ seyyādīnaṃ",
  "tika-abh02t:2121_2": "navannaṃ puggalānaṃ āmaṭṭhattā vuttaṃ. Idha pana puggalāmasane sati seyyapuggalo",
  "tika-abh02t:2121_3": "ca āmasitabbo siyā. Tenevāha “seyyamānabhāvepī”ti. Seyyamānabhāvepīti pi-saddo ākaḍḍhako",
  "tika-abh02t:2121_4": "aseyyamānaniddesepi puggalāmasanassa katattā. Yassa kassacīti seyyādīsu yassa kassaci puggalassa.",
  "tika-abh02t:2122": "880. Purimamānassāti pubbe pavattassa sadisamānassa, hīnamānassa vā, sadisamānavaseneva pana pāḷi āgatā.",
  "tika-abh02t:2123": "881. “Migānaṃ kotthuko anto, pakkhīnaṃ pana vāyaso”ti vacanato āha “pakkhijātīsu vāyaso anto lāmako”ti.",
  "tika-abh02t:2124": "882. Virāganti arahattaṃ.",
  "tika-abh02t:2125": "883. Mānasampayuttacchando taṇhāchando. Mānasabhāvaṃ anugato seyyādito sampaggaṇhanavasena pavatto mānasampayuttakattukamyatāchando vā mānacchando.",
  "tika-abh02t:2126": "884. Tatthāti tasmiṃ vilambane nipphādetabbe. Yuttaṃ anucchavikaṃ. Muttaṃ vissaṭṭhaṃ. Siliṭṭhaṃ sahitaṃ, atthadvayavibhāvakaṃ vā.",
  "tika-abh02t:2127_0": "888. Anuddayassevāti mettāyantassa viya anukampantassa viya vikappanāti āha “sahananditādikassā”ti,",
  "tika-abh02t:2127_1": "mettādipatirūpena pavattagehasitasinehassāti attho. Tenāha “tādiso rāgo”ti. Attho",
  "tika-abh02t:2127_2": "yujjatīti evampi “tatthā”ti pāḷipadassa attho yujjati. Parānuddayatāhetuko hi parānuddayatāsahito so vitakkoti.",
  "tika-abh02t:2128": "890. Kāmaguṇapāripūriyā yebhuyyena loko sambhāvetīti āha “anavaññattatthameva kāmaguṇe ca patthetī”ti.",
  "tika-abh02t:2129": "Ekakaniddesavaṇṇanā niṭṭhitā.",
  "tika-abh02t:2130": "2. Dukaniddesavaṇṇanā",
  "tika-abh02t:2131": "891. Bandhatīti kujjhanākāraṃ bandhati ghaṭeti. Upanāho hi āghātavatthunā cittaṃ bandhanto viya hoti, yato aññathā pavattitvāpi avidite upanāhe āghātavatthusannissitova hoti.",
  "tika-abh02t:2132": "892. Dantehi chinditvāti dantehi chinditvā viya ekadesaṃ apanetvā ekadesaṃ gahetvāti adhippāyo.",
  "tika-abh02t:2133_0": "894. Accayaṃ katvāti vītikkamaṃ katvā. Paṭicchādaneti attanā katassa accayassa paṭicchādane.",
  "tika-abh02t:2133_1": "Vocchindanaṃ vītikkamakiriyāya appaṭijānavasena upacchindanaṃ, vocchindanena chādanā vocchindanachādanā.",
  "tika-abh02t:2134_0": "Asammābhāsane saṭha-saddo loke niruḷhoti āha “yo na sammā bhāsati, so saṭho”ti. Saṭhassa",
  "tika-abh02t:2134_1": "yakkhasūkarasadisataṃ dassento “kucchi vā piṭhi vā jānituṃ na sakkā”ti āha, indajālasadiso vā eso daṭṭhabbo.",
  "tika-abh02t:2135_0": "Yo sabbathā vipannajjhāsayopi samāno kāyavacībhedamattena attānaṃ sampannaṃ viya",
  "tika-abh02t:2135_1": "dassetvā lokaṃ vañcento aññathā santaṃ aññathā pavedeti. Tenāha “tenetaṃ sāṭheyyaṃ",
  "tika-abh02t:2135_2": "māyāto balavatarā vañcanāti daṭṭhabba”nti. Santadosapaṭicchādanameva hi māyā. Tenevāti",
  "tika-abh02t:2135_3": "balavataravañcanābhāveneva. Daḷhakerāṭiyañhi “parikkhatatā”ti vuttaṃ.",
  "tika-abh02t:2136_0": "908. Abhāvepīti pi-saddena “ko pana vādo bhāve”ti dasseti. Yadipi hi puthujjanānaṃ,",
  "tika-abh02t:2136_1": "ekaccānañca sekkhānaṃ yathārahaṃ attābhinivesādīhi katūpakāraṃ rūparāgādisaṃyojanakiccaṃ",
  "tika-abh02t:2136_2": "sādheti, ekaccānaṃ pana vinā eva tehīti kassacipi kilesassa avikkhambhitattā kathañcipi",
  "tika-abh02t:2136_3": "avimutto kāmabhavo ajjhattaggahaṇassa visesapaccayoti “ajjhatta”nti vuccati, tadabhāvato",
  "tika-abh02t:2136_4": "“bahiddhā”ti laddhavohāre rūpārūpabhave kevalampi saṃyojanakiccaṃ sādhentaṃ pavattatīti,",
  "tika-abh02t:2136_5": "tato eva rūpārūpāvacarasattānaṃ bahiddhāsaṃyojanabhāvahetajātanti ca “bahiddhāsaṃyojana”nti",
  "tika-abh02t:2136_6": "vuccatīti imamatthamāha “sakkāyadiṭṭhādīnaṃ…pe… yojanaṃ nāmā”ti.",
  "tika-abh02t:2137": "Dukaniddesavaṇṇanā niṭṭhitā.",
  "tika-abh02t:2138": "3. Tikaniddesavaṇṇanā",
  "tika-abh02t:2139": "909. Avijjābhavataṇhāhi viya issāmacchariyadomanassādisahāyabhūtena dosenapi bhavābhisaṅkharaṇaṃ hotīti “akusalamūlāneva vaṭṭamūlānī”ti. Tenāha “tīhi…pe… kathito”ti.",
  "tika-abh02t:2140": "919. Rūpārūpāvacaravipākānaṃ santapaṇītabhāvena uḷāratamattā tattha sātisayo bhavarāgo vutto.",
  "tika-abh02t:2141": "920. Mānena ṭhapanāti mānena seyyādivasena attano ṭhapanā. Ṭhapanāti ca dahanā, paggaṇhanā vā.",
  "tika-abh02t:2142": "921. Taṃsampayuttāti dosasampayuttā.",
  "tika-abh02t:2143_0": "922. Tesaṃ vaṇṇabhedanti tesaṃ jīvānaṃ vaṇṇavisesaṃ, tesaṃ vā tathā kathentānaṃ sutvā.",
  "tika-abh02t:2143_1": "Byāpīti sakalalokabyāpī, sakalasarīrabyāpī vā. Parimaṇḍaloti paramāṇuppamāṇo hutvā",
  "tika-abh02t:2143_2": "parimaṇḍalo. Ādi-saddena aṅguṭṭhappamāṇo vayappamāṇotiādikaṃ saṅgaṇhāti.",
  "tika-abh02t:2144_0": "923. Utuvipariṇāmajo sītādiutuviparivattajāto. Opakkamiko attano, parassa vā tādisaupakkamanibbatto.",
  "tika-abh02t:2144_1": "Visamaparihārajo cirāsanaciraṭṭhānādinā kāyassa visamapariharaṇato jāto. Sannipātajo",
  "tika-abh02t:2144_2": "sañcayato paṭṭhāya paccekaṃ visamākārato dosattayasamodhānato jāto. Kammasamuṭṭhāno",
  "tika-abh02t:2144_3": "utuvipariṇāmādīhi vinā kammato samuṭṭhito. Pittasemhavātasamuṭṭhānā pana pittādīnaṃ",
  "tika-abh02t:2144_4": "adhikabhāveneva vuttā. Sabbassāpi hi rogassa dosattayaṃ āsannakāraṇaṃ dosappakopena",
  "tika-abh02t:2144_5": "vinā abhāvato. Kammaṃ padhānakāraṇaṃ katokāse eva tasmiṃ uppajjanato, itaraṃ pana",
  "tika-abh02t:2144_6": "tassa sahakārikāraṇaṃ daṭṭhabbaṃ. Tayidaṃ pubbekatahetuvādino paṭikkhipanti. Upapajjavedanīyaphalampi",
  "tika-abh02t:2144_7": "pubbekatahetukapakkhikameva atītaddhikattā kammassāti arucisūcanatthaṃ kira-saddaggahaṇaṃ",
  "tika-abh02t:2144_8": "karoti “upapajjavedanīyañca kira paṭikkhipantī”ti.",
  "tika-abh02t:2145": "924. Dāhakāraṇatāyāti rāgādidasavidhaggidāhassa, narakaggidāhassa ca kāraṇatāya.",
  "tika-abh02t:2146": "926. Puthunimittasabhāvesūti puthu nānākilesādīnaṃ kāraṇasabhāvesu.",
  "tika-abh02t:2147": "931. Addanaṃ addā maddavo, anekatthattā dhātūnaṃ tappaṭikkhepena anaddāti āha “amudutā vā anaddā”ti.",
  "tika-abh02t:2148": "936. Ayonisomanasikārahetukattā āvajjanāya akusalānukūlakiccatā daṭṭhabbā.",
  "tika-abh02t:2149": "Tikaniddesavaṇṇanā niṭṭhitā.",
  "tika-abh02t:2150": "4. Catukkaniddesavaṇṇanā",
  "tika-abh02t:2151_0": "939. Evaṃ-saddenāti nidassanatthena evaṃ-saddenāti adhippāyo. Bhavo eva abhivuddho",
  "tika-abh02t:2151_1": "abhavo yathā “asekkhā dhammā”ti. Dutiyasmiṃ pakkhe bhavābhavasaddena sampattivipattiyo,",
  "tika-abh02t:2151_2": "vuddhihāniyo vā vuttāti veditabbā.",
  "tika-abh02t:2152": "Agatiyāti ayuttagatiyā, appatirūpakiriyāyāti attho.",
  "tika-abh02t:2153": "Kodhūpāyāsa…pe… mātugāmā vā ūmiādibhayanti yojanā. Pañcakāmaguṇamātugāmaggahaṇeti pañcakāmaguṇaggahaṇe, mātugāmaggahaṇe ca.",
  "tika-abh02t:2154_0": "“Sayaṃkataṃ sukhadukkha”ntiādikā diṭṭhi yadipi aññesampi diṭṭhigatikānaṃ attheva,",
  "tika-abh02t:2154_1": "timbaruko pana tathādiṭṭhiko bhagavantaṃ upasaṅkamitvā pucchīti sā diṭṭhi “timbarukadiṭṭhī”ti",
  "tika-abh02t:2154_2": "vuttā. Tenāha “timbaruko…pe… āgatattā”ti.",
  "tika-abh02t:2155": "Catukkaniddesavaṇṇanā niṭṭhitā.",
  "tika-abh02t:2156": "5. Pañcakaniddesavaṇṇanā",
  "tika-abh02t:2157": "940. Āgamanassa paṭisandhiggahaṇavasenāti adhippāyo.",
  "tika-abh02t:2158_0": "941. Upacayanatoti vaḍḍhanato. Aññathāti lābhato takkanato ca aññappakāro gahitoti",
  "tika-abh02t:2158_1": "taṃ dassento “saddhāruciādīhī”ti āha. Anussavato hi saddahanaṃ, ruccanaṃ pana jātissarañāṇatopi",
  "tika-abh02t:2158_2": "hoti. Ādi-saddena khantiādīnaṃ saṅgaho.",
  "tika-abh02t:2159": "942. Akkhanti mūlaṃ etesanti akkhantimūlakā. Dukkaṭadubbhāsitatādidosā tādisāni kāyavacīmanoduccaritāni.",
  "tika-abh02t:2160_0": "943. Udaggatāsaṅkhāto avūpasamo na uddhaccasaṅkhātoti pītiyā eva savipphārikatāsaṅkhātaṃ",
  "tika-abh02t:2160_1": "asantasabhāvaṃ āha. Avūpasamahetubhūtoti vikkhepahetubhūto. Pītiyā ākāroti pītiyā pavattiākāro.",
  "tika-abh02t:2161": "Pañcakaniddesavaṇṇanā niṭṭhitā.",
  "tika-abh02t:2162": "6. Chakkaniddesavaṇṇanā",
  "tika-abh02t:2163": "944. Tenāti kodhādīnaṃyeva vivādamūlattā.",
  "tika-abh02t:2164": "945. Kusalānuyoge sātaccaṃ kusalānuyogasātaccaṃ.",
  "tika-abh02t:2165": "Gaṇena sattasamūhena saṅgaṇi sannipatanaṃ yena saddhiṃ, tena saṅgati gaṇasaṅgaṇikā. Kassaci ghāsacchādanādikassa.",
  "tika-abh02t:2166": "946. Upavitakketīti ārammaṇaṃ upecca takketi.",
  "tika-abh02t:2167": "948. Adhiccasamuppannikoti “adhiccasamuppanno attā ca loko cā”ti evaṃvādī.",
  "tika-abh02t:2168": "Chakkaniddesavaṇṇanā niṭṭhitā.",
  "tika-abh02t:2169": "8. Aṭṭhakaniddesavaṇṇanā",
  "tika-abh02t:2170": "952. Osīdanākārenāti kattabbakamme anussahanākārena.",
  "tika-abh02t:2171": "958. Te abhinivesā asaññīvādā vadanti etehīti.",
  "tika-abh02t:2172": "Aṭṭhakaniddesavaṇṇanā niṭṭhitā.",
  "tika-abh02t:2173": "9. Navakaniddesavaṇṇanā",
  "tika-abh02t:2174": "960-963. Dasamassāti aṭṭhānaghātassa.",
  "tika-abh02t:2175": "Ajjhattanti gocarajjhattaṃ adhippetaṃ. Etassa gāthāvacanassa. Niṭṭhapetvāti abhinivissa.",
  "tika-abh02t:2176_0": "964. Aññesaṃ phassādīnaṃ saṅkhatabhāve yathāsakaṃpaccayehi. Yenākārena mānassa sātisayā",
  "tika-abh02t:2176_1": "pavatti, taṃ dassetuṃ “ahanti, asmīti cā”ti vuttaṃ. Attanoti diṭṭhigataparikappitassa",
  "tika-abh02t:2176_2": "attano. Yathā mānassa sampaggahavasena, evaṃ taṇhāya mamattavasena, diṭṭhiyā niccādivasena",
  "tika-abh02t:2176_3": "pavatti visesavatī samānepi anāgatakālāmasaneti āha “bhavissantī…pe… vutto”ti. “Ahamasmī”ti",
  "tika-abh02t:2176_4": "pana pavattamānasseva bhavatīti sabbapadasādhāraṇassa mānasseva vasena iñjitāditā",
  "tika-abh02t:2176_5": "aṭṭhakathāyaṃ vuttā.",
  "tika-abh02t:2177": "Navakaniddesavaṇṇanā niṭṭhitā.",
  "tika-abh02t:2178": "10. Dasakaniddesavaṇṇanā",
  "tika-abh02t:2179_0": "970. Saṅkappananti “kusalatā”ti vuttapadassa atthavacanaṃ. Tassā upāyacintāya. Micchābhāvo",
  "tika-abh02t:2179_1": "sāvajjabhāvo. Tadākāro mohoti yathāvuttākārena pavatte cittuppāde moho. Tassāpi yathāvuttapaccavekkhaṇāyapi",
  "tika-abh02t:2179_2": "yathākatapāpepi. Adhimānasampayuttaṃ sañjānanaṃ pakatipurisantaradassanādivasena",
  "tika-abh02t:2179_3": "pavattaṃ diṭṭhisampayuttacittaṃ phalaṃ viya vimuttanti gahitaṃ daṭṭhabbaṃ.",
  "tika-abh02t:2180": "Dasakaniddesavaṇṇanā niṭṭhitā.",
  "tika-abh02t:2181": "Taṇhāvicaritaniddesavaṇṇanā",
  "tika-abh02t:2182": "973. Visesaṃ akatvāti anupanidhānaṃ, samato ca asamato ca upanidhānanti imaṃ vibhāgaṃ akatvā, yo “itthaṃ, evaṃ, aññathā”ti padehi pakāsito.",
  "tika-abh02t:2183_0": "Visesassāti “itthaṃ, evaṃ, aññathā”ti yathāvuttasseva visesassa. Diṭṭhiyāti diṭṭhiyā",
  "tika-abh02t:2183_1": "gahitāya tadavinābhāvinī taṇhā dassitā. Sīsasīsamūlakehīti catūhi sīsehi, dvādasahi",
  "tika-abh02t:2183_2": "ca sīsamūlakehi. Sayameva ca taṇhā dassitāti yojanā. Yadi diṭṭhimānagāhopi idhādhippeto,",
  "tika-abh02t:2183_3": "yato “taṇhāmānadiṭṭhivasena samūhagāhato”ti aṭṭhakathāyaṃ vuttaṃ, kathaṃ “taṇhāvicaritānī”ti",
  "tika-abh02t:2183_4": "vacananti āha “diṭṭhimānesū”tiādi. Taṃmūlakattāti taṇhāmūlakattā.",
  "tika-abh02t:2184_0": "974. Na avakkarīyatīti anavakārī, taṃ anavakāriṃ katvā, taṃ padantarena vibhāvento",
  "tika-abh02t:2184_1": "“anavakkari, taṃ katvā”ti āha. Vikkhepanaṃ avayavato vibhāgo. Attato avinibbhujitvāti",
  "tika-abh02t:2184_2": "yvāyaṃ diṭṭhigatikaparikappito attā, tato avisuṃ katvā.",
  "tika-abh02t:2185": "976. Bahikatāni rūpādīni upagantvā pavattā taṇhā upādāyāti vuttāti yojanā.",
  "tika-abh02t:2186": "Ekaccassa puggalassa ekasmiṃ attabhāve kassaci taṇhāvicaritassa asambhavo, kassacideva sambhavoti āha “kassaci sambhavadassanatthaṃ vutta”nti.",
  "tika-abh02t:2187": "Taṇhāvicaritaniddesavaṇṇanā niṭṭhitā.",
  "tika-abh02t:2188": "Khuddakavatthuvibhaṅgavaṇṇanā niṭṭhitā.",
  "tika-abh02t:2189": "18. Dhammahadayavibhaṅgo",
  "tika-abh02t:2190": "1. Sabbasaṅgāhikavāravaṇṇanā",
  "tika-abh02t:2191_0": "978. Dhātusambhava…pe… saṅgahitattāti ettha khandhādīnaṃ kāmadhātuādidhātūsu sambhavabhedabhinnānaṃ",
  "tika-abh02t:2191_1": "niravasesato saṅgahitattāti vibhāgena yojanā, tathā sesesupi pariyāpannapabhedabhinnānantiādinā.",
  "tika-abh02t:2191_2": "Tattha “niravasesato saṅgahitattā”ti iminā “sabbasaṅgāhikavāro”ti ayamassa atthānugatā",
  "tika-abh02t:2191_3": "samaññāti dasseti. Yasmā cettha khandhādīnaṃ dvādasannaṃ koṭṭhāsānaṃ anavasesasaṅgaho,",
  "tika-abh02t:2191_4": "tasmā evaṃ dutiyavārādīnañcettha anuppaveso veditabbo. Khandhādīnameva hi tesaṃ sambhavādivicāro",
  "tika-abh02t:2191_5": "uppattānuppattidassanavāroti vattuṃ yuttoti yojanā. Anuppattidassanañcettha atthāpattisiddhaṃ",
  "tika-abh02t:2191_6": "veditabbaṃ. Na hi tattha “kati khandhā na pātubhavantī”tiādipāḷi atthi.",
  "tika-abh02t:2192_0": "979. Pucchānurūpanti yenādhippāyena pucchā katā, tadanurūpaṃ. Avitathabyākaraṇaṃ",
  "tika-abh02t:2192_1": "nāma buddhānaṃ eva āveṇikaṃ, aññesaṃ taṃ yādicchikaṃ sutakkharasadisanti āha “sabbaññuvacanaṃ viññāya katattā”ti.",
  "tika-abh02t:2193": "Sabbasaṅgāhikavāravaṇṇanā niṭṭhitā.",
  "tika-abh02t:2194": "2. Uppattānuppattivāravaṇṇanā",
  "tika-abh02t:2195_0": "991. “Kāmabhave”ti idaṃ okāsavasena vatvā puna sattasantānavasena vattuṃ “kāmadhātusambhūtānañcā”ti",
  "tika-abh02t:2195_1": "vuttanti tamatthavisesaṃ dassento “iddhiyā…pe… attho”ti āha. “Na vattabbaṃ siyā”ti",
  "tika-abh02t:2195_2": "kasmā vuttaṃ, yadipi asaññasattānaṃ acakkhukattā rūpāyatanaṃ accantasukhumattā heṭṭhimabhūmikānañca",
  "tika-abh02t:2195_3": "agocaro, samānabhūmikānaṃ pana vehapphalānaṃ, uparibhūmikānañca suddhāvāsānaṃ cakkhāyatanassa",
  "tika-abh02t:2195_4": "gocaro hotīti āyatanādikiccaṃ karotiyevāti sakkā vattuṃ. Yaṃ panettha vitthārato",
  "tika-abh02t:2195_5": "vattabbaṃ, taṃ heṭṭhā vuttameva. “Heṭṭhato avīcinirayaṃ pariyantaṃ katvā uparito",
  "tika-abh02t:2195_6": "paranimmitavasavattideve antokaritvā yaṃ etasmi”ntiādinā vuttapadesā kāmāvacarādiokāsā.",
  "tika-abh02t:2195_7": "Te sattanikāyā ca dhātūti vuccanti samudāyassa avayavādhārabhāvato yathā “māsapuñjo",
  "tika-abh02t:2195_8": "māso”ti. Sattā uppajjanti etthāti sattuppatti, uppajjanaṭṭhena sattāva uppatti sattuppattīti",
  "tika-abh02t:2195_9": "evaṃ okāsasattalokadvayassa sattuppattipariyāyo veditabbo. Sattabhāvena uppatti,",
  "tika-abh02t:2195_10": "na anupādinnakkhandhā viya saṅkhārabhāvenevāti adhippāyo. Ke pana teti āha “sattāvāsavasena…pe…",
  "tika-abh02t:2195_11": "upādinnakakkhandhā”ti. Taṃtaṃpariyāpannānanti taṃtaṃsattāvāsapariyāpannānaṃ sattānaṃ,",
  "tika-abh02t:2195_12": "saṅkhārānameva vā. Sadisādhiṭṭhānabhāvenāti sadisākārena pavattamānānaṃ khandhānaṃ",
  "tika-abh02t:2195_13": "patiṭṭhānabhāvena. Yebhuyyena hi tasmiṃ sattāvāse dhammā samānākārena pavattanti.",
  "tika-abh02t:2196": "Uppattānuppattivāravaṇṇanā niṭṭhitā.",
  "tika-abh02t:2197": "3. Pariyāpannāpariyāpannavāravaṇṇanā",
  "tika-abh02t:2198": "999. Tattha, aññattha cāti tasmiṃ, aññasmiñca bhave, okāse ca. Paricchedakārikāya kāmāditaṇhāya paricchijja āpannā gahitāti pariyāpannāti taṃtaṃbhavādiantogadhā taṃtaṃpariyāpannā.",
  "tika-abh02t:2199": "Pariyāpannāpariyāpannavāravaṇṇanā niṭṭhitā.",
  "tika-abh02t:2200": "6. Uppādakakammaāyuppamāṇavāro",
  "tika-abh02t:2201": "1. Uppādakakammavaṇṇanā",
  "tika-abh02t:2202": "1021. Dhātuttayabhūtadevavasenāti kāmādidhātuttaye nibbattadevānaṃ vasena.",
  "tika-abh02t:2203": "Uppādakakammavaṇṇanā niṭṭhitā.",
  "tika-abh02t:2204": "2. Āyuppamāṇavaṇṇanā",
  "tika-abh02t:2205": "1026. Suparimajjitakañcanādāsaṃ viya sobhati vijjotatīti subho, sarīrobhāso, tena subhena kiṇṇā vikiṇṇāti subhakiṇṇā.",
  "tika-abh02t:2206_0": "1027. Taṃtaṃmanasikāranti parittapathavīkasiṇādigatamanasikāraṃ. Appanākkhaṇepīti",
  "tika-abh02t:2206_1": "pi-saddena pubbabhāgaṃ sampiṇḍeti. Chandanaṃ ārammaṇapariyesanaṃ chando, kattukamyatāchando.",
  "tika-abh02t:2206_2": "Paṇidhānaṃ cittaṭṭhapanā paṇidhi, saññāvirāgādīhi ārammaṇassa visesanaṃ tathāpavattāya",
  "tika-abh02t:2206_3": "bhāvanāya ārammaṇakaraṇameva.",
  "tika-abh02t:2207": "Vipulaṃ vuccati mahantaṃ, santabhāvopi mahanīyatāya mahantamevāti āha “vipulā phalāti vipulasantasukhāyuvaṇṇādiphalā”ti.",
  "tika-abh02t:2208_0": "1028. Yaṃ cātumahārājikānaṃ āyuppamāṇaṃ, sañjīve eso eko rattidivo, tāya rattiyā",
  "tika-abh02t:2208_1": "tiṃsa rattiyo māso, tena māsena dvādasamāsiko saṃvaccharo, tena saṃvaccharena pañca",
  "tika-abh02t:2208_2": "vassasatāni sañjīve āyuppamāṇaṃ. Yaṃ tāvatiṃsānaṃ āyuppamāṇaṃ, eso kāḷasutte eko",
  "tika-abh02t:2208_3": "rattidivo…pe… tena saṃvaccharena vassasahassaṃ kāḷasutte āyuppamāṇaṃ. Yaṃ yāmānaṃ",
  "tika-abh02t:2208_4": "āyuppamāṇaṃ, eso saṅghāte eko rattidivo…pe… tena saṃvaccharena dve vassasahassāni",
  "tika-abh02t:2208_5": "saṅghāte āyuppamāṇaṃ. Yaṃ tusitānaṃ āyuppamāṇaṃ, roruve eso eko rattidivo…pe… tena",
  "tika-abh02t:2208_6": "saṃvaccharena cattāri vassasahassāni roruve āyuppamāṇaṃ. Yaṃ nimmānaratīnaṃ āyuppamāṇaṃ,",
  "tika-abh02t:2208_7": "mahāroruve eso eko rattidivo…pe… tena saṃvaccharena aṭṭha vassasahassāni mahāroruve",
  "tika-abh02t:2208_8": "āyuppamāṇaṃ. Yaṃ paranimmitavasavattīnaṃ devānaṃ āyuppamāṇaṃ, tāpane eso eko rattidivo…pe…",
  "tika-abh02t:2208_9": "tena saṃvaccharena soḷasa vassasahassāni tāpane āyuppamāṇaṃ. Mahātāpane upaḍḍhantarakappo.",
  "tika-abh02t:2208_10": "Avīciyaṃ eko antarakappo ca āyuppamāṇanti vadanti. Devānaṃ adhimuttakālakiriyā viya",
  "tika-abh02t:2208_11": "tādisena puññabalena antarāpi maraṇaṃ hotīti “kammameva pamāṇa”nti vuttanti veditabbaṃ.",
  "tika-abh02t:2208_12": "Evañca katvā abbudādiāyuparicchedopi yuttataro hotīti.",
  "tika-abh02t:2209_0": "Kiṃ jhānanti aṭṭhasu jhānesu kataraṃ jhānaṃ. Bhavasīsānīti bhavaggāni, puthujjanabhavaggaṃ",
  "tika-abh02t:2209_1": "ariyabhavaggaṃ sabbabhavagganti vehapphalādīnaṃ samaññā. Kassaci sattāti puthujjanassa,",
  "tika-abh02t:2209_2": "kassaci pañcāti sotāpannassa, sakadāgāmino ca, kassaci tayoti anāgāmino vasena vuttaṃ.",
  "tika-abh02t:2209_3": "Tasmā so brahmakāyikādīhi cuto arūpaṃ upapajjanto veditabbo. “Navasu brahmalokesu",
  "tika-abh02t:2209_4": "nibbattaariyasāvakānaṃ tatrūpapattiyeva hoti, na heṭṭhūpapattī”ti ayaṃ aṭṭhakathāpāṭhoti",
  "tika-abh02t:2209_5": "adhippāyena “yaṃ panā”tiādi vuttaṃ. “Tatrūpapattipi hoti uparūpapattipi, na heṭṭhūpapattī”ti",
  "tika-abh02t:2209_6": "pana pāṭhoti tena “heṭṭhūpapattiyeva nivāritā”tiādivacanena payojanaṃ natthi. Arūpadhātūpapatti",
  "tika-abh02t:2209_7": "ca na nivāritāti sambandho. Arūpadhātūpapatti na nivāritā “matthake ṭhitova parinibbātī”ti",
  "tika-abh02t:2209_8": "niyamassa anicchitattā.",
  "tika-abh02t:2210_0": "Aññatthāti kāmaloke. Tatthāti rūpaloke. Ayaṃ aṭṭhakathāti “paṭhamajjhānabhūmiyaṃ",
  "tika-abh02t:2210_1": "nibbatto…pe… parinibbātī”ti evaṃ pavattā aṭṭhakathā. Tenevāti yasmā rūpadhātuyaṃ",
  "tika-abh02t:2210_2": "upapanno adhippeto, na upapajjanāraho, teneva kāraṇena. Tassāti yathāvuttassa rūpadhātuyaṃ",
  "tika-abh02t:2210_3": "upapannassa ariyasāvakassa. Yena rūparāgena tattha rūpabhave upapanno, tasmiṃ arūpajjhānena",
  "tika-abh02t:2210_4": "vikkhambhite sammadeva diṭṭhādīnavesu yathā kāmarūpabhavesu āyatiṃ bhavābhilāso na",
  "tika-abh02t:2210_5": "bhavissati, evaṃ arūpabhavepīti dassento āha “puna…pe… bhavissatiyevā”ti. Tattha",
  "tika-abh02t:2210_6": "nibbattoti rūpadhātuyaṃ upapanno. Ariyamaggaṃ bhāvetvāti heṭṭhimaṃ ariyamaggaṃ sampādetvā.",
  "tika-abh02t:2210_7": "Nibbattabhavādīnavadassanavasenāti tasmiṃ rūpabhave nibbattopi tattheva ādīnavadassanavasena.",
  "tika-abh02t:2210_8": "Anivattitabhavābhilāsoti upari arūpabhave avissaṭṭhabhavapatthano, yato arūpadhātuyaṃ",
  "tika-abh02t:2210_9": "upapajjanāraho. Tassa vasenāti tādisassa ariyasāvakassa vasena. “Kassaci pañca, kassaci",
  "tika-abh02t:2210_10": "tayo anusayā anusentī”ti ayaṃ yamakapāḷi pavattā.",
  "tika-abh02t:2211": "Āyuppamāṇavaṇṇanā niṭṭhitā.",
  "tika-abh02t:2212": "7. Abhiññeyyādivāravaṇṇanā",
  "tika-abh02t:2213": "1030. “Ruppanalakkhaṇaṃ rūpaṃ, anubhavanalakkhaṇā vedanā”tiādinā sāmaññalakkhaṇapariggāhikā. “Phusanalakkhaṇo phasso, sātalakkhaṇaṃ sukha”ntiādinā visesalakkhaṇapariggāhikā.",
  "tika-abh02t:2214_0": "“Cattāro khandhā siyā kusalā”tiādīsu idha yaṃ vattabbaṃ, taṃ khandhavibhaṅgādīsu",
  "tika-abh02t:2214_1": "vuttaṃ, tasmā tattha vuttanayeneva gahetabbanti adhippāyo. Sesaṃ yadettha na vuttaṃ,",
  "tika-abh02t:2214_2": "taṃ suviññeyyamevāti.",
  "tika-abh02t:2215": "Abhiññeyyādivāravaṇṇanā niṭṭhitā.",
  "tika-abh02t:2216": "Dhammahadayavibhaṅgavaṇṇanā niṭṭhitā.",
  "tika-abh02t:2217": "Iti sammohavinodaniyā ṭīkāya līnatthavaṇṇanā",
  "tika-abh02t:2218": "Vibhaṅga-anuṭīkā samattā."
}