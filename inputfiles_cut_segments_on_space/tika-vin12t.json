{
  "tika-vin12t:6": "Namo tassa bhagavato arahato sammāsambuddhassa",
  "tika-vin12t:7": "Vinayapiṭake",
  "tika-vin12t:8": "Pācityādiyojanā",
  "tika-vin12t:9": "Pācittiyayojanā",
  "tika-vin12t:10": "Mahākāruṇikaṃ nāthaṃ, abhinatvā samāsato;",
  "tika-vin12t:11": "Pācityādivaṇṇanāya, karissāmatthayojanaṃ.",
  "tika-vin12t:12": "5. Pācittiyakaṇḍaṃ",
  "tika-vin12t:13": "1. Musāvādasikkhāpada-atthayojanā",
  "tika-vin12t:14_0": "Khuddakānanti sukhumāpattipakāsakattā appakānaṃ, gaṇanato vā pacurattā bahukānaṃ.",
  "tika-vin12t:14_1": "Yesaṃ sikkhāpadānanti sambandho. “Yesa”nti padaṃ “saṅgaho”ti pade sāmyatthachaṭṭhī.",
  "tika-vin12t:14_2": "Saṅgahīyate saṅgaho. “Navahi vaggehī”tipadaṃ “saṅgaho, suppatiṭṭhito”ti padadvaye",
  "tika-vin12t:14_3": "karaṇaṃ. Dānīti kālavācako sattamyantanipāto idāni-pariyāyo, imasmiṃ kāleti attho.",
  "tika-vin12t:14_4": "Tesanti khuddakānaṃ, ayaṃ vaṇṇanāti sambandho. Bhavatīti ettha ti-saddo ekaṃsatthe",
  "tika-vin12t:14_5": "anāgatakāliko hoti “nirayaṃ nūna gacchāmi, ettha me natthi saṃsayo”tiādīsu viya.",
  "tika-vin12t:14_6": "Kiñcāpettha hi yathā ekaṃsavācako nūnasaddo atthi, na evaṃ “bhavatī”ti pade, atthato",
  "tika-vin12t:14_7": "pana ayaṃ vaṇṇanā nūna bhavissatīti attho gahetabbo. Atha vā avassambhāviyatthe anāgatakālavācako",
  "tika-vin12t:14_8": "hoti “dhuvaṃ buddho bhavāmaha”ntiādīsu viya. Kāmañhettha yathā avassambhāviyatthavācako",
  "tika-vin12t:14_9": "dhuvasaddo atthi, na evaṃ “bhavatī”ti pade, atthato pana dhuvaṃ bhavissati ayaṃ vaṇṇanāti",
  "tika-vin12t:14_10": "attho gahetabboti daṭṭhabbaṃ.",
  "tika-vin12t:15_0": "1. “Tatthā”ti padaṃ “musāvādavaggassā”ti pade niddhāraṇasamudāyo, tesu navasu vaggesūti",
  "tika-vin12t:15_1": "attho. Paṭhamasikkhāpadeti vā, tesu khuddakesu sikkhāpadesūti attho. Sakyānaṃ puttoti",
  "tika-vin12t:15_2": "bhaginīhi saṃvāsakaraṇato lokamariyādaṃ chindituṃ, jātisambhedato vā rakkhituṃ sakkuṇantīti",
  "tika-vin12t:15_3": "sakyā. Sākavanasaṇḍe nagaraṃ māpentīti vā sakyā, pubbarājāno. Tesaṃ vaṃse bhūtattā",
  "tika-vin12t:15_4": "etarahipi rājāno sakyā nāma, tesaṃ puttoti attho. “Buddhakāle”ti padaṃ “pabbajiṃsū”ti",
  "tika-vin12t:15_5": "pade ādhāro. Sakyakulato nikkhamitvāti sambandho. “Vādakkhitto”tyādinā vādena khitto,",
  "tika-vin12t:15_6": "vādamhi vāti atthaṃ dasseti. Yatra yatrāti yassaṃ yassaṃ diṭṭhiyaṃ pavattatīti sambandho.",
  "tika-vin12t:15_7": "Avajānitvāti paṭissavena viyogaṃ katvā. Avasaddo hi viyogatthavācako. “Apajānitvā”tipi",
  "tika-vin12t:15_8": "pāṭho, paṭiññātaṃ apanītaṃ katvāti attho. Dosanti ayuttidosaṃ, sallakkhento hutvāti",
  "tika-vin12t:15_9": "sambandho. Kathento kathentoti antasaddo mānasaddakāriyo. Kathiyamāno kathiyamānoti",
  "tika-vin12t:15_10": "hi attho. Paṭijānitvāti paṭiññātaṃ katvā. Ānisaṃsanti niddosaṃ guṇaṃ. Paṭipubbo carasaddo",
  "tika-vin12t:15_11": "paṭicchādanatthoti āha “paṭicarati paṭicchādetī”ti. “Kiṃ pana rūpaṃ niccaṃ vā aniccaṃ",
  "tika-vin12t:15_12": "vā”ti vutte “anicca”nti vadati. Kasmāti vutte “jānitabbato”ti vadati. Yadi evaṃ nibbānampi",
  "tika-vin12t:15_13": "jānitabbattā aniccaṃ nāma siyāti vutte attano hetumhi dosaṃ disvā ahaṃ “jānitabbato”ti",
  "tika-vin12t:15_14": "hetuṃ na vadāmi, “jātidhammato”ti pana vadāmi. Tayā pana dussutattā evaṃ vuttanti",
  "tika-vin12t:15_15": "vatvā aññenaññaṃ paṭicarati. “Kurundiya”nti padaṃ “vutta”nti pade ādhāro. Etassāti",
  "tika-vin12t:15_16": "“rūpaṃ aniccaṃ jānitabbato”ti vacanassa. Tatrāti kurundiyaṃ. Tassāti paṭijānanāvajānanassa.",
  "tika-vin12t:15_17": "“Paṭicchādanattha”nti padaṃ “bhāsatī”tipade sampadānaṃ. “Mahāaṭṭhakathāya”ntipadaṃ",
  "tika-vin12t:15_18": "“vutta”nti pade ādhāro. “Divāṭṭhānādīsū”ti padaṃ upanetabbaṃ. Idaṃ “asukasmiṃ nāmapadese”ti",
  "tika-vin12t:15_19": "pade niddhāraṇasamudāyo.",
  "tika-vin12t:16_0": "3. Sammā vadati anenāti saṃvādanaṃ, ujujātikacittaṃ, na saṃvādanaṃ visaṃvādanaṃ,",
  "tika-vin12t:16_1": "vañcanādhippāyavasappavattaṃ cittanti dassento āha “visaṃvādanacitta”nti. “Vācā”tyādinā",
  "tika-vin12t:16_2": "vacati etāyāti vācāti atthaṃ dasseti. Hīti daḷhīkaraṇajotakaṃ, tadaminā saccanti",
  "tika-vin12t:16_3": "attho. “Vācāyevā”ti padaṃ “byappatho”ti pade tulyatthaṃ, “vuccatī”ti pade kammaṃ.",
  "tika-vin12t:16_4": "Pathasaddaparattā vācāsaddassa byādeso kato. Suddhacetanā kathitāti sambandho. Taṃsamuṭṭhitasaddasahitāti",
  "tika-vin12t:16_5": "tāya cetanāya samuṭṭhitena saddena saha pavattā cetanā kathitāti yojanā.",
  "tika-vin12t:17_0": "“Eva”nti padaṃ “dassetvā”ti pade nidassanaṃ, karaṇaṃ vā. “Dassetvā”ti padaṃ “dassento",
  "tika-vin12t:17_1": "āhā”ti padadvaye pubbakālakiriyā. Anteti “vācā”tiādīnaṃ pañcannaṃ padānaṃ avasāne.",
  "tika-vin12t:17_2": "“Āhā”ti ettha vattamāna-tivacanassa akāro paccuppannakālavācakena “idānī”ti padena",
  "tika-vin12t:17_3": "yojitattā. “Tatthā”ti padaṃ “attho veditabbo”ti pade ādhāro. Etthāti “adiṭṭhaṃ diṭṭhaṃ",
  "tika-vin12t:17_4": "me”tiādīsu. “Pāḷiya”nti padaṃ “desanā katā”ti pade ādhāro. Nissitaviññāṇavasena avatvā",
  "tika-vin12t:17_5": "nissayapasādavasena “cakkhunā diṭṭha”nti vuttanti āha “oḷārikenevā”ti.",
  "tika-vin12t:18_0": "4. Tassāti “tīhākārehī”tiādivacanassa. “Attho”ti padaṃ “veditabbo”ti pade kammaṃ.",
  "tika-vin12t:18_1": "Hīti visesajotakaṃ, visesaṃ kathayissāmīti attho. Tatthāti catutthapārājike. Idhāti imasmiṃ sikkhāpade.",
  "tika-vin12t:19": "9. Ādīnampīti pisaddo sampiṇḍanattho.",
  "tika-vin12t:20_0": "11. Mandasaddo jaḷatthavācakoti āha “mandattā jaḷattā”ti. Yo pana aññaṃ bhaṇatīti",
  "tika-vin12t:20_1": "sambandho. “Sāmaṇerenā”ti padaṃ “vutto”ti pade kattā. Apisaddo pucchāvācako, “passitthā”ti",
  "tika-vin12t:20_2": "padena yojetabbo, api passitthāti attho. “Adiṭṭhaṃ diṭṭhaṃ me”tiādivacanato aññā",
  "tika-vin12t:20_3": "pūraṇakathāpi tāva atthīti dassento āha “aññā pūraṇakathā nāma hotī”ti. Appatāya",
  "tika-vin12t:20_4": "ūnassa atthassa pūraṇavasena pavattā kathā pūraṇakathā. Esā pūraṇakathā nāma kāti",
  "tika-vin12t:20_5": "āha “eko”tiādi. Esā hi gāme appakampi telaṃ vā pūvakhaṇḍaṃ vā passitvā vā labhitvā",
  "tika-vin12t:20_6": "vā bahukaṃ katvā pūraṇavasena kathitattā pūraṇakathā nāma. Bahukāni telāni vā pūve",
  "tika-vin12t:20_7": "vā passantopi labhantopi appakaṃ katvā ūnavasena kathitattā ūnakathāpi atthīti sakkā",
  "tika-vin12t:20_8": "vattuṃ. Aṭṭhakathāsu pana avuttattā vīmaṃsitvā gahetabbaṃ. Bahukāya pūraṇassa atthassa",
  "tika-vin12t:20_9": "ūnavasena pavattā kathā ūnakathāti viggaho kātabboti. Paṭhamaṃ.",
  "tika-vin12t:21": "2. Omasavāda sikkhāpadaṃ",
  "tika-vin12t:22": "12. Dutiye masadhātu vijjhanatthe pavattati “omaṭṭhaṃ ummaṭṭha”ntiādīsu viyāti dassento āha “omasantīti ovijjhantī”ti.",
  "tika-vin12t:23_0": "13. “Idaṃ vatthu”nti padaṃ “āharī”ti pade kammaṃ. Nanditabboti nando vaṇṇabalādi,",
  "tika-vin12t:23_1": "so etassatthīti nandī. Visālāni mahantāni visāṇāni etassatthīti visālo, nandī ca",
  "tika-vin12t:23_2": "so visālo ceti nandivisāloti vacanatthaṃ dasseti “nandivisālo nāmā”tiādinā. Soti",
  "tika-vin12t:23_3": "nandivisālo, “āhā”ti pade kattā. Tatthevāti yuñjitaṭṭhāneyeva. Ahetukapaṭisandhikālepīti",
  "tika-vin12t:23_4": "pi-saddo anuggahatthavācako, pageva dvihetuka tihetuka paṭisandhikāleti attho. “Tena",
  "tika-vin12t:23_5": "cā”ti cakārassa avuttasampiṇḍanatthattā “attano kammena cā”ti atthaṃ sampiṇḍetīti",
  "tika-vin12t:23_6": "āha “attano kammena cā”ti. Attanoti nandivisālassa.",
  "tika-vin12t:24_0": "15. Etthāti etissaṃ padabhājaniyaṃ, “āhā”ti pade ādhāro. “Yasmā”ti padaṃ vibhajitukāmo”ti",
  "tika-vin12t:24_1": "pade hetu. Aṭṭhuppattiyaṃyeva “hīnenāpī”ti vatvā padabhājaniyaṃ avuttattā idaṃ vuttanti",
  "tika-vin12t:24_2": "daṭṭhabbaṃ. Veṇukārajātīti vilīvakārajāti. Nesādajātīti ettha kevaṭṭajātipi saṅgahitā.",
  "tika-vin12t:25": "Pu vuccati karīsaṃ, taṃ kusati apanetīti pukkuso. Pupphaṃ vuccati karīsaṃ, kusumaṃ vā, taṃ chaḍḍetīti pupphachaḍḍako.",
  "tika-vin12t:26": "Kuṭati chindatīti koṭṭho, soyeva koṭṭhako. Yakārabhakāre ekato yojetvā “yabhā”ti yo akkoso atthi, eso hīno nāma akkosoti yojanā.",
  "tika-vin12t:27": "16. Sabbapadesūti nāmādīsu sabbapadesu. Etthāti imasmiṃ sikkhāpade. Alikanti asaccaṃ, micchāvācanti sambandho. Yopi vadatīti yojanā.",
  "tika-vin12t:28_0": "26. Pariharitvāti parimukhaṃ kathanaṃ apanetvā. Davaṃ parihāsaṃ kāmetīti davakāmo,",
  "tika-vin12t:28_1": "tassa bhāvo davakamyaṃ, taṃyeva davakamyatā. Anupasampannanti ettha akārassa sadisatthamaggahetvā",
  "tika-vin12t:28_2": "aññatthova gahetabboti āha “ṭhapetvā bhikkhu”ntiādi. Yadi hi sadisattho bhaveyya,",
  "tika-vin12t:28_3": "sāmaṇerova anupasampanno nāma siyā saṇṭhānena ca purisabhāvena ca sadisattā, tasmā",
  "tika-vin12t:28_4": "aññatthova gahetabboti daṭṭhabbaṃ. Sabbasattāti ettha sabbasaddo anavasesattho manusse",
  "tika-vin12t:28_5": "upādāya vacanatthajānanājānanapakatikānaṃ sabbasattānampi gahitattā.",
  "tika-vin12t:29_0": "35. Atthapurekkhāro nāmāti veditabboti sambandho. Sikkhāpadamapekkhiya napuṃsakaliṅgavasena",
  "tika-vin12t:29_1": "“kiriya”ntiādi vuttaṃ. Āpattimapekkhiya itthiliṅgavasena “kiriyā”tiādi vuttaṃ. Vajjakammasaddā",
  "tika-vin12t:29_2": "sikkhāpadamapekkhantāpi āpatti, mapekkhantāpi niyatanapuṃsakaliṅgattā napuṃsakāyeva,",
  "tika-vin12t:29_3": "tasmā te dve āpattiṭṭhāne na vuttāti daṭṭhabbanti. Dutiyaṃ.",
  "tika-vin12t:30": "3. Pesuññasikkhāpadaṃ",
  "tika-vin12t:31_0": "36. Tatiye “jātabhaṇḍanāna”nti vattabbe agyāhitotiādīsu viya visesanaparanipātavasena",
  "tika-vin12t:31_1": "“bhaṇḍanajātāna”nti vuttanti āha “sañjātabhaṇḍanāna”nti. “Pubbabhāgo”ti vatvā tassa",
  "tika-vin12t:31_2": "sarūpaṃ dasseti “iminā ca iminā cā”tiādinā. Viruddhaṃ vadati etenāti vivādo, viggāhikakathā,",
  "tika-vin12t:31_3": "taṃ āpannāti vivādāpannā, tesaṃ. Pisati sañcuṇṇetīti pisuṇo, puggalo, tassa idanti",
  "tika-vin12t:31_4": "pesuññaṃ, vacananti atthaṃ dassento āha “pesuññanti pisuṇavāca”nti.",
  "tika-vin12t:32": "37. Bhikkhupesuññeti bhikkhūnaṃ santikaṃ upasaṃhaṭe pesuññavacaneti chaṭṭhīsamāso.",
  "tika-vin12t:33": "38. “Disvā”ti padaṃ “bhaṇantassā”ti pade pubbakālakiriyā, dassanaṃ hutvāti attho. Tatiyaṃ.",
  "tika-vin12t:34": "4. Padasodhammasikkhāpadaṃ",
  "tika-vin12t:35": "44. Catutthe paṭimukhaṃ ādarena suṇantīti patissā, na patissā appatissāti dassento āha “appatissavā”ti.",
  "tika-vin12t:36_0": "45. “Padaso”ti ettha so-paccayo vicchatthavācakoti āha “padaṃ pada”nti. Tatthāti",
  "tika-vin12t:36_1": "tesu catubbidhesu. Padaṃ nāma idha atthajotakaṃ vā vibhatyantaṃ vā na hoti, atha",
  "tika-vin12t:36_2": "kho lokiyehi lakkhito gāthāya catutthaṃso pādova adhippetoti āha “padanti eko gāthāpādo”ti.",
  "tika-vin12t:36_3": "Anu pacchā vuttapadattā dutiyapādo anupadaṃ nāma. Anu sadisaṃ byañjanaṃ anubyañjananti",
  "tika-vin12t:36_4": "atthaṃ dasseti “anubyañjana”ntiādinā. Byañjanasaddo pada-pariyāyo. Yaṃkiñci padaṃ",
  "tika-vin12t:36_5": "anubyañjanaṃ nāma na hoti, purimapadena pana sadisaṃ pacchimapadameva anubyañjanaṃ nāma.",
  "tika-vin12t:37_0": "Vācento hutvā niṭṭhāpetīti yojanā. “Ekamekaṃ pada”nti padaṃ “niṭṭhāpetī”ti pade kāritakammaṃ.",
  "tika-vin12t:37_1": "“Therenā”ti padaṃ “vutte”ti pade kattā, “ekato”ti pade sahattho. Sāmaṇero apāpuṇitvā",
  "tika-vin12t:37_2": "bhaṇatīti sambandho. Mattamevāti ettha evasaddo mattasaddassa avadhāraṇatthaṃ dasseti,",
  "tika-vin12t:37_3": "tena pakāraṃ paṭikkhipati. “Anicca”nti ca “aniccā”ti ca dvinnaṃ padānaṃ satipi liṅgavisesatte",
  "tika-vin12t:37_4": "anubyañjanattā āpattimokkho natthīti āha “anubyañjanagaṇanāya pācittiyā”ti.",
  "tika-vin12t:38_0": "Brahmajālādīnīti ettha ādisaddena sāmaññaphalasuttādīni dīghasuttāni saṅgahitāni.",
  "tika-vin12t:38_1": "Casaddena oghataraṇasuttādīni saṃyuttasuttāni ca cittapariyādānasuttādīni aṅguttarasuttāni",
  "tika-vin12t:38_2": "ca saṅgahitāni. Soti devatābhāsito veditabboti yojanā.",
  "tika-vin12t:39_0": "Kiñcāpi vadatīti sambandho. Ettha ca kiñcāpisaddo garahatthavācako, panasaddo anuggahatthavācako.",
  "tika-vin12t:39_1": "Meṇḍakamilindapañhesūti meṇḍakapañhe ca milindapañhe ca. Yanti suttaṃ vuttanti sambandho.",
  "tika-vin12t:39_2": "Ārammaṇakathā buddhikakathā daṇḍakakathā ñāṇavatthukathāti yojetabbaṃ peyyālavasena",
  "tika-vin12t:39_3": "vuttattā. Imāyo pakaraṇāni nāmāti vadanti. Mahāpaccariyādīsu vatvā pariggahitoti",
  "tika-vin12t:39_4": "yojanā. Yanti suttaṃ.",
  "tika-vin12t:40_0": "48. Tatrāti “ekato uddisāpento”ti vacane. Uddisāpentīti ācariyaṃ desāpenti bahukattāramapekkhiya",
  "tika-vin12t:40_1": "bahuvacanavasena vuttaṃ. Tehīti upasampannānupasampannehi. Dvepīti upasampanno ca anupasampanno ca.",
  "tika-vin12t:41": "Upacāranti dvādasahatthūpacāraṃ. Yesanti bhikkhūnaṃ. Palāyanakaganthanti parivajjetvā gacchantaṃ pakaraṇaṃ. Sāmaṇero gaṇhātīti yojanā.",
  "tika-vin12t:42_0": "Opātetīti avapāteti, gaḷitāpetīti attho. Suttepīti veyyākaraṇasuttepi. Tanti yebhuyyena",
  "tika-vin12t:42_1": "paguṇaganthaṃ. Parisaṅkamānanti sārajjamānaṃ. Yaṃ pana vacanaṃ vuttanti sambandho.",
  "tika-vin12t:42_2": "Kiriyasamuṭṭhānattāti imassa sikkhāpadassa kiriyasamuṭṭhānattāti. Catutthaṃ.",
  "tika-vin12t:43": "5. Sahaseyyasikkhāpadaṃ",
  "tika-vin12t:44": "49. Pañcame muṭṭhā sati etesanti muṭṭhassatī. Natthi sampajānaṃ etesanti asampajānā. Bhavaṅgotiṇṇakāleti niddokkamanakāle.",
  "tika-vin12t:45_0": "50. “Pakatiyā”ti padaṃ “dentī”ti pade visesanaṃ. Te bhikkhū dentīti sambandho. “Gāravenā”ti",
  "tika-vin12t:45_1": "padañca “sikkhākāmatāyā”ti padañca “dentī”ti pade hetu. Sīsassa upadhānaṃ ussīsaṃ,",
  "tika-vin12t:45_2": "tassa karīyate ussīsakaraṇaṃ, taṃyeva attho payojanaṃ ussīsakaraṇattho, tadatthāya.",
  "tika-vin12t:45_3": "Tatrāti purimavacanāpekkhaṃ, “sikkhākāmatāyā”ti vacaneti attho. Nidassananti seso.",
  "tika-vin12t:45_4": "Atha vā sikkhākāmatāyāti paccatte bhummavacanaṃ. “Idampissa hoti sīlasmi”ntiādīsu",
  "tika-vin12t:45_5": "viya. Idampi sikkhākāmatāya ayaṃ sikkhākāmatā sikkhākāmabhāvo hotīti yojanā. Esa",
  "tika-vin12t:45_6": "nayo “tatridaṃ samantapāsādikāya samantapāsādikattasmi”ntiādīsupi. Bhikkhū khipantīti",
  "tika-vin12t:45_7": "yojanā. Tanti āyasmantaṃ rāhulaṃ. Athāti khipanato pacchā. Idanti vatthu. Sammuñcanikacavarachaḍḍanakāni",
  "tika-vin12t:45_8": "sandhāya vuttaṃ. Tenāyasmatā rāhulena pātitaṃ nu khoti yojanā. So panāyasmā gacchatīti",
  "tika-vin12t:45_9": "sambandho. Aparibhogā aññesanti aññehi na paribhuñjitabbā.",
  "tika-vin12t:46_0": "51. Hīti saccaṃ, yasmā vā. Sayanaṃ seyyā, kāyapasāraṇakiriyā, sayanti etthāti seyyā,",
  "tika-vin12t:46_1": "mañcapīṭhādi. Tadubhayampi ekasesena vā sāmaññaniddesena vā ekato katvā “sahaseyya”nti",
  "tika-vin12t:46_2": "vuttanti dassento āha “seyyā”tiādi. Tatthāti dvīsu seyyāsu. Tasmāti yasmā dve seyyā",
  "tika-vin12t:46_3": "dassitā, tasmā. “Sabbacchannā”tiādinā lakkhaṇaṃ vuttanti yojanā. Pākaṭavohāranti",
  "tika-vin12t:46_4": "loke viditaṃ vacanaṃ. Dussakuṭiyanti dussena chāditakuṭiyaṃ. Aṭṭhakathāsu yathāvutte",
  "tika-vin12t:46_5": "pañcavidhacchadaneyeva gayhamāne ko dosoti āha “pañcavidhacchadaneyevā”tiādi. Yaṃ",
  "tika-vin12t:46_6": "pana senāsanaṃ parikkhittanti sambandho. Pākārena vāti iṭṭhakasilādārunā vā. Aññena",
  "tika-vin12t:46_7": "vāti kilañjādinā vā. Vatthenapīti pisaddo pageva iṭṭhakādināti dasseti. Yassāti senāsanasaṅkhātāya",
  "tika-vin12t:46_8": "seyyāya. Uparīti vā samantatoti vā yojanā. Ekena dvārena pavisitvā sabbapāsādassa",
  "tika-vin12t:46_9": "vaḷañjitabbataṃ sandhāya vuttaṃ “ekūpacāro”ti. Satagabbhaṃ vā catussālaṃ ekūpacāraṃ",
  "tika-vin12t:46_10": "hotīti sambandho. Tanti senāsanasaṅkhātaṃ seyyaṃ.",
  "tika-vin12t:47_0": "Tatthāti senāsanasaṅkhātāyaṃ seyyāyaṃ. Sambahulā sāmaṇerā sace honti, eko bhikkhu",
  "tika-vin12t:47_1": "sace hotīti yojanā. “Sāmaṇerā”ti idaṃ paccāsannavasena vuttaṃ, upalakkhaṇavasena",
  "tika-vin12t:47_2": "vā aññehipi sahaseyyānaṃ āpattisambhavato. Teti sāmaṇerā. Sabbesanti bhikkhūnaṃ.",
  "tika-vin12t:47_3": "Tassāti sāmaṇerassa. Eseva nayoti eso eva nayo, na añño nayoti attho. Atha vā eseva",
  "tika-vin12t:47_4": "nayoti eso iva nayo, eso etādiso nayo iva ayaṃ nayo daṭṭhabboti attho.",
  "tika-vin12t:48_0": "Api cāti ekaṃsena. Etthāti imasmiṃ sikkhāpade. Catukkanti ekāvāsaekānupasampannaṃ,",
  "tika-vin12t:48_1": "ekāvāsanānupasampannaṃ, nānāvāsaekānupasampannaṃ, nānāvāsanānupasampannanti catusamūhaṃ,",
  "tika-vin12t:48_2": "catuparimāṇaṃ vā. Yoti bhikkhu. Hisaddo vitthārajotako, taṃ vacanaṃ vitthārayissāmīti",
  "tika-vin12t:48_3": "attho, vitthāro mayā vuccateti vā. Devasikanti divase divase. Ṇikapaccayo hi vicchatthavācako.",
  "tika-vin12t:48_4": "Yopi sahaseyyaṃ kappeti, tassāpi āpattīti yojetabbo. Tatrāti “tiracchānagatenāpī”ti vacane.",
  "tika-vin12t:49": "“Apadānaṃ ahimacchā, dvipadānañca kukkuṭī;",
  "tika-vin12t:50": "Catuppadānaṃ majjārī, vatthu pārājikassimā”ti. ;",
  "tika-vin12t:51": "Imaṃ gāthaṃ sandhāya vuttaṃ “vuttanayenevā”ti. Tasmāti yasmā veditabbo, tasmā. Godhāti kuṇḍo. Biḷāloti ākhubhujo. Maṅgusoti nakulo.",
  "tika-vin12t:52_0": "Asambaddhabhittikassa katapāsādassāti yojanā. Tulāti ettha tulā nāma thambhāna, mupari",
  "tika-vin12t:52_1": "dakkhiṇuttaravitthāravasena ṭhapito dāruviseso thalati thambhesu patiṭṭhātīti katvā.",
  "tika-vin12t:52_2": "Tā pana heṭṭhimaparicchedato tisso, ukkaṭṭhaparicchedena pana pañcasattanavādayo.",
  "tika-vin12t:52_3": "Nānūpacāre pāsādeti sambandho.",
  "tika-vin12t:53_0": "Vāḷasaṅghāṭādīsūti vāḷarūpaṃ dassetvā katesu saṅghāṭādīsu. Ādisaddena tulaṃ saṅgaṇhāti.",
  "tika-vin12t:53_1": "Ettha ca saṅghāṭo nāma tulāna, mupari pubbapacchimāyāmavasena ṭhapito kaṭṭhaviseso",
  "tika-vin12t:53_2": "sammā ghaṭenti ettha gopānasyādayoti katvā. Te pana tayo honti. Nibbakosabbhantareti",
  "tika-vin12t:53_3": "chadanakoṭiabbhantare. Parimaṇḍalaṃ vā caturassaṃ vā senāsanaṃ hotīti sambandho.",
  "tika-vin12t:53_4": "Tatrāti tasmiṃ senāsane. Aparicchinno gabbhassa upacāro etesanti aparicchinnagabbhūpacārā",
  "tika-vin12t:53_5": "sabbagabbhā, te pavisantīti attho. Nipannānaṃ bhikkhūnanti yojanā. Tatrāti tasmiṃ",
  "tika-vin12t:53_6": "pamukhe. Pamukhassa sabbacchannattā, sabbaparicchannattā ca āpattiṃ karotīti yojanā.",
  "tika-vin12t:53_7": "Nanu pamukhe channameva atthi, no paricchannanti āha “gabbhaparikkhepo”tiādi. Hīti saccaṃ.",
  "tika-vin12t:54_0": "Yaṃ pana andhakaṭṭhakathāyaṃ vuttanti sambandho. Jagatīti pathaviyā ca mandirālindavatthussa",
  "tika-vin12t:54_1": "ca nāmametaṃ. Idha pana mandirālindavatthusaṅkhātā bhūbhedā gahitā. Tatthāti andhakaṭṭhakathāyaṃ.",
  "tika-vin12t:54_2": "Kasmā pāḷiyā na sametīti āha “dasahatthubbedhāpī”tiādi. Hīti yasmā. Tatthāti andhakaṭṭhakathāyaṃ.",
  "tika-vin12t:54_3": "Yepi mahāpāsādā hontīti yojanā. Tesupīti mahāpāsādesupi.",
  "tika-vin12t:55_0": "Sudhāchadanamaṇḍapassāti ettha “sudhā”ti idaṃ upalakkhaṇavasena vuttaṃ yena kenaci",
  "tika-vin12t:55_1": "chadanamaṇḍapassāpi adhippetattā. Maṇḍaṃ vuccati sūriyarasmi, taṃ pāti rakkhati,",
  "tika-vin12t:55_2": "tato vā jananti maṇḍapaṃ. Nanu ekūpacāraṃ hoti pākārassa chiddattāti āha “na hī”tiādi.",
  "tika-vin12t:55_3": "Hīti saccaṃ, yasmā vā. Vaḷañjanatthāya evāti evakāro yojetabbo. Tenāha “na vaḷañjanūpacchedanatthāyā”ti.",
  "tika-vin12t:55_4": "Atha vā “saddantaratthāpohanena saddo atthaṃ vadatī”ti vuttattā “na vaḷañjanūpacchedanatthāyā”ti",
  "tika-vin12t:55_5": "vuttaṃ. Kavāṭanti ettha dvārameva adhippetaṃ pariyāyena vuttattā, asati ca dvāre",
  "tika-vin12t:55_6": "kavāṭassābhāvato. Saṃvaraṇavivaraṇakāle kavati saddaṃ karotīti kavāṭaṃ.",
  "tika-vin12t:56_0": "Tatrāti “ekūpacārattā”ti vacane. Yassāti paravādino. Anuyogo siyāti yojanā. Idhāti",
  "tika-vin12t:56_1": "imasmiṃ sahaseyyasikkhāpade, vuttanti sambandho. Tatthāti pihitadvāre gabbhe. Soti",
  "tika-vin12t:56_2": "paravādī. Sabbacchannattā āpatti iti vutteti yojanā. Eseva nayo “sabbaparicchannatā",
  "tika-vin12t:56_3": "na hotī”ti etthāpi. Paccāgamissatīti pati āgamissati, puna āgamissatīti attho.",
  "tika-vin12t:57_0": "Byañjanamattenevāti “sabbacchannā”tiādiakkharapadamatteneva, na atthavasena. “Evañca",
  "tika-vin12t:57_1": "satī”ti iminā abyāpitadosaṃ dasseti. Tatoti anāpattito, parihāyeyyāti sambandho.",
  "tika-vin12t:57_2": "Tasmāti yasmā aniyatesu vuttaṃ, tasmā. Tatthāti aniyatesu. Idhāpīti imasmiṃ sikkhāpadepi.",
  "tika-vin12t:57_3": "Yaṃ yanti senāsanaṃ. Sabbatthāti sabbesu senāsanesu, sahaseyyāpatti hotīti sambandho.",
  "tika-vin12t:58": "53. Dvīsu aṭṭhakathāvādesu mahāaṭṭhakathāvādova yuttoti so pacchā vutto.",
  "tika-vin12t:59": "Imināpīti senambamaṇḍapenāpi. Etanti jagatiyā aparikkhittataṃ. Yathāti yaṃsaddattho tatiyantanipāto, yena senambamaṇḍapenāti atthoti. Pañcamaṃ.",
  "tika-vin12t:60": "6. Dutiyasahaseyyasikkhāpadaṃ",
  "tika-vin12t:61_0": "55. Chaṭṭhe āgantukā vasanti etthāti āvasatho, āvasatho ca so agārañceti āvasathāgāranti",
  "tika-vin12t:61_1": "dassento āha “āgantukānaṃ vasanāgāra”nti. Manussānaṃ santikā vacanaṃ sutvāti vacanaseso",
  "tika-vin12t:61_2": "yojetabbo. Sāṭakanti uttarasāṭakaṃ, nivatthavatthantipi vadanti. Accāgammāti tvāpaccayantapadassa",
  "tika-vin12t:61_3": "sambandhaṃ dassetumāha “pavatto”ti. Yathā omasavādasikkhāpade akkosetukāmatāya khattiyaṃ",
  "tika-vin12t:61_4": "“caṇḍālo”ti vadato alikaṃ bhaṇatopi musāvādasikkhāpadena anāpatti, omasavādasikkhāpadeneva",
  "tika-vin12t:61_5": "āpatti, evamidhāpi mātugāmena saha sayato paṭhamasahaseyyasikkhāpadena anāpatti,",
  "tika-vin12t:61_6": "imināva āpattīti daṭṭhabbanti. Chaṭṭhaṃ.",
  "tika-vin12t:62": "7. Dhammadesanāsikkhāpadaṃ",
  "tika-vin12t:63_0": "60. Sattame mahādvāreti bahi ṭhite mahādvāre. Āgamma, pavisitvā vā vasanaṭṭhānattā",
  "tika-vin12t:63_1": "ovarako āvasatho nāmāti āha “ovarakadvāre”ti. Suniggatenāti suṭṭhu bahi nikkhamitvā",
  "tika-vin12t:63_2": "gatena saddena. “Aññātu”nti padassa “na ñātu”nti atthaṃ paṭikkhipanto āha “ājānitu”nti.",
  "tika-vin12t:63_3": "Iminā nakāravikāro aiti nipāto na hoti, āiti upasaggoti pana dasseti. “Viññunā purisenā”ti",
  "tika-vin12t:63_4": "ettakameva avatvā “purisaviggahenā”ti vadanto manussapurisaviggahaṃ gahetvā ṭhitena",
  "tika-vin12t:63_5": "yakkhena petena tiracchānagatena saddhiṃ ṭhitāya mātugāmassa desetuṃ na vaṭṭatīti",
  "tika-vin12t:63_6": "dasseti. Na yakkhenāti yakkhena saddhiṃ ṭhitāya mātugāmassa desetuṃ na vaṭṭatīti",
  "tika-vin12t:63_7": "yojanā. Esa nayo “na petena, na tiracchānagatenā”ti etthāpi.",
  "tika-vin12t:64_0": "66. Chappañcavācāhīti ettha “pañcā”ti vācāsiliṭṭhavasena vuttaṃ kassaci payojanassābhāvā.",
  "tika-vin12t:64_1": "Tatthāti “chappañcavācāhī”ti pade. Eko gāthāpādo ekā vācāti vadanto cuṇṇiye vibhatyantaṃ",
  "tika-vin12t:64_2": "ekaṃ padaṃ ekā vācā nāmāti dasseti, atthajotakapadaṃ vā vākyapadaṃ vā na gahetabbaṃ.",
  "tika-vin12t:64_3": "“Ekaṃ padaṃ pāḷito, pañca aṭṭhakathāto”ti iminā “dve padāni pāḷito, cattāri aṭṭhakathāto”tiādinayopi",
  "tika-vin12t:64_4": "gahetabbo. Chapadānatikkamoyeva hi pamāṇaṃ. Tasminti ettha sati vibhattivipallāse",
  "tika-vin12t:64_5": "liṅgassāpi vipallāso hoti “tasmi”nti pulliṅgena vuttattā. Sati ca vibhattivipallāse",
  "tika-vin12t:64_6": "“tassā”ti itthiliṅgabhāvena pavattā. “Mātugāmassā”ti niyatapulliṅgāpekkhanassa asambhavato",
  "tika-vin12t:64_7": "atthavasena “ekissā”ti itthiliṅgabhāvena vuttaṃ. Iminā bhedaliṅganissito visesanavisesyopi",
  "tika-vin12t:64_8": "atthīti dasseti. Tumhākanti niddhāraṇasamudāyo. “Suṇāthā”ti avatvā ābhogopi vaṭṭatīti",
  "tika-vin12t:64_9": "āha “paṭhama”ntiādi. Paṭhamanti ca paṭhamameva. Tena vuttaṃ “na pacchā”ti. Puṭṭho",
  "tika-vin12t:64_10": "hutvā bhikkhu kathetīti yojanāti. Sattamaṃ.",
  "tika-vin12t:65": "8. Bhūtārocanasikkhāpadaṃ",
  "tika-vin12t:66_0": "67. Aṭṭhame tatthāti catutthapārājikasikkhāpade. Idhāti bhūtārocanasikkhāpade. Hīti",
  "tika-vin12t:66_1": "saccaṃ, yasmā vā. Payuttavācāti paccayehi yuttā vācā. Tathāti tato guṇārocanakāraṇā,",
  "tika-vin12t:66_2": "ariyā sādiyiṃsūti yojanā.",
  "tika-vin12t:67_0": "Yatasaddānaṃ niccasambandhattā vuttaṃ “ye”tiādi. Sabbepīti puthujjanāriyāpi. Bhūtanti",
  "tika-vin12t:67_1": "vijjamānaṃ. Kasmā sabbepi paṭijāniṃsu, nanu ariyehi attano guṇānaṃ anārocitattā na",
  "tika-vin12t:67_2": "paṭijānitabbanti āha “ariyānampī”tiādi. Hīti saccaṃ, yasmā vā. Ariyānampi abbhantare",
  "tika-vin12t:67_3": "uttarimanussadhammo yasmā bhūto hoti, tasmā sabbepi “bhūtaṃ bhagavā”ti paṭijāniṃsūti",
  "tika-vin12t:67_4": "yojanā. Yasmā bhāsito viya hoti, tasmāti yojanā. Ariyā paṭijāniṃsūti sambandho. Anādīnavadassinoti",
  "tika-vin12t:67_5": "dosassa adassanadhammā. Tehīti ariyehi, bhāsitoti sambandho. Yaṃ piṇḍapātaṃ uppādesunti",
  "tika-vin12t:67_6": "yojanā. Aññeti puthujjanā. Sabbasaṅgāhikenevāti sabbesaṃ puthujjanāriyānaṃ saṅgahaṇe",
  "tika-vin12t:67_7": "pavatteneva. Sikkhāpadavibhaṅgepīti sikkhāpadassa padabhājaniyepi. Tatthāti catutthapārājike.",
  "tika-vin12t:67_8": "Idhāti imasmiṃ sikkhāpade.",
  "tika-vin12t:68_0": "77. Uttarimanussadhammameva sandhāya vuttaṃ, na sutādiguṇanti attho. Antarā vāti",
  "tika-vin12t:68_1": "parinibbānakālato aññasmiṃ kāle vā. Atikaḍḍhiyamānenāti atinippīḷiyamānena. Ummattakassāti",
  "tika-vin12t:68_2": "idaṃ panāti ettha iti-saddo ādyattho. Tena “khittacittassā”tiādiṃ saṅgaṇhāti. Diṭṭhisampannānanti",
  "tika-vin12t:68_3": "maggapaññāya, phalapaññāya ca sampannānaṃ. Anāpattīti pācittiyāpattiyā anāpatti na",
  "tika-vin12t:68_4": "vattabbā, āpattiyeva hoti, tasmā “ummattakassa anāpattī”ti na vattabbanti adhippāyoti. Aṭṭhamaṃ.",
  "tika-vin12t:69": "9. Duṭṭhullārocanasikkhāpadaṃ",
  "tika-vin12t:70_0": "78. Navame tatrāti tassaṃ “duṭṭhullā nāmā”tiādipāḷiyaṃ, tāsu vā pāḷiaṭṭhakathāsu.",
  "tika-vin12t:70_1": "Vicāraṇāti vīmaṃsanā. Upasampannasaddeti upasampannasaddatthabhāve. Ettha hi sadde",
  "tika-vin12t:70_2": "vuccamāne avinābhāvato saddena atthopi vutto, vināpi bhāvapaccayena bhāvatthassa",
  "tika-vin12t:70_3": "ñātabbattā bhāvopi gahetabbo, tasmā vuttaṃ “upasampannasaddatthabhāve”ti. Eseva nayo",
  "tika-vin12t:70_4": "“duṭṭhullasadde”ti etthāpi. Etaṃ parimāṇaṃ yassāti etaṃ, “terasa saṅghādisesā”ti",
  "tika-vin12t:70_5": "vacanaṃ. Etaṃ eva vattabbaṃ, na “cattāri ca pārājikānī”ti idanti attho. Tatthāti",
  "tika-vin12t:70_6": "pāḷiyaṃ. Kassaci vimati bhaveyya, kiṃ bhaveyyāti yojanā. Āpattiṃ ārocentena akkosantassa",
  "tika-vin12t:70_7": "samānattā vuttaṃ “evaṃ satī”tiādi. Pācittiyameva cāti casaddo byatirekattho, na dukkaṭaṃ",
  "tika-vin12t:70_8": "āpajjatīti attho. Hīti saccaṃ. Etanti pācittiyāpajjanataṃ, “asuddho hoti…pe… omasavādassā”ti",
  "tika-vin12t:70_9": "vacanaṃ vā, vuttanti sambandho. Etthāti pāḷiyaṃ. Aṭṭhakathācariyāveti ettha evakāro",
  "tika-vin12t:70_10": "aṭṭhānayogo, pamāṇanti ettha yojetabbo, kāraṇamevāti attho. Tena vuttaṃ “na aññā",
  "tika-vin12t:70_11": "vicāraṇā”ti. Atha vā aññāti sāmyatthe paccattavacanametaṃ, na aññesaṃ vicāraṇā pamāṇanti",
  "tika-vin12t:70_12": "attho. Evañhi sati evakāro ṭhānayogova. Pubbepi cāti ganthārambhakālepi ca.",
  "tika-vin12t:71_0": "Etanti aṭṭhakathācariyānaṃ pamāṇataṃ. Saṃvaratthāya eva, anāpajjanatthāya eva ca",
  "tika-vin12t:71_1": "anuññātanti yojanā. Tenāha “na tassa”tyādi. Tasmāti yasmā bhikkhubhāvo nāma na atthi,",
  "tika-vin12t:71_2": "tasmā suvuttamevāti sambandho.",
  "tika-vin12t:72_0": "80. Sāti bhikkhusammuti, saṅghena kātabbāti yojanā. Katthacīti kismiñci ṭhāne. Idhāti",
  "tika-vin12t:72_1": "imasmiṃ sikkhāpade. “Vuttattā”ti padaṃ “kātabbā”ti pade hetu. Esāti eso bhikkhu.",
  "tika-vin12t:72_2": "Hitesitāyāti hitassa esitāya, atthassa icchatāyāti attho.",
  "tika-vin12t:73": "82. Sesānīti ādimhi pañcasikkhāpadato sesāni upari pañca sikkhāpadāni. Assāti anupasampannassa. Ghaṭetvāti sambandhaṃ katvāti. Navamaṃ.",
  "tika-vin12t:74": "10. Pathavīkhaṇanasikkhāpadaṃ",
  "tika-vin12t:75_0": "86. Dasame bhagavā dassetīti yojanā. Etthāti pathaviyaṃ. Tatthāti tesu pāsāṇādīsu.",
  "tika-vin12t:75_1": "Muṭṭhippamāṇatoti khaṭakapamāṇato. Sāti adaḍḍhapathavī. Hatthikucchiyanti evaṃnāmake",
  "tika-vin12t:75_2": "ṭhāne. Ekapacchipūraṃ pathavinti sambandho. Tesaṃyevāti appapaṃsuappamattikāpadānaṃ",
  "tika-vin12t:75_3": "eva. Hīti saccaṃ, yasmā vā. Etanti yebhuyyenapāsāṇādipañcakaṃ. Tanti kusītaṃ. Āṇāpetvāti",
  "tika-vin12t:75_4": "ettha “āṇa pesane”ti dhātupāṭhesu vuttattā āṇadhātuyeva pesanasaṅkhātaṃ hetvatthaṃ",
  "tika-vin12t:75_5": "vadati, na ṇāpepaccayo, so pana dhātvattheyeva vattati. Na hi tassa visuṃ vutto abhidheyyo",
  "tika-vin12t:75_6": "atthi dhātvatthato aññassa abhidheyyassābhāvā. Tāvāti paṭhamaṃ pāḷimuttakavinicchayassa, tato vā.",
  "tika-vin12t:76_0": "Pokkharaṃ padumaṃ netīti pokkharaṇī. “Sodhentehī”ti padaṃ “ussiñcituṃ apanetu”nti",
  "tika-vin12t:76_1": "padesu bhāvakattā. Yoti “tanukaddamo”ti padena yojetabbo. Yo tanukaddamoti hi attho.",
  "tika-vin12t:76_2": "Kuṭehīti ghaṭehi. Ussiñcitunti ukkhipitvā, uddharitvā vā siñcituṃ. Tatrāti sukkhakaddame,",
  "tika-vin12t:76_3": "“yo”ti pade avayavīādhāro. Yoti sukkhakaddamo.",
  "tika-vin12t:77_0": "Taṭanti kūlaṃ. Udakasāmantāti udakassa samīpe. Omakacatumāsanti catumāsato ūnakaṃ.",
  "tika-vin12t:77_1": "Ovaṭṭhanti devena ovassitaṃ hoti saceti yojanā. Patatīti taṭaṃ patati. Udakeyevāti",
  "tika-vin12t:77_2": "pakatiudakeyeva. Udakassāti vassodakassa. Tatthāti pāsāṇapiṭṭhiyaṃ. Paṭhamamevāti",
  "tika-vin12t:77_3": "soṇḍikhaṇanato paṭhamaṃ eva. Udake pariyādiṇṇeti udake sukkhe. Pacchāti udakapūrato",
  "tika-vin12t:77_4": "pacchā. Tatthāti soṇḍiyaṃ. Udakeyevāti mūlaudakeyeva. Udakanti āgantukaudakaṃ. Allīyatīti",
  "tika-vin12t:77_5": "piṭṭhipāsāṇe laggati. Tampīti sukhumarajampi. Akatapabbhāreti vaḷañjena akate pabbhāre.",
  "tika-vin12t:77_6": "Upacikāhi vamīyati, gharagoḷikādayo vā satte vamatīti vammiko.",
  "tika-vin12t:78_0": "Gāvīnaṃ khuro kaṇṭakasadisattā gokaṇṭako nāma, tena chinno kaddamo “gokaṇṭako”ti",
  "tika-vin12t:78_1": "vuccati. Acchadanaṃ vā vinaṭṭhacchadanaṃ vā purāṇasenāsanaṃ hotīti yojanā. Tatoti",
  "tika-vin12t:78_2": "purāṇasenāsanato, gaṇhituṃ vaṭṭatīti sambandho. Avasesanti vinaṭṭhacchadanato. Avasesaṃ",
  "tika-vin12t:78_3": "iṭṭhakaṃ gaṇhāmi iti saññāyāti yojetabbo. Tenāti iṭṭhakādinā. Yā yāti mattikā. Atintāti",
  "tika-vin12t:78_4": "anallā, akilinnāti attho.",
  "tika-vin12t:79_0": "Tasminti mattikāpuñje. Sabboti sakalo mattikāpuñjo. Assāti mattikāpuñjassa. “Kappiyakārakehī”ti",
  "tika-vin12t:79_1": "padaṃ “apanāmetvā”ti pade kāritakammaṃ. Kasmā vaṭṭatīti āha “udakenā”tiādi. Hīti saccaṃ, yasmā vā.",
  "tika-vin12t:80": "Tatthāti mattikāpākāre. Aññampīti maṇḍapathambhato aññampi. Tena apadesenāti tena pāsāṇādipavaṭṭanalesena.",
  "tika-vin12t:81_0": "Passāvadhārāyāti muttasotāya. Kattarayaṭṭhiyāti kattaradaṇḍena. Ettha hi kattarayati",
  "tika-vin12t:81_1": "aṅgapaccaṅgānaṃ sithilabhāvena sithilo hutvā bhavatīti katvā kattaro vuccati jiṇṇamanusso,",
  "tika-vin12t:81_2": "tena ekantato gahetabbattā kattarena gahitā yaṭṭhi, kattarassa yaṭṭhīti vā katvā",
  "tika-vin12t:81_3": "kattarayaṭṭhi vuccati kattaradaṇḍo. Dantajapaṭhamakkharena sajjhāyitabbo. Vīriyasampaggahaṇatthanti",
  "tika-vin12t:81_4": "vīriyassa suṭṭhu paggaṇhanatthaṃ, vīriyassa ukkhipanatthanti attho. Keci bhikkhūti yojanā.",
  "tika-vin12t:82_0": "87. Tatrāpīti iṭṭhakakapālādīsupi. Hīti saccaṃ. Tesaṃ anupādānattāti tesaṃ iṭṭhakādīnaṃ",
  "tika-vin12t:82_1": "aggissa anindhanattā. Hīti saccaṃ, yasmāvā. Tānīti iṭṭhakādīni. Avisayattāti āpattiyā",
  "tika-vin12t:82_2": "anokāsattā. Tiṇukkanti tiṇamayaṃ ukkaṃ. Tatthevāti mahāpaccariyaṃ eva. Arīyati agginipphādanatthaṃ",
  "tika-vin12t:82_3": "ghaṃsīyati etthāti araṇī, heṭṭhā nimanthanīyadāru. Saha dhanunā eti pavattatīti sahito,",
  "tika-vin12t:82_4": "upari nimanthanadāru. Araṇī ca sahito ca araṇīsahito, tena aggiṃ nibbattetvāti yojanā.",
  "tika-vin12t:82_5": "Yathā kariyamāne na ḍayhati, tathā karohīti sambandho.",
  "tika-vin12t:83_0": "88. Āvāṭaṃ jānāti āvāṭaṃ kātuṃ, khaṇituṃ vā jānāhīti attho. “Evaṃ mahāmattikaṃ jāna,",
  "tika-vin12t:83_1": "thusamattikaṃ jānā”ti etthāpi yathālābhaṃ sampadānavācakapadaṃ ajjhāharitvā yojanā",
  "tika-vin12t:83_2": "kātabbā. Sāti pathavī. Tenāti pavaṭṭanādināti. Dasamaṃ.",
  "tika-vin12t:84": "Musāvādavaggo paṭhamo.",
  "tika-vin12t:85": "2. Bhūtagāmavaggo",
  "tika-vin12t:86": "1. Bhūtagāmasikkhāpada-atthayojanā",
  "tika-vin12t:87_0": "89. Dutiyavaggassa paṭhame tassāti devatāya. Ukkhittaṃ pharasunti uddhaṃ khittaṃ",
  "tika-vin12t:87_1": "kuṭhāriṃ. Niggahetunti saṇṭhātuṃ, nivattetuṃ vā. Cakkhuvisayātīteti pasādacakkhussa",
  "tika-vin12t:87_2": "gocarātikkante. Mahārājasantikāti vessavaṇamahārājassa santikā. Thanamūleyevāti thanasamīpeyeva.",
  "tika-vin12t:87_3": "Himavanteti himauggiraṇe vane, himayutte vā. Tatthāti himavante, devatāsannipāte",
  "tika-vin12t:87_4": "vā. Rukkhadhammoti rukkhasabhāvo. Rukkhadhammo ca nāma chedanabhedanādīsu rukkhānaṃ",
  "tika-vin12t:87_5": "acetanattā kopassa akaraṇaṃ, tasmiṃ rukkhadhamme ṭhitā devatā rukkhadhamme ṭhitā",
  "tika-vin12t:87_6": "nāma, chedanabhedanādīsu rukkhassa viya rukkhaṭṭhakadevatāya akopanaṃ rukkhadhamme",
  "tika-vin12t:87_7": "ṭhitā nāmāti adhippāyo. Tatthāti tāsu sannipātadevatāsu. Itīti imassa alabhanassa,",
  "tika-vin12t:87_8": "imasmiṃ alabhane vā, ādīnavanti sambandho. Bhagavato cāti ca-saddo “pubbacarita”nti",
  "tika-vin12t:87_9": "ettha yojetabbo. Imañca ādīnavaṃ addasa, bhagavato pubbacaritañca anussarīti vākyasampiṇḍanavasena",
  "tika-vin12t:87_10": "yojanā kātabbā. Tenāti dassanānussaraṇakāraṇena. Assāti devatāya. Saṃvijjati pitā",
  "tika-vin12t:87_11": "assāti sapitiko, putto. (Tāvāti ativiya, paṭisañcikkhantiyāti sambandho) “mariyādaṃ",
  "tika-vin12t:87_12": "bandhissatī”ti vatvā tassa atthaṃ dassento āha “sikkhāpadaṃ paññapessatī”ti. Iti",
  "tika-vin12t:87_13": "paṭisañcikkhantiyā assā devatāya etadahosīti yojanā.",
  "tika-vin12t:88_0": "Yoti yo koci jano. Veti ekantena. Uppatitanti uppajjanavasena attano upari patitaṃ.",
  "tika-vin12t:88_1": "Bhantanti bhamantaṃ dhāvantaṃ, vārayeti nivāreyya niggaṇheyyāti attho. Tanti janaṃ.",
  "tika-vin12t:88_2": "Ayaṃ panettha yojanā – sārathi bhantaṃ rathaṃ vāraye iva, tathā yo ve uppatitaṃ kodhaṃ",
  "tika-vin12t:88_3": "vāraye, taṃ ahaṃ sārathiṃ iti brūmi. Itaro kodhanivārakato añño rājauparājādīnaṃ",
  "tika-vin12t:88_4": "sārathibhūto jano rasmiggāho rajjuggāho nāmāti.",
  "tika-vin12t:89_0": "Dutiyagāthāya vejjo visaṭaṃ vitthataṃ sappavisaṃ sappassa āsīvisassa visaṃ garaḷaṃ",
  "tika-vin12t:89_1": "osadhehi bhesajjena, mantena ca vineti iva, tathā yo bhikkhave uppatitaṃ kodhaṃ mettāya",
  "tika-vin12t:89_2": "vineti, so bhikkhu urago bhujago purāṇaṃ pure bhavaṃ jiṇṇaṃ purāṇattā jiṇṇaṃ tacaṃ",
  "tika-vin12t:89_3": "jahāti iva, tathā orapāraṃ apārasaṅkhātaṃ pañcorambhāgiyasaṃyojanaṃ jahātīti yojanā kātabbā.",
  "tika-vin12t:90_0": "Tatrāti dvīsu gāthāsu. Vatthu pana vinaye ārūḷhanti yojanā. Athāti pacchā. Yassa",
  "tika-vin12t:90_1": "devaputtassāti yena devaputtena. Pariggahoti paricchinditvā gahito. Soti devaputto.",
  "tika-vin12t:90_2": "Tatoti upagamanato. Yadā hoti, tadāti yojanā. Mahesakkhadevatāsūti mahāparivārāsu",
  "tika-vin12t:90_3": "devatāsu, mahātejāsu vā. Paṭikkamantīti apenti. Devatā yampi pañhaṃ pucchantīti yojanā.",
  "tika-vin12t:90_4": "Tatthevāti attano vasanaṭṭhāneyeva. Upaṭṭhānanti upaṭṭhānatthāya, sampadānatthe cetaṃ",
  "tika-vin12t:90_5": "upayogavacanaṃ. Atha vā upagantvā tiṭṭhati etthāti upaṭṭhānaṃ, bhagavato samīpaṭṭhānaṃ,",
  "tika-vin12t:90_6": "taṃ āgantvāti attho. Nanti taṃ, ayameva vā pāṭho.",
  "tika-vin12t:91_0": "90. “Bhavantī”ti iminā virūḷhe mūle nīlabhāvaṃ āpajjitvā vaḍḍhamānake taruṇarukkhagacchādike",
  "tika-vin12t:91_1": "dasseti. “Ahuvatthu”nti iminā pana vaḍḍhitvā ṭhite mahantarukkhagacchādike dasseti.",
  "tika-vin12t:91_2": "“Ahuvatthu”nti ca hiyyattanisaṅkhātāya tthuṃ-vibhattiyā hū-dhātussa ūkārassa uvādeso",
  "tika-vin12t:91_3": "hoti. Potthakesu pana “ahuvatī”ti pāṭho dissati, so apāṭhoti daṭṭhabbo. “Jāyantī”ti",
  "tika-vin12t:91_4": "iminā bhū-dhātussa sattatthabhāvaṃ dasseti, “vaḍḍhantī”ti iminā vaḍḍhanatthabhāvaṃ.",
  "tika-vin12t:91_5": "Etanti “bhūtagāmo”ti nāmaṃ. Pīyate yathākāmaṃ paribhuñjīyate, pātabbaṃ paribhuñjitabbanti",
  "tika-vin12t:91_6": "vā pātabyaṃ, pāsaddo yathākāmaparibhuñjanattho. Tenāha – “chedanabhedanādīhi yathāruci",
  "tika-vin12t:91_7": "paribhuñjitabbatāti attho”ti.",
  "tika-vin12t:92_0": "91. “Idānī”ti padaṃ “āhā”ti pade kālasattamī. Yasminti bīje. Tanti bījaṃ. Pañca bījajātānīti",
  "tika-vin12t:92_1": "ettha jātasaddassa tabbhāvatthataṃ sandhāya aṭṭhakathāsu evaṃ vuttaṃ. Tabbhāvatthassa",
  "tika-vin12t:92_2": "“mūle jāyantī”ti imāya pāḷiyā asaṃsandanataṃ sandhāya vuttaṃ saṅgahakārena “na samentī”ti.",
  "tika-vin12t:92_3": "Aṭṭhakathācariyānaṃ matena sati jātasaddassa tabbhāvatthabhāve “mūle jāyantī”tiādīsu",
  "tika-vin12t:92_4": "mūle mūlāni jāyantīti doso bhaveyyāti manasi katvā āha “na hī”tiādi. Hīti saccaṃ,",
  "tika-vin12t:92_5": "yasmā vā. Tānīti rukkhādīni. Tassāti “bhūtagāmo nāma pañca bījajātānī”ti padassa.",
  "tika-vin12t:92_6": "Etanti “bījajātānī”ti nāmaṃ. Bījesu jātāni bījajātānīti vutte “mūle jāyantī”tiādinā",
  "tika-vin12t:92_7": "sameti. Etenāti “bījato”tiādinā saṅgahoti sambandho.",
  "tika-vin12t:93_0": "“Yehī”ti padaṃ “jātattā”ti pade apādānaṃ, hetu vā “vuttānī”ti pade karaṇaṃ, kattā",
  "tika-vin12t:93_1": "vā. Tesanti bījānaṃ. Rukkhādīnaṃ viruhanaṃ janetīti bījaṃ. “Bījato”tiādinā kāriyopacārena",
  "tika-vin12t:93_2": "kāraṇassa dassitattā kāraṇūpacāraṃ padīpeti. Aññānipi yāni vā pana gacchavallirukkhādīni",
  "tika-vin12t:93_3": "atthi saṃvijjanti, tāni gacchavallirukkhādīni jāyanti sañjāyantīti yojanā. Tānīti",
  "tika-vin12t:93_4": "gacchavallirukkhādīni. Tañca mūlaṃ, pāḷiyaṃ vuttahaliddādi ca atthi, sabbampi etaṃ",
  "tika-vin12t:93_5": "mūlabījaṃ nāmāti sambandho. Etthāti bījesu, khandhabījesu vā.",
  "tika-vin12t:94_0": "92. Saññāvasenāti “bīja”nti saññāvasena. “Tatthā”ti padaṃ “veditabbo”ti pade ādhāro.",
  "tika-vin12t:94_1": "“Yathā”tiādinā kāraṇopacārena kāriyassa vuttattā phalūpacāraṃ dasseti. Yaṃ bījaṃ",
  "tika-vin12t:94_2": "vuttaṃ, taṃ dukkaṭavatthūti yojanā. Yadetaṃ ādipadanti yojetabbaṃ. Tenāti ādipadena.",
  "tika-vin12t:94_3": "Ravīyati bhagavatā kathīyatīti rutaṃ, pāḷi, tassa anurūpaṃ yathārutaṃ, pāḷianatikkantanti attho.",
  "tika-vin12t:95_0": "Etthāti “bīje bījasaññī”tiādipade, imasmiṃ sikkhāpade vā. Udake ṭhāti pavattatīti",
  "tika-vin12t:95_1": "udakaṭṭho, evaṃ thalaṭṭhopi. Tatthāti udakaṭṭhathalaṭṭhesu. Sāsapassa mattaṃ pamāṇaṃ",
  "tika-vin12t:95_2": "assa sevālassāti sāsapamattiko. Tilassa bījapamāṇaṃ assa sevālassāti tilabījako.",
  "tika-vin12t:95_3": "Pamāṇatthe ko. Ādisaddena saṅkhapaṇakādayo sevāle saṅgaṇhāti. Tattha tilabījapamāṇo",
  "tika-vin12t:95_4": "jalasaṇṭhito nīlādivaṇṇayutto sevālo tilabījaṃ nāma, sapatto appakaṇḍo ukkhalipidhānādipamāṇo",
  "tika-vin12t:95_5": "samūlo eko sevālaviseso saṅkho nāma, bhamarasaṇṭhāno nīlavaṇṇo eko sevālaviseso paṇako",
  "tika-vin12t:95_6": "nāma. Udakaṃ sevatīti sevālo. Tatthāti sevālesu. Yoti sevālo. Patiṭṭhitaṃ sevālanti",
  "tika-vin12t:95_7": "sambandho. Yattha katthacīti mūle vā naḷe vā patte vā. Uddharitvāti uppāṭetvā. “Hatthehī”ti",
  "tika-vin12t:95_8": "padaṃ “viyūhitvā”ti pade karaṇaṃ. Hīti saccaṃ, yasmā vā. Tassāti sevālassa. Ettāvatāti",
  "tika-vin12t:95_9": "ito cito ca viyūhanamattena. Yo sevālo nikkhamati, taṃ sevālanti yojanā. Parissāvanantarenāti",
  "tika-vin12t:95_10": "parissāvanachiddena. Uppalāni asmiṃ gaccheti uppalinī. Padumāni asmiṃ gaccheti paduminī,",
  "tika-vin12t:95_11": "ino, itthiliṅgajotako ī. Tatthevāti udakeyeva. Tānīti vallītiṇāni. Hīti saccaṃ, yasmā",
  "tika-vin12t:95_12": "vā. Anantakoti sāsapamattiko sevālo. So hi natthi attato anto lāmako sevālo etassāti",
  "tika-vin12t:95_13": "katvā “anantako”ti vuccati. Attanāyeva hi sukhumo, tato sukhumo sevālo natthīti adhippāyo.",
  "tika-vin12t:95_14": "Tatthāti dukkaṭavatthubhāve. Tampīti “sampuṇṇabhūtagāmaṃ na hotī”ti vacanampi. Pisaddo",
  "tika-vin12t:95_15": "mahāpaccariādiaṭṭhakathācariyānaṃ vacanāpekkho. Hīti saccaṃ, yasmā vā. Na āgato,",
  "tika-vin12t:95_16": "tasmā na sametīti yojanā. Athāti tasmiṃ anāgate. Etanti anantakasevālādiṃ. Gacchissatīti",
  "tika-vin12t:95_17": "vadeyyāti sambandho. Tampīti “gacchissatī”ti vacanampi. Pisaddo purimaṭṭhakathācariyānaṃ vacanāpekkho.",
  "tika-vin12t:96_0": "Abhūtagāmamūlattā tādisassa bījagāmassāti ettha bījagāmo tividho hoti – yo sayaṃ",
  "tika-vin12t:96_1": "bhūtagāmato hutvā aññampi bhūtagāmaṃ janeti, ambaṭṭhiādiko. Yo pana sayaṃ bhūtagāmato",
  "tika-vin12t:96_2": "hutvā aññaṃ pana bhūtagāmaṃ na janeti, tālanāḷikerādikhāṇu. Yo pana sayampi bhūtagāmato",
  "tika-vin12t:96_3": "ahutvā aññampi bhūtagāmaṃ na janeti. Pānīyaghaṭādīnaṃ bahi sevāloti. Bhūtagāmo pana",
  "tika-vin12t:96_4": "catubbidho hoti – yo sayaṃ bījagāmato hutvā aññampi bījagāmaṃ janeti, etarahi ambarukkhādiko.",
  "tika-vin12t:96_5": "Yo pana sayaṃ bījagāmato ahutvāva aññaṃ bījagāmaṃ janeti, ādikappakāle ambarukkhādiko.",
  "tika-vin12t:96_6": "Yo pana sayaṃ bījagāmato hutvā aññaṃ pana bījagāmaṃ na janeti, nīlavaṇṇo phalitakadalīrukkhādiko.",
  "tika-vin12t:96_7": "Yo pana sayampi bījagāmato ahutvā aññampi bījagāmaṃ na janeti, idha vutto anantakasevālādikoti.",
  "tika-vin12t:96_8": "Tattha catutthaṃ bhūtagāmaṃ sandhāya vuttaṃ “abhūtagāmamūlakattā tādisassa bījassā”ti.",
  "tika-vin12t:96_9": "Ayaṃ pana tatiyabījagāmassa ca catutthabhūtagāmassa ca viseso – tatiyabījagāme mūlapaṇṇāni",
  "tika-vin12t:96_10": "na paññāyanti, catutthabhūtagāme tāni paññāyantīti. Mūlapaṇṇānaṃ apaññāyanattā bījagāmoti",
  "tika-vin12t:96_11": "vutto, tesaṃ paññāyanattā bhūtagāmoti vutto. Itarathā hi virodho bhaveyyāti. Attano",
  "tika-vin12t:96_12": "vāde pācittiyabhāvato garukaṃ, mahāpaccariādīnaṃ vāde dukkaṭamattabhāvato lahukaṃ. Etanti ṭhānaṃ.",
  "tika-vin12t:97_0": "Evaṃ udakaṭṭhaṃ dassetvā thalaṭṭhaṃ dassento āha “thalaṭṭhe”tiādi. Thalaṭṭhe vinicchayo",
  "tika-vin12t:97_1": "evaṃ veditabboti yojanā. Tatthāti haritakhāṇūsu. Uddhaṃ vaḍḍhatīti navasākhāniggamanena",
  "tika-vin12t:97_2": "chinnato upari vaḍḍhati. Soti khāṇu. Phalitāya kadaliyā khāṇu bījagāmena saṅgahitoti",
  "tika-vin12t:97_3": "yojanā. Phalaṃ sañjātaṃ etissāti phalitā. Tathāti “bhūtagāmeneva saṅgahitā”ti padāni",
  "tika-vin12t:97_4": "ākaḍḍhati. Yadāti yasmiṃ kāle. Ratanappamāṇāpīti hatthappamāṇāpi. Athāti apādānattho,",
  "tika-vin12t:97_5": "tato rāsikaraṇato aññanti attho. Bhūmiyaṃ nikhaṇantīti sambandho. “Mūlesu ceva paṇṇesu",
  "tika-vin12t:97_6": "cā”ti ettha casaddo samuccayatthova, na vikappatthoti āha “mūlamattesu panā”tiādi.",
  "tika-vin12t:98_0": "Bījānīti mūlādibījāni. Ṭhapitāni hontīti sambandho. “Uparī”ti padena heṭṭhā mūlāni",
  "tika-vin12t:98_1": "cāti atthaṃ nayena ñāpeti. Na aṅkure niggatamatteyeva, atha kho harite nīlapaṇṇavaṇṇe",
  "tika-vin12t:98_2": "jāteyeva bhūtagāmasaṅgaho kātabboti āha “harite”tiādi. Tālaṭṭhīnaṃ mūlanti sambandho.",
  "tika-vin12t:98_3": "Dantasūci viyāti hatthidantasūci viya. Yathā asampuṇṇabhūtagāmo tatiyo koṭṭhāso na",
  "tika-vin12t:98_4": "āgato, na evaṃ amūlakabhūtagāmo. So pana āgatoyevāti āha “amūlakabhūtagāme”ti. Amūlikalatā",
  "tika-vin12t:98_5": "viya amūlakabhūtagāme saṅgahaṃ gacchatīti attho.",
  "tika-vin12t:99_0": "Vandākāti rukkhādanī. Sā hi sayaṃ rukkhaṃ nissāya jāyantīpi attano nissayānaṃ rukkhānaṃ",
  "tika-vin12t:99_1": "adanattā bhakkhanattā vadīyati thutīyatīti “vandākā”ti vuccati. Aññā vāti vandākāya",
  "tika-vin12t:99_2": "aññā vā. Tanti vandākādiṃ. Tatoti rukkhato. Vananti khuddako gaccho. Pagumboti mahāgaccho.",
  "tika-vin12t:99_3": "Daṇḍakoti rukkho daṇḍayogato. Tassāpīti amūlikalatāyapi. Ayameva vinicchayoti vandākādikassa",
  "tika-vin12t:99_4": "vinicchayo viya ayaṃ vinicchayo daṭṭhabboti yojanā. “Dve tīṇi pattānī”ti vuttattā",
  "tika-vin12t:99_5": "ekapatto sañjāyantopi aggabījasaṅgahaṃ gacchatīti attho. “Anupasampannenā”ti padaṃ",
  "tika-vin12t:99_6": "“littassā”ti pade kattā. Nidāghasamayeti gimhakāle. Abbohārikoti āpattiyā aṅganti",
  "tika-vin12t:99_7": "na voharitabbo. Voharituṃ na arahatīti attho. Etanti abbohārikataṃ, “sace…pe… pamajjitabbā”ti vacanaṃ vā.",
  "tika-vin12t:100_0": "Ahiṃ sappaṃ chādetīti ahicchattaṃ, taṃyeva ahicchattakaṃ. Yathākathañci hi byuppatti,",
  "tika-vin12t:100_1": "ruḷhiyā atthavinicchayo. Tasmāti tato vikopanato. Tatthāti ahicchattake. Heṭṭhā “udakapappaṭako”ti",
  "tika-vin12t:100_2": "vatvā idha “rukkhapappaṭikāyapī”ti vuttattā pappaṭakasaddo dviliṅgoti daṭṭhabbo.",
  "tika-vin12t:100_3": "Tanti pappaṭikaṃ. Ṭhitaṃ niyyāsanti sambandho. Evaṃ “lagga”nti etthāpi. Hatthakukkuccenāti",
  "tika-vin12t:100_4": "hatthalolena. “Chindantassāpī”ti pade hetu.",
  "tika-vin12t:101": "Vāsatthikenāti vāsaṃ icchantena. “Ocināpetabbā”ti pade kattā. Uppāṭentehīti uddharantehi. Tesanti sāmaṇerānaṃ. Sākhaṃ gahitanti sambandho. Ṭhapitassa siṅgīverassāti yojanā.",
  "tika-vin12t:102_0": "Chijjanakanti chijjanayuttaṃ, chijjanārahanti attho. “Caṅkamitaṭṭhānaṃ dassessāmī”ti",
  "tika-vin12t:102_1": "iminā vattasīsena caṅkamanaṃ vaṭṭatīti dasseti. “Bhijjatī”ti iminā abhijjamāne gaṇṭhipi",
  "tika-vin12t:102_2": "kātabboti dasseti. Dārumakkaṭakanti makkaṭassa hattho makkaṭo upacārena, makkaṭo",
  "tika-vin12t:102_3": "viyāti makkaṭako, sadisatthe ko. Dārusaṅkhāto makkaṭako dārumakkaṭako. Taṃ ākoṭentīti",
  "tika-vin12t:102_4": "sambandho. Aniyāmitattāti imanti aniyāmitattā vacanassa. Idaṃ mahāsāmaññaṃ, visesasāmaññampi",
  "tika-vin12t:102_5": "vaṭṭatīti āha “nāmaṃ gahetvāpī”tiādi. Sabbanti sabbaṃ vacanaṃ.",
  "tika-vin12t:103_0": "“Imaṃ jānātiādīsū”ti padaṃ “evamattho daṭṭhabbo”ti pade ādhāro. Imaṃ mūlabhesajjaṃ",
  "tika-vin12t:103_1": "jānāti imaṃ mūlabhesajjaṃ yojituṃ jānāti yojanā. Ettāvatāti “imaṃ jānā”tiādivacanamattena.",
  "tika-vin12t:103_2": "Kappiyanti samaṇavohārena, vohārassa vā yuttaṃ anurūpaṃ. Etthāti “kappiyaṃ kātabba”nti",
  "tika-vin12t:103_3": "vacane. Nibbaṭṭabījamevāti phalato nibbaṭṭetvā visuṃ kataṃ bījaṃ eva. Tatthāti sutte.",
  "tika-vin12t:103_4": "Karontena bhikkhunā kātabbanti yojanā. “Kappiyanti vatvāvā”ti iminā paṭhamaṃ katvā",
  "tika-vin12t:103_5": "aggisatthanakhāni uddharitvā pacchā vattuṃ na vaṭṭatīti dasseti. Lohamayasatthassāti",
  "tika-vin12t:103_6": "ayatambādilohamayassa satthassa. Tehīti manussādīnaṃ nakhehi. Tehīti assādīnaṃ khurehi.",
  "tika-vin12t:103_7": "Tehīti hatthinakhehi. Yehīti nakhehi. Tatthajātakehipīti tasmiṃ satthe jātakehipi,",
  "tika-vin12t:103_8": "nakhehīti sambandho.",
  "tika-vin12t:104_0": "Tatthāti purimavacanāpekkhaṃ. “Kappiyaṃ karontenā”tiādivacanamapekkhati. “Ucchuṃ",
  "tika-vin12t:104_1": "kappiyaṃ karissāmī”ti ucchumeva vijjhati, pageva. “Dāruṃ kappiyaṃ karissāmī”ti ucchuṃ",
  "tika-vin12t:104_2": "vijjhati, “dāruṃ kappiyaṃ karissāmī”ti dārumeva vā vijjhati, vaṭṭati ekābaddhattāti",
  "tika-vin12t:104_3": "vadanti. Tanti rajjuṃ vā valliṃ vā. Sabbaṃ khaṇḍanti sambandho. Tatthāti maricapakkesu.",
  "tika-vin12t:104_4": "Kaṭāhanti ekāya bhājanavikatiyā nāmametaṃ. Idha pana bījānaṃ bhājanabhāvena taṃsadisattā",
  "tika-vin12t:104_5": "phalapheggupi “kaṭāha”nti vuccati. Ekābaddhanti kaṭāhena ekato ābaddhaṃ.",
  "tika-vin12t:105_0": "Tānīti tiṇāni. Tenāti rukkhapavaṭṭanādinā. Tatrāti tasmiṃ ṭhapanapātanaṭṭhāne. “Manussaviggahapārājikavaṇṇanāya”nti",
  "tika-vin12t:105_1": "padaṃ “vutta”nti pade sāmaññādhāro. Bhikkhu ajjhotthaṭo hotīti sambandho. Opāteti",
  "tika-vin12t:105_2": "āvāṭe. So hi avapatanaṭṭhānattā “opāto”ti vuccati. Rukkhanti ajjhotthaṭarukkhaṃ.",
  "tika-vin12t:105_3": "Bhūminti opātathirabhūmiṃ. Jīvitahetūti nimittatthe paccattavacanaṃ, jīvitakāraṇāti",
  "tika-vin12t:105_4": "attho. “Bhikkhunā”ti padaṃ “nikkhāmetu”nti pade bhāvakattā, kāritakattā vā. “Ajjhotthaṭabhikkhu”nti",
  "tika-vin12t:105_5": "vā “opātabhikkhu”nti vā kāritakammaṃ ajjhāharitabbaṃ. Tatthāti anāpattibhāve, anāpattibhāvassa",
  "tika-vin12t:105_6": "vā. Etassāti suttassa. Paro pana kāruññena karotīti sambandho. Etampīti kāruññampi.",
  "tika-vin12t:105_7": "Hīti saccaṃ, yasmā vāti. Paṭhamaṃ.",
  "tika-vin12t:106": "2. Aññavādakasikkhāpadaṃ",
  "tika-vin12t:107_0": "94. Dutiye anācāranti acaritabbaṃ kāyavacīdvāravītikkamaṃ. Sabbanāmassa aniyamatthattā",
  "tika-vin12t:107_1": "idha vacananti āha “aññena vacanena aññaṃ vacana”nti. Soti bhikkhu, vadatīti sambandho.",
  "tika-vin12t:107_2": "Koti ko puggalo. Kinti kiṃ āpattiṃ. Kisminti kismiṃ vatthusmiṃ. Kinti kiṃ kammaṃ.",
  "tika-vin12t:107_3": "Kanti kaṃ puggalaṃ. Kinti kiṃ vacanaṃ.",
  "tika-vin12t:108_0": "Etthāti “ko āpanno”tiādipāḷiyaṃ. “Bhikkhūhī”ti padaṃ “vutto”ti pade kattā. Asāruppanti",
  "tika-vin12t:108_1": "bhikkhūnaṃ asāruppaṃ. Esoti eso attho, vibhavoti attho. Etanti vatthu. Bhaṇanto vā",
  "tika-vin12t:108_2": "hutvā aññenaññaṃ paṭicaratīti sambandho. Etthāti paṭicchannāsane. Sotanti sotadvāraṃ.",
  "tika-vin12t:108_3": "Cakkhunti cakkhudvāraṃ.",
  "tika-vin12t:109_0": "98. Aññanti pucchitatthato aññaṃ apucchitamatthaṃ. Bhāvappadhānoyaṃ kattuniddesoti",
  "tika-vin12t:109_1": "āha “aññenaññaṃ paṭicaraṇassetaṃ nāma”nti. Tuṇhībhāvassāti abhāsanassa. Ātyūpasaggo",
  "tika-vin12t:109_2": "luttaniddiṭṭhoti āha “āropetū”ti. Evaṃ “aropite”ti etthapi. Tenāha “anāropite”ti.",
  "tika-vin12t:110": "101. Tanti aññavādakavihesakaropanakammaṃ. Assāti bhaveyya, hoti vā.",
  "tika-vin12t:111": "102. Kinti kiṃ vacanaṃ. Yenāti yena byādhinā kathetuṃ na sakkoti, tādiso byādhi mukhe hotīti yojanā. Tappaccayāti tato kathitakāraṇāti. Dutiyaṃ.",
  "tika-vin12t:112": "3. Ujjhāpanakasikkhāpadaṃ",
  "tika-vin12t:113_0": "103. Tatiye bhikkhū ujjhāpentīti ettha “bhikkhū”ti kāritakammattā karaṇatthe upayogavacananti",
  "tika-vin12t:113_1": "āha “tehi bhikkhūhī”ti. Okāraviparīto ukāroti ca jhesaddo ñāṇatthoti ca dassento",
  "tika-vin12t:113_2": "āha “avajānāpentī”ti. “Taṃ āyasmanta”nti padaṃ “avajānāpentī”ti pade dhātukammaṃ.",
  "tika-vin12t:113_3": "Anekatthattā dhātūnaṃ jhesaddo olokanattho ca cintanattho ca hoti, tenāha “olokāpentī”tiādi.",
  "tika-vin12t:113_4": "Etthāti “bhikkhū ujjhāpentī”ti pade. Chandāyāti chandatthaṃ. Yesaṃ senāsanāni ca",
  "tika-vin12t:113_5": "paññapeti, bhattāni ca uddisati, tesaṃ attani pematthanti attho. Aṭṭhakathāyaṃ pana",
  "tika-vin12t:113_6": "“chandāyāti chandenā”ti vuttaṃ. Iminā liṅgavipallāsanayo vutto. Paresaṃ attano pemenāti",
  "tika-vin12t:113_7": "attho. Pakkhapātenāti attano pakkhe pātāpanena.",
  "tika-vin12t:114": "105. Ujjhāpenti anenāti ujjhāpanakaṃ. Khiyyanti anenāti khiyyanakanti dassento āha “yena vacanenā”tiādi.",
  "tika-vin12t:115_0": "106. Upasampannaṃ saṅghena sammataṃ maṅkukattukāmoti sambandhaṃ dassento āha “upasampannaṃ",
  "tika-vin12t:115_1": "saṅghena sammata”ntiādi. Sambajjhanaṃ sambandho, kātabboti yojanā. Upasampannassa",
  "tika-vin12t:115_2": "saṅghena sammatassa avaṇṇaṃ kattukāmo ayasaṃ kattukāmoti vibhattivipariṇāmena sambandhaṃ",
  "tika-vin12t:115_3": "dassento āha “vibhattivipariṇāmo kātabbo”ti. “Vasenā”ti padaṃ vibhattivipariṇāmo",
  "tika-vin12t:115_4": "kātabbo”ti pade visesanaṃ. Yasmā viseso natthi, tasmā katanti yojanā. Tanti “khiyyanaka”nti",
  "tika-vin12t:115_5": "padaṃ. So ca bhikkhūti ujjhāpanako ca khiyyanako ca so ca bhikkhu. Athāti tasmā ujjhāpanakakhiyyanakakarattā.",
  "tika-vin12t:115_6": "Assāti bhikkhuno. Assāti bhaveyya.",
  "tika-vin12t:116_0": "“Upasampanna”nti padaṃ “ujjhāpetī”ti pade dhātukammaṃ “anupasampanna”nti padaṃ kāritakammaṃ,",
  "tika-vin12t:116_1": "“anupasampanna”nti padaṃ “ujjhāpetī”ti kāritakiriyaṃ apekkhitvā kammaṃ hoti. “Khiyyatī”ti",
  "tika-vin12t:116_2": "suddhakiriyāya apekkhāya vibhattivipallāso hotīti āha “tassa vā”tiādi. Tassāti anupasampannassa",
  "tika-vin12t:116_3": "santiketi sambandho. Tanti saṅghena sammataṃ upasampannaṃ. “Saṅghena asammata”nti",
  "tika-vin12t:116_4": "ettha na apalokanakammena asammataṃ, kammavācāya pana asammatanti āha “kammavācāyā”tiādi.",
  "tika-vin12t:116_5": "Dve tayo hutvā kammavācāya sammanitumasakkuṇeyyattā asammatanti ca dassento āha “yatrā”tiādi.",
  "tika-vin12t:116_6": "Yatrāti yasmiṃ vihāre. “Anupasampannaṃ saṅghena sammata”nti ettha anupasampannassa",
  "tika-vin12t:116_7": "sammutiyo dātumasakkuṇeyyattā pubbavohāravasena sammatanti vuttanti dassento āha",
  "tika-vin12t:116_8": "“kiñcāpī”tiādi. Tanti anupasampannabhāve ṭhitaṃ. Byattassāti viyattassa. Saṅghena",
  "tika-vin12t:116_9": "vā katoti yojanāti. Tatiyaṃ.",
  "tika-vin12t:117": "4. Paṭhamasenāsanasikkhāpadaṃ",
  "tika-vin12t:118_0": "108. Catutthe himameva himanto, himante niyutto hemantiko, kāloti āha “hemantakāle”ti.",
  "tika-vin12t:118_1": "Otāpentā pakkamiṃsūti sambandho. Kālasaddassa sambandhisaddattā sambandhāpekkhoti",
  "tika-vin12t:118_2": "āha “yassa kassacī”ti. Himavassenāti himena ca vassena ca.",
  "tika-vin12t:119_0": "110. “Vassiko”ti na saṅketāti avassikasaṅketā. “Aṭṭha māse”ti sāmaññato vuttepi “avassikasaṅkete”ti",
  "tika-vin12t:119_1": "visesitattā hemantikagimhikamāsāyeva gahetabbāti āha “cattāro hemantike”tiādi. Yatthāti",
  "tika-vin12t:119_2": "yasmiṃ rukkhe. Na ūhadantīti sambandho. “Kākā vā”ti ettha vāsaddo sampiṇḍanattho.",
  "tika-vin12t:119_3": "Tenāha “aññe vā sakuntā”ti. Tasmāti yasmā anujānāti, tasmā. Yatthāti yasmiṃ rukkhe,",
  "tika-vin12t:119_4": "vissamitvā gacchantīti yojanā. Yasminti rukkhe, katvā vasantīti yojanā. Aṭṭha māse",
  "tika-vin12t:119_5": "evāti sambhavato āha “yesu janapadesū”tiādi. Tesupīti janapadesupi. Avassikasaṅkete",
  "tika-vin12t:119_6": "evāti sambhavato āha “yatthā”tiādi. Yatthāti yesu janapadesu. “Vigatavalāhakaṃ visuddhaṃ",
  "tika-vin12t:119_7": "nabhaṃ hotī”ti iminā sace avigatavalāhakaṃ avisuddhaṃ nabhaṃ hoti, nikkhipituṃ na",
  "tika-vin12t:119_8": "vaṭṭatīti dīpeti. “Evarūpe kāle”ti padaṃ “nikkhipituṃ vaṭṭatī”ti pade ādhāro.",
  "tika-vin12t:120_0": "Abbhokāsikenāpīti abbhokāsadhutaṅgayuttenāpi. Pisaddo rukkhamūlikassa apekkhako.",
  "tika-vin12t:120_1": "Vattaṃ vitthārento āha “tassa hī”tiādi. Tassāti abbhokāsikassa. Hisaddo vitthārajotako.",
  "tika-vin12t:120_2": "Tatthevāti puggalikamañcakeyeva. Saṅghikaṃ mañcanti sambandho. Vītamañcakoti vāyitamañcako.",
  "tika-vin12t:120_3": "Tasminti vītamañcake. Purāṇamañcako nassantopi anagghoti āha “purāṇamañcako gahetabbo”ti.",
  "tika-vin12t:120_4": "Cammena avanahitabboti onaddho, so eva onaddhako. Gahetvā ca pana paññapetvā nipajjituṃ",
  "tika-vin12t:120_5": "na vaṭṭatīti yojanā. Asamayeti vassikasaṅkhāte akāle. Catugguṇenāpīti catupaṭalenapi.",
  "tika-vin12t:120_6": "Vaṭṭanti valāhakā āvaṭṭanti asmiṃ samayeti vaṭṭulo, so eva vaṭṭaliko, sattāhaṃ vaṭṭaliko,",
  "tika-vin12t:120_7": "sattāho vā vaṭṭaliko sattāhavaṭṭaliko, so ādi yesaṃ tānīti sattāhavaṭṭalikādīni.",
  "tika-vin12t:120_8": "Ādisaddena sattāhato ūnādhikāni gahetabbāni. Kāyānugatikattāti kāyaṃ anugamakattā",
  "tika-vin12t:120_9": "kāyasadisattāti attho.",
  "tika-vin12t:121_0": "Paṇṇakuṭīsūti paṇṇena chāditakuṭīsu. Sabhāgabhikkhūnanti attanā sabhāgabhikkhūnaṃ,",
  "tika-vin12t:121_1": "santikanti sambandho. Anovassake ṭhāneti yojanā. Laggetvāti lambetvā, ayameva vā",
  "tika-vin12t:121_2": "pāṭho. “Sammajjani”nti padaṃ “gahetvā”ti pade avuttakammaṃ, “ṭhapetabbā”ti pade vuttakammaṃ.",
  "tika-vin12t:121_3": "Dhovitvāti sammajjaniṃ suddhaṃ katvā. Uposathāgārādīsūtiādisaddena pariveṇādīni gahetabbāni.",
  "tika-vin12t:122_0": "Yo pana bhikkhu gantukāmo hoti, tenāti yojanā. Tatthāti sālāyaṃ. Yattha katthacīti",
  "tika-vin12t:122_1": "yasmiṃ kismiñci ṭhāne. Pākatikaṭṭhāneti pakatiyā gahitaṭṭhāne. Tatra tatrevāti tesu",
  "tika-vin12t:122_2": "tesu cetiyaṅgaṇādīsuyeva. Asanasālanti asanti bhakkhanti assaṃ sālāyanti asanā, asanā",
  "tika-vin12t:122_3": "ca sā sālā ceti asanasālā, bhojanasālāti attho. Tatrāti tassa sammajjantassa, tasmiṃ",
  "tika-vin12t:122_4": "“vattaṃ jānitabba”nti pāṭhe vā. Majjhatoti pavittato, suddhaṭṭhānatoti attho. Pādaṭṭhānābhimukhāti",
  "tika-vin12t:122_5": "sammajjantassa pādaṭṭhānaṃ abhimukhā. Vālikā haritabbāti paṃsu ca vālikā ca apanetabbā.",
  "tika-vin12t:122_6": "Sammuñcanīsalākāya paraṃ pelletabbāti adhippāyo. Bahīti sammajjitabbatalato bahi.",
  "tika-vin12t:123_0": "111. Masārakotīti ettha itisaddo nāmapariyāyo, masārako nāmāti attho. Evaṃ bundikābaddhotītiādīsupi.",
  "tika-vin12t:123_1": "Pāde masitvā vijjhitvā tattha aṭaniyo pavesetabbā etthāti masārako. Bundo eva bundiko,",
  "tika-vin12t:123_2": "pādo, tasmiṃ ābaddhā bandhitā aṭanī yassāti bundikābaddho. Kuḷīrassa pādo viya pādo",
  "tika-vin12t:123_3": "yassāti kuḷīrapādako, yathā kuḷīro vaṅkapādo hoti, evaṃ vaṅkapādoti vuttaṃ hoti.",
  "tika-vin12t:123_4": "Āhacca aṅge vijjhitvā tattha pavesito pādo yassāti āhaccapādako. Āṇinti aggakhilaṃ.",
  "tika-vin12t:123_5": "Mañcati puggalaṃ dhāretīti mañco. Pīṭhati visamadukkhaṃ hiṃsatīti pīṭhaṃ. Paṇavoti",
  "tika-vin12t:123_6": "eko tūriyaviseso, tassa saṇṭhānaṃ katvāti attho. Tañhi etarahi buddhapaṭimassa pallaṅkasaṇṭhānaṃ",
  "tika-vin12t:123_7": "hoti. Tanti kocchaṃ. Karonti kirāti sambandho. Etthāti senāsanaparibhoge. Hīti saccaṃ.",
  "tika-vin12t:123_8": "Tanti kocchaṃ mahagghaṃ hoti, mahagghattā bhaddapīṭhantipi vuccati. Yenāti yena bhikkhunā.",
  "tika-vin12t:123_9": "“Thāmamajjhimassā”ti padena pamāṇamajjhimaṃ nivatteti.",
  "tika-vin12t:124_0": "Etthāti “anāpucchaṃ vā gaccheyyā”ti pade. Thero āṇāpetīti yojanā. Āṇāpetīti ca āṇa-dhātuyā",
  "tika-vin12t:124_1": "eva pesanasaṅkhātassa hetvatthassa vācakattā ṇāpesaddo svatthova. Soti daharo. Tathāti",
  "tika-vin12t:124_2": "yathā therena vutto, tathā katvāti attho. Tatthāti divāṭṭhāne, mañcapīṭhe vā. Tatoti",
  "tika-vin12t:124_3": "ṭhapanakālato. Paribundheti hiṃ setīti palibodho, parisaddo upasaggo, so vikāravasena",
  "tika-vin12t:124_4": "aññathā jāto. So palibodho aññattha āvāsādiko, idha pana santharāpitamañcādiko. Sāyanti",
  "tika-vin12t:124_5": "sāyanhe, bhummatthe cetaṃ upayogavacanaṃ. Thero bhaṇatīti sambandho. Tatthāti mañcapīṭhe.",
  "tika-vin12t:124_6": "“Bālo hotī”ti vatvā tassa atthaṃ dassento āha “anuggahitavatto”ti. Anuggahitaṃ vattaṃ",
  "tika-vin12t:124_7": "yenāti anuggahitavatto, thero. Tajjetīti ubbejeti. Tasminti dahare. Assāti therassa.",
  "tika-vin12t:125_0": "Āṇattikkhaṇeyevāti therassa pesanakkhaṇeyeva. Daharo vadatīti yojanā. “Thero”ti padaṃ",
  "tika-vin12t:125_1": "“vatvā gacchatī”ti padadvaye kattā, “kāretabbo”ti pade kammaṃ. Nanti mañcapīṭhaṃ,",
  "tika-vin12t:125_2": "“paññapetvā”tipadamapekkhiya evaṃ vuttaṃ. Nanti daharaṃ vā. “Vatvā”ti padamapekkhiya",
  "tika-vin12t:125_3": "evaṃ vuttaṃ. Tatthevāti mañcapīṭheyeva. Assāti therassa. Tatthāti divāṭṭhāne. Bhojanasālato",
  "tika-vin12t:125_4": "aññattha gacchantoti bhojanasālato nikkhamitvā mañcapīṭhapaññāpanaṭṭhānato aññaṃ",
  "tika-vin12t:125_5": "ṭhānaṃ gacchanto, theroti yojanā. Tatthevāti divāṭṭhāneyeva. Yatricchatīti yaṃ ṭhānaṃ",
  "tika-vin12t:125_6": "gantumicchatīti attho. Antarasannipāteti sakalaṃ ahorattaṃ asannipātetvā antare sannipāte satīti yojanā.",
  "tika-vin12t:126_0": "Tatthāti tasmiṃ ṭhāne. Āgantukā gaṇhantīti sambandho. Tatoti gaṇhanato. Tesanti āgantukānaṃ.",
  "tika-vin12t:126_1": "Yehīti āvāsiko vā hotu, āgantuko vā, yehi bhikkhūhi. Teti nisinnakabhikkhū. Uddhaṃ",
  "tika-vin12t:126_2": "pāḷipāṭhaṃ sāreti pavattetīti ussārako. Dhammakathāyaṃ sādhūti dhammakathiko. Tasminti",
  "tika-vin12t:126_3": "ussārake vā dhammakathike vā. Ahorattanti aho ca ratti ca ahorattaṃ, accantasaṃyogapadaṃ.",
  "tika-vin12t:126_4": "Itarasminti paṭhamaṃ nisinnabhikkhuto aññasmiṃ bhikkhumhīti yojanā. Antoupacāraṭṭheyevāti",
  "tika-vin12t:126_5": "leḍḍupātasaṅkhātassa upacārassa anto ṭhiteyeva, anādare cetaṃ bhummaṃ. Sabbatthāti",
  "tika-vin12t:126_6": "āpattivāraanāpattivāresu.",
  "tika-vin12t:127_0": "112. Cimilikaṃ vātiādīsu vinicchayo evaṃ veditabboti yojanā. Tanti cimilikattharaṇaṃ.",
  "tika-vin12t:127_1": "Uttari attharitabbanti uttarattharaṇanti dassento āha “uttarattharaṇaṃ nāmā”tiādi.",
  "tika-vin12t:127_2": "Bhūmiyanti sudhādiparikammena akatāyaṃ pakatibhūmiyaṃ. Cammakhaṇḍoti ettha cammaṃyeva",
  "tika-vin12t:127_3": "ante khaṇḍattā chinnattā cammakhaṇḍoti vuccati. Nanu sīhacammādīni na kappantīti",
  "tika-vin12t:127_4": "āha “aṭṭhakathāsu hī”tiādi. Hīti saccaṃ. Tasmāti yasmā na dissati, tasmā. Pariharaṇeyevāti",
  "tika-vin12t:127_5": "attano santakanti paricchinditvā, puggalikanti vā pariggahetvā taṃ taṃ ṭhānaṃ haraṇeyeva.",
  "tika-vin12t:127_6": "Pādo puñchīyati sodhīyati etāyāti pādapuñchanīti katvā rajjupilotikāyo pādapuñchanīti",
  "tika-vin12t:127_7": "vuccatīti āha “pādapuñchanī nāmā”tiādi. Mayasaddalopaṃ katvā phalakapīṭhanti vuttanti",
  "tika-vin12t:127_8": "āha “phalakapīṭhaṃ nāma phalakamayaṃ pīṭha”nti. Phalakañca pīṭhañca phalakapīṭhanti",
  "tika-vin12t:127_9": "vā dassetuṃ vuttaṃ “atha vā”ti. Etenāti “phalakapīṭha”nti padena. “Saṅgahita”nti",
  "tika-vin12t:127_10": "pade karaṇaṃ, kattā vā. Bījanipattakanti caturassabījanīyeva sakuṇapattasadisattā",
  "tika-vin12t:127_11": "bījanipattakaṃ, sadisatthe ko. “Ajjhokāse”ti padaṃ “pacitvā”ti pade ādhāro. Aggisālāyanti",
  "tika-vin12t:127_12": "agginā pacanasālāyaṃ. Pabbhāreti leṇasadise pabbhāre. Yatthāti yasmiṃ ṭhāne.",
  "tika-vin12t:128": "Yasminti puggale. “Attano puggalikamiva hotī”ti iminā anāpattīti dasseti.",
  "tika-vin12t:129_0": "113. Yo bhikkhu vā lajjī hoti, tathārūpaṃ bhikkhuṃ vā ti yojanā. “Lajjī hotī”ti vatvā",
  "tika-vin12t:129_1": "tassa atthaṃ dassento āha “attano palibodhaṃ viya maññatī”ti. Yoti āpucchako bhikkhu.",
  "tika-vin12t:129_2": "“Kenaci upaddutaṃ hotī”ti saṅkhepena vuttamatthaṃ vitthārento āha “sacepi hī”tiādi.",
  "tika-vin12t:129_3": "Hisaddo vitthārajotako. Vuḍḍhataro bhikkhu gaṇhātīti sambandho. Taṃ padesanti senāsanaṭṭhapitaṭṭhānaṃ.",
  "tika-vin12t:129_4": "Āpadāsūti vipattīsūti. Catutthaṃ.",
  "tika-vin12t:130": "5. Dutiyasenāsanasikkhāpadaṃ",
  "tika-vin12t:131_0": "116. Pañcame mañcakabhisīti mañce attharitabbo mañcako, soyeva bhisīti mañcakabhisi.",
  "tika-vin12t:131_1": "Evaṃ pīṭhakabhisipi. Pāvāro kojavoti dveyeva paccattharaṇanti vuttāti āha “pāvāro”tiādi.",
  "tika-vin12t:131_2": "Vuttanti aṭṭhakathāsu vuttaṃ. Dutiyātikkameti dutiyapādātikkame. Senāsanatoti sace",
  "tika-vin12t:131_3": "ekaṃ senāsanaṃ hoti, tato. Atha bahūni senāsanāni honti, sabbapacchimasenāsanato.",
  "tika-vin12t:131_4": "Eko leḍḍupāto senāsanassa upacāro hoti, eko parikkhepārahoti āha “dve leḍḍupātā”ti.",
  "tika-vin12t:132_0": "Sace bhikkhu, sāmaṇero, ārāmiko cāti tayo honti, bhikkhuṃ anāpucchitvā sāmaṇero vā",
  "tika-vin12t:132_1": "ārāmiko vā na āpucchitabbo. Atha sāmaṇero, ārāmiko cāti dve honti, sāmaṇeraṃ anāpucchitvā",
  "tika-vin12t:132_2": "ārāmikova na āpucchitabboti dassento āha “bhikkhumhi satī”tiādi. Tīsupi asantesu",
  "tika-vin12t:132_3": "āpucchitabbavidhiṃ dassetuṃ vuttaṃ “tasmimpi asatī”tiādi. Yenāti upāsakena, “kārito”ti",
  "tika-vin12t:132_4": "pade kattā. Tassāti vihārasāmikassa. Tasmimpi asati gantabbanti yojanā. Pāsāṇesūti",
  "tika-vin12t:132_5": "pāsāṇaphalakesu. Sace ussahatīti sace sakkoti. Ussahantena bhikkhunā ṭhapetabbanti",
  "tika-vin12t:132_6": "yojanā. Tepīti upāsakāpi, na sampaṭicchantīti sambandho. Tatthāti dārubhaṇḍādīsu.",
  "tika-vin12t:133_0": "Paricchedākārena veṇīyati dissatīti pariveṇaṃ. “Atha kho”ti padaṃ “veditabba”nti",
  "tika-vin12t:133_1": "pade arucilakkhaṇaṃ. “Āsanne”ti iminā upacārasaddassa upaṭṭhānatthaaññaropanatthe",
  "tika-vin12t:133_2": "nivatteti. Yasmā vammikarāsiyeva hoti, tasmāti yojanā. Upacinantīti upacikā, tāhi",
  "tika-vin12t:133_3": "nimittabhūtāhi palujjati nassatīti attho. Senāsananti vihāraṃ. Khāyitunti khādituṃ,",
  "tika-vin12t:133_4": "ayameva vā pāṭho. Tanti mañcapīṭhaṃ. Mañcapīṭhaṃ vihāre apaññapetvā vihārūpacāre",
  "tika-vin12t:133_5": "paññāpanassa visesaphalaṃ dassetuṃ āha “vihārūpacāre panā”tiādi. Vihārūpacāre paññapitanti sambandho.",
  "tika-vin12t:134_0": "118. “Gacchantenā”ti padaṃ “gantabba”nti pade kattā. Tathevāti yathā purimabhikkhu",
  "tika-vin12t:134_1": "karoti, tatheva. Vasantena bhikkhunā paṭisāmetabbanti yojanā. Rattiṭṭhānanti rattiṃ vasanaṭṭhānaṃ.",
  "tika-vin12t:135_0": "Yā dīghasālā vā yā paṇṇasālā vā upacikānaṃ uṭṭhānaṭṭhānaṃ hoti, tatoti yojanā. Tasminti",
  "tika-vin12t:135_1": "dīghasālādike. Hīti saccaṃ, yasmā vā, santiṭṭhantīti sambandho. Siluccayoti pabbato,",
  "tika-vin12t:135_2": "tasmiṃ leṇaṃ siluccayaleṇaṃ, pabbataguhāti attho. Upacikāsaṅkāti upacikānaṃ uṭṭhānaṭṭhānanti",
  "tika-vin12t:135_3": "āsaṅkā. Tatoti pāsāṇapiṭṭhiyaṃ vā pāsāṇathambhesu vā katasenāsanādito. Āgantuko yo",
  "tika-vin12t:135_4": "bhikkhu anuvattanto vasatīti sambandho. Soti āgantuko bhikkhu. Puna soti āgantuko",
  "tika-vin12t:135_5": "bhikkhuyeva. Tatoti gahetvā issariyena vasanato. Ubhopīti āvāsikopi āgantukopi dve",
  "tika-vin12t:135_6": "bhikkhū. Tesūti dvīsu tīsu. Pacchimassāti sabbapacchimassa. Ābhogenāti ābhogamattena",
  "tika-vin12t:135_7": "mutti natthi, āpucchitabbamevāti adhippāyo. Aññatoti aññāvāsato. Aññatrāti aññasmiṃ",
  "tika-vin12t:135_8": "āvāse. Tatthevāti ānītāvāseyeva. Tenāti vuḍḍhatarena, “sampaṭicchite”ti pade kattā.",
  "tika-vin12t:135_9": "Sampaṭicchiteti vuḍḍhatarena sampaṭicchitepi itarassa gantuṃ vaṭṭati āpucchitattāti",
  "tika-vin12t:135_10": "vadanti. Naṭṭhaṃ vāti naṭṭhe vā senāsane sati gīvā na hotīti yojanā. Aññassāti avissāsikapuggalassa.",
  "tika-vin12t:135_11": "Naṭṭhānīti naṭṭhesu mañcapīṭhesu santesu.",
  "tika-vin12t:136_0": "Vuḍḍhataro bhikkhu ca issariyo ca yakkho ca sīho ca vāḷamigo ca kaṇhasappo ca vuḍḍha…pe…",
  "tika-vin12t:136_1": "kaṇhasappā, te ādayo yesaṃ teti vuḍḍha…pe… kaṇhasappādayo, tesu. Ādisaddena petādayo",
  "tika-vin12t:136_2": "saṅgaṇhāti. Yatthāti yasmiṃ ṭhāne. Assāti bhikkhuno. “Palibuddho”ti padassa atthaṃ",
  "tika-vin12t:136_3": "dassetuṃ vuttaṃ “upadduto”ti. Pañcamaṃ.",
  "tika-vin12t:137": "6. Anupakhajjasikkhāpadaṃ",
  "tika-vin12t:138_0": "119. Chaṭṭhe rūmbhitvāti nivāretvā, āvaraṇaṃ katvāti attho. Vassaggenāti vassagaṇanāya.",
  "tika-vin12t:138_1": "Anupakhajjāti ettha khada hiṃsāyanti dhātupāṭhesu (saddanītidhātumālāyaṃ 15 dakārantadhātu)",
  "tika-vin12t:138_2": "vuttattā khadasaddo hiṃsattho hoti. Anusamīpaṃ upagantvā khadanaṃ hiṃ sanaṃ nāma",
  "tika-vin12t:138_3": "anusamīpaṃ pavisanamevāti dassento āha “anupavisitvā”ti.",
  "tika-vin12t:139_0": "120. “Jāna”nti ettha jānanākāraṃ dassetuṃ vuttaṃ “anuṭṭhāpanīyo aya”nti. Tenevāti",
  "tika-vin12t:139_1": "jānanahetunā eva. Assāti “jāna”ntipadassa. Hīti vitthārajotako. Saṅgho pana detīti",
  "tika-vin12t:139_2": "sambandho. Yassāti vuḍḍhādīsu aññatarassa. Etthāti vuḍḍhagilānādīsu. Gilānassapi",
  "tika-vin12t:139_3": "detīti yojanā. “Gilāno”ti padaṃ “na pīḷetabbo, anukampitabbo”tipadadvaye vuttakammaṃ.",
  "tika-vin12t:139_4": "“Kāmañcā”ti padassa anuggahatthajotakattā panasaddo garahatthajotako.",
  "tika-vin12t:140": "121. Mañcapīṭhānaṃ upacāro nāmāti sambandho. Yatoti yato kutoci ṭhānato. Yāva mañcapīṭhaṃ atthi, tāva upacāro nāmāti yojanā. Tasmiṃ upacāre ṭhitassa bhikkhuno upacāreti sambandho.",
  "tika-vin12t:141": "“Abhinisīdati vā abhinipajjati vā”ti ettha vāsaddassa aniyamavikappatthaṃ dassetuṃ vuttaṃ “abhinisīdanamattenā”tiādi.",
  "tika-vin12t:142_0": "122. Itoti vārato. Idhāti imasmiṃ pācittiyavāre. Yathā vutto, evanti sambandho. Sabbatthevāti",
  "tika-vin12t:142_1": "sabbesu eva vihārapariveṇesu. Assāti visabhāgapuggalassa. Idhāpīti imasmimpi sikkhāpade.",
  "tika-vin12t:142_2": "Tatthāti vissāsikapuggale.",
  "tika-vin12t:143": "123. Pāḷiyaṃ “āpadāsū”tipadaṃ “pavisatī”ti ajjhāhārapadena sambandhitabbanti āha “āpadāsūtiādī”ti. Chaṭṭhaṃ.",
  "tika-vin12t:144": "7. Nikkaḍḍhanasikkhāpadaṃ",
  "tika-vin12t:145_0": "126. Sattame ye pāsādā vā yāni vā catussālānīti yojanā. Catasso bhūmiyo etesanti",
  "tika-vin12t:145_1": "catubhūmakā. Evaṃ pañcabhūmakā. Koṭṭhakānīti dvārakoṭṭhakāni. “Pāsādā”tipadamapekkhiya",
  "tika-vin12t:145_2": "vuttaṃ “ye”tipadaṃ, “catussālānī”tipade apekkhite “yānī”ti liṅgavipallāso hoti. Senāsanesu",
  "tika-vin12t:145_3": "ekena payogena bahuke dvāre bhikkhuṃ atikkāmetīti sambandho. Nānāpayogehi nānādvāre",
  "tika-vin12t:145_4": "bhikkhuṃ atikkāmentassāti yojanā. “Dvāragaṇanāyā”tiiminā payogagaṇanāyātipi atthaṃ",
  "tika-vin12t:145_5": "ñāpeti atthato pākaṭattā. Anāmasitvāti achupitvā.",
  "tika-vin12t:146": "Ettakānīti etapamāṇāni. Tassāti nikkaḍḍhiyamānassa bhikkhussa. Gāḷhanti daḷhaṃ.",
  "tika-vin12t:147": "127. Idhāpīti imasmimpi sikkhāpade. Pisaddo purimasikkhāpadāpekkho. Sabbatthāti sabbesu sikkhāpadesu. Yatrāti yasmiṃ sikkhāpade.",
  "tika-vin12t:148_0": "128. Soti bhaṇḍanakārakakalahakārako bhikkhu. Hīti saccaṃ, yasmā vā. Pakkhanti attano",
  "tika-vin12t:148_1": "pakkhaṃ. Nikkaḍḍhiyamānapuggalapakkhe ummattakassa nikkaḍḍhati vā nikkaḍḍhāpeti vāti",
  "tika-vin12t:148_2": "sambandhitabbaṃ. Nikkaḍḍhakapuggalapakkhe ummattakassa anāpattīti sambandhitabbanti. Sattamaṃ.",
  "tika-vin12t:149": "8. Vehāsakuṭisikkhāpadaṃ",
  "tika-vin12t:150_0": "129. Aṭṭhame acchannatalattā upari vehāso etissāti uparivehāsā, sā ca sā kuṭi ceti",
  "tika-vin12t:150_1": "uparivehāsakuṭīti dassento āha “upariacchannatalāyā”ti. Tassā kuṭiyā sarūpaṃ dassetuṃ",
  "tika-vin12t:150_2": "vuttaṃ “dvibhūmikakuṭiyā vā”tiādi. “Mañca”nti padaṃ “abhī”tiupasaggena sambandhitabbanti",
  "tika-vin12t:150_3": "āha “abhibhavitvā”ti. “Nisīdatī”ti kiriyāpadena vā yojetabboti āha “bhummatthe vā”tiādi.",
  "tika-vin12t:150_4": "Etanti “mañca”ntipade etaṃ vacanaṃ upayogavacanaṃ. Atha vā etanti “mañca”ntipadaṃ",
  "tika-vin12t:150_5": "upayogavacanavantaṃ. Ettha ca pacchimasambandhe abhītyūpasaggo padālaṅkāramatto padavibhūsanamattoti",
  "tika-vin12t:150_6": "āha “abhīti idaṃ panā”tiādi. Padasobhaṇatthanti padassa alaṅkāratthaṃ vibhūsanatthaṃ",
  "tika-vin12t:150_7": "padassa phullitatthanti adhippāyo. Nipatitvāti ettha nītyūpasaggo dhātvatthānuvattakoti",
  "tika-vin12t:150_8": "āha “patitvā”ti. Atha vā nikkhantatthavācakoti āha “nikkhamitvā vā”ti. Iminā nītyūpasaggassa",
  "tika-vin12t:150_9": "dhātvatthavisesakataṃ dīpeti, nikkhanto hutvā patitvāti attho. Hīti yasmā. Āṇīti aggakhīlā.",
  "tika-vin12t:151_0": "131. Yā kuṭi sīsaṃ na ghaṭṭeti, sā asīsaghaṭṭā nāmāti yojanā. “Pamāṇamajjhimassā”tiiminā",
  "tika-vin12t:151_1": "thāmamajjhimaṃ nivatteti. Sabbaheṭṭhimāhīti sabbesaṃ dabbasambhārānaṃ heṭṭhā ṭhitāhi.",
  "tika-vin12t:151_2": "Tulāhīti gehathambhānamupari vitthāravasena ṭhitehi kaṭṭhavisesehi. Iminā aṭṭhakathāvacanena",
  "tika-vin12t:151_3": "ca tulāya sarūpaṃ pākaṭaṃ. Keci pana tulāya sarūpaṃ aññathā vadanti. Etenāti “majjhimassa",
  "tika-vin12t:151_4": "purisassa asīsaghaṭṭā”tivacanena dassitā hotīti sambandho. Hīti saccaṃ. Yā kāci kuṭi",
  "tika-vin12t:151_5": "vuccatīti yojanā. Uparīti dvibhūmikakuṭiyaṃ bhūmito upari bhūmiyaṃ. Acchannatalāti",
  "tika-vin12t:151_6": "anullocatalā, avitānatalāti attho. Idha panāti imasmiṃ pana sikkhāpade.",
  "tika-vin12t:152_0": "133. Hīti saccaṃ, yasmā vā. Yāyanti yā ayaṃ kuṭi. Tatthāti tassaṃ sīsaghaṭṭakuṭiyaṃ.",
  "tika-vin12t:152_1": "Anoṇatena bhikkhunāti yojanā. Yassāti kuṭiyā. Aparibhoganti na paribhuñjitabbaṃ,",
  "tika-vin12t:152_2": "na paribhuñjanārahanti attho. Patāṇīti patanassa nivāraṇā āṇi aggakhīlā. Sā hi ābandhaṃ",
  "tika-vin12t:152_3": "nayati pavattetīti āṇīti vuccati. Yatthāti yasmiṃ mañcapīṭhe. Na nippatantīti nikkhanto",
  "tika-vin12t:152_4": "hutvā na patanti. Āhaccapādaketi aṅge āhanitvā vijjhitvā tattha pavesitapādake. Nāgadantakādīsūti",
  "tika-vin12t:152_5": "nāgassa danto viyāti nāgadantako, sadisatthe ko, so ādi yesaṃ teti nāgadantakādayo,",
  "tika-vin12t:152_6": "tesu. Ādisaddena bhittikhīlādayo saṅgaṇhātīti. Aṭṭhamaṃ.",
  "tika-vin12t:153": "9. Mahallakavihārasikkhāpadaṃ",
  "tika-vin12t:154_0": "135. Navame piṭṭhasaṅghāṭassāti dvārabāhāya. Sā hi piṭṭhe dvinnaṃ kavāṭānaṃ saṃ ekato",
  "tika-vin12t:154_1": "ghāṭo ghaṭanaṃ samāgamo etassatthīti piṭṭhasaṅghāṭoti vuccati. Kurundiyaṃ vuttanti",
  "tika-vin12t:154_2": "sambandho. Mahāaṭṭhakathāyaṃ vuttanti yojanā. Tanti mahāaṭṭhakathāya vuttavacanaṃ.",
  "tika-vin12t:154_3": "Evaṃ “tadevā”ti etthāpi. Hīti saccaṃ, yasmā vā. Bhagavatāpīti na mahāaṭṭhakathācariyehi",
  "tika-vin12t:154_4": "eva vuttaṃ, atha kho bhagavatāpi katoti yojanā. Dvārabandhena aggaḷassa avinābhāvato",
  "tika-vin12t:154_5": "“aggaḷaṭṭhapanāyā”ti vuttepi aggaḷena saha dvārabandhaṭṭhapanāyāti atthova gahetabboti",
  "tika-vin12t:154_6": "āha “sakavāṭakadvārabandhaṭṭhapanāyā”ti. Aggaḷoti kavāṭaphalako. Imamevatthanti mayā",
  "tika-vin12t:154_7": "vuttaṃ imaṃ eva atthaṃ sandhāyāti sambandho. Etthāti “aggaḷaṭṭhapanāyā”tivacane.",
  "tika-vin12t:154_8": "Adhippāyoti bhagavato abhisandhi. Hi-saddo vitthārajotako. Kampatīti bhusaṃ kampati.",
  "tika-vin12t:154_9": "Calatīti īsaṃ calati. Tenāti tena sithilapatanahetunā. Mātikāyaṃ, padabhājanīyañca",
  "tika-vin12t:154_10": "“aggaḷaṭṭhapanāyā”tipadassa sambandhābhāvato tassa sambandhaṃ dassetuṃ vuttaṃ “tatthā”tiādi.",
  "tika-vin12t:154_11": "Tattha tatthāti “aggaḷaṭṭhapanāyā”tivacane na vuttanti sambandho. Atthassa kāraṇassa",
  "tika-vin12t:154_12": "uppatti atthuppatti, sāyeva aṭṭhuppattīti vuccati tthakārassa ṭṭhakāraṃ katvā. Adhikārato daṭṭhabboti yojanā.",
  "tika-vin12t:155_0": "Yaṃ pana vacanaṃ vuttanti sambandho. Yassāti mahāvihārassa. Uparīti dvārato upari.",
  "tika-vin12t:155_1": "Tīsu disāsūti ubhosu passesu, uparīti tīsu disāsu. Tatrāpīti khuddake vihārepi. Sāti",
  "tika-vin12t:155_2": "bhitti. Aparipūraupacārāpīti samantā kavāṭapamāṇena aparipūraupacārāpi. Ukkaṭṭhaparicchedenāti",
  "tika-vin12t:155_3": "ukkaṃsapamāṇena. Hatthapāsato atirekaṃ na limpitabboti adhippāyo. Tīsu disāsu eva",
  "tika-vin12t:155_4": "limpitabbo na hoti, lepokāse sati adhobhāgepi limpitabboti āha “sace panassā”tiādi.",
  "tika-vin12t:155_5": "Assāti vihārassa. Ālokaṃ sandhenti pidahantīti “ālokasandhī”ti vutte vātapānakavāṭakāyevāti",
  "tika-vin12t:155_6": "dassento āha “vātapānakavāṭakā vuccantī”ti. Vātaṃ pivatīti vātapānaṃ, dvāraṃ, tasmiṃ",
  "tika-vin12t:155_7": "ṭhitā kavāṭakā vātapānakavāṭakā. Teti vātapānakavāṭakā paharantīti sambandho. Etthāti",
  "tika-vin12t:155_8": "ālokasandhimhi. Sabbadisāsūti ubhosu passesu, heṭṭhā, uparīti catūsu disāsu. “Tasmā”tipadaṃ",
  "tika-vin12t:155_9": "“limpitabbo vā lepāpetabbo vā”tipadadvaye hetu. Etthāti “ālokasandhiparikammāyā”tipade.",
  "tika-vin12t:156": "Imināti setavaṇṇādinā. Sabbametanti etaṃ sabbaṃ setavaṇṇādikaṃ.",
  "tika-vin12t:157_0": "Yanti kiccaṃ. Kattabbaṃ kiccanti sambandho. Saddantarabyavahitopi dvattisaddo pariyāyasaddena",
  "tika-vin12t:157_1": "samāso hotīti āha “chadanassa dvattipariyāya”nti. Dve vā tayo vā pariyāyā samāhaṭāti",
  "tika-vin12t:157_2": "dvattipariyāyaṃ, samāhāre digu, tisadde pare dvissa akāro hoti. Parikkhepoti anukkamena",
  "tika-vin12t:157_3": "parikkhepo. Apatyūpasaggassa paṭisedhavācakattā “aharite”ti vuttaṃ. Etthāti “apaharite”ti",
  "tika-vin12t:157_4": "pade. “Harita”nti iminā adhippetanti sambandho. Ādikappakāle aparaṇṇato pubbe pavattaṃ",
  "tika-vin12t:157_5": "annaṃ pubbaṇṇaṃ, aparasmiṃ pubbaṇṇato pacchā pavattaṃ annaṃ aparaṇṇaṃ, nakāradvayassa",
  "tika-vin12t:157_6": "ṇakāradvayaṃ katvā. Tenevāti adhippetattā eva.",
  "tika-vin12t:158_0": "Vuttanti vapitaṃ, yathā “sumedhabhūto bhagavā”tiettha bodhiṃ asampattopi bodhisatto",
  "tika-vin12t:158_1": "sumedhabhūto “bhagavā”ti vuccati avassambhāviyattā, evaṃ haritaṃ asampattampi khettaṃ",
  "tika-vin12t:158_2": "“harita”nti vuccati avassambhāviyattāti atthaṃ dasseti “yasmimpi khette”tiādinā.",
  "tika-vin12t:159_0": "Ahariteyevāti haritavirahe eva khetteti yojanā. Tatrāpīti aharitakhettepi. “Piṭṭhivaṃsassā”tipadaṃ",
  "tika-vin12t:159_1": "“passe”tipade sāmyatthachaṭṭhī, iminā pakatigehaṃ dasseti. “Kūṭāgārakaṇṇikāyā”tipadaṃ",
  "tika-vin12t:159_2": "“upari, thūpikāyā”tipade sāmyatthachaṭṭhī, iminā ekakūṭayutte māḷādike dasseti. Ṭhitaṃ",
  "tika-vin12t:159_3": "bhikkhunti sambandho. Nisinnakaṃ yaṃkañci jananti yojanā. Tassāti ṭhitaṭṭhānassa.",
  "tika-vin12t:159_4": "Antoti abbhantare, hi yasmā ayaṃ okāso patanokāsoti yojanā.",
  "tika-vin12t:160_0": "136. Chāditaṃ nāmāti ettha chāditasaddo bhāvattho hoti, tenāha “chādana”nti. Ujukamevāti",
  "tika-vin12t:160_1": "chadanuṭṭhāpanato uddhaṃ ujukaṃ eva. Tanti chādanaṃ. Apanetvāpīti nāsetvāpi. Tasmāti",
  "tika-vin12t:160_2": "yasmā labbhati, tasmā, pakkamitabbanti sambandho. Parikkhepenāti parivārena chādentassāti",
  "tika-vin12t:160_3": "yojanā. Idhāpīti pariyāyachādanepi adhiṭṭhahitvāti sambandho. Tuṇhībhūtenāti tuṇhībhūto",
  "tika-vin12t:160_4": "hutvā. Chadanuparīti chadanassa upari. Hīti saccaṃ. “Tato ce uttari”nti ettha tato",
  "tika-vin12t:160_5": "dvattipariyāyato uparīti dassento āha “tiṇṇaṃ maggānaṃ vā”tiādi.",
  "tika-vin12t:161": "137. Karena hatthena lunitabbo, chinditabbo, lātabbo gahetabboti vā karaḷoti kate atthapakaraṇādito tiṇamuṭṭhi evāti āha “tiṇamuṭṭhiya”nti. Navamaṃ.",
  "tika-vin12t:162": "10. Sappāṇakasikkhāpadaṃ",
  "tika-vin12t:163_0": "140. Dasame “jāna”nti gacchantādigaṇoti āha “jānanto”ti. Saṃ vijjati pāṇo etthāti",
  "tika-vin12t:163_1": "sapāṇakaṃ. Etanti udakaṃ. Sayaṃ jānantopi parena jānāpentopi jānātiyeva nāmāti āha",
  "tika-vin12t:163_2": "“yathā tathā vā”ti. Sapāṇakaṃ udakanti karaṇatthe cetaṃ upayogavacanaṃ, tenāha “tena",
  "tika-vin12t:163_3": "udakenā”ti. Pubbeti pathavikhaṇanasikkhāpadādike.",
  "tika-vin12t:164_0": "Tatthāti “siñceyya vā siñcāpeyya vā”tipade. Dhāranti sotaṃ. Mātikaṃ pamukhanti mātikaṃ",
  "tika-vin12t:164_1": "abhimukhaṃ. Tattha tatthāti tasmiṃ tasmiṃ ṭhāne. Aññato ṭhānato aññaṃ ṭhānaṃ netīti",
  "tika-vin12t:164_2": "yojanā. “Sapāṇakaṃ udaka”nti sāmaññavacanassapi visese avaṭṭhānato, visesatthinā",
  "tika-vin12t:164_3": "ca visesassa anupayojitabbato idha visesaudakanti sandhāyabhāsitatthaṃ dassento āha",
  "tika-vin12t:164_4": "“idaṃ panā”tiādi. Idaṃ pana na vuttanti sambandho. Yanti udakaṃ “gacchatī”tipade",
  "tika-vin12t:164_5": "kattā. Yatthāti yasmiṃ udaketi. Dasamaṃ.",
  "tika-vin12t:165": "Bhūtagāmavaggo dutiyo.",
  "tika-vin12t:166": "3. Ovādavaggo",
  "tika-vin12t:167": "1. Ovādasikkhāpada-atthayojanā",
  "tika-vin12t:168_0": "144. Bhikkhunivaggassa paṭhame tesanti therānaṃ. Mahākulehi nikkhamitvā pabbajitāti",
  "tika-vin12t:168_1": "yojanā. Kuladhītaro vijjamānaguṇaṃ kathayantīti sambandho. “Ñātimanussāna”ntipadaṃ",
  "tika-vin12t:168_2": "“kathayantī”tipade sampadānaṃ. Kutoti kassa therassa santikāti attho. Tesanti therānaṃ",
  "tika-vin12t:168_3": "guṇanti sambandho. “Kathetu”ntipadamapekkhitvā “vijjamānaguṇe”ti vattabbe avatvā",
  "tika-vin12t:168_4": "“vaṭṭantī”tipadamapekkhiya “vijjamānaguṇā”ti vuttaṃ. Hīti saccaṃ, yasmā vā. Tatoti",
  "tika-vin12t:168_5": "kathanakāraṇā abhihariṃsūti sambandho. Tenāti abhiharaṇahetunā.",
  "tika-vin12t:169_0": "Tesanti chabbaggiyānaṃ. Tāsūti bhikkhunīsu. “Bhikkhuniyo”tipadaṃ “upasaṅkamitvā”tipade",
  "tika-vin12t:169_1": "kammaṃ. Chabbaggiyānaṃ bhikkhunīsu upasaṅkamanaṃ lābhataṇhāya hoti, bhikkhunīnaṃ",
  "tika-vin12t:169_2": "chabbaggīsu upasaṅkamanaṃ calacittatāya hotīti aññamaññūpasaṅkamantānaṃ viseso. Tiracchānabhūtā",
  "tika-vin12t:169_3": "kathā tiracchānakathā niratthakakathāti dassento āha “tiracchānakathantī”ti. Saggamaggagamanepīti",
  "tika-vin12t:169_4": "pisaddo mokkhagamane pana kā nāma kathāti dasseti. Rājāno ārabbha pavattā kathā rājakathā.",
  "tika-vin12t:169_5": "Ādisaddena corakathādayo saṅgaṇhāti.",
  "tika-vin12t:170_0": "147. Te bhikkhūti chabbaggiyā bhikkhū bhaveyyunti sambandho. Adiṭṭhaṃ saccaṃ yehīti",
  "tika-vin12t:170_1": "adiṭṭhasaccā, tesaṃ bhāvo adiṭṭhasaccattaṃ, tasmā adiṭṭhasaccattā bandhitvāti yojanā.",
  "tika-vin12t:170_2": "Nesanti chabbaggiyānaṃ. Aññeneva upāyenāti aladdhasammutito aññeneva laddhasammutisaṅkhātena",
  "tika-vin12t:170_3": "kāraṇena kattukāmoti sambandho. Paratoti parasmiṃ pacchā, uparīti attho. Karonto",
  "tika-vin12t:170_4": "vāti paribāhire karonto eva hutvā āhāti yojanā. Hīti saccaṃ, yasmā vā. Yasmā na bhūtapubbāni,",
  "tika-vin12t:170_5": "iti tasmā paribāhiraṃ karonto vāti attho.",
  "tika-vin12t:171_0": "Tatthāti “anujānāmī”tiādivacane. Sīlavāti ettha vantusaddo pasaṃsatthe ca atisayatthe",
  "tika-vin12t:171_1": "ca niccayogatthe ca hoti. Tassāti laddhasammutikassa. Tanti sīlaṃ. Pātimokkhasaṃvarasaddānaṃ",
  "tika-vin12t:171_2": "kammadhārayabhāvaṃ, tehi ca saṃvutasaddassa tappurisabhāvaṃ dassetuṃ vuttaṃ “pātimokkhovā”tiādi.",
  "tika-vin12t:171_3": "Tattha evasaddena kammadhārayabhāvaṃ, enasaddena ca tappurisabhāvaṃ dassetīti daṭṭhabbaṃ.",
  "tika-vin12t:172_0": "Vattatīti attabhāvaṃ pavatteti. Kāritapaccayo hi adassanaṃ gato. Iminā iriyāpathavihāra",
  "tika-vin12t:172_1": "dibbavihāra brahmavihāra ariyavihāresu catūsu vihāresu attabhāvavattanaṃ iriyāpathavihāraṃ",
  "tika-vin12t:172_2": "dasseti. Hīti saccaṃ. Etanti “pātimokkhasaṃvarasaṃvuto viharatī”tivacanaṃ. Vibhaṅgeti jhānavibhaṅge.",
  "tika-vin12t:173_0": "“Sīla”ntiādīni aṭṭha padāni tulyādhikaraṇāni. Ayaṃ panettha sambandho – sīlaṃ kusalānaṃ",
  "tika-vin12t:173_1": "dhammānaṃ samāpattiyā patiṭṭhā ādi caraṇaṃ saṃyamo saṃvaro mokkhaṃ pamokkhanti. Samāpattiyāti",
  "tika-vin12t:173_2": "samāpattatthāya. “Upeto”tiādīni satta padāni aññamaññavevacanāni. Tattha upapannoti",
  "tika-vin12t:173_3": "yutto anuyutto. Samannāgatoti samantato anu punappunaṃ āgatoti samannāgato, samaṅgībhūtoti",
  "tika-vin12t:173_4": "attho. Ettha hi saṃsaddo samantatthavācako, anusaddo naupacchinnatthavācako. Tenāti",
  "tika-vin12t:173_5": "tena kāraṇena. Pāletīti attabhāvaṃ bādhanato rakkhati. Yapetīti attabhāvo pavattati.",
  "tika-vin12t:173_6": "Yāpetīti attabhāvaṃ pavattāpeti. Yapa yāpane. Yāpanaṃ pavattananti hi dhātupāṭhesu",
  "tika-vin12t:173_7": "vuttaṃ (saddanītidhātumālāyaṃ 18 pakārantadhātu). Viharatīti ettha eko ākāratthavācako",
  "tika-vin12t:173_8": "itisaddo luttaniddiṭṭho, iti vuccati, iti vuttanti vā yojanā.",
  "tika-vin12t:174_0": "Ācāragocarasaddānaṃ dvandabhāvaṃ, tehi ca sampannasaddassa tappurisabhāvaṃ dassento",
  "tika-vin12t:174_1": "āha “ācāragocarasampanno”tiādi. Tattha casaddena dvandabhāvaṃ, enasaddena ca tappurisabhāvaṃ",
  "tika-vin12t:174_2": "dasseti. Aṇusaddo appattho, mattasaddo pamāṇatthoti āha “appamattakesū”ti. “Dassanasīlo”tiiminā",
  "tika-vin12t:174_3": "“dassāvī”tiettha āvīsaddassa tassīlatthabhāvaṃ dasseti. “Samādāyā”ti ettha saṃpubbaāpubbassa",
  "tika-vin12t:174_4": "dāsaddassa kammāpekkhattā tassa kammaṃ dassetuṃ vuttaṃ “taṃ taṃ sikkhāpada”nti. Iminā",
  "tika-vin12t:174_5": "“sikkhāpadesū”ti upayogatthe bhummavacananti dasseti. Atha vā sikkhāpadesūti niddhāraṇatthe",
  "tika-vin12t:174_6": "bhummavacanametaṃ. “Taṃ taṃ sikkhāpada”nti kammaṃ pana ajjhāharitabbanti dasseti.",
  "tika-vin12t:174_7": "“Samādāyā”ti ettha saṃsaddassa ca āpubbassa dāsaddassa ca yakārassa ca atthaṃ dassetuṃ",
  "tika-vin12t:174_8": "“sādhukaṃ gahetvā”ti vuttaṃ. Etthāti imissaṃ aṭṭhakathāyaṃ. Vitthāro pana gahetabboti",
  "tika-vin12t:174_9": "yojanā. Yoti kulaputto.",
  "tika-vin12t:175_0": "Assāti laddhasammutikassa. Yaṃ taṃ bahu sutaṃ nāma atthi, taṃ na sutamattamevāti",
  "tika-vin12t:175_1": "yojanā. Mañjūsāyanti peḷāyaṃ. Sā hi sāmikassa sadhanattaṃ maññate imāyāti “mañjūsā”ti",
  "tika-vin12t:175_2": "vuccati. Mañjūsāyaṃ ratanaṃ sannicitaṃ viya sutaṃ sannicitaṃ asmiṃ puggaleti yojanā,",
  "tika-vin12t:175_3": "etenāti “sannicita”ntipadena, dassetīti sambandho. Soti laddhasammutiko bhikkhu.",
  "tika-vin12t:175_4": "Sannicitaratanassevāti sannicitaratanassa iva. Tanti “ye te dhammā”tiādivacanaṃ.",
  "tika-vin12t:175_5": "Etthāti imasmiṃ sikkhāpade. Assāti laddhasammutikassa bhikkhuno. Tatthāti “vacasā",
  "tika-vin12t:175_6": "paricitā”tiādivacane. Evamattho veditabboti yojanā. Paguṇāti ujukā. Ujuko hi ajimhattā",
  "tika-vin12t:175_7": "pakaṭṭho uttamo guṇoti atthena “paguṇo”ti vuccati. Anupekkhitāti punappunaṃ upagantvā",
  "tika-vin12t:175_8": "ikkhitā, passitā dassitāti attho. Atthatoti abhidheyyatthato, aṭṭhakathātoti attho.",
  "tika-vin12t:175_9": "Kāraṇatoti dhammato, pāḷitoti attho. Diṭṭhisaddassa paññāsaddavevacanattā “paññāyā”ti",
  "tika-vin12t:175_10": "vuttaṃ. Supaccakkhakatāti suṭṭhu akkhānaṃ indriyānaṃ paṭimukhaṃ katā.",
  "tika-vin12t:176_0": "“Bahussuto”ti ettha bahussutassa tividhabhāvaṃ dassento āha “ayaṃ panā”tiādi. Nissayato",
  "tika-vin12t:176_1": "muccatīti nissayamuccanako. Parisaṃ upaṭṭhāpetīti parisupaṭṭhāko. Bhikkhuniyo ovadatīti",
  "tika-vin12t:176_2": "bhikkhunovādako. Tatthāti tividhesu bahussutesu. Nissayamuccanakena ettakaṃ uggahetabbanti",
  "tika-vin12t:176_3": "sambandho. Upasampadāyāti upasampādetvā. Pañca vassāni etassāti pañcavasso. Tena",
  "tika-vin12t:176_4": "uggahetabbanti yojanā. Sabbantimenāti sabbesaṃ paricchedānaṃ ante lāmake pavattena.",
  "tika-vin12t:176_5": "Paguṇāti ajimhā ujukā. Vācuggatāti tasseva vevacanaṃ. Yassa hi pāḷipāṭhā sajjhāyanakāle",
  "tika-vin12t:176_6": "paguṇā honti, tassa vācuggatā. Yassa vā pana vācuggatā honti, tassa paguṇā. Tasmā",
  "tika-vin12t:176_7": "tāni padāni aññamaññakāraṇavevacanāni. Pakkhadivasesūti juṇhapakkhakāḷapakkhapariyāpannesu",
  "tika-vin12t:176_8": "divasesu. Dhammasāvanatthāyāti sampattānaṃ parisānaṃ dhammassa sāvanatthāya suṇāpanatthāyāti",
  "tika-vin12t:176_9": "adhippāyo. Sāvanatthāyāti ettha yupaccayaparattā kāritapaccayo lopo hotīti daṭṭhabbaṃ.",
  "tika-vin12t:176_10": "Tasmā sāvīyate suṇāpīyate sāvananti vacanattho kātabbo. Bhāṇavārā uggahetabbāti sambandho.",
  "tika-vin12t:176_11": "Sampattānanti attano santikaṃ sampattānaṃ. Parikathanatthāyāti parissaṅgena āliṅganena",
  "tika-vin12t:176_12": "kathanatthaṃ, appasaddasaṅkhātāya vācāya kathanatthanti attho. “Kathāmaggo”ti vuttattā",
  "tika-vin12t:176_13": "vatthukathāyeva adhippetā, na suttasaṅkhāto pāḷipāṭho. Anu pacchā, punappunaṃ vā",
  "tika-vin12t:176_14": "dāyakā modanti etāyāti anumodanā. Jhānaṃ vā maggo vā phalaṃ vā samaṇadhammo nāma.",
  "tika-vin12t:176_15": "Tassa karaṇatthaṃ uggahetabbanti yojanā. Hīti saccaṃ, yasmā vā. Catūsu disāsu apaṭihatoti",
  "tika-vin12t:176_16": "cātuddiso, apaṭihatatthe ṇapaccayo.",
  "tika-vin12t:177_0": "Parisupaṭṭhāpakena kātabbāti yojanā. Abhivinayeti aññamaññaparicchinne vinayapiṭake.",
  "tika-vin12t:177_1": "Dve vibhaṅgāti bhikkhuvibhaṅgo ca bhikkhunivibhaṅgo ca. Asakkontena parisupaṭṭhāpakena",
  "tika-vin12t:177_2": "bhikkhunāti sambandho. Evaṃ attano atthāya uggahetabbaṃ dassetvā idāni parisāya atthāya",
  "tika-vin12t:177_3": "uggahetabbaṃ dassento āha “parisāya panā”tiādi. Abhidhammeti aññamaññaparicchinne",
  "tika-vin12t:177_4": "suttantapiṭake eva, na abhidhammapiṭake. Tayo vaggāti sagāthāvaggo nidānavaggo khandhavaggoti",
  "tika-vin12t:177_5": "tayo vaggā. Vāsaddo aniyamavikappattho. Ekanti ekaṃ nipātaṃ. Tato tatoti nikāyato.",
  "tika-vin12t:177_6": "Samuccayaṃ katvāti rāsiṃ katvā. Na vuttanti aṭṭhakathāsu na kathitaṃ. Yassa pana",
  "tika-vin12t:177_7": "natthi, so na labhatīti yojanā. Suttante cāti suttantapiṭake pana. Uggahitoti sarūpakathanena",
  "tika-vin12t:177_8": "gahito, uccāritoti attho. Disāpāmokkhoti disāsu ṭhitānaṃ bhikkhuādīnaṃ pāmokkho.",
  "tika-vin12t:177_9": "Yena kāmaṃ gamoti yathākāmaṃ gamo.",
  "tika-vin12t:178_0": "Catūsu nikāyesūti khuddakanikāyato aññesu dīghanikāyādīsu. Ekassāti aññatarassa ekassa.",
  "tika-vin12t:178_1": "Ekanikāyenāti ekasmiṃ nikāye laddhanayena. Hīti saccaṃ, yasmā vā. Tatthāti catuppakaraṇassa",
  "tika-vin12t:178_2": "aṭṭhakathāyaṃ. Nānatthanti nānāpayojanaṃ. Tanti vinayapiṭakaṃ. Ettāvatāti ettakapamāṇena",
  "tika-vin12t:178_3": "paguṇena. Hotīti itisaddo parisamāpanattho. Iti parisamāpanaṃ veditabbanti yojanā.",
  "tika-vin12t:179_0": "Ubhayāni kho panassāti ādi pana vuttanti sambandho. Aññasminti vinayapiṭakato itarasmiṃ.",
  "tika-vin12t:179_1": "Tatthāti “ubhayāni kho panassā”tiādivacane. Yathā yenākārena āgatāni, taṃ ākāraṃ",
  "tika-vin12t:179_2": "dassetunti yojanā. Padapaccābhaṭṭhasaṅkaradosavirahitānīti padānaṃ paccābhaṭṭhasaṅkarabhūtehi",
  "tika-vin12t:179_3": "dosehi virahitāni. Ettha ca padapaccābhaṭṭhanti padānaṃ paṭinivattitvā ābhassanaṃ",
  "tika-vin12t:179_4": "gaḷanaṃ, cutanti attho. Padasaṅkaranti padānaṃ vipatti, vināsoti attho. “Suttaso”ti",
  "tika-vin12t:179_5": "sāmaññato vuttepi khandhakaparivārasuttaṃ eva gahetabbanti āha “khandhakaparivārato”ti.",
  "tika-vin12t:179_6": "Anubyañjanasoti ettha byañjanasaddo akkharassa ca padassa ca vācakoti āha “akkharapadapāripūriyā",
  "tika-vin12t:179_7": "cā”ti. Hīti saccaṃ, yasmā vā.",
  "tika-vin12t:180_0": "“Sithiladhanitādīna”ntipadaṃ “vacanenā”tipade kammaṃ, “vacanenā”tipadaṃ “sampannāgato”tipade",
  "tika-vin12t:180_1": "hetu, “vissaṭṭhāya anelagaḷāya atthassa viññāpaniyā”tipadāni “vācāyā”tipade visesanāni.",
  "tika-vin12t:180_2": "Sithiladhanitādīnanti ādisaddena niggahitavimuttasambandhavavatthitadīgha rassa garu",
  "tika-vin12t:180_3": "lahu saṅkhātā aṭṭha byañjanabuddhiyo saṅgaṇhāti. Yathāvidhānavacanenāti akkharacintakānaṃ",
  "tika-vin12t:180_4": "yathā saṃvidahanavacanena. Vācāyeva karīyati kathīyati uccārīyati vākkaraṇaṃ cakārassa",
  "tika-vin12t:180_5": "kakāraṃ katvā. Hīti tadeva yuttaṃ. Mātugāmo yasmā sarasampattirato, tasmā hīḷetīti",
  "tika-vin12t:180_6": "yojanā. “Sarasampattirahita”ntipadaṃ “vacana”ntipade visesanabhāvena visesaṃ katvā",
  "tika-vin12t:180_7": "“hīḷetī”tipade hetubhāvena sampajjanato hetuantogadhavisesananti daṭṭhabbaṃ. Sabbāsanti",
  "tika-vin12t:180_8": "bhikkhunīnaṃ. “Sīlācārasampattiyā”tiiminā jāti gotta rūpa bhogādinātiatthaṃ nivatteti.",
  "tika-vin12t:180_9": "Kāraṇañcāti aṭṭhakathañca. Tajjetvāti ubbejetvā. Tāsanti bhikkhunīnaṃ. Gihikāleti",
  "tika-vin12t:180_10": "bhikkhunovādakassa gihikāle anajjhāpannapubbo hotīti sambandho. Hi tadeva yuttaṃ.",
  "tika-vin12t:180_11": "“Mātugāmo”tipadaṃ “na karotī”tipade suddhakattā, “uppādetī”tipade hetukattā. Ṭhitassa",
  "tika-vin12t:180_12": "bhikkhuno dhammadesanāyāpīti yojanā. Apisaddo garahattho. Visabhāgehīti viruddhehi",
  "tika-vin12t:180_13": "vatthārammaṇehi. Ayuttaṭṭhāneti pabbajitānaṃ ananurūpaṭṭhāne. Chandarāganti balavataṇhaṃ. Tenāti tena hetunā.",
  "tika-vin12t:181": "“Ettha cā”tiādimhi ayaṃ pana saṅgaho –",
  "tika-vin12t:182": "“Sīlavā bahussuto ca, svāgato ca suvācako;",
  "tika-vin12t:183": "Piyo paṭibalo cāpi, najjhāpanno ca vīsatī”ti.",
  "tika-vin12t:184_0": "148. Vatthusminti aṭṭhuppattiyaṃ. Kakāralopaṃ katvā garudhammāti vuccantīti āha “garukehi",
  "tika-vin12t:184_1": "dhammehī”ti. Teti garudhammā. Hīti yasmā. “Ekato”ti sāmaññena vuttavacanassa visesena",
  "tika-vin12t:184_2": "gahetabbataṃ dassetuṃ vuttaṃ “bhikkhunīnaṃ santike”ti. Yathāvatthukamevāti pācittiyameva.",
  "tika-vin12t:184_3": "Tañhi vatthussa āpattikāraṇassa anurūpaṃ pavattattā “yathāvatthuka”nti vuccati.",
  "tika-vin12t:185_0": "149. Pātoti pageva, paṭhamanti attho. Asammaṭṭhaṃ sammajjītabbanti sambandho. Asammajjane",
  "tika-vin12t:185_1": "dosaṃ pākaṭaṃ karonto āha “asammaṭṭhaṃ hī”tiādi. Hīti tappākaṭīkaraṇajotako. Tanti",
  "tika-vin12t:185_2": "pariveṇaṃ. Disvā bhaveyyunti sambandho. Tenāti asotukāmānaṃ viya bhavanahetunā. Pariveṇasammajjanassa",
  "tika-vin12t:185_3": "ānisaṃsaṃ dassetvā pānīyaparibhojanīyaupaṭṭhānassa tameva dassento āha “anto gāmato",
  "tika-vin12t:185_4": "panā”ti ādi. Tasminti pānīyaparibhojanīye.",
  "tika-vin12t:186_0": "Sākhābhaṅgampīti bhañjitabbasākhampi. Dutiyoti viññū puriso dutiyo. Nisīditabbaṭṭhānaṃ",
  "tika-vin12t:186_1": "dassento āha “nisīditabba”ntiādi. “Vihāramajjhe”ti sāmaññato vatvā visesato dassetuṃ",
  "tika-vin12t:186_2": "vuttaṃ “dvāre”ti. Osaranti avasaranti etthāti osaraṇaṃ, tañca taṃ ṭhānañceti osaraṇaṭṭhānaṃ,",
  "tika-vin12t:186_3": "tasmiṃ. Samaggatthāti ettha saṃpubbo ca āpubbo ca gamusaddo hoti, tato hiyyattanīsaṅkhātaṃ",
  "tika-vin12t:186_4": "tthavacanaṃ vā hoti, pañcamīsaṅkhātassa thavacanassa tthattaṃ vā hoti, saṃyogaparattā",
  "tika-vin12t:186_5": "ā upasaggo rasso ca hoti, iti atthaṃ dassento āha “sammā āgatatthā”ti. Tattha “sammā”tipadena",
  "tika-vin12t:186_6": "saṃsaddassa atthaṃ dasseti, “ā”itipadena ātyūpasaggaṃ, “gata”itipadena gamudhātuṃ,",
  "tika-vin12t:186_7": "“ttha”itipadena hiyyattanīsaṅkhātaṃ tthavacanaṃ vā, pañcamīsaṅkhātassa thavacanassa",
  "tika-vin12t:186_8": "tthattaṃ vā dasseti. Ayaṃ panetthattho – samaṃ tumhe āgatatthāti. Pañcamīsaṅkhātassa",
  "tika-vin12t:186_9": "thavacanassa tthattakāle samaṃ tumhe āgā attha bhavathāti. “Āgacchantī”tipadena “vattantī”ti",
  "tika-vin12t:186_10": "ettha vatudhātuyā atthaṃ dasseti, “paguṇā vācuggatā”tipadehi adhippāyaṃ dasseti.",
  "tika-vin12t:186_11": "Pāḷīti garudhammapāḷi.",
  "tika-vin12t:187_0": "Tatthāti tassaṃ pāḷiyaṃ, tesu vā abhivādanādīsu catūsu. Maggasampadānanti maggaṃ",
  "tika-vin12t:187_1": "pariharitvā bhikkhussa okāsadānaṃ. Bījananti bījaniyā vidhūpanaṃ. Pānīyāpucchananti",
  "tika-vin12t:187_2": "pānīyassa āpucchanaṃ. Ādisaddena paribhojanīyāpucchanādikaṃ saṅgaṇhāti. Ettha cāti",
  "tika-vin12t:187_3": "etesu catūsu abhivādanādīsu. “Anto gāme vā”tiādīni cha padāni “kātabbamevā”tipade",
  "tika-vin12t:187_4": "ādhāro. Rājussāraṇāyāti rañño ānubhāvena janānaṃ ussāraṇāya. Mahābhikkhusaṅgho sannipatati",
  "tika-vin12t:187_5": "etthāti mahāsannipātaṃ, tasmiṃ mahāsannipāte ṭhāne nisinne satīti yojanā. Paccuṭṭhānanti",
  "tika-vin12t:187_6": "paṭikacceva uṭṭhānaṃ. Taṃ tanti sāmīcikammaṃ.",
  "tika-vin12t:188_0": "Sakkatvāti cittiṃ katvā, saṃ ādaraṃ katvāti attho. Tenāha “yathā kato”tiādi. Tiṇṇaṃ",
  "tika-vin12t:188_1": "kiccānanti “sakkatvā garuṃkatvā mānetvā”tisaṅkhātānaṃ tiṇṇaṃ kiccānaṃ. Anīyasaddo",
  "tika-vin12t:188_2": "kammatthoti āha “na atikkamitabbo”ti.",
  "tika-vin12t:189_0": "Natthi bhikkhu etthāti abhikkhuko āvāso, so kittake ṭhāne abhikkhuko, yo āvāso abhikkhuko",
  "tika-vin12t:189_1": "nāma hotīti āha “sace”ti ādi. “Upassayato”tipadaṃ “abbhantare”tipade apādānaṃ. Etthāti",
  "tika-vin12t:189_2": "abhikkhuke āvāse. Hīti saccaṃ. Tatoti aḍḍhayojanabbhantare ṭhitaāvāsato. Paranti",
  "tika-vin12t:189_3": "aññasmiṃ āvāse, bhummatthe cetaṃ upayogavacanaṃ. Pacchābhattanti bhattato pacchā.",
  "tika-vin12t:189_4": "Tatthāti abhikkhuke āvāse. “Bhikkhuniyo”tipadaṃ “vadantī”tipade kammaṃ. Vuttappamāṇeti",
  "tika-vin12t:189_5": "aḍḍhayojanabbhantarasaṅkhāte vuttappamāṇe. Sākhāmaṇḍapepīti sākhāya chāditamaṇḍapepi.",
  "tika-vin12t:189_6": "Pisaddena āvāse pana kā nāma kathāti dasseti. Vuttāti vasitā. Ettāvatāti ekarattaṃ",
  "tika-vin12t:189_7": "vasitamattena. Etthāti sabhikkhuke āvāse. Upagacchantīhi bhikkhunīhi yācitabbāti",
  "tika-vin12t:189_8": "yojanā. Pakkhassāti āsaḷhīmāsassa juṇhapakkhassa. “Terasiya”ntipadena avayaviavayavabhāvena",
  "tika-vin12t:189_9": "yojetabbaṃ. Mayanti amhe. Yatoti yena ujunā maggenāti sambandho. Tenāha “tena maggenā”ti.",
  "tika-vin12t:189_10": "Aññena maggenāti ujumaggato aññena jimhamaggena. Ayanti ayaṃ āvāso. Tatoti bhikkhūnaṃ",
  "tika-vin12t:189_11": "āvāsato, bhikkhuniupassayato vā, idameva yuttataraṃ. Vakkhati hi “amhākaṃ upassayato",
  "tika-vin12t:189_12": "gāvutamatte”ti. Khemaṭṭhāneti abhayaṭṭhāne. Tañhi khīyanti bhayā etthāti khemaṃ,",
  "tika-vin12t:189_13": "khemañca taṃ ṭhānañceti khemaṭṭhānanti katvā “khemaṭṭhāna”nti vuccati. Tāhi bhikkhunīhīti",
  "tika-vin12t:189_14": "aḍḍhayojanamatte ṭhāne vasantīhi. Tā bhikkhuniyoti gāvutamatte ṭhāne vasantiyo. Antarāti",
  "tika-vin12t:189_15": "tumhākaṃ, amhākañca nivāsanaṭṭhānassa, nivāsanaṭṭhānato vā antare vemajjhe. Bhummatthe",
  "tika-vin12t:189_16": "cetaṃ nissakkavacanaṃ. Ṭhite maggeti sambandho “santikā”tipadaṃ “āgata”itipade apādānaṃ.",
  "tika-vin12t:189_17": "Tatthāti aññāsaṃ bhikkhunīnaṃ upassaye. Iti yācitabbāti yojanā. Tatoti bhikkhūnaṃ",
  "tika-vin12t:189_18": "yācitabbato, paranti sambandho.",
  "tika-vin12t:190_0": "Cātuddaseti āsaḷhīmāsassa juṇhapakkhassa catuddasannaṃ divasānaṃ pūraṇe divase. Idhāti",
  "tika-vin12t:190_1": "imasmiṃ vihāre. “Ovāda”ntipadaṃ “anu”itipade kammaṃ. Anujīvantiyoti anugantvā jīvanaṃ",
  "tika-vin12t:190_2": "vuttiṃ karontiyo. Vuttā bhikkhūti sambandho. Dutiyadivaseti āsaḷhīpuṇṇamiyaṃ. Athāti",
  "tika-vin12t:190_3": "pakkamanānantaraṃ. Etthāti bhikkhūnaṃ pakkantattā apassane. “Ābhogaṃ katvā”tiiminā",
  "tika-vin12t:190_4": "ābhogaṃ akatvā vasituṃ na vaṭṭatīti dīpeti. Sabhikkhukāvāsaṃ gantabbamevāti adhippāyo.",
  "tika-vin12t:190_5": "Sāti vassacchedāpatti. Hīti saccaṃ, yasmā vā. Kenaci kāraṇenāti bhikkhācārassa asampadādinā",
  "tika-vin12t:190_6": "kenaci nimittena. Hīti saccaṃ. Bhikkhūnaṃ pakkantādikāraṇā abhikkhukāvāse vasantiyā",
  "tika-vin12t:190_7": "kiṃ abhikkhukāvāseva pavāretabbanti āha “pavārentiyā panā”tiādi.",
  "tika-vin12t:191_0": "Anvaddhamāsanti ettha anusaddo vicchatthavācako kammappavacanīyo, tena payogattā",
  "tika-vin12t:191_1": "bhummatthe upayogavacananti āha “addhamāse addhamāse”ti. Paccāsīsitabbāti ettha patipubbo",
  "tika-vin12t:191_2": "ca āpubbo ca sidhātu icchattheti āha “icchitabbā”ti. Sidhātuyā dvebhāvo hoti. Āpubbo",
  "tika-vin12t:191_3": "sisi icchāyantipi dhātupāṭhesu vuttaṃ. Tatthāti “uposathapucchaka”ntivacane. Pakkhassāti",
  "tika-vin12t:191_4": "yassa kassaci pakkhassa. Mahāpaccariyaṃ pana vuttanti sambandho. Ovādassa yācanaṃ",
  "tika-vin12t:191_5": "ovādo uttarapadalopena, soyeva attho payojanaṃ ovādattho, tadatthāya. Pāṭipadadivasatoti",
  "tika-vin12t:191_6": "dutiyadivasato. So hi cando vuddhiñca hāniñca paṭimukhaṃ pajjati ettha, etenāti vā",
  "tika-vin12t:191_7": "pāṭipadoti vuccati. Itīti evaṃ vuttanayena. Bhagavā paññapetīti yojanā. Aññassāti",
  "tika-vin12t:191_8": "dhammassavanakammato aññassa. Nirantaranti abhikkhaṇaṃ, “paññapetī”tipade bhāvanapuṃsakaṃ.",
  "tika-vin12t:191_9": "Hīti vitthāro. Evañca satīti evaṃ bahūpakāre sati ca. Yanti yaṃ dhammaṃ. Sātthikanti",
  "tika-vin12t:191_10": "sapayojanaṃ. Yathānusiṭṭhanti anusiṭṭhiyā anurūpaṃ. Sabbāyeva bhikkhuniyopīti yojanā. Hīti saccaṃ.",
  "tika-vin12t:192_0": "Ovādaṃ gacchatīti ovādaṃ yācituṃ bhikkhusaṅghassa ārāmaṃ gacchati. Na ovādo gantabboti",
  "tika-vin12t:192_1": "ovādaṃ yācituṃ bhikkhusaṅghassa ārāmo na gantabbo. Ovādoti ca upayogatthe paccattavacananti",
  "tika-vin12t:192_2": "daṭṭhabbaṃ. Itarathā hi saddapayogo virujjheyya. Ovādaṃ gantunti ovādaṃ yācanatthāya",
  "tika-vin12t:192_3": "bhikkhusaṅghassa ārāmaṃ gantuṃ.",
  "tika-vin12t:193_0": "“Dve tisso bhikkhuniyo”tipadaṃ “yācitvā”tipade dutiyākammaṃ. “Pesetabbā”tipade paṭhamākammaṃ.",
  "tika-vin12t:193_1": "Ovādūpasaṅkamananti ovādassa gahaṇatthāya upasaṅkamanaṃ. Ārāmanti bhikkhusaṅghassa",
  "tika-vin12t:193_2": "ārāmaṃ. Tatoti gamanato paranti sambandho. Tena bhikkhunāti ovādapaṭiggāhakena bhikkhunā.",
  "tika-vin12t:193_3": "Tanti sammataṃ bhikkhuṃ.",
  "tika-vin12t:194_0": "Ussahatīti sakkoti. Pāsādikenāti pasādaṃ āvahena pasādajanakena kāyavacīmanokammenāti",
  "tika-vin12t:194_1": "attho. Sampādetūti tividhaṃ sikkhaṃ sampādetu. Ettāvatāti ettakena “pāsādikena sampādetū”ti",
  "tika-vin12t:194_2": "vacanamattena. Hīti phalajotako. Etanti “tāhī”tivacanaṃ.",
  "tika-vin12t:195_0": "Ettha ca bhikkhūnaṃ saṅghagaṇapuggalavasena vacanavāro tividho hoti, taṃ tividhaṃ",
  "tika-vin12t:195_1": "vacanavāraṃ bhikkhunīnaṃ saṅghagaṇapuggalavasena tīhi vacanavārehi guṇitaṃ katvā",
  "tika-vin12t:195_2": "nava vacanavārā honti, taṃ ākāraṃ dassento āha “tatrāyaṃ vacanakkamo”ti. Tatrāti",
  "tika-vin12t:195_3": "purimavacanāpekkhaṃ. Vacanākāro pākaṭova.",
  "tika-vin12t:196": "Ekā bhikkhunī vā bahūhi bhikkhunīupassayehi ovādatthāya pesite vacanākāraṃ dassento āha “bhikkhunisaṅgho ca ayyā”tiādi.",
  "tika-vin12t:197_0": "Tenāpīti ovādapaṭiggāhakenāpi “ovāda”ntipadaṃ “paṭiggāhakenā”ti pade kammaṃ. Puna",
  "tika-vin12t:197_1": "“ovāda”ntipadaṃ “apaṭiggahetu”ntipade kammaṃ. Balati assāsapassāsamattena jīvati,",
  "tika-vin12t:197_2": "na paññājīvitenāti bālo. Gilāyati rujatīti gilāno. Gamissati gantuṃ bhabboti gamiko.",
  "tika-vin12t:197_3": "Ayaṃ panettha yojanā – gantuṃ bhabbo yo bhikkhu gamissati gamanaṃ karissati, iti",
  "tika-vin12t:197_4": "tasmā so bhikkhu gamiko nāma. Atha vā yo bhikkhu gantuṃ bhabbattā gamissati gamanaṃ",
  "tika-vin12t:197_5": "karissati, iti tasmā so bhikkhu gamiko nāmāti. “Bhabbo”ti ca hetuantogadhavisesanaṃ.",
  "tika-vin12t:198_0": "Tatthāti bālādīsu tīsu puggalesu. Dutiyapakkhadivaseti pāṭipadato dutiyapakkhadivase.",
  "tika-vin12t:198_1": "Uposathaggeti uposathagehe. Tañhi uposathaṃ gaṇhanti, uposatho vā gayhati asminti",
  "tika-vin12t:198_2": "“uposathagga”nti vuccati. Tasmiṃ uposathagge. “Anārocetu”nti vacanassa ñāpakaṃ dassetvā",
  "tika-vin12t:198_3": "“apaccāharitu”nti vacanassa tameva dassento āha “aparampi vutta”ntiādi.",
  "tika-vin12t:199_0": "Tatthāti ovādapaṭiggāhakesu bhikkhūsu. No cassāti no ce assa. Sabhaṃ vāti samajjaṃ",
  "tika-vin12t:199_1": "vā. Sā hi saha bhāsanti ettha, santehi vā bhāti dibbatīti “sabhā”ti vuccati, taṃ",
  "tika-vin12t:199_2": "sabhaṃ vā upasaṅkamissāmīti yojanā. Tatrāti tasmiṃ sabhādike. Evaṃ “tatthā”tipadepi.",
  "tika-vin12t:200_0": "Catuddasannaṃ pūraṇo cātuddaso, tasmiṃ pavāretvāti sambandho. Bhikkhusaṅgheti bhikkhusaṅghassa",
  "tika-vin12t:200_1": "santike, samīpatthe cetaṃ bhummavacanaṃ. Ajjatanāti ettha asmiṃ ahani ajja, imasaddato",
  "tika-vin12t:200_2": "ahanīti atthe jjapaccayo, imasaddassa ca akāro, ajja eva ajjatanā, svattho hi tanapaccayo.",
  "tika-vin12t:200_3": "Aparasmiṃ ahani aparajja, aparasaddato ahanīti atthe jjapaccayo sattamyantoyeva.",
  "tika-vin12t:200_4": "Etthāti pavāraṇe, “anujānāmī”tiādivacane vā. Hīti saccaṃ.",
  "tika-vin12t:201": "Kolāhalanti kotūhalaṃ. Paṭhamaṃ bhikkhunī yācitabbāti saṅghena paṭhamaṃ bhikkhunī yācitabbā.",
  "tika-vin12t:202": "Tāya bhikkhuniyā vacanīyo assāti yojanā. Passanto paṭikarissatīti vajjāvajjaṃ passanto hutvā paṭikarissati.",
  "tika-vin12t:203_0": "Ubhinnanti bhikkhubhikkhunīnaṃ. Yathāṭhāneyevāti yaṃ yaṃ ṭhānaṃ yathāṭhānaṃ, tasmiṃ",
  "tika-vin12t:203_1": "yathāṭhāneyeva. Kenaci pariyāyenāti kenaci kāraṇena. Avapubbo varasaddo pihitatthoti",
  "tika-vin12t:203_2": "āha “pihito”ti. Vacanaṃyevāti ovādavacanaṃyeva. Pathoti jeṭṭhakaṭṭhāne ṭhānassa kāraṇattā",
  "tika-vin12t:203_3": "patho. Dosaṃ panāti abhikkamanādīsu ādīnavaṃ pana. Añjentīti makkhenti. Bhikkhūhi",
  "tika-vin12t:203_4": "pana ovadituṃ anusāsituṃ vaṭṭatīti yojanā.",
  "tika-vin12t:204": "Aññanti ovādato aññaṃ. Esoti garudhammo.",
  "tika-vin12t:205": "150. “Adhammakamme”ti ettha katamaṃ kammaṃ nāmāti āha “adhammakammetiādīsū”tiādi. Tatthāti adhammakammadhammakammesu.",
  "tika-vin12t:206": "152. Uddesaṃ dento bhaṇati, anāpattīti yojanā. Osāretīti katheti. Catuparisatīti catuparisasmiṃ. Tatrāpīti tena bhikkhunīnaṃ suṇanakāraṇenāti. Paṭhamaṃ.",
  "tika-vin12t:207": "2. Atthaṅgatasikkhāpadaṃ",
  "tika-vin12t:208_0": "153. Dutiye pariyāyasaddo vāratthoti āha “vārenā”ti. Vāroti ca anukkamoyevāti āha",
  "tika-vin12t:208_1": "“paṭipāṭiyāti attho”ti. Adhikaṃ cittaṃ imassāti adhicetoti dassento āha “adhicittavato”tiādi.",
  "tika-vin12t:208_2": "Adhicittaṃ nāma idha arahattaphalacittameva, na vipassanāpādakabhūtaṃ aṭṭhasamāpatticittanti",
  "tika-vin12t:208_3": "āha “arahattaphalacittenā”ti. “Adhicittasikkhā”tiādīsu hi vipassanāpādakabhūtaṃ aṭṭhasamāpatticittaṃ",
  "tika-vin12t:208_4": "“adhicitta”nti vuccati. Na pamajjatoti na pamajjantassa. Sātaccakiriyāyāti satatakaraṇena.",
  "tika-vin12t:208_5": "Ubho loke munati jānātīti munīti ca, monaṃ vuccati ñāṇaṃ munanaṭṭhena jānanatthena,",
  "tika-vin12t:208_6": "tamassatthīti munīti ca dassento āha “muninotī”tiādi. Tattha “yo munati…pe… munanena",
  "tika-vin12t:208_7": "vā”tiiminā paṭhamatthaṃ dasseti, “monaṃ vuccati…pe… vuccatī”tiiminā dutiyatthaṃ dasseti.",
  "tika-vin12t:208_8": "Muna gatiyanti dhātupāṭhesu (saddanītidhātumālāyaṃ 15 pakārantadhātu) vuttattā “yo",
  "tika-vin12t:208_9": "munatī”ti ettha bhūvādigaṇiko munadhātuyeva, na kīyādigaṇiko mudhātūti daṭṭhabbaṃ.",
  "tika-vin12t:208_10": "Atha vā muna ñāṇeti dhātupāṭhesu (saddanītidhātumālāyaṃ 17 kiyādigaṇika) vuttattā",
  "tika-vin12t:208_11": "“munātī”ti kīyādigaṇikova. Dhātvantanakāralopoti daṭṭhabbaṃ. “Monaṃ vuccati ñāṇa”nti",
  "tika-vin12t:208_12": "cettha ñāṇaṃ nāma arahattañāṇameva. Monassa patho monapathoti vutte sattatiṃsa bodhipakkhiyadhammāva",
  "tika-vin12t:208_13": "adhippetāti āha “sattatiṃsabodhipakkhiyadhammesū”ti. Atha vā adhisīlasikkhādayo adhippetāti",
  "tika-vin12t:208_14": "āha “tīsu vā sikkhāsū”ti. Pubbabhāgapaṭipadanti arahattañāṇassa pubbabhāge pavattaṃ",
  "tika-vin12t:208_15": "sīlasamathavipassanāsaṅkhātaṃ paṭipadaṃ. Pubbabhāgeti arahattañāṇassa pubbabhāge.",
  "tika-vin12t:208_16": "Etthāti “adhicetaso…pe… sikkhato”ti vacane. “Tādino”tipadaṃ “munino”tipadena yojetabbanti",
  "tika-vin12t:208_17": "āha “tādisassa khīṇāsavamunino”ti. Etthāti “sokā na bhavanti tādino”ti vacane. Rāgādayo",
  "tika-vin12t:208_18": "upasametīti upasantoti dassetuṃ vuttaṃ “rāgādīna”nti. Sati assatthīti satimāti katvā",
  "tika-vin12t:208_19": "mantusaddo niccayogatthoti āha “satiyā avirahitassā”ti.",
  "tika-vin12t:209_0": "Na kasīyati na vilekhīyatīti akāso, soyeva ākāso. Antarena chiddena ikkhitabboti",
  "tika-vin12t:209_1": "antalikkho. Ākāso hi catubbidho ajaṭākāso, kasiṇugghāṭimākāso, paricchinnākāso, rūpaparicchedākāsoti.",
  "tika-vin12t:209_2": "Tattha ajaṭākāsova idhādhippeto “antalikkhe”ti visesitattā. Tenāha “na kasiṇugghāṭime,",
  "tika-vin12t:209_3": "na pana rūpaparicchede”ti. Paricchinnākāsopi rūpaparicchedākāsena saṅgahito. “Ma”nti",
  "tika-vin12t:209_4": "padaṃ “avamaññantī”ti pade kammaṃ. Ettakamevāti etappamāṇaṃ “adhicetaso”tiādisaṅkhātaṃ",
  "tika-vin12t:209_5": "vacanameva, na aññaṃ buddhavacananti attho. Ayanti cūḷapanthako thero. Handāti vassaggatthe",
  "tika-vin12t:209_6": "nipāto. Mama ānubhāvaṃ dassemi, tumhe passatha gaṇhathāti adhippāyo. Vuṭṭhāyāti tato",
  "tika-vin12t:209_7": "catutthajjhānato vuṭṭhahitvā. Antarāpi dhāyatīti ettha pisaddassa aṭṭhānatthaṃ dassento",
  "tika-vin12t:209_8": "āha “antaradhāyatipī”ti. Eseva nayo “seyyampi kappetī”ti etthapi. Theroti cūḷapanthako",
  "tika-vin12t:209_9": "thero. Idaṃ padaṃ antarantarā yuttaṭṭhānesu sambandhitvā “tañceva bhaṇatī”tiiminā",
  "tika-vin12t:209_10": "sambandhitabbaṃ. Bhātutherassāti jeṭṭhakabhātubhūtassa mahāpanthakatherassa.",
  "tika-vin12t:210_0": "Padmanti gāthāyaṃ tayo pādā indavajirā, catutthapādo upendavajiro. Tasmā padmanti",
  "tika-vin12t:210_1": "ettha makāre pare dukārukārassa lopaṃ katvā parakkharaṃ netvā “padma”nti dvibhāvena",
  "tika-vin12t:210_2": "likhitabbaṃ. Avītagandhanti ettha vīti dīghuccāraṇameva yuttaṃ. Paṅke davati gacchatīti",
  "tika-vin12t:210_3": "padumaṃ. Kokaṃ duggandhassa ādānaṃ nudati apanetīti kokanudaṃ. Sundaro gandho imassāti",
  "tika-vin12t:210_4": "sugandhaṃ. Ayaṃ panettha yojanā – yathā kokanudasaṅkhātaṃ sugandhaṃ pāto pageva bālātapena",
  "tika-vin12t:210_5": "phullaṃ vikasitaṃ avītagandhaṃ hutvā virocamānaṃ padumaṃ siyā, tathā aṅgīrasaṃ aṅgito",
  "tika-vin12t:210_6": "sarīrato niccharaṇapabhassararasaṃ hutvā virocamānabhūtaṃ antalikkhe tapantaṃ ādiccaṃ",
  "tika-vin12t:210_7": "iva tedhātuke tapantaṃ sammāsambuddhaṃ passāti.",
  "tika-vin12t:211_0": "Paguṇanti vācuggataṃ. Tatoti asakkuṇeyyato. Nanti cūḷapanthakaṃ. Theroti mahāpanthako",
  "tika-vin12t:211_1": "thero nikkaḍḍhāpesīti sambandho. Soti cūḷapanthako. Athāti tasmiṃ kāle. Bhagavā āhāti",
  "tika-vin12t:211_2": "yojanā. Buddhacakkhunāti āsayānusayaindriyaparopariyattañāṇasaṅkhātena sabbaññubuddhānaṃ",
  "tika-vin12t:211_3": "cakkhunā. Tanti cūḷapanthakaṃ. Tassāti cūḷapanthakassa. Athāti tasmiṃ ārocanakāle.",
  "tika-vin12t:211_4": "Assāti cūḷapanthakassa, datvāti sambandho. Rajaṃ malaṃ harati apanetīti rajoharaṇaṃ,",
  "tika-vin12t:211_5": "pilotikakhaṇḍaṃ. Soti cūḷapanthako. Tassāti pilotikakhaṇḍassa, “anta”ntipade avayavisambandho.",
  "tika-vin12t:211_6": "Parisuddhampīti pisaddo aparisuddhe pilotikakhaṇḍe kā nāma kathāti dasseti. Saṃveganti",
  "tika-vin12t:211_7": "santāsaṃ bhayanti attho. Athāti tasmiṃ ārambhakāle. Assāti cūḷapanthakassa. “Ta”ntipadaṃ",
  "tika-vin12t:211_8": "“mamāyanabhāva”ntipadena sambandhaṃ katvā yojanā kātabbāti. Dutiyaṃ.",
  "tika-vin12t:212": "3. Bhikkhunupassayasikkhāpadaṃ",
  "tika-vin12t:213_0": "162. Tatiye “ovadati pācittiyassā”ti sāmaññato vuttepi visesato attho gahetabboti",
  "tika-vin12t:213_1": "āha “aṭṭhahi garudhammehi ovadantasseva pācittiya”nti. Itoti imasmā sikkhāpadamhā.",
  "tika-vin12t:213_2": "Yattha yatthāti yasmiṃ yasmiṃ sikkhāpade. Sabbattha tattha tatthāti yojanāti. Tatiyaṃ.",
  "tika-vin12t:214": "Pakiṇṇakakathā",
  "tika-vin12t:215_0": "Etthāti imasmiṃ sikkhāpade. Idaṃ pakiṇṇakaṃ vuttanti sambandho. Tīṇi pācittiyānīti",
  "tika-vin12t:215_1": "bhikkhuno asammatattā ekaṃ pācittiyaṃ, sūriyassa atthaṅgatattā ekaṃ, bhikkhunupassayaṃ",
  "tika-vin12t:215_2": "upasaṅkamitattā ekanti tīṇi pācittiyāni. Kathanti kena kāraṇena hotīti yojanā. Tatthāti",
  "tika-vin12t:215_3": "bhikkhunupassayaṃ. Tassevāti sammatasseva bhikkhuno. Aññena dhammenāti garudhammehi",
  "tika-vin12t:215_4": "aññena dhammena. Divā panāti sūriyuggamanato tassa anatthaṅgateyevāti.",
  "tika-vin12t:216": "4. Āmisasikkhāpadaṃ",
  "tika-vin12t:217_0": "164. Catutthe bahuṃ mānaṃ kataṃ yehīti bahukatā. Bahukatā hutvā na ovadantīti atthaṃ",
  "tika-vin12t:217_1": "dassento āha “na bahukatā”tiādi. Dhammeti sīlādidhamme. Adhippāyoti “na bahukatā”tipadassa,",
  "tika-vin12t:217_2": "chabbaggiyānaṃ vā adhippāyoti yojanā. “Kattukāmoti ādīna”ntipadaṃ “attho”tipade vācakasambandho.",
  "tika-vin12t:218": "Asammato nāma ṭhapito veditabboti yojanā. Sammutinti bhikkhunovādakasammutiṃ. Pacchā sāmaṇerabhūmiyaṃ ṭhitoti yojanāti. Catutthaṃ.",
  "tika-vin12t:219": "5. Cīvaradānasikkhāpadaṃ",
  "tika-vin12t:220_0": "169. Pañcame rathikāyāti racchāya. Sā hi rathassa hitattā rathikāti vuccati. Sandiṭṭhāti",
  "tika-vin12t:220_1": "samodhānavasena dassīyitthāti sandiṭṭhā. Diṭṭhamattakā mittāti āha “mittā”ti. Sesanti",
  "tika-vin12t:220_2": "vuttavacanato sesaṃ vacanaṃ. Tatrāti cīvarapaṭiggahaṇasikkhāpade. Hīti visesajotakaṃ.",
  "tika-vin12t:220_3": "Idhāti imasmiṃ cīvaradānasikkhāpadeti. Pañcamaṃ.",
  "tika-vin12t:221": "6. Cīvarasibbanasikkhāpadaṃ",
  "tika-vin12t:222_0": "175. Chaṭṭhe udāyīti ettha mahāudāyī, kāḷudāyī, lāḷudāyīti tayo udāyī honti. Tesu",
  "tika-vin12t:222_1": "tatiyovādhippetoti āha “lāḷudāyī”ti. Pabhāvena ṭhāti pavattatīti paṭṭhoti kate paṭibalova",
  "tika-vin12t:222_2": "labbhati. Tenāha “paṭibalo”ti. Nipuṇoti kusalo. “Paṭibhānena katacitta”ntiiminā “paṭibhānacitta”nti",
  "tika-vin12t:222_3": "padassa majjhe padalopaṃ dasseti. Soti lāḷudāyī akāsīti sambandho. Tassāti cīvarassa.",
  "tika-vin12t:222_4": "“Yathāsaṃhaṭa”nti ettha evasaddo ajjhāharitabboti āha “yathāsaṃhaṭamevā”ti.",
  "tika-vin12t:223_0": "176. Yaṃ cīvaraṃ nivāsituṃ vā pārupituṃ vā sakkā hoti, taṃ cīvaraṃ nāmāti yojanā.",
  "tika-vin12t:223_1": "Evaṃ hīti evameva. “Dukkaṭa”ntiiminā “sayaṃ sibbati, āpatti pācittiyassā”ti ettha",
  "tika-vin12t:223_2": "antarāpattiṃ dasseti. Ārāti sūci. Sā hi arati nissaṅgavasena gacchati pavisatīti",
  "tika-vin12t:223_3": "“ārā”ti vuccati, tassā patho gamanaṃ ārāpatho, tasmiṃ, ārāpathassa nīharaṇāvasānattā",
  "tika-vin12t:223_4": "“nīharaṇe”ti vuttaṃ. Satakkhattumpīti anekakkhattumpi. Āṇattoti āṇāpīyatīti āṇatto.",
  "tika-vin12t:223_5": "“Āṇāpito”ti vattabbe ṇāpesaddassa lopaṃ, ikārassa ca akāraṃ katvā, “ādatte”ti ākhyātapade",
  "tika-vin12t:223_6": "tevibhattiyā viya tapaccayassa ca dvibhāvaṃ katvā evaṃ vuttaṃ. Tenāha “sakiṃ cīvaraṃ",
  "tika-vin12t:223_7": "sibbāti vutto”ti. Atha panāti tato aññathā pana. Āṇattassāti āṇāpitassa. Sambahulānipi",
  "tika-vin12t:223_8": "pācittiyāni hontīti sambandho.",
  "tika-vin12t:224_0": "Yepi nissitakā sibbantīti yojanā, ācariyupajjhāyesu sibbantesūti sambandho. Tesanti",
  "tika-vin12t:224_1": "ācariyupajjhāyānaṃ. Tesampīti nissitakānampi. Ñātikānaṃ bhikkhunīnaṃ cīvaranti sambandho.",
  "tika-vin12t:224_2": "“Antevāsikehī”tipadaṃ “sibbāpentī”tipade kāritakammaṃ. Tatrāpīti ācariyupajjhāyehi",
  "tika-vin12t:224_3": "sibbāpanepi. “Antevāsike”tipadaṃ “vañcetvā”tipade suddhakammaṃ, “sibbāpentī”tipade",
  "tika-vin12t:224_4": "kāritakammaṃ. Itaresanti ācariyupajjhāyānanti. Chaṭṭhaṃ.",
  "tika-vin12t:225": "7. Saṃvidhānasikkhāpadaṃ",
  "tika-vin12t:226_0": "181. Sattame “tāsaṃ bhikkhunīnaṃ pacchā gacchantīna”nti padāni “pattacīvara”nti pāṭhasesena",
  "tika-vin12t:226_1": "yojetabbānīti āha “pacchā gacchantīnaṃ pattacīvara”nti. Tā bhikkhuniyo pacchā gacchantiyoti",
  "tika-vin12t:226_2": "vibhattivipallāsaṃ katvā “dūsesu”ntipadena yojetabbānīti āha “tā bhikkhuniyo corā",
  "tika-vin12t:226_3": "dūsayiṃsū”ti. Atha vā vibhattivipallāsamakatvā “acchindiṃsū”ti pade “pattacīvara”ntipadaṃ",
  "tika-vin12t:226_4": "ajjhāharitvā “dūsesu”ntipade “sīla”nti pāṭhaṃ ajjhāharitvā yojetabbanti daṭṭhabbaṃ.",
  "tika-vin12t:227_0": "182-3. Saṃpubbo, vipubbo ca dhādhātu tvāpaccayo hotīti āha “saṃvidahitvā”ti. Kukkuṭoti",
  "tika-vin12t:227_1": "tambacūḷo. So hi kukati āhāratthaṃ pāṇakādayo ādadātīti kukkuṭo. Ayanti gāmo. Adhikaraṇe",
  "tika-vin12t:227_2": "ṇoti āha “sampadanti etthā”ti. Etthāti ca etasmiṃ gāme. Uttarapadassa adhikaraṇatthattā",
  "tika-vin12t:227_3": "pubbapadena chaṭṭhīsamāsoti āha “kukkuṭāna”ntiādi. Evaṃ ṇasaddassa adhikaraṇatthaṃ,",
  "tika-vin12t:227_4": "pubbapadena chaṭṭhīsamāsañca dassetvā idāni ṇasaddassa bhāvatthaṃ, pubbapadena bāhiratthasamāsañca",
  "tika-vin12t:227_5": "dassetuṃ vuttaṃ “atha vā”ti. Tatthāti pacchimapāṭhe. Uppatitvāti uḍḍitvā uddhaṃ ākāsaṃ",
  "tika-vin12t:227_6": "laṅgitvāti attho. Etthāti pacchimapāṭhe. Dvidhāti padagamanapakkhagamanavasena dvipakārena.",
  "tika-vin12t:227_7": "“Upacāro na labbhatī”tiiminā gāmantaro na hoti, ekagāmoyeva pana hoti, tasmā āpattipi",
  "tika-vin12t:227_8": "ekāyeva hotīti dasseti. Paccūseti pabhāte. So hi paṭiviruddhaṃ timiraṃ useti nāsetīti",
  "tika-vin12t:227_9": "paccūsoti vuccati. Vassantassāti ravantassa. “Vacanato”tipadaṃ “āpattiyevā”tipade",
  "tika-vin12t:227_10": "ñāpakahetu. Ratanamattantaroti kukkupamāṇena byavadhāno.",
  "tika-vin12t:228_0": "Tatrāti “gāmantare gāmantare”ti vacane. Hīti vitthāro. Ubhopīti bhikkhubhikkhuniyopi",
  "tika-vin12t:228_1": "saṃvidahantīti sambandho. Na vadantīti aṭṭhakathācariyā na kathayanti. Catunnaṃ maggānaṃ",
  "tika-vin12t:228_2": "samāgamaṭṭhānaṃ catukkaṃ, dvinnaṃ, tiṇṇaṃ, catukkato atirekānaṃ vā maggānaṃ sambaddhaṭṭhānaṃ",
  "tika-vin12t:228_3": "siṅghāṭakaṃ. Tatrāpīti upacārokkamanepi. Gāmatoti attano gāmato. Yāva na okkamanti,",
  "tika-vin12t:228_4": "tāvāti yojanā. Sandhāyāti ārabbha. Athāti tasmiṃ nikkhamanakāle. Dvepīti bhikkhubhikkhuniyopi",
  "tika-vin12t:228_5": "gacchantīti sambandho. Tanti vacanaṃ.",
  "tika-vin12t:229": "Hīti viseso. “Gāmantare gāmantare”ti purimasmiṃ naye atikkame anāpatti, okkamane āpattīti ayaṃ viseso.",
  "tika-vin12t:230": "184. Gatapubbatthāti gatapubbā attha bhavathāti attho. Ehi gacchāmāti vā āgaccheyyāsīti vā vadatīti yojanā. Cetiyavandanatthanti thūpassa vandituṃ.",
  "tika-vin12t:231_0": "185. Visaṅketenāti ettha kālavisaṅketo, dvāravisaṅketo, maggavisaṅketoti tividho.",
  "tika-vin12t:231_1": "Tattha kālavisaṅketeneva anāpattiṃ sandhāya “visaṅketena gacchanti, anāpattī”ti āha.",
  "tika-vin12t:231_2": "Dvāravisaṅketena vā maggavisaṅketena vā āpattimokkho natthi. Tamatthaṃ dassento āha",
  "tika-vin12t:231_3": "“purebhatta”ntiādi. Cakkasamāruḷhāti iriyāpathacakkaṃ vā sakaṭacakkaṃ vā sammā āruḷhā.",
  "tika-vin12t:231_4": "Janapadāti janakoṭṭhāsā. Pariyāyantīti pari punappunaṃ yanti ca āyanti cāti. Sattamaṃ.",
  "tika-vin12t:232": "8. Nāvābhiruhanasikkhāpadaṃ",
  "tika-vin12t:233_0": "188. Aṭṭhame saha aññamaññaṃ thavanaṃ abhitthavanaṃ santhavo, saṅgamoti vuttaṃ hoti.",
  "tika-vin12t:233_1": "Mittabhāvena santhavo mittasanthavo, lokehi assādetabbo ca so mittasanthavo ceti",
  "tika-vin12t:233_2": "lokassādamittasanthavo, tassa vaso pabhū, tena vā āyattoti lokassādamittasanthavavaso,",
  "tika-vin12t:233_3": "tena. Uddhaṃ gacchatīti uddhaṃgāminīti dassento āha “uddha”ntiādi. Uddhanti ca idha",
  "tika-vin12t:233_4": "paṭisoto. Tenāha “nadiyā paṭisota”nti. “Uddhaṃgāmini”ntimātikāpadaṃ “ujjavanikāyā”tipadabhājaniyā",
  "tika-vin12t:233_5": "saṃsandento āha “yasmā panā”tiādi. Yoti bhikkhu. Uddhaṃ javanatoti paṭisotaṃ gamanato.",
  "tika-vin12t:233_6": "Tenāti tena hetunā. Assāti “uddhaṃgāmini”ntipadassa. Anusotaṃ idha adho nāmāti āha",
  "tika-vin12t:233_7": "“anusota”nti. Assapīti pisaddo purimāpekkho. Tatthāti “uddhaṃgāminiṃ vā adhogāminiṃ",
  "tika-vin12t:233_8": "vā”tivacane. Yanti nāvaṃ harantīti sambandho. Sampaṭipādanatthanti sammā paṭimukhaṃ",
  "tika-vin12t:233_9": "pādanatthaṃ, ujupajjāpanatthanti attho. Etthāti nāvāyaṃ. “Ṭhapetvā”tipadabhājanimapekkhitvā",
  "tika-vin12t:233_10": "“upayogatthe nissakkavacana”nti āha. “Aññatrā”ti mātikāpade apekkhite nissakkatthe",
  "tika-vin12t:233_11": "nissakkavacanampi yujjateva.",
  "tika-vin12t:234_0": "189. Ekaṃ tīraṃ agāmakaṃ araññaṃ hotīti yojanā. Addhayojanagaṇanāya pācittiyāni hontīti",
  "tika-vin12t:234_1": "sambandho. Majjhena gamanepīti pisaddo agāmakaaraññatīrapassena gamane kā nāma kathāti",
  "tika-vin12t:234_2": "dasseti. Na kevalaṃ nadiyāti kevalaṃ nadiyā eva anāpatti nāti yojanā, aññesupi samuddādīsu",
  "tika-vin12t:234_3": "anāpattīti adhippāyo. Yopi bhikkhu gacchatīti sambandho. Hīti saccaṃ, yasmā vā.",
  "tika-vin12t:235_0": "191. Kālavisaṅketo, titthavisaṅketo, nāvāvisaṅketoti tividho visaṅketo. Tattha kālavisaṅketena",
  "tika-vin12t:235_1": "anāpattiṃ sandhāya “visaṅketena abhiruhantī”ti vuttaṃ. Aññena visaṅketena āpattiyeva,",
  "tika-vin12t:235_2": "tamatthaṃ dassento āha “idhāpī”tiādīti. Aṭṭhamaṃ.",
  "tika-vin12t:236": "9. Paripācitasikkhāpadaṃ",
  "tika-vin12t:237_0": "192. Navame mahānāgesūti mahāarahantesu tiṭṭhamānesu santesu, cetake pessabhūte navake",
  "tika-vin12t:237_1": "bhikkhū nimantetīti adhippāyo. Itarathāti vibhattivipallāsato vā pāṭhasesato vā aññena",
  "tika-vin12t:237_2": "pakārena. Antaraṃ majjhaṃ pattā kathā antarakathāti dassento āha “avasāna”ntiādi.",
  "tika-vin12t:237_3": "Pakirīyitthāti pakatā, na pakatā vippakatāti vutte kariyamānakathāvāti āha “kariyamānā",
  "tika-vin12t:237_4": "hotī”ti. Addhacchikenāti upaḍḍhacakkhunā. Tehīti therehi.",
  "tika-vin12t:238_0": "194. Laddhabbanti laddhārahaṃ. Assāti “bhikkhuniparipācita”ntipadassa. Sammā ārabhitabboti",
  "tika-vin12t:238_1": "samārambhoti dassento āha “samāraddhaṃ vuccatī”ti. Paṭiyāditassāti paripācitassa",
  "tika-vin12t:238_2": "bhattassa. Gihīnaṃ samārambhoti gihisamārambho, katvatthe cetaṃ sāmivacanaṃ. Tatoti",
  "tika-vin12t:238_3": "tato bhattato. Aññatrāti vinā. Tamatthaṃ vivaranto āha “taṃ piṇḍapātaṃ ṭhapetvā”ti.",
  "tika-vin12t:238_4": "Padabhājane pana vuttanti sambandho. “Ñātakapavāritehī”tipadaṃ “asamāraddho”tipade",
  "tika-vin12t:238_5": "kattā. Atthatoti bhikkhuniaparipācitaatthato. Tasmāti yasmā atthato samāraddhova hoti, tasmā.",
  "tika-vin12t:239_0": "195. Paṭiyāditanti paṭiyattaṃ. Pakatiyā paṭiyattaṃ pakatipaṭiyattanti dassento āha",
  "tika-vin12t:239_1": "“pakatiyā”tiādi. Mahāpaccariyaṃ pana vuttanti sambandho. Tassāti tasseva bhikkhuno.",
  "tika-vin12t:239_2": "Aññassāti tato aññassa bhikkhuno.",
  "tika-vin12t:240": "197. Bhikkhuniparipācitepīti pisaddo bhikkhuniaparipācite kā nāma kathāti dassetīti. Navamaṃ.",
  "tika-vin12t:241": "10. Rahonisajjasikkhāpadaṃ",
  "tika-vin12t:242_0": "198. Dasame pāḷiattho cāti ettha pāḷisaddo vinicchiyasadde ca yojetabbo “pāḷivinicchayo”ti.",
  "tika-vin12t:242_1": "Hīti saccaṃ, yasmā vā. “Idaṃ sikkhāpada”ntipadaṃ “ekapariccheda”ntipade tulyatthakattā,",
  "tika-vin12t:242_2": "“paññatta”ntipade kammaṃ. Uparīti acelakavaggeti. Dasamaṃ.",
  "tika-vin12t:243": "Ovādavaggo tatiyo.",
  "tika-vin12t:244": "4. Bhojanavaggo",
  "tika-vin12t:245": "1. Āvasathapiṇḍasikkhāpada-atthayojanā",
  "tika-vin12t:246_0": "203. Bhojanavaggassa paṭhame āvasathe paññatto piṇḍo āvasathapiṇḍoti dassento āha",
  "tika-vin12t:246_1": "“samantā”tiādi. Parikkhittanti parivutaṃ āvasathanti sambandho. Addhaṃ pathaṃ gacchantīti",
  "tika-vin12t:246_2": "addhikā. Gilāyanti rujantīti gilānā. Gabbho kucchiṭṭhasatto etāsanti gabbhiniyo.",
  "tika-vin12t:246_3": "Malaṃ pabbājentīti pabbajitā, tesaṃ yathānurūpanti sambandho. Paññattāni mañcapīṭhāni",
  "tika-vin12t:246_4": "etthāti paññattamañcapīṭho, taṃ. Anekagabbhaparicchedaṃ anekapamukhaparicchedaṃ āvasathaṃ",
  "tika-vin12t:246_5": "katvāti yojanā. Tatthāti āvasathe. Tesaṃ tesanti addhikādīnaṃ. Hiyyosaddassa atītānantarāhassa",
  "tika-vin12t:246_6": "ca anāgatānantarāhassa ca vācakattā idha anāgatānantarāhavācakoti āha “svepī”ti.",
  "tika-vin12t:246_7": "Kuhiṃ gatā iti vutteti yojanā. “Kukkuccāyanto”tipadassa nāmadhātuṃ dassento āha “kukkuccaṃ karonto”ti.",
  "tika-vin12t:247_0": "206. “Addhayojanaṃ vā yojanaṃ vā”tiiminā “pakkamitu”ntipadassa kammaṃ dasseti. “Gantu”ntiiminā",
  "tika-vin12t:247_1": "kamusaddassa padavikkhepatthaṃ dasseti. “Anodissā”tipadassa tvāpaccayantabhāvaṃ dassetuṃ",
  "tika-vin12t:247_2": "“anuddisitvā”ti vuttaṃ. Pāsaṃ ḍetīti pāsaṇḍo, sattānaṃ cittesu diṭṭhipāsaṃ khipatīti",
  "tika-vin12t:247_3": "attho. Atha vā taṇhāpāsaṃ, diṭṭhipāsañca ḍeti uḍḍetīti pāsaṇḍo, taṃ pāsaṇḍaṃ. Yāvatattho",
  "tika-vin12t:247_4": "paññatto hotīti yāvatā attho hoti, tāvatā paññatto hotīti yojanā. “Yāvadattho”tipi",
  "tika-vin12t:247_5": "pāṭho, ayamevattho. Dakāro padasandhikaro. Sakiṃ bhuñjitabbanti ekadivasaṃ sakiṃ",
  "tika-vin12t:247_6": "bhuñjitabbanti attho. Tenāha “ekadivasaṃ bhuñjitabba”nti.",
  "tika-vin12t:248_0": "Etthāti imasmiṃ sikkhāpade. Ekakulena vā paññattanti sambandho. Bhuñjituṃ na vaṭṭati",
  "tika-vin12t:248_1": "ekato hutvā paññattattāti adhippāyo. Nānākulehi paññattaṃ piṇḍanti yojanā. Bhuñjituṃ",
  "tika-vin12t:248_2": "vaṭṭati nānākulāni ekato ahutvā visuṃ visuṃ paññattattāti adhippāyo. Yopi piṇḍo chijjatīti",
  "tika-vin12t:248_3": "sambandho. Upacchinditvāti asaddhiyādipāpacittattā upacchinditvā.",
  "tika-vin12t:249_0": "208. Anuvasitvāti punappunaṃ vasitvā. Antarāmagge gacchantattā “gacchanto bhuñjatī”ti",
  "tika-vin12t:249_1": "idaṃ tāva yuttaṃ hotu, gataṭṭhāne pana gamitattā kathaṃ? Paccuppannasamīpopi atīto",
  "tika-vin12t:249_2": "tena saṅgahitattā yuttaṃ. “Kuto nu tvaṃ bhikkhu āgacchasī”tiādīsu viya. Taṃsamīpopi",
  "tika-vin12t:249_3": "hi tādiso. Nānāṭṭhānesu nānākulānaṃ santake pakatiyā anāpattibhāvato nānāṭṭhānesu",
  "tika-vin12t:249_4": "ekakulasseva santakaṃ sandhāya vuttaṃ “anāpattī”ti. Āraddhassa vicchedattā “puna",
  "tika-vin12t:249_5": "ekadivasaṃ bhuñjituṃ labhatī”ti vuttaṃ. “Odissā”ti sāmaññato vuttepi bhikkhūyeva",
  "tika-vin12t:249_6": "gahetabbāti āha “bhikkhūnaṃyevā”ti. Paṭhamaṃ.",
  "tika-vin12t:250": "2. Gaṇabhojanasikkhāpadaṃ",
  "tika-vin12t:251_0": "209. Dutiye pahīnalābhasakkārassa hetuṃ dassento āha “so kirā”tiādi. Soti devadatto.",
  "tika-vin12t:251_1": "“Ahosī”ti ca “pākaṭo jāto”ti ca yojetabbo. Ajātasattunāti ajātasseyeva piturājassa",
  "tika-vin12t:251_2": "sattubhāvato ajātasattunā, “mārāpetvā”tipade kāritakammaṃ. Rājānanti bimbisārarājaṃ,",
  "tika-vin12t:251_3": "“mārāpetvā”tipade dhātukammaṃ. Abhimāreti abhinilīyitvā bhagavato māraṇatthāya pesite",
  "tika-vin12t:251_4": "dhanudhare. Gūḷhapaṭicchannoti guhito hutvā paṭicchanno. Parikathāyāti pariguhanāya",
  "tika-vin12t:251_5": "kathāya. “Rājānampī”tipadaṃ “mārāpesī”tipade dhātukammaṃ. Pavijjhīti pavaṭṭesi. Tatoti",
  "tika-vin12t:251_6": "tato vuttato paraṃ uṭṭhahiṃsūti sambandho. Nagare nivasantīti nāgarā. Rājāti ajātasatturājā.",
  "tika-vin12t:251_7": "Sāsanakaṇṭakantisāsanassa kaṇṭakasadisattā sāsanakaṇṭakaṃ. Tatoti nīharato. Upaṭṭhānampīti",
  "tika-vin12t:251_8": "upaṭṭhānampi, upaṭṭhānatthāyapi vā. Aññepīti rājato aññepi. Assāti devadattassa.",
  "tika-vin12t:251_9": "Kiñci khādanīyabhojanīyaṃ “dātabba”nti iminā yojetabbaṃ. Kiñci vā abhivādanādi “kātabba”nti",
  "tika-vin12t:251_10": "iminā sambandho. Kulesu viññāpetvā bhuñjanassa hetuṃ dassento āha “mā me”tiādi. Posento",
  "tika-vin12t:251_11": "hutvā bhuñjatīti sambandho.",
  "tika-vin12t:252": "211. Bhattaṃ anadhivāsentānaṃ kasmā cīvaraṃ parittaṃ uppajjatīti āha “bhattaṃ agaṇhantāna”ntiādi.",
  "tika-vin12t:253": "212. Cīvarakārake bhikkhū bhattena kasmā nimantentīti āha “gāme”tiādi.",
  "tika-vin12t:254_0": "215. Nānāverajjaketi ettha rañño idaṃ rajjaṃ, visadisaṃ rajjaṃ virajjaṃ, nānappakāraṃ",
  "tika-vin12t:254_1": "virajjaṃ nānāvirajjaṃ. Nānāvirajjehi āgatā nānāverajjakā. Majjhe vuddhi hotīti āha",
  "tika-vin12t:254_2": "“nānāvidhehi aññarajjehi āgate”ti. Aññarajjehīti rājagahato aññehi rajjehi. Rañjitabbanti",
  "tika-vin12t:254_3": "rañjanti vutte niggahitassa anāsanaṃ sandhāya vuttaṃ “nānāverañjakeitipi pāṭho”ti.",
  "tika-vin12t:255_0": "218. Gaṇabhojaneti gaṇassa bhojanaṃ gaṇabhojanaṃ, gaṇabhojanassa bhojanaṃ gaṇabhojanaṃ,",
  "tika-vin12t:255_1": "tasmiṃ gaṇabhojane pācittiyanti attho. “Rattūparato”tiādīsu viya ekassa bhojanasaddassa",
  "tika-vin12t:255_2": "lopo daṭṭhabbo. Nanu uposathe viya dve tayo gaṇo nāmāti āha “idha gaṇo nāma cattāro”tiādi.",
  "tika-vin12t:255_3": "Tena dve tayo gaṇo nāma na honti, cattāro pana ādiṃ katvā taduttari gaṇo nāmāti dasseti.",
  "tika-vin12t:255_4": "Taṃ panetanti ettha etasaddo vacanālaṅkāro dvīsu sabbanāmesu pubbasseva yebhuyyena",
  "tika-vin12t:255_5": "padhānattā. Pasavatīti vaḍḍhati, jāyatīti attho. Vevacanena vāti “bhattena nimantemi,",
  "tika-vin12t:255_6": "bhojanena nimantemī”ti pariyāyena vā. Bhāsantarena vāti mūlabhāsāto aññāya bhāsāya",
  "tika-vin12t:255_7": "vā. Ekato nimantitā bhikkhūti sambandho. Hīti saccaṃ, yasmā vā. Pamāṇanti kāraṇaṃ.",
  "tika-vin12t:255_8": "“Cattāro”ti liṅgavipallāsaṃ katvā “vihāre”tipadena yojetabbaṃ. Ṭhitesuyevāti padaṃ",
  "tika-vin12t:255_9": "niddhāraṇasamudāyo. Eko nimantitoti sambandho.",
  "tika-vin12t:256": "Cattāro bhikkhū viññāpeyyunti sambandho. Pāṭekkanti patiekassa bhāvo pāṭekkaṃ, visunti attho. Ekato vā nānāto vā viññāpeyyunti sambandho.",
  "tika-vin12t:257_0": "Chavisaṅkhātato bāhiracammato abbhantaracammassa thūlattā “mahācammassā”ti vuttaṃ.",
  "tika-vin12t:257_1": "Phālaṃ etesaṃ pādānaṃ sañjātanti phālitā, uppādentīti sambandho. Pahaṭamatte satīti",
  "tika-vin12t:257_2": "yojanā. Lesena kappanti pavattaṃ cittaṃ lesakappiyaṃ.",
  "tika-vin12t:258_0": "Suttañcāti sūcipāsapavesanasuttañca. Nanu visuṃ cīvaradānasamayo viya cīvarakārasamayopi",
  "tika-vin12t:258_1": "atthi, kasmā “yadā tadā”ti vuttanti āha “visuṃ hī”tiādi. Hīti saccaṃ, yasmā vā. Visuṃ",
  "tika-vin12t:258_2": "cīvaradānasamayo viya cīvarakārasamayo nāma yasmā natthi, tasmā “yadā tadā”ti mayā",
  "tika-vin12t:258_3": "vuttanti adhippāyo. Tasmā yo bhikkhu karoti, tena bhuñjitabbanti yojanā. Sūciveṭhanakoti",
  "tika-vin12t:258_4": "sibbanatthāya dve pilotikakhaṇḍe sambandhitvā sūciyā vijjhanako. Vicāretīti pañcakhaṇḍasattakhaṇḍādivasena",
  "tika-vin12t:258_5": "saṃvidahati. Chindatīti satthakena vā hatthena vā chindati. Moghasuttanti muyhanaṃ",
  "tika-vin12t:258_6": "mogho, atthato gahetabbachaṭṭetabbaṭṭhāne muyhanacittaṃ, tassa chindanaṃ suttanti",
  "tika-vin12t:258_7": "moghasuttaṃ. Āgantukapaṭṭanti dupaṭṭacīvare mūlapaṭṭassa upari ṭhapitapaṭṭaṃ. Paccāgatanti",
  "tika-vin12t:258_8": "paṭṭacīvarādīsu labbhati. Bandhatīti mūlapaṭṭena āgantukapaṭṭaṃ. Bandhati. Anuvātanti",
  "tika-vin12t:258_9": "cīvaraṃ anupariyāyitvā vīyati bandhīyatīti anuvātaṃ, taṃ chindati. Ghaṭṭetīti dve",
  "tika-vin12t:258_10": "anuvātante aññamaññaṃ sambajjhati. Āropetīti cīvarassa upari āropeti. Tatthāti cīvare.",
  "tika-vin12t:258_11": "Suttaṃ karotīti sūcipāsapavesanasuttaṃ vaṭṭeti. Valetīti vaṭṭitvā suttaveṭhanadaṇḍake",
  "tika-vin12t:258_12": "āvaṭṭeti. Pipphalikanti satthakaṃ. Tañhi piyampi phāletīti pipphali, sāyeva pipphalikanti",
  "tika-vin12t:258_13": "katvā pipphalikanti vuccati, taṃ niseti nisānaṃ karotīti attho. Yo pana katheti,",
  "tika-vin12t:258_14": "etaṃ ṭhapetvāti yojanā.",
  "tika-vin12t:259_0": "Addhānamaggassa dvigāvutattā “addhayojanabbhantare gāvute”ti vuttaṃ. Abhirūḷhena",
  "tika-vin12t:259_1": "bhuñjitabbanti sambandho. Yatthāti yasmiṃ kāle. “Sannipatantī”ti bahukattuvasena",
  "tika-vin12t:259_2": "vuttaṃ. Akusalaṃ parivajjetīti paribbājako, pabbajjavesaṃ vā pariggahetvā vajati",
  "tika-vin12t:259_3": "gacchati pavattatīti paribbājako. Vinā bhāvapaccayena bhāvatthassa ñātabbato paribbājakabhāvo",
  "tika-vin12t:259_4": "paribbājako, taṃ samāpannoti paribbājakasamāpanno. Atha vā paribbājakesu samāpanno",
  "tika-vin12t:259_5": "pariyāpannoti paribbājakasamāpanno. “Etesa”ntipadaṃ “yena kenacī”tipade niddhāraṇasamudāyo.",
  "tika-vin12t:260_0": "220. Yepi bhikkhū bhuñjantīti sambandho. Tatthāti “dve tayo ekato”tivacane. Animantito",
  "tika-vin12t:260_1": "catuttho yassa catukkassāti animantitacatutthaṃ, animantitena vā catutthaṃ animantitacatutthaṃ.",
  "tika-vin12t:260_2": "Eseva nayo aññesupi catutthesu. Idhāti imasmiṃ sāsane. Nimantetīti akappiyanimantanena",
  "tika-vin12t:260_3": "nimanteti. Tesūti catūsu bhikkhūsu. Soti upāsako. Aññanti nāgatabhikkhuto aññaṃ,",
  "tika-vin12t:260_4": "nimantitabhikkhuto vā. Taṅkhaṇappattanti tasmiṃ pucchanakathanakkhaṇe pattaṃ. Hīti",
  "tika-vin12t:260_5": "vitthāro. Tatthāti tasmiṃ ṭhāne, gehe vā. Tehīti karaṇabhūtehi bhikkhūhi.",
  "tika-vin12t:261": "Soti piṇḍapātiko. Anāgacchantampīti sayaṃ na āgacchantampi. Lacchathāti labhissatha.",
  "tika-vin12t:262": "Sopīti sāmaṇeropi, na piṇḍapātikoyevāti attho.",
  "tika-vin12t:263": "Tatthāti gilānacatutthe, tesu catūsu vā. Gilāno itaresaṃ pana gaṇapūrako hotīti yojanā.",
  "tika-vin12t:264_0": "Gaṇapūrakattāti samayaladdhassa gaṇapūrakattā. Catukkānīti cīvaradānacatutthaṃ cīvarakāracatutthaṃ",
  "tika-vin12t:264_1": "addhānagamanacatutthaṃ nāvābhiruhanacatutthaṃ mahāsamayacatutthaṃ, samaṇabhattacatutthanti",
  "tika-vin12t:264_2": "cha catukkāni. Purimehi missetvā ekādasa catukkāni veditabbāni. Eko paṇḍito bhikkhu",
  "tika-vin12t:264_3": "nisinno hotīti sambandho. Tesūti tīsu bhikkhūsu, gatesu gacchatīti yojanā. Bhutvā",
  "tika-vin12t:264_4": "āgantvā ṭhitesupi anāpattiyeva. Kasmā sabbesaṃ anāpatti, nanu cattāro bhikkhū ekato",
  "tika-vin12t:264_5": "gaṇhantīti āha “pañcannaṃ hī”tiādi. Hīti saccaṃ, yasmā vā. Bhojanānaṃyevāti na yāgukhajjakaphalāphalādīnaṃ.",
  "tika-vin12t:264_6": "Tāni cāti yehi bhojanehi visaṅketaṃ natthi, tāni ca bhojanāni. Tehīti catūhi bhikkhūhi.",
  "tika-vin12t:264_7": "Tānīti yāguādīni. Itīti tasmā anāpattinti yojanā.",
  "tika-vin12t:265_0": "Koci pesito apaṇḍitamanusso vadatīti yojanā. Kattukāmena pesitoti sambandho. Bhattaṃ",
  "tika-vin12t:265_1": "gaṇhathāti vāti vāsaddo “odanaṃ gaṇhatha, bhojanaṃ gaṇhatha, annaṃ gaṇhatha, kuraṃ",
  "tika-vin12t:265_2": "gaṇhathā”ti vacanānipi saṅgaṇhāti. Nimantanaṃ sādiyantīti nemantanikā. Piṇḍapāte",
  "tika-vin12t:265_3": "dhutaṅge niyuttāti piṇḍapātikā. Punadivase bhanteti vutteti yojanā. Haritvāti apanetvā.",
  "tika-vin12t:265_4": "Tatoti tato vadanato paranti sambandho. Vikkhepanti vividhaṃ khepaṃ. Teti asukā ca",
  "tika-vin12t:265_5": "asukā ca gāmikā. Bhanteti vutteti yojanā. Sopīti apaṇḍitamanussopi, na gāmikāyevāti",
  "tika-vin12t:265_6": "attho. Kasmā na labhāmi bhanteti vutteti yojanā. Evaṃ “kathaṃ nimantesuṃ bhante”ti",
  "tika-vin12t:265_7": "etthāpi. Tatoti tasmā kāraṇā. Esāti eso gāmo. Tanti bhūmatthe cetaṃ upayogavacanaṃ,",
  "tika-vin12t:265_8": "tasmiṃ gāme carathāti hi attho. Kiṃ etenāti etena pucchanena kiṃ payojanaṃ. Etthāti",
  "tika-vin12t:265_9": "pucchane. Mā pamajjitthāti vadatīti sambandho. Dutiyadivaseti nimantanadivasato dutiyadivase.",
  "tika-vin12t:265_10": "Dhuragāmeti padhānagāme, antikagāme vā. Bhāvo nāma kiriyattā ekoyeva hoti, tasmā",
  "tika-vin12t:265_11": "kattāraṃ vā kammaṃ vā sambandhaṃ vā apekkhitvā bahuvacanena na bhavitabbaṃ, tena",
  "tika-vin12t:265_12": "vuttaṃ “na dubbacehi bhavitabba”nti. Tesūti gāmikesu bhojentesūti sambandho. Asanasālāyanti",
  "tika-vin12t:265_13": "bhojanasālāyaṃ. Sā hi asati bhuñjati etthāti asanā, salanti pavisanti assanti sālā,",
  "tika-vin12t:265_14": "asanā ca sā sālāceti asanasālāti atthena “asanasālā”ti vuccati.",
  "tika-vin12t:266_0": "Atha panāti tato aññathā pana. Apādānattho hi athasaddo. Tattha tatthāti tasmiṃ tasmiṃ",
  "tika-vin12t:266_1": "ṭhāne antaravīthiādīsūti attho. Paṭikaccevāti paṭhamaṃ katvā eva. Bhikkhūsu gāmato",
  "tika-vin12t:266_2": "anikkhantesu pagevāti vuttaṃ hoti. Na vaṭṭatīti “bhattaṃ gaṇhathā”ti pahiṇattā na",
  "tika-vin12t:266_3": "vaṭṭati. Ye pana manussā bhojentīti sambandho. Nivattathāti vuttapadeti “nivattathā”ti",
  "tika-vin12t:266_4": "vutte kiriyāpade. Yassa kassaci hotīti yassa kassaci atthāya hotīti yojanā. Nivattituṃ",
  "tika-vin12t:266_5": "vaṭṭatīti “bhattaṃ gaṇhathā”ti avuttattā nivattituṃ vaṭṭati. Sambandhaṃ katvāti “nivattatha",
  "tika-vin12t:266_6": "bhante”ti bhantesaddena abyavahitaṃ katvā. Nisīdatha bhante, bhattaṃ gaṇhathāti bhantesaddena",
  "tika-vin12t:266_7": "byavahitaṃ katvā vutte “nisīdathā”tipade nisīdituṃ vaṭṭati. Atha bhantesaddena byavahitaṃ",
  "tika-vin12t:266_8": "akatvā “nisīdatha, bhattaṃ gaṇhathā”ti sambandhaṃ katvā vutte nisīdituṃ vaṭṭati.",
  "tika-vin12t:266_9": "Iccetaṃ nayaṃ atidisati “eseva nayo”tiimināti. Dutiyaṃ.",
  "tika-vin12t:267": "3. Paramparabhojanasikkhāpadaṃ",
  "tika-vin12t:268_0": "221. Tatiye “na kho…pe… karontī”tipāṭhassa atthasambandhaṃ dassento āha “yena niyāmenā”tiādi.",
  "tika-vin12t:268_1": "Tattha “yena niyāmenā”tiiminā “yathayime manussā”ti ettha yathāsaddassa yaṃsaddatthabhāvaṃ",
  "tika-vin12t:268_2": "dasseti. Tenāti tena niyāmena. Iminā yathāsaddassa niyamaniddiṭṭhabhāvaṃ dasseti.",
  "tika-vin12t:268_3": "“Ñāyatī”tiiminā kiriyāpāṭhasesaṃ dasseti. “Sāsanaṃ vā dānaṃ vā”tipadehi idaṃsaddassa",
  "tika-vin12t:268_4": "atthaṃ dasseti. Buddhappamukhe saṅgheti sampadānatthe cetāni bhummavacanāni, buddhappamukhassa",
  "tika-vin12t:268_5": "saṅghassa dānaṃ vāti attho. “Paritta”ntiiminā orakasaddassa atthaṃ dasseti. “Lāmaka”ntiiminā",
  "tika-vin12t:268_6": "parittasaddassa parivāratthaṃ nivatteti. Kiro eva patibhāve niyutto kirapatikoti",
  "tika-vin12t:268_7": "atthaṃ dassento āha “kirapatikoti etthā”ti ādi. Soti kirapatiko. Kammaṃ kāretīti",
  "tika-vin12t:268_8": "sambandho. Upacāravasenāti vohāravasena, upalakkhaṇavasena, padhānavasena vāti attho.",
  "tika-vin12t:268_9": "Na kevalaṃ badarāyeva, aññepi pana bahū khādanīyabhojanīyā paṭiyattāti adhippāyo.",
  "tika-vin12t:268_10": "Badarena misso badaramisso, badarasāḷavoti āha “badarasāḷavenā”ti. Badaracuṇṇena",
  "tika-vin12t:268_11": "misso madhusakkharādi “badarasāḷavo”ti vuccati.",
  "tika-vin12t:269": "222. Uddhaṃ sūro uggato asmiṃ kāleti ussūroti vutte atidivākāloti āha “atidivā”ti.",
  "tika-vin12t:270_0": "226. Ayaṃ bhattavikappanā nāma vaṭṭatīti yojanā. Pañcasu sahadhammikesūti niddhāraṇasamudāyo,",
  "tika-vin12t:270_1": "itthannāmassāti sambandho. Yadi pana sammukhāpi vikappituṃ vaṭṭati, tadā attanā saha",
  "tika-vin12t:270_2": "ṭhitassa bhagavato kasmā na vikappetīti āha “sā cāya”ntiādi. Sā ayaṃ vikappanā saṅgahitāti",
  "tika-vin12t:270_3": "sambandho. Kasmā bhagavato vikappetuṃ na vaṭṭatīti āha “bhagavati hī”tiādi. Hīti",
  "tika-vin12t:270_4": "saccaṃ, yasmā vā. Saṅghena katanti sambandho.",
  "tika-vin12t:271_0": "229. “Dve tayo nimantane”tipadāni liṅgavipallāsānīti āha “dve tīṇi nimantanānī”ti.",
  "tika-vin12t:271_1": "Nimantitabbo etehīti nimantanāni bhojanāni bhuñjatīti sambandho. Dve tīṇi kulāni",
  "tika-vin12t:271_2": "ākirantīti yojanā. Sūpabyañjananti sūpo ca byañjanañca sūpabyañjanaṃ. Anāpatti ekato",
  "tika-vin12t:271_3": "missitattāti adhippāyo. Mūlanimantananti paṭhamanimantanaṃ bhojanaṃ. Antoti heṭṭhā.",
  "tika-vin12t:271_4": "Ekampi kabaḷanti ekampi ālopaṃ. Yathā tathā vāti yena vā tena vā ākārena. Tatthāti",
  "tika-vin12t:271_5": "tasmiṃ bhojane. Rasaṃ vāti khīrato aññaṃ rasaṃ vā. Yena khīrarasena ajjhotthataṃ",
  "tika-vin12t:271_6": "bhattaṃ ekarasaṃ hoti, taṃ khīraṃ vā taṃ rasaṃ vā ākirantīti yojanā. Yaṃsaddo hi",
  "tika-vin12t:271_7": "uttaravākye ṭhito pubbavākye taṃsaddaṃ avagamayati. Khīrena saṃsaṭṭhaṃ bhattaṃ khīrabhattaṃ.",
  "tika-vin12t:271_8": "Evaṃ rasabhattaṃ. Aññepīti khīrabhattarasabhattadāyakato aññepi. Anāpatti bhattena",
  "tika-vin12t:271_9": "amissitattāti adhippāyo. “Bhuñjantenā”tipadaṃ “bhuñjitu”ntipade bhāvakattā. Sappipāyāsepīti",
  "tika-vin12t:271_10": "sappinā ca pāyāsena ca kate bhattepi.",
  "tika-vin12t:272_0": "Tassāti mahāupāsakassa. Āpattīti ca vaṭṭatīti ca dvinnaṃ aṭṭhakathāvādānaṃ yuttabhāvaṃ",
  "tika-vin12t:272_1": "mahāpaccarivādena dassetuṃ vuttaṃ “mahāpaccariya”ntiādi. Dve aṭṭhakathāvādā hi sandhāyabhāsitamattameva",
  "tika-vin12t:272_2": "visesā, atthato pana ekā. Mahāpaccariyaṃ vuttanti sambandho. Ekovāti kumbhiyā ekova.",
  "tika-vin12t:272_3": "Paramparabhojananti parassa parassa bhojanaṃ. Nimantitamhāti ahaṃ nimantito amhi",
  "tika-vin12t:272_4": "nanūti attho. Āpucchitvāpīti mahāupāsakaṃ āpucchitvāpi.",
  "tika-vin12t:273": "Soti anumodako bhikkhu. Tanti bhikkhuṃ. Aññoti aññataro. Kinti kasmā. Nimantitattāti nimantitabhāvato.",
  "tika-vin12t:274_0": "Sakalena gāmena nimantitopi ekato hutvāva nimantitassa kappati, na visuṃ visunti",
  "tika-vin12t:274_1": "āha “ekato hutvā”ti. Pūgepīti samādapetvā puññaṃ karontānaṃ samūhepi. “Nimantiyamāno”tipadassa",
  "tika-vin12t:274_2": "nimantanākāraṃ dassento āha “bhattaṃ gaṇhā”ti. Yadaggenāti yaṃ aggena yena koṭṭhāsenāti",
  "tika-vin12t:274_3": "attho. Dvīsu theravādesu mahāsumattheravādova yuttoti so pacchā vuttoti. Tatiyaṃ.",
  "tika-vin12t:275": "4. Kāṇamātāsikkhāpadaṃ",
  "tika-vin12t:276_0": "230. Catutthe “nakulamātāti”ādīsu nakulassa bhagavato mātā nakulamātāti ca nakulañca",
  "tika-vin12t:276_1": "bhagavato taṃ mātā cāti nakulamātāti ca attho sambhavati, “uttaramātāti”ādīsu uttarāya",
  "tika-vin12t:276_2": "mātā uttaramātāti atthoyeva sambhavati. Tesu “uttaramātā”tipadasseva “kāṇamātā”tipadassa",
  "tika-vin12t:276_3": "kāṇāya mātā kāṇamātāti atthoyeva sambhavatīti āha “kāṇāya mātā”ti. Tassā dhītuyā",
  "tika-vin12t:276_4": "“kāṇā”tināmena vissutabhāvaṃ dassento āha “sā kirā”tiādi. Sāti dārikā vissutā ahosīti",
  "tika-vin12t:276_5": "sambandho. Assāti mahāupāsikāya. Ye yeti purisā. “Rāgena kāṇā hontī”tiiminā kaṇanti",
  "tika-vin12t:276_6": "nimilanti rāgena purisā etāyāti kāṇāti atthaṃ dasseti. Tassāti kāṇāya. Āgatanti ettha",
  "tika-vin12t:276_7": "bhāvatthe toti āha “āgamana”nti. Adhippāyoti “kismiṃ viyā”tipadassa, kāṇamātāya vā",
  "tika-vin12t:276_8": "adhippāyo. Rittāti tucchā, suññāti attho. “Asmiṃ gamane”tiiminā bāhiratthasamāsaṃ",
  "tika-vin12t:276_9": "dasseti. “Ariyasāvikā”tiādinā ariyānaṃ bhikkhūhi apaṭivibhattabhogaṃ dasseti. Na",
  "tika-vin12t:276_10": "kevalaṃ kiñci parikkhayaṃ agamāsi, atha kho sabbanti āha “sabbaṃ parikkhayaṃ agamāsī”ti.",
  "tika-vin12t:276_11": "Kāṇāpīti pisaddo na kevalaṃ mātāyeva maggaphalabhāginī ahosi, atha kho kāṇāpi sotāpannā",
  "tika-vin12t:276_12": "ahosīti dasseti. Sopi purisoti kāṇāya patibhūto sopi puriso. Pakatiṭṭhāneyevāti jeṭṭhakapajāpatiṭṭhāneyeva.",
  "tika-vin12t:277": "231. Imasmiṃ pana vatthusminti imasmiṃ pūvavatthusmiṃ. Etanti pātheyyavatthuṃ. Ariyasāvakattāti ariyabhūtassa sāvakassa bhāvato, ariyassa vā sammāsambuddhassa sāvakabhāvato.",
  "tika-vin12t:278_0": "233. Paheṇakapaṇṇākārasaddānaṃ aññamaññavevacanattā vuttaṃ “paheṇakatthāyāti paṇṇākāratthāyā”ti.",
  "tika-vin12t:278_1": "Idhāti “pūvehi vā”tipade, sikkhāpade vā. Baddhasattūti madhusakkharādīhi missetvā",
  "tika-vin12t:278_2": "baddhasattu. Thūpīkatanti thūpīkataṃ katvā.",
  "tika-vin12t:279_0": "“Dvattipattapūre”tipadassa visesanuttarabhāvaṃ dassetuṃ vuttaṃ “pūre patte”ti. Dve",
  "tika-vin12t:279_1": "vā tayo vā pattāti dvattipattā, vāsaddatthe saṅkhyobhayabāhiratthasamāso, tisaddaparattā",
  "tika-vin12t:279_2": "dvissa ca akāro hoti, dvattipattā ca te pūrā cāti dvattipattapūrā, te dvattipattapūre",
  "tika-vin12t:279_3": "gahetvāti yojanā. “Ācikkhitabba”nti vuttavacanassa ācikkhanākāraṃ dassento āha “atra",
  "tika-vin12t:279_4": "mayā”tiādi. Tenāpīti dutiyenāpi. Paṭhamabhikkhu ekaṃ gahetvā dutiyabhikkhussa ārocanañca",
  "tika-vin12t:279_5": "dutiyabhikkhu ekaṃ gahetvā tatiyabhikkhussa ārocanañca atidisanto āha “yenā”tiādi.",
  "tika-vin12t:279_6": "Tattha yenāti paṭhamabhikkhunā. Paṭikkamanti bhuñjītvā etthāti paṭikkamananti vutte",
  "tika-vin12t:279_7": "asanasālāva gahetabbāti āha “asanasāla”nti. Yatthāti yassaṃ asanasālāyaṃ. Mukholokanaṃ",
  "tika-vin12t:279_8": "na vaṭṭatīti āha “attano”tiādi. Aññatthāti paṭikkamanato aññattha. Assāti bhikkhussa.",
  "tika-vin12t:280": "“Saṃvibhajitabba”nti vuttavacanassa saṃvibhajanākāraṃ dassetuṃ vuttaṃ “sace tayo”tiādi. Yathāmittanti yassa yassa mittassa. Akāmāti na kāmena. Kāraṇatthe cetaṃ nissakkavacanaṃ.",
  "tika-vin12t:281_0": "235. Antarāmaggeti maggassa antaro antarāmaggo, sukhuccāraṇatthaṃ majjhe dīgho, tasmiṃ.",
  "tika-vin12t:281_1": "Bahumpi dentānaṃ etesaṃ ñātakapavāritānaṃ bahumpi paṭiggaṇhantassāti yojanā. Aṭṭhakathāsu",
  "tika-vin12t:281_2": "pana vuttanti sambandho. Aṭṭhakathānaṃ vacanaṃ pāḷiyā na sametīti. Catutthaṃ.",
  "tika-vin12t:282": "5. Paṭhamapavāraṇasikkhāpadaṃ",
  "tika-vin12t:283_0": "236. Pañcame pavāritāti ettha vassaṃvutthapavāraṇā, paccayapavāraṇā, paṭikkhepapavāraṇā,",
  "tika-vin12t:283_1": "yāvadatthapavāraṇā cāti catubbidhāsu pavāraṇāsu yāvadatthapavāraṇā ca paṭikkhepapavāraṇā",
  "tika-vin12t:283_2": "cāti dve pavāraṇā adhippetāti dassento āha “brāhmaṇenā”tiādi. Brāhmaṇena pavāritāti",
  "tika-vin12t:283_3": "sambandho. Sayanti tatiyantanipāto “pavāritā”tipadena sambandho. Casaddo aññattha",
  "tika-vin12t:283_4": "yojetabbo yāvadatthapavāraṇāya ca paṭikkhepapavāraṇāya cāti. Paṭimukhaṃ attano gehaṃ",
  "tika-vin12t:283_5": "visanti pavisantīti paṭivissakāti vutte āsannagehavāsikā gahetabbāti āha “sāmantagharavāsike”ti.",
  "tika-vin12t:284": "237. Uddhaṅgamo ravo oravo, soyeva saddo oravasaddo, kākānaṃ oravasaddo kakoravasaddoti dassento āha “kākāna”ntiādi.",
  "tika-vin12t:285_0": "239. Tavantupaccayassa atītatthabhāvaṃ dassetuṃ vuttaṃ “tattha cā”tiādi. Tatthāti",
  "tika-vin12t:285_1": "“bhuttavā”tipade. Yasmā yena bhikkhunā ajjhoharitaṃ hoti, tasmā so “bhuttāvī”ti saṅkhyaṃ",
  "tika-vin12t:285_2": "gacchatīti yojanā. Saṅkhāditvāti dantehi cuṇṇaṃ katvā. Tenāti tena hetunā. Assāti",
  "tika-vin12t:285_3": "“bhuttāvī”tipadassa. Pavāreti paṭikkhipatīti pavārito bhikkhūti dassento āha “katapavāraṇo”ti.",
  "tika-vin12t:285_4": "Sopi cāti so paṭikkhepo ca hotīti sambandho. Assāti “pavārito”tipadassa. Tatthāti",
  "tika-vin12t:285_5": "“asanaṃ paññāyatī”tiādivacane. Yasmā bhuttāvītipi saṅkhyaṃ gacchati, tasmā na passāmāti",
  "tika-vin12t:285_6": "yojanā. “Asanaṃ paññāyatī”ti padabhājaniyā “bhuttāvī”ti mātikāpadassa asaṃsandanabhāvaṃ",
  "tika-vin12t:285_7": "dassetuṃ vuttaṃ “asanaṃ paññāyatīti iminā”tiādi. Yañcāti yañca bhojanaṃ. Dirattādīti",
  "tika-vin12t:285_8": "ettha ādisaddena pañcādivacanaṃ saṅgaṇhāti. Etanti “bhuttāvī”tipadaṃ.",
  "tika-vin12t:286_0": "“Asanaṃ paññāyatī”tiādīsu vinicchayo evaṃ veditabboti sambandho. “Paññāyatī”ti ettha",
  "tika-vin12t:286_1": "ñādhātuyā khāyanatthaṃ dassetuṃ vuttaṃ “dissatī”ti. “Hatthapāse”tipadassa dvādasahatthappamāṇo",
  "tika-vin12t:286_2": "hatthapāso nādhippetoti āha “aḍḍhateyyahatthappamāṇe”ti. Vācāya abhiharaṇaṃ nādhippetaṃ.",
  "tika-vin12t:286_3": "Tenāha “kāyenā”ti. Abhiharatīti abhimukhaṃ harati. Tanti bhojanaṃ. Etanti pañcaṅgabhāvaṃ,",
  "tika-vin12t:286_4": "“pañcahi…pe… paññāyatī”ti vacanaṃ vā.",
  "tika-vin12t:287_0": "Tatrāti “asanaṃ paññāyatī”tiādivacane. Asnātīti kīyādigaṇattā, tassa ca ekakkharadhātuttā",
  "tika-vin12t:287_1": "sakāranakārānaṃ saṃyogo daṭṭhabbo. Tanti bhojanaṃ. Undati pasavati bhuñjantānaṃ āyubalaṃ",
  "tika-vin12t:287_2": "janetīti odano. Yavādayo pūtiṃ katvā katattā kucchitena masīyati āmasīyatīti kumāso.",
  "tika-vin12t:287_3": "Sacati samavāyo hutvā bhavatīti sattu. Byañjanatthāya māretabboti maccho. Mānīyati",
  "tika-vin12t:287_4": "bhuñjantehīti maṃsaṃ. Tatthāti odanādīsu pañcasu bhojanesu. Sāro assatthi aññesaṃ",
  "tika-vin12t:287_5": "dhaññānanti sālī. Vahati bhuñjantānaṃ jīvitanti vīhi. Yavati amissitopi missito viya",
  "tika-vin12t:287_6": "bhavatīti yavo. Gudhati pariveṭhati milakkhabhojanattāti godhumo. Sobhanasīsattā",
  "tika-vin12t:287_7": "kamanīyabhāvaṃ gacchatīti kaṅgu. Mahantasīsattā, madhurarasanāḷattā ca varīyati patthīyati",
  "tika-vin12t:287_8": "janehīti varako. Koraṃ rudhiraṃ dūsati bhuñjantānanti kudrūsako. Nibbatto odano nāmāti",
  "tika-vin12t:287_9": "sambandho. Tatthāti sattasu dhaññesu. Sālītīti ettha itisaddo nāmapariyāyo. Sālī",
  "tika-vin12t:287_10": "nāmāti attho. Eseva nayo “vīhītī”tiādīsupi.",
  "tika-vin12t:288_0": "Etthāti tiṇadhaññajātīsu. Nīvāro sāliyā anulomo, varakacorako varakassa anulomo.",
  "tika-vin12t:288_1": "Ambilapāyāsādīsūti ettha ādisaddena khīrabhattādayo saṅgaṇhanti. Odhīti avadhi, mariyādoti",
  "tika-vin12t:288_2": "attho. So hi avahīyati cajīyati asmāti odhīti vuccati.",
  "tika-vin12t:289_0": "Yopi pāyāso vā yāpi ambilayāgu vā odhiṃ na dasseti, so pavāraṇaṃ na janetīti yojanā.",
  "tika-vin12t:289_1": "Payena khīrena katattā pāyāso. Pātabbassa, asitabbassa cāti dvinnaṃ byuppattinimittānaṃ",
  "tika-vin12t:289_2": "sambhavato vā pāyāsoti vuccati. Uddhanatoti cullito. Sā hi upari dhīyanti ṭhapiyanti",
  "tika-vin12t:289_3": "thālyādayo etthāti uddhananti vuccati. Āvajjitvāti pariṇāmetvā. Ghanabhāvanti kathinabhāvaṃ.",
  "tika-vin12t:289_4": "Etthāpi vākye “yo so”ti padāni yojetabbāni. Pubbeti abbhuṇhakāle. Nimantaneti nimantanaṭṭhāne.",
  "tika-vin12t:289_5": "Bhatte ākiritvā dentīti sambandho. Yāpanaṃ gacchati imāyāti yāgu. Kiñcāpi tanukā",
  "tika-vin12t:289_6": "hoti, tathāpīti yojanā. Udakādīsūtiādisaddena kiñjikakhīrādayo saṅgayhanti. Yāgusaṅgahameva",
  "tika-vin12t:289_7": "gacchati, kasmā? Udakādīnaṃ pakkuthitattāti adhippāyo. Tasmiṃ vāti sabhatte, pakkuthitaudakādike",
  "tika-vin12t:289_8": "vā. Aññasmiṃ vāti pakkuthitaudakādito aññasmiṃ udakādike vā. Yattha yasmiṃ udakādike",
  "tika-vin12t:289_9": "pakkhipanti, taṃ pavāraṇaṃ janetīti yojanā.",
  "tika-vin12t:290_0": "Suddharasakoti macchamaṃsakhaṇḍanhārūhi amisso suddho macchādirasako. Rasakayāgūti",
  "tika-vin12t:290_1": "rasakabhūtā dravabhūtā yāgu. Ghanayāgūti kathinayāgu. Etthāti ghanayāguyaṃ. Pupphiatthāyāti",
  "tika-vin12t:290_2": "pupphaṃ phullaṃ imassa khajjakassāti pupphī, pupphino attho payojanaṃ pupphiattho,",
  "tika-vin12t:290_3": "tadatthāya katanti sambandho. Te taṇḍuleti te seditataṇḍule. Acuṇṇattā neva sattusaṅkhyaṃ,",
  "tika-vin12t:290_4": "apakkattā na bhattasaṅkhyaṃ gacchanti. Tehīti seditataṇḍulehi. Te taṇḍule pacanti,",
  "tika-vin12t:290_5": "karontīti sambandho.",
  "tika-vin12t:291_0": "“Yavehī”ti bahuvacanena satta dhaññānipi gahitāni. Esa nayo sālivīhiyavehīti etthāpi.",
  "tika-vin12t:291_1": "Thuseti dhaññatace. Palāpetvāti paṭikkamāpetvā. Tanti cuṇṇaṃ gacchatīti sambandho.",
  "tika-vin12t:291_2": "Kharapākabhajjitānanti kharo pāko kharapāko, kharapākena bhajjitā kharapākabhajjitā,",
  "tika-vin12t:291_3": "tesaṃ. Na pavārenti asattusaṅgahattāti adhippāyo. Kuṇḍakampīti kaṇampi. Pavāreti",
  "tika-vin12t:291_4": "sattusaṅgahattāti adhippāyo. Tehīti lājehi. Suddhakhajjakanti piṭṭhehi amissitaṃ",
  "tika-vin12t:291_5": "suddhaṃ phalāphalādikhajjakaṃ. Yāguṃ pivantassa dentīti yojanā. Tānīti dve macchamaṃsakhaṇḍāni.",
  "tika-vin12t:291_6": "Na pavāreti dvinnaṃ macchamaṃsakhaṇḍānaṃ akhāditattāti adhippāyo. Tatoti dvemacchamaṃsakhaṇḍato",
  "tika-vin12t:291_7": "nīharitvā ekanti sambandho, tesu vā. Soti khādako bhikkhu. Aññanti dvīhi macchamaṃsakhaṇḍehi",
  "tika-vin12t:291_8": "aññaṃ pavāraṇapahonakaṃ bhojanaṃ.",
  "tika-vin12t:292_0": "Avatthutāyāti pavāraṇāya avatthubhāvato. Taṃ vitthārento āha “yaṃ hī”ti. Hisaddo",
  "tika-vin12t:292_1": "vitthārajotako. Yanti maṃsaṃ. Idaṃ panāti idaṃ maṃsaṃ pana. Paṭikkhittamaṃsaṃ kappiyabhāvato",
  "tika-vin12t:292_2": "apaṭikkhipitabbaṭṭhāne ṭhitattā paṭikkhittampi maṃsabhāvaṃ na jahāti. Nanu khāditamaṃsaṃ",
  "tika-vin12t:292_3": "pana akappiyabhāvato paṭikkhipitabbaṭṭhāne ṭhitattā khādiyamānampi maṃsabhāvaṃ jahātīti",
  "tika-vin12t:292_4": "āha “yaṃ panā”tiādi. Kuladūsakakammañca vejjakammañca uttarimanussadhammārocanañca",
  "tika-vin12t:292_5": "sāditarūpiyañca kula…pe… rūpiyāni, tāni ādīni yesaṃ kuhanādīnanti kula…pe… rūpiyādayo,",
  "tika-vin12t:292_6": "tehi. Sabbatthāti sabbesu vāresu.",
  "tika-vin12t:293_0": "Evantiādi nigamananidassanaṃ. Tanti bhojanaṃ. Yathāti yenākārena. Yena ajjhohaṭaṃ",
  "tika-vin12t:293_1": "hoti, so paṭikkhipati pavāretīti yojanā. Katthacīti kismiñci pattādike. Tasmiṃ ce",
  "tika-vin12t:293_2": "antareti tasmiṃ khaṇe ce. Aññatrāti aññasmiṃ ṭhāne. Patte vijjamānabhojanaṃ anajjhoharitukāmo",
  "tika-vin12t:293_3": "hoti yathā, evanti yojanā. Hīti saccaṃ. Sabbatthāti sabbesu padesu. Tatthāti kurundīyaṃ.",
  "tika-vin12t:293_4": "Ānisadassāti āgamma nisīdati etenāti ānisado, tassa pacchimantatoti sambandho. Paṇhiantatoti",
  "tika-vin12t:293_5": "pasati ṭhitakāle vā gamanakāle vā bhūmiṃ phusatīti paṇhī, tassa antato. “Dāyakassā”tipadaṃ",
  "tika-vin12t:293_6": "“pasāritahattha”nti padena ca “aṅga”nti padena ca avayavīsambandho. Hatthapāsoti",
  "tika-vin12t:293_7": "hatthassa pāso samīpo hatthapāso, hattho pasati phusati asmiṃ ṭhāneti vā hatthapāso,",
  "tika-vin12t:293_8": "aḍḍhateyyahattho padeso. Tasminti hatthapāse.",
  "tika-vin12t:294_0": "Upanāmetīti samīpaṃ nāmeti. Anantaranisinnopīti hatthapāsaṃ avijahitvā anantare ṭhāne",
  "tika-vin12t:294_1": "nisinnopi bhikkhu vadatīti yojanā. Bhattapacchinti bhattena pakkhittaṃ pacchiṃ. Īsakanti",
  "tika-vin12t:294_2": "bhāvanapuṃsakaṃ. Uddharitvā vā apanāmetvā vāti sambandhitabbaṃ. Dūreti navāsane.",
  "tika-vin12t:294_3": "Itoti pattato. Gato dūtoti sambandho.",
  "tika-vin12t:295_0": "Parivesanāyāti parivesanatthāya, bhattagge vā. Tatrāti asmiṃ parivesane. Tanti bhattapacchiṃ.",
  "tika-vin12t:295_1": "Phuṭṭhamattāvāti phusiyamattāva. Kaṭacchunā uddhaṭabhatte pana pavāraṇā hotīti yojanā.",
  "tika-vin12t:295_2": "Hīti saccaṃ, yasmā vā. Tassāti parivesakassa. Abhihaṭe paṭikkhittattāti abhihaṭassa",
  "tika-vin12t:295_3": "bhattassa paṭikkhittabhāvato.",
  "tika-vin12t:296_0": "“Kāyena vācāya vā paṭikkhipantassa pavāraṇā hotī”ti saṅkhepena vuttamatthaṃ vitthārena",
  "tika-vin12t:296_1": "dassento āha “tatthā”tiādi. Tatthāti tesu kāyavācāpaṭikkhepesu. Macchikabījaninti",
  "tika-vin12t:296_2": "makkhikānaṃ uttāsaniṃ bījaniṃ. Khakārassa hi chakāraṃ katvā “macchikā”ti vuccati",
  "tika-vin12t:296_3": "“sacchikatvā”tiādīsu viya. Ettha hi “sakkhikatvā”ti vattabbe khakārassa chakāro hoti.",
  "tika-vin12t:297_0": "Eko vadatīti sambandho. Apanetvāti pattato apanetvā. Etthāti vacane. Kathanti kenākārena",
  "tika-vin12t:297_1": "hotīti yojanā. Vadantassa nāmāti ettha nāmasaddo garahattho “atthī”tipadena yojetabbo.",
  "tika-vin12t:297_2": "Atthi nāmāti attho. Itopīti pattatopi. Tatrāpīti tasmiṃ vacanepi.",
  "tika-vin12t:298_0": "Samaṃsakanti maṃsena saha pavattaṃ. Rasanti dravaṃ. Tanti vacanaṃ. Paṭikkhipato hoti.",
  "tika-vin12t:298_1": "Kasmā? Maccho ca raso ca macchena misso raso cāti atthassa sambhavato. Idanti vatthuṃ.",
  "tika-vin12t:298_2": "Maṃsaṃ visuṃ katvāti “maṃsassa rasaṃ maṃsarasa”nti maṃsapadatthassa padhānabhāvaṃ",
  "tika-vin12t:298_3": "akatvā, rasapadatthasseva padhānabhāvaṃ katvāti attho.",
  "tika-vin12t:299_0": "Āpucchantanti “maṃsarasaṃ gaṇhathā”ti āpucchantaṃ. Tanti maṃsaṃ. Karambakoti missakādhivacanametaṃ.",
  "tika-vin12t:299_1": "Yañhi aññena aññena missetvā karonti, so “karambako”ti vuccati. Ayaṃ panettha vacanattho",
  "tika-vin12t:299_2": "– karoti samūhaṃ avayavinti karo, karīyati vā samūhena avayavināti karo, avayavo,",
  "tika-vin12t:299_3": "taṃ vakati ādadātīti karambako, samūho. “Kadambako”tipi pāṭho, sopi yuttoyeva anumatattā",
  "tika-vin12t:299_4": "paṇḍitehi. Abhidhānepi evameva atthī. Attho pana aññathā cintetabbo. Imasmiṃ vā atthe",
  "tika-vin12t:299_5": "rakārassa dakāro kātabbo. Maṃsena misso, lakkhito vā karambako maṃsakarambako. Na",
  "tika-vin12t:299_6": "pavāretīti yesaṃ kesañci missakattā na pavāreti. Pavāretīti maṃsena missitattā pavāreti.",
  "tika-vin12t:300_0": "Yo pana paṭikkhipati, so pavāritova hotīti yojanā. Nimantaneti nimantanaṭṭhāne. Hīti",
  "tika-vin12t:300_1": "saccaṃ. Tatthāti kurundiyaṃ. Yenāti yena bhattena. Etthāti “yāguṃ gaṇhathā”tiādivacane.",
  "tika-vin12t:300_2": "Adhippāyoti aṭṭhakathācariyānaṃ adhippāyo. Etthāti “yāgumissakaṃ gaṇhathā”tiādivacane.",
  "tika-vin12t:300_3": "Duddasanti dukkaraṃ dassanaṃ. Idañcāti “missakaṃ gaṇhathā”tivacanañca. Na samānetabbanti",
  "tika-vin12t:300_4": "samaṃ na ānetabbaṃ, samānaṃ vā na kātabbaṃ. Hīti saccaṃ, yasmā vā. Idaṃ panāti missakaṃ",
  "tika-vin12t:300_5": "pana. Etthāti missake. Visuṃ katvāti rasakhīrasappīni āveṇiṃ katvā. Tanti rasādiṃ.",
  "tika-vin12t:301_0": "Kaddīyati maddīyatīti kaddamo. Undati pasavati vaḍḍhatīti udakaṃ. Undati vā kledanaṃ",
  "tika-vin12t:301_1": "karotīti udakaṃ, nilīne satte gupati rakkhatīti gumbo, guhati saṃvaratīti vā gumbo.",
  "tika-vin12t:301_2": "Anupariyāyantenāti anukkamena parivattitvā āyantena. Tanti nāvaṃ vā setuṃ vā. Majjhanhikanti",
  "tika-vin12t:301_3": "ahassa majjhaṃ majjhanhaṃ, ahasaddassa nhādeso, majjhanhaṃ eva majjhanhikaṃ. Potthakesu",
  "tika-vin12t:301_4": "pana majjhantikanti pāṭho atthi, so apāṭhoyeva. Yo ṭhito pavāreti, tena ṭhiteneva",
  "tika-vin12t:301_5": "bhuñjitabbanti yojanā. Ānisadanti pīṭhe phuṭṭhaānisadamaṃsaṃ. Acāletvāti acāvetvā.",
  "tika-vin12t:301_6": "Ayameva vā pāṭho. Upari ca passesu ca amocetvāti vuttaṃ hoti. Adinnādāne viya ṭhānācāvanaṃ",
  "tika-vin12t:301_7": "na veditabbaṃ. Saṃsaritunti saṃsabbituṃ. Nanti bhikkhuṃ.",
  "tika-vin12t:302_0": "Atirekaṃ ricati gacchatīti atirittaṃ, na atirittaṃ anatirittanti atthaṃ dassento",
  "tika-vin12t:302_1": "āha “na atiritta”nti. “Adhika”ntiiminā atirittasaddassa atisuññatthaṃ nivatteti.",
  "tika-vin12t:302_2": "Adhi hutvā eti pavattatīti adhikaṃ. Taṃ panāti anatirittaṃ pana hotīti sambandho.",
  "tika-vin12t:302_3": "Tatthāti “akappiyakata”ntiādivacane. Vitthāro evaṃ veditabboti yojanā. Tatthāti atirittaṃ",
  "tika-vin12t:302_4": "kātabbesu vatthūsu. Yaṃ phalaṃ vā yaṃ kandamūlādi vā akatanti yojanā. Akappiyabhojanaṃ",
  "tika-vin12t:302_5": "vāti kuladūsakakammādīhi nibbattaṃ akappiyabhojanaṃ vā atthīti sambandho. Yoti vinayadharo",
  "tika-vin12t:302_6": "bhikkhu. Tena katanti yojanā. “Bhuttāvinā pavāritena āsanā vuṭṭhitena kata”ntivacanato",
  "tika-vin12t:302_7": "bhuttāvinā apavāritena āsanā vuṭṭhitena kattabbanti siddhaṃ. Tasmā pāto addhānaṃ",
  "tika-vin12t:302_8": "gacchantesu dvīsu eko pavārito, tassa itaro piṇḍāya caritvā laddhaṃ bhikkhaṃ attanā",
  "tika-vin12t:302_9": "abhutvāpi “alametaṃ sabba”nti kātuṃ labhati eva. Yanti khādanīyabhojanīyaṃ. “Tadubhayampī”tiiminā",
  "tika-vin12t:302_10": "atirittañca atirittañca atirittaṃ, na atirittaṃ anatirittanti atthaṃ dasseti.",
  "tika-vin12t:303_0": "Tassevāti anatirittasseva. Etthāti anatiritte, “kappiyakata”nti ādīsu sattasu vinayakammākāresu",
  "tika-vin12t:303_1": "vā. Anantareti vinayadharassa anantare āsane. Pattato nīharitvāti sambandho. Tatthevāti",
  "tika-vin12t:303_2": "bhuñjanaṭṭhāneyeva. Tassāti nisinnassa. Tenāti bhattaṃ ānentena bhikkhunā bhuñjitabbanti",
  "tika-vin12t:303_3": "yojanā. “Nisinnena bhikkhunā”ti kāritakammaṃ ānetabbaṃ. Kasmā “hatthaṃ dhovitvā”ti",
  "tika-vin12t:303_4": "vuttanti pucchanto āha “kasmā”ti. Hīti kāraṇaṃ. Yasmā akappiyaṃ hoti, tasmā hatthaṃ",
  "tika-vin12t:303_5": "dhovitvāti mayā vuttanti adhippāyo. Tassāti bhattaṃ ānentassa. Yenāti vinayadharena.",
  "tika-vin12t:303_6": "Puna yenāti evameva. Yañcāti khādanīyabhojanīyañca. Yena vinayadharena paṭhamaṃ akataṃ,",
  "tika-vin12t:303_7": "teneva kattabbaṃ. Yañca khādanīyabhojanīyaṃ paṭhamaṃ akataṃ, taññeva kattabbanti",
  "tika-vin12t:303_8": "vuttaṃ hoti. Tatthāti paṭhamabhājane. Hīti saccaṃ. Paṭhamabhājanaṃ suddhaṃ dhovitvā",
  "tika-vin12t:303_9": "katampi niddosameva. Tena bhikkhunāti pavāritena bhikkhunā.",
  "tika-vin12t:304_0": "Kuṇḍepīti ukkhaliyampi. Sā hi kuḍati odanādiṃ dāhaṃ karotīti kuṇḍoti vuccati. Tanti",
  "tika-vin12t:304_1": "atirittakataṃ khādanīyabhojanīyaṃ. Yena panāti vinayadharena pana. Bhikkhuṃ nisīdāpentīti",
  "tika-vin12t:304_2": "sambandho. Maṅgalanimantaneti maṅgalatthāya nimantanaṭṭhāne. Tatthāti maṅgalanimantane.",
  "tika-vin12t:304_3": "Karontenāti karontena vinayadharena.",
  "tika-vin12t:305_0": "Gilānena bhuñjitāvasesameva na kevalaṃ gilānātirittaṃ nāma, gilānaṃ pana uddissa",
  "tika-vin12t:305_1": "ābhataṃ gilānātirittameva nāmāti dassento āha “na kevala”ntiādi. Yaṃkiñci gilānanti",
  "tika-vin12t:305_2": "upasampannaṃ vā anupasampannaṃ vā yaṃkiñci gilānaṃ. Yaṃ dukkaṭaṃ vuttaṃ, taṃ asaṃsaṭṭhavasena",
  "tika-vin12t:305_3": "vuttanti yojanā. Anāhāratthāyāti pipāsacchedanaābādhavūpasamatthāya.",
  "tika-vin12t:306_0": "241. Sati paccayeti ettha paccayassa sarūpaṃ dassetuṃ “pipāsāya satī”ti ca “ābādhe",
  "tika-vin12t:306_1": "satī”ti ca vuttaṃ. Tena tenāti sattāhakālikena ca yāvajīvikena ca. Tassāti ābādhassa.",
  "tika-vin12t:306_2": "Idaṃ padaṃ “upasamanattha”nti ettha samudhātuyā sambandhe sambandho, yupaccayena",
  "tika-vin12t:306_3": "sambandhe kammanti daṭṭhabbanti. Pañcamaṃ.",
  "tika-vin12t:307": "6. Dutiyapavāraṇasikkhāpadaṃ",
  "tika-vin12t:308_0": "242. Chaṭṭhe na ācaritabboti anācāroti vutte paṇṇattivītikkamoti āha “paṇṇattivītikkama”nti.",
  "tika-vin12t:308_1": "“Karotī”tiiminā “attānamācaratī”tiādīsu viya carasaddo karasaddatthoti dasseti. Upanandhīti",
  "tika-vin12t:308_2": "ettha upasaddo upanāhattho, nahadhātu bandhanatthoti dassento āha “upanāha”ntiādi.",
  "tika-vin12t:308_3": "Janito upanāho yenāti janitaupanāho. Iminā “upanandho”ti padassa upanahatīti upanandhoti",
  "tika-vin12t:308_4": "katthutthaṃ dasseti.",
  "tika-vin12t:309_0": "243. Abhihaṭṭhunti ettha tuṃpaccayo tvāpaccayatthoti āha “abhiharitvā”ti. Padabhājane",
  "tika-vin12t:309_1": "pana vuttanti sambandho. Sādhāraṇameva atthanti yojanā. Assāti bhikkhussa. Tīhākārehīti",
  "tika-vin12t:309_2": "sāmaṃ jānanena ca aññesamārocanena ca tassārocanena cāti tīhi kāraṇehi. Āsādīyate",
  "tika-vin12t:309_3": "maṅkuṃ karīyate āsādanaṃ, taṃ apekkho āsādanāpekkhoti dassento āha “āsādana”ntiādi.",
  "tika-vin12t:310": "Yassa atthāya abhihaṭanti sambandho. Itarassāti abhihārakato aññassa bhuttassāti. Chaṭṭhaṃ.",
  "tika-vin12t:311": "7. Vikālabhojanasikkhāpadaṃ",
  "tika-vin12t:312_0": "247. Sattame girimhīti pabbatamhi. So hi himavamanādivasena jalaṃ, sārabhūtāni ca",
  "tika-vin12t:312_1": "bhesajjādivatthūni girati niggiratīti girīti vuccati. Aggasamajjoti uttamasamajjo.",
  "tika-vin12t:312_2": "Imehi padehi aggo samajjo aggasamajjo, girimhi pavatto aggasamajjo giraggasamajjoti",
  "tika-vin12t:312_3": "atthaṃ dasseti. Samajjoti ca sabhā. Sā hi samāgamaṃ ajanti gacchanti janā etthāti",
  "tika-vin12t:312_4": "samajjoti vuccati. “Girissa vā”tiādinā girissa aggo koṭi giraggo, tasmiṃ pavatto",
  "tika-vin12t:312_5": "samajjo giraggasamajjoti attho dassito. Soti giraggasamajjo. Bhavissati kirāti yojanā.",
  "tika-vin12t:312_6": "Bhūmibhāgeti avayaviādhāro, sannipatatīti sambandho. Naṭañca nāṭakañca naṭanāṭakāni.",
  "tika-vin12t:312_7": "“Naccaṃ gītaṃ vāditañcā”ti idaṃ tayaṃ “nāṭaka”nti vuccati. Tesanti naṭanāṭakānaṃ.",
  "tika-vin12t:312_8": "Dassanatthanti dassanāya ca savanāya ca. Savanampi hi dassaneneva saṅgahitaṃ. Apaññatte",
  "tika-vin12t:312_9": "sikkhāpadeti ūnavīsativassasikkhāpadassa tāva apaññattattā. Teti sattarasavaggiyā.",
  "tika-vin12t:312_10": "Tatthāti giraggasamajjaṃ. Athāti tasmiṃ kāle. Nesanti sattarasavaggiyānaṃ adaṃsūti",
  "tika-vin12t:312_11": "sambandho. Vilimpetvāti vilepanehi vividhākārena limpetvā.",
  "tika-vin12t:313_0": "249. “Vikāle”ti sāmaññena vuttepi visesakālova gahetabboti āha “kālo”tiādi. So cāti",
  "tika-vin12t:313_1": "bhojanakālo ca. Majjhanhiko hotīti yojanā. Tenevāti bhojanakālassa adhippetattā eva.",
  "tika-vin12t:313_2": "Assāti “vikāle”tipadassa. “Vikālo nāma…pe… aruṇuggamanā”ti padabhājanena aruṇuggamanato",
  "tika-vin12t:313_3": "yāva majjhanhikā kālo nāmāti attho nayena dassito hoti. Tatoti ṭhitamajjhanhikato.",
  "tika-vin12t:313_4": "Sūriyassa atisīghattā vegena ṭhitamajjhanhikaṃ vītivatteyyāti āha “kukkuccakena pana",
  "tika-vin12t:313_5": "na kattabba”nti. Kālatthambhoti kālassa jānanatthāya thūṇo. Kālantareti kālassa abbhantare.",
  "tika-vin12t:314_0": "Avasesaṃ khādanīyaṃ nāmāti ettha vinicchayo evaṃ veditabboti yojanā. Yanti khādanīyaṃ",
  "tika-vin12t:314_1": "atthīti sambandho. Vanamūlādipabhedaṃ yampi khādanīyaṃ atthi, tampi āmisagatikaṃ",
  "tika-vin12t:314_2": "hotīti yojanā. Seyyathidanti pucchāvācakanipātasamudāyo. Idaṃ khādanīyaṃ seyyathā",
  "tika-vin12t:314_3": "katamanti attho. Idampīti idaṃ dvādasavidhampi. Pisaddena na pūvādiyevāti dasseti.",
  "tika-vin12t:315_0": "Tatthāti dvādasasu khādanīyesu, ādhāre bhummaṃ. Mūlati patiṭṭhāti ettha, etenāti",
  "tika-vin12t:315_1": "vā mūlaṃ. Khāditabbanti khādanīyaṃ. Mūlameva khādanīyaṃ mūlakhādanīyaṃ, tasmiṃ vinicchayo",
  "tika-vin12t:315_2": "evaṃ veditabboti yojanā. Mūlakamūlādīni lokasaṅketo padesatoyeva veditabbāni. Taṃ",
  "tika-vin12t:315_3": "tañhi nāmaṃ ajānantānaṃ atisammūḷhakāraṇattā saha pariyāyantarena vacanatthaṃ vakkhāma.",
  "tika-vin12t:315_4": "Sūpassa hitaṃ sūpeyyaṃ, sūpeyyaṃ paṇṇaṃ etesanti sūpeyyapaṇṇā, tesaṃ mūlāni sūpeyyapaṇṇamūlāni.",
  "tika-vin12t:315_5": "Āmīyati anto pavesīyatīti āmiso, ākāro antokaraṇattho, āmisassa gati viya gati etesanti",
  "tika-vin12t:315_6": "āmisagatikāni. Etthāti mūlesu. Jaraḍḍhanti jarabhūtaṃ upaḍḍhaṃ. Aññampīti vajakalimūlato aññampi.",
  "tika-vin12t:316_0": "Yāni pana mūlāni vuttāni, tāni yāvajīvikānīti yojanā. Pāḷiyaṃ vuttānīti sambandho.",
  "tika-vin12t:316_1": "Khādanīyatthanti khādanīyassa, khādanīye vā vijjamānaṃ, khādanīyena vā kātabbaṃ kiccaṃ,",
  "tika-vin12t:316_2": "payojanaṃ vāti khādanīyatthaṃ. “Khādanīye”tiiminā “tattha vuttābhidhammatthā”tiādīsu",
  "tika-vin12t:316_3": "viya khādanīyatthapadassa uttarapadatthapadhānabhāvaṃ dasseti. Tattha khādanīyassa,",
  "tika-vin12t:316_4": "khādanīye vā vijjamānaṃ, khādanīyena vā kātabbaṃ kiccaṃ nāma jighacchāharaṇameva.",
  "tika-vin12t:316_5": "Yañhi pūvādikhādanīyaṃ khāditvā jighacchāharaṇaṃ hoti, tassa kiccaṃ kiccaṃ nāmāti",
  "tika-vin12t:316_6": "vuttaṃ hoti. Taṃ kiccaṃ, payojanaṃ vā neva pharanti, neva nipphādenti. Eseva nayo",
  "tika-vin12t:316_7": "“na bhojanīye bhojanīyatthaṃ pharantī”tietthāpi.",
  "tika-vin12t:317_0": "Tesanti mūlānaṃ anto, lakkhaṇanti vā sambandho. Ekasmiṃ janapade khādanīyatthabhojanīyatthesu",
  "tika-vin12t:317_1": "pharamānesu aññesupi janapadesu pharantiyevāti dassanatthaṃ “tesu tesu janapadesū”ti",
  "tika-vin12t:317_2": "vicchāpadaṃ vuttaṃ. Kiñcāpi hi bahūsu janapadesu pathavīrasaāporasasampattivasena",
  "tika-vin12t:317_3": "khādanīyatthabhojanīyatthaṃ pharamānampi ekasmiṃ janapade pathavīrasaāporasavipattivasena",
  "tika-vin12t:317_4": "apharamānaṃ bhaveyya, vikāravasena pana tattha pavattattā taṃ janapadaṃ pamāṇaṃ na",
  "tika-vin12t:317_5": "kātabbaṃ, gahetabbamevāti vuttaṃ hoti. Pakatiāhāravasenāti aññehi yāvakālika, sattāhakālikehi",
  "tika-vin12t:317_6": "amissitaṃ attano pakatiyāva āhārakiccakaraṇavasena. “Manussāna”ntiiminā aññesaṃ tiracchānādīnaṃ",
  "tika-vin12t:317_7": "khādanīyatthabhojanīyatthaṃ pharamānampi na pamāṇanti dasseti. Tanti mūlaṃ. Hīti",
  "tika-vin12t:317_8": "saccaṃ. Nāmasaññāsūti nāmasaṅkhātāsu saññāsu.",
  "tika-vin12t:318_0": "Yathā mūle lakkhaṇaṃ dassitaṃ, evaṃ kandādīsupi yaṃ lakkhaṇaṃ dassitanti yojanā.",
  "tika-vin12t:318_1": "Na kevalaṃ pāḷiyaṃ āgatānaṃ haliddādīnaṃ mūlaṃyeva yāvajīvikaṃ hoti, atha kho tacādayopīti",
  "tika-vin12t:318_2": "āha “yañceta”ntiādi. Yaṃ etaṃ aṭṭhavidhanti sambandho.",
  "tika-vin12t:319_0": "Evaṃ mūlakhādanīye vinicchayaṃ dassetvā idāni kandakhādanīye taṃ dassento āha “kandakhādanīye”tiādi.",
  "tika-vin12t:319_1": "Tattha kandakhādanīyeti kaṃ sukhaṃ dadātīti kando, padumādikando, sukhassa adāyakā",
  "tika-vin12t:319_2": "pana kandā ruḷhīvasena kandāti vuccanti, kando eva khādanīyaṃ kandakhādanīyaṃ, tasmiṃ",
  "tika-vin12t:319_3": "vinicchayo evaṃ veditabboti yojanā. Eseva nayo uparipi. Yanti kandaṃ. Iminā taṃsaddānapekkho",
  "tika-vin12t:319_4": "yaṃsaddopi atthīti ñāpeti. Tatthāti kandakhādanīye. Taruṇo, sukhakhādanīyoti visesanapadāni",
  "tika-vin12t:319_5": "yathāvacanaṃ uparipi yojetabbāni. Evamādayo pharaṇakakandā yāvakālikāti sambandho.",
  "tika-vin12t:320": "Adhototi visaraso udakena adhūnito. Teti kandā saṅgahitāti sambandho.",
  "tika-vin12t:321_0": "Mūle alati pavattatīti muḷālo, udakato vā uddhaṭamatte milati nimilatīti muḷālaṃ.",
  "tika-vin12t:321_1": "Evamādi pharaṇakamuḷālaṃ yāvakālikanti yojanā. Taṃ sabbampīti sabbampi taṃ muḷālaṃ",
  "tika-vin12t:321_2": "saṅgahitanti sambandho.",
  "tika-vin12t:322": "Masati vijjhatīti matthako. Evamādi matthako yāvakālikoti yojanā. Jaraḍḍhabundoti jarabhūtaaḍḍhasaṅkhāto pādo.",
  "tika-vin12t:323_0": "Khanīyati avadārīyatīti khandho, khāyatīti vā khandho. “Antopathavīgato”tipadaṃ “sālakalyāṇikhandho”tipadeneva",
  "tika-vin12t:323_1": "yojetabbaṃ, na aññehi. Evamādi khandho yāvakālikoti yojanā. Avasesāti tīhi daṇḍakādīhi avasesā.",
  "tika-vin12t:324_0": "Tacati saṃvarati paṭicchādetīti taco. Sarasoti ettha evakāro yojetabbo, saraso evāti",
  "tika-vin12t:324_1": "attho. Tesaṃ saṅgahoti sambandho. Hīti saccaṃ. Etanti kasāvabhesajjaṃ, “anujānāmi",
  "tika-vin12t:324_2": "…pe… bhojanīyattha”nti vacanaṃ vā. Etthāti kasāvabhesajje. Etesampīti matthakakhandhattacānampi.",
  "tika-vin12t:325_0": "Patatīti pattaṃ. Etesanti mūlakādīnaṃ. Evarūpāni pattāni ca ekaṃsena yāvakālikānīti",
  "tika-vin12t:325_1": "yojanā. Yā loṇī ārohati, tassā loṇiyā pattaṃ yāvajīvikanti yojanā. Dīpavāsinoti tambapaṇṇidīpavāsino,",
  "tika-vin12t:325_2": "jambudīpavāsino vā. Yāni vā pharantīti vuttānīti sambandho. Tesanti nimbādīnaṃ. Idaṃ",
  "tika-vin12t:325_3": "padaṃ pubbaparāpekkhakaṃ, tasmā dvinnaṃ majjhe vuttanti daṭṭhabbaṃ. Paṇṇānaṃ anto natthīti sambandho.",
  "tika-vin12t:326": "Pupphati vikasatīti pupphaṃ. Evamādi pupphaṃ yāvakālikanti yojanā. Tassāti pupphassa. Assāti evameva.",
  "tika-vin12t:327_0": "Phalatīti phalaṃ. Yānīti phalāni. Pharantīti sambandho. Nesanti phalānaṃ pariyantanti",
  "tika-vin12t:327_1": "sambandho. Yāni vuttāni, tāni yāvajīvikānīti yojanā. Tesampīti phalānampi pariyantanti sambandho.",
  "tika-vin12t:328": "Asīyati khipīyati, chaḍḍīyatīti vā aṭṭhi. Evamādīni pharaṇakāni aṭṭhīni yāvakālikānīti yojanā. Tesanti aṭṭhīnaṃ.",
  "tika-vin12t:329": "Pisīyati cuṇṇaṃ karīyatīti piṭṭhaṃ. Evamādīni pharaṇakāni piṭṭhāni yāvakālikānīti yojanā. Adhotakanti udakena adhūnitaṃ. Tesanti piṭṭhānaṃ.",
  "tika-vin12t:330_0": "Nirantaraṃ asati sambajjhatīti niyyāso. Sesāti ucchuniyyāsato sesā. Pāḷiyaṃ vuttaniyyāsāti",
  "tika-vin12t:330_1": "sambandho. Tatthāti niyyāsakhādanīye. Saṅgahitānaṃ niyyāsānaṃ pariyantanti yojanā.",
  "tika-vin12t:330_2": "Evantiādi nigamanaṃ.",
  "tika-vin12t:331": "Vuttamevāti heṭṭhā paṭhamapavāraṇasikkhāpade vuttamevāti. Sattamaṃ.",
  "tika-vin12t:332": "8. Sannidhikārakasikkhāpadaṃ",
  "tika-vin12t:333_0": "252. Aṭṭhame abbhantare jāto abbhantaro. Mahātheroti mahantehi thiraguṇehi yutto.",
  "tika-vin12t:333_1": "Iminā “belaṭṭho”ti saññānāmassa saññināmiṃ dasseti. Padhānaghareti samathavipassanānaṃ",
  "tika-vin12t:333_2": "padahanaṭṭhānagharasaṅkhāte ekasmiṃ āvāse. Sukkhakuranti ettha sosanakurattā na sukkhakuraṃ",
  "tika-vin12t:333_3": "hoti, kevalaṃ pana asūpabyañjanattāti āha “asūpabyañjanaṃ odana”nti. Sosanakurampi",
  "tika-vin12t:333_4": "yuttameva. Vakkhati hi “taṃ piṇḍapātaṃ udakena temetvā”ti. “Odana”ntiiminā kurasaddassa",
  "tika-vin12t:333_5": "odanapariyāyataṃ dasseti. Odanañhi karoti āyuvaṇṇādayoti “kura”nti vuccati. Soti",
  "tika-vin12t:333_6": "belaṭṭhasīso. Tañca khoti tañca sukkhakuraṃ āharatīti sambandho. Paccayagiddhatāyāti",
  "tika-vin12t:333_7": "piṇḍapātapaccaye luddhatāya. Thero bhuñjatīti sambandho. Manussānaṃ ekāhārassa sattāhamattaṭṭhitattā",
  "tika-vin12t:333_8": "“sattāha”nti vuttaṃ. Tatoti bhuñjanato paranti sambandho. Cattāripīti ettha pisaddena",
  "tika-vin12t:333_9": "adhikānipi sattāhāni gahetabbāni.",
  "tika-vin12t:334_0": "253. Itīti idaṃ tayaṃ. “Sannidhi kāro assā”ti samāso visesanaparanipātavasena gahetabbo.",
  "tika-vin12t:334_1": "“Sannidhikiriyanti attho”ti iminā karīyatīti kāroti kammatthaṃ dasseti. Ekarattanti",
  "tika-vin12t:334_2": "antimaparicchedavasena vuttaṃ tadadhikānampi adhippetattā. Assāti “sannidhikāraka”nti padassa.",
  "tika-vin12t:335_0": "Sannidhikārakassa sattāhakālikassa nissaggiyapācittiyāpattiyā paccayattā sannidhikārakaṃ",
  "tika-vin12t:335_1": "yāmakālikaṃ khādanīyabhojanīyaṃ asamānampi suddhapācittiyāpattiyā paccayo hotīti",
  "tika-vin12t:335_2": "āha “yāmakālikaṃ vā”ti. Paṭiggahaṇeti paṭiggahaṇe ca gahaṇe ca. Ajjhoharitukāmatāya",
  "tika-vin12t:335_3": "hi paṭiggahaṇe ca paṭiggahetvā gahaṇe cāti vuttaṃ hoti. Yaṃ pattaṃ aṅguliyā ghaṃsantassa",
  "tika-vin12t:335_4": "lekhā paññāyati, so patto duddhoto hoti saceti yojanā uttaravākye yaṃsaddaṃ disvā",
  "tika-vin12t:335_5": "pubbavākye taṃsaddassa gamanīyattā. Gaṇṭhikapattassāti bandhanapattassa. Soti sneho.",
  "tika-vin12t:335_6": "Paggharati sandissatīti sambandho. Tādiseti duddhote, gaṇṭhike vā. Tatthāti dhovitapatte",
  "tika-vin12t:335_7": "āsiñcitvāti sambandho. Hīti saccaṃ. Abbohārikāti na voharitabbā, voharituṃ na yuttāti",
  "tika-vin12t:335_8": "attho. Yanti khādanīyabhojanīyaṃ pariccajantīti sambandho. Hīti saccaṃ, yasmā vā.",
  "tika-vin12t:335_9": "Tatoti apariccattakhādanīyabhojanīyato nīharitvāti sambandho.",
  "tika-vin12t:336_0": "Akappiyamaṃsesūti niddhāraṇasamudāyo. Sati paccayeti pipāsasaṅkhāte paccaye sati.",
  "tika-vin12t:336_1": "Anatirittakatanti atirittena akataṃ sannidhikārakaṃ khādanīyabhojanīyanti yojanā.",
  "tika-vin12t:336_2": "Ekameva pācittiyanti sambandho. Vikappadvayeti sāmisanirāmisasaṅkhāte vikappadvaye.",
  "tika-vin12t:336_3": "Sabbavikappesūti vikālasannidhiakappiyamaṃsayāmakālikapaccayasaṅkhātesu sabbesu vikappesu.",
  "tika-vin12t:337": "255. Āmisasaṃsaṭṭhanti āmisena saṃsaṭṭhaṃ sattāhakālikaṃ yāvajīvikaṃ.",
  "tika-vin12t:338_0": "256. Catubbidhakālikassa sarūpañca vacanatthañca dassento āha “vikālabhojanasikkhāpade”tiādi.",
  "tika-vin12t:338_1": "Tattha niddiṭṭhaṃ khādanīyabhojanīya”ntiiminā yāvakālikassa sarūpaṃ dasseti. “Yāva…pe…",
  "tika-vin12t:338_2": "kālika”ntiiminā vacanatthaṃ dasseti. “Saddhiṃ…pe… pāna”ntiiminā yāmakālikassa sarūpaṃ",
  "tika-vin12t:338_3": "dasseti. “Yāva…pe… kālika”ntiiminā vacanatthaṃ dasseti. “Sabbiādi pañcavidhaṃ bhesajja”ntiiminā",
  "tika-vin12t:338_4": "sattāhakālikassa sarūpaṃ dasseti. “Sattāhaṃ…pe… kālika”ntiiminā vacanatthaṃ dasseti.",
  "tika-vin12t:338_5": "“Ṭhapetvā…pe… sabbampī”tiiminā yāvajīvikassa sarūpaṃ dasseti. “Yāva…pe… jīvika”ntiiminā",
  "tika-vin12t:338_6": "vacanatthaṃ dasseti. Sabbavacanattho lahukamattameva, garuko panevaṃ veditabbo –",
  "tika-vin12t:338_7": "yāva yattako majjhanhiko kālo yāvakālo, so assatthī, taṃ vā kālaṃ bhuñjitabbanti",
  "tika-vin12t:338_8": "yāvakālikaṃ. Yāmo kālo yāmakālo, so assatthi, taṃ vā kālaṃ paribhuñjītabbanti yāmakālikaṃ.",
  "tika-vin12t:338_9": "Sattāho kālo sattāhakālo, so assatthi, taṃ vā kālaṃ nidahitvā paribhuñjitabbanti",
  "tika-vin12t:338_10": "sattāhakālikaṃ. Yāva yattako jīvo yāvajīvo, so assatthi, yāvajīvaṃ vā pariharitvā",
  "tika-vin12t:338_11": "paribhuñjitabbanti yāvajīvikanti.",
  "tika-vin12t:339": "Tatthāti catubbidhesu kālikesu. Satakkhattunti anekavāraṃ. Yāva kālo nātikkamati, tāva bhuñjantassāti yojanā. Ahorattaṃ bhuñjantassāti sambandhoti. Aṭṭhamaṃ.",
  "tika-vin12t:340": "9. Paṇītabhojanasikkhāpadaṃ",
  "tika-vin12t:341_0": "257. Navame pakaṭṭhabhāvaṃ nītanti paṇītanti vutte paṇītasaddo uttamatthoti āha “uttamabhojanānī”ti.",
  "tika-vin12t:341_1": "Sampanno nāma na madhuraguṇo, atha kho madhuraguṇayuttaṃ bhojanamevāti āha “sampattiyutta”nti.",
  "tika-vin12t:341_2": "Kassāti karaṇatthe cetaṃ sāmivacanaṃ, kenāti hi attho. “Surasa”ntiiminā sādīyati",
  "tika-vin12t:341_3": "assādīyatīti sādūti vacanatthassa sarūpaṃ dasseti.",
  "tika-vin12t:342_0": "259. “Yo pana…pe… bhuñjeyyā”ti ettha vinicchayo evaṃ veditabboti yojanā. Suddhānīti",
  "tika-vin12t:342_1": "odanena asaṃsaṭṭhāni. Odanasaṃsaṭṭhāni sabbiādīnīti sambandho. Etthāti imasmiṃ sikkhāpade.",
  "tika-vin12t:342_2": "Hīti saccaṃ. “Paṇītasaṃsaṭṭhānī”tiiminā paṇītehi sabbiādīhi saṃsaṭṭhāni bhojanāni",
  "tika-vin12t:342_3": "paṇītabhojanānīti atthaṃ dasseti. “Sattadhaññanibbattānī”ti iminā bhojanānaṃ sarūpaṃ dasseti.",
  "tika-vin12t:343_0": "“Sabbinā bhatta”ntiādīnaṃ pañcannaṃ vikappānaṃ majjhe tīsupi vikappesu “bhatta”nti",
  "tika-vin12t:343_1": "yojetabbaṃ. Evaṃ vākyaṃ katvā viññāpane āpattiṃ dassetvā samāsaṃ katvā viññāpane",
  "tika-vin12t:343_2": "taṃ dassento āha “sabbibhattaṃ dehī”tiādi.",
  "tika-vin12t:344": "Itoti gāvito laddhenāti sambandho. Visaṅketanti saṅketato ñāpitato vigataṃ virahitanti attho. Hīti saccaṃ. Iminā visaṅketassa guṇadosaṃ dasseti.",
  "tika-vin12t:345_0": "Kappiyasabbinā dehīti kappiyasabbinā saṃsaṭṭhaṃ bhattaṃ dehīti yojanā. Eseva nayo",
  "tika-vin12t:345_1": "sesesupi. Yena yenāti yena yena sabbiādinā. Tasmiṃ tassāti etthāpi vicchāvasena attho",
  "tika-vin12t:345_2": "daṭṭhabbo. Pāḷiyaṃ āgatasabbi nāma gosabbi, ajikāsabbi, mahiṃsasabbi, yesaṃ maṃsaṃ",
  "tika-vin12t:345_3": "kappati, tesaṃ sabbi ca. Navanītaṃ nāma evameva. Telaṃ nāma tilatelaṃ, sāsapatelaṃ,",
  "tika-vin12t:345_4": "madhukatelaṃ, eraṇḍatelaṃ, vasātelañca. Madhu nāma makkhikāmadhu. Phāṇitaṃ nāma ucchumhā",
  "tika-vin12t:345_5": "nibbattaṃ. Maccho nāma udakacaro. Pāḷianāgato maccho nāma natthi. Maṃsaṃ nāma yesaṃ",
  "tika-vin12t:345_6": "maṃsaṃ kappati, tesaṃ maṃsaṃ. Khīradadhīni sabbisadisāneva. Vuttaṃ yathā evaṃ “navanītabhattaṃ",
  "tika-vin12t:345_7": "dehī”tiādīsupi sūpodanaviññattidukkaṭameva hotīti yojanā. Hīti saccaṃ. So cāti so",
  "tika-vin12t:345_8": "cattho. Tatthāti tasmiṃ atthe. Kiṃ payojanaṃ. Nattheva payojananti adhippāyo.",
  "tika-vin12t:346": "Paṭiladdhaṃ bhojananti sambandho. Ekarasanti ekakiccaṃ. Tatoti navapaṇītabhojanato nīharitvāti sambandho.",
  "tika-vin12t:347": "Sabbānīti nava pācittiyāni sandhāya vuttaṃ.",
  "tika-vin12t:348_0": "261. Ubhayesampīti bhikkhubhikkhunīnampi. Sabbīti cettha yo naṃ paribhuñjati, tassa",
  "tika-vin12t:348_1": "balāyuvaḍḍhanatthaṃ sabbati gacchati pavattatīti sabbi, ghataṃ. Tatiyakkhareneva",
  "tika-vin12t:348_2": "sajjhāyitabbaṃ likhitabbañca. Kasmā? Tatiyakkharaṭṭhāneyeva sabba gatiyanti gatiatthassa",
  "tika-vin12t:348_3": "sabbadhātussa dhātupāṭhesu āgatattāti. Navamaṃ.",
  "tika-vin12t:349": "10. Dantaponasikkhāpadaṃ",
  "tika-vin12t:350_0": "263. Dasame dantakaṭṭhanti dantaponaṃ. Tañhi danto kasīyati vilekhīyati anenāti “dantakaṭṭha”nti",
  "tika-vin12t:350_1": "vuccati. “Sabba”nti ādinā sabbameva paṃsukūlaṃ sabbapaṃsukūlaṃ, tamassatthīti “sabbapaṃsukūliko”ti",
  "tika-vin12t:350_2": "atthaṃ dasseti. Soti bhikkhu paribhuñjati kirāti sambandho. Susāneti āḷahane. Tañhi",
  "tika-vin12t:350_3": "chavānaṃ sayanaṭṭhānattā “susāna”nti vuccati niruttinayena. Tatthāti susāne. Puna",
  "tika-vin12t:350_4": "tatthāti evameva. Ayyasarūpañca vosāṭitakasarūpañca dassetuṃ vuttaṃ “ayyavosāṭitakānīti",
  "tika-vin12t:350_5": "etthā”ti. Tattha “ayyā…pe… pitāmahā”tiiminā ayyasarūpaṃ dasseti. “Vo…pe… bhojanīyānī”tiiminā",
  "tika-vin12t:350_6": "vosāṭitakasarūpaṃ. Ayyasaṅkhātānaṃ pitipitāmahānaṃ atthāya, te vā uddissa chaḍḍitāni",
  "tika-vin12t:350_7": "vosāṭitakasaṅkhatāni khādanīyabhojanīyāni ayyavosāṭitakānīti viggaho kātabbo. Manussā",
  "tika-vin12t:350_8": "ṭhapenti kirāti sambandho. Yanti khādanīyabhojanīyaṃ. Tesanti ñātakānaṃ. Piṇḍaṃ piṇḍaṃ",
  "tika-vin12t:350_9": "katvāti saṅghāṭaṃ saṅghāṭaṃ katvā. Aññanti vuttakhādanīyabhojanīyato aññaṃ. Ummārepīti",
  "tika-vin12t:350_10": "susānassa indakhīlepi. So hi uddhaṭo kilesamāro etthāti “ummāro”ti vuccati. Bodhisatto",
  "tika-vin12t:350_11": "hi abhinikkhamanakāle puttaṃ cumbissāmīti ovarakassa indakhīle ṭhatvā passanto mātaraṃ",
  "tika-vin12t:350_12": "puttassa nalāṭe hatthaṃ ṭhapetvā sayantiṃ disvā “sace me puttaṃ gaṇheyyaṃ, mātā tassa",
  "tika-vin12t:350_13": "pabujjheyya, pabujjhamānāya antarāyo bhaveyyā”ti abhinikkhamanantarāyabhayena puttadāre",
  "tika-vin12t:350_14": "pariccajitvā indakhīlato nivattitvā mahābhinikkhamanaṃ nikkhami. Tasmā bodhisattassa",
  "tika-vin12t:350_15": "ṭhatvā puttadāresu apekkhāsaṅkhātassa mārassa uddhaṭaṭṭhānattā so indakhīlo nippariyāyena",
  "tika-vin12t:350_16": "“ummāro”ti vuccati, aññe pana rūḷhīvasena. Thiroti thaddho. Ghanabaddhoti ghanena",
  "tika-vin12t:350_17": "baddho. Kathinena maṃsena ābaddhoti attho. Vaṭhati thūlo bhavatīti vaṭho, muddhajadutiyoyaṃ,",
  "tika-vin12t:350_18": "so assatthīti vaṭharoti dassento āha “vaṭharoti thūlo”ti. “Sallakkhemā”tiiminā “maññe”ti",
  "tika-vin12t:350_19": "ettha manadhātu sallakkhaṇattho, makārassekāroti dasseti. Hīti saccaṃ. Tesanti manussānaṃ.",
  "tika-vin12t:351_0": "264. Sammāti aviparītaṃ. Asallakkhetvāti āhārasaddassa khādanīyabhojanīyādīsu nirūḷhabhāvaṃ",
  "tika-vin12t:351_1": "amaññitvā. Bhagavā pana ṭhapesīti sambandho. Yathāuppannassāti yenākārena uppannassa.",
  "tika-vin12t:351_2": "Pitā puttasaṅkhāte dārake saññāpento viya bhagavā te bhikkhū saññāpentoti yojanā.",
  "tika-vin12t:352_0": "265. Etadevāti tiṇṇamākārānamaññataravasena adinnameva sandhāyāti sambandho. Hīti",
  "tika-vin12t:352_1": "saccaṃ. Mātikāyaṃ “dinna”nti vuttaṭṭhānaṃ natthi, atha kasmā padabhājaneyeva vuttanti",
  "tika-vin12t:352_2": "āha “dinnanti ida”ntiādi. “Dinna”nti idaṃ uddhaṭanti sambandho. Assāti “dinna”nti",
  "tika-vin12t:352_3": "padassa. Niddese ca “kāyena…pe… dente”ti uddhaṭanti yojanā. Evanti imehi tīhākārehi",
  "tika-vin12t:352_4": "dadamāneti sambandho. Evanti imehi dvīhākārehi. Ādīyamānanti sambandho. Rathareṇumpīti",
  "tika-vin12t:352_5": "rathikavīthiyaṃ uṭṭhitapaṃsumpi. Pubbeti paṭhamapavāraṇasikkhāpade. Evaṃ paṭiggahitaṃ",
  "tika-vin12t:352_6": "etaṃ āhāraṃ dinnaṃ nāma vuccatīti yojanā. “Etamevā”ti evassa sambhavato tassa phalaṃ",
  "tika-vin12t:352_7": "dassetuṃ vuttaṃ “na ida”ntiādi. Nissaṭṭhaṃ na vuccatīti yojanā.",
  "tika-vin12t:353_0": "Tatthāti “kāyenā”tiādivacane. Hīti saccaṃ. Natthu karīyati imāyāti natthukaraṇī,",
  "tika-vin12t:353_1": "tāya. Nāsāpuṭena paṭiggaṇhātīti sambandho. Akallakoti gilāno. Hīti saccaṃ. Kāyena",
  "tika-vin12t:353_2": "paṭibaddho kāyapaṭibaddho kaṭacchuādīti āha “kaṭacchuādīsū”tiādi. Hīti saccaṃ. Pātiyamānanti pātāpiyamānaṃ.",
  "tika-vin12t:354": "Etthāti imasmiṃ sikkhāpade. “Pañcahaṅgehī”ti padassa vitthāraṃ dassento āha “thāmamajjhimassā”tiādi. Tanti dātabbavatthuṃ.",
  "tika-vin12t:355_0": "Tatthāti “hatthapāso paññāyatī”tivacane. Gacchantopi ṭhiteneva saṅgahito. Bhūmaṭṭhassāti",
  "tika-vin12t:355_1": "bhūmiyaṃ ṭhitassa. Ākāsaṭṭhassāti ākāse ṭhitassa. “Hatthaṃ aṅga”nti padehi avayavisambandho",
  "tika-vin12t:355_2": "kātabbo. Vuttanayenevāti “bhūmaṭṭhassa ca sīsenā”tiādinā vuttanayeneva. Pakkhīti",
  "tika-vin12t:355_3": "sakuṇo. So hi pakkhayuttattā pakkhīti vuccati. Hatthīti kuñjaro. So hi soṇḍasaṅkhātahatthayuttattā",
  "tika-vin12t:355_4": "hatthīti vuccati. Addhena aṭṭhamaṃ ratanamassāti addhaṭṭhamaratano, hatthī, tassa. Tenāti hatthinā.",
  "tika-vin12t:356_0": "Eko dāyako vadatīti sambandho. Oṇamatīti heṭṭhā namati. Ettāvatāti ekadesasampaṭicchanamattena.",
  "tika-vin12t:356_1": "Tatoti sampaṭicchanato. Ugghāṭetvāti vivaritvā. Kājenāti byābhaṅgiyā. Sā hi kacati",
  "tika-vin12t:356_2": "bandhati vividhaṃ bhāraṃ asminti kācoti vuccati, cakārassa jakāre kate kājopi yuttoyeva.",
  "tika-vin12t:356_3": "Tiṃsa hatthā ratanāni imassāti tiṃsahattho, veṇu. Guḷakumbhoti phāṇitena pūrito ghaṭo.",
  "tika-vin12t:356_4": "Paṭiggahitamevāti kumbhesu hatthapāsato bahi ṭhitesupi abhihārakassa hatthapāse ṭhitattā",
  "tika-vin12t:356_5": "paṭiggahitamevāti vuttaṃ hoti. Ucchuyantadoṇitoti ucchuṃ pīḷanayantassa ambaṇato.",
  "tika-vin12t:357_0": "Bahū pattā ṭhapitā hontīti sambandho. Yatthāti yasmiṃ ṭhāne. Ṭhitassa bhikkhuno hatthapāseti",
  "tika-vin12t:357_1": "yojanā. Ṭhatvā phusitvā “nisinnassa bhikkhuno”ti pāṭhasesena yojetabbaṃ. Ṭhitena",
  "tika-vin12t:357_2": "vā nisinnena vā nipannena vā dāyakena diyyatīti sambandho.",
  "tika-vin12t:358": "Pathaviyaṃ ṭhitā hontīti sambandho. Yaṃ yanti yaṃ yaṃ pattaṃ. Yattha katthacīti yesu kesucīti sambandho. Tanti taṃ vacanaṃ.",
  "tika-vin12t:359_0": "Tattha tasmiṃ ṭhāne jāto tatthajāto, aluttasamāsoyaṃ, soyeva tatthajātako, tasmiṃ.",
  "tika-vin12t:359_1": "Hīti saccaṃ, yasmā vā. Tatthajātake na ruhati yathā, evaṃ na ruhatiyevāti yojanā.",
  "tika-vin12t:359_2": "Thāmamajjhimena purisena suṭṭhu haritabbanti saṃhāriyaṃ, taṃyeva saṃhārimaṃ yakārassa",
  "tika-vin12t:359_3": "makāraṃ katvā, na saṃhārimaṃ asaṃhārimaṃ, tasmiṃ. Tepīti te asaṃhārimāpi. Hīti saccaṃ,",
  "tika-vin12t:359_4": "yasmā vā. Tatthajātakasaṅkhepūpagāti tatthajātake samodhānetvā khepaṃ pakkhepaṃ upagatā.",
  "tika-vin12t:359_5": "Hīti saccaṃ, yasmā vā. Idañhi vākyantarattā punappunaṃ vuttanti daṭṭhabbaṃ. Tānīti",
  "tika-vin12t:359_6": "tintiṇikādipaṇṇāni. Sandhāretunti sammā dhāretuṃ. Ṭhito dāyakoti sambandho.",
  "tika-vin12t:360_0": "Laddhassa laddhassa vatthussa sannidhiṭṭhānattā, pakkhittaṭṭhānattā vā thavīyati",
  "tika-vin12t:360_1": "pasaṃsīyatīti thavikā, tato. Puñchitvā paṭiggahetvāti “puñchitvā vā paṭiggahetvā",
  "tika-vin12t:360_2": "vā”ti aniyamavikappattho vāsaddo ajjhāharitabbo. Tesu tesu vatthūsu rañjati laggatīti",
  "tika-vin12t:360_3": "rajo, taṃ. Vinaye paññattaṃ dukkaṭaṃ vinayadukkaṭaṃ. Taṃ panāti bhikkhaṃ pana. Paṭiggahetvā",
  "tika-vin12t:360_4": "dethāti maṃ paṭiggahāpetvā mama dethāti adhippāyo.",
  "tika-vin12t:361": "Tato tatoti tasmā tasmā ṭhānā uṭṭhāpetvāti sambandho. Tanti bhikkhaṃ. Tassāti anupasampannassa.",
  "tika-vin12t:362_0": "So vattabboti so diyyamāno bhikkhu dāyakena bhikkhunā vattabboti yojanā. Imanti sarajapattaṃ.",
  "tika-vin12t:362_1": "Tenāti diyyamānabhikkhunā. Tathā kātabbanti yathā dāyakena bhikkhunā vuttaṃ, tathā",
  "tika-vin12t:362_2": "kātabbanti attho. Uplavatīti upari gacchati, plu gatiyanti hi dhātupāṭhesu (saddanītidhātumālāyaṃ",
  "tika-vin12t:362_3": "16 ḷakārantadhātu) vuttaṃ. Ettha uiti upasaggassa atthadassanatthaṃ “uparī”ti vuttaṃ,",
  "tika-vin12t:362_4": "pakāralakārasaṃyogo daṭṭhabbo. Potthakesu pana “uppilavatī”ti likhanti, so apāṭho.",
  "tika-vin12t:362_5": "Kañjikanti bilaṅgaṃ. Tañhi kena jalena añjiyaṃ abhibyattaṃ assāti “kañjiya”nti vuccati,",
  "tika-vin12t:362_6": "tameva kañjikaṃ yakārassa kakāraṃ katvā. Taṃ pavāhetvā, apanetvāti attho. Yatthāti",
  "tika-vin12t:362_7": "yasmiṃ ṭhāne. Sukkhameva bhattaṃ bhajitabbaṭṭhena sevitabbaṭṭhenāti sukkhabhattaṃ,",
  "tika-vin12t:362_8": "tasmiṃ. Puratoti bhikkhussa purato, pubbe vā. Phusitānīti bindūni. Tāni hi sambādhaṭṭhānesupi",
  "tika-vin12t:362_9": "phusantīti phusitānīti vuccanti.",
  "tika-vin12t:363_0": "Uḷuṅkoti kosiyasakuṇanāmo dīghadaṇḍako eko bhājanaviseso, tena. Thevāti phusitāni.",
  "tika-vin12t:363_1": "Tāni hi sambādhaṭṭhānesupi phusitattā thavīyanti pasaṃsīyantīti “thevā”ti vuccanti.",
  "tika-vin12t:363_2": "Carukenāti carīyati bhakkhīyatīti caru, habyapāko, taṃ karoti anenāti carukaṃ, thālyādikaṃ",
  "tika-vin12t:363_3": "khuddakabhājanaṃ, tena ākiriyamāneti sambandho. Kāḷavaṇṇakāmehi mānīyatīti masi.",
  "tika-vin12t:363_4": "Khādatīti chāro khakārassa chakāraṃ, dakārassa ca rakāraṃ katvā, khāraraso, so imissatthīti",
  "tika-vin12t:363_5": "chārikā. Uppatitvāti uddhaṃ gantvā. Hīti saccaṃ, yasmā vā.",
  "tika-vin12t:364": "Phāletvāti chinditvā. Dentānaṃ anupasampannānanti sambandho. Pāyāsassāti pāyāsena. Tathāpīti tena mukhavaṭṭiyā gahaṇākārenapi.",
  "tika-vin12t:365_0": "Ābhogaṃ katvāti “paṭiggahessāmī”ti manasikāraṃ katvā. Soti niddaṃ okkanto bhikkhu.",
  "tika-vin12t:365_1": "Vaṭṭatiyevāti ābhogassa katattā vaṭṭatiyeva. Anādaranti anādarena, karaṇatthe cetaṃ",
  "tika-vin12t:365_2": "upayogavacanaṃ, anādaraṃ hutvāti vā yojetabbaṃ. Kecīti abhayagirivāsino. Kāyena paṭibaddho",
  "tika-vin12t:365_3": "kāyapaṭibaddho, tena paṭibaddho kāyapaṭibaddhapaṭibaddho, tena. Vacanamattamevāti",
  "tika-vin12t:365_4": "“paṭibaddhapaṭibaddha”nti ekaṃ atirekaṃ paṭibaddhavacanamattameva nānaṃ, atthato",
  "tika-vin12t:365_5": "pana kāyapaṭibaddhamevāti adhippāyo. Yampīti yampi vatthu. Tatrāti tasmiṃ vaṭṭane. Tanti anujānanaṃ.",
  "tika-vin12t:366_0": "Neyyo adhippāyaṃ netvā ñāto attho imassāti neyyatthaṃ. Etthāti sutte, suttassa vā.",
  "tika-vin12t:366_1": "Yanti vatthu patatīti sambandho. Parigaḷitvāti bhassitvā. Suddhāyāti nirajāya. Sāmanti",
  "tika-vin12t:366_2": "sayaṃ. Puñchitvā vātiādīsu tayo vāsaddā aniyamavikappatthā. Puñchitādīsu hi ekasmiṃ",
  "tika-vin12t:366_3": "kicce kate itarakiccaṃ kātabbaṃ natthīti adhippāyo. Tenāti tena bhikkhunā, “āharāpetumpī”tipade",
  "tika-vin12t:366_4": "kāritakammaṃ. “Kasmā na vaṭṭatī”ti pucchā. Hīti vitthāro. Vadantena bhagavatāti sambandho.",
  "tika-vin12t:366_5": "Etthāti suttavacanesu. “Pariccattaṃ taṃ bhikkhave dāyakehī”ti vacanenāti yojanā.",
  "tika-vin12t:366_6": "Adhippāyoti nītattho adhippāyo, nippariyāyena itattho ñātattho adhippāyoti vuttaṃ hoti.",
  "tika-vin12t:367_0": "Evaṃ nītatthamadhippāyaṃ dassetvā neyyattha, madhippāyaṃ dassento āha “yasmā cā”ti",
  "tika-vin12t:367_1": "ādi. Tanti paribhuñjanaṃ anuññātanti sambandho. Dutiyadivasepīti pisaddo sampiṇḍanattho,",
  "tika-vin12t:367_2": "aparadivasepīti attho. Adhippāyoti neyyattho adhippāyo netvā iyyattho ñātattho adhippāyoti vuttaṃ hoti.",
  "tika-vin12t:368_0": "Bhuñjantānaṃ bhikkhūnanti sambandho. Hīti vitthāro. Dantāti dasanā. Te hi daṃsīyanti",
  "tika-vin12t:368_1": "bhakkhīyanti etehīti “dantā”ti vuccanti. Satthaṃyeva satthakaṃ khuddakaṭṭhena, tena",
  "tika-vin12t:368_2": "paṭiggahitena satthakena. Etanti malaṃ. Tanti lohagandhamattaṃ. Pariharantīti paṭiggahetvā",
  "tika-vin12t:368_3": "haranti. Hīti saccaṃ, yasmā vā. Taṃ satthakaṃ paribhogatthāya yasmā na pariharanti,",
  "tika-vin12t:368_4": "tasmā eseva nayoti attho. Uggahitapaccayā, sannidhipaccayā vā doso natthīti vuttaṃ",
  "tika-vin12t:368_5": "hoti. Tatthāti tesu takkakhīresu. Nīlikāti nīlavaṇṇā snehā. Āmakatakkādīsūti apakkesu takkakhīresu.",
  "tika-vin12t:369_0": "Kiliṭṭhaudakanti samalaṃ udakaṃ. Tassāti sāmaṇerassa. Pattagataṃ odananti sambandho.",
  "tika-vin12t:369_1": "Assāti sāmaṇerassa. Uggahitakoti avagahitako. “Uññāto”tiādīsu viya ukāro okāraviparīto",
  "tika-vin12t:369_2": "hoti, apaṭiggahetvā gahitattā duggahitakoti vuttaṃ hoti.",
  "tika-vin12t:370": "Etenāti odanena. Paṭiggahitameva hoti hatthato amuttattāti adhippāyo.",
  "tika-vin12t:371_0": "Puna paṭiggahetabbaṃ sāpekkhe satīti adhippāyo. Ettoti ito pattato. Sāmaṇero pakkhipatīti",
  "tika-vin12t:371_1": "sambandho. Tatoti pattato. Kecīti abhayagirivāsino. Tanti “puna paṭiggahetabba”nti",
  "tika-vin12t:371_2": "vadantānaṃ kesañci ācariyānaṃ vacanaṃ veditabbanti sambandho. Yanti pūvabhattādi.",
  "tika-vin12t:372_0": "Attano vāti sāmaṇerassa vā. Sāmaṇerāti āmantanaṃ. Tassāti sāmaṇerassa. Bhājaneti",
  "tika-vin12t:372_1": "yāgupacanakabhājane. Yāgukuṭanti yāguyā pūritaṃ kuṭaṃ. Tanti yāgukuṭaṃ. “Bhikkhunā",
  "tika-vin12t:372_2": "paṭiggaṇhāpetu”nti kāritakammaṃ upanetabbaṃ. Gīvaṃ ṭhapetvā āvajjetīti sambandho.",
  "tika-vin12t:372_3": "Āvajjetīti pariṇāmeti.",
  "tika-vin12t:373_0": "Paṭiggahaṇūpagaṃ bhāranti thāmamajjhimena purisena saṃhārimaṃ bhāraṃ. Balavatā sāmaṇerenāti",
  "tika-vin12t:373_1": "sambandho. Telaghaṭaṃ vāti telena pakkhittaṃ ghaṭaṃ vā. Laggentīti lambenti. Ayameva vā pāṭho.",
  "tika-vin12t:374_0": "Nāgassa danto viyāti nāgadantako, sadisatthe ko. Aṅkīyate lakkhīyate anenāti aṅkuso,",
  "tika-vin12t:374_1": "gajamatthakamhi vijjhanakaṇḍako. Aṅkuso viyāti aṅkusako, tasmiṃ aṅkusake vā laggitā",
  "tika-vin12t:374_2": "hontīti sambandho. Gaṇhatoti gaṇhantassa. Mañcassa heṭṭhā heṭṭhāmañco, tasmiṃ. Tanti telathālakaṃ.",
  "tika-vin12t:375_0": "Ārohantehi ca orohantehi ca niccaṃ sevīyatīti nisseṇī, tassā majjhaṃ nisseṇimajjhaṃ,",
  "tika-vin12t:375_1": "tasmiṃ. Kaṇṇe uṭṭhitaṃ kaṇṇikaṃ, kaṇṇamalaṃ, kaṇṇikaṃ viya kaṇṇikaṃ, yathā hi kaṇṇamalaṃ",
  "tika-vin12t:375_2": "kaṇṇato uṭṭhahitvā sayaṃ pavattati, evaṃ telādito uṭṭhahitvā sayaṃ pavattatīti vuttaṃ",
  "tika-vin12t:375_3": "hoti. Ghanacuṇṇanti kathinacuṇṇaṃ. Taṃsamuṭṭhānameva nāmāti tato telādito samuṭṭhānameva",
  "tika-vin12t:375_4": "nāma hotīti attho. Etanti kaṇṇikādi. Idaṃ padaṃ pubbāparāpekkhaṃ.",
  "tika-vin12t:376": "Yottenāti rajjunā. Añño detīti sambandho.",
  "tika-vin12t:377_0": "Pavisante ca nikkhamante ca varati āvarati imāyāti vati, taṃ. Ucchūti rasālo. So",
  "tika-vin12t:377_1": "hi usati visaṃ dāhetīti ucchūti vuccati, taṃ. Timbarusakanti tindukaṃ. Tañhi temeti",
  "tika-vin12t:377_2": "bhuñjantaṃ puggalaṃ addeti rasenāti timbo, rusati khudditaṃ nāsetīti rusako, timbo",
  "tika-vin12t:377_3": "ca so rusako cāti “timbarusako”ti vuccati, taṃ. Vatidaṇḍakesūti vatiyā atthāya nikkhaṇitesu",
  "tika-vin12t:377_4": "daṇḍakesu. Mayaṃ panāti saṅgahakārācariyabhūtā buddhaghosanāmakā mayaṃ pana, attānaṃ",
  "tika-vin12t:377_5": "sandhāya bahuvacanavasena vuttaṃ. Na puthulo pākāroti aḍḍhateyyahatthapāsānatikkamaṃ",
  "tika-vin12t:377_6": "sandhāya vuttaṃ. Hatthasatampīti ratanasatampi.",
  "tika-vin12t:378": "Soti sāmaṇero. Bhikkhussa detīti yojanā. Aparoti sāmaṇero.",
  "tika-vin12t:379_0": "Phalaṃ imissatthīti phalinī, inapaccayo itthiliṅgajotako ī, taṃ sākhanti yojanā.",
  "tika-vin12t:379_1": "Phalinisākhanti samāsatopi pāṭho atthi. Macchikavāraṇatthanti madhuphāṇitādīhi makkhanaṭṭhāne",
  "tika-vin12t:379_2": "nilīyantīti makkhikā, tāyeva macchikā khakārassa chakāraṃ katvā, tāsaṃ nivāraṇāya.",
  "tika-vin12t:379_3": "Mūlapaṭiggahamevāti mūle paṭiggahaṇameva, paṭhamapaṭiggahamevāti vuttaṃ hoti.",
  "tika-vin12t:380_0": "Bhikkhu gacchatīti sambandho. Arittenāti kenipātena. Tañhi arati nāvā gacchati anenāti",
  "tika-vin12t:380_1": "arittaṃ, tena. Tanti paṭiggahaṇārahaṃ bhaṇḍaṃ. Anupasampannenāti kāritakammaṃ. Tasmimpīti",
  "tika-vin12t:380_2": "cāṭikuṇḍakepi. Tanti anupasampannaṃ.",
  "tika-vin12t:381_0": "Pātheyyataṇḍuleti pathassa hite taṇḍule. Tesanti sāmaṇerānaṃ. Itarehīti bhikkhūhi",
  "tika-vin12t:381_1": "gahitataṇḍulehi. Sabbehi bhikkhūhi bhuttanti sambandho. Etthāti bhikkhūhi gahitehi",
  "tika-vin12t:381_2": "sāmaṇerassa taṇḍulehi yāgupacane na dissatīti sambandho. Kāraṇanti parivattetvā bhuttassa",
  "tika-vin12t:381_3": "ca aparivattetvā bhuttassa ca kāraṇaṃ.",
  "tika-vin12t:382": "Bhattaṃ pacitukāmo sāmaṇeroti yojanā. Bhikkhunā āropetabbaṃ, aggi na kātabboti sambandho. Puna paṭiggahaṇakiccaṃ natthi mūle paṭiggahitattāti adhippāyo.",
  "tika-vin12t:383": "Assāti sāmaṇerassa. Tatoti aggijālanato.",
  "tika-vin12t:384": "Tatte udaketi udake tāpe. Tatoti taṇḍulapakkhipanato.",
  "tika-vin12t:385": "Pidhānanti ukkhalipidhānaṃ. Tassevāti hatthakukkuccakassa bhikkhuno eva. Dabbiṃ vāti kaṭacchuṃ vā. So hi darīyati viloḷīyati imāyāti dabbīti vuccati.",
  "tika-vin12t:386": "Tatrāti tasmiṃ ṭhapane. Tassevāti lolabhikkhusseva. Tatoti pattato. Puna tatoti sākhādito. Tatthāti phalarukkhe.",
  "tika-vin12t:387": "Vitakkaṃ sodhetunti “mayhampi dassatī”ti vitakkaṃ sodhetuṃ. Tatoti ambaphalādito.",
  "tika-vin12t:388": "Puna tatoti mātāpitūnamatthāya gahitatelādito. Teti mātāpitaro. Tatoyevāti tehiyeva taṇḍulehi sampādetvāti sambandho.",
  "tika-vin12t:389": "Etthāti tāpitaudake. Amuñcanteneva hatthenāti yojanā. Aṅganti vināsaṃ gacchantīti aṅgārā. Darīyanti phalīyantīti dārūni.",
  "tika-vin12t:390": "Vutto sāmaṇeroti yojanā.",
  "tika-vin12t:391": "Gavati paribhuñjantānaṃ vissaṭṭhaṃ saddaṃ karotīti guḷo, guḷati visato jīvitaṃ rakkhatīti vā guḷo, taṃ bhājento bhikkhūti sambandho. Tassāti lolasāmaṇerassa.",
  "tika-vin12t:392": "Dhūmassatthāya vaṭṭīyati vaṭṭitvā karīyatīti dhūmavaṭṭi, taṃ. Mukhīyati viparīyatīti mukhaṃ. Kaṃ vuccati sīsaṃ, taṃ tiṭṭhati etthāti kaṇṭho.",
  "tika-vin12t:393": "Bhattuggāroti uddhaṃ girati niggiratīti uggāro, bhattameva uggāro bhattuggāro, uggārabhattanti attho. Dantantareti dantavivare.",
  "tika-vin12t:394_0": "Upakaṭṭhe kāleti āsanne majjhanhike kāle. Kakkhāretvāti sañcitvā. Tassa atthaṃ dassetuṃ",
  "tika-vin12t:394_1": "vuttaṃ “dve tayo kheḷapiṇḍe pātetvā”ti. Phaḷusaṅkhātaṃ siṅgaṃ visāṇaṃ asmiṃ atthīti",
  "tika-vin12t:394_2": "siṅgī, soyeva kaṭukabhayehi viramitabbattā siṅgīveroti vuccati. Aṅkīyati rukkho navaṃ",
  "tika-vin12t:394_3": "uggatoti lakkhīyati etehīti aṅkurā, samaṃ loṇena udakaṃ, samaṃ vā udakena loṇaṃ asminti",
  "tika-vin12t:394_4": "samuddo, tassa udakaṃ avayavīavayavabhāvenāti samuddodakaṃ, tena apaṭiggahitenāti",
  "tika-vin12t:394_5": "sambandho. Phāṇati guḷato thaddhabhāvaṃ gacchatīti phāṇitaṃ. Karena hatthena gahitabbāti",
  "tika-vin12t:394_6": "karakā, vassopalaṃ, karena gaṇhitumarahāti attho. Katakaṭṭhināti katakanāmakassa",
  "tika-vin12t:394_7": "ekassa rukkhavisesassa aṭṭhinā. Tanti udakaṃ. Kapitthoti ekassa ambilaphalassa rukkhavisesassa nāmaṃ.",
  "tika-vin12t:395": "Bahalanti āvilaṃ. Sanditvāti visanditvā. Kakudhasobbhādayoti kakudharukkhasamīpe ṭhitā sobbhādayo. Rukkhatoti kakudharukkhato. Parittanti appakaṃ.",
  "tika-vin12t:396_0": "Pānīyaghaṭe pakkhittāni hontīti sambandho. Tanti vāsamattaṃ udakaṃ. Tatthevāti ṭhapitapupphavāsitapānīyeyeva.",
  "tika-vin12t:396_1": "Ṭhapitaṃ dantakaṭṭhanti sambandho. Ajānantassa bhikkhussāti yojanā. Anādare cetaṃ",
  "tika-vin12t:396_2": "sāmivacanaṃ. Hīti saccaṃ, yasmā vā.",
  "tika-vin12t:397_0": "Kiṃ mahābhūtaṃ vaṭṭati, kiṃ na vaṭṭatīti yojanā. Yaṃ panāti mahābhūtaṃ pana. Aṅgalagganti",
  "tika-vin12t:397_1": "aṅgesu laggaṃ, mahābhūtanti sambandho. Etthāti sede. Sujhāpitanti aṅgārasadisaṃ katvā suṭṭhu jhāpitaṃ.",
  "tika-vin12t:398_0": "Cattārīti pathavī chārikā gūthaṃ muttanti cattāri. Mahāvikaṭānīti mahantāni sappadaṭṭhakkhaṇasaṅkhāte",
  "tika-vin12t:398_1": "vikārakāle kattabbāni osadhāni. Etthāti “asati kappiyakārake”ti vacane. Kālodissaṃ",
  "tika-vin12t:398_2": "nāmāti byādhodissa, puggalodissa, kālodissa, samayodissa, desodissa, vasodissa, bhesajjodissasaṅkhātesu",
  "tika-vin12t:398_3": "sattasu odissesu kālodissaṃ nāmāti attho. Dasamaṃ.",
  "tika-vin12t:399": "Bhojanavaggo catuttho.",
  "tika-vin12t:400": "5. Acelakavaggo",
  "tika-vin12t:401": "1. Acelakasikkhāpada-atthayojanā",
  "tika-vin12t:402_0": "269. Acelakavaggassa paṭhame parivisati etthāti parivesananti dassento āha “parivesanaṭṭhāna”nti.",
  "tika-vin12t:402_1": "Paribbājakapabbajasaddā samānāti āha “paribbājakasamāpannoti pabbajjaṃ samāpanno”ti.",
  "tika-vin12t:402_2": "Titthena samaṃ pūratīti samatitthīkaṃ, nadīādīsu udakaṃ, samatitthikaṃ viyāti samatitthikaṃ,",
  "tika-vin12t:402_3": "pattabhājanesu yāgubhattaṃ. Tesanti mātāpitūnaṃ dentassāti sambandho. “Dāpetī”ti",
  "tika-vin12t:402_4": "ettha dādhātuyā sampadānassa suvijānitattā taṃ adassetvā kāritakammameva dassento",
  "tika-vin12t:402_5": "āha “anupasampannenā”ti.",
  "tika-vin12t:403_0": "273. “Santike”tiiminā “upanikkhipitvā”ti ettha upasaddassa samīpatthaṃ dasseti. Tesanti",
  "tika-vin12t:403_1": "titthiyānaṃ. Tatthāti bhājane. Itoti pattato. Idhāti mayhaṃ bhājane. Nanti khādanīyabhojanīyaṃ.",
  "tika-vin12t:403_2": "Tassāti titthiyassāti. Paṭhamaṃ.",
  "tika-vin12t:404": "2. Uyyojanasikkhāpadaṃ",
  "tika-vin12t:405_0": "274. Dutiye paṭikkamanaasanasālasaddānaṃ pariyāyattā vuttaṃ “asanasālāyapī”ti. Bhattassa",
  "tika-vin12t:405_1": "vissajjanaṃ bhattavissaggoti kate bhattakiccanti āha “bhattakicca”nti. Sambhūdhātussa",
  "tika-vin12t:405_2": "papubbaapadhātvatthattā vuttaṃ “na pāpuṇī”ti.",
  "tika-vin12t:406_0": "276. Vuttāvasesanti vuttehi mātugāmena saddhiṃ hasitukāmatādīhi avasesaṃ. Tasminti",
  "tika-vin12t:406_1": "uyyojitabhikkhumhi. Atthatoti vijahantavijahitabhikkhūnaṃ avinābhāvasaṅkhātaatthato.",
  "tika-vin12t:406_2": "Itarenāti uyyojakabhikkhunā. Tatthāti “dassanūpacāraṃ vā savanūpacāraṃ vā”tivacane.",
  "tika-vin12t:406_3": "Etthāti niddhāraṇasamudāyo, dassanūpacārasavanūpacāresūti attho. “Tathātiiminā dvādasahatthapamāṇaṃ",
  "tika-vin12t:406_4": "atidisati. Tehīti kuṭṭādīhi. Tassāti dassanūpacārātikkamassa. “Vuttapakāramanācāra”nti",
  "tika-vin12t:406_5": "iminā “na añño koci paccayo”ti ettha aññasaddassa apādānaṃ dasseti, “kāraṇa”ntiiminā",
  "tika-vin12t:406_6": "paccayasaddassatthaṃ.",
  "tika-vin12t:407_0": "277. Kalisaddassa pāpaparājayasaṅkhātesu dvīsu atthesu pāpasaṅkhāto kodhoti āha “kalīti",
  "tika-vin12t:407_1": "kodho”ti. “Āṇa”ntiiminā sāsanasaddassatthaṃ dasseti. Vuttañhi “āṇā ca sāsanaṃ ñeyya”nti.",
  "tika-vin12t:407_2": "Kodhavasena vadatīti sambandho. Dassetvā vadatīti yojanā. Imassa ṭhānaṃ nisajjaṃ",
  "tika-vin12t:407_3": "ālokitaṃ vilokitaṃ passatha bhoti yojanā. Imināpīti amanāpavacanaṃ vacanenāpīti. Dutiyaṃ.",
  "tika-vin12t:408": "3. Sabhojanasikkhāpadaṃ",
  "tika-vin12t:409_0": "279. Tatiye “sayaniyaghare”ti vattabbe yakāralopaṃ katvā “sayanighare”ti vuttanti",
  "tika-vin12t:409_1": "āha “sayanighare”ti. Yatoti ettha tosaddo paṭhamādīsu atthesu dissati. “Yatonidāna”ntiādīsu",
  "tika-vin12t:409_2": "paṭhamatthe. “Antarāye asesato”tiādīsu dutiyatthe. “Aniccato”tiādīsu tatiyatthe.",
  "tika-vin12t:409_3": "“Mātito pitito”tiādīsu pañcamyatthe. “Yaṃ parato dānapaccayā”tiādīsu chaṭṭhyatthe.",
  "tika-vin12t:409_4": "“Purato pacchato”tiādīsu sattamyatthe. “Padamato”tiādīsu kāraṇatthe dissati. Idhāpi",
  "tika-vin12t:409_5": "kāraṇattheyevāti āha “yasmā”ti. Yasmā kāraṇā ayyassa bhikkhā dinnā, tasmā gacchatha",
  "tika-vin12t:409_6": "bhante tumheti attho. Yanti bhikkhaṃ. Voti tumhehi. Adhippāyoti purisassa ajjhāsayo.",
  "tika-vin12t:409_7": "“Pariyuṭṭhito”ti sāmaññato vuttepi atthapakaraṇādito rāgapariyuṭṭhitovādhippetoti",
  "tika-vin12t:409_8": "āha “rāgapariyuṭṭhito”ti, rāgena paribhavitvā uṭṭhitoti attho.",
  "tika-vin12t:410_0": "280. Sabhojananti ettha sakāro sahasaddakāriyo ca akārukārānaṃ asarūpattā akārato",
  "tika-vin12t:410_1": "ukārassa lopo ca tīsu padesu pacchimānaṃ dvinnaṃ padānaṃ tulyatthanissitasamāso ca",
  "tika-vin12t:410_2": "pubbapadena saha bhedanissitabāhiratthasamāso ca hoti, iti imamatthaṃ dassento āha",
  "tika-vin12t:410_3": "“saha ubhohi janehī”ti. Atha vā bhuñjitabbanti bhojanaṃ, saṃ vijjati bhojanaṃ asmiṃ",
  "tika-vin12t:410_4": "kuleti sabhojananti dassento āha “atha vā”tiādi. Hīti saccaṃ. Tenevāti teneva aññamaññaṃ",
  "tika-vin12t:410_5": "bhuñjitabbattā. Assāti “sabhojane”tipadassa. Ghareti ettha pubbo sayanisaddo lopoti",
  "tika-vin12t:410_6": "āha “sayanighare”ti. Iminā “datto”tiādīsu viya pubbapadalopasamāsaṃ dasseti. Piṭṭhasaṅghāṭassāti",
  "tika-vin12t:410_7": "ettha piṭṭhasaṅghāṭo nāma na aññassa yassa kassaci, atha kho sayanigharagabbhassevāti",
  "tika-vin12t:410_8": "āha “tassa sayanigharagabbhassā”ti. Yathā vā tathā vāti yena vā te na vā ākārena.",
  "tika-vin12t:410_9": "Katassāti piṭṭhivaṃsaṃ āropetvā vā anāropetvā vā katassāti. Tatiyaṃ.",
  "tika-vin12t:411": "284. Catutthapañcamesu yathā ca sabhojanasikkhāpadaṃ paṭhamapārājikasamuṭṭhānaṃ, evameva tānipīti yojanāti. Catutthapañcamāni.",
  "tika-vin12t:412": "6. Cārittasikkhāpadaṃ",
  "tika-vin12t:413": "294. Chaṭṭhe kasmā tehi “dethāvuso bhatta”nti vuttaṃ, nanu bhikkhūnaṃ evaṃ vattuṃ na vaṭṭatīti āha “ettha taṃ kirā”tiādi. Tasmāti yasmā abhihaṭaṃ ahosi, tasmā.",
  "tika-vin12t:414_0": "295. Idaṃ pana vacanaṃ āhāti sambandho. Pasādaññathattanti pasādassa aññenākārena",
  "tika-vin12t:414_1": "bhāvo. Nanti khādanīyaṃ. “Gahetvā āgamaṃsū”tiiminā “ussāriyitthā”ti ettha ukārassa",
  "tika-vin12t:414_2": "uggahatthatañca saradhātussa gatyatthatañca ajjataniñuṃvibhattiyā tthattañca dasseti,",
  "tika-vin12t:414_3": "uggahetvā sāriṃsu agamaṃsūti attho.",
  "tika-vin12t:415_0": "298. Yatthāti yasmiṃ ṭhāne. Ṭhitassa bhikkhuno cittaṃ uppannanti yojanā. Tatoti cittuppannato.",
  "tika-vin12t:415_1": "Yanti bhikkhuṃ. Pakativacanenāti uccāsaddamakatvā pavattena sabhāvavacanena. Antovihāreti",
  "tika-vin12t:415_2": "vacanassa atisambādhattā ayuttabhāvaṃ maññamāno āha “api ca antoupacārasīmāyā”ti.",
  "tika-vin12t:416": "302. Gāmassa antare ārāmo tiṭṭhatīti antarārāmo vihāro, taṃ gacchatīti dassento āha “antogāme”tiādīti. Chaṭṭhaṃ.",
  "tika-vin12t:417": "7. Mahānāmasikkhāpadaṃ",
  "tika-vin12t:418_0": "303. Sattame “bhagavato”tipadaṃ “cūḷapituputto”tipade sambandho, “mahallakataro”tipade",
  "tika-vin12t:418_1": "apādānaṃ. Cūḷapituputtoti suddhodano, sakkodano, sukkodano, dhotodano, amitodanoti",
  "tika-vin12t:418_2": "pañca janā bhātaro, amitā, pālitāti dve bhaginiyo. Tesu bhagavā ca nando ca jeṭṭhabhātubhūtassa",
  "tika-vin12t:418_3": "suddhodanassa puttā, ānando kaniṭṭhabhātubhūtassa amitodanassa putto, mahānāmo ca",
  "tika-vin12t:418_4": "anuruddho ca tatiyassa sukkodanassa puttā. Sakkodanadhotodanānaṃ puttā apākaṭā. Tissatthero",
  "tika-vin12t:418_5": "amitāya nāma bhaginiyā putto, pālitāya puttadhītarā apākaṭā. Tasmā cūḷapituno sukkodanassa",
  "tika-vin12t:418_6": "putto cūḷapituputtoti attho daṭṭhabbo. Dvīsu phalesūti heṭṭhimesu dvīsu phalesu.",
  "tika-vin12t:418_7": "Ussannasaddo bahupariyāyoti āha “bahū”ti. Vajatoti goṭṭhato. Tañhi gāvo gocaraṭṭhānato",
  "tika-vin12t:418_8": "paṭikkamitvā nivāsatthāya vajanti gacchanti asminti vajoti vuccati.",
  "tika-vin12t:419_0": "306. Tasmiṃ samayeti tasmiṃ pavāraṇasamaye. “Ettakehī”tipadassa nāmavasena vā parimāṇavasena",
  "tika-vin12t:419_1": "vā duvidhassa atthassa adhippetattā vuttaṃ “nāmavasena parimāṇavasenā”ti. Tesu nāmaṃ",
  "tika-vin12t:419_2": "sandhāya etaṃ nāmaṃ etesaṃ bhesajjānanti ettakānīti vacanattho kātabbo, parimāṇaṃ",
  "tika-vin12t:419_3": "sandhāya etaṃ parimāṇaṃ etesanti ettakānīti vacanattho kātabbo. “Aññaṃ bhesajja”nti",
  "tika-vin12t:419_4": "ettha aññasaddassa apādānaṃ nāmaṃ vā parimāṇaṃ vā bhaveyyāti āha “sabbinā pavārito”tiādi.",
  "tika-vin12t:420": "310. Yeti dāyakā, pavāritā hontīti sambandhoti. Sattamaṃ.",
  "tika-vin12t:421": "8. Uyyuttasenāsikkhāpadaṃ",
  "tika-vin12t:422_0": "311. Aṭṭhame “abhimukha”ntiiminā abhisaddassatthaṃ dasseti. “Uyyāto”tipadassa uṭṭhahitvā",
  "tika-vin12t:422_1": "yātoti dassento āha “nagarato niggato”ti. “Katauyyoga”nti iminā uṭṭhahitvā yuñjati",
  "tika-vin12t:422_2": "gacchatīti uyyuttāti dasseti. Dhātūna, manekatthattā vuttaṃ “gāmato nikkhanta”nti.",
  "tika-vin12t:423": "314. Dvādasa purisā imassa hatthinoti dvādasapuriso, āvudho hatthesu etesanti āvudhahatthā. Ninnanti ninnaṭṭhānaṃ, passato bhikkhunoti sambandhoti. Aṭṭhamaṃ.",
  "tika-vin12t:424": "9. Senāvāsasikkhāpadaṃ",
  "tika-vin12t:425_0": "319. Navame “tiṭṭhatu vā”tiādinā vasanākāraṃ dasseti. Vāsaddo “caṅkamatu vā”tiatthaṃ",
  "tika-vin12t:425_1": "sampiṇḍeti. Kiñci iriyāpathanti catūsu iriyāpathesu kiñci iriyāpathaṃ. Yathā ruddhamāne",
  "tika-vin12t:425_2": "sañcāro chijjati, evaṃ ruddhā saṃvutā hotīti yojanā. “Ruddho”ti iminā “palibuddho”ti",
  "tika-vin12t:425_3": "ettha paripubbassa budhidhātussa adhippāyatthaṃ dassetīti. Navamaṃ.",
  "tika-vin12t:426": "10. Uyyodhikasikkhāpadaṃ",
  "tika-vin12t:427_0": "322. Dasame yujjhantīti saṃpaharanti. “Balassa aggaṃ etthā”tiiminā bhinnādhikaraṇabāhiratthasamāsaṃ",
  "tika-vin12t:427_1": "dasseti. “Jānantī”tipadaṃ atthasampuṇṇatthāya pakkhittaṃ. Agganti koṭṭhāsaṃ. Balaṃ",
  "tika-vin12t:427_2": "gaṇīyati etthāti balagganti vacanatthopi yujjati. Tenāha “balagaṇanaṭṭhāna”nti. Idañhi",
  "tika-vin12t:427_3": "vacanaṃ ambasecanagarusinanayena vuttaṃ. Kathaṃ? “Balagaṇanaṭṭhāna”nti vadantena",
  "tika-vin12t:427_4": "aṭṭhakathācariyena “balassa aggaṃ jānanti etthāti balagga”nti vacanatthassa piṇḍattho",
  "tika-vin12t:427_5": "ca ñāpīyati, “balaṃ gaṇīyati etthāti balagga”nti vacanattho ca dassīyati. Viyūhīyate",
  "tika-vin12t:427_6": "sampiṇḍīyate byūho, senāya byūho senābyūhoti atthaṃ dasseti “senāya viyūha”ntiādinā.",
  "tika-vin12t:427_7": "Aṇati bheravasaddaṃ karotīti aṇīkaṃ, muddhajaṇakāro, hatthīyeva aṇīkaṃ hatthāṇīkaṃ.",
  "tika-vin12t:427_8": "Eseva nayo sesesupi. Yo hatthī pubbe vutto, tena hatthināti yojanāti. Dasamaṃ.",
  "tika-vin12t:428": "Acelakavaggo pañcamo.",
  "tika-vin12t:429": "6. Surāpānavaggo",
  "tika-vin12t:430": "1. Surāpānasikkhāpada-atthayojanā",
  "tika-vin12t:431_0": "326. Surāpānavaggassa paṭhame bhaddā vati etthāti bhaddavatikāti ca, bhaddā vati",
  "tika-vin12t:431_1": "bhaddavati, sā ettha atthīti bhaddavatikāti ca atthaṃ dassento āha “so”tiādi. Soti",
  "tika-vin12t:431_2": "gāmo labhīti sambandho. Pathaṃ gacchantīti pathāvinoti kate addhikāyevāti āha “addhikā”ti.",
  "tika-vin12t:431_3": "Addhaṃ gacchantīti addhikā. “Pathikā”tipi pāṭho, ayamevattho. “Tejasā teja”ntipadāni",
  "tika-vin12t:431_4": "sambandhāpekkhāni ca honti, padānaṃ samānattā sambandho ca samānoti maññituṃ sakkuṇeyyā",
  "tika-vin12t:431_5": "ca honti, tasmā tesaṃ sambandhañca tassa asamānatañca dassetuṃ vuttaṃ “attano tejasā",
  "tika-vin12t:431_6": "nāgassa teja”nti. “Ānubhāvenā”tiiminā pana tejasaddassa atthaṃ dasseti. Kapotassa",
  "tika-vin12t:431_7": "pādo kapoto upacārena, tassa eso kāpoto, vaṇṇo. Kāpoto viya vaṇṇo assāti kāpotikāti",
  "tika-vin12t:431_8": "dassento āha “kapotapādasamavaṇṇarattobhāsā”ti. Pasannasaddassa pasādasaddhādayo",
  "tika-vin12t:431_9": "nivattetuṃ “surāmaṇḍassetaṃ adhivacana”nti vuttaṃ. Pañcābhiññassa satoti pañcābhiññassa",
  "tika-vin12t:431_10": "samānassa sāgatassāti yojanā.",
  "tika-vin12t:432_0": "328. “Madhukapupphādīnaṃ rasena kato”tiiminā pupphānaṃ rasena kato āsavo pupphāsavoti",
  "tika-vin12t:432_1": "vacanatthaṃ dasseti. Esa nayo “phalāsavo”tiādīsupi. Surāmerayānaṃ visesaṃ dassetuṃ",
  "tika-vin12t:432_2": "vuttaṃ “surā nāmā”tiādi. Piṭṭhakiṇṇapakkhittāti piṭṭhena ca kiṇṇena ca pakkhittā",
  "tika-vin12t:432_3": "katā vāruṇīti sambandho. Kiṇṇāti ca surāya bījaṃ. Tañhi kiranti nānāsambhārāni missībhavanti",
  "tika-vin12t:432_4": "etthāti kiṇṇāti vuccati. Tassāyeva maṇḍeti yojanā. Suranāmakena ekena vanacarakena",
  "tika-vin12t:432_5": "katāti surā. Madaṃ janetīti merayaṃ.",
  "tika-vin12t:433_0": "329. Loṇasovīrakanti evaṃnāmakaṃ pānaṃ. Suttantipi evameva. Tasminti sūpasaṃpāke.",
  "tika-vin12t:433_1": "Telaṃ pana pacantīti sambandho. Natthi tikhiṇaṃ majjaṃ etthāti atikhiṇamajjaṃ, atikhiṇamajje",
  "tika-vin12t:433_2": "tasmiṃyeva teleti attho. Yaṃ panāti telaṃ pana. Tikhiṇaṃ majjaṃ imassa telassāti",
  "tika-vin12t:433_3": "tikhiṇamajjaṃ. Yatthāti tele. Ariṭṭhoti evaṃnāmakaṃ bhesajjaṃ. Tanti ariṭṭhaṃ, “sandhāyā”tipade",
  "tika-vin12t:433_4": "avuttakammaṃ. Etanti “amajjaṃ ariṭṭha”ntivacanaṃ, “vutta”ntipade vuttakammanti. Paṭhamaṃ.",
  "tika-vin12t:434": "2. Aṅgulipatodakasikkhāpadaṃ",
  "tika-vin12t:435_0": "330. Dutiye aṅgulīhi patujjanaṃ aṅgulipatodo, soyeva aṅgulipatodakoti dassento āha",
  "tika-vin12t:435_1": "“aṅgulīhī”tiādi. Uttantoti avatapanto. Avatapantoti ca atthato kilamantoyevāti āha",
  "tika-vin12t:435_2": "“kilamanto”ti. Kilamanto hutvāti yojanā. Assāsagahaṇena passāsopi gahetabboti āha",
  "tika-vin12t:435_3": "“assāsapassāsasañcāro”ti. Tampīti bhikkhunimpīti. Dutiyaṃ.",
  "tika-vin12t:436": "3. Hasadhammasikkhāpadaṃ",
  "tika-vin12t:437": "335. Tatiye pakārena karīyati ṭhapīyatīti pakataṃ paññattanti dassento āha “yaṃ bhagavatā”tiādi. Yanti sikkhāpadaṃ.",
  "tika-vin12t:438": "336. Hasasaṅkhāto dhammo sabhāvo hasadhammoti vutte atthato kīḷikāyevāti āha “kīḷikā vuccatī”ti.",
  "tika-vin12t:439_0": "337. Gopphakānanti caraṇagaṇṭhikānaṃ. Te hi pāde pādaṃ ṭhapanakāle aññamaññūpari",
  "tika-vin12t:439_1": "ṭhapanato gopīyantīti gopphā, te eva gopphakāti vuccanti. Pādassa hi upari pādaṃ",
  "tika-vin12t:439_2": "ṭhapanakāle ekassa upari eko na ṭhapetabbo. Tenāha bhagavā “pāde pādaṃ accādhāyā”ti.",
  "tika-vin12t:439_3": "Oṭṭhajo dutiyo. Orohantassa bhikkhunoti sambandho.",
  "tika-vin12t:440_0": "338. Phiyārittādīhīti ādisaddena laṅkārādayo saṅgaṇhāti. Keci vadantīti sambandho.",
  "tika-vin12t:440_1": "Patanuppatanavāresūti patanavāra uppatanavāresu. Tatthāti tassaṃ khittakathalāyaṃ.",
  "tika-vin12t:440_2": "Hīti saccaṃ, yasmā vā. Ṭhapetvā kīḷantassāti sambandho. Likhituṃ vaṭṭati kīḷādhippāyassa",
  "tika-vin12t:440_3": "virahitattāti adhippāyo. Kīḷādhippāyena atthajotakaṃ akkharaṃ likhantassāpi āpattiyevāti",
  "tika-vin12t:440_4": "vadanti. Etthāti imasmiṃ sikkhāpadeti. Tatiyaṃ.",
  "tika-vin12t:441": "4. Anādariyasikkhāpadaṃ",
  "tika-vin12t:442_0": "342. Catutthe dhammo nāma tantiyevāti āha “tantī”ti. Paveṇīti tasseva vevacanaṃ.",
  "tika-vin12t:442_1": "“Taṃ vā na sikkhitukāmo”ti ettha taṃsaddassa atthamāvikātuṃ vuttaṃ “yena paññattenā”ti.",
  "tika-vin12t:442_2": "Vinaye apaññattaṃ sandhāya vuttaṃ “apaññattenā”ti āha “sutte vā abhidhamme vā āgatenā”ti.",
  "tika-vin12t:443_0": "344. Paveṇiyāti upāliādikāya ācariyaparamparasaṅkhātāya tantiyā. Kurundiyaṃ vuttanti",
  "tika-vin12t:443_1": "sambandho. Mahāpaccariyaṃ vuttanti sambandho. Taṃ sabbanti kurundivādamahāpaccarivādasaṅkhātaṃ",
  "tika-vin12t:443_2": "sabbaṃ taṃ vacanaṃ. Paveṇiyā āgateti paveṇiyā āgatasaṅkhāte mahāaṭṭhakathāvādeti. Catutthaṃ.",
  "tika-vin12t:444": "345. Pañcame manussaviggaheti manussaviggahapārājiketi. Pañcamaṃ.",
  "tika-vin12t:445": "6. Jotisikkhāpadaṃ",
  "tika-vin12t:446_0": "350. Chaṭṭhe janapadassa nāmattā bahuvacanavasena “bhaggesū”ti pāḷiyaṃ vuttaṃ. Susumārasaṇṭhāno",
  "tika-vin12t:446_1": "pabbatasaṅkhāto giri etthāti susumāragiri, etassa vā māpitakāle susumāro girati saddaṃ",
  "tika-vin12t:446_2": "niggirati etthāti susumāragirīti atthamanapekkhitvā vuttaṃ “nagarassa nāma”nti. Taṃ",
  "tika-vin12t:446_3": "panāti vanaṃ pana. “Migāna”ntiādinā migānaṃ abhayo dīyati etthāti migadāyoti atthaṃ dasseti.",
  "tika-vin12t:447": "352. “Jotike”tipadassa jotissa aggissa karaṇaṃ jotikanti dassetuṃ vuttaṃ “jotikaraṇe”ti.",
  "tika-vin12t:448": "354. “Samādahitukāmatāyā”tipadaṃ “araṇisaṇṭhāpanato”tipade hetu. Jālāti sikhā. Sā hi jalati dibbatīti jālāti vuccati.",
  "tika-vin12t:449_0": "Patilātaṃ ukkhipatīti ettha “patitālāta”nti vattabbe takāralopaṃ katvā sandhivasena",
  "tika-vin12t:449_1": "patilātanti vuttanti āha “alātaṃ patitaṃ ukkhipatī”ti. Alātanti ummukkaṃ. Tañhi ādittaṃ",
  "tika-vin12t:449_2": "hutvā atiuṇhattā na lātabbaṃ na gaṇhitabbanti alātanti vuccati. Avijjhātanti jhāyanato",
  "tika-vin12t:449_3": "ḍayhanato avigataṃ alātanti sambandho. Jhāyanaṃ ḍayhanaṃ jhātaṃ, vigataṃ jhātaṃ imassālātassāti vijjhātaṃ.",
  "tika-vin12t:450": "356. Padīpādīnīti padīpajotikādīni. Tatthāti tāsu duṭṭhavāḷamigaamanussasaṅkhātāsu āpadāsu nimittabhūtāsu. Nimittatthe cetaṃ bhummavacananti. Chaṭṭhaṃ.",
  "tika-vin12t:451": "7. Nahānasikkhāpadaṃ",
  "tika-vin12t:452_0": "366. Sattame pāraṃ gacchanto na kevalaṃ saudakāya nadiyā eva nhāyituṃ vaṭṭati, sukkhāya",
  "tika-vin12t:452_1": "nadiyāpi vaṭṭatīti dassento āha “sukkhāyā”tiādi. Ukkiritvāti viyūhitvā. Āvāṭāyeva",
  "tika-vin12t:452_2": "khuddakaṭṭhena āvāṭakā, tesūti. Sattamaṃ.",
  "tika-vin12t:453": "8. Dubbaṇṇakaraṇasikkhāpadaṃ",
  "tika-vin12t:454_0": "368. Aṭṭhame alabhīti labhoti vacanatthe apaccayaṃ katvā ṇapaccayassa svatthabhāvaṃ",
  "tika-vin12t:454_1": "dassetuṃ vuttaṃ “labhoyeva lābho”ti. Apaccayamakatvā pakatiyā ṇapaccayopi yuttoyevāti",
  "tika-vin12t:454_2": "daṭṭhabbaṃ. Saddantaropi atthantarābhāvā samāso hotīti āha “navacīvaralābhenāti vattabbe”ti.",
  "tika-vin12t:454_3": "Anunāsikalopanti “nava”nti ettha niggahītassa vināsaṃ. Niggahītañhi nāsaṃ anugatattā",
  "tika-vin12t:454_4": "“anunāsika”nti vuccati, tassa adassana, makatvāti attho. Majjhe ṭhitapadadvayeti",
  "tika-vin12t:454_5": "“nava”nti ca “cīvaralābhenā”ti ca dvinnaṃ padānamantare “ṭhite panā”ti ca “bhikkhunā”ti",
  "tika-vin12t:454_6": "ca padadvaye. Niddhāraṇe cetaṃ bhummavacanaṃ. Nipātoti nipātamattaṃ. Alabhīti labhoti",
  "tika-vin12t:454_7": "vacanatthassa abhidheyyatthaṃ dassetuṃ “bhikkhunā”ti vuttanti āha “bhikkhunā”tiādi.",
  "tika-vin12t:454_8": "Padabhājane pana vuttanti sambandho. Yanti yaṃ cīvaraṃ. “Cīvara”nti ettha cīvarasarūpaṃ",
  "tika-vin12t:454_9": "dassento āha “yaṃ nivāsetuṃ vā”tiādi. Cammakāranīlanti cammakārānaṃ tiphale pakkhittassa",
  "tika-vin12t:454_10": "ayagūthassa nīlaṃ. Mahāpaccariyaṃ vuttanti sambandho. Dubbaṇṇo karīyati anenāti dubbaṇṇakaraṇaṃ,",
  "tika-vin12t:454_11": "kappabindunti āha “kappabinduṃ sandhāyā”ti. Ādiyantena bhikkhunā ādātabbanti sambandho.",
  "tika-vin12t:454_12": "Koṇesūti antesu. Vāsaddo aniyamavikappattho. Akkhimaṇḍalamattaṃ vāti akkhimaṇḍalassa",
  "tika-vin12t:454_13": "pamāṇaṃ vā kappabindūti sambandho. Paṭṭe vāti anuvātapaṭṭe vā. Gaṇṭhiyaṃ vāti gaṇṭhikapaṭṭe",
  "tika-vin12t:454_14": "vā. Pāḷikappoti dve vā tisso vā tato adhikā vā binduāvalī katvā kato kappo. Kaṇṇikakappoti",
  "tika-vin12t:454_15": "kaṇṇikaṃ viya bindugocchakaṃ katvā kato kappo. Ādisaddena agghiyakappādayo saṅgaṇhāti.",
  "tika-vin12t:454_16": "Sabbatthāti sabbāsu aṭṭhakathāsu. Ekopi bindu vaṭṭoyeva vaṭṭatīti āha “ekaṃ vaṭṭabindu”nti.",
  "tika-vin12t:455": "371. Aggaḷādīnīti ādisaddena anuvātaparibhaṇḍe saṅgaṇhātīti. Aṭṭhamaṃ.",
  "tika-vin12t:456": "9. Vikappanasikkhāpadaṃ",
  "tika-vin12t:457_0": "374. Navame tassāti ettha tasaddassa visayo cīvarasāmikoyevāti āha “cīvarasāmikassā”ti.",
  "tika-vin12t:457_1": "Dutiyassa tasaddassa visayo vinayadharoyevāti āha “yenā”tiādi. “Avissāsanto”tipadassa",
  "tika-vin12t:457_2": "kiriyāvisesanabhāvaṃ dassetuṃ vuttaṃ “avissāsenā”ti. Tenāti vinayadharenāti. Navamaṃ.",
  "tika-vin12t:458": "10. Cīvarāpanidhānasikkhāpadaṃ",
  "tika-vin12t:459_0": "377. Dasame “apanetvā”tiiminā apaityūpasaggassa atthaṃ dasseti. Nidhentīti nigūhitvā",
  "tika-vin12t:459_1": "ṭhapenti. Hasādhippāyoti hasaṃ, hasanatthāya vā adhippāyo. Parikkhārassa sarūpaṃ",
  "tika-vin12t:459_2": "dassetuṃ vuttaṃ “pattatthavikādi”nti. Pattassa pāḷiyamāgatattā pattassa thavikāti",
  "tika-vin12t:459_3": "atthoyeva gahetabbo, na patto ca thavikā cāti. “Samaṇena nāmā”tipadaṃ “bhavitu”ntipade",
  "tika-vin12t:459_4": "bhāvakattāti. Dasamaṃ.",
  "tika-vin12t:460": "Surāpānavaggo chaṭṭho.",
  "tika-vin12t:461": "7. Sappāṇakavaggo",
  "tika-vin12t:462": "1. Sañciccapāṇasikkhāpada-atthayojanā",
  "tika-vin12t:463_0": "382. Sappāṇakavaggassa paṭhame usuṃ asati khipati anenāti issāsoti kate dhanuyeva",
  "tika-vin12t:463_1": "mukhyato issāso nāma, dhanuggahā- cariyo pana upacārena. Usuṃ asati khipatīti issāsoti",
  "tika-vin12t:463_2": "kate dhanuggahācariyo issāso nāma, idha pana upacārattho vā kattuttho vā gahetabboti",
  "tika-vin12t:463_3": "āha “dhanuggahācariyo hotī”ti. Pabbajitakāle issāsassa ayuttattā vuttaṃ “gihikāle”ti.",
  "tika-vin12t:463_4": "Voropitāti ettha vi ava pubbassa ruhadhātussa adhippāyatthaṃ dassetuṃ vuttaṃ “viyojitā”ti.",
  "tika-vin12t:464_0": "Yasmā gacchatīti sambandho. Etanti “jīvitā voropitā”tivacanaṃ. Kasmā vohāramattameva",
  "tika-vin12t:464_1": "hoti, nanu yato kutoci yasmiṃ kismiṃci viyojite dve vatthūni viya visuṃ tiṭṭhanti",
  "tika-vin12t:464_2": "pāṇato jīvite viyojite pāṇajīvitāpīti āha “na hetthā”tiādi. Hīti saccaṃ. Etthāti",
  "tika-vin12t:464_3": "“jīvitā voropitā”tivacane dassetunti sambandho. Kiñci jīvitaṃ nāmāti yojanā. Ayaṃ",
  "tika-vin12t:464_4": "panettha atthasambandho – sīsālaṅkāre sīsato viyojite sīsaṃ alaṅkārato visuṃ tiṭṭhati",
  "tika-vin12t:464_5": "yathā, evaṃ jīvite pāṇato viyojite jīvitaṃ pāṇato visuṃ na tiṭṭhati nāmāti. Aññadatthūti",
  "tika-vin12t:464_6": "ekaṃsena. “Pāṇa”nti sāmaññato vuttopi manussapāṇassa pārājikaṭṭhāne gahitattā idha",
  "tika-vin12t:464_7": "pārisesañāyena tiracchānapāṇova gahetabboti āha “tiracchānagatoyeva pāṇo”ti. Tanti",
  "tika-vin12t:464_8": "pāṇaṃ. Mahante pana pāṇeti sambandho.",
  "tika-vin12t:465_0": "385. Sodhento apanetīti yojanā. Maṅguloti manussarattapo eko kimiviseso. So hi rattapivanatthāya",
  "tika-vin12t:465_1": "maṅgati ito cito ca imaṃ cimañca ṭhānaṃ gacchatīti “maṅgulo”ti vuccati. Padakkharānañhi",
  "tika-vin12t:465_2": "aviparitatthaṃ, sotūnañca sajjhāyopadesalabhanatthaṃ katthaci ṭhāne vacanattho vuttoti",
  "tika-vin12t:465_3": "daṭṭhabbaṃ. Tassa bījameva khuddakaṭṭhena maṅgulabījakaṃ, tasmiṃ. Tanti maṅgulabījakaṃ.",
  "tika-vin12t:465_4": "Bhindanto hutvāti yojanāti. Paṭhamaṃ.",
  "tika-vin12t:466": "2. Sappāṇakasikkhāpadaṃ",
  "tika-vin12t:467_0": "387. Dutiye saha pāṇehīti sappāṇakaṃ udakanti dassento āha “ye pāṇakā”tiādi. Hīti",
  "tika-vin12t:467_1": "saccaṃ. Pattapūrampi udakanti sambandho. Tādisenāti sappāṇakena. Dhovatopi pācittiyanti",
  "tika-vin12t:467_2": "yojanā. Udakasoṇḍinti silāmayaṃ udakasoṇḍiṃ. Pokkharaṇinti silāmayaṃ pokkharaṇiṃ.",
  "tika-vin12t:467_3": "Uṭṭhāpayatopi pācittiyanti sambandho. Tatoti soṇḍipokkharaṇīhi. Udakassāti udakena,",
  "tika-vin12t:467_4": "pūre ghaṭe āsiñcitvāti sambandho. Tatthāti udake. Udaketi udakasaṇṭhānakapadese āsiñcitaudake.",
  "tika-vin12t:467_5": "Patissatīti soṇḍipokkharaṇīhi gahitaudakaṃ patissatīti. Dutiyaṃ.",
  "tika-vin12t:468": "3. Ukkoṭanasikkhāpadaṃ",
  "tika-vin12t:469_0": "392. Tatiye “uccālentī”tiiminā ukkoṭentīti ettha upubbassa kuṭadhātussa uccālanatthaṃ",
  "tika-vin12t:469_1": "dasseti dhātūna, manekatthattā. Yaṃ yaṃ patiṭṭhitaṃ yathāpatiṭṭhitaṃ, tassa bhāvo",
  "tika-vin12t:469_2": "yathāpatiṭṭhitabhāvo, tena.",
  "tika-vin12t:470_0": "393. Yo dhammoti yo samathadhammo. Dhammenāti ettha enasaddena “yathādhamma”nti ettha",
  "tika-vin12t:470_1": "aṃitikāriyassa kāriṃ dasseti. Iminā “yathādhamma”nti padassa “nihatādhikaraṇa”nti",
  "tika-vin12t:470_2": "ettha nihatasaddena sambandhitabbabhāvaṃ dasseti. “Satthārā”tipadaṃ “vuttaṃ” itipade",
  "tika-vin12t:470_3": "kattā. Natthi hataṃ hananaṃ imassāti nihatanti vutte atthato vūpasamanamevāti āha “vūpasamita”nti.",
  "tika-vin12t:471_0": "395. Yaṃ vā taṃ vā kammaṃ dhammakammaṃ nāma na hoti, atha kho adhikaraṇavūpasamakammameva",
  "tika-vin12t:471_1": "dhammakammaṃ nāmāti dassento āha “yena kammenā”tiādi. Ayampīti ayampi bhikkhu. Sesapadānipīti",
  "tika-vin12t:471_2": "“dhammakamme vematiko”tiādīni sesapadānipi. Etthāti imasmiṃ sikkhāpade. Vitthāro",
  "tika-vin12t:471_3": "pana vuttoti sambandho. Tatthevāti parivāre eva. Idhāti imasmiṃ sikkhāpade, vibhaṅge vāti. Tatiyaṃ.",
  "tika-vin12t:472": "4. Duṭṭhullasikkhāpadaṃ",
  "tika-vin12t:473_0": "399. Catutthe atthuddhāravasena dassitāni duṭṭhullasaddatthabhāvena sadisattāti adhippāyo.",
  "tika-vin12t:473_1": "“Dhura”nti ettha lakkhaṇavantattā bhummatthe upayogavacananti āha “dhure”ti. Dhure",
  "tika-vin12t:473_2": "nikkhittamatte satīti yojanā.",
  "tika-vin12t:474_0": "Evaṃ dhuraṃ nikkhipitvāti “aññassa nārocessāmī”ti evaṃ dhuraṃ nikkhipitvā. Aññassāti",
  "tika-vin12t:474_1": "vatthu, puggalato aññassa dutiyassa. Sopīti dutiyopi. Aññassāti tatiyassa. Yāva koṭi",
  "tika-vin12t:474_2": "na chijjati, tāva āpajjatiyevāti yojanā. Tassevāti āpattiṃ āpannapuggalassa. Vatthupuggaloyevāti",
  "tika-vin12t:474_3": "āpattiṃ āpannapuggaloyeva. Ayanti paṭhamabhikkhu. Aññassāti dutiyassa. Soti dutiyo",
  "tika-vin12t:474_4": "ārocetīti sambandho. Yenāti paṭhamabhikkhunā. Assāti dutiyassa. Tassevāti paṭhamabhikkhusseva.",
  "tika-vin12t:474_5": "Vatthupuggalaṃ upanidhāya “tatiyena puggalena dutiyassā”ti vuttaṃ.",
  "tika-vin12t:475": "400. Pañcāpattikkhandheti thullaccayādike pañca āpattikkhandhe. Ajjhācāro nāmāti adhibhavitvā vītikkamitvā ācaritabbattā ajjhācāro nāmāti. Catutthaṃ.",
  "tika-vin12t:476": "5. Ūnavīsativassasikkhāpadaṃ",
  "tika-vin12t:477_0": "402. Pañcame aṅguliyoti karasākhāyo. Tā hi aṅganti hatthato pañcadhā bhijjitvā uggacchantīti",
  "tika-vin12t:477_1": "aṅguliyoti vuccanti. Likhantassa upālissāti sambandho. Tenāti bahucintetabbakāraṇena.",
  "tika-vin12t:477_2": "Assāti upālissa. Uroti hadayaṃ. Tañhi usati cittatāpo dahati etthāti uroti vuccati.",
  "tika-vin12t:477_3": "Rūpasuttanti heraññikānaṃ rūpasuttaṃ, yathā hatthācariyānaṃ hatthisuttanti. Akkhīnīti",
  "tika-vin12t:477_4": "cakkhūni. Tāni hi akkhanti visayesu byāpībhavanti, rūpaṃ vā passati imehīti akkhīnīti",
  "tika-vin12t:477_5": "vuccanti. Makasena sūcimukhānaṃ gahitattā ḍaṃsena piṅgalamakkhikāyova gahetabbāti",
  "tika-vin12t:477_6": "āha “ḍaṃsāti piṅgalamakkhikāyo”ti. Piṅgalamakkhikāyo hi ḍaṃsanaṭṭhena khādanaṭṭhena",
  "tika-vin12t:477_7": "ḍaṃsāti vuccanti. Dukkaro khamo etāsanti dukkhāti dassento āha “dukkhamāna”nti. Vedanānanti",
  "tika-vin12t:477_8": "sambandho. Asātassa kāraṇaṃ dassetuṃ vuttaṃ “amadhurāna”nti. Iminā amadhurattā na",
  "tika-vin12t:477_9": "sāditabbāti asātāti atthaṃ dasseti. Pāṇasaddajīvitasaddānaṃ pariyāyabhāvaṃ dassetuṃ",
  "tika-vin12t:477_10": "vuttaṃ “jīvitaharāna”nti. Pāṇaṃ haranti apanentīti pāṇaharā, tāsaṃ vedanānanti sambandho.",
  "tika-vin12t:478_0": "404. Vijāyanakālato paṭṭhāya paripuṇṇavīsativasso na gahetabbo, gabbhagahaṇakālato",
  "tika-vin12t:478_1": "pana paṭṭhāyāti dassento āha “paṭisandhiggahaṇato paṭṭhāyā”ti. Gabbhe sayitakālena",
  "tika-vin12t:478_2": "saddhiṃ vīsatimaṃ vassaṃ paripuṇṇamassāti gabbhavīso puggalo. Hīti saccaṃ. Yathāhāti",
  "tika-vin12t:478_3": "yenākārena saṅkhyaṃ gacchati, tenākārena bhagavā āhāti yojanā. Atha vā yathā kiṃ",
  "tika-vin12t:478_4": "vacanaṃ bhagavā āhāti yojanā.",
  "tika-vin12t:479_0": "Gabbhavīso hutvā upasampannoti sambandho. Amhīti asmi. Nusaddo parivitakkatthe nipāto.",
  "tika-vin12t:479_1": "Yanti yādisaṃ paṭhamaṃ cittanti sambandho. Iminā paṭisandhicittaṃ dasseti. “Paṭhamaṃ",
  "tika-vin12t:479_2": "viññāṇa”nti tasseva vevacanaṃ. Tanti paṭhamaṃ cittaṃ paṭhamaṃ viññāṇaṃ. Assāti sattassa.",
  "tika-vin12t:479_3": "Sāva jātīti sā eva paṭisandhi, gabbho nāma hotīti sambandho.",
  "tika-vin12t:480_0": "Tatthāti pāḷiyaṃ, vinicchayo evaṃ veditabboti yojanā. Yoti puggalo. Mahāpavāraṇāyāti",
  "tika-vin12t:480_1": "assayujapuṇṇamiyaṃ. Sā hi pūjitapavāraṇattā mahāpavāraṇāti vuccati. Tatoti pavāraṇāya",
  "tika-vin12t:480_2": "jātakālato. Tanti mahāpavāraṇaṃ. Pāṭipade cāti ettha casaddo aniyamavikappattho,",
  "tika-vin12t:480_3": "pavāraṇadivasapāṭipadadivasesu aññatarasmiṃ divase upasampādetabboti attho. Hāyanavaḍḍhananti",
  "tika-vin12t:480_4": "kucchimhi vasitamāsesu adhikesu hāyanañca ūnesu vaḍḍhunañca veditabbaṃ.",
  "tika-vin12t:481_0": "Porāṇakattherā pana upasampādentīti sambandho. Ekūnavīsativassanti anantare vuttaṃ",
  "tika-vin12t:481_1": "ekūnavīsativassaṃ. Nikkhamanīyoti sāvaṇamāso. So hi antovīthito bāhiravīthiṃ nikkhamati",
  "tika-vin12t:481_2": "sūriyo asminti “nikkhamanīyo”ti vuccati. Pāṭipadadivaseti pacchimikāya vassūpagamanadivase.",
  "tika-vin12t:481_3": "Taṃ upasampādanaṃ. Kasmāti pucchā. Ettha ṭhatvā parihāro vuccate mayāti yojanā. Vīsatiyā",
  "tika-vin12t:481_4": "vassesūti upasampannapuggalassa vīsatiyā vassesu. Tiṃsarattidivassa ekamāsattā “cattāro",
  "tika-vin12t:481_5": "māsā parihāyantī”ti vuttaṃ. Ukkaḍḍhantīti ekassa adhikamāsassa nāsanatthāya vassaṃ",
  "tika-vin12t:481_6": "upari kaḍḍhanti. Tatoti chamāsato apanetvāti sambandho. Etthāti “ekūnavīsativassa”ntiādivacane.",
  "tika-vin12t:481_7": "Pana-saddo hisaddattho, saccanti attho. Yoti puggalo. Tasmāti yasmā gabbhamāsānampi",
  "tika-vin12t:481_8": "gaṇanūpagattā gahetvā upasampādenti, tasmā cha māse vasitvāti sambandho. Aṭṭha māse",
  "tika-vin12t:481_9": "vasitvā jātopi na jīvatīti suttantaaṭṭhakathāsu vuttaṃ.",
  "tika-vin12t:482_0": "406. Dasavassaccayenāti upasampadato dasavassātikkamena. Upasampādetīti upajjhāyo",
  "tika-vin12t:482_1": "vā kammavācācariyo vā hutvā upasampādeti. Tanti upajjhācariyabhūtaṃ anupasampannapuggalaṃ.",
  "tika-vin12t:482_2": "Kammavācācariyo hutvā upasampādento taṃ muñcitvā sace aññopi kammavācācariyo atthi,",
  "tika-vin12t:482_3": "sūpasampanno. Sova sace kammavācaṃ sāveti, nupasampanno. Ñatvā pana puna anupasampādente",
  "tika-vin12t:482_4": "saggantarāyopi maggantarāyopi hotiyevāti daṭṭhabbanti. Pañcamaṃ.",
  "tika-vin12t:483": "6. Theyyasatthasikkhāpadaṃ",
  "tika-vin12t:484_0": "407. Chaṭṭhe “paṭiyāloka”nti ettha ālokasaddena sūriyo vutto upacārena. Sūriyo hi",
  "tika-vin12t:484_1": "puratthimadisato uggantvā pacchimadisaṃ gato, tasmā sūriyasaṅkhātassa ālokassa paṭimukhaṃ",
  "tika-vin12t:484_2": "“paṭiyāloka”nti vutte pacchimadisāyeva gahetabbāti āha “pacchimaṃ disanti attho”ti.",
  "tika-vin12t:484_3": "Kammikāti kamme yuttā payuttā.",
  "tika-vin12t:485_0": "409. Rājānanti ettha rañño santakaṃ “rājā”ti vuccati upacārena, atha vā rañño eso",
  "tika-vin12t:485_1": "“rājā”ti katvā rañño santakaṃ “rājā”ti vuccati. Theyyanti thenetvā “sakkacca”ntiādīsu",
  "tika-vin12t:485_2": "viya niggahītāgamo hoti. Rājānaṃ, rañño santakaṃ vā theyyaṃ thenetvā gacchantīti",
  "tika-vin12t:485_3": "attho. Iti imamatthaṃ dassento āha “rājānaṃ vā thenetvā”tiādi.",
  "tika-vin12t:486": "411. Catūsu visaṅketesu dvīhi anāpatti, dvīhi āpattiyevāti. Chaṭṭhaṃ.",
  "tika-vin12t:487": "7. Saṃvidhānasikkhāpadaṃ",
  "tika-vin12t:488_0": "412. Sattame “padhūpento”ti ettha papubba dhūpadhātu paribhāsanatthe vattatīti āha",
  "tika-vin12t:488_1": "“paribhāsanto”ti. Tvaṃ samaṇopi mātugāmena saddhiṃ gacchasi, tuyheveso doso, netassa",
  "tika-vin12t:488_2": "purisassāti attānaṃyeva paribhāsantoti attho. “Nikkhāmesī”tiiminā “nippātesī”tiettha",
  "tika-vin12t:488_3": "nipubba patadhātu gatyatthoti dassetīti. Sattamaṃ.",
  "tika-vin12t:489": "8. Ariṭṭhasikkhāpadaṃ",
  "tika-vin12t:490_0": "417. Aṭṭhame gandheti gijjhe. Te hi gidhanti kuṇapaṃ abhikaṅkhantīti “gandhā”ti vuccanti.",
  "tika-vin12t:490_1": "Gaddhetipi pāṭho, sopi yujjati yathā “yuganandho, yuganaddho”ti ca “paṭibandho paṭibaddho”ti",
  "tika-vin12t:490_2": "ca. Bādhayiṃsūti haniṃsu. Assāti ariṭṭhassa.",
  "tika-vin12t:491_0": "Taddhitena vuttassa atthassa dassetumāha “te”tiādi. Teti antarāyikā. Tatthāti pañcavidhesu",
  "tika-vin12t:491_1": "antarāyikesu. “Tathā”tipadena “kammantarāyikaṃ nāmā”ti padaṃ atidisati. Taṃ panāti",
  "tika-vin12t:491_2": "bhikkhunidūsakakammaṃ pana. Mokkhassevāti magganibbānasseva. Maggo hi kilesehi muccatīti",
  "tika-vin12t:491_3": "atthena mokkho nāma. Jhānampettha saṅgahitaṃ nīvaraṇehi vimuccanattā. Nibbānaṃ vimuccīti",
  "tika-vin12t:491_4": "atthena mokkho nāma. Phalampettha saṅgahitaṃ vimuccitattā. Niyatamicchādiṭṭhidhammāti",
  "tika-vin12t:491_5": "niyatabhāvaṃ pattā, niyatavasena vā pavattā micchādiṭṭhisaṅkhātā dhammā. Te pana",
  "tika-vin12t:491_6": "natthikaahetuka akiriyavasena tividhā. Paṇḍakādigahaṇassa nidassanamattattā ‘paṭisandhidhammā”tipadena",
  "tika-vin12t:491_7": "ahetukadvihetukapaṭisandhidhammā gahetabbā sabbesampi vipākantarāyikabhāvato. Tepi",
  "tika-vin12t:491_8": "mokkhasseva antarāyaṃ karonti, na saggassa. Te panāti ariyūpavādā pana. Tāvadeva",
  "tika-vin12t:491_9": "upavādantarāyikā nāmāti yojanā. Tāpīti sañcicca āpannā āpattiyopi. Pārājikāpattiṃ",
  "tika-vin12t:491_10": "sandhāya vuttaṃ “bhikkhubhāvaṃ vā paṭijānātī”ti. Saṅghādisesāpattiṃ sandhāya vuttaṃ",
  "tika-vin12t:491_11": "“na vuṭṭhāti vā”ti. Lahukāpattiṃ sandhāya vuttaṃ “na deseti vā”ti.",
  "tika-vin12t:492_0": "Tatrāti pañcavidhesu antarāyikesu. Ayaṃ bhikkhūti ariṭṭho gandhabādhipubbo bhikkhu.",
  "tika-vin12t:492_1": "Sesantarāyiketi āṇāvītikkamantarāyikato sese catubbidhe antarāyike. Ime āgārikāti",
  "tika-vin12t:492_2": "agāre vasanasīlā ime manussā. Bhikkhūpi passanti phusanti paribhuñjantīti sambandho.",
  "tika-vin12t:492_3": "Kasmā na vaṭṭanti, vaṭṭantiyevāti adhippāyo. Rasena rasaṃ saṃsanditvāti upādiṇṇakarasena",
  "tika-vin12t:492_4": "anupādiṇṇakarasaṃ, anupādiṇṇakarasena vā upādiṇṇakarasaṃ samānetvā. Yoniso paccavekkhaṇassa",
  "tika-vin12t:492_5": "abhāvato saṃvijjati chandarāgo etthāti sacchandarāgo, soyeva paribhogo sacchandarāgaparibhogo,",
  "tika-vin12t:492_6": "taṃ. Ekaṃ katvāti samānaṃ katvā. Ghaṭento viya pāpakaṃ diṭṭhigataṃ uppādetvāti yojanā.",
  "tika-vin12t:492_7": "Kiṃsaddo garahattho, kasmā bhagavatā paṭhamapārājikaṃ paññattaṃ, na paññāpetabbanti",
  "tika-vin12t:492_8": "attho. Mahāsamuddaṃ bandhanto yathā akattabbaṃ karoti, tathā paṭhamapārājikaṃ paññapento",
  "tika-vin12t:492_9": "bhagavā apaññattaṃ paññapetīti adhippāyo. Etthāti paṭhamapārājike. Āsanti bhabbāsaṃ.",
  "tika-vin12t:492_10": "Āṇācakketi āṇāsaṅkhāte cakke.",
  "tika-vin12t:493_0": "Aṭṭhiyeva aṭṭhikaṃ kucchitatthena, kucchitatthe hi ko. Aṭṭhikameva khalo nīcaṭṭhena",
  "tika-vin12t:493_1": "lāmakaṭṭhenāti aṭṭhikaṅkhalo niggahītāgamaṃ katvā. Tena upamā sadisāti aṭṭhikaṅkhalūpamā.",
  "tika-vin12t:493_2": "“Aṭṭhī”ti ca “kaṅkhala”nti ca padaṃ gahetvā vaṇṇenti ācariyā. Aṅgārakāsūpamāti aṅgārarāsisadisā,",
  "tika-vin12t:493_3": "aṅgārehi vā paripuṇṇā āvāṭasadisā. Asisūnūpamāti ettha asīti khaggo. So hi asate",
  "tika-vin12t:493_4": "khipate anenāti “asī”ti vuccati. Sūnāti adhikoṭṭanaṃ. Tañhi sunati sañcuṇṇabhāvaṃ",
  "tika-vin12t:493_5": "gacchati etthāti “sūnā”ti vuccati. Asinā sūnāti asisūnā, tāya upamā sadisāti asisūnūpamā.",
  "tika-vin12t:493_6": "Sattisūlūpamāti sattiyā ca sūlena ca sadisā. Etthāti imissaṃ aṭṭhakathāyaṃ. Majjhimaṭṭhakathāyaṃ",
  "tika-vin12t:493_7": "alagaddūpamasutte gahetabbo. Evaṃsaddakhosaddānamantare viyasaddassa byādesabhāvaṃ",
  "tika-vin12t:493_8": "dassetuṃ vuttaṃ “evaṃ viya kho”ti. Aṭṭhamaṃ.",
  "tika-vin12t:494": "9. Ukkhittasambhogasikkhāpadaṃ",
  "tika-vin12t:495_0": "424. Navame anudhammassa sarūpaṃ dassetuṃ vuttaṃ “anulomavattaṃ disvā katā osāraṇā”ti.",
  "tika-vin12t:495_1": "Iminā anulomavattaṃ disvā kato osāraṇasaṅkhāto dhammo anudhammoti dasseti. Osāraṇāti",
  "tika-vin12t:495_2": "pavesanā. Tenevāti ukkhittakassa akaṭānudhammattā eva. Assāti “akaṭānudhammenā”ti padassa.",
  "tika-vin12t:496": "Dadato vā gaṇhato vāti vāsaddo aniyamavikappatthoti. Navamaṃ.",
  "tika-vin12t:497": "10. Kaṇṭakasikkhāpadaṃ",
  "tika-vin12t:498_0": "428. Dasame ariṭṭhassa uppannaṃ viya etassāpi uppannanti yojanā. Ummajjantassāti",
  "tika-vin12t:498_1": "manasikarontassa. Saṃvāsassa nāsanā saṃvāsanāsanā. Liṅgassa nāsanā liṅganāsanā. Daṇḍakammena",
  "tika-vin12t:498_2": "nāsanā daṇḍakammanāsanā. Tatthāti tividhāsu nāsanāsu. Dūsako…pe… nāsethāti ettha",
  "tika-vin12t:498_3": "ayaṃ nāsanā liṅganāsanā nāmāti yojanā. Ayanti daṇḍakammanāsanā. Idhāti imasmiṃ sikkhāpade,",
  "tika-vin12t:498_4": "“nāsetū”ti pade vā. Tatthāti purimavacanāpekkhaṃ, “evañca pana bhikkhave”ti ādivacaneti",
  "tika-vin12t:498_5": "attho. Pireti āmantanapadaṃ parasaddena samānatthanti āha “parā”ti. “Amhākaṃ anajjhattikabhūta”iti",
  "tika-vin12t:498_6": "vā “amhākaṃ paccanīkabhūta” iti vā attho daṭṭhabbo. “Amāmaka”itipadena “para”itipadassa",
  "tika-vin12t:498_7": "adhippāyatthaṃ dasseti. Amhe namamāyaka, amhehi vā namamāyitabba iti attho. “Amhāmaka”itipi",
  "tika-vin12t:498_8": "hakārayutto pāṭho. Amhehi āmakaiti attho. Yatthāti yasmiṃ ṭhāne. Teti upayogatthe",
  "tika-vin12t:498_9": "sāmivacanaṃ, tanti attho. Tava rūpasadde vāti sambandho. Na passāmāti na passāma, na suṇāma.",
  "tika-vin12t:499": "429. Tenāti sāmaṇerena. “Kārāpeyyā”ti pade kāritakammanti. Dasamaṃ.",
  "tika-vin12t:500": "Sappāṇakavaggo sattamo.",
  "tika-vin12t:501": "8. Sahadhammikavaggo",
  "tika-vin12t:502": "1. Sahadhammikasikkhāpada-atthayojanā",
  "tika-vin12t:503_0": "434. Sahadhammikavaggassa paṭhame yanti yaṃ paññattaṃ. “Sikkhamānenā”ti ettha mānapaccayassa",
  "tika-vin12t:503_1": "anāgatatthabhāvaṃ dassetuṃ vuttaṃ “sikkhitukāmenā”ti. “Sikkhamānenā”tipadaṃ “bhikkhunā”tipade",
  "tika-vin12t:503_2": "eva na kevalaṃ kārakavisesanaṃ hoti, atha kho “aññātabba”ntiādipadesupi kiriyāvisesanaṃ",
  "tika-vin12t:503_3": "hotīti dassento āha “hutvā”ti. Padatthatoti padato ca atthato ca, padānaṃ atthato vāti. Paṭhamaṃ.",
  "tika-vin12t:504": "2. Vilekhanasikkhāpadaṃ",
  "tika-vin12t:505_0": "438. Dutiye vinaye paṭisaṃyuttā kathā vinayakathāti dassento āha “vinayakathā nāmā”tiādi.",
  "tika-vin12t:505_1": "Tanti vinayakathaṃ. Padabhājanena vaṇṇanā vinayassa vaṇṇo nāmāti yojanā. Tanti vinayassa",
  "tika-vin12t:505_2": "vaṇṇaṃ. Pariyāpuṇanaṃ pariyatti, vinayassa pariyatti vinayapariyatti, vinayapariyattisaṅkhātaṃ",
  "tika-vin12t:505_3": "mūlamassa vaṇṇassāti vinayapariyattimūlako, taṃ. Vinayadharo labhatīti sambandho.",
  "tika-vin12t:505_4": "Hīti vitthāro. Te sabbe bhagavā bhāsatīti sambandho. Hīti saccaṃ.",
  "tika-vin12t:506_0": "Assāti vinayadharassa. Idhāti imasmiṃ sāsane. Alajjitātiādīsu karaṇatthe paccattavacanaṃ.",
  "tika-vin12t:506_1": "Alajjitāyāti hi attho. Tena vuttaṃ “kathaṃ alajjitāyā”tiādi. Cāti saccaṃ. “Sañciccā”ti",
  "tika-vin12t:506_2": "padaṃ tīsu vākyesu yojetabbaṃ. Sañcicca āpattiṃ āpajjati, sañcicca āpattiṃ parigūhati,",
  "tika-vin12t:506_3": "sañcicca agatigamanañca gacchatīti attho. Mandoti bālo. Momūhoti atisammūḷho. Virādhetīti",
  "tika-vin12t:506_4": "virajjhāpeti. Kukkucce uppanneti “kappati nu kho, no”ti vinayakukkucce uppanne. Ayaṃ",
  "tika-vin12t:506_5": "panāti ayaṃ puggalo pana vītikkamatiyevāti sambandho. Acchamaṃsena sūkaramaṃsassa",
  "tika-vin12t:506_6": "vaṇṇasaṇṭhānena sadisattā, dīpimaṃsena ca migamaṃsassa sadisattā vuttaṃ “acchamaṃsaṃ sūkaramaṃsa”ntiādi.",
  "tika-vin12t:507": "Āpattiṃca satisammosāyāti ettha casaddo avuttavākyasampiṇḍanattho, kattabbañca na hi karotīti attho. Evantiādi nigamanaṃ.",
  "tika-vin12t:508_0": "Evaṃ avinayadharassa dosaṃ dassetvā vinayadharassa guṇaṃ dassento āha “vinayadharo",
  "tika-vin12t:508_1": "panā”tiādi. Soti vinayadharo. Hīti vitthāro. Parūpavādanti paresaṃ upavādaṃ. Suddhanteti",
  "tika-vin12t:508_2": "suddhassa koṭṭhāse. Tatoti patiṭṭhānato paranti sambandho. Assāti vinayadharassa.",
  "tika-vin12t:508_3": "Evantiādi nigamanaṃ. Assāti vinayadharassa. Kukkuccapakatānanti kukkuccena abhibhūtānaṃ.",
  "tika-vin12t:508_4": "Soti vinayadharo. Tehīti kukkuccapakatehi. Saṅghamajjhe kathentassa avinayadharassāti",
  "tika-vin12t:508_5": "yojanā. Tanti bhayaṃ sārajjaṃ.",
  "tika-vin12t:509_0": "Paṭipakkhaṃ, paṭiviruddhaṃ vā atthayanti icchantīti paccatthīkā, ṇyasaddo bahulaṃ",
  "tika-vin12t:509_1": "kattābhidhāyako, attano paccatthikā attapaccatthikā. Tatthāti duvidhesu paccatthikesu.",
  "tika-vin12t:509_2": "Imeti mettiyabhummajakavaḍḍhalicchavino. Aññepi ye vā pana bhikkhūti sambandho. Ariṭṭhabhikkhu",
  "tika-vin12t:509_3": "ca kaṇṭakasāmaṇero ca vesālikavajjiputtakā ca ariṭṭha…pe… vajjīputtakā. Te ca sāsanapaccatthikā",
  "tika-vin12t:509_4": "nāmāti sambandho. Parūpahāro ca aññāṇo ca kaṅkhāparavitaraṇo ca parū…pe… vitaraṇā.",
  "tika-vin12t:509_5": "Te ādayo yesaṃ vādānanti parū…pe… vitaraṇādayo. Te eva vādā etesanti parū…pe… vitaraṇādivādā.",
  "tika-vin12t:509_6": "Te ca sāsanapaccatthikā nāmāti sambandho. Abuddhasāsanaṃ buddhasāsananti vatvā katapaggahā",
  "tika-vin12t:509_7": "mahāsaṅghikādayo ca sāsanapaccatthikā nāmāti yojanā. Kaṅkhāparavitaraṇādīti ettha",
  "tika-vin12t:509_8": "ādisaddena kathāvatthupakaraṇe āgatā vādā saṅgayhanti. Mahāsaṅghikādayoti ettha ādisaddena",
  "tika-vin12t:509_9": "dīpavaṃse āgatā gaṇā saṅgayhanti. Ādimhi “viparītadassanā”ti padaṃ sabbapadehi yojetabbaṃ.",
  "tika-vin12t:509_10": "“Sahadhammenā”ti padassatthaṃ dassetuṃ vuttaṃ “saha kāraṇenā”ti. Yathāti yenākārena",
  "tika-vin12t:509_11": "niggayhamāneti sambandho.",
  "tika-vin12t:510_0": "Tatthāti tividhesu saddhammesu. Mahāvattāni santi, ayaṃ sabboti yojanā. Cattāri phalāni",
  "tika-vin12t:510_1": "cāti liṅgavipallāsena yojetabbaṃ. Ettha cakārena abhiññāpaṭisambhidā saṅgahitā tāsampi",
  "tika-vin12t:510_2": "adhigamasāsanabhāvato.",
  "tika-vin12t:511_0": "Tatthāti tividhesu saddhammesu. Keci therāti dhammakathikā keci therā. “Yo kho”ti",
  "tika-vin12t:511_1": "kaṇṭhajadutiyakkharena paṭhitabbo. Potthakesu pana “yo vo”ti vakārena pāṭho atthi,",
  "tika-vin12t:511_2": "so ayutto. Kasmā? “So vo”ti parato vuttattā, ekasmiṃ vākye dvinnaṃ samānasutisaddānaṃ",
  "tika-vin12t:511_3": "ayuttattā ca. Keci therāti paṃsukūlikā keci therā āhaṃsūti sambandho. Itare pana",
  "tika-vin12t:511_4": "therāti dhammakathikatherehi ca paṃsukūlikatherehi ca aññe therā. Teti pañca bhikkhū",
  "tika-vin12t:511_5": "karissantīti sambandho. Jambudīpassa paccante tiṭṭhatīti paccantimo, tasmiṃ. Jambudīpassa",
  "tika-vin12t:511_6": "majjhe vemajjhe tiṭṭhatīti majjhimo. Atha vā majjhānaṃ suddhānaṃ buddhādīnaṃ nivāso",
  "tika-vin12t:511_7": "majjhimo, tasmiṃ. Vīsati vaggā imassāti vīsativaggo, soyeva gaṇo vīsativaggagaṇo,",
  "tika-vin12t:511_8": "taṃ. Evantiādi nigamanaṃ.",
  "tika-vin12t:512": "Tassādheyyoti tassāyatto, tassa santakoti vuttaṃ hoti. Pavāraṇā ādheyyā, saṅghakammaṃ ādheyyaṃ, pabbajjā ādheyyā, upasampadā ādheyyāti yojanā.",
  "tika-vin12t:513": "Yepi ime nava uposathāti sambandho. Yāpi ca imā nava pavāraṇāyoti yojanā. Tassāti vinayadharassa. Tāsanti navapavāraṇānaṃ.",
  "tika-vin12t:514": "Yānipi imāni cattāri saṅghakammānīti yojetabbaṃ. Ettha ca tāni vinayadharāyattānevāti pāṭhaseso ajjhāharitabbo.",
  "tika-vin12t:515_0": "Yāpi ca ayaṃ pabbajjā ca upasampadā ca kātabbāti yojanā. Hīti saccaṃ. Aññoti vinayadharato",
  "tika-vin12t:515_1": "paro. So evāti vinayadharo eva. “Upajjha”nti dhātukammaṃ, “sāmaṇerenā”ti kāritakammaṃ",
  "tika-vin12t:515_2": "upanetabbaṃ. Ettha cāti uposathādīsu ca. Nissayadānañca sāmaṇerūpaṭṭhānañca visuṃ",
  "tika-vin12t:515_3": "katvā dvādasānisaṃse labhatītipi sakkā vattuṃ.",
  "tika-vin12t:516_0": "Visuṃ visuṃ katvāti “pañcāti ca…pe… ekādasā”ti ca koṭṭhāsaṃ koṭṭhāsaṃ katvā, satta",
  "tika-vin12t:516_1": "koṭṭhāse katvā bhāsatīti adhippāyo. Thometīti sammukhā thometi. Pasaṃsatīti parammukhā",
  "tika-vin12t:516_2": "pasaṃsati. “Uggahetabba”ntipadassatthaṃ dassetuṃ vuttaṃ “pariyāpuṇitabba”nti. Addhani",
  "tika-vin12t:516_3": "dīghe sādhūti addhaniyaṃ addhakkhamaṃ addhayogyanti attho sādhuatthe niyapaccayo",
  "tika-vin12t:516_4": "(moggallāne 4.33.73).",
  "tika-vin12t:517": "Therā ca navā ca majjhimā ca bahū te bhikkhū pariyāpuṇantīti yojanā.",
  "tika-vin12t:518_0": "439. “Uddissamāne”ti padassa kammarūpattaṃ dassetuṃ vuttaṃ “uddisiyamāne”ti. So panāti",
  "tika-vin12t:518_1": "pātimokkho pana. Yasmā uddissamāno nāma hoti, tasmāti yojanā. Uddisante vāti uddisiyamāne",
  "tika-vin12t:518_2": "vā. Uddisāpente vāti uddisāpiyamāne vā. Antasaddo hi mānasaddakāriyo. Yoti bhikkhu.",
  "tika-vin12t:518_3": "Nanti taṃ pātimokkhaṃ. Casaddo khuddānukhuddakapadassa dvannavākyaṃ dasseti, pubbapade",
  "tika-vin12t:518_4": "kakāralopo daṭṭhabbo. Tesanti khuddānukhuddākānaṃ. Hīti saccaṃ. Etānīti khuddānukhuddakāni.",
  "tika-vin12t:518_5": "Yeti bhikkhū. “Yāva uppajjatiyeva, tāva saṃvattanti iti vuttaṃ hotīti yojanā imassa",
  "tika-vin12t:518_6": "nayassa pāṭhasesehi yojetabbattā. Garukabhāvaṃ sallakkhento lahukabhāvaṃ dassento",
  "tika-vin12t:518_7": "āha “atha vā”tiādi. Ativiyāti ati i eva. Ikāro hi sandhivasena adassanaṃ gato. Viyasaddo",
  "tika-vin12t:518_8": "evakāratthavācako “varamhākaṃ bhusāmivā”ti ettha ivasaddo viya, ati hutvā evāti attho",
  "tika-vin12t:518_9": "daṭṭhabbo. “Upasampannassā”ti ettha samīpe sāmivacananti (rupasiddhiyaṃ 316 sutte)",
  "tika-vin12t:518_10": "āha “upasampannassa santike”ti. Tassāti upasampannassa. Tasminti vinaye. Vivaṇṇetīti",
  "tika-vin12t:518_11": "na kevalaṃ tasseva vivaṇṇamattameva, atha kho nindatiyevāti āha “nindatī”ti. Garahatīti",
  "tika-vin12t:518_12": "tasseva vevacanaṃ. Atha vā nindatīti upasampannassa sammukhā nindati. Garahatīti",
  "tika-vin12t:518_13": "parammukhā garahatīti. Dutiyaṃ.",
  "tika-vin12t:519": "3. Mohanasikkhāpadaṃ",
  "tika-vin12t:520_0": "444. Tatiye anusaddo paṭipāṭiatthaṃ antokatvā vicchatthavācakoti āha “anupaṭipāṭiyā",
  "tika-vin12t:520_1": "addhamāse addhamāse”ti. Soti pātimokkho. Uposathe uposathe uddisitabbanti anuposathikaṃ.",
  "tika-vin12t:520_2": "Etthāpi hi anusaddo vicchatthavācako. Soti pātimokkho. Uddisiyamāno nāma hotīti yojanā.",
  "tika-vin12t:520_3": "“Tasmiṃ anācāre”ti padena “tatthā”ti padassatthaṃ dasseti. “Yaṃ āpatti”nti padena",
  "tika-vin12t:520_4": "yaṃsaddassa visayaṃ dasseti. Yathādhammoti ettha dhammasaddena dhammo ca vinayo ca",
  "tika-vin12t:520_5": "adhippetoti āha “dhammo ca vinayo cā”ti. Yathāti yenākārena. Sādhusaddo sundarattho,",
  "tika-vin12t:520_6": "kasaddo padapūraṇoti āha “suṭṭhū”ti. Aṭṭhinti ca “katvā”ti ca dve padāni daṭṭhabbāni.",
  "tika-vin12t:520_7": "“Aṭṭhikatvā”ti vā ekaṃ padaṃ. Tattha pubbanaye attho yassatthīti aṭṭhi tthakārassa",
  "tika-vin12t:520_8": "ṭṭhakāraṃ katvā, taṃ aṭṭhiṃ. Katvāti tvāpaccayantauttarapadena samāso na hoti. Aṭṭhikabhāvanti",
  "tika-vin12t:520_9": "ettha ikasaddena “aṭṭhī”ti ettha īpaccayaṃ dasseti. “Bhāva”ntipadena bhāvapaccayena",
  "tika-vin12t:520_10": "vinā bhāvatthassa ñāpetabbataṃ dasseti. Attho panevaṃ daṭṭhabbo – aṭṭhibhāvaṃ katvāti.",
  "tika-vin12t:520_11": "Pacchimanaye attho yassatthīti aṭṭhiko purimanayeneva tthakārassa ṭṭhakāraṃ katvā.",
  "tika-vin12t:520_12": "Atthayitabbo icchitabboti vā aṭṭhiko, aṭṭhikaiti nāmasaddato tvāpaccayo kātabbo.",
  "tika-vin12t:520_13": "“Aṭṭhikatvā”ti idaṃ padaṃ kiriyāvisesanaṃ. Kiriyāvisesane vattamāne karadhātu vā",
  "tika-vin12t:520_14": "bhūdhātu vā yojetabbāti dassebhuṃ vuttaṃ “katvā hutvā”ti. Taṃ sabbaṃ dassento āha",
  "tika-vin12t:520_15": "“aṭṭhikatvāti aṭṭhikabhāvaṃ katvā, aṭṭhiko hutvā”ti. Tatiyaṃ.",
  "tika-vin12t:521": "4. Pahārasikkhāpadaṃ",
  "tika-vin12t:522": "449. Catutthe kasmā chabbaggiyā sattarasavaggiyānaṃ pahāraṃ denti, nanu akāraṇena pahāraṃ dentīti āha “āvuso”tiādi. Iminā yathā vadanti, tathā akatattā pahāraṃ dentīti dasseti.",
  "tika-vin12t:523": "451. Sacepīti ettha pisaddena sace amarati, kā nāma kathā, pācittiyamevāti dasseti. Pahārenāti pahārahetunā. Yathāti yenākārena. Ayanti bhikkhu. Na virocatīti na sobhati.",
  "tika-vin12t:524": "452. “Anupasampannassā”ti ettha akārassa aññatthaṃ dassetuṃ vuttaṃ “gahaṭṭhassa vā”tiādi. Pabbajitassa vāti paribbājakassa vā sāmaṇerassa vā.",
  "tika-vin12t:525_0": "453. “Kenacī”ti padassa atthaṃ dassetuṃ vuttaṃ “manussena vā”tiādi. Tatoti viheṭhanato,",
  "tika-vin12t:525_1": "iminā mokkhassa apādānaṃ dasseti, “attano”ti iminā sambandhaṃ dasseti. “Patthayamāno”ti",
  "tika-vin12t:525_2": "iminā “adhippāyo”ti padassatthaṃ dasseti. Muggarena vāti catuhatthadaṇḍassa addhena",
  "tika-vin12t:525_3": "daṇḍena vā. Soti corādikoti. Catutthaṃ.",
  "tika-vin12t:526": "5. Talasattikasikkhāpadaṃ",
  "tika-vin12t:527_0": "454. Pañcame talanti hatthatalaṃ. Tañhi talati yaṃkiñci gahitavatthu patiṭṭhāti etthāti",
  "tika-vin12t:527_1": "“tala”nti vuccati. Sattīti kunto. So hi sakati vijjhituṃ samatthetīti “sattī”ti vuccati.",
  "tika-vin12t:527_2": "Talameva sattisadisattā talasattikaṃ, sadisatthe ko, taṃ talasattikaṃ upacārena gahetvā",
  "tika-vin12t:527_3": "“kāyampī”ti vuttaṃ. Kāyato aññaṃ vatthumpi talasattikasaṅkhātena kāyena gahetvā uggirattā",
  "tika-vin12t:527_4": "vuttaṃ “kāyapaṭibaddhampī”ti. “Pahārasamuccitā”ti ettha saṃpubbo ca upubbo ca cisaddo",
  "tika-vin12t:527_5": "paguṇanasaṅkhāte paricite vattatīti āha “pahāraparicitā”ti. Pahārena saṃ punappunaṃ",
  "tika-vin12t:527_6": "uccitā paricitāti attho. Imamevatthaṃ sandhāya vuttaṃ “pubbepi…pe… attho”ti. Aññampi",
  "tika-vin12t:527_7": "sajjhāyananayaṃ dassetuṃ vuttaṃ “pahārassa ubbigā”ti. Tassāti tassa pāṭhassa. Pahārassāti",
  "tika-vin12t:527_8": "pahārato. Nissakkatthe cetaṃ sāmivacanaṃ. “Bhītā”ti iminā “ubbigā”ti ettha upubba",
  "tika-vin12t:527_9": "vijadhātussatthaṃ dasseti.",
  "tika-vin12t:528": "457-8. Viraddhoti paṇṇako hutvā. Pubbeti purimasikkhāpade. Vuttesu vatthūsūti “coraṃ vā paccatthīkaṃ vā”tiādinā vuttesu vatthūsūti. Pañcamaṃ.",
  "tika-vin12t:529": "6. Amūlakasikkhāpadaṃ",
  "tika-vin12t:530_0": "459. Chaṭṭhe teti chabbaggiyā. Codenti kirāti sambandho. Ākiṇṇadosattāti tesaṃ ākulaādīnavattā.",
  "tika-vin12t:530_1": "Evanti codiyamāne. Attaparittāṇanti attano parisamantato tāṇaṃ rakkhanaṃ karontā",
  "tika-vin12t:530_2": "codentīti yojanāti. Chaṭṭhaṃ.",
  "tika-vin12t:531": "7. Sañciccasikkhāpadaṃ",
  "tika-vin12t:532_0": "464. Sattame upapubbadahadhātussa sakammikattā kāritantogadhabhāvaṃ dassetuṃ vuttaṃ",
  "tika-vin12t:532_1": "“uppādentī”ti. “Anupasampannassā”ti ettha akārassa sadisatthaṃ dassetuṃ vuttaṃ “sāmaṇerassā”ti.",
  "tika-vin12t:532_2": "Sāmaṇeropi hi upasampannena sadiso hoti saṇṭhānena ca purisabhāvena ca. Sāmaṇerassa",
  "tika-vin12t:532_3": "kukkuccaṃ upadahatīti sambandho. Nisinnaṃ maññe, nipannaṃ maññe, bhuttaṃ maññe, pītaṃ",
  "tika-vin12t:532_4": "maññe, kataṃ maññeti yojanā. Nisinnanti nisīditaṃ. Nipannanti nipajjitanti. Sattamaṃ.",
  "tika-vin12t:533": "8. Upassutisikkhāpadaṃ",
  "tika-vin12t:534_0": "471. Aṭṭhame “adhikaraṇajātāna”nti ettha adhikaraṇassa pakaraṇato vivādādhikaraṇabhāvañca",
  "tika-vin12t:534_1": "visesanaparapadabhāvañca dassento āha “uppannavivādādhikaraṇāna”nti. Tattha uppannasaddena",
  "tika-vin12t:534_2": "jātasaddassatthaṃ dasseti. Vivādasaddena adhikaraṇassa sarūpaṃ dasseti. Suyyatīti",
  "tika-vin12t:534_3": "suti vacanaṃ, sutiyā samīpaṃ upassuti ṭhānanti atthaṃ dassetuṃ vuttaṃ “sutisamīpa”nti.",
  "tika-vin12t:534_4": "“Samīpa”nti iminā upasaddassatthaṃ dasseti. “Yatthā”tiādinā “upassutī”ti ettha upasaddassa",
  "tika-vin12t:534_5": "padhānattā tassa sarūpaṃ dasseti. Yatthāti yasmiṃ ṭhāne. Mantentanti ettha upayogavacanassa",
  "tika-vin12t:534_6": "bhummatthe adhippetattā vuttaṃ “mantayamāne”ti.",
  "tika-vin12t:535_0": "473. “Vūpasamissāmī”ti ettha idhātuyā gatyatthaṃ dassetuṃ vuttaṃ “vūpasamaṃ gamissāmī”ti.",
  "tika-vin12t:535_1": "Akārakabhāvanti niddosabhāvaṃ. Sotukāmatāya gamanavasena siyā kiriyanti yojanā. Paratopi",
  "tika-vin12t:535_2": "eseva nayoti. Aṭṭhamaṃ.",
  "tika-vin12t:536": "9. Kammapaṭibāhanasikkhāpadaṃ",
  "tika-vin12t:537": "474. Navame mayanti chabbaggiyanāmakā amhe. Katattāti kammānaṃ katattā. Dhammoti bhūto sabhāvo. Etesūti catūsu saṅghakammesūti. Navamaṃ.",
  "tika-vin12t:538": "10. Chandaṃ adatvāgamanasikkhāpadaṃ",
  "tika-vin12t:539_0": "481. Dasame codeti parassa dosaṃ āropetīti codako. Tena ca codakena codetabbo dosaṃ",
  "tika-vin12t:539_1": "āropetabboti cudito, soyeva cuditako, tena ca. “Anuvijjakoti ca vinayadharo. So hi",
  "tika-vin12t:539_2": "codakacuditakānaṃ mataṃ anuminetvā vidati jānātīti anuvijjako. Ettāvatāpīti ettakenapi",
  "tika-vin12t:539_3": "pamāṇenāti. Dasamaṃ.",
  "tika-vin12t:540": "11. Dubbalasikkhāpadaṃ",
  "tika-vin12t:541_0": "484. Ekādasame “alajjītā”tiādīsu viya yakāralopena niddesoti āha “yathāmittatāyā”ti.",
  "tika-vin12t:541_1": "“Yo yo”ti iminā yathāsaddassa vicchatthaṃ dasseti. Yathāvuḍḍhantiādīsu viya yo yo",
  "tika-vin12t:541_2": "mitto “yathāmitta”nti vacanattho kātabbo. Sabbapadesūti “yathāsandiṭṭhatā”tiādīsu",
  "tika-vin12t:541_3": "sabbesu padesūti. Ekādasamaṃ.",
  "tika-vin12t:542": "12. Pariṇāmanasikkhāpadaṃ",
  "tika-vin12t:543": "489. Dvādasame yanti padatthavinicchayatthasaṅkhātaṃ yaṃ vacanaṃ. Tatthāti tiṃsakakaṇḍe. Idhāti dvenavutikaṇḍe, sikkhāpade vā. Puggalassāti parapuggalassāti. Dvādasamaṃ.",
  "tika-vin12t:544": "Sahadhammikavaggo aṭṭhamo.",
  "tika-vin12t:545": "9. Ratanavaggo",
  "tika-vin12t:546": "1. Antepurasikkhāpada-atthayojanā",
  "tika-vin12t:547_0": "494. Rājavaggassa paṭhame parittakoti guṇena khuddako. Pāsādavarasaddassa uparisaddena",
  "tika-vin12t:547_1": "sambandhitabbabhāvaṃ dassetuṃ vuttaṃ “pāsādavarassa upari gato”ti. Iminā pāsādavarassa",
  "tika-vin12t:547_2": "upari uparipāsādavaraṃ, taṃ gato upagatoti uparipāsādavaragatoti vacanatthaṃ dasseti.",
  "tika-vin12t:547_3": "Ayyānanti bhikkhūnaṃ. “Kāraṇā”ti iminā “vāhasā”ti padassatthaṃ dasseti. Tehīti ayyehi.",
  "tika-vin12t:548_0": "497. Antaranti khaṇaṃ, okāsaṃ vā vivaraṃ vā. Ghātetunti hanituṃ. Icchatīti iminā",
  "tika-vin12t:548_1": "patthadhātuyā yācanatthaṃ dasseti. “Rājantepuraṃ hatthisammadda”ntiādīsu vacanattho",
  "tika-vin12t:548_2": "evaṃ veditabboti yojanā. Hatthisammaddanti hatthisambādhaṭṭhānaṃ. Assehi sammaddo",
  "tika-vin12t:548_3": "etthāti assasammaddo. Rathehi sammaddo etthāti rathasammaddoti vacanatthaṃ atidisanto",
  "tika-vin12t:548_4": "āha “eseva nayo”ti. “Sammatta”nti paṭhamakkharena pāṭhassa sambādhassa avācakattā",
  "tika-vin12t:548_5": "vuttaṃ “taṃ na gahetabba”nti. Tatthāti pāṭhe. “Hatthīnaṃ sammadda”nti iminā uttarapadassa",
  "tika-vin12t:548_6": "sammaddanaṃ sammaddanti bhāvatthaṃ dasseti, purimapadena chaṭṭhīsamāsañca. Purimapāṭhe",
  "tika-vin12t:548_7": "pana uttarapadassa adhikaraṇatthañca pubbapadena tatiyāsamāsañca dasseti. Bāhiratthasamāsotipi",
  "tika-vin12t:548_8": "vuccati. Pacchimapāṭhe “hatthisammadda”ntiādipadassa liṅgavipallāsañca “atthī”ti",
  "tika-vin12t:548_9": "pāṭhasesena yojetabbatañca dassetuṃ vuttaṃ “hatthisammaddo atthī”ti. Rajitabbānīti",
  "tika-vin12t:548_10": "rajanīyāni, rajituṃ arahānīti attho. Iminā sambandhakāle purimapāṭhe rañño antepureti",
  "tika-vin12t:548_11": "vibhattivipallāso kātabboti. Pacchimapāṭhe pana mukhyatova yujjati. Tena vuttaṃ “tasmiṃ antepure”ti.",
  "tika-vin12t:549_0": "498. Avasittassāti khattiyābhisekena abhisittassa. Itoti sayanigharato. Iminā pañcamībāhirasamāsaṃ",
  "tika-vin12t:549_1": "dasseti. Rañño ratijananaṭṭhena ratanaṃ vuccati mahesī. Mahesīti ca sābhisekā devī.",
  "tika-vin12t:549_2": "Nipubba gamudhātussa nipubbakamudhātuyā pariyāyabhāvaṃ dassetuṃ vuttaṃ “niggatanti",
  "tika-vin12t:549_3": "nikkhanta”nti. Paṭhamaṃ.",
  "tika-vin12t:550": "2. Ratanasikkhāpadaṃ",
  "tika-vin12t:551_0": "502. Dutiye pamussitvāti sativippavāsena pamussitvā. Puṇṇapattanti tuṭṭhidāyaṃ. Tañhi",
  "tika-vin12t:551_1": "manorathapuṇṇena pattabbabhāgattā “puṇṇapatta”nti vuccati. Tassa sarūpaṃ dassetuṃ",
  "tika-vin12t:551_2": "vuttaṃ “satato pañca kahāpaṇā”ti. Idha pana kahāpaṇānaṃ pañcasatattā pañcavīsakahāpaṇā",
  "tika-vin12t:551_3": "adhippetā. Ābharaṇasaddassa alaṅkārasaddena pariyāyabhāvaṃ dassetuṃ vuttaṃ “alaṅkāra”nti.",
  "tika-vin12t:551_4": "“Mahālataṃ nāmā”ti iminā na yo vā so vā alaṅkāro, atha kho visesālaṅkāroti dasseti.",
  "tika-vin12t:551_5": "Mahantāni mālākammalatākammāni etthāti mahālatā. Latāgahaṇena hi mālāpi gahitā. Navahi",
  "tika-vin12t:551_6": "koṭīhi agghaṃ imassāti navakoṭiagghanakaṃ, navakoṭisaṅkhātaṃ agghaṃ arahatīti vā navakoṭiagghanakaṃ.",
  "tika-vin12t:552": "504. Ante samīpe vasanasīlattā paricāriko “antevāsī”ti vuccatīti āha “paricāriko”ti.",
  "tika-vin12t:553_0": "506. Dve leḍḍupātāti thāmamajjhimassa purisassa dve leḍḍupātā. Saṅgha…pe… navakammānaṃ",
  "tika-vin12t:553_1": "atthāya uggaṇhantassa vā uggaṇhāpentassa vā dukkaṭanti yojanā. Avasesanti jātarūparajatato",
  "tika-vin12t:553_2": "avasesaṃ. Mātukaṇṇapiḷandhanatālapaṇṇampīti mātuyā kaṇṇe piḷandhitatālapaṇṇampi,",
  "tika-vin12t:553_3": "paṭisāmentassāti sambandho.",
  "tika-vin12t:554_0": "“Kappiyabhaṇḍaṃ hotī”ti iminā akappiyabhaṇḍaṃ na vaṭṭatīti dasseti. Idanti bhaṇḍaṃ.",
  "tika-vin12t:554_1": "Palibodho nāmāti attano palibodho nāma. Chandenapīti vaḍḍhakīādīnaṃ chandahetunāpi.",
  "tika-vin12t:554_2": "Bhayenapīti rājavallabhānaṃ bhayahetunāpi. Balakkārenāti karaṇaṃ kāro, balena kāro",
  "tika-vin12t:554_3": "balakkāro, tena, balakkāro hutvā pātetvāti attho.",
  "tika-vin12t:555_0": "Tatthāti mahārāme. Yatthāti yasmiṃ ṭhāne, saṅkā uppajjatīti sambandho. Mahājanasañcaraṇaṭṭhānesūti",
  "tika-vin12t:555_1": "bahūnaṃ janānaṃ sañcaraṇasaṅkhātesu ṭhānesu. Nagahetabbassa hetuṃ dassetuṃ vuttaṃ",
  "tika-vin12t:555_2": "“palibodho na hotī”ti. Yasmā palibodho na hoti, tasmā na gahetabbanti adhippāyo.",
  "tika-vin12t:555_3": "Ekoti eko bhikkhu passatīti sambandho. Okkammāti okkamitvā.",
  "tika-vin12t:556_0": "Rūpasaddo bhaṇḍapariyāyoti āha “bhaṇḍa”nti. Bhaṇḍaṃ rūpaṃ nāmāti yojanā. Bhaṇḍikanti",
  "tika-vin12t:556_1": "bhaṇḍena niyuttaṃ puṭakaṃ. Gaṇetvāti gaṇanaṃ katvā. Nimittantīti ettha itisaddo nāmapariyāyo.",
  "tika-vin12t:556_2": "Lañchanādi nimittaṃ nāmāti hi yojanā. Lañchanādīti ādisaddena nīlapilotikādayo saṅgaṇhāti. Lākhāyāti jatunā.",
  "tika-vin12t:557_0": "Patirūpā nāma idha lajjikukkuccakāti āha “lajjino kukkuccakā”ti. Thāvaranti jaṅgamā",
  "tika-vin12t:557_1": "aññaṃ thāvaraṃ. Addhunoti kālassa. Samādapetvāti aññe samādapetvā. Uddissa ariyā",
  "tika-vin12t:557_2": "tiṭṭhanti, esā ariyāna yācanā”ti vuttanayena yācitvāti attho.",
  "tika-vin12t:558": "507. Ratanasammatanti manussānaṃ upabhogaparibhoganti. Dutiyaṃ.",
  "tika-vin12t:559": "3. Vikālagāmappavisanasikkhāpadaṃ",
  "tika-vin12t:560": "508. Tatiye “tiracchānabhūtaṃ katha”nti iminā “tiracchānakatha”nti padassa tulyanissitasamāsaṃ dasseti. Rājapaṭisaṃyuttanti rājūhi paṭisaṃyuttaṃ.",
  "tika-vin12t:561": "512. Sambahulā bhikkhūti sambandho. Tasmiṃ gāmeti tasmiṃ paṭhamapavisanagāme. Taṃ kammanti taṃ icchitakammaṃ. Antarāti gāmavihārānamantare. Bhummatthe cetaṃ nissakkavacanaṃ.",
  "tika-vin12t:562_0": "Kulaghare vāti ñātikulaupaṭṭhākakulaghare vā. Telabhikkhāya vāti telayācanatthāya",
  "tika-vin12t:562_1": "vā. Passeti attano passe samīpeti vuttaṃ hoti. Tenāti gāmamajjhamaggena. Anokkammāti",
  "tika-vin12t:562_2": "anokkamitvā, apakkamitvāti atthoti. Tatiyaṃ.",
  "tika-vin12t:563": "4. Sūcigharasikkhāpadaṃ",
  "tika-vin12t:564_0": "517. Catutthe kakārassa padapūraṇabhāvaṃ dassetuṃ vuttaṃ “bhedanameva bhedanaka”nti.",
  "tika-vin12t:564_1": "Assatthiatthe apaccayoti āha “taṃ assa atthī”ti. Assāti pācittiyassa. Paṭhamaṃ sūcigharaṃ",
  "tika-vin12t:564_2": "bhinditvā pacchā pācittiyaṃ desetabbanti attho. Araṇidhanuketi araṇiyā dhanuke. Vedhaketi",
  "tika-vin12t:564_3": "kāyabandhanavedhaketi. Catutthaṃ.",
  "tika-vin12t:565": "5. Mañcasikkhāpadaṃ",
  "tika-vin12t:566": "522. Pañcame chedanameva chedanakaṃ, tamassatthīti chedanakanti atthaṃ sandhāya vuttaṃ “vuttanayamevā”ti.",
  "tika-vin12t:567": "Nikhaṇitvāti pamāṇātirekaṃ nikhaṇitvā. Uttānaṃ vā katvāti heṭṭhupari parivattanaṃ vā katvā. Ṭhapetvāti lambaṇavasena ṭhapetvāti. Pañcamaṃ.",
  "tika-vin12t:568": "6. Tūlonaddhasikkhāpadaṃ",
  "tika-vin12t:569_0": "526. Chaṭṭhe etthāti mañcapīṭhe. Avanahitabbanti onaddhaṃ, tūlena onaddhaṃ tūlonaddhanti",
  "tika-vin12t:569_1": "atthopi yujjati. Tūlaṃ pakkhipitvāti mañcapīṭhe cimilikaṃ pattharitvā tassupari tūlaṃ",
  "tika-vin12t:569_2": "pakkhipitvāti atthoti. Chaṭṭhaṃ.",
  "tika-vin12t:570": "7. Nisīdanasikkhāpadaṃ",
  "tika-vin12t:571_0": "531. Sattame katthāti kismiṃ khandhake, kismiṃ vatthusmiṃ vā. Hīti saccaṃ. Tatthāti",
  "tika-vin12t:571_1": "cīvarakkhandhake, paṇītabhojanavatthusmiṃ vā. “Yathā nāmā”ti iminā “seyyathāpī”ti",
  "tika-vin12t:571_2": "padassa atthaṃ dasseti, “purāṇo cammakāro”ti iminā “purāṇāsikoṭṭho”ti padassa. Cammakāro",
  "tika-vin12t:571_3": "hi asinā cammaṃ kuṭati chindatīti “asikoṭṭho”ti vuccati. Vatthuppannakālamupanidhāya",
  "tika-vin12t:571_4": "vuttaṃ “purāṇo”ti. Tamevūpamaṃ pākaṭaṃ karonto āha “yathā hī”ti. Hīti tappākaṭīkaraṇaṃ,",
  "tika-vin12t:571_5": "taṃ pākaṭaṃ karissāmīti hi attho. Cammakāro kaḍḍhatīti sambandho. Vitthatanti visālaṃ.",
  "tika-vin12t:571_6": "Sopīti udāyīpi. Taṃ nisīdanaṃ kaḍḍhatīti yojanā. Tenāti kaḍḍhanahetunā. Tanti udāyiṃ.",
  "tika-vin12t:571_7": "Santhatasadisanti santhatena sadisaṃ. Ekasmiṃ anteti ekasmiṃ koṭṭhāse, phāletvāti",
  "tika-vin12t:571_8": "sambandhoti. Sattamaṃ.",
  "tika-vin12t:572": "8. Kaṇḍupaṭicchādisikkhāpadaṃ",
  "tika-vin12t:573": "537. Aṭṭhame “katthā”tiādīni vuttanayāneva.",
  "tika-vin12t:574_0": "539. “Yassā”ti padassa visayaṃ dassetuṃ vuttaṃ “bhikkhuno”ti. “Nābhiyā heṭṭhā”ti",
  "tika-vin12t:574_1": "iminā nābhiyā adho adhonābhīti vacanatthaṃ dasseti, “jāṇumaṇḍalānaṃ uparī”ti iminā",
  "tika-vin12t:574_2": "jāṇumaṇḍalānaṃ ubbha ubbhajāṇumaṇḍalanti. Ubbhasaddo hi uparipariyāyo sattamyantanipāto.",
  "tika-vin12t:574_3": "Kaṇḍukhajjusaddānaṃ vevacanattā vuttaṃ “kaṇḍūti khajjū”ti. Kaṇḍati bhedanaṃ karotīti",
  "tika-vin12t:574_4": "kaṇḍu. Khajjati byadhanaṃ karotīti khajju. Kesuci potthakesu “kacchū”ti pāṭho atthi, so ayutto.",
  "tika-vin12t:575_0": "Lohitaṃ tuṇḍaṃ etissāti lohitatuṇḍikā. Piḷayati vibādhayatīti piḷakā. Ā bhuso asuciṃ",
  "tika-vin12t:575_1": "savati paggharāpetīti assāvoti vacanatthaṃ dassento āha “asucipaggharaṇa”nti. Arisañca",
  "tika-vin12t:575_2": "bhagandarā ca madhumeho ca. Ādisaddena dunnāmakādayo saṅgaṇhāti. Tattha ari viya",
  "tika-vin12t:575_3": "īsati abhibhavatīti arisaṃ. Bhagaṃ vuccati vaccamaggaṃ, taṃ darati phāletīti bhagandarā,",
  "tika-vin12t:575_4": "gūthasamīpe jāto vaṇaviseso. Madhu viya muttādiṃ mihati secatīti madhumeho, so ābādho",
  "tika-vin12t:575_5": "muttameho sukkameho rattamehoti anekavidho. Thullasaddo mahantapariyāyoti āha “mahā”ti. Aṭṭhamaṃ.",
  "tika-vin12t:576": "9. Vassikasāṭikasikkhāpadaṃ",
  "tika-vin12t:577": "542. Navame vasse vassakāle adhiṭṭhātabbāti vassikā, vassikā ca sā sāṭikā ceti vassikasāṭikāti. Navamaṃ.",
  "tika-vin12t:578": "10. Nandattherasikkhāpadaṃ",
  "tika-vin12t:579_0": "547. Dasame “catūhi aṅgulehī”ti iminā caturo aṅgulā caturaṅgulāti asamāhāradiguṃ",
  "tika-vin12t:579_1": "dasseti. Ūnakappamāṇoti bhagavato lāmakapamāṇo. Iminā omakasaddassa lāmakatthaṃ dassetīti",
  "tika-vin12t:579_2": "daṭṭhabbanti. Dasamaṃ.",
  "tika-vin12t:580": "Ratanavaggo navamo.",
  "tika-vin12t:581": "Iti samantapāsādikāya vinayasaṃvaṇṇanāya",
  "tika-vin12t:582": "Khuddakavaṇṇanāya yojanā samattā.",
  "tika-vin12t:583": "6. Pāṭidesanīyakaṇḍaṃ",
  "tika-vin12t:584": "1. Paṭhamapāṭidesanīyasikkhāpada-atthayojanā",
  "tika-vin12t:585": "Khuddakānaṃ anantarā pāṭidesanīyā ye dhammā saṅgītikārehi ṭhapitā, idāni tesaṃ dhammānaṃ ayaṃ vaṇṇanā bhavatīti yojanā.",
  "tika-vin12t:586_0": "552. Paṭhamapāṭidesanīye tāva attho evaṃ veditabboti yojanā. Paṭiāgamanakāleti piṇḍāya",
  "tika-vin12t:586_1": "caraṇaṭṭhānato pakkamitvā, paṭinivattitvā vā āgamanakāle. Sabbevāti ettha niggahītalopavasena",
  "tika-vin12t:586_2": "sandhi hotīti āha “sabbamevā”ti. “Kampamānā”ti iminā papubbavidhadhātuyā kampanatthaṃ",
  "tika-vin12t:586_3": "dasseti. Apehīti ettha apapubbaidhātu gatyatthoti āha “apagacchā”ti.",
  "tika-vin12t:587_0": "553. Paṭidesetabbākāraṃ dasseti anenāti paṭidesetabbākāradassanaṃ. Dvinnaṃ saddānaṃ",
  "tika-vin12t:587_1": "pariyāyabhāvaṃ dassetuṃ vuttaṃ “rathikāti racchā”ti. Rathassa hitā rathikā. Ṇyapaccaye",
  "tika-vin12t:587_2": "kate “racchā”ti (moggallāne 4.72 sutte) vuccati. Racchantarena anibbiddhā racchā",
  "tika-vin12t:587_3": "byūho nāmāti āha “anibbijjhitvā”tiādi. Byūheti sampiṇḍeti jane aññattha gantumapadānavasenāti",
  "tika-vin12t:587_4": "byūho. Siṅghāṭakaṃ nāma maggasandhīti āha “maggasamodhānaṭṭhāna”nti. Siṅghati maggasamodhānaṃ",
  "tika-vin12t:587_5": "karoti etthāti siṅghāṭakaṃ. Etesūti rathikādīsu. Eseva nayoti dukkaṭapāṭidesanīye",
  "tika-vin12t:587_6": "atidisati. Hīti saccaṃ. “Vacanato”ti padaṃ “veditabbo”ti pade ñāpakahetu. Dadamānāya",
  "tika-vin12t:587_7": "bhikkhuniyā vasenāti yojanā. Etthāti sikkhāpade. Tasmāti yasmā apamāṇaṃ, tasmā.",
  "tika-vin12t:588": "Idanti vacanaṃ vuttanti sambandho. Sambhinne ekarase kālikattayeti yojanā.",
  "tika-vin12t:589_0": "556. “Dāpetī”ti hetutthakiriyāya kāritakattukāritakammāni dassetuṃ vuttaṃ “aññātikāya",
  "tika-vin12t:589_1": "aññena kenacī”ti. Aññenāti attanā aññena. “Tāya eva vā bhikkhuniyā aññena vā kenacī”ti",
  "tika-vin12t:589_2": "padāni “paṭiggahāpetvā”tipade kāritakammānīti. Paṭhamaṃ.",
  "tika-vin12t:590": "2. Dutiyapāṭidesanīyasikkhāpadaṃ",
  "tika-vin12t:591_0": "558. Dutiye purimasikkhāpadena āpatti antaragharattāti adhippāyo. Iminā sikkhāpadena",
  "tika-vin12t:591_1": "āpatti bhaveyya vosāsamānattāti adhippāyo. Dentiyā pana neva iminā, na purimena āpatti",
  "tika-vin12t:591_2": "aññassa bhattattāti adhippāyoti. Dutiyaṃ.",
  "tika-vin12t:592": "3. Tatiyapāṭidesanīyasikkhāpadaṃ",
  "tika-vin12t:593_0": "562. Tatiye “ubhato”ti ettha karaṇatthe toti āha “dvīhī”ti. “Ubhatopasanna”nti byāsopi",
  "tika-vin12t:593_1": "samāsopi yuttoyeva, samāse topaccayassa alopo hoti. “Ubhato”tipadassa sarūpaṃ dassetuṃ",
  "tika-vin12t:593_2": "vuttaṃ “upāsakenapi upāsikāyapī”ti. Kasmā ubhato pasannaṃ hotīti āha “tasmiṃ kirā”tiādi.",
  "tika-vin12t:593_3": "Yasmā tasmiṃ kule…pe… sotāpannāyeva honti kira, tasmā “ubhatopasanna”nti vuttaṃ hoti.",
  "tika-vin12t:593_4": "“Sacepī”ti ettha pisaddena asītikoṭidhanato adhikampi sampiṇḍeti. Hāyanassa kāraṇaṃ",
  "tika-vin12t:593_5": "dasseti “yasmā”tiādinā.",
  "tika-vin12t:594_0": "569. “Gharato nīharitvā”ti ettha “nīharitvā”ti padassa kammaṃ dassetuṃ vuttaṃ “āsanasālaṃ",
  "tika-vin12t:594_1": "vā vihāraṃ vā”ti. “Ānetvā”tiiminā nīpubbaharadhātuyā atthaṃ dasseti. Dvāreti attano",
  "tika-vin12t:594_2": "gehadvāreti. Tatiyaṃ.",
  "tika-vin12t:595": "4. Catutthapāṭidesanīyasikkhāpadaṃ",
  "tika-vin12t:596": "570. Catutthe avaruddhasaddo pariruddhasaddassa pariyāyoti āha “pariruddhā hontī”ti. Āraññakassa senāsanassa parisamantato ruddhā āvutā hontīti attho.",
  "tika-vin12t:597_0": "573. “Pañcanna”nti niddhāraṇe sāmivacanabhāvañca “yaṃkiñcī”ti niddhāraṇīyena sambandhitabbabhāvañca",
  "tika-vin12t:597_1": "dassetuṃ vuttaṃ “pañcasu sahadhammikesu yaṃ kiñcī”ti. “Pesetvā khādanīyaṃ bhojanīyaṃ",
  "tika-vin12t:597_2": "āharissāmī”tiiminā paṭisaṃviditākāradassanaṃ. “Ārāma”nti sāmaññato vuttepi āraññakasenāsanassa",
  "tika-vin12t:597_3": "ārāmo eva adhippetoti āha “āraññakasenāsanārāmañcā”ti. Tassāti āraññakasenāsanārāmassa.",
  "tika-vin12t:597_4": "“Kasmā”ti pucchāya “paṭimocanattha”nti visajjanāya sametuṃ sampadānatthe nissakkavacanaṃ",
  "tika-vin12t:597_5": "kātabbaṃ. Kimatthanti hi attho. Paṭimocanatthanti tadatthe paccattavacanaṃ. Paṭimocanasaṅkhātāya",
  "tika-vin12t:597_6": "atthāyāti hi attho. Atthasaddo ca payojanavācako. Payojanāyāti hi attho. Atha vā",
  "tika-vin12t:597_7": "“paṭimocanattha”nti visajjanāyaṃ. “Kasmā”ti pucchāya sametuṃ nissakkatthe paccattavacanaṃ",
  "tika-vin12t:597_8": "kātabbaṃ. Paṭimocanasaṅkhātā atthāti hi attho. Atthasaddo ca kāraṇavācako. Kāraṇāti",
  "tika-vin12t:597_9": "hi attho. Evañhi pucchāvisajjanānaṃ pubbāparasamasaṅkhāto vicayo hāro paripuṇṇo hotīti",
  "tika-vin12t:597_10": "daṭṭhabbaṃ. Amhākanti khādanīyabhojanīyapaṭiharantānaṃ amhākaṃ. Amheti corasaṅkhāte amhe.",
  "tika-vin12t:598_0": "“Tassā”ti padassatthaṃ dassetuṃ vuttaṃ “etissā yāguyā”ti. Aññānipīti paṭisaṃviditakulato",
  "tika-vin12t:598_1": "aññānipi kulāni. Tenāti paṭisaṃviditakulena. Kurundivāde yāguyā paṭisaṃviditaṃ katvā",
  "tika-vin12t:598_2": "yāguṃ aggahetvā pūvādīni āharanti, vaṭṭatīti adhippāyo.",
  "tika-vin12t:599_0": "575. Ekassāti bhikkhussa. Tassāti paṭisaṃviditabhikkhussa, catunnaṃ vā pañcannaṃ",
  "tika-vin12t:599_1": "vā bhikkhūnaṃ atthāyāti yojanā. Aññesampīti catupañcabhikkhuto aññesampi. Adhikamevāti",
  "tika-vin12t:599_2": "paribhuttato atirekameva. Yaṃ panāti khādanīyabhojanīyaṃ pana, yampi khādanīyabhojanīyaṃ",
  "tika-vin12t:599_3": "vanato āharitvā dentīti yojanā. “Tatthajātaka”nti ettha tasaddassa visayaṃ dassetuṃ",
  "tika-vin12t:599_4": "vuttaṃ “ārāme”ti. Aññena dinnanti sambandho. Nanti mūlakhādanīyādiṃ. Paṭisaṃviditanti",
  "tika-vin12t:599_5": "paṭikacceva suṭṭhu jānāpitanti atthoti. Catutthaṃ.",
  "tika-vin12t:600": "Iti samantapāsādikāya vinayasaṃvaṇṇanāya",
  "tika-vin12t:601": "Pāṭidesanīyavaṇṇanāya",
  "tika-vin12t:602": "Yojanā samattā.",
  "tika-vin12t:603": "7. Sekhiyakaṇḍaṃ",
  "tika-vin12t:604": "1. Parimaṇḍalavagga-atthayojanā",
  "tika-vin12t:605_0": "Sikkhitasikkhena tīsu sikkhāsu catūhi maggehi sikkhitasikkhena tādinā aṭṭhahi lokadhammehi",
  "tika-vin12t:605_1": "akampiyaṭṭhena tādinā, iṭṭhāniṭṭhesu vā avikāraṭṭhena tādinā bhagavatā yāni sikkhāpadāni",
  "tika-vin12t:605_2": "“sekhiyānī”ti bhāsitāni, dāni tesampi sikkhāpadānaṃ ayampi vaṇṇanākkamo bhavatīti yojanā.",
  "tika-vin12t:606_0": "576. Tatthāti sekhiyasikkhāpadesu, attho evaṃ veditabboti yojanā. “Samantato”tiiminā",
  "tika-vin12t:606_1": "parityūpasaggassatthaṃ dasseti. “Nābhimaṇḍalaṃ jāṇumaṇḍala”nti ettha uddhaṃsaddo",
  "tika-vin12t:606_2": "ca adhosaddo ca ajjhāharitabboti āha “uddha”ntiādi. Aṭṭhaṅgulamattanti bhāvanapuṃsakaṃ,",
  "tika-vin12t:606_3": "nivāsetabbanti sambandho. Tatoti aṭṭhaṅgulamattato. Yathā paṭicchannaṃ hoti, evaṃ",
  "tika-vin12t:606_4": "nivāsentassāti yojanā. Tatridaṃ pamāṇanti tassa nivāsanassa idaṃ pamāṇaṃ. Tādisassāti",
  "tika-vin12t:606_5": "dīghato muṭṭhipañcakassa tiriyaṃ aḍḍhateyyahatthassa nivāsanassa. Jāṇumaṇḍalaṃ paṭicchādanatthaṃ",
  "tika-vin12t:606_6": "vaṭṭatīti yojanā. Tatthāti cīvaresu. Na tiṭṭhatīti viraḷattā na tiṭṭhati. Tiṭṭhatīti ghanattā tiṭṭhati.",
  "tika-vin12t:607_0": "Nivāsentassa cātiettha casaddo avadhāraṇattho, nivāsentassevāti attho. Kevalaṃ evaṃ",
  "tika-vin12t:607_1": "nivāsentasseva dukkaṭaṃ na hoti, atha kho tathā nivāsentassāpi dukkaṭamevāti yojanā.",
  "tika-vin12t:607_2": "Ye pana nivāsanadosāti sambandho. Aññeti purato ca pacchato ca olambetvā nivasanato",
  "tika-vin12t:607_3": "aññe. Te sabbeti sabbe te nivāsanadosā. Etthāti imasmiṃ vibhaṅge. Tatthevāti khandhakeyeva.",
  "tika-vin12t:608_0": "Asañcicca nivāsentassa anāpattīti sambandho. Eseva nayo “asatiyā”ti etthāpi. Ajānantassāti",
  "tika-vin12t:608_1": "ettha ajānanaṃ duvidhaṃ nivāsanavattassa ajānanaṃ, ārūḷhorūḷhabhāvassa ajānananti.",
  "tika-vin12t:608_2": "Tattha ārūḷhorūḷhabhāvassa ajānanaṃ sandhāya vuttaṃ “ajānantassā”ti dassento āha",
  "tika-vin12t:608_3": "“ajānantassāti etthā”tiādi. Hīti saccaṃ. Tassāti nivāsanavattassa. Assāti bhikkhuno.",
  "tika-vin12t:608_4": "Taṃ panāti āpattito amokkhanaṃ pana. Tasmāti yasmā yujjati, tasmā. Yoti bhikkhu.",
  "tika-vin12t:608_5": "Kurundiyaṃ vuttanti sambandho. Sukkhā jaṅghā imassāti sukkhajaṅgho. Mahantaṃ piṇḍikamaṃsaṃ",
  "tika-vin12t:608_6": "imassāti mahāpiṇḍikamaṃso. Tassāti bhikkhussa.",
  "tika-vin12t:609": "Vaṇoti aru. Tañhi vaṇati gattavicuṇṇanaṃ karotīti vaṇoti vuccati. Vāḷamigā vā corā vāti ettha vāsaddo avuttasampiṇḍanattho, tena aññāpi udakacikkhallādayo āpadā saṅgayhanti.",
  "tika-vin12t:610_0": "577. Idhāti imasmiṃ vibhaṅge, sikkhāpade vā. Ubho kaṇṇeti purato ca pacchato ca niggate",
  "tika-vin12t:610_1": "dve kaṇṇe. Avisesenāti “antaraghare”ti ca “ārāme”ti ca visesaṃ akatvā sāmaññena.",
  "tika-vin12t:610_2": "Vihārepīti saṅghasannipātabuddhupaṭṭhānatherupaṭṭhānādikālaṃ sandhāya vuttaṃ.",
  "tika-vin12t:611_0": "578. Kāyekadese kāyasaddo vattatīti āha “jāṇumpi urampī”ti. “Na sīsaṃ pārutenā”tiiminā",
  "tika-vin12t:611_1": "“suppaṭicchannenā”tipadassa atibyāpitadosaṃ paṭikkhipati. Gaṇṭhikanti pāso. So hi",
  "tika-vin12t:611_2": "gantheti bandhatīti vā, gantheti bandhati etthāti vā katvā ganthikoti vuccati. Nthakārassa",
  "tika-vin12t:611_3": "vāṇṭhakāre kate gaṇṭhiko, taṃ gaṇṭhikaṃ paṭimuñcitvā. Ubho kaṇṇeti cīvarassa dve",
  "tika-vin12t:611_4": "koṇe. Galavāṭakatoti ettha galoti kaṇṭho. So hi khajjabhojjaleyyapeyyasaṅkhātaṃ catubbidhaṃ",
  "tika-vin12t:611_5": "asanaṃ galati panno hutvā kucchiyaṃ patati itoti galoti vuccati. Āvāṭoyeva khuddakaṭṭhena",
  "tika-vin12t:611_6": "āvāṭako, khuddakatthe ko. Gale ṭhito āvāṭako galavāṭako. Akārato hi ākārassa lopo",
  "tika-vin12t:611_7": "“papa”ntiādīsu viya. Ettha hi paāpanti padacchedo, akārato ākārassa ca lopo. Pavaddhaṃ",
  "tika-vin12t:611_8": "āpaṃ papaṃ, mahantaṃ udakanti attho. Sīsaṃ vivaritvāti sambandho.",
  "tika-vin12t:612": "579. Vāsaṃ upagatoti vā vāsena upagatoti vā atthaṃ paṭikkhipanto āha “vāsatthāya upagatassā”ti.",
  "tika-vin12t:613": "580. Hatthapāde akīḷanto susaṃvuto nāmāti dassento āha “hatthaṃ vā pādaṃ vā akīḷāpento”ti.",
  "tika-vin12t:614_0": "582. Okkhittacakkhūti ettha osaddo heṭṭhāpariyāyoti āha “heṭṭhā khittacakkhū”ti.",
  "tika-vin12t:614_1": "“Hutvā”tiiminā kiriyāvisesanabhāvaṃ dasseti. Yugayuttakoti yuge yuttako. Damiyitthāti",
  "tika-vin12t:614_2": "danto. Ābhuso jānāti kāraṇākāraṇanti ājāneyyo. Ettakanti catuhatthapamāṇaṃ. Yo gacchati,",
  "tika-vin12t:614_3": "assa bhikkhuno dukkaṭā āpatti hotīti yojanā. “Parissayabhāva”nti ca “parissayābhāva”nti",
  "tika-vin12t:614_4": "ca dve pāṭhā yujjantiyeva.",
  "tika-vin12t:615_0": "584. Itthambhūtalakkhaṇeti imaṃ pakāraṃ itthaṃ cīvarukkhipanaṃ, bhavati gacchatīti",
  "tika-vin12t:615_1": "bhūto, bhikkhu. Lakkhīyati anenāti lakkhaṇaṃ, cīvaraṃ. Itthaṃ bhūto itthambhūto,",
  "tika-vin12t:615_2": "tassa lakkhaṇaṃ itthambhūtalakkhaṇaṃ, tasmiṃ. Karaṇavacanaṃ daṭṭhabbanti yojanā.",
  "tika-vin12t:615_3": "Itthambhūtalakkhaṇaṃ nāma kiriyāvisesanassa sabhāvoti āha “ekato vā…pe… hutvāti attho”ti.",
  "tika-vin12t:615_4": "Antoindakhīlatoti gāmassa antoindakhīlatoti. Paṭhamo vaggo.",
  "tika-vin12t:616": "2. Ujjagghikavagga-atthayojanā",
  "tika-vin12t:617": "586. Uccāsaddaṃ katvā jagghanaṃ hasanaṃ ujjaggho, soyeva ujjagghikā, tāya. Iti imamatthaṃ dassento āha “mahāhasitaṃ hasanto”ti. Etthāti “ujjagghikāyā”tipade.",
  "tika-vin12t:618_0": "588. Kittāvatāti kittakena pamāṇena, evaṃ nisinnesu theresūti sambandho, niddhāraṇe",
  "tika-vin12t:618_1": "cetaṃ bhummavacanaṃ. Vavatthapetīti idañcīdañca kathetīti vavatthapeti. Ettāvatāti ettakena pamāṇena.",
  "tika-vin12t:619": "590. Niccalaṃ katvā kāyassa ujuṭṭhapanaṃ kāyapaggaho nāmāti āha “niccalaṃ katvā”tiādi. Eseva nayo bāhupaggahasīsapaggahesupīti. Dutiyo vaggo.",
  "tika-vin12t:620": "3. Khambhakatavagga-atthayojanā",
  "tika-vin12t:621_0": "596. Khambho kato yenāti khambhakato. Khambhoti ca paṭibaddho. Kattha paṭibaddhoti",
  "tika-vin12t:621_1": "āha “kaṭiyaṃ hatthaṃ ṭhapetvā”ti. Sasīsaṃ avaguṇṭhayati pariveṭhatīti oguṇṭhitoti",
  "tika-vin12t:621_2": "āha “sasīsaṃ pāruto”ti.",
  "tika-vin12t:622": "600. Uddhaṃ ekā koṭi imissā gamanāyāti ukkuṭikāti dassento āha “ukkuṭikā vuccatī”tiādi. Etthāti “ukkuṭikāyā”tipade.",
  "tika-vin12t:623": "601. Hatthapallatthīkadussapallatthīkesu dvīsu dussapallatthike āyogapallatthīkāpi saṅgahaṃ gacchatīti āha “āyogapallatthikāpi dussapallatthikā evā”ti.",
  "tika-vin12t:624": "602. Satiyā upaṭṭhānaṃ sakkaccanti āha “satiṃupaṭṭhapetvā”ti.",
  "tika-vin12t:625": "603. Piṇḍapātaṃ dentepīti piṇḍapātaṃ patte pakkhipantepi. Patte saññā pattasaññā, sā assatthīti pattasaññī. “Katvā” tiiminā kiriyāvisesanabhāvaṃ dasseti.",
  "tika-vin12t:626_0": "604. Samasūpakaṃ piṇḍapātanti ettha sūpapiṇḍapātānaṃ samaupaḍḍhabhāvaṃ āsaṅkā bhaveyyāti",
  "tika-vin12t:626_1": "āha “samasūpako nāmā”tiādi. Yatthāti piṇḍapāte. Bhattassa catutthabhāgapamāṇo sūpo",
  "tika-vin12t:626_2": "hoti, so piṇḍapāto samasūpako nāmāti yojanā. Oloṇī ca sākasūpeyyañca maccharaso ca",
  "tika-vin12t:626_3": "maṃsaraso cāti dvando. Tattha oloṇīti ekā byañjanavikati. Sākasūpeyyanti sūpassa",
  "tika-vin12t:626_4": "hitaṃ sūpeyyaṃ, sākameva sūpeyyaṃ sākasūpeyyaṃ. Iminā sabbāpi sākasūpeyyabyañjanavikati",
  "tika-vin12t:626_5": "gahitā. Maccharasamaṃsarasādīnīti ettha ādisaddena avasesā sabbāpi byañjanavikati",
  "tika-vin12t:626_6": "saṅgahitā. Taṃ sabbaṃ rasānaṃ raso rasarasoti katvā “rasaraso”ti vuccati.",
  "tika-vin12t:627": "605. Samapuṇṇaṃ samabharitanti vevacanameva. Thūpaṃ kato thūpīkatoti atthaṃ dassento āha “thūpīkato nāmā”tiādi.",
  "tika-vin12t:628_0": "Tatthāti “thūpīkata”ntiādivacane. Tesanti abhayattheratipiṭakacūḷanāgattherānaṃ.",
  "tika-vin12t:628_1": "Iti pucchiṃsu, tesañca therānaṃ vādaṃ ārocesunti yojanā. Theroti cūḷasumanatthero.",
  "tika-vin12t:628_2": "Etassāti tipiṭakacūḷanāgattherassa. Sattakkhattunti satta vāre. Kutoti kassācariyassa",
  "tika-vin12t:628_3": "santikā. Tasmāti yasmā yāvakālikena paricchinno, tasmā. Āmisajātikaṃ yāgubhattaṃ",
  "tika-vin12t:628_4": "vā phalāphalaṃ vāti yojanā. Tañca khoti tañca samatitthikaṃ. Itarena panāti nādhiṭṭhānupagena",
  "tika-vin12t:628_5": "pattena pana. Yaṃ pūvaucchukhaṇḍaphalāphalādi heṭṭhā orohati, taṃ pūvaucchukhaṇḍaphalāphalādīti",
  "tika-vin12t:628_6": "yojanā. Pūvavaṭaṃsakoti ettha vaṭaṃsakoti uttaṃso. So hi uddhaṃ tasīyate alaṅkarīyateti",
  "tika-vin12t:628_7": "vaṭaṃsoti vuccati ukārassa vakāraṃ, takārassa ca ṭakāraṃ katvā, soyeva vaṭaṃsako,",
  "tika-vin12t:628_8": "muddhani pilandhito eko alaṅkāraviseso. Pūvameva taṃsadisattā pūvavaṭaṃsako, taṃ.",
  "tika-vin12t:628_9": "Pupphavaṭaṃsako ca takkolakaṭukaphalādivaṭaṃsako cāti dvando, te.",
  "tika-vin12t:629_0": "Idhāti imasmiṃ sikkhāpade. Nanu sabbathūpīkatesu paṭiggahaṇassa akappiyattā paribhuñjanampi",
  "tika-vin12t:629_1": "na vaṭṭatīti āha “sabbattha panā”tiādi. Tattha sabbatthāti sabbesu thūpīkatesūti. Tatiyo vaggo.",
  "tika-vin12t:630": "4. Sakkaccavagga-atthayojanā",
  "tika-vin12t:631": "608. Tattha tatthāti tasmiṃ tasmiṃ ṭhāne. Odhinti avadhiṃ mariyādaṃ.",
  "tika-vin12t:632": "610. Thūpakatoti thūpameva thūpakaṃ, tato thūpakatoti dassento āha “matthakato”ti.",
  "tika-vin12t:633": "611. Māghātasamayādīsūti “pāṇe mā ghātethā”ti rājāno bheriṃ carāpenti etthāti māghāto, soyeva samayo māghātasamayo. Ādisaddena aññaṃ paṭicchannakāraṇaṃ gahetabbaṃ.",
  "tika-vin12t:634": "615. Tesanti mayūraṇḍakukkuṭaṇḍānanti. Catuttho vaggo.",
  "tika-vin12t:635": "5. Kabaḷavagga-atthayojanā",
  "tika-vin12t:636": "617. “Mukhadvāra”nti kammassa “anāhaṭe”ti ca “vivarissāmī”ti ca dvīsu kiriyāsu sambandhabhāvaṃ dassetuṃ vuttaṃ “anāharite mukhadvāra”nti.",
  "tika-vin12t:637": "618. Sakalaṃ hatthanti pañcaṅguliṃ sandhāya vuttaṃ.",
  "tika-vin12t:638": "619. Sakabaḷenāti ettha kabaḷasaddena vacanassa aparipuṇṇakāraṇaṃ sabbampi gahetabbaṃ.",
  "tika-vin12t:639": "620. Piṇḍukkhepakantiādīsu vicchatthe kapaccayoti āha “piṇḍaṃ ukkhipitvā ukkhipitvā”ti. Tvāsaddena kiriyāvisesanabhāvaṃ dasseti.",
  "tika-vin12t:640": "624. “Avakiritvā”ti iminā sitthāvakārakanti ettha avapubbo kiradhātuyeva, na karadhātūti dasseti.",
  "tika-vin12t:641": "626. “Capucapū”ti evaṃ saddanti “capucapū”ti evaṃ anukaraṇaravanti. Pañcamo vaggo.",
  "tika-vin12t:642": "6. Surusuruvagga-atthayojanā",
  "tika-vin12t:643_0": "627. “Surusurū”ti evaṃ saddanti “surusurū”ti evaṃ anukaraṇaravaṃ. Davanaṃ kīḷananti",
  "tika-vin12t:643_1": "iminā vacanatthena parihāso davo nāmāti āha “davoti parihāsavacana”nti. Tanti so",
  "tika-vin12t:643_2": "davo. Liṅgavipallāso hesa. Na kātabbaṃ na kātabboti sambandho. Silakabuddhoti silāya",
  "tika-vin12t:643_3": "kato, silena niyutto vā buddho. Apaṭibuddhoti apaṭividdho buddho, parihāsavacanametaṃ.",
  "tika-vin12t:643_4": "Godhammoti gunnaṃ dhammo. Ajadhammoti ajānaṃ dhammo. Migasaṅghoti migānaṃ saṅgho.",
  "tika-vin12t:643_5": "Pasusaṅghoti pasūnaṃ saṅgho.",
  "tika-vin12t:644": "628. “Bhuñjantenā”ti padaṃ “nillehitu”nti pade bhāvakattā.",
  "tika-vin12t:645_0": "631. Evaṃnāmaketi “kokanuda”nti evaṃ nāmaṃ assa pāsādassāti evaṃnāmako, pāsādo, tasmiṃ.",
  "tika-vin12t:645_1": "“Padumasaṇṭhāno”ti iminā pāsādassa sadisūpacārena “kokanudo”ti nāmalabhanaṃ dasseti.",
  "tika-vin12t:645_2": "Tenāti padumasaṇṭhānattā. Assāti pāsādassa. Puggalikampīti parapuggalasantakaṃ gahetabbaṃ",
  "tika-vin12t:645_3": "“attano santakampī”ti attapuggalasantakassa visuṃ gayhamānattā. Saṅkhampīti pānīyasaṅkhampi.",
  "tika-vin12t:645_4": "Sarāvampīti pānīyasarāvampi. Thālakampīti pānīyathālakampi.",
  "tika-vin12t:646": "632. “Uddharitvā”ti sāmaññato vuttavacanassa kammāpādānāni dassetuṃ vuttaṃ “sitthāni udakato”ti. Bhinditvāti cuṇṇavicuṇṇāni katvā. Bahīti antaragharato bahi.",
  "tika-vin12t:647_0": "634. Setacchattanti ettha setasaddo paṇḍarapariyāyoti āha “paṇḍaracchatta”nti. Vatthapaliguṇṭhitanti",
  "tika-vin12t:647_1": "vatthehi samantato veṭhitaṃ. Setaṃ chattaṃ setacchattaṃ. Kiḷañjehi kataṃ chattaṃ",
  "tika-vin12t:647_2": "kiḷañjacchattaṃ. Paṇṇehi kataṃ chattaṃ paṇṇacchattaṃ. Maṇḍalena baddhaṃ maṇḍalabaddhaṃ.",
  "tika-vin12t:647_3": "Salākāhi baddhaṃ salākabaddhaṃ. Tānīti tīṇi chattāni. Hīti saccaṃ. Yampi ekapaṇṇacchattanti",
  "tika-vin12t:647_4": "yojanā. Etesūti tīsu chattesu. Assāti yassa kassaci gahaṭṭhassa vā pabbajitassa vā.",
  "tika-vin12t:647_5": "Soti yo koci gahaṭṭho vā pabbajito vā. Chattapādukāya vāti chattadaṇḍanikkhepanāya",
  "tika-vin12t:647_6": "pādukāya vā. Etthāti imasmiṃ sikkhāpade.",
  "tika-vin12t:648_0": "635. Majjhimassāti pamāṇamajjhimassa. “Catuhatthappamāṇo”tiiminā catuhatthato ūnātireko",
  "tika-vin12t:648_1": "daṇḍo na daṇḍo nāmāti dasseti. Daṇḍo pāṇimhi assāti vacanatthaṃ atidisanto āha “vuttanayenevā”ti.",
  "tika-vin12t:649": "636. “Satthapāṇimhī”ti ettha asi eva adhippetoti āha “asi”nti. Asinti khaggaṃ.",
  "tika-vin12t:650_0": "637. “Āvudhaṃ nāma cāpo kodaṇḍo”ti pāḷiyaṃ vuttavacanaṃ upalakkhaṇamevāti dassento",
  "tika-vin12t:650_1": "āha “āvudhapāṇissāti etthā”tiādi. Sabbāpi dhanuvikati āvudhanti veditabbāti yojanā.",
  "tika-vin12t:650_2": "Yathā asiṃ sannahitvā ṭhito satthapāṇīti saṅkhyaṃ na gacchati, evaṃ dhanuṃ kaṇṭhe",
  "tika-vin12t:650_3": "paṭimukko āvudhapāṇīti āha “sace panā”tiādi, iminā āvudho pāṇinā gahitoyeva āvudhapāṇi",
  "tika-vin12t:650_4": "nāmāti dassetīti. Chaṭṭho vaggo.",
  "tika-vin12t:651": "7. Pādukavagga-atthayojanā",
  "tika-vin12t:652_0": "638. Aṅgulantaranti pādaṅgulavivaraṃ. Pādukanti upāhanaviseso. So hi pajjate imāyāti",
  "tika-vin12t:652_1": "pādukāti vuccati, sā bahupaṭalā cammamayā vā hoti kaṭṭhamayā vā. Paṭimuñcitvāti pādukaṃ paṭimuñcītvā.",
  "tika-vin12t:653_0": "640. Dvīhi janehi gahitoti sambandho. Vaṃsenāti veṇunā, yāne nisinnoti sambandho.",
  "tika-vin12t:653_1": "Visaṅkharitvāti vipattiṃ karitvā. Dvepīti dhammakathikadhammapaṭiggāhakasaṅkhātā",
  "tika-vin12t:653_2": "ubhopi janā. Vaṭṭatīti desetuṃ vaṭṭati.",
  "tika-vin12t:654": "641. Sayanagatassāti sayanaṃ gatassa, sayane nipannassāti attho. Nipannassa desetuṃ na vaṭṭatīti sambandho.",
  "tika-vin12t:655": "642. Tīsu pallatthikāsu yāya kāyaci pallatthikāya nisinnassa dhammaṃ desetuṃ na vaṭṭatīti dassento āha “pallatthikāyā”tiādi.",
  "tika-vin12t:656": "643. Yathā veṭhiyamāne kesanto na dissati, evaṃ veṭhitasīsassāti yojanā.",
  "tika-vin12t:657_0": "647. Chapakasaddassa ca caṇḍālasaddassa ca vevacanattā vuttaṃ “caṇḍālassā”ti. Caṇḍālo",
  "tika-vin12t:657_1": "hi saṃ sunakhaṃ pacatīti chapakoti vuccati sakārassa chakāraṃ katvā. Chapakassa esā",
  "tika-vin12t:657_2": "chapakī, caṇḍālabhariyā. Yatrāti ettha trapaccayo paccatte hotīti āha “yo hi nāmā”ti.",
  "tika-vin12t:657_3": "Yo rājā ucce āsane nisīditvā mantaṃ pariyāpuṇissati nāma, ayaṃ rājā yāva ativiya",
  "tika-vin12t:657_4": "adhammikoti vuttaṃ hoti. “Sabbamida”nti ayaṃ saddo liṅgavipallāsoti āha “sabbo aya”nti.",
  "tika-vin12t:657_5": "“Loko”ti iminā idhasaddassa visayaṃ dasseti. Carimasaddo antimapariyāyo. Antimoti",
  "tika-vin12t:657_6": "ca lāmako. Lāmakoti ca nāma idha vipattīti āha “saṅkara”nti. Saṅkaranti vipattiṃ.",
  "tika-vin12t:657_7": "“Nimmariyādo”ti iminā “saṅkaraṃ gato”ti padānaṃ adhippāyatthaṃ dasseti. Carimaṃ gataṃ",
  "tika-vin12t:657_8": "carimagataṃ, sabbo ayaṃ loko carimagatoti attho. Idha ca jātake ca kesuci potthakesu",
  "tika-vin12t:657_9": "“camarikata”nti pāṭho atthi, so ayuttoyeva. Tatthevāti ambarukkhamūleyeva. Tesanti rājabrāhmaṇānaṃ.",
  "tika-vin12t:658_0": "Tatthāti tissaṃ gāthāyaṃ. Pāḷiyāti attano ācārapakāsakaganthasaṅkhātāya pāḷiyā. Na",
  "tika-vin12t:658_1": "passareti ettha resaddo antissa kāriyoti āha “na passantī”ti. Yo cāyanti yo ca ayaṃ.",
  "tika-vin12t:658_2": "Ayaṃsaddo padālaṅkāramatto, brāhmaṇoti attho. Adhīyatīti ajjhāyati, sikkhatīti attho.",
  "tika-vin12t:659_0": "Tatoti bodhisattena vuttagāthāto paranti sambandho. Tassāti gāthāya. Bhoti bodhisattaṃ",
  "tika-vin12t:659_1": "āmanteti. “Bhutto”ti padassa kammavācakabhāvamāvikātuṃ vuttaṃ “mayā”ti. Assāti odanassa.",
  "tika-vin12t:659_2": "Iminā suci parisuddhaṃ maṃsaṃ sucimaṃsaṃ, tena upasecanamassāti sucimaṃsūpasecanoti",
  "tika-vin12t:659_3": "bāhiratthasamāsaṃ dasseti. Dhammeti ācāradhamme. Baddho hutvāti thaddho hutvā, ayameva",
  "tika-vin12t:659_4": "vā pāṭho. Vaṇṇasaddassa saṇṭhānādike aññe atthe paṭikkhipituṃ vuttaṃ “pasattho”ti.",
  "tika-vin12t:659_5": "Thomitoti tasseva vevacanaṃ.",
  "tika-vin12t:660_0": "Athāti anantare. Nanti brāhmaṇaṃ. Tassāti gāthādvayassa. Brāhmaṇāti purohitaṃ ālapati.",
  "tika-vin12t:660_1": "Sampatīti sandīṭṭhike. “Yā vutti vinipātena, adhammacaraṇena vā”ti padānaṃ sambandhaṃ",
  "tika-vin12t:660_2": "dassetuṃ vuttaṃ “nippajjatī”ti.",
  "tika-vin12t:661_0": "Mahābrahmeti ettha brahmasaddo brāhmaṇavācakoti āha “mahābrāhmaṇā”ti. Aññepīti rājabrāhmaṇehi",
  "tika-vin12t:661_1": "aparepi. “Pacantī”ti vutte avinābhāvato “bhuñjantī”ti atthopi gahetabboti āha “pacanti",
  "tika-vin12t:661_2": "ceva bhuñjanti cā”ti. “Na kevala”ntiādinā aññepīti ettha pisaddassa sampiṇḍanatthaṃ",
  "tika-vin12t:661_3": "dasseti, tvaṃ ācarissasīti sambandho. Puna tvanti taṃ, upayogatthe cetaṃ paccattavacanaṃ,",
  "tika-vin12t:661_4": "“mā bhidā”tiiminā sambandhitabbaṃ. “Pāsāṇo”tiiminā asmasaddo pāsāṇapariyāyoti dasseti.",
  "tika-vin12t:661_5": "Tenāti bhindanahetunā.",
  "tika-vin12t:662": "648. Attano kaṅkhāṭhānassa pucchanaṃ sandhāya vuttaṃ “na kathetabba”nti.",
  "tika-vin12t:663": "649. Samadhurenāti samaṃ dhurena, samaṃ mukhenāti attho.",
  "tika-vin12t:664_0": "652. Yaṃ mūlaṃ vā yā sākhā vā gacchatīti yojanā. Khandheti rukkhassa khandhe. Nikkhamatīti",
  "tika-vin12t:664_1": "uccārapassāvo nikkhamati. Tiṇaṇḍupakanti tiṇena kataṃ, tiṇamayaṃ vā aṇḍupakaṃ. Etthāti",
  "tika-vin12t:664_2": "uccārapassāvakheḷesu.",
  "tika-vin12t:665": "653. Adhippetaudakaṃ dassetuṃ vuttaṃ “paribhogaudakamevā”ti. Sattamo vaggo.",
  "tika-vin12t:666": "Etthāti sekhiyesu. Sūpabyañjanapaṭicchādaneti sūpabyañjane odanena paṭicchādeti. Samattā sekhiyā.",
  "tika-vin12t:667": "8. Sattādhikaraṇasamatha-atthayojanā",
  "tika-vin12t:668_0": "655. Saṅkhyaṃ paricchijjatīti saṅkhyāparicchedo. Tesanti catubbidhānamadhikaraṇānaṃ.",
  "tika-vin12t:668_1": "Tassāti tesaṃ khandhakaparivārānaṃ. Tatthevāti tesu eva khandhakaparivāresu. Sabbatthāti",
  "tika-vin12t:668_2": "sabbesu sikkhāpadesūti.",
  "tika-vin12t:669": "Iti samantapāsādikāya vinayasaṃvaṇṇanāya",
  "tika-vin12t:670": "Bhikkhuvibhaṅgavaṇṇanāya yojanā samattā.",
  "tika-vin12t:671": "Jādilañchitanāmena nekānaṃ vācito mayā.",
  "tika-vin12t:672": "Sādhuṃ mahāvibhaṅgassa, samatto yojanānayoti.",
  "tika-vin12t:673": "Bhikkhunīvibhaṅgo",
  "tika-vin12t:674": "1. Pārājikakaṇḍaatthayojanā",
  "tika-vin12t:675": "Evaṃ bhikkhuvibhaṅgassa, katvāna yojanānayaṃ;",
  "tika-vin12t:676": "Bhikkhunīnaṃ vibhaṅgassa, karissaṃ yojanānayaṃ.",
  "tika-vin12t:677_0": "Yoti vibhaṅgo. Vibhaṅgassāti vibhaṅgo assa. Assāti hoti. Tassāti bhikkhunīnaṃ vibhaṅgassa.",
  "tika-vin12t:677_1": "Yatoti yasmā. Ayaṃ panettha yojanā – bhikkhūnaṃ vibhaṅgassa anantaraṃ bhikkhunīnaṃ",
  "tika-vin12t:677_2": "yo vibhaṅgo saṅgahito assa, tassa bhikkhunīnaṃ vibhaṅgassa saṃvaṇṇanākkamo patto",
  "tika-vin12t:677_3": "yato, tato tassa bhikkhunīnaṃ vibhaṅgassa apubbapadavaṇṇanaṃ kātuṃ tāva pārājike",
  "tika-vin12t:677_4": "ayaṃ saṃvaṇṇanā hotīti. Apubbānaṃ padānaṃ vaṇṇanā apubbapadavaṇṇanā, taṃ.",
  "tika-vin12t:678": "1. Paṭhamapārājikasikkhāpadaṃ",
  "tika-vin12t:679_0": "656. “Tena…pe… sāḷho”ti ettha “etthā”ti pāṭhaseso yojetabbo. Dabbaguṇakiriyājātināmasaṅkhātesu",
  "tika-vin12t:679_1": "pañcasu saddesu sāḷhasaddassa nāmasaddabhāvaṃ dassetuṃ vuttaṃ “sāḷhoti tassa nāma”nti.",
  "tika-vin12t:679_2": "Migāramātuyāti visākhāya. Sā hi migāraseṭṭhinā mātuṭṭhāne ṭhapitattā migāramātā nāma.",
  "tika-vin12t:679_3": "Navakammaṃ adhiṭṭhātīti navakammikanti dassento āha “navakammādhiṭṭhāyika”nti. “Paṇḍiccena",
  "tika-vin12t:679_4": "samannāgatā”tiiminā paṇḍā vuccati paññā, sā sañjātā imissāti paṇḍitāti vacanatthaṃ",
  "tika-vin12t:679_5": "dasseti. Veyyattikenāti visesena añjati pākaṭaṃ gacchatīti viyatto, puggalo, tassa",
  "tika-vin12t:679_6": "idaṃ veyyattikaṃ, ñāṇaṃ, tena. “Paṇḍā”ti vuttapaññāya “medhā”ti vuttapaññāya visesabhāvaṃ",
  "tika-vin12t:679_7": "dassetuṃ vuttaṃ “pāḷigahaṇe”tiādi. “Medhā”ti hi vuttapaññā “paṇḍā”ti vuttapaññāya",
  "tika-vin12t:679_8": "viseso hoti satisahāyattā. Tatrupāyāyāti aluttasamāso “tatramajjhattatā”tiādīsu viya.",
  "tika-vin12t:679_9": "“Kammesū”ti iminā tasaddassa visayaṃ dasseti. Kattabbakammupaparikkhāyāti kattabbakammesu",
  "tika-vin12t:679_10": "vicāraṇāya. Casaddena “katākata”nti padassa dvandavākyaṃ dasseti. Parivesanaṭṭhāneti",
  "tika-vin12t:679_11": "paribhuñjituṃ visanti pavisanti etthāti parivesanaṃ, tameva ṭhānaṃ parivesanaṭṭhānaṃ,",
  "tika-vin12t:679_12": "tasmiṃ. Nikūṭeti ettha kūṭasaṅkhātasikharavirahite okāseti dassento āha “koṇasadisaṃ",
  "tika-vin12t:679_13": "katvā dassite gambhīre”ti. Vityūpasaggo vikāravācako, sarasaddo saddavācakoti āha",
  "tika-vin12t:679_14": "“vippakārasaddo”ti. Carati anenāti caraṇaṃ pādo, tasmiṃ uṭṭhito gilāno etissāti caraṇagilānāti",
  "tika-vin12t:679_15": "dassento āha “pādarogena samannāgatā”ti.",
  "tika-vin12t:680_0": "657. “Tintā”ti iminā avassutasaddo idha kilinnatthe eva vattati, na aññattheti dasseti.",
  "tika-vin12t:680_1": "Assāti “avassutā”tipadassa. Padabhājane vuttanti sambandho. Tatthāti padabhājane.",
  "tika-vin12t:680_2": "Vatthaṃ raṅgajātena rattaṃ viya, tathā kāyasaṃsaggarāgena suṭṭhu rattāti yojanā.",
  "tika-vin12t:680_3": "“Apekkhāya samannāgatā”ti iminā apekkhā etissamatthīti apekkhavatīti atthaṃ dasseti.",
  "tika-vin12t:680_4": "Paṭibaddhaṃ cittaṃ imissanti paṭibaddhacittāti dassento āha “paṭibandhitvā ṭhapitacittā",
  "tika-vin12t:680_5": "viyā”ti. Dutiyapadavibhaṅgepīti “avassuto”ti dutiyapadabhājanepi. Puggalasaddassa",
  "tika-vin12t:680_6": "sattasāmaññavācakattā purisasaddena viseseti. Adhoubbhaiti nipātānaṃ chaṭṭhiyā samasitabbabhāvaṃ",
  "tika-vin12t:680_7": "dassetuṃ vuttaṃ “akkhakānaṃ adho”tiādi. Nanu yathā idha “akkhakānaṃ adho”ti vuttaṃ,",
  "tika-vin12t:680_8": "evaṃ padabhājanepi vattabbaṃ, kasmā na vuttanti āha “padabhājane”tiādi. Padapaṭipāṭiyāti",
  "tika-vin12t:680_9": "“adho”ti ca “akkhaka”nti ca padānaṃ anukkamena. Etthāti adhakkhakaubbhajāṇumaṇḍalesu.",
  "tika-vin12t:680_10": "Sādhāraṇapārājikehīti bhikkhubhikkhunīnaṃ sādhāraṇehi pārājikehi. Nāmamattanti nāmameva.",
  "tika-vin12t:681_0": "659. Evanti imāya pāḷiyā vibhajitvāti sambandho. Tatthāti “ubhatoavassute”tiādivacane.",
  "tika-vin12t:681_1": "“Ubhatoavassute”ti pāṭho mūlapāṭhoyeva, nāññoti dassentena visesamakatvā “ubhatoavassuteti",
  "tika-vin12t:681_2": "ubhato avassute”ti vuttaṃ. Ubhatoti ettha ubhasarūpañca tosaddassa chaṭṭhyatthe pavattiñca",
  "tika-vin12t:681_3": "dassetuṃ vuttaṃ “bhikkhuniyā ceva purisassa cā”ti. Tattha bhikkhunīpurisasaddehi",
  "tika-vin12t:681_4": "ubhasarūpaṃ dasseti. “Yā”ti ca “sa”iti ca dvīhi saddehi topaccayassa chaṭṭhyatthaṃ,",
  "tika-vin12t:681_5": "ubhinnaṃ avassutabhāve satīti attho. Bhāvapaccayena vinā bhāvattho ñātabboti āha",
  "tika-vin12t:681_6": "“avassutabhāve”ti. Yathāparicchinnenāti “adhakkhakaṃ, ubbhajāṇumaṇḍala”nti yena yena",
  "tika-vin12t:681_7": "paricchinnena. Attanoti bhikkhuniyā. Tassa vāti purisassa vā. Idhāpīti kāyapaṭibaddhena kāyāmasanepi.",
  "tika-vin12t:682_0": "Tatrāti tesu bhikkhubhikkhunīsu. Na kāretabbo “kāyasaṃsaggaṃ sādiyeyyā”ti avuttattāti",
  "tika-vin12t:682_1": "adhippāyo. Acopayamānāpīti acālayamānāpi, pisaddo sambhāvanattho, tena copayamānā",
  "tika-vin12t:682_2": "pagevāti dasseti. Evaṃ pana satīti citteneva adhivāsayamānāya sati pana. Kiriyasamuṭṭhānatāti",
  "tika-vin12t:682_3": "imassa sikkhāpadassa kiriyasamuṭṭhānabhāvo. Tabbahulanayenāti “vanacarako, saṅgāmāvacaro”tiādīsu",
  "tika-vin12t:682_4": "viya tassaṃ kiriyāyaṃ bahulato samuṭṭhānanayena. Sāti kiriyasamuṭṭhānatā.",
  "tika-vin12t:683": "660. Etthāti ubbhakkhakaadhojāṇumaṇḍalesu.",
  "tika-vin12t:684_0": "662. “Ekato avassute”ti etthāpi topaccayo chaṭṭhyatthe hoti. Sāmaññavacanassāpi visese",
  "tika-vin12t:684_1": "avaṭṭhānato, visesatthinā ca visesassa anupayojitabbato āha “bhikkhuniyā evā”ti.",
  "tika-vin12t:684_2": "Tatrāti “ekato avassute”tiādivacane. “Tathevā”tiiminā kāyasaṃsaggarāgena avassutoti",
  "tika-vin12t:684_3": "atthaṃ atidisati. Catūsūti methunarāga kāyasaṃsaggarāgagehasitapema suddhacittasaṅkhātesu",
  "tika-vin12t:684_4": "catūsu. Yatthāti yasmiṃ ṭhāne.",
  "tika-vin12t:685": "663. Ayaṃ puriso iti vā itthī iti vā ajānantiyā vāti yojanāti. Paṭhamaṃ.",
  "tika-vin12t:686": "2. Dutiyapārājikasikkhāpadaṃ",
  "tika-vin12t:687_0": "664. Dutiye kacci no sāti ettha nosaddo nusaddatthoti āha “kacci nu sā”ti. Parivāravipattīti",
  "tika-vin12t:687_1": "parijanassa vināsanaṃ. “Akittī”ti ettha sammukhā nindaṃ gahetvā “ayaso”tiiminā parammukhā",
  "tika-vin12t:687_2": "nindā gahetabbāti dassetuṃ vuttaṃ “parammukhagarahā vā”ti.",
  "tika-vin12t:688_0": "666. “Yā pārājikaṃ āpannā”tiiminā “sā vā”ti ettha tasaddassa visayaṃ dasseti. Catunnanti",
  "tika-vin12t:688_1": "niddhāraṇatthe cetaṃ sāmivacanaṃ, catūsūti attho. Pacchāti sabbapārājikānaṃ pacchā.",
  "tika-vin12t:688_2": "Imasmiṃ okāseti paṭhamatatiyapārājikānamantare ṭhāne. Ṭhapitanti saṅgītikārehi nikkhittaṃ.",
  "tika-vin12t:688_3": "Etthāti imasmiṃ sikkhāpade. Tatrāti duṭṭhullasikkhāpadeti. Dutiyaṃ.",
  "tika-vin12t:689": "3. Tatiyapārājikasikkhāpadaṃ",
  "tika-vin12t:690_0": "669. Tatiye assāti “dhammena vinayenā”ti padassa. Padabhājanaṃ vuttanti sambandho.",
  "tika-vin12t:690_1": "Ñattisampadā ceva anusāvanasampadā ca satthusāsanaṃ nāmāti dassento āha “ñatti…pe…",
  "tika-vin12t:690_2": "sampadāya cā”ti. Satthusāsanenāti ca satthu āṇāya. Kammanti ukkhepanīyakammaṃ. Tatthāti",
  "tika-vin12t:690_3": "saṅghe. “Vacanaṃ nādiyatī”tiādīsu viya saṅghaṃ vā nādiyatīti ettha nādiyanaṃ nāma",
  "tika-vin12t:690_4": "nānuvattanamevāti āha “nānuvattatī”ti. Tatthāti saṅghādīsu. Ayaṃ tāva saṃvāsoti saha",
  "tika-vin12t:690_5": "bhikkhū vasanti etthāti saṃvāsoti atthena ayaṃ ekakammādi saṃvāso nāma. “Saha ayanabhāvenā”tiiminā",
  "tika-vin12t:690_6": "saha ayanti pavattantīti sahāyāti vacanatthaṃ dasseti. Teti bhikkhū. Yehi cāti bhikkhūhi",
  "tika-vin12t:690_7": "ca. Tassāti ukkhittakassa. Tenāti ukkhittakena. Attanoti ukkhittakassāti. Tatiyaṃ.",
  "tika-vin12t:691": "4. Catutthapārājikasikkhāpadaṃ",
  "tika-vin12t:692_0": "675. Catutthe methunarāgena avassutā nādhippetā, kāyasaṃsaggarāgena avassutāvādhippetāti",
  "tika-vin12t:692_1": "āha “kāyasaṃsaggarāgena avassutā”ti. “Purisapuggalassā”tipadaṃ na hatthasaddena sambandhitabbaṃ,",
  "tika-vin12t:692_2": "gahaṇasaddeneva sambandhitabbanti dassento āha “yaṃ purisapuggalenā”tiādi. Tanti",
  "tika-vin12t:692_3": "gahaṇaṃ, “hatthaggahaṇa”nti vuttavacanaṃ upalakkhaṇamattamevāti āha “aññampī”tiādi.",
  "tika-vin12t:692_4": "Tattha “aññampī”ti hatthagahaṇato itarampi. Apārājikakkhetteti ubbhakkhake adhojāṇumaṇḍale.",
  "tika-vin12t:692_5": "Assāti “hatthaggahaṇa”ntipadassa. Etthāti “asaddhammassa paṭisevanatthāyā”tipade.",
  "tika-vin12t:692_6": "Kāyasaṃsaggoti kāyasaṃsaggo eva. Tena vuttaṃ “na methunadhammo”ti. Hīti saccaṃ, yasmā",
  "tika-vin12t:692_7": "vā. Etthāti kāyasaṃsaggagahaṇe. Sādhakanti ñāpakaṃ.",
  "tika-vin12t:693_0": "Tissitthiyoti bhummatthe cetaṃ upayogavacanaṃ. Tīsu itthīsūti hi attho, tisso itthiyo",
  "tika-vin12t:693_1": "upagantvāti vā yojetabbo. Eseva nayo paratopi. Yaṃ methunaṃ atthi, taṃ na seveti",
  "tika-vin12t:693_2": "yojanā. Na seveti ca na sevati. Tikārassa hi ekāro. Tayo puriseti tīsu purisesu,",
  "tika-vin12t:693_3": "te vā upagantvā. Tayo ca anariyapaṇḍaketi tīsu anariyasaṅkhātesu ubhatobyañjanakesu",
  "tika-vin12t:693_4": "ca paṇḍakesu ca, te vā upagantvāti yojanā. Na cācare methunaṃ byañjanasminti attano",
  "tika-vin12t:693_5": "nimittasmiṃ methunaṃ na ca ācarati. Idaṃ anulomapārājikaṃ sandhāya vuttaṃ. Chejjaṃ",
  "tika-vin12t:693_6": "siyā methunadhammapaccayāti methunadhammakāraṇā chejjaṃ siyā, pārājikaṃ bhaveyyāti",
  "tika-vin12t:693_7": "attho. Kusalehīti pañhāvisajjane chekehi, chekakāmehi vā. Ayaṃ pañho aṭṭhavatthukaṃ sandhāya vutto.",
  "tika-vin12t:694_0": "Pañhāvisajjanatthāya cintentānaṃ sedamocanakāraṇattā “sedamocanagāthā”ti vuttā. Virujjhatīti",
  "tika-vin12t:694_1": "“na methunadhammo”ti vacanena “chejjaṃ siyā methunadhammapaccayā”ti vacanaṃ virujjhati,",
  "tika-vin12t:694_2": "na sametīti attho. Iti ce vadeyya, na virujjhati. Kasmā? Methunadhammassa pubbabhāgattāti",
  "tika-vin12t:694_3": "yojanā. Iminā methunadhammassa pubbabhāgabhūto kāyasaṃsaggova upacārena tattha methunadhammasaddena",
  "tika-vin12t:694_4": "vutto, na dvayaṃdvayasamāpattīti dīpeti. Hisaddo vitthārajotako. Parivāreyeva vuttānīti",
  "tika-vin12t:694_5": "sambandho. Vaṇṇāvaṇṇoti sukkavisaṭṭhi. Dhanamanuppādānanti sañcarittaṃ. “Iminā pariyāyenā”ti",
  "tika-vin12t:694_6": "iminā lesena samīpūpacārenāti attho. Etenupāyenāti “hatthaggahaṇaṃ sādiyeyyā”tipade",
  "tika-vin12t:694_7": "vuttaupāyena. Sabbapadesūti sabbesu “saṅghāṭikaṇṇaggahaṇaṃ sādiyeyyā”tiādīsu padesu.",
  "tika-vin12t:694_8": "Api cāti ekaṃsena, visesaṃ vakkhāmīti adhippāyo. “Evaṃnāmakaṃ ṭhāna”nti iminā “itthaṃnāmaṃ",
  "tika-vin12t:694_9": "imassa ṭhānassā”ti vacanatthaṃ dīpeti.",
  "tika-vin12t:695_0": "676. Ekantarikāya vāti ettha vāsaddena dvantarikādīnipi saṅgayhanti. Yena tenāti",
  "tika-vin12t:695_1": "yena vā tena vā. Dviticatuppañcachavatthūni peyyālavasena vā vāsaddena vā gahetabbāni.",
  "tika-vin12t:695_2": "Api cāti kiñca bhiyyo, vattabbavisesaṃ vakkhāmīti adhippāyo. Etthāti “āpattiyo desetvā”ti",
  "tika-vin12t:695_3": "vacane. Hīti saccaṃ. Vuttanti parivāre vuttaṃ. Tatrāti purimavacanāpekkhaṃ. Desitā",
  "tika-vin12t:695_4": "āpatti gaṇanūpikāti yojanā. Ekaṃ vatthuṃ āpannā yā bhikkhunīti yojanā. Dhuranikkhepaṃ",
  "tika-vin12t:695_5": "katvāti “imañca vatthuṃ, aññampi ca vatthuṃ nāpajjissāmī”ti dhuranikkhepaṃ katvā.",
  "tika-vin12t:695_6": "Yā pana saussāhāva desetīti yojanāti. Catutthaṃ.",
  "tika-vin12t:696": "Sādhāraṇāti bhikkhunīhi sādhāraṇā. Etthāti “uddiṭṭhā kho ayyāyo”tiādivacane.",
  "tika-vin12t:697": "Iti samantapāsādikāya vinayasaṃvaṇṇanāya",
  "tika-vin12t:698": "Bhikkhunivibhaṅge pārājikakaṇḍavaṇṇanāya yojanā samattā.",
  "tika-vin12t:699": "2. Saṅghādisesakaṇḍaṃ",
  "tika-vin12t:700": "1. Paṭhamasaṅghādisesasikkhāpada-atthayojanā",
  "tika-vin12t:701_0": "Pārājikānantarassāti pārājikānaṃ anantare ṭhapitassa, saṅgītassa vā, saṅghādisesakaṇḍassāti",
  "tika-vin12t:701_1": "sambandho. Ayaṃ īdisā anuttānatthavaṇṇanā anuttānānaṃ padānaṃ atthassa vaṇṇanā dāni",
  "tika-vin12t:701_2": "imasmiṃkāle bhavissatīti yojanā.",
  "tika-vin12t:702_0": "678. Paṭhame udakaṃ vasitaṃ acchādanaṃ anena katanti udositoti vacanatthena bhaṇḍasālā",
  "tika-vin12t:702_1": "udositaṃ nāmāti dassento āha “udositanti bhaṇḍasālā”ti. Ettha hi udasaddo udakapariyāyo.",
  "tika-vin12t:702_2": "Saṃyogo na yuttoyeva. Bhaṇḍasālāti yānādīnaṃ bhaṇḍānaṃ ṭhapanasālā. Accāvadathāti",
  "tika-vin12t:702_3": "ettha atītyūpasaggo atikkamanattho, ātyūpasaggo dhātvatthānuvattakoti āha “atikkamitvā vadathā”ti.",
  "tika-vin12t:703_0": "679. Ussayavasena vadanaṃ ussayavādo, soyeva ussayavādikāti dassento āha “ussayavādikā”tiādi.",
  "tika-vin12t:703_1": "“Mānussayavasena kodhussayavasenā”ti iminā ussayabhedaṃ dasseti. Sāti ussayavādikā.",
  "tika-vin12t:703_2": "Atthatoti sarūpato. Etthāti padabhājane. Aḍḍanaṃ abhiyuñjanaṃ aḍḍoti katvā dvinnaṃ",
  "tika-vin12t:703_3": "janānaṃ aḍḍo vohārikānaṃ vinicchayakāraṇaṃ hoti, tasmā vuttaṃ “aḍḍoti vohārikavinicchayo",
  "tika-vin12t:703_4": "vuccatī”ti, muddhajatatiyakkharoyeva. Yanti aḍḍaṃ. Yatthāti yasmiṃ kismiṃci ṭhāne.",
  "tika-vin12t:703_5": "Dvinnaṃ aḍḍakārakānaṃ vohāraṃ jānantīti vohārikā, akkhadassā, tesaṃ. Dvīsu janesūti",
  "tika-vin12t:703_6": "aḍḍakārakesu janesu dvīsu. Yo kocīti aḍḍakārako vā añño vā yo koci.",
  "tika-vin12t:704": "Etthāti “ekassa ārocetī”tiādivacane. Yattha katthacīti yaṃkiñci ṭhānaṃ āgatepīti sambandho. Athāti pacchā. Sāti bhikkhunī. Soti upāsako.",
  "tika-vin12t:705_0": "“Kappiyakārakenā”tipadaṃ “kathāpetī”tipade kāritakammaṃ. Tatthāti kappiyakārakaitaresu.",
  "tika-vin12t:705_1": "Vohārikehi kateti sambandho. Gatigatanti cirakālapattaṃ. Sutapubbanti pubbe sutaṃ.",
  "tika-vin12t:705_2": "Athāti sutapubbattā eva. Teti vohārikā, dentīti sambandho.",
  "tika-vin12t:706_0": "Paṭhamanti samanubhāsanato pubbaṃ. Āpattīti āpajjanaṃ. Etassāti saṅghādisesassa.",
  "tika-vin12t:706_1": "Ayaṃ hīti ayaṃ eva, vakkhamāno evāti attho. Etthāti padabhājane. Saha vatthujjhācārāti",
  "tika-vin12t:706_2": "vatthujjhācārena saha, vākyameva, na samāso. Vatthujjhācārāti karaṇatthe nissakkavacanaṃ",
  "tika-vin12t:706_3": "daṭṭhabbaṃ. Tena vuttaṃ “saha vatthujjhācārenā”ti. Bhikkhuninti āpattimāpannaṃ bhikkhuniṃ.",
  "tika-vin12t:706_4": "Saṅghatoti bhikkhunisaṅghamhā. Anīyasaddo hetukattābhidhāyakoti āha “nissāretīti",
  "tika-vin12t:706_5": "nissāraṇīyo”ti. Bhikkhunisaṅghato nissarati, nissāriyati vā anenāti nissāraṇīyoti",
  "tika-vin12t:706_6": "karaṇatthopi yuttoyeva. Tatthāti padabhājane. Yanti saṅghādisesaṃ. Soti saṅghādiseso.",
  "tika-vin12t:706_7": "Padabhājanassa attho kāraṇopacārena daṭṭhabbo. Hīti saccaṃ. Kenacīti puggalena, na",
  "tika-vin12t:706_8": "nissārīyatīti sambandho. Tena dhammena karaṇabhūtena, hetubhūtena vā. Soti dhammo.",
  "tika-vin12t:707": "Aḍḍakārakamanussehi vuccamānāti yojanā. Sayanti sāmaṃ. Tatoti gamanato, paranti sambandho. Bhikkhuniyā vā kataṃ ārocetūti yojanā.",
  "tika-vin12t:708": "Dhammikanti dhammena sabhāvena yuttaṃ. Yathāti yenākārena. Tanti ākāraṃ. Tatthāti “anodissa ācikkhatī”ti vacane.",
  "tika-vin12t:709_0": "Dhuttādayoti ādisaddena corādayo saṅgaṇhāti. Sāti ācikkhanā. Tanti ācikkhanaṃ. Tesanti",
  "tika-vin12t:709_1": "gāmadārakādīnaṃ. Daṇḍanti dhanadaṇḍaṃ. Gīvā hotīti iṇaṃ hoti. Adhippāye satipīti",
  "tika-vin12t:709_2": "yojanā. Tassāti anācāraṃ carantassa.",
  "tika-vin12t:710": "Kevalaṃ hīti kevalameva. Tanti rakkhaṃ. Kāraketi anācārassa kārake. Tesa+?Nti kārakānaṃ.",
  "tika-vin12t:711_0": "Tesanti harantānaṃ. “Anatthakāmatāyā”ti iminā bhayādinā vutte natthi dosoti dasseti.",
  "tika-vin12t:711_1": "Hīti laddhadosajotako. Attano vacanakaraṃ…pe… vattuṃ vaṭṭatīti attano vacanaṃ ādiyissatīti",
  "tika-vin12t:711_2": "vutte vacanaṃ anādiyitvā daṇḍe gahitepi natthi doso daṇḍagahaṇassa paṭikkhittattā.",
  "tika-vin12t:711_3": "Dāsadāsīvāpiādīnanti ādisaddena khettādayo saṅgayhanti.",
  "tika-vin12t:712_0": "Vuttanayenevāti atītaṃ ārabbha ācikkhane vuttanayena eva. “Āyatiṃ akaraṇatthāyā”ti",
  "tika-vin12t:712_1": "iminā anāgataṃ ārabbha odissa ācikkhanaṃ dasseti. “Kena evaṃ kata”nti pucchāya atīte",
  "tika-vin12t:712_2": "katapubbaṃ pucchati. Sāpīti pisaddo vuttasampiṇḍanattho. Hīti saccaṃ, yasmā vā.",
  "tika-vin12t:713": "Vohārikā daṇḍentīti sambandho. Daṇḍentīti vadhadaṇḍena ca dhanadaṇḍena ca āṇaṃ karonti.",
  "tika-vin12t:714_0": "Yo cāyanti yo ca ayaṃ. Bhikkhunīnaṃ yo ayaṃ nayo vutto, eseva nayo bhikkhūnampi nayoti",
  "tika-vin12t:714_1": "yojanā. “Eseva nayo”ti vuttavacanameva vitthārento āha “bhikkhunopi hī”tiādi. “Tathā”tiiminā",
  "tika-vin12t:714_2": "“odissā”tipadaṃ atidisati. Te cāti te ca vohārikā. Hīti saccaṃ, yasmā vāti. Paṭhamaṃ.",
  "tika-vin12t:715": "2. Dutiyasaṅghādisesasikkhāpadaṃ",
  "tika-vin12t:716": "682. Dutiye varitabbaṃ icchitabbanti varaṃ, tameva bhaṇḍanti varabhaṇḍanti dassento āha “mahagghabhaṇḍa”nti. “Muttā”tiādinā tassa sarūpaṃ dasseti.",
  "tika-vin12t:717_0": "683. Āpubbo lokasaddo abhimukhaṃ lokanattho hoti, upubbo uddhaṃ lokanattho, opubbo",
  "tika-vin12t:717_1": "adho lokanattho, vipubbo ito cito ca vītiharaṇalokanattho, apapubbo āpucchanattho.",
  "tika-vin12t:717_2": "Idha pana apapubbattā āpucchanatthoti āha “anāpucchitvā”ti. Mallagaṇa bhaṭiputta",
  "tika-vin12t:717_3": "gaṇādikantiādīsu mallagaṇo nāma nārāyanabhattiko gaṇo. Bhaṭiputtagaṇo nāma kumārabhattiko",
  "tika-vin12t:717_4": "gaṇo. Ādisaddena aññampi gāmanigame anusāsituṃ samatthaṃ gaṇaṃ saṅgaṇhāti. Atha vā",
  "tika-vin12t:717_5": "mallagaṇoti mallarājūnaṃ gaṇo. Te hi gaṇaṃ katvā kusinārāyaṃ rajjaṃ anusāsanti, te",
  "tika-vin12t:717_6": "sandhāya vuttaṃ “mallagaṇo”ti. Bhaṭiputtagaṇoti licchavigaṇo pariyāyantarena vutto.",
  "tika-vin12t:717_7": "Licchavirājūnañhi pubbarājāno bhaṭināmakassa jaṭilassa puttā honti, tesaṃ vaṃse pavattā",
  "tika-vin12t:717_8": "etarahi licchavirājānopi bhaṭiputtāti vuccanti. Jaṭilo pana bārāṇasirañño putte nadisotena",
  "tika-vin12t:717_9": "vuyhamāne nadito uddharitvā attano assame puttaṃ katvā bharaṇattā posanattā bhaṭīti",
  "tika-vin12t:717_10": "vuccati, tassa puttattā licchavigaṇo bhaṭiputtoti vuccati. Tepi gaṇaṃ katvā vesāliyaṃ",
  "tika-vin12t:717_11": "rajjaṃ anusāsanti, taṃ sandhāya vuttaṃ “bhaṭiputtagaṇo”ti. Dhammagaṇo nāma sāsanadhammabhattiko",
  "tika-vin12t:717_12": "gaṇo. Gandhikaseṇīti gandhakārānaṃ samajātikānaṃ sippikānaṃ gaṇo. Dussikaseṇīti dussakārānaṃ",
  "tika-vin12t:717_13": "samajātikānaṃ pesakārānaṃ gaṇo. Ādisaddena tacchakaseṇirajakaseṇiādayo saṅgayhanti.",
  "tika-vin12t:717_14": "Yattha yatthāti yasmiṃ yasmiṃ ṭhāne. Hīti saccaṃ. Te evāti gaṇādayo eva. Puna teti",
  "tika-vin12t:717_15": "gaṇādayo. Idanti “gaṇaṃ vā”tiādivacanaṃ. Etthāti rājādīsu. Saṅghāpucchanameva padhānakāraṇanti",
  "tika-vin12t:717_16": "āha “bhikkhunisaṅgho āpucchitabbovā”ti. Kappagatikanti kappaṃ gacchatīti kappagatā,",
  "tika-vin12t:717_17": "sā eva kappagatikā, taṃ.",
  "tika-vin12t:718": "Kenaci karaṇīyena khaṇḍasīmaṃ agantvā kenaci karaṇīyena bhikkhunīsu pakkantāsūti yojanā. Nissitakaparisāyāti antevāsikaparisāya. Vuṭṭhāpentiyāti upasampādentiyāti. Dutiyaṃ.",
  "tika-vin12t:719": "3. Tatiyasaṅghādisesasikkhāpadaṃ",
  "tika-vin12t:720_0": "692. Tatiye dutiyena pādena atikkantamatteti sambandho. Parikkhepārahaṭṭhānaṃ nāma",
  "tika-vin12t:720_1": "gharūpacārato paṭhamaleḍḍupāto. Saṅkhepato vuttamatthaṃ vitthārato dassento āha “api",
  "tika-vin12t:720_2": "cetthā”tiādi. Etthāti imasmiṃ sikkhāpade. Upacāre vāti aparikkhittassa gāmassa parikkhepārahaṭṭhāne",
  "tika-vin12t:720_3": "vā. Tatoti gāmantarato, khaṇḍapākārena vā vatichiddena vā pavisitunti sambandho.",
  "tika-vin12t:721_0": "Sambaddhā vati etesanti sambaddhavatikā, dve gāmā. Vihāranti bhikkhunivihāraṃ. Tato",
  "tika-vin12t:721_1": "pana gāmatoti tato itaragāmato pana, nikkhantāya bhikkhuniyā ṭhātabbanti sambandho.",
  "tika-vin12t:721_2": "Ussāraṇā vāti manussānaṃ ussāraṇā vā.",
  "tika-vin12t:722_0": "Janāti gāmabhojakā janā. Ekaṃ gāmanti yaṃkiñci icchitaṃ ekaṃ gāmaṃ. Tatoti gāmato.",
  "tika-vin12t:722_1": "“Kasmā”ti imāya pucchāya “viharato ekaṃ gāmaṃ gantuṃ vaṭṭatī”ti vacanassa kāraṇaṃ",
  "tika-vin12t:722_2": "pucchati. “Vihārassa catugāmasādhāraṇattā”tiiminā visajjanena taṃ pucchaṃ visajjeti.",
  "tika-vin12t:723_0": "Yatthāti yassaṃ nadiyaṃ. Uttarantiyā ekadvaṅgulamattampi antaravāsako temiyati, sā",
  "tika-vin12t:723_1": "nadī nāmāti yojanā. Yathā nivasiyamānāya timaṇḍalapaṭicchādanaṃ hoti, evaṃ nivatthāyāti",
  "tika-vin12t:723_2": "yojanā. Bhikkhuniyā uttarantiyā antaravāsakoti sambandho. Yattha katthacīti yasmiṃ",
  "tika-vin12t:723_3": "kismiṃci ṭhāne. “Setunā gacchati, anāpattī”tiiminā padasā uttarantiyā eva āpattīti",
  "tika-vin12t:723_4": "dasseti. Uttaraṇakāleti nadito uttaraṇakāle. Ākāsagamananti iddhiyā gamanaṃ. Ādisaddena",
  "tika-vin12t:723_5": "hatthipiṭṭhiādayo saṅgaṇhāti. Akkamantiyāti atikkamantiyā. Etthāti dvīsu tīsu bhikkhunīsu.",
  "tika-vin12t:723_6": "Orimatīramevāti apāratīrameva. Tameva tīranti orimatīrameva. Paccuttaratīti paṭinivattitvā uttarati.",
  "tika-vin12t:724_0": "Kurumānā bhikkhunī karotīti yojanā. Assāti bhikkhuniyā ajānantiyā eva cāti sambandho,",
  "tika-vin12t:724_1": "anādare cetaṃ sāmivacanaṃ. Atha panāti athasaddo yadipariyāyo, kiriyāpadena yojetabbo.",
  "tika-vin12t:724_2": "Atha acchati, atha na otaratīti attho. Acchatīti vasati. Hīti saccaṃ. Idhāti “ekā",
  "tika-vin12t:724_3": "vā rattiṃ vippavaseyyā”tipade.",
  "tika-vin12t:725_0": "Evaṃ vuttalakkhaṇamevāti evaṃ abhidhammapariyāyena vuttalakkhaṇameva. Taṃ panetanti",
  "tika-vin12t:725_1": "taṃ pana araññaṃ. Tenevāti āpannahetunā eva. Aṭṭhakathāyanti mahāaṭṭhakathāyaṃ. Bhikkhunīsu",
  "tika-vin12t:725_2": "pavisantīsūti sambandho, niddhāraṇatthe cetaṃ bhummavacanaṃ. Etthāti dassanūpacārasavanūpacāresu.",
  "tika-vin12t:725_3": "Yattha okāse ṭhitaṃ dutiyikā passati, so okāso dassanūpacāro nāmāti yojanā. Sāṇipākārantarikāpīti",
  "tika-vin12t:725_4": "sāṇipākārena byavahikāpi. Yattha okāse ṭhitā…pe… saddaṃ suṇāti, so okāso savanūpacāro",
  "tika-vin12t:725_5": "nāmāti yojanā. Maggamūḷhasaddenāti magge mūḷhānaṃ saddena. Dhammassavanārocanasaddenāti",
  "tika-vin12t:725_6": "dhammassavanatthāya ārocanānaṃ saddena. Maggamūḷhasaddena saddāyantiyā saddaṃ suṇāti",
  "tika-vin12t:725_7": "viya ca dhammassavanārocanasaddena saddāyantiyā saddaṃ suṇāti viya ca “ayye”ti saddāyantiyā",
  "tika-vin12t:725_8": "saddaṃ suṇātīti yojanā. Saddāyantiyāti saddaṃ karontiyā. Nāmadhātu hesā. Evarūpeti",
  "tika-vin12t:725_9": "“maggamūḷhasaddena viyā”tiādinā vutte evarūpe.",
  "tika-vin12t:726_0": "Titthāyatanaṃ saṅkantā vāti titthīnaṃ vāsaṭṭhānaṃ saṅkantā vā. Iminā “pakkhasaṅkantā”ti",
  "tika-vin12t:726_1": "ettha pakkhasaddassa paṭipakkhavācakattā tena sāsanapaṭipakkhā titthiyā eva gahetabbāti",
  "tika-vin12t:726_2": "dasseti. Titthiyā hi sāsanassa paṭipakkhā hontīti. Tatiyaṃ.",
  "tika-vin12t:727": "4. Catutthasaṅghādisesasikkhāpadaṃ",
  "tika-vin12t:728_0": "694. Catutthe pādassa ṭhapanakaṃ pīṭhaṃ pādapīṭhaṃ. Pādassa ṭhapanakā kathalikā pādakathalikāti",
  "tika-vin12t:728_1": "dassento āha “pādapīṭhaṃ nāmā”tiādi. Anaññāyāti ettha yakāro tvāpaccayassa kāriyoti",
  "tika-vin12t:728_2": "āha “ajānitvā”ti. Netthāravatteti ukkhepanīyakammato nittharaṇakāraṇe vatte. “Vattamāna”ntiiminā",
  "tika-vin12t:728_3": "“vattanti”nti ettha antapaccayaṃ nayena dassetīti. Catutthaṃ.",
  "tika-vin12t:729": "5. Pañcamasaṅghādisesasikkhāpadaṃ",
  "tika-vin12t:730_0": "701. Pañcame “ekato avassute”ti ettha heṭṭhā vuttanayena “ekato”ti sāmaññato vuttepi",
  "tika-vin12t:730_1": "bhikkhuniyā eva gahetabbabhāvañca topaccayassa chaṭṭhutthe pavattabhāvañca avassubhapade",
  "tika-vin12t:730_2": "bhāvatthañca dassetuṃ vuttaṃ “bhikkhuniyā avassutabhāvo daṭṭhabbo”ti. Etanti “bhikkhuniyā",
  "tika-vin12t:730_3": "avassutabhāvo”ti vacanaṃ. Tanti avacanaṃ. Pāḷiyāti imāya sikkhāpadapāḷiyāti. Pañcamaṃ.",
  "tika-vin12t:731": "6. Chaṭṭhasaṅghādisesasikkhāpadaṃ",
  "tika-vin12t:732_0": "705. Chaṭṭhe yato tvanti ettha kāraṇatthe topaccayoti āha “yasmā”ti. Kassā hontīti",
  "tika-vin12t:732_1": "uyyojikāuyyojitāsu kassā bhikkhuniyā hontīti yojanā. Na detīti uyyojikā uyyojitāya",
  "tika-vin12t:732_2": "na deti. Na paṭiggaṇhātīti uyyojitā uyyojikāya hatthato na paṭiggaṇhāti. Paṭiggaho",
  "tika-vin12t:732_3": "tena na vijjatīti teneva kāraṇena uyyojikāya hatthato uyyojitāya paṭiggaho na vijjati.",
  "tika-vin12t:732_4": "Āpajjati garukaṃ, na lahukanti evaṃ santepi uyyojikā garukameva saṅghādisesāpattiṃ",
  "tika-vin12t:732_5": "āpajjati, na lahukaṃ. Tañcāti taṃ āpajjanañca. Paribhogapaccayāti uyyojikāya paribhogasaṅkhātā",
  "tika-vin12t:732_6": "kāraṇāti ayaṃ gāthāyattho.",
  "tika-vin12t:733_0": "Itarissā panāti uyyojitāya pana bhikkhuniyā. Paṭhamasikkhāpadeti pañcamasikkhāpade.",
  "tika-vin12t:733_1": "Pañcamasikkhāpadañhi iminā sikkhāpadena yugaḷabhāvena sadisattā imaṃ upādāya paṭhamanti vuttanti. Chaṭṭhaṃ.",
  "tika-vin12t:734": "7. Sattamasaṅghādisesasikkhāpadaṃ",
  "tika-vin12t:735": "709. Sattame yāvatatiyakapadatthoti “yāvatatiyaka”nti uccāritassa padassa attho veditabboti sambandhoti. Sattamaṃ.",
  "tika-vin12t:736": "8. Aṭṭhamasaṅghādisesasikkhāpadaṃ",
  "tika-vin12t:737_0": "715. Aṭṭhame kismiṃcideva adhikaraṇeti niddhāraṇīyassa niddhāraṇasamudāyena avinābhāvato",
  "tika-vin12t:737_1": "āha “catunna”nti. Kasmā pana niddhāraṇasamudāyaniddhāraṇīyabhāvena vuttaṃ, nanu padabhājane",
  "tika-vin12t:737_2": "cattāripi adhikaraṇāni vuttānīti āha “padabhājane panā”tiādīti. Aṭṭhamaṃ.",
  "tika-vin12t:738": "9. Navamasaṅghādisesasikkhāpadaṃ",
  "tika-vin12t:739_0": "723. Navame saṃsaṭṭhasaddo missapariyāyoti āha “missībhūtā”ti. “Ananulomenā”tiiminā",
  "tika-vin12t:739_1": "“ananulomikenā”ti ettha ikasaddo svatthoti dasseti. Koṭṭanañca pacanañca gandhapisanañca",
  "tika-vin12t:739_2": "mālāganthanañca. Ādisaddena aññepi ananulomike kāyike saṅgaṇhāti. Sāsanāharaṇañca",
  "tika-vin12t:739_3": "paṭisāsanaharaṇañca sañcarittañca. Ādisaddena aññepi ananulomike vācasike saṅgaṇhāti.",
  "tika-vin12t:739_4": "Etāsanti bhikkhunīnaṃ. Silokoti yasoti. Navamaṃ.",
  "tika-vin12t:740": "10. Dasamasaṅghādisesasikkhāpadaṃ",
  "tika-vin12t:741_0": "727. Dasame evācārāti ettha niggahitalopavasena sandhīti āha “evaṃācārā”ti. “Yādiso”tiādinā",
  "tika-vin12t:741_1": "evaṃsaddassa nidassanādīsu (abhidhānappadīpikāyaṃ 1186 gāthāyaṃ) ekādasasu atthesu",
  "tika-vin12t:741_2": "upamatthaṃ dasseti. Sabbatthāti “evaṃsaddā evaṃsilokā”ti sabbesu padesu. Uññāyāti",
  "tika-vin12t:741_3": "ettha okāraviparīto ukāroti āha “avaññāyā”ti. “Nīcaṃ katvā jānanāyā”ti iminā avasaddo",
  "tika-vin12t:741_4": "nīcattho, ñādhātu avabodhanatthoti dasseti. “Paribhavaññāyā”ti vattabbe uttarapadalopavasena",
  "tika-vin12t:741_5": "“paribhavenā”ti vuttanti āha “paribhavitvā jānanenā”ti. Akkhantiyāti ettha sahanakhantiyevādhippetā,",
  "tika-vin12t:741_6": "neva anulomakhanti, na diṭṭhinijjhānakkhantīti dassento āha “asahanatāyā”ti. Vebhassiyāti",
  "tika-vin12t:741_7": "ettha visesena bhāseti obhāsetīti vibhāso ānubhāvo, vibhāso imassa saṅghassa atthīti",
  "tika-vin12t:741_8": "vibhasso saṅgho, bahvatthe ca atisayatthe ca sapaccayo hoti. Kasmā? Mantupaccayatthattā",
  "tika-vin12t:741_9": "“lomaso”tiādīsu viya, bahuānubhāvo atisayaānubhāvo saṅghoti vuttaṃ hoti, saṃyogaparattā",
  "tika-vin12t:741_10": "ākārassa rasso. Vibhassassa bhāvo vebhassiyaṃ, bahuānubhāvo atisayaānubhāvoyeva.",
  "tika-vin12t:741_11": "Iti imamatthaṃ dassento āha “balavabhassabhāvenā”ti. Tattha balavaiti padena mantuatthe",
  "tika-vin12t:741_12": "pavattassa sappaccayassa bahvatthañca atisayatthañca dasseti, bhāvaiti padena ṇiyapaccayassa",
  "tika-vin12t:741_13": "bhāvatthaṃ, enaiti padena nissakkavacanassa karaṇatthe pavattabhāvaṃ dasseti. Tamevatthamāvikaronto",
  "tika-vin12t:741_14": "āha “attano balavappakāsanenā”ti. Tattha attanoti attasaṅkhātassa saṅghassa. Balavappakāsanenāti",
  "tika-vin12t:741_15": "bahuānubhāvappakāsanena, atisayaānubhāvappakāsanena vā. Balavappakāsanaṃ nāma atthato",
  "tika-vin12t:741_16": "paresaṃ samutrāsanamevāti āha “samutrāsanenāti attho”ti. Dubbalabhāvenāti ettha bhāvaitipadena",
  "tika-vin12t:741_17": "ṇyapaccayassa bhāvatthaṃ, enaitipadena nissakkavacanassa karaṇatthaṃ dassetīti daṭṭhabbaṃ.",
  "tika-vin12t:741_18": "Sabbatthāti “uññāyā”tiādīsu sabbesu padesu. Casaddo luttaniddiṭṭhoti āha “evaṃ samuccayattho",
  "tika-vin12t:741_19": "daṭṭhabbo”ti. Viviccathāti ettha vītyūpasaggo vināsaddattho, vicadhātu sattatthoti",
  "tika-vin12t:741_20": "āha “vinā hothā”ti. Dasamaṃ.",
  "tika-vin12t:742_0": "Anantarā pakkhipitvāti sambandho. Mahāvibhaṅgato āharitāni imāni tīṇi sikkhāpadānīti",
  "tika-vin12t:742_1": "yojanā. Nava paṭhamāpattikā veditabbāti sambandho. Sabbepi dhammāti yojanā. Etthāti",
  "tika-vin12t:742_2": "“uddiṭṭhā kho”tiādipāṭhe. Taṃ panāti pakkhamānattaṃ panāti.",
  "tika-vin12t:743": "Iti samantapāsādikāya vinayasaṃvaṇṇanāya",
  "tika-vin12t:744": "Bhikkhunivibhaṅge",
  "tika-vin12t:745": "Sattarasakavaṇṇanāya yojanā samattā.",
  "tika-vin12t:746": "3. Nissaggiyakaṇḍaṃ",
  "tika-vin12t:747": "1. Paṭhamanissaggiyapācittiyasikkhāpada-atthayojanā",
  "tika-vin12t:748": "Tiṃsa nissaggiyā ye dhammā bhikkhunīnaṃ bhagavatā pakāsitā, tesaṃ dhammānaṃ dāni imasmiṃ kāle ayaṃ saṃvaṇṇanākkamo bhavatīti yojanā.",
  "tika-vin12t:749_0": "733. Paṭhame āmattikāpaṇanti ettha āmattasaddo bhājanapariyāyoti āha “bhājanānī”ti.",
  "tika-vin12t:749_1": "Bhājanāni hi amanti paribhuñjitabbabhāvaṃ gacchantīti “amattānī”ti vuccanti. Amattāni",
  "tika-vin12t:749_2": "vikkiṇantīti “āmattikā”ti vacanatthaṃ dassento āha “tānī”tiādi. Tesanti āmattikānaṃ.",
  "tika-vin12t:749_3": "Taṃ vāti āmattikāpaṇaṃ vā.",
  "tika-vin12t:750": "734. “Sannidhi”nti iminā saṃnipubbo cisaddo ucinanatthoti dasseti. Hisaddo visesajotako. Tatthāti mahāvibhaṅge. Idhāti bhikkhunivibhaṅge.",
  "tika-vin12t:751": "Idampīti idaṃ sikkhāpadampi. Pisaddo mahāvibhaṅgasikkhāpadaṃ apekkhatīti. Paṭhamaṃ.",
  "tika-vin12t:752": "2. Dutiyanissaggiyapācittiyasikkhāpadaṃ",
  "tika-vin12t:753": "738. Dutiye ahatacoḷānampi sedamalādikilinne virūpattā “jiṇṇacoḷā”ti vuttaṃ. “Api ayyāhī”tiiminā “apa ayyāhī”tipadavibhāgaṃ nivatteti.",
  "tika-vin12t:754_0": "740. Sabbampi etaṃ cīvaranti yojanā. Evaṃ paṭiladdhanti evaṃ nissajjitvā laddhaṃ.",
  "tika-vin12t:754_1": "Yathādāneyevāti yathā dāyakehi dinnaṃ, tasmiṃ dāneyeva upanetabbaṃ, akālacīvareyeva",
  "tika-vin12t:754_2": "pakkhipitabbanti atthoti. Dutiyaṃ.",
  "tika-vin12t:755": "3. Tatiyanissaggiyapācittiyasikkhāpadaṃ",
  "tika-vin12t:756": "743. Tatiye handasaddo vavassaggatthe nipātoti āha “handāti gaṇhā”ti. Bahūni nissaggiyānīti sambandho. Saṃharitvāti visuṃ visuṃ saṅgharitvāti. Tatiyaṃ.",
  "tika-vin12t:757": "4. Catutthanissaggiyapācittiyasikkhāpadaṃ",
  "tika-vin12t:758_0": "748. Catutthe kiṇāti anenāti kayanti vacanatthena mūlaṃ kayaṃ nāmāti āha “mūlenā”ti.",
  "tika-vin12t:758_1": "Sāti thullanandā, āha kirāti sambandho. Ñādhātuyā avabodhanatthato aññampi ñādhātuyā",
  "tika-vin12t:758_2": "yācanatthaṃ dassento āha “yācitvā vā”ti.",
  "tika-vin12t:759_0": "752. Yanti sabbitelādi. Taññevāti sabbitelādimeva. Yamakanti sabbiṃ saha telena yugaḷaṃ",
  "tika-vin12t:759_1": "katvā. Vejjenāti bhisakkena. So hi āyubbedasaṅkhātaṃ vijjaṃ jānātīti vejjoti ca rogañca",
  "tika-vin12t:759_2": "tassa nidānañca bhesajjañca vidati jānātītipi vejjoti ca vuccati. Tatoti vejjena",
  "tika-vin12t:759_3": "vuttakāraṇā. Kahāpaṇassāti kahāpaṇena, ābhatanti sambandhoti. Catutthaṃ.",
  "tika-vin12t:760": "5. Pañcamanissaggiyapācittiyasikkhāpadaṃ",
  "tika-vin12t:761": "753. Pañcame sāti sikkhamānā. Ayanti sikkhamānā. Addhāti ekaṃsena. “Cetāpetvā”ti ettha citisaddo jānanatthoti āha “jānāpetvā”ti. Pañcamaṃ.",
  "tika-vin12t:762": "6. Chaṭṭhanissaggiyapācittiyasikkhāpadaṃ",
  "tika-vin12t:763_0": "758. Chaṭṭhe chandaṃ uppādetvā gahitaṃ chandakanti vacanatthaṃ dassento āha “chandaka”ntiādi.",
  "tika-vin12t:763_1": "Dhammakiccanti puññakaraṇīyaṃ. Dhammasaddo hettha puññavācako. Yanti vatthuṃ. Paresanti",
  "tika-vin12t:763_2": "attanā aññesaṃ. “Eta”nti “chandaka”nti etaṃ nāmaṃ. “Aññassatthāya dinnenā”tiiminā",
  "tika-vin12t:763_3": "aññassa attho aññadattho, dakāro padasandhikaro, tadatthāya dinno aññadatthikoti",
  "tika-vin12t:763_4": "vacanatthaṃ dasseti. “Aññaṃ uddisitvā dinnenā”tiiminā aññaṃ uddisitvā dinnaṃ aññuddisikanti",
  "tika-vin12t:763_5": "vacanatthaṃ dasseti. “Saṅghassa pariccattenā”ti iminā saṅghassa pariccatto saṅghikoti",
  "tika-vin12t:763_6": "vacanatthaṃ dasseti.",
  "tika-vin12t:764_0": "762. Yadatthāyāti yesaṃ cīvarādīnaṃ atthāya. Yasaddena samāsabhāvato pubbe niggahitāgamo",
  "tika-vin12t:764_1": "hoti. Tanti cīvarādikaṃ. Tumhehīti dāyake sandhāya vuttaṃ. Upaddavesūti dubbhikkhādiupasaggesu.",
  "tika-vin12t:764_2": "Yaṃ vā taṃ vāti cīvaraṃ vā aññe vā piṇḍapātādiketi yaṃ vā taṃ vāti. Chaṭṭhaṃ.",
  "tika-vin12t:765": "7. Sattamanissaggiyapācittiyasikkhāpadaṃ",
  "tika-vin12t:766_0": "764. Sattame saññācikenāti ettha saṃsaddassa sayamatthe pavattibhāvaṃ dassetuṃ vuttaṃ",
  "tika-vin12t:766_1": "“sayaṃ yācitakenā”ti. Etadevāti “saññācikenā”ti padameva. Etthāti imasmiṃ sikkhāpadeti. Sattamaṃ.",
  "tika-vin12t:767": "8. Aṭṭhamanissaggiyapācittiyasikkhāpadaṃ",
  "tika-vin12t:768": "769. Aṭṭhame gaṇassāti bhikkhunigaṇassa. Iminā “mahājanikenā”ti ettha bhikkhunigaṇova mahājanoti adhippetoti dīpetīti. Aṭṭhamaṃ.",
  "tika-vin12t:769": "9. Navamanissaggiyapācittiyasikkhāpadaṃ",
  "tika-vin12t:770": "774. Navame itoti imasmā aṭṭhamasikkhāpadato. Adhikataranti atirekataranti. Navamaṃ.",
  "tika-vin12t:771": "10. Dasamanissaggiyapācittiyasikkhāpadaṃ",
  "tika-vin12t:772_0": "778. Dasame “vinassatī”tiiminā “undriyatī”ti ettha udidhātuyā nassanatthaṃ dasseti",
  "tika-vin12t:772_1": "dhātūnamanekatthattā. Paripatatīti parigalitvā patati. Iminā nassanākāraṃ dasseti.",
  "tika-vin12t:772_2": "Ettakamevāti etaṃ parimāṇaṃ dvipadamevāti. Dasamaṃ.",
  "tika-vin12t:773": "11. Ekādasamanissaggiyapācittiyasikkhāpadaṃ",
  "tika-vin12t:774_0": "784. Ekādasame garupāvuraṇaṃ nāma sītakāle pāvuraṇavatthanti dassento āha “sītakāle",
  "tika-vin12t:774_1": "pāvuraṇa”nti. Sītakāle hi manussā thūlapāvuraṇaṃ pārupanti. “Catukkaṃsaparama”nti",
  "tika-vin12t:774_2": "ettha kaṃsasaddo bhuñjanapatte ca suvaṇṇādilohavisese ca catukahāpaṇe cāti tīsu atthesu",
  "tika-vin12t:774_3": "dissati, idha pana catukahāpaṇe vattatīti dassento āha “kaṃso nāma catukkahāpaṇiko",
  "tika-vin12t:774_4": "hotī”ti. Catukkaṃsasaṅkhātaṃ paramaṃ imassāti catukkaṃsaparamaṃ, soḷasakahāpaṇagghanakaṃ",
  "tika-vin12t:774_5": "pāvuraṇanti atthoti. Ekādasamaṃ.",
  "tika-vin12t:775": "12. Dvādasamanissaggiyapācittiyasikkhāpadaṃ",
  "tika-vin12t:776": "789. Dvādasame lahupāvuraṇaṃ nāma uṇhakāle pāvuraṇavatthanti dassento āha “uṇhakāle pāvuraṇa”nti. Uṇhakāle hi manussā sukhumapāvuraṇaṃ pārupantīti. Dvādasamaṃ.",
  "tika-vin12t:777_0": "Nissaggiyānaṃ tiṃsabhāvaṃ dassento āha “mahāvibhaṅge”tiādi. Cīvaravaggato apanetvāti",
  "tika-vin12t:777_1": "sambandho. Aññadatthikānīti aññadatthikapadena vuttāni sikkhāpadāni. Itīti evaṃ.",
  "tika-vin12t:777_2": "Ekatopaññattānīti ekasseva paññattāni, ubhatopaññattānīti ubhayesaṃ paññattāni. Etthāti",
  "tika-vin12t:777_3": "“uddiṭṭhā kho”tiādivacaneti.",
  "tika-vin12t:778": "Iti samantapāsādikāya vinayasaṃvaṇṇanāya",
  "tika-vin12t:779": "Bhikkhunivibhaṅge",
  "tika-vin12t:780": "Tiṃsakavaṇṇanāya yojanā samattā.",
  "tika-vin12t:781": "4. Pācittiyakaṇḍaṃ",
  "tika-vin12t:782": "1. Lasuṇavaggo",
  "tika-vin12t:783": "1. Paṭhamasikkhāpada-atthayojanā",
  "tika-vin12t:784_0": "Tiṃsakānantaraṃ tiṃsakānaṃ anantare kāle chasaṭṭhisatasaṅgahā chauttarasaṭṭhiadhikasatehi",
  "tika-vin12t:784_1": "sikkhāpadehi saṅgahitā ye dhammā saṅgītikārehi saṅgītā, dāni imasmiṃ kāle tesampi",
  "tika-vin12t:784_2": "dhammānaṃ ayaṃ vaṇṇanā hotīti yojanā.",
  "tika-vin12t:785_0": "793. Tatthāti tesu chasaṭṭhisatasaṅgahesu sikkhāpadesu, paṭhamasikkhāpadeti sambandho.",
  "tika-vin12t:785_1": "“Dve tayo”ti ettha vāsaddo luttaniddiṭṭhoti āha “dve vā tayo vā”ti. Phoṭalaketi kande,",
  "tika-vin12t:785_2": "miñje vā. Etanti “gaṇḍike”ti etaṃ nāmaṃ. “Pamāṇa”ntiiminā mattasaddo pamāṇatthova,",
  "tika-vin12t:785_3": "na appattho, nāpi avadhāraṇatthoti dasseti. Lasuṇanti setavaṇṇamūlaṃ mahākandaṃ.",
  "tika-vin12t:785_4": "Mahākando hi byañjanasampākādīsu āmagandhānaṃ abhibhavanattā lasīyati kantīyatīti lasuṇanti vuccati.",
  "tika-vin12t:786_0": "Suvaṇṇahaṃsayoninti suvaṇṇamayena pattena yuttaṃ haṃsayoniṃ. Jātissaroti jātiṃ bhavaṃ",
  "tika-vin12t:786_1": "sarati jānātīti jātissaro. Athāti jātissarassa nipphannattā. Nipphannattho hi athasaddo.",
  "tika-vin12t:786_2": "Pubbasinehenāti pubbe manussabhave bhāvitena sinehena. Tāsanti pajāpatiyā ca tissannaṃ",
  "tika-vin12t:786_3": "dhītarānañca. Taṃ panāti pattaṃ pana.",
  "tika-vin12t:787_0": "795. Magadhesūti magadharaṭṭhe ṭhitesu janapadesu. Hīti saccaṃ, yasmā vā. Idhāti",
  "tika-vin12t:787_1": "“lasuṇaṃ khādeyyā”tipade. Tampīti māgadhakampi. Gaṇḍikalasuṇamevāti gaṇḍo phoṭo etassatthīti",
  "tika-vin12t:787_2": "gaṇḍikaṃ. Gaṇḍasaddo hi phoṭapariyāyo, bahutthe ikapaccayo. Bahugaṇḍikalasuṇanti",
  "tika-vin12t:787_3": "hi vuttaṃ hoti. Gaṇḍasaddo hi phoṭe ca kapole cāti dvīsu atthesu vattati, idha pana",
  "tika-vin12t:787_4": "phoṭe vattatīti daṭṭhabbaṃ. Potthakesu pana oṭṭhajena catutthakkharena pāṭho atthi,",
  "tika-vin12t:787_5": "so vīmaṃsitvā gahetabbo. Bahūsu hi pubbapotthakesu kaṇṭhajo tatiyakkharo ca oṭṭhajo",
  "tika-vin12t:787_6": "catutthakkharo cāti dve akkharā aññamaññaṃ parivattitvā tiṭṭhanti. Na ekadvitimiñjakanti",
  "tika-vin12t:787_7": "ekamiñjo palaṇḍuko na hoti, dvimiñjo bhañjanako na hoti, timiñjo haritako na hotīti",
  "tika-vin12t:787_8": "attho. Kurundiyaṃ pana vuttanti sambandho. Saṅkhāditvāti dantehi cuṇṇavicuṇṇaṃ katvā.",
  "tika-vin12t:788_0": "797. Palaṇḍukoti sukandako eko lasuṇaviseso. Bhañjanakādīni lokasaṅketopadesato daṭṭhabbāni.",
  "tika-vin12t:788_1": "Hīti saccaṃ. Tassāti cāpalasuṇassa. Sabhāvenevāti sūpasampākādiṃ vinā attano sabhāvato",
  "tika-vin12t:788_2": "eva. Tanti māgadhakaṃ, pakkhipitunti sambandho. Hīti saccaṃ. Yattha katthacīti yesu kesucīti. Paṭhamaṃ.",
  "tika-vin12t:789": "2. Dutiyasikkhāpadaṃ",
  "tika-vin12t:790_0": "799. Dutiye saṃdassanaṃ bādhati nisedheti asmiṃ ṭhāneti sambādhanti vacanatthena",
  "tika-vin12t:790_1": "paṭicchannokāso sambādho nāmāti dassento āha “paṭicchannokāse”ti. Ubho upakacchakāti",
  "tika-vin12t:790_2": "dve bāhumūlā. Te hi upari yaṃkiñci vatthuṃ kacati bandhati etthāti upakacchakāti",
  "tika-vin12t:790_3": "vuccanti. Muttakaraṇanti passāvamaggo. So hi muttaṃ karoti anenāti muttakaraṇanti",
  "tika-vin12t:790_4": "vuccati. Lomo kattīyati chindīyati imāyāti kattari, tāya vā, suṭṭhu daḷhaṃ lomaṃ",
  "tika-vin12t:790_5": "ḍaṃsatīti saṇḍāso, soyeva saṇḍāsako, tena vā, khurati lomaṃ chindatīti khuro, tena",
  "tika-vin12t:790_6": "vā saṃharāpentiyāti sambandho. Saṃharāpentiyāti apanentiyāti. Dutiyaṃ.",
  "tika-vin12t:791": "3. Tatiyasikkhāpadaṃ",
  "tika-vin12t:792_0": "803. Tatiye muttakaraṇatalaghātaneti muttakaraṇassa talaṃ hananaṃ paharaṇaṃ muttakaraṇatalaghātanaṃ,",
  "tika-vin12t:792_1": "tasmiṃ muttakaraṇatalaghātane nimittabhūte. Tāva mahantanti ativiya mahantaṃ. Kesarenāpīti",
  "tika-vin12t:792_2": "kiñjakkhenāpi. So hi ke jale sarati pavattatīti kesaroti vuccati.",
  "tika-vin12t:793": "805. Gaṇḍaṃ vāti pīḷakaṃ vā. Vaṇaṃ vāti aruṃ vāti. Tatiyaṃ.",
  "tika-vin12t:794": "4. Catutthasikkhāpadaṃ",
  "tika-vin12t:795_0": "806. Catutthe rañño orodhā rājorodhā, purāṇe rājorodhā purāṇarājorodhāti vacanatthaṃ",
  "tika-vin12t:795_1": "dassento āha “purāṇe”tiādi. “Gihibhāve”ti iminā purāṇeti ettha ṇapaccayassa sarūpaṃ",
  "tika-vin12t:795_2": "dasseti. Cirāciranti nipātapaṭirūpakaṃ. Tena vuttaṃ “cirena cirenā”ti. “Sakkothā”ti",
  "tika-vin12t:795_3": "iminā kathaṃ tumhe rāgacittaṃ paṭihanitvā attānaṃ dhāretha dhāretuṃ sakkothāti atthaṃ",
  "tika-vin12t:795_4": "dasseti. Anārocitepīti bhūtato anārocitepi.",
  "tika-vin12t:796_0": "807. Jatunāti lākhāya. Paṭṭhadaṇḍaketi paṭubhāvena ṭhāti pavattatīti paṭṭho, soyeva",
  "tika-vin12t:796_1": "daṇḍo paṭṭhadaṇḍo, tassa pavesanaṃ paṭṭhadaṇḍakaṃ, tasmiṃ nimittabhūte. Etanti “jatumaṭṭhake”ti",
  "tika-vin12t:796_2": "etaṃ vacananti. Catutthaṃ.",
  "tika-vin12t:797": "5. Pañcamasikkhāpadaṃ",
  "tika-vin12t:798_0": "810. Pañcame “atigambhīra”ntipadaṃ kiriyāvisesananti āha “atianto pavesetvā”ti. “Udakena",
  "tika-vin12t:798_1": "dhovanaṃ kurumānā”ti iminā “udakasuddhika”ntipadassa udakena suddhiyā karaṇanti atthaṃ dasseti.",
  "tika-vin12t:799_0": "812. Dvaṅgulapabbaparamanti ettha dve aṅgulāni ca dve pabbāni ca dvaṅgulapabbaṃ,",
  "tika-vin12t:799_1": "uttarapade pubbapadalopo. Dvaṅgulapabbaṃ paramaṃ pamāṇaṃ etassa udakasuddhikassāti",
  "tika-vin12t:799_2": "dvaṅgulapabbaparamaṃ. Vitthārato dvaṅgulaparamaṃ, gambhīrato dvipabbaparamanti vuttaṃ",
  "tika-vin12t:799_3": "hoti. Tenāha “vitthārato”tiādi. Aṅgulaṃ pavesentiyāti sambandho. Hīti saccaṃ. “Catunnaṃ",
  "tika-vin12t:799_4": "vā”ti idaṃ ukkaṭṭhavasena vuttaṃ, tiṇṇampi pabbaṃ na vaṭṭati, catunnaṃ pana pagevāti atthoti. Pañcamaṃ.",
  "tika-vin12t:800": "6. Chaṭṭhasikkhāpadaṃ",
  "tika-vin12t:801_0": "815. Chaṭṭhe bhattassa vissajjanaṃ bhattavissaggoti vutte bhattakiccanti dassento",
  "tika-vin12t:801_1": "āha “bhattakicca”nti. Pānīyasaddena pānīyathālakaṃ gahetabbaṃ, vidhūpanasaddena bījanī",
  "tika-vin12t:801_2": "gahetabbā, upasaddo samīpatthoti sabbaṃ dassento āha “ekena hatthenā”tiādi. “Accāvadatī”tipadassa",
  "tika-vin12t:801_3": "atikkamitvā vadanākāraṃ dasseti “pubbepī”tiādinā.",
  "tika-vin12t:802_0": "817. “Suddhaudakaṃ vā hotū”tiādinā “pānīyenā”ti vacanaṃ upalakkhaṇaṃ nāmāti dasseti.",
  "tika-vin12t:802_1": "Dadhimatthūti dadhimaṇḍaṃ dadhino sāro, dadhimhi pasannodakanti vuttaṃ hoti. Rasoti",
  "tika-vin12t:802_2": "maccharaso maṃsaraso. “Antamaso cīvarakaṇṇopī”ti iminā “vidhūpanenā”ti vacanaṃ nidassanaṃ nāmāti dasseti.",
  "tika-vin12t:803": "819. Detīti sayaṃ deti. Dāpetīti aññena dāpeti. Ubhayampīti pānīyavidhūpanadvayampīti. Chaṭṭhaṃ.",
  "tika-vin12t:804": "7. Sattamasikkhāpadaṃ",
  "tika-vin12t:805_0": "822. Sattame “payogadukkaṭaṃ nāmā”ti iminā heṭṭhā vuttesu aṭṭhasu dukkaṭesu pubbapayogadukkaṭaṃ",
  "tika-vin12t:805_1": "dasseti. Na kevalaṃ pubbapayogadukkaṭaṃ ettakameva, atha kho aññampi bahu hotīti",
  "tika-vin12t:805_2": "dassento āha “tasmā”tiādi. Saṅghaṭṭanesupīti viloḷanesupi. Dantehi saṅkhādatīti dantehi",
  "tika-vin12t:805_3": "cuṇṇavicuṇṇaṃ karoti. Etthāti imasmiṃ sikkhāpade, aññāya bhikkhuniyā kārāpetvāti",
  "tika-vin12t:805_4": "sambandho. “Aññāyā”tipadaṃ “viññāpetvā”ti pade kāritakammaṃ. Mātarampīti ettha pisaddo",
  "tika-vin12t:805_5": "aññaṃ viññāpetvā bhuñjantiyā pagevāti dasseti. Tāya vāti viññāpitabhikkhuniyā vā.",
  "tika-vin12t:805_6": "Tanti āmakadhaññaṃ. Tanti mahāpaccariyaṃ vuttavacanaṃ. Pubbāparaviruddhanti pubbāparato",
  "tika-vin12t:805_7": "viruddhaṃ. “Aññāya…pe… dukkaṭamevā”ti pubbavacane dukkaṭameva vuttaṃ, puna “aññāya…pe…",
  "tika-vin12t:805_8": "dukkaṭa”nti ca pacchimavacane pācittiyañca dukkaṭañca vuttaṃ, tasmā pubbāparaviruddhanti",
  "tika-vin12t:805_9": "vuttaṃ hoti. Hīti saccaṃ, yasmā vā.",
  "tika-vin12t:806": "823. Labbhamānaṃ āmakadhaññanti sambandho. Aññaṃ vā yaṃkiñcīti muggamāsādīhi vā lābukumbhaṇḍādīhi vā aññaṃ yaṃkiñci tilādiṃ vāti. Sattamaṃ.",
  "tika-vin12t:807": "8. Aṭṭhamasikkhāpadaṃ",
  "tika-vin12t:808_0": "824. Aṭṭhame nibbiṭṭharājabhaṭoti ettha uttarapadassa chaṭṭhīsamāsañca pubbapadena",
  "tika-vin12t:808_1": "bāhiratthasamāsañca dassento āha “nibbiṭṭho”tiādi. Tattha “rañño bhatī”ti iminā rañño",
  "tika-vin12t:808_2": "bhaṭo rājabhaṭoti chaṭṭhīsamāsaṃ dasseti, “etenā”ti iminā bāhiratthasamāsaṃ. Nibbiṭṭhoti",
  "tika-vin12t:808_3": "niviṭṭho patiṭṭhāpitoti attho. Keṇīti rañño dātabbassa āyassetamadhivacanaṃ. Etenāti",
  "tika-vin12t:808_4": "brāhmaṇena. Tatoti ṭhānantarato. Bhaṭasaṅkhātāya keṇiyā pathattā kāraṇattā ṭhānantaraṃ",
  "tika-vin12t:808_5": "bhaṭapathanti āha “taṃyeva ṭhānantara”nti.",
  "tika-vin12t:809_0": "826. Cattāripi vatthūnīti uccārādīni. Pāṭekkanti paṭivisuṃ ekekameva. Uccāraṃ vātiādīsu",
  "tika-vin12t:809_1": "vāsaddena dantakaṭṭhādayopi gahetabbāti āha “dantakaṭṭha…pe… pācittiyamevā”ti. Sabbatthāti",
  "tika-vin12t:809_2": "sabbesu uccārādīsūti. Aṭṭhamaṃ.",
  "tika-vin12t:810": "9. Navamasikkhāpadaṃ",
  "tika-vin12t:811_0": "830. Navame ropimaharitaṭṭhāneti ropimaṭṭhāne ca haritaṭṭhāne ca. Ropiyati asminti",
  "tika-vin12t:811_1": "ropiyaṃ, taṃyeva ropimaṃ yakārassa makāraṃ katvā. Etānīti uccārādīni. Sabbesanti",
  "tika-vin12t:811_2": "bhikkhubhikkhunīnaṃ. Yattha panāti yasmiṃ khetteti. Navamaṃ.",
  "tika-vin12t:812": "10. Dasamasikkhāpadaṃ",
  "tika-vin12t:813_0": "835. Dasame soṇḍā vāti surāsoṇḍā vā. Moroti mayūro. Suvoti suko. Makkaṭoti vānaro.",
  "tika-vin12t:813_1": "Ādisaddena sappādayo saṅgaṇhāti, makkaṭādayopi naccantūti sambandho. Asaṃyatabhikkhūnanti",
  "tika-vin12t:813_2": "vācasikakamme asaṃyatānaṃ bhikkhūnaṃ, dhammabhāṇakagītaṃ vā hotūti yojanā. Tantiyā",
  "tika-vin12t:813_3": "guṇena baddhā tantibaddhā. “Bhi”ntisaṅkhāto rāsaddo etissāti bheri. Kuṭena katā bheri",
  "tika-vin12t:813_4": "kuṭabheri, tāya vāditaṃ kuṭabherivāditaṃ, taṃ vā. Udakabherīti udakena pakkhittā",
  "tika-vin12t:813_5": "bheri, tāya vāditampi hotūti sambandho.",
  "tika-vin12t:814_0": "836. Tesaṃyevāti yesaṃ naccaṃ passati, tesaṃyeva. Yadi pana naccagītavādite visuṃ",
  "tika-vin12t:814_1": "visuṃ passati suṇāti, pāṭekkā āpattiyoti dassento āha “sace panā”tiādi. Aññatoti",
  "tika-vin12t:814_2": "aññato desato, passatīti sambandho. “Oloketvā”ti pade apekkhite upayogatthe topaccayo",
  "tika-vin12t:814_3": "hoti. Aññaṃ oloketvāti hi attho. Aññato vādente passatīti yojanā. Bhikkhunī na labhatīti",
  "tika-vin12t:814_4": "sambandho. Aññe vattumpīti sambandho. Upahāranti pūjaṃ. Upaṭṭhānanti pāricariyaṃ.",
  "tika-vin12t:814_5": "Sabbatthāti sabbesu sayaṃ naccādīsu.",
  "tika-vin12t:815": "837. Antarārāme vāti ārāmassa antare vā. Bahiārāme vāti ārāmassa bahi vā. Aññena vāti salākabhattādīhi aññena vā. Tādisenāti yādiso corādiupaddavo, tādisenāti. Dasamaṃ.",
  "tika-vin12t:816": "Lasuṇavaggo paṭhamo.",
  "tika-vin12t:817": "2. Andhakāravaggo",
  "tika-vin12t:818": "1. Paṭhamasikkhāpada-atthayojanā",
  "tika-vin12t:819": "839. Andhakāravaggassa paṭhame appadīpeti upalakkhaṇavasena vuttattā aññepi ālokā gahetabbāti dassento āha “padīpacandasūriyaaggīsū”tiādi. Assāti “appadīpe”tipadassa.",
  "tika-vin12t:820_0": "841. Narahoassādāpekkhā hutvā ca rassādato aññavihitāva hutvā cāti yojanā. Iminā",
  "tika-vin12t:820_1": "“santiṭṭhati vā sallapati vā”ti pade kiriyāvisesanabhāvaṃ dasseti. Dānena vā nimittabhūtena,",
  "tika-vin12t:820_2": "pūjāya vā nimittabhūtāya mantetīti yojanāti. Paṭhamaṃ.",
  "tika-vin12t:821": "2. Dutiyasikkhāpadaṃ",
  "tika-vin12t:822": "842. Dutiye idameva padaṃ nānanti sambandhoti. Dutiyaṃ.",
  "tika-vin12t:823": "3. Tatiyasikkhāpadaṃ",
  "tika-vin12t:824": "846. Tatiye “idamevā”ti padaṃ anuvattetabbaṃ. Tādisamevāti paṭhamasadisamevāti atthoti. Tatiyaṃ.",
  "tika-vin12t:825": "4. Catutthasikkhāpadaṃ",
  "tika-vin12t:826_0": "850. Catutthe kaṇṇassa samīpaṃ nikaṇṇaṃ, tameva nikaṇṇikanti vutte kaṇṇamūlanti āha",
  "tika-vin12t:826_1": "“kaṇṇamūlaṃ vuccatī”ti. “Kaṇṇamūle”ti iminā “nikaṇṇika”nti ettha bhummatthe upayogavacananti",
  "tika-vin12t:826_2": "dasseti. Āharaṇatthāyāti āharāpanatthāyāti. Catutthaṃ.",
  "tika-vin12t:827": "5. Pañcamasikkhāpadaṃ",
  "tika-vin12t:828": "854. Pañcame tesanti gharasāmikānaṃ. Gharampīti na kevalaṃ āsanameva, gharampi sodhemāti attho. Tatoti parivitakkanato, paranti sambandho.",
  "tika-vin12t:829": "858. Corā vā uṭṭhitā hontīti yojanāti. Pañcamaṃ.",
  "tika-vin12t:830": "6. Chaṭṭhasikkhāpadaṃ",
  "tika-vin12t:831": "860. Chaṭṭhe abhinisīdeyyāti ettha abhisaddo upasaggamattovāti dassento āha “nisīdeyyā”ti. Eseva nayo abhinipajjeyyāti etthāpi. Dve āpattiyoti sambandhoti. Chaṭṭhaṃ.",
  "tika-vin12t:832": "7. Sattamasikkhāpadaṃ",
  "tika-vin12t:833": "864. Sattame sabbanti sakalaṃ vattabbavacananti. Sattamaṃ.",
  "tika-vin12t:834": "8. Aṭṭhamasikkhāpadaṃ",
  "tika-vin12t:835": "869. Aṭṭhame anuttānavacanaṃ natthīti. Aṭṭhamaṃ.",
  "tika-vin12t:836": "9. Navamasikkhāpadaṃ",
  "tika-vin12t:837_0": "875. Navame abhisapeyyāti ettha sapadhātussa akkosanatthaṃ antokatvā karadhātuyā",
  "tika-vin12t:837_1": "atthaṃ dassento āha “sapathaṃ kareyyā”ti. Niraye nibbattāmhīti ahaṃ niraye nibbattā",
  "tika-vin12t:837_2": "amhīti yojanā. Niraye nibbattatūti esā bhikkhunī niraye nibbattatūti yojanā. Īdisā",
  "tika-vin12t:837_3": "hotūti mama sadisā hotūti attho. Kāṇāti ekakkhikāṇā, dvakkhikāṇā vā. Kuṇīti hatthapādādivaṅkā.",
  "tika-vin12t:838": "878. Edisāti virūpādijātikā. Viramassūti viramāhi. Addhāti dhuvanti. Navamaṃ.",
  "tika-vin12t:839": "10. Dasamasikkhāpadaṃ",
  "tika-vin12t:840": "879. Dasame anuttānaṭṭhānaṃ natthīti. Dasamaṃ.",
  "tika-vin12t:841": "Andhakāravaggo dutiyo.",
  "tika-vin12t:842": "3. Naggavaggo",
  "tika-vin12t:843": "1. Paṭhamasikkhāpada-atthayojanā",
  "tika-vin12t:844_0": "883. Naggavaggassa paṭhame brahmacariyena ciṇṇenāti ciṇṇena brahmacariyena kiṃ nu",
  "tika-vin12t:844_1": "kho nāmāti attho. “Brahmacariyassa caraṇenā”ti iminā ciṇṇasaddassa caraṇaṃ ciṇṇanti",
  "tika-vin12t:844_2": "vacanatthaṃ dasseti. “Na aññaṃ cīvara”nti iminā evatthaṃ dasseti, aññatthāpohanaṃ vāti. Paṭhamaṃ.",
  "tika-vin12t:845": "2. Dutiyasikkhāpadaṃ",
  "tika-vin12t:846": "887. Dutiye anuttānaṭṭhānaṃ natthīti. Dutiyaṃ.",
  "tika-vin12t:847": "3. Tatiyasikkhāpadaṃ",
  "tika-vin12t:848": "893. Tatiye anantarāyikinīti ettha natthi antarāyo etissāti anantarāyā, sā eva anantarāyikinīti vacanatthaṃ dassento āha “anantarāyā”ti. Tatiyaṃ.",
  "tika-vin12t:849": "4. Catutthasikkhāpadaṃ",
  "tika-vin12t:850_0": "898. Catutthe pañcāhanti samāhāradigu, ṇikapaccayo svattho. Saṅghāṭicārotiettha kenaṭṭhena",
  "tika-vin12t:850_1": "saṅghāṭi nāma, cārasaddo kimatthoti āha “paribhogavasena vā”tiādi. Tattha saṅghaṭitaṭṭhenāti",
  "tika-vin12t:850_2": "saṃharitaṭṭhena. Iminā “kenaṭṭhena saṅghāṭi nāmā”ti pucchaṃ visajjeti. “Parivattana”nti",
  "tika-vin12t:850_3": "iminā “cārasaddo kimattho”ti codanaṃ pariharati. Pañcasūti ticīvaraṃ udakasāṭikā",
  "tika-vin12t:850_4": "saṃkaccikāti pañcasūti. Catutthaṃ.",
  "tika-vin12t:851": "5. Pañcamasikkhāpadaṃ",
  "tika-vin12t:852_0": "903. Pañcame “cīvarasaṅkamanīya”ntiettha saṅkametabbaṃ paṭidātabbanti saṅkamanīyanti",
  "tika-vin12t:852_1": "kamudhātussa paṭidānatthañca anīyasaddassa kammatthañca, ‘cīvarañca taṃ saṅkamanīyañce’ti",
  "tika-vin12t:852_2": "cīvarasaṅkamanīyanti visesanaparapadabhāvañca dassento āha “saṅkametabbaṃ cīvara”nti.",
  "tika-vin12t:852_3": "Tattha “saṅkametabbaṃ cīvara”nti iminā kammatthañca visesanaparapadabhāvañca dasseti.",
  "tika-vin12t:852_4": "“Paṭidātabbacīvara”nti iminā kamudhātuyā atthaṃ dasseti adhippāyavasenāti. Pañcamaṃ.",
  "tika-vin12t:853": "6. Chaṭṭhasikkhāpadaṃ",
  "tika-vin12t:854_0": "909. Chaṭṭhe “aññaṃ parikkhāra”ntiettha parikkhārassa sarūpaṃ dassento āha “yaṃkiñcī”tiādi.",
  "tika-vin12t:854_1": "Yaṃkiñci aññataranti sambandho. Kittakaṃagghanakanti kiṃ pamāṇena agghena arahaṃ",
  "tika-vin12t:854_2": "cīvaraṃ. Dātukāmatthāti tumhe dātukāmā bhavathāti attho. Katipāhenāti katipayāni",
  "tika-vin12t:854_3": "ahāni katipāhaṃ, yakāralopo. Katipayasaddohi dvitivācako rūḷhīsaddo, tena katipāhena.",
  "tika-vin12t:854_4": "Samagghanti appagghaṃ. Saṃsaddo hi appatthavācakoti. Chaṭṭhaṃ.",
  "tika-vin12t:855": "7. Sattamasikkhāpadaṃ",
  "tika-vin12t:856": "911. Sattame “vipakkamiṃsū”ti ettha vividhaṃ ṭhānaṃ pakkamiṃsūti dassento āha “tattha tattha agamaṃsū”ti. Amhākampi āgamananti sambandho.",
  "tika-vin12t:857": "915. Katipāhena uppajjissatīti katipāhena cīvaraṃ uppajjissati. Tatoti tasmiṃ cīvaruppajjanakāleti. Sattamaṃ.",
  "tika-vin12t:858": "8. Aṭṭhamasikkhāpadaṃ",
  "tika-vin12t:859_0": "916. Aṭṭhame ye nāṭakaṃ nāṭenti, te naṭā nāmāti yojanā. Iminā naṭakaṃ nāṭentīti naṭāti",
  "tika-vin12t:859_1": "vacanatthaṃ dasseti. Ye naccanti, te nāṭakā nāmāti yojanā. Iminā sayaṃ naṭantīti",
  "tika-vin12t:859_2": "nāṭakāti vacanatthaṃ dīpeti. Vaṃsavarattādīsūti ettha vaṃso nāma veṇu. Varattā nāma",
  "tika-vin12t:859_3": "naddhikā. Ādisaddena rajjuādayo saṅgaṇhāti. Ye laṅghanakammaṃ karonti, te laṅghakā",
  "tika-vin12t:859_4": "nāmāti yojanā. Māyākārāti ettha māyā nāma mayanāmakena asurena sure calayituṃ katattā",
  "tika-vin12t:859_5": "mayassa esāti māyā, taṃ karotīti māyākāro, mayanāmako asuroyeva. Aññe pana rūḷhīvasena",
  "tika-vin12t:859_6": "“māyākārā”ti vuccanti. Sokena jhāyanaṃ ḍayhanaṃ sokajjhāyaṃ, surānaṃ sokajjhāyaṃ",
  "tika-vin12t:859_7": "karotīti sokajjhāyiko, mayanāmako asuroyeva. Aññe pana rūḷhīvasena “sokajjhāyikā”ti",
  "tika-vin12t:859_8": "vuccanti. Iti imamatthaṃ dassetuṃ vuttaṃ “sokajjhāyikā nāma māyākārā”ti. Kumbhathuṇikā",
  "tika-vin12t:859_9": "nāmāti ettha vissaṭṭhattā thavīyatīti thuṇo, saddo. Kumbhassa thuṇo kumbhathuṇo.",
  "tika-vin12t:859_10": "Tena kīḷantīti kumbhathuṇikā, iti imamatthaṃ dasseti “ghaṭakena kīḷanakā”ti iminā.",
  "tika-vin12t:859_11": "Bimbisakanti caturassaambaṇatāḷanaṃ, taṃ vādentīti bimbisakavādakāti. Aṭṭhamaṃ.",
  "tika-vin12t:860": "9. Navamasikkhāpadaṃ",
  "tika-vin12t:861": "921. Navame tesanti ye “na mayaṃ ayye sakkomā”ti vadanti, tesaṃ. Dassatīti acchādessatīti. Navamaṃ.",
  "tika-vin12t:862": "10. Dasamasikkhāpadaṃ",
  "tika-vin12t:863": "927. Dasame yassāti kathinassa. Ubbhāramūlakoti uddhāramūlako. Saddhāparipālanatthanti kathinuddhāraṃ yācantassa saddhāya paripālanatthanti. Dasamaṃ.",
  "tika-vin12t:864": "Naggavaggo tatiyo.",
  "tika-vin12t:865": "4. Tuvaṭṭavaggo",
  "tika-vin12t:866": "1. Paṭhamasikkhāpada-atthayojanā",
  "tika-vin12t:867": "933. Tuvaṭṭavaggassa paṭhame “tuvaṭṭa nipajjāya”nti dhātupāṭhesu (saddanītidhātumālāyaṃ 18 ṭakārantadhātu) vuttattā “tuvaṭṭeyyunti nipajjeyyu”nti vuttanti. Paṭhamaṃ.",
  "tika-vin12t:868": "2. Dutiyasikkhāpadaṃ",
  "tika-vin12t:869_0": "937. Dutiye ekattharaṇapāvuraṇantiettha uttarapadānaṃ dvandabhāvaṃ, pubbapadena ca",
  "tika-vin12t:869_1": "bāhiratthasamāsabhāvaṃ dassetuṃ vuttaṃ “eka”ntiādi. Tattha ceva, casaddehi dvandabhāvaṃ",
  "tika-vin12t:869_2": "dīpeti, “etāsa”ntiiminā bāhiratthasamāsabhāvaṃ. Etanti “ekattharaṇapāvuraṇā”ti etaṃ nāmanti. Dutiyaṃ.",
  "tika-vin12t:870": "3. Tatiyasikkhāpadaṃ",
  "tika-vin12t:871": "941. Tatiye uḷārakulāti jātiseṭṭhakulā, issariyabhogādīhi vā vipulakulā. Guṇehīti sīlādiguṇehi. “Uḷārāti sambhāvitā”ti iminā itilopatulyādhikaraṇasamāsaṃ dasseti.",
  "tika-vin12t:872_0": "“Abhibhūtā”ti iminā “apakatā”ti ettha karadhātu sabbadhātvatthavācīpi idha apapubbattā",
  "tika-vin12t:872_1": "visesato abhibhavanatthe vattatīti dasseti. Etāsanti bhikkhunīnaṃ. “Saññāpayamānā”ti",
  "tika-vin12t:872_2": "iminā saññāpanaṃ saññattīti vacanatthaṃ dasseti. Hetūdāharaṇādīhīti ettha ādisaddena",
  "tika-vin12t:872_3": "upamādayo saṅgaṇhāti. “Vividhehi nayehi ñāpanā”ti iminā vividhehi ñāpanaṃ viññattīti",
  "tika-vin12t:872_4": "vacanatthaṃ dasseti.",
  "tika-vin12t:873": "943. Caṅkamane padavāragaṇanāya āpattiyā na kāretabboti āha “nivattanagaṇanāyā”ti. Padādigaṇanāyāti padaanupadādigaṇanāyāti. Tatiyaṃ.",
  "tika-vin12t:874": "4. Catutthasikkhāpadaṃ",
  "tika-vin12t:875": "949. Catutthe anuttānaṭṭhānaṃ natthīti. Catutthaṃ.",
  "tika-vin12t:876": "5. Pañcamasikkhāpadaṃ",
  "tika-vin12t:877": "952. Pañcame āṇattā bhikkhunīti yojanā. Idañca paccāsannavasena vuttaṃ yaṃkiñcipi āṇāpetuṃ sakkuṇeyyattāti. Pañcamaṃ.",
  "tika-vin12t:878": "6-9. Chaṭṭhādisikkhāpadaṃ",
  "tika-vin12t:879": "955. Chaṭṭha-sattama-aṭṭhama-navamesu anuttānavacanaṃ natthīti. Chaṭṭha sattama aṭṭhama navamāni.",
  "tika-vin12t:880": "10. Dasamasikkhāpadaṃ",
  "tika-vin12t:881": "973. Dasame ahundarikāti tasmiṃ kāle, dese vā sambādhassa nāmametanti āha “ahundarikāti sambādhā”ti.",
  "tika-vin12t:882_0": "975. Yathā “uttarichappañcavācāhī”ti ettha pañcasaddo na koci attho, vācāsiliṭṭhatthaṃ",
  "tika-vin12t:882_1": "lokavohāravasena vutto, na evamidha, idha pana attho atthi, pañca yojanāni gacchantiyāpi",
  "tika-vin12t:882_2": "anāpattiyevāti āha “pavāretvā…pe… anāpattī”ti. Paccāgacchatīti paṭinivattetvā āgacchatīti. Dasamaṃ.",
  "tika-vin12t:883": "Tuvaṭṭavaggo catuttho.",
  "tika-vin12t:884": "5. Cittāgāravaggo",
  "tika-vin12t:885": "1. Paṭhamasikkhāpada-atthayojanā",
  "tika-vin12t:886_0": "978. Cittāgāravaggassa paṭhame rañño kīḷanaṭṭhānaṃ agāraṃ rājāgāranti vacanatthaṃ",
  "tika-vin12t:886_1": "dassento āha “rañño kīḷanaghara”nti. Cittaṃ agāraṃ cittāgāraṃ. Ārāmanti nagarato",
  "tika-vin12t:886_2": "nātidūraārāmoti āha “upavana”nti. Uyyānanti sampannapupphaphalatāya uddhaṃ ulloketvā",
  "tika-vin12t:886_3": "manussā yanti gacchanti etthāti uyyānaṃ. Pokkharaṇinti pokkharaṃ padumaṃ netīti pokkharaṇī.",
  "tika-vin12t:886_4": "Pañcapīti rājāgārādīni pañcapi. Sabbatthāti dassanatthāya gamane ca gantvā passane cāti sabbesu.",
  "tika-vin12t:887": "981. “Ajjhārāme”tiādinā ārāme ṭhitāya ārāmato bahi kate rājāgārādike passantiyāpi anāpattīti dasseti. Tānīti rājāgārādīnīti. Paṭhamaṃ.",
  "tika-vin12t:888": "2. Dutiyasikkhāpadaṃ",
  "tika-vin12t:889": "982. Dutiye anuttānaṭṭhānaṃ natthīti. Dutiyaṃ.",
  "tika-vin12t:890": "3. Tatiyasikkhāpadaṃ",
  "tika-vin12t:891_0": "988. Tatiye yattakanti yattakaṃ suttanti sambandho. Añchitanti kaḍḍhitaṃ. Tasminti",
  "tika-vin12t:891_1": "tattake sutteti sambandho. Takkamhīti ettha takkoti eko ayomayo suttakantanassa upakaraṇaviseso.",
  "tika-vin12t:891_2": "So hi takīyati suttaṃ bandhīyati ettha, etenāti vā takkoti vuccati, tasmiṃ. Kantanatoti",
  "tika-vin12t:891_3": "kantīyate kappāsādibhāvassa chindīyate kantanaṃ, tato.",
  "tika-vin12t:892_0": "989. Dasikasuttādinti ettha dasāti vatthassāvayavo. So hi diyyati avakhaṇḍīyatīti",
  "tika-vin12t:892_1": "dasāti vuccati, tassaṃ dasāyaṃ pavattaṃ dasikaṃ, tameva suttaṃ dasikasuttaṃ. Ādisaddena",
  "tika-vin12t:892_2": "vakkhamānaṃ dukkantitasuttādiṃ saṅgaṇhātīti. Tatiyaṃ.",
  "tika-vin12t:893": "4. Catutthasikkhāpadaṃ",
  "tika-vin12t:894": "992. Catutthe ādiṃ katvāti dhovanādīni ādiṃ katvā. Khādanīyādīsūti pūvakhādanīyādīsu. Rūpagaṇanāyāti pūvādīnaṃ saṇṭhānagaṇanāya.",
  "tika-vin12t:895": "993. Yāgupānetta yāgusaṅkhāte pāne. Tesanti manussānaṃ. Veyyāvaccakaraṭṭhāne ṭhapetvāti mātāpitaro attano veyyāvaccakaraṭṭhāne ṭhapetvāti. Catutthaṃ.",
  "tika-vin12t:896": "5. Pañcamasikkhāpadaṃ",
  "tika-vin12t:897": "996. Pañcame vinicchinantīti adhikaraṇaṃ vinicchinantī bhikkhunīti yojanāti. Pañcamaṃ.",
  "tika-vin12t:898": "6. Chaṭṭhasikkhāpadaṃ",
  "tika-vin12t:899": "999. Chaṭṭhe anuttānavacanaṃ natthīti.",
  "tika-vin12t:900": "7. Sattamasikkhāpadaṃ",
  "tika-vin12t:901": "1007. Sattame “puna pariyāye”ti ettha pariyāyasaddo vāravevacanoti āha “puna vāre”ti. Mahagghacīvaranti mahagghaṃ āvasathacīvaranti. Sattamaṃ.",
  "tika-vin12t:902": "8. Aṭṭhamasikkhāpadaṃ",
  "tika-vin12t:903": "1008. Aṭṭhame anissajjitvāti ettha brahmadeyyena na anissajjanaṃ, atha kho tāvakālikamevāti dassento āha “rakkhanatthāyā”tiādi.",
  "tika-vin12t:904": "1012. Paṭijaggikanti rakkhaṇakaṃ. Vacībhedanti “paṭijaggāhī”ti vacībhedaṃ. Raṭṭheti vijite. Tañhi raṭhanti gāmanigamādayo tiṭṭhanti etthāti raṭṭhanti vuccatīti. Aṭṭhamaṃ.",
  "tika-vin12t:905": "9. Navamasikkhāpadaṃ",
  "tika-vin12t:906_0": "1015. Navame sippasaddo paccekaṃ yojetabbo “hatthisippañca assasippañca rathasippañca",
  "tika-vin12t:906_1": "dhanusippañca tharusippañcā”ti. Tattha tharusippanti asikīḷanasippaṃ. Mantasaddopi",
  "tika-vin12t:906_2": "paccekaṃ yojetabbo “āthabbaṇamanto ca khīlanamanto ca vasīkaraṇamanto ca sosāpanamanto",
  "tika-vin12t:906_3": "cā”ti. Tattha āthabbaṇamantoti āthabbaṇavedena vihito parūpaghātakaro manto. Khīlanamantoti",
  "tika-vin12t:906_4": "sāradārukhīlaṃ mantena jappitvā pathaviyaṃ nikhaṇitvā dhāraṇamanto. Vasīkaraṇamantoti",
  "tika-vin12t:906_5": "mantena jappitvā parassa ummattabhāvamāpannakaraṇo manto. Sosāpanamantoti parassa",
  "tika-vin12t:906_6": "maṃsalohitādisosāpanamanto. Agadapayogoti bhusavisassa payojanaṃ. Ādisaddena aññepi",
  "tika-vin12t:906_7": "parūpaghātakaraṇe sippe saṅgaṇhāti. Yakkhaparittanti yakkhehi samantato tāṇaṃ. Nāgamaṇḍalanti",
  "tika-vin12t:906_8": "sappānaṃ pavesananivāraṇatthaṃ maṇḍalabandhamanto. Ādisaddena visapaṭihananamantādayo",
  "tika-vin12t:906_9": "saṅgaṇhātīti. Navamaṃ.",
  "tika-vin12t:907": "10. Dasamasikkhāpadaṃ",
  "tika-vin12t:908": "1018. Dasame anuttānavacanaṃ natthīti. Dasamaṃ.",
  "tika-vin12t:909": "Cittāgāravaggo pañcamo.",
  "tika-vin12t:910": "6. Ārāmavaggo",
  "tika-vin12t:911": "1. Paṭhamasikkhāpada-atthayojanā",
  "tika-vin12t:912": "1025. Ārāmavaggassa paṭhame upacāranti aparikkhittassa ārāmassa parikkhepārahaṭṭhānaṃ upacāraṃ.",
  "tika-vin12t:913": "1027. “Sīsānulokikā”ti sāmaññato vuttepi bhikkhunīnameva sīsanti āha “bhikkhunīna”nti. Yatthāti yasmiṃ ṭhāneti. Paṭhamaṃ.",
  "tika-vin12t:914": "2. Dutiyasikkhāpadaṃ",
  "tika-vin12t:915_0": "1028. Dutiye abbhantaroti abbhantare pariyāpanno, jāto vā. “Saṅkāmesī”ti iminā saṃharīti",
  "tika-vin12t:915_1": "ettha haradhātuyā saṅkamanatthaṃ dasseti. Nhāpitāti kappakā. Te hi nahāpenti socāpentīti",
  "tika-vin12t:915_2": "nhāpitāti vuccanti. Tanti kāsāvanivāsananti. Dutiyaṃ.",
  "tika-vin12t:916": "3-4. Tatiya-catutthasikkhāpadaṃ",
  "tika-vin12t:917": "1036. Tatiyacatutthesu anuttānaṭṭhānaṃ natthīti. Tatiyacatutthāni.",
  "tika-vin12t:918": "5. Pañcamasikkhāpadaṃ",
  "tika-vin12t:919_0": "1043. Pañcame “kule maccharo”ti ettha maccharanaṃ maccharoti vacanattho kātabbo.",
  "tika-vin12t:919_1": "“Taṃ kulaṃ assaddhaṃ appasanna”nti kulassa avaṇṇaṃ bhāsatīti yojanā. “Bhikkhuniyo",
  "tika-vin12t:919_2": "dussīlā pāpadhammā”ti bhikkhunīnaṃ avaṇṇaṃ bhāsatīti yojanā.",
  "tika-vin12t:920_0": "1045. “Santaṃyeva ādīnava”nti sambandhiyā sambandhaṃ dassetuṃ vuttaṃ “kulassa vā",
  "tika-vin12t:920_1": "bhikkhunīnaṃ vā”ti iminā dvīsu aññatarameva na sambandho hoti, atha kho dvayampīti",
  "tika-vin12t:920_2": "dassetīti. Pañcamaṃ.",
  "tika-vin12t:921": "6. Chaṭṭhasikkhāpadaṃ",
  "tika-vin12t:922_0": "1048. Chaṭṭhe ovādāyāti ettha na yo vā so vā ovādo hoti, atha kho garudhammoyevāti",
  "tika-vin12t:922_1": "āha “garudhammatthāyā”ti. Saha vasati ettha, etenāti vā saṃvāsoti vacanatthena uposathapavāraṇā",
  "tika-vin12t:922_2": "saṃvāso nāmāti āha “uposathapavāraṇāpucchanatthāyā”ti. “Pucchanatthāyā”ti iminā “saṃvāsāyā”ti",
  "tika-vin12t:922_3": "ettha uttarapadalopabhāvaṃ dasseti. Etthāti bhikkhunivibhaṅge, sikkhāpade vā pāḷiyaṃ vāti. Chaṭṭhaṃ.",
  "tika-vin12t:923": "7-9. Sattama-aṭṭhama-navamasikkhāpadaṃ",
  "tika-vin12t:924": "1053. Sattamaṭṭhamanavamesu anuttānavacanaṃ natthi. Kevalaṃ pana “imissāpī”ti padaṃ viseso, imissāpi pāḷiyāti atthoti. Sattamaṭṭhamanavamāni.",
  "tika-vin12t:925": "10. Dasamasikkhāpadaṃ",
  "tika-vin12t:926_0": "1062. Dasame dve kāyā uparimakāyo heṭṭhimakāyoti. Tattha kaṭito uddhaṃ uparimakāyo,",
  "tika-vin12t:926_1": "heṭṭhā heṭṭhimakāyo. Tattha “pasākhe”ti idaṃ heṭṭhimakāyassa nāmanti āha “adhokāye”ti.",
  "tika-vin12t:926_2": "Hīti saccaṃ. Tatoti adhokāyato. Iminā pañcamībāhiratthasamāsaṃ dasseti. Rukkhassa",
  "tika-vin12t:926_3": "sākhā pabhijjitvā gatā viya ubho ūrū pabhijjitvā gatāti yojanā.",
  "tika-vin12t:927_0": "1065. Phālehīti ettha itisaddo ādyattho. Tena “dhovā”tiādīni cattāri padāni saṅgaṇhāti.",
  "tika-vin12t:927_1": "Āṇattidukkaṭānīti heṭṭhā vuttesu aṭṭhasu dukkaṭesu vinayadukkaṭameva. Sesesūti bhindanato",
  "tika-vin12t:927_2": "sesesu phālanādīsūti. Dasamaṃ.",
  "tika-vin12t:928": "Ārāmavaggo chaṭṭho.",
  "tika-vin12t:929": "7. Gabbhinivaggo",
  "tika-vin12t:930": "1. Paṭhamasikkhāpada-atthayojanā",
  "tika-vin12t:931_0": "1069. Gabbhinivaggassa paṭhame kucchiṃ paviṭṭho satto etissā atthīti kucchipaviṭṭhasattā.",
  "tika-vin12t:931_1": "“Kucchi”ntipi pāṭho. Iminā gabbhinīti ettha gabbhasaddo kucchiṭṭhasattavācakoti dasseti.",
  "tika-vin12t:931_2": "Gabbhasaddo (abhidhānappadīpikāyaṃ 944 gāthāyaṃ) hi kucchiṭṭhasatte ca kucchimhi",
  "tika-vin12t:931_3": "ca ovarake ca vattatīti. Paṭhamaṃ.",
  "tika-vin12t:932": "2. Dutiyasikkhāpadaṃ",
  "tika-vin12t:933": "1073. Dutiye thaññaṃ pivatīti pāyanto, dārako, so etissā atthīti pāyantīti dassento āha “thaññaṃ pāyamāni”nti. Dutiyaṃ.",
  "tika-vin12t:934": "3. Tatiyasikkhāpadaṃ",
  "tika-vin12t:935": "1077. Tatiye nittharissatīti vaṭṭadukkhato nittharissati.",
  "tika-vin12t:936_0": "1079. Pāṇātipātā veramaṇinti ettha pāṇātipātā viramati imāyāti veramaṇīti atthena",
  "tika-vin12t:936_1": "sikkhāpadaṃ veramaṇi nāmāti āha “pāṇātipātā veramaṇisikkhāpada”nti. Yaṃ taṃ sikkhāpadanti",
  "tika-vin12t:936_2": "sambandho. Sabbatthāti “adinnādānā veramaṇi”ntiādīsu sabbesu vākyesu. Pabbajitāya",
  "tika-vin12t:936_3": "sāmaṇeriyāti sambandho. Etāsūti chasu sikkhāsūti. Tatiyaṃ.",
  "tika-vin12t:937": "4. Catutthasikkhāpadaṃ",
  "tika-vin12t:938": "1084. Catutthe “vuṭṭhānasammutī”ti padaṃ “hotī”ti pade kattā, “dātabbāyevā”ti pade kammanti. Catutthaṃ.",
  "tika-vin12t:939": "5-9. Pañcamādisikkhāpadaṃ",
  "tika-vin12t:940": "1095. Pañcamādīsu navamapariyosānesu sikkhāpadesu anuttānaṭṭhānaṃ natthīti. Pañcamachaṭṭhasattamaṭṭhamanavamāni.",
  "tika-vin12t:941": "10. Dasamasikkhāpadaṃ",
  "tika-vin12t:942": "1116. Dasame vūpakāseyyāti ettha kāsadhātuyā gatyatthaṃ dassento āha “gaccheyyā”ti. Dasamaṃ.",
  "tika-vin12t:943": "Gabbhinivaggo sattamo.",
  "tika-vin12t:944": "8. Kumāribhūtavaggo",
  "tika-vin12t:945": "1-2-3. Paṭhama-dutiya-tatiyasikkhāpada-atthayojanā",
  "tika-vin12t:946_0": "1119. Kumāribhūtavaggassa paṭhamadutiyatatiyesu yā pana tā mahāsikkhamānāti sambandho.",
  "tika-vin12t:946_1": "Sabbapaṭhamā dve mahāsikkhamānāti gabbhinivagge sabbāsaṃ sikkhamānānaṃ paṭhamaṃ vuttā",
  "tika-vin12t:946_2": "dve mahāsikkhamānā. Tā panāti mahāsikkhamānā pana. Sikkhamānāicceva vattabbāti sammutikammesu",
  "tika-vin12t:946_3": "sāmaññato vattabbā. “Gihigatā”ti vā “kumāribhūtā”ti vā na vattabbā, vadanti ce, sammutikammaṃ",
  "tika-vin12t:946_4": "kuppatīti adhippāyo. Gihigatāyāti ettha gihigatā nāma purisantaragatā vuccati. Sā",
  "tika-vin12t:946_5": "hi yasmā purisasaṅkhātena gihinā gamiyittha, ajjhācāravasena, gihiṃ vā gamittha,",
  "tika-vin12t:946_6": "tasmā gihigatāti vuccati. Ayaṃ sikkhamānāti sambandho. Kumāribhūtā nāma sāmaṇerā",
  "tika-vin12t:946_7": "vuccati. Sā hi yasmā agihigatattā kumārī hutvā bhūtā, kumāribhāvaṃ vā bhūtā gatā,",
  "tika-vin12t:946_8": "tasmā kumāribhūtāti vuccati. Tissopīti gihigatā kumāribhūtā mahāsikkhamānāti tissopi.",
  "tika-vin12t:946_9": "Sikkhamānāti sikkhaṃ mānetīti sikkhamānāti. Paṭhama dutiya tatiyāni.",
  "tika-vin12t:947": "4. Catutthasikkhāpadaṃ",
  "tika-vin12t:948": "1136. Catutthe anuttānavacanaṃ natthīti. Catutthaṃ.",
  "tika-vin12t:949": "5. Pañcamasikkhāpadaṃ",
  "tika-vin12t:950": "Pañcame ettha sikkhāpade “saṅghena paricchinditabbā”ti yaṃ vacanaṃ vuttaṃ, tassāti yojanāti. Pañcamaṃ.",
  "tika-vin12t:951": "6-7-8. Chaṭṭha-sattama-aṭṭhamasikkhāpadaṃ",
  "tika-vin12t:952": "Chaṭṭhasattamaṭṭhamesu anuttānaṭṭhānaṃ natthīti. Chaṭṭhasattamaṭṭhamāni.",
  "tika-vin12t:953": "9. Navamasikkhāpadaṃ",
  "tika-vin12t:954_0": "1158. Navame antoti abbhantare. Iminā ātyūpasaggassatthaṃ dasseti. “Soka”ntiādinā",
  "tika-vin12t:954_1": "anto vāseti pavesetīti āvāsā. Sokaṃ āvāsā sokāvāsāti vacanatthaṃ dasseti. Gharaṃ",
  "tika-vin12t:954_2": "gharasāmikā āvisanti viya, evaṃ ayampi sokaṃ āvisatīti yojanā. Itīti evaṃ. Yanti",
  "tika-vin12t:954_3": "sokaṃ. Svāssāti so assā. Soti soko. Assāti sikkhamānāya. Āvāsoti āvāsokāso. “Edisā",
  "tika-vin12t:954_4": "aya”nti iminā “ajānantī”ti ettha ajānanākāraṃ dassetīti. Navamaṃ.",
  "tika-vin12t:955": "10. Dasamasikkhāpadaṃ",
  "tika-vin12t:956": "1162. Dasame anāpucchāti ettha tvāpaccayo lopoti āha “anāpucchitvā”ti. Dvikkhattunti dve vāre. Sakinti ekavāraṃ.",
  "tika-vin12t:957_0": "1163. Apubbaṃ samuṭṭhānasīsaṃ imassāti apubbasamuṭṭhānasīsaṃ. Dvīsupi ṭhānesūti vācāto",
  "tika-vin12t:957_1": "ca kāyavācāto cāti dvīsu ṭhānesupi. Ananujānāpetvāti mātāpitūhi ca sāmikena ca na",
  "tika-vin12t:957_2": "anujānāpetvāti. Dasamaṃ.",
  "tika-vin12t:958": "11. Ekādasamasikkhāpadaṃ",
  "tika-vin12t:959": "1167. Ekādasame tatthāti “pārivāsiyachandadānenā”ti vacane. Aññatrāti aññaṃ ṭhānaṃ.",
  "tika-vin12t:960": "Ekaṃ ajjhesantīti ekaṃ bhikkhuṃ dhammakathanatthāya niyyojenti. Aññaṃ panāti uposathikato aññaṃ pana.",
  "tika-vin12t:961_0": "Tatrāti tesu bhikkhūsu. Subhāsubhaṃ nakkhattaṃ paṭhatīti nakkhattapāṭhako. Dāruṇanti",
  "tika-vin12t:961_1": "kakkhaḷaṃ. Teti bhikkhū. Tassāti nakkhattapāṭhakassa bhikkhussa. “Nakkhattaṃ paṭimānentaṃ,",
  "tika-vin12t:961_2": "attho bālaṃ upaccagā”tijātakapāḷi. Ayaṃ panettha yojanā – nakkhattaṃ paṭimānentaṃ",
  "tika-vin12t:961_3": "bālaṃ attho hitaṃ upaccagā upasamīpe atikkamitvā agāti. Ekādasamaṃ.",
  "tika-vin12t:962": "12. Dvādasamasikkhāpadaṃ",
  "tika-vin12t:963": "1170. Dvādasame nappahotīti bhikkhuniyo nivāsāpetuṃ na sakkotīti. Dvādasamaṃ.",
  "tika-vin12t:964": "13. Terasamasikkhāpadaṃ",
  "tika-vin12t:965": "1175. Terasame ekaṃ vassanti ettha vassasaddo saṃvaccharapariyāyo, upayogavacanañca bhummatthe hotīti āha “ekasmiṃ saṃvacchare”ti. Terasamaṃ.",
  "tika-vin12t:966": "Kumāribhūtavaggo aṭṭhamo.",
  "tika-vin12t:967": "9. Chattupāhanavaggo",
  "tika-vin12t:968": "1. Paṭhamasikkhāpada-atthayojanā",
  "tika-vin12t:969_0": "1181. Chattavaggassa paṭhame kaddamādīnīti cikkhallādīni. Ādisaddena udakādīni saṅgaṇhāti.",
  "tika-vin12t:969_1": "Gacchādīnīti khuddapādapādīni. Ādisaddena aññānipi chattaṃ dhāretuṃ asakkuṇeyyāni",
  "tika-vin12t:969_2": "sambādhaṭṭhānāni saṅgaṇhātīti. Paṭhamaṃ.",
  "tika-vin12t:970": "2. Dutiyasikkhāpadaṃ",
  "tika-vin12t:971": "1184. Dutiye yānenāti yanti icchitaṭṭhānaṃ sukhena gacchanti anenāti yānanti. Dutiyaṃ.",
  "tika-vin12t:972": "3. Tatiyasikkhāpadaṃ",
  "tika-vin12t:973": "1191. Tatiye “vippakiriyiṃsū”ti kiriyāpadassa kattunā avinābhāvato kattāraṃ dassetuṃ vuttaṃ “maṇayo”ti. Maṇayoti ca ratanānīti. Tatiyaṃ.",
  "tika-vin12t:974": "4. Catutthasikkhāpadaṃ",
  "tika-vin12t:975": "1194. Catutthe sīsūpagādīsūti ādisaddena gīvūpagādayo saṅgaṇhāti. Yaṃ yanti alaṅkāranti. Catutthaṃ.",
  "tika-vin12t:976": "5. Pañcamasikkhāpadaṃ",
  "tika-vin12t:977_0": "1199. Pañcame gandhena cāti gandheti attano vatthuṃ sūceti pakāsetīti gandho. Vaṇṇakena",
  "tika-vin12t:977_1": "cāti vilepanena ca. Tañhi vaṇṇayati chavisobhaṃ pakāsetīti vaṇṇakanti vuccati. Casaddena",
  "tika-vin12t:977_2": "samāhāradvandavākyaṃ dīpetīti. Pañcamaṃ.",
  "tika-vin12t:978": "6. Chaṭṭhasikkhāpadaṃ",
  "tika-vin12t:979": "1202. Chaṭṭhe anuttānavacanaṃ natthīti. Chaṭṭhaṃ.",
  "tika-vin12t:980": "7. Sattamasikkhāpadaṃ",
  "tika-vin12t:981": "1208. Sattame ummaddaneti uppīḷitvā maddane. Saṃbāhanepīti punappunaṃ bāhanepīti. Sattamaṃ.",
  "tika-vin12t:982": "8-10. Aṭṭhamādisikkhāpadaṃ",
  "tika-vin12t:983": "1210. Aṭṭhamādīsu tīsu anuttānavacanaṃ natthīti. Aṭṭhamanavamadasamāni.",
  "tika-vin12t:984": "11. Ekādasamasikkhāpadaṃ",
  "tika-vin12t:985_0": "1214. Ekādasame abhimukhamevāti abhimukhe eva. Mukhassa hi abhi abhimukhanti vacanattho",
  "tika-vin12t:985_1": "kātabbo, sattamiyā aṃkāro. Iminā puratoti ettha topaccayo bhummatthe hotīti dasseti.",
  "tika-vin12t:985_2": "Upacāranti dvādasahatthūpacāranti. Ekādasamaṃ.",
  "tika-vin12t:986": "12. Dvādasamasikkhāpadaṃ",
  "tika-vin12t:987_0": "1219. Dvādasame “anokāsakata”ntipadassa ayuttasamāsabhāvañca visesanaparapadabāhirasamāsabhāvañca",
  "tika-vin12t:987_1": "dassetuṃ vuttaṃ “akataokāsa”nti. Okāso na kato yenāti anokāsakato, bhikkhu, taṃ.",
  "tika-vin12t:987_2": "“Aniyametvā”ti iminā “anodissā”ti padassa tvāpaccayantabhāvaṃ dassetīti. Dvādasamaṃ.",
  "tika-vin12t:988": "13. Terasamasikkhāpadaṃ",
  "tika-vin12t:989": "1226. Terasame upacārepīti aparikkhittassa gāmassa parikkhepārahaṭṭhānasaṅkhāte upacārepi.",
  "tika-vin12t:990_0": "1227. “Acchinnacīvarikāyā”ti sāmaññato vuttepi visesoyevādhippetoti āha “saṅkaccikacīvaramevā”ti.",
  "tika-vin12t:990_1": "Samantato purisānaṃ dassanaṃ kantīyati chindīyati etthāti saṅkacci, adhakkhakaubbhanābhiṭṭhānaṃ,",
  "tika-vin12t:990_2": "saṅkacce nivasitabbanti saṃkaccikaṃ, tameva cīvaranti saṅkaccikacīvaranti. Terasamaṃ.",
  "tika-vin12t:991": "Chattupāhanavaggo navamo.",
  "tika-vin12t:992": "Sabbāneva sikkhāpadānīti sambandho. Tatoti tehi aṭṭhāsītisatasikkhāpadehi, apanetvāti sambandho.",
  "tika-vin12t:993": "Tatrāti tesu khuddakesu. Etthāti dasasu sikkhāpadesūti.",
  "tika-vin12t:994": "Bhikkhunivibhaṅge khuddakavaṇṇanāya",
  "tika-vin12t:995": "Yojanā samattā.",
  "tika-vin12t:996": "5. Pāṭidesanīyasikkhāpada-atthayojanā",
  "tika-vin12t:997_0": "Khuddakānaṃ anantarā pāṭidesanīyā nāma aṭṭha ye dhammā saṅkhepeneva saṅgahaṃ ārūḷhā",
  "tika-vin12t:997_1": "saṅgītikārehi, tesaṃ aṭṭhannaṃ pāṭidesanīyanāmakānaṃ dhammānaṃ saṅkhepeneva esā vaṇṇanā pavattateti yojanā.",
  "tika-vin12t:998": "1228. Yāni sabbitelādīnīti sambandho. Hīti vitthāro. Etthāti aṭṭhasu pāṭidesanīyesu. Pāḷivinimuttakesūti pāḷito vinimuttakesu. Sabbesūti akhilesu sabbitelādīsūti.",
  "tika-vin12t:999": "Bhikkhunivibhaṅge pāṭidesanīyavaṇṇanāya yojanā samattā.",
  "tika-vin12t:1000": "Panāti pakkhantarajotako. Ye dhammā uddiṭṭhāti sambandho. Tesanti pāṭidesanīyānaṃ. Puna tesanti sekhiyaadhikaraṇasamathadhammānaṃ.",
  "tika-vin12t:1001_0": "Tanti atthavinicchayaṃ, vidū vadantīti sambandho. Yakāro padasandhikaro. Ayaṃ panettha",
  "tika-vin12t:1001_1": "yojanā – tesaṃ pāṭidesanīyānaṃ anantarā ye ca sekhiyā pañcasattati ye ca dhammā,",
  "tika-vin12t:1001_2": "casaddo luttaniddiṭṭho, adhikaraṇavhayā adhikaraṇasamathanāmakā satta ye ca dhammā",
  "tika-vin12t:1001_3": "bhagavatā uddiṭṭhā, tesaṃ sekhiyaadhikaraṇasamathadhammānaṃ yo atthavinicchayo vibhaṅge",
  "tika-vin12t:1001_4": "mayā vutto, tādisameva taṃ atthavinicchayaṃ bhikkhunīnaṃ vibhaṅgepi vidū vadanti",
  "tika-vin12t:1001_5": "yasmā, tasmā tesaṃ dhammānaṃ sekhiyaadhikaraṇasamathadhammānaṃ yā atthavaṇṇanā tattha",
  "tika-vin12t:1001_6": "mahāvibhaṅge visuṃ mayā na vuttā. Imā atthavaṇṇanā idhāpi bhikkhunīnaṃ vibhaṅgepi,",
  "tika-vin12t:1001_7": "pisaddo luttaniddiṭṭho, mayā na vuttāyevāti. Nakāro dvīsu kiriyāsu yojetabbo.",
  "tika-vin12t:1002": "“Sabbāsavapahaṃ maggaṃ, puññakammena ciminā;",
  "tika-vin12t:1003": "Uppādetvā sasantāne, sattā passantu nibbuti”nti.",
  "tika-vin12t:1004_0": "Ayaṃ gāthā etarahi potthakesu natthi, ṭīkāsu pana atthi. Tasmā evamettha yojanā veditabbā",
  "tika-vin12t:1004_1": "– iminā puññakammena ca vibhaṅgavaṇṇanāya katena iminā puññakammena ca aññena puññakammena",
  "tika-vin12t:1004_2": "ca. Casaddo hi avuttasampiṇḍanattho. Sattā sabbe sattā sabbāsavapahaṃ sabbesaṃ āsavānaṃ",
  "tika-vin12t:1004_3": "vighātakaṃ maggaṃ arahattamaggaṃ sasantāne attano niyakajjhatte uppādetvā janetvā",
  "tika-vin12t:1004_4": "nibbutiṃ khandhaparinibbānaṃ ñāṇālocanena passantūti.",
  "tika-vin12t:1005": "Iti samantapāsādikāya vinayasaṃvaṇṇanāya",
  "tika-vin12t:1006": "Bhikkhunivibhaṅgavaṇṇanāya",
  "tika-vin12t:1007": "Yojanā samattā.",
  "tika-vin12t:1008": "Jādilañchitanāmena, nekānaṃ vācito mayā;",
  "tika-vin12t:1009": "Bhikkhunīnaṃ vibhaṅgassa, samatto yojanānayoti.",
  "tika-vin12t:1010": "Namo tassa bhagavato arahato sammāsambuddhassa",
  "tika-vin12t:1011": "Mahāvaggayojanā",
  "tika-vin12t:1012": "1. Mahākhandhakaṃ",
  "tika-vin12t:1013": "1. Bodhikathā",
  "tika-vin12t:1014": "Evūbhatovibhaṅgassa, katvāna yojanānayaṃ;",
  "tika-vin12t:1015": "Mahāvaggakhandhakassa, karissaṃ yojanānayaṃ.",
  "tika-vin12t:1016_0": "Ubhinnanti ubhayesaṃ. Pātimokkhānanti pātimokkhavibhaṅgānaṃ. Pātimokkhagahaṇena hettha",
  "tika-vin12t:1016_1": "tesaṃ vibhaṅgopi gahito abhedena vā uttarapadalopavasena vā. Khandhakanti paññattisamūhaṃ.",
  "tika-vin12t:1016_2": "Khandhasaddo hettha paññattivācako. Vinayapaññattiyo vuccanti “khandho”ti. Tesaṃ",
  "tika-vin12t:1016_3": "samūho khandhako. Athavā khandhoti rāsi. Khandhasaddo hi rāsatthavācako. Vinayapaññattirāsi",
  "tika-vin12t:1016_4": "vuccati “khandho”ti. Kakāro pakāsakavācako. Khandhānaṃ vinayapaññattirāsīnaṃ ko pakāsakoti",
  "tika-vin12t:1016_5": "khandhako, taṃ khandhakaṃ. Ayaṃ panettha yojanā – ubhinnaṃ pātimokkhānaṃ saṅgītisamanantaraṃ",
  "tika-vin12t:1016_6": "khandhakovidā khandhakesu kusalā mahātherā yaṃ khandhakaṃ saṅgāyiṃsu, tassa khandhakassa",
  "tika-vin12t:1016_7": "dāni saṃvaṇṇanākkamo yasmā sampatto, tasmā tassa khandhakassa ayaṃ anuttānatthavaṇṇanā hotīti.",
  "tika-vin12t:1017_0": "Ye atthāti sambandho. Hisaddo padālaṅkāro. Yesanti padānaṃ. Teti te atthe. Bhaveti",
  "tika-vin12t:1017_1": "bhaveyya, bhavituṃ sakkuṇeyyāti attho. Tesanti atthānaṃ. Kinti kiṃ payojanaṃ. Teti",
  "tika-vin12t:1017_2": "atthe, ñātunti sambandho. Athavā teti atthā, avaṇṇitāti sambandho. Tesaṃyevāti atthānameva.",
  "tika-vin12t:1017_3": "Ayaṃ panettha yojanā – padabhājanīye yesaṃ padānaṃ ye atthā bhagavatā pakāsitā, tesaṃ",
  "tika-vin12t:1017_4": "padānanti pāṭhaseso, te atthe puna vadeyyāma ce, kadā pariyosānaṃ saṃvaṇṇanāya pariniṭṭhānaṃ",
  "tika-vin12t:1017_5": "bhave, na bhaveyyāti adhippāyo. Ye ceva atthā uttānā, tesaṃ saṃvaṇṇanāya kiṃ payojanaṃ,",
  "tika-vin12t:1017_6": "na payojananti adhippāyo. Adhippāyānusandhīhi ca adhippāyena ca anusandhinā ca byañjanena",
  "tika-vin12t:1017_7": "ca ye pana atthā anuttānā, te atthe, atthā vā avaṇṇitā yasmā ñātuṃ na sakkā, tasmā",
  "tika-vin12t:1017_8": "tesaṃyeva atthānaṃ ayaṃ saṃvaṇṇanānayo hotīti. Itisaddo parisamāpanattho.",
  "tika-vin12t:1018_0": "1. “Tena…pe… verañjāya”ntiādīsu karaṇavacane visesakāraṇamatthi viya, “tena…pe… paṭhamābhisambuddho”ti",
  "tika-vin12t:1018_1": "ettha kiñcāpi natthīti yojanā. Asadisopamāyaṃ. Kiñcāpisaddo garahatthajotako, pana-saddo",
  "tika-vin12t:1018_2": "sambhāvanatthajotako. “Karaṇavacanenevā”ti ettha evakārena upayogavacanaṃ vā bhummavacanaṃ",
  "tika-vin12t:1018_3": "vā nivāreti. Abhilāpoti abhimukhaṃ atthaṃ lapatīti abhilāpo, saddo. Āditoti verañjakaṇḍato.",
  "tika-vin12t:1018_4": "Etanti “tena samayena buddho bhagavā uruvelāya”ntiādivacanaṃ. “Aññesupī”ti vatvā",
  "tika-vin12t:1018_5": "tamevatthaṃ dassetuṃ vuttaṃ “ito paresū”ti.",
  "tika-vin12t:1019_0": "Yadi visesakāraṇaṃ natthi, kiṃ panetassa vacane payojananti codento āha “kiṃ panetassā”tiādi.",
  "tika-vin12t:1019_1": "Etassāti “tena samayena buddho bhagavā uruvelāya”ntiādivacanassa. Nidānadassanaṃ",
  "tika-vin12t:1019_2": "payojanaṃ nāmāti yojanā. Tamevatthaṃ vibhāvetumāha “yā hī”tiādi. Yā pabbajjā ceva",
  "tika-vin12t:1019_3": "yā upasampadā ca bhagavato anuññātāti yojanā. Yāni ca anuññātānīti sambandho. Tānīti",
  "tika-vin12t:1019_4": "pabbajjādīni. Abhisambodhinti arahattamaggañāṇapadaṭṭhānaṃ sabbaññutaññāṇañca sabbaññutaññāṇapadaṭṭhānaṃ",
  "tika-vin12t:1019_5": "arahattamaggañāṇañca. Bodhimahāmaṇḍeti mahantānaṃ maggañāṇasabbaññutaññāṇānaṃ pasannaṭṭhāne",
  "tika-vin12t:1019_6": "bodhirukkhamūleti attho. Evantiādi nigamanaṃ.",
  "tika-vin12t:1020_0": "Tatthāti yaṃ “tena samayena uruvelāya”ntiādivacanaṃ vuttaṃ, tattha. Uruvelāyanti",
  "tika-vin12t:1020_1": "ettha urusaddo mahantapariyāyoti āha “mahāvelāya”nti. “Vālikarāsimhī”ti iminā velāsaddassa",
  "tika-vin12t:1020_2": "rāsatthaṃ dasseti, kālasīmādayo nivatteti. Yadi pana “urū”ti vālikāya nāmaṃ, “velā”ti",
  "tika-vin12t:1020_3": "mariyādāya, evañhi sati nanu uruyā velāti attho daṭṭhabboti āha “velātikkamanahetu",
  "tika-vin12t:1020_4": "āhaṭā uru uruvelā”ti. Iminā velāya atikkamo velā uttarapadalopavasena, velāya āhaṭā",
  "tika-vin12t:1020_5": "uru uruvelā padavipariyāyavasenāti dasseti. Etthāti “uruvelāya”ntipade. Tamevatthaṃ",
  "tika-vin12t:1020_6": "vibhāvento āha “atīte kirā”tiādi. Anuppanne buddhe pabbajitvāti sambandho. Tāpasapabbajjanti",
  "tika-vin12t:1020_7": "isipabbajjaṃ, na samaṇapabbajjaṃ. Katikavattanti karaṇaṃ kataṃ, katena pavattaṃ katikaṃ,",
  "tika-vin12t:1020_8": "tameva vattaṃ katikavattaṃ. Akaṃsu kirāti sambandho. Yoti yo koci. Aññoti attanā",
  "tika-vin12t:1020_9": "aparo. So ākiratūti sambandho. Pattapuṭenāti paṇṇena katena puṭena. Tatoti katikavattakaraṇato.",
  "tika-vin12t:1020_10": "Tatthāti tasmiṃ padese. Tatoti mahāvālikarāsijananato, paranti sambandho. Nanti taṃ",
  "tika-vin12t:1020_11": "padesaṃ. Tanti mahāvālikarāsiṃ.",
  "tika-vin12t:1021_0": "“Bodhirukkhamūle”ti ettha assattharukkhassa upacāravasena bodhīti nāmalabhanaṃ dassento",
  "tika-vin12t:1021_1": "āha “bodhi vuccati catūsu maggesu ñāṇa”ntiādi. Iminā cattāri saccāni bujjhatīti bodhīti",
  "tika-vin12t:1021_2": "vacanatthena catūsu maggesu ñāṇaṃ bodhi nāmāti dasseti. Etthāti bodhimhi, bodhiyaṃ",
  "tika-vin12t:1021_3": "vā. Samīpatthe cetaṃ bhummavacanaṃ. Rukkhopīti pisaddena na maggañāṇamevāti dasseti.",
  "tika-vin12t:1021_4": "Mūleti āsanne. Paṭhamābhisambuddhoti anunāsikalopavasena sandhīti āha “paṭhamaṃ abhisambuddho”ti.",
  "tika-vin12t:1021_5": "“Hutvā”ti iminā “paṭhama”ntipadassa bhāvanapuṃsakaṃ dasseti. Sabbapaṭhamaṃyevāti",
  "tika-vin12t:1021_6": "sabbesaṃ janānaṃ paṭhamameva abhisambuddho hutvāti sambandho. Eko eva pallaṅko ekapallaṅkoti",
  "tika-vin12t:1021_7": "avadhāraṇasamāsaṃ dassento āha “ekeneva pallaṅkenā”ti. “Sakiṃ…pe… ābhujitenā”ti iminā",
  "tika-vin12t:1021_8": "avadhāraṇaphalaṃ dasseti. Pallaṅkoti ca ūrubaddhāsanaṃ. Vimuttisukhaṃ paṭisaṃvedīti",
  "tika-vin12t:1021_9": "ettha tadaṅgādīsu pañcasu vimuttīsu paṭippassaddhisaṅkhātā phalasamāpatti evādhippetāti",
  "tika-vin12t:1021_10": "āha “phalasamāpattisukha”nti. Phalasamāpattīti arahattaphalasamāpatti. Sā hi viruddhehi",
  "tika-vin12t:1021_11": "upakkilesehi muccitaṭṭhena vimuttīti vuccati, tāya sampayuttaṃ sukhaṃ vimuttisukhaṃ,",
  "tika-vin12t:1021_12": "catutthajjhānikaṃ arahattaphalasamāpattisukhaṃ. Athavā tāya jātaṃ sukhaṃ vimuttisukhaṃ,",
  "tika-vin12t:1021_13": "sakalakilesadukkhūpasamasukhaṃ. “Paṭisaṃvedayamāno”tiiminā “paṭisaṃvedī”ti ettha",
  "tika-vin12t:1021_14": "ṇīpaccayassa kattutthaṃ dasseti. Punappunaṃ suṭṭhu vadati anubhavatīti paṭisaṃvedī.",
  "tika-vin12t:1021_15": "Paṭisaṃvedī hutvā nisīdīti sambandho.",
  "tika-vin12t:1022_0": "Paccayākāranti avijjādipaccayānaṃ uppādākāraṃ. Kasmā paccayākāro paṭiccasamuppādo",
  "tika-vin12t:1022_1": "nāmāti āha “paccayākāro hī”tiādi. Hīti saccaṃ, yasmā vā. “Aññamañña”ntiiminā “paṭiccā”tipadassa",
  "tika-vin12t:1022_2": "kammaṃ dasseti, “sahite”tiiminā saṃsaddassatthaṃ. “Dhamme”tiiminā tassa sarūpaṃ.",
  "tika-vin12t:1022_3": "Etthāti imissaṃ vinayaṭṭhakathāyaṃ. Tatthāti “anulomapaṭiloma”ntipade, anulomapaṭilomesu",
  "tika-vin12t:1022_4": "vā. Sveva paccayākāro vuccatīti yojanā. “Attanā kattabbakiccakaraṇato”tiiminā anulomasaddassa",
  "tika-vin12t:1022_5": "sabhāvatthaṃ dasseti. Svevāti paccayākāro eva. Taṃ kiccanti attanā kattabbaṃ taṃ",
  "tika-vin12t:1022_6": "kiccaṃ. Tassa akaraṇatoti attanā kattabbakiccassa akaraṇato. Iminā paṭilomasaddassa",
  "tika-vin12t:1022_7": "sabhāvatthaṃ dasseti. Purimanayenevāti “avijjāpaccayā saṅkhārā”tiādinā purimanayeneva.",
  "tika-vin12t:1022_8": "Vāti athavā. Pavattiyāti saṃsārapavattiyā. Anulomoti anukūlo, anurūpo vā. Itaroti",
  "tika-vin12t:1022_9": "“avijjāyatvevā”tiādinā vutto paccayākāro. Tassāti pavattiyā. Paṭilomoti paṭiviruddho,",
  "tika-vin12t:1022_10": "etthāti “anulomapaṭiloma”ntipade. Attho daṭṭhabboti ettha attho evāti sambhavato",
  "tika-vin12t:1022_11": "tassa phalaṃ vā “saddantaratthāpohanena saddo atthaṃ vadatī”ti vacanato saddantaratthāpohanaṃ",
  "tika-vin12t:1022_12": "vā dassento āha “ādito panā”tiādi. Yāvasaddo avadhivacano. Yāva antaṃ pāpetvāti sambandho.",
  "tika-vin12t:1022_13": "Itoti imehi vuttehi dvīhi atthehi. “Manasākāsī”ti ettha ikāralopavasena sandhīti",
  "tika-vin12t:1022_14": "āha “manasi akāsī”ti. Tatthāti “manasākāsī”tipade. Yathāti yenākārena. Idanti imaṃ",
  "tika-vin12t:1022_15": "ākāraṃ. Tatthāti “avijjāpaccayā saṅkhārā”tiādipāṭhe avayavattho evaṃ veditabboti",
  "tika-vin12t:1022_16": "yojanā. Samāsamajjhe tasaddena pubbapadasseva liṅgavacanāni gahetabbānīti āha “avijjā",
  "tika-vin12t:1022_17": "ca sā paccayo cā”ti. Vākye pana tasaddena parapadasseva liṅgavacanāni gahetabbāni.",
  "tika-vin12t:1022_18": "“Avijjāpaccayā”tipadaṃ “sambhavantī”tipadena sambandhitabbanti āha “tasmā avijjāpaccayā",
  "tika-vin12t:1022_19": "saṅkhārā sambhavantī”ti. Sabbapadesūti “saṅkhārapaccayā viññāṇa”ntiādīsu sabbesu padesu.",
  "tika-vin12t:1023_0": "Yathā panāti yenākārena pana. Idanti imaṃ ākāraṃ. Tatthāti “avijjāya…pe… nirodho”tiādivākye.",
  "tika-vin12t:1023_1": "Avijjāyatvevāti ettha “bhaddiyotvevā”tiādīsu viya “bhaddiyo iti evā”ti padacchedo",
  "tika-vin12t:1023_2": "kattabbo, na evaṃ “avijjāya iti evā”ti, atha kho “avijjāya tu evā”ti kātabboti āha",
  "tika-vin12t:1023_3": "“avijjāya tu evā”ti. “Pa atimokkhaṃ atipamokkha”ntiādīsu viya upasaggabyattayena",
  "tika-vin12t:1023_4": "vuttaṃ, evamidha nipātabyattayena vuttanti daṭṭhabbaṃ. Tattha evasaddena sattajīvādayo",
  "tika-vin12t:1023_5": "nivatteti. Tusaddo pakkhantaratthajotako. Anulomapakkhato paṭilomasaṅkhātaṃ pakkhantaraṃ",
  "tika-vin12t:1023_6": "manasākāsīti attho. Asesavirāganirodhasaddo ayuttasamāso, uttarapadena ca tatiyāsamāsoti",
  "tika-vin12t:1023_7": "āha “virāgasaṅkhātena maggena asesanirodhā”ti. Tattha asesasaddaṃ virāgasaddena sambandhamakatvā",
  "tika-vin12t:1023_8": "nirodhasaddena sambandhaṃ katvā atthassa gahaṇaṃ ayuttasamāso nāma. “Maggenā”tiiminā",
  "tika-vin12t:1023_9": "virāgasaddassatthaṃ dasseti. Maggo hi virajjanaṭṭhena virāgoti vuccati. Saṅkhāranirodhoti",
  "tika-vin12t:1023_10": "ettha maggena nirodhattā anuppādanirodho hotīti āha “saṅkhārānaṃ anuppādanirodho",
  "tika-vin12t:1023_11": "hotī”ti. Anuppādanirodhoti ca anuppādena nirodho samucchedavasena niruddhattā. Evanti",
  "tika-vin12t:1023_12": "yathā avijjāyatveva asesavirāganirodhā saṅkhāranirodho, evaṃ tathāti attho. Tatthāti",
  "tika-vin12t:1023_13": "“evametassā”tiādivacane. Kevalasaddo sakalapariyāyoti āha “sakalassā”ti, anavasesassāti",
  "tika-vin12t:1023_14": "attho. Athavā sattajīvādīhi amissitattā amissatthoti āha “suddhassa vā”ti. “Sattavirahitassā”ti",
  "tika-vin12t:1023_15": "iminā suddhabhāvaṃ dasseti. Dukkhakkhandhassāti ettha khandhasaddo rāsatthavācakoti",
  "tika-vin12t:1023_16": "āha “dukkharāsissā”ti.",
  "tika-vin12t:1024_0": "Etamatthaṃ viditvāti ettha etasaddassa visayaṃ dassetuṃ vuttaṃ “yvāya”ntiādi. Tattha",
  "tika-vin12t:1024_1": "“avijjādivasena…pe… nirodho hotī”ti yvāyaṃ attho vuttoti yojanā. Samudayo ca hotīti",
  "tika-vin12t:1024_2": "sambandho. Viditavelāyanti pākaṭavelāyaṃ pasiddhakāleti attho. Imaṃ udānanti ettha",
  "tika-vin12t:1024_3": "imasaddo vuccamānāpekkho. Tasmiṃ atthe vidite satīti yojanā. Pajānanatāyāti pakārena",
  "tika-vin12t:1024_4": "jānanabhāvassa. Somanassayuttañāṇasamuṭṭhānanti somanassena ekuppādādivasena yuttena",
  "tika-vin12t:1024_5": "ñāṇena samuṭṭhānaṃ, yuttaṃ vā ñāṇasaṅkhātaṃ samuṭṭhānaṃ udānanti sambandho. Tattha",
  "tika-vin12t:1024_6": "udānanti kenaṭṭhena udānaṃ? Udānaṭṭhena, modanaṭṭhena, kīḷanaṭṭhena cāti attho. Kimidaṃ",
  "tika-vin12t:1024_7": "udānaṃ nāma? Pītivegasamuṭṭhāpito udāhāro. Yathā hi yaṃ telādiminitabbavatthu mānaṃ",
  "tika-vin12t:1024_8": "gahetuṃ na sakkoti visanditvā gacchati, taṃ “avaseko”ti vuccati. Yañca jalaṃ taḷākaṃ",
  "tika-vin12t:1024_9": "gahetuṃ na sakkoti, ajjhottharitvā gacchati, taṃ “ogho”ti vuccati. Evamevaṃ yaṃ pītivegasamuṭṭhāpitaṃ",
  "tika-vin12t:1024_10": "vitakkavipphāraṃ hadayaṃ sandhāretuṃ na sakkoti, so adhiko hutvā anto asaṇṭhahitvā",
  "tika-vin12t:1024_11": "vacīdvārena nikkhamanto paṭiggāhakanirapekkho udāhāraviseso “udāna”nti vuccati. “Attamanavācaṃ",
  "tika-vin12t:1024_12": "nicchāresī”ti iminā udadhātussa udāhāratthaṃ dasseti.",
  "tika-vin12t:1025_0": "Tassāti udānassa attho evaṃ veditabboti yojanā. Yadāti ettha dāpaccayassa atthavākyaṃ",
  "tika-vin12t:1025_1": "dassento āha “yasmiṃ kāle”ti. Haveti “byatta”nti imasmiṃ atthe nipāto. Byattaṃ pākaṭanti",
  "tika-vin12t:1025_2": "hi attho. Pātubhavantīti ettha pātunipātassa atthassa “have”ti nipātena vuttattā",
  "tika-vin12t:1025_3": "bhūdhātusseva atthaṃ dassento āha “uppajjantī”ti. Anuloma paṭiloma paccayākāra paṭivedhasādhakāti",
  "tika-vin12t:1025_4": "anulomato ca paṭilomato ca paccayākārassa paṭivijjhanassa sādhakā. Bodhipakkhiyadhammāti",
  "tika-vin12t:1025_5": "bodhiyā maggañāṇassa pakkhe bhavā sattatiṃsa dhammā. Athavā pātunipātena saha “bhavantī”tipadassa",
  "tika-vin12t:1025_6": "atthaṃ dassento āha “pakāsantī”ti. Imasmiṃ naye havesaddo ekaṃsatthavācako. Have",
  "tika-vin12t:1025_7": "ekaṃsenāti hi attho. Abhisamayavasenāti maggañāṇavasena. Maggañāṇañhi yasmā abhimukhaṃ",
  "tika-vin12t:1025_8": "cattāri saccāni samecca ayati jānāti, tasmā abhisamayoti vuccati.",
  "tika-vin12t:1026_0": "“Kilesasantāpanaṭṭhenā”ti iminā ābhuso kilese tāpetīti ātāpoti vacanatthaṃ dasseti.",
  "tika-vin12t:1026_1": "Na vīriyasāmaññaṃ hoti, atha kho sammappadhānavīriyamevāti āha “sammappadhānavīriyavato”ti.",
  "tika-vin12t:1026_2": "Iminā ātāpīti ettha īpaccayassa vantuatthaṃ dasseti. Ārammaṇūpanijjhānalakkhaṇena",
  "tika-vin12t:1026_3": "cāti kasiṇādiārammaṇaṃ upagantvā nijjhānasabhāvena aṭṭhasamāpattisaṅkhātena jhānena",
  "tika-vin12t:1026_4": "ca. Lakkhaṇūpanijjhānalakkhaṇena cāti aniccādilakkhaṇaṃ upagantvā nijjhānasabhāvena",
  "tika-vin12t:1026_5": "vipassanāmaggaphalasaṅkhātena jhānena ca. “Bāhitapāpassā”ti iminā bāhito aṇo pāpo",
  "tika-vin12t:1026_6": "anenāti brāhmaṇoti vacanatthaṃ dasseti. Aṇasaddo hi pāpapariyāyo. “Khīṇāsavassā”ti",
  "tika-vin12t:1026_7": "iminā tassa sarūpaṃ dasseti. Athassāti atha assa, tasmiṃ kāle brāhmaṇassāti attho.",
  "tika-vin12t:1026_8": "Yā etā kaṅkhā vuttāti sambandho. “Ko nu kho…pe… avocā”tiādinā nayena ca tathā “katamaṃ",
  "tika-vin12t:1026_9": "nu kho…pe… avocā”tiādinā nayena ca paccayākāre vuttāti yojanā. No kallo pañhoti ayutto",
  "tika-vin12t:1026_10": "pañho, duppañho esoti attho. Tathāti evaṃ, tato aññathā vā. Yā ca soḷasa kaṅkhā āgatāti",
  "tika-vin12t:1026_11": "sambandho. Apaṭividdhattā kaṅkhāti yojanā. Soḷasa kaṅkhāti atītavisayā pañca, anāgatavisayā",
  "tika-vin12t:1026_12": "pañca, paccuppannavisayā chāti soḷasavidhā kaṅkhā. Vapayantīti vi apayanti, ikāralopenāyaṃ",
  "tika-vin12t:1026_13": "sandhi. Vityūpasaggo dhātvatthānuvattako, apayanti – saddo apagamanatthoti āha “apagacchantī”ti.",
  "tika-vin12t:1026_14": "“Nirujjhantī”tiiminā apagamanatthameva pariyāyantarena dīpeti. “Kasmā”ti iminā “yato",
  "tika-vin12t:1026_15": "pajānāti sahetudhamma”nti vākyassa pubbavākyakāraṇabhāvaṃ dasseti. Sahetudhammanti",
  "tika-vin12t:1026_16": "ettha saha avijjādihetunāti sahetu, saṅkhārādiko paccayuppannadhammo. Sahetu ca so",
  "tika-vin12t:1026_17": "dhammo cāti sahetudhammoti vacanatthaṃ dassento āha “avijjādikenā”tiādi. “Paṭivijjhatī”ti",
  "tika-vin12t:1026_18": "iminā pajānā tīti ettha ñādhātuyā avabodhanatthaṃ dasseti, māraṇatosanādike atthe",
  "tika-vin12t:1026_19": "nivatteti. Itīti tasmā, vapayantīti yojanā.",
  "tika-vin12t:1027_0": "2. Paccayakkhayassāti paccayānaṃ khayaṭṭhānassa asaṅkhatassāti yojanā. Tatrāti dutiyaudāne.",
  "tika-vin12t:1027_1": "Khīyanti paccayā etthāti khayaṃ, nibbānanti āha “paccayānaṃ khayasaṅkhātaṃ nibbāna”nti.",
  "tika-vin12t:1027_2": "“Aññāsī”ti iminā avedīti ettha vidadhātuyā ñāṇatthaṃ dasseti, anubhavanalābhādike",
  "tika-vin12t:1027_3": "nivatteti. Tasmā vapayantīti sambandho. Vuttappakārāti paṭhamaudāne vuttasadisā.",
  "tika-vin12t:1027_4": "Dhammāti bodhipakkhiyadhammā, catuariyasaccadhammā vā.",
  "tika-vin12t:1028_0": "3. Imaṃ udānaṃ udānesīti sambandho. Yena maggena viditoti yojanā. Tatrāti tatiyaudāne.",
  "tika-vin12t:1028_1": "So brāhmaṇo tiṭṭhatīti sambandho. Tehi uppannehi bodhipakkhiyadhammehi vā yassa ariyamaggassa",
  "tika-vin12t:1028_2": "catusaccadhammā pātubhūtā, tena ariyamaggena vā vidhūpayanti yojanā. Vuttappakāranti",
  "tika-vin12t:1028_3": "suttanipāte vuttappakāraṃ. Mārasenanti kāmādikaṃ dasavidhaṃ mārasenaṃ. “Vidhamento”tiiminā",
  "tika-vin12t:1028_4": "vidhūpayanti ettha dhūpadhātuyā vidhamanatthaṃ dasseti, limpanatthādayo nivatteti.",
  "tika-vin12t:1028_5": "“Viddhaṃ sento”tiiminā vidhamentoti ettha dhamudhātuyā dhaṃsanatthaṃ dasseti, saddatthādayo",
  "tika-vin12t:1028_6": "nivatteti. “Sūriyova obhāsaya”ntipadassa “sūriyo ivā”ti atthaṃ dassento āha “yathā”tiādi.",
  "tika-vin12t:1028_7": "Sūriyoti ādicco. So hi yasmā paṭhamakappikānaṃ sūraṃ janeti, tasmā sūriyoti vuccati.",
  "tika-vin12t:1028_8": "Abbhuggatoti abhimukhaṃ uddhaṃ ākāsaṃ gato, abbhaṃ vā ākāsaṃ uggato. Abbhasaddo hi",
  "tika-vin12t:1028_9": "ākāsapariyāyo. Ākāso hi yasmā ābhuso bhāti dippati, tasmā “abbha”nti vuccati. Ayaṃ",
  "tika-vin12t:1028_10": "panettha opammasaṃsandanaṃ – yathā sūriyo obhāsayanto tiṭṭhati, evaṃ brāhmaṇo saccāni",
  "tika-vin12t:1028_11": "paṭivijjhanto. Yathā sūriyo andhakāraṃ vidhamento tiṭṭhati, evaṃ brāhmaṇo mārasenampi vidhūpayantoti.",
  "tika-vin12t:1029_0": "Etthāti etesu tīsu udānesu. Paṭhamaṃ udānaṃ uppannanti sambandho. Imissā khandhakapāḷiyā",
  "tika-vin12t:1029_1": "udānapāḷiṃ saṃsandanto āha “udāne panā”tiādi. Udāne pana vuttanti sambandho. Tanti",
  "tika-vin12t:1029_2": "udāne vuttavacanaṃ, vuttanti sambandho. Accayenāti atikkamena, tamevatthaṃ vibhāvento",
  "tika-vin12t:1029_3": "āha “tadā hī”tiādi. Tadāti “sve āsanā vuṭṭhahissāmī”ti rattiṃ uppāditamanasikārakāle.",
  "tika-vin12t:1029_4": "Bhagavā manasākāsīti sambandho. Purimā dve udānagāthā ānubhāvadīpikā hontīti yojanā.",
  "tika-vin12t:1029_5": "Tassāti paccayākārapajānanapaccayakkhayādhigamassa. Ekekamevāti anulomapaṭilomesu",
  "tika-vin12t:1029_6": "ekekameva. Paṭhamayāmañcāti accantasaṃyoge upayogavacanaṃ, nirantaraṃ paṭhamayāmakālanti",
  "tika-vin12t:1029_7": "attho. Idha panāti imasmiṃ khandhake pana. Tamevatthaṃ vitthārento āha “bhagavā hī”tiādi.",
  "tika-vin12t:1029_8": "Tattha bhagavā udānesīti sambandho. Visākhapuṇṇamāyāti visākhāya yuttāya puṇṇamāya.",
  "tika-vin12t:1029_9": "“Aruṇo uggamissatī”ti vattabbasamayeti sambandho. Sabbaññutanti sabbaññubhāvaṃ, anāvaraṇañāṇanti",
  "tika-vin12t:1029_10": "attho. Tatoti aruṇuggamanato. Taṃ divasanti bhummatthe upayogavacanaṃ, tasmiṃ divaseti",
  "tika-vin12t:1029_11": "hi attho. Accantasaṃyoge vā, taṃ divasaṃ kālanti hi attho. Evaṃ manasi katvāti yathā",
  "tika-vin12t:1029_12": "taṃ divasaṃ anulomapaṭilomaṃ manasākāsi, evaṃ manasi katvāti attho. Itīti evaṃ. “Bodhirukkhamūle…pe…",
  "tika-vin12t:1029_13": "nisīdī”ti evaṃ vuttaṃ taṃ sattāhanti yojanā. Tatthevāti bodhirukkhamūleyeva.",
  "tika-vin12t:1030": "2. Ajapālakathā",
  "tika-vin12t:1031_0": "4. Na bhagavāti ettha nakāro “upasaṅkamī”ti padena yojetabbo, na upasaṅkhamīti hi",
  "tika-vin12t:1031_1": "attho. Tamhā samādhimhāti tato arahattaphalasamāpattisamādhito. Anantarameva anupasaṅkamanaṃ",
  "tika-vin12t:1031_2": "upamāya āvikaronto āha “yathā panā”tiādi. Iccevaṃ vuttaṃ na hotīti yojanā. Idanti",
  "tika-vin12t:1031_3": "idaṃ atthajātaṃ. Etthāti “bhutvā sayatī”ti vākye. Evanti upameyyajotako. Idhāpīti",
  "tika-vin12t:1031_4": "imissaṃ “atha kho bhagavā”tiādipāḷiyampi. Idanti ayamattho dīpito hotīti yojanā.",
  "tika-vin12t:1031_5": "Etthāti “atha kho bhagavā”tiādipāṭhe.",
  "tika-vin12t:1032_0": "Aparānipīti pallaṅkasattāhato aññānipi. Tatrāti “aparānipī”tiādivacane. Bhagavati",
  "tika-vin12t:1032_1": "nisinne satīti yojanā. Kirasaddo vitthārajotako. Kiṃ nu khoti parivitakkanatthe nipāto.",
  "tika-vin12t:1032_2": "Ekaccānanti appesakkhānaṃ ekaccānaṃ. Tāsanti devatānaṃ. Balādhigamaṭṭhānanti balena",
  "tika-vin12t:1032_3": "tejasā adhigamaṭṭhānaṃ. Animisehīti ummisehi. Sattāhanti kammatthe cetaṃ upayogavacanaṃ,",
  "tika-vin12t:1032_4": "accantasaṃyoge vā. Evañhi sati “kāla”nti kammaṃ veditabbaṃ. Taṃ ṭhānanti animisehi",
  "tika-vin12t:1032_5": "akkhīhi olokiyamānaṭṭhānaṃ. Athāti animisasattāhassa anantare. Ratanacaṅkameti ratanamaye",
  "tika-vin12t:1032_6": "caṅkame. Taṃ ṭhānanti caṅkamaṭṭhānaṃ. Tatoti caṅkamasattāhato. Ratanagharanti ratanamayaṃ",
  "tika-vin12t:1032_7": "gehaṃ. Tatthāti ratanaghare abhidhammapiṭakaṃ vicinantoti sambandho. Etthāti ratanaghare,",
  "tika-vin12t:1032_8": "abhidhammapiṭake vā, niddhāraṇe cetaṃ bhummavacanaṃ. Taṃ ṭhānanti abhidhammapiṭakavicinanaṭṭhānaṃ.",
  "tika-vin12t:1033_0": "Evantiādi pubbavacanassa nigamavasena pacchimavacanassa anusandhinidassanaṃ. Tenāti",
  "tika-vin12t:1033_1": "ajapālānaṃ nisīdanakāraṇena. Assāti nigrodhassa. “Ajapālanigrodhotveva nāma”nti iminā",
  "tika-vin12t:1033_2": "upacāravasena nāmalabhanaṃ dasseti. Ajapā brāhmaṇā lanti nivāsaṃ gaṇhanti etthāti",
  "tika-vin12t:1033_3": "ajapālo, uṇhakāle vā antopaviṭṭhe aje attano chāyāya pāletīti ajapālo, ajapālo ca",
  "tika-vin12t:1033_4": "so nigrodho ceti ajapālanigrodhoti vacanatthānipi pakaraṇantaresu dassitāni. Tatrāpīti",
  "tika-vin12t:1033_5": "ajapālanigrodhepi. Bodhitoti bodhirukkhato. Etthāti ajapālanigrodhe. Bhagavati nisinneti",
  "tika-vin12t:1033_6": "yojanā. Tatthāti “atha kho aññataro”tiādivacane. Soti brāhmaṇo. Diṭṭhamaṅgaliko nāmāti",
  "tika-vin12t:1033_7": "diṭṭhasutamutasaṅkhātesu tīsu maṅgalikesu diṭṭhamaṅgaliko nāma kirāti attho. “Mānavasena…pe…",
  "tika-vin12t:1033_8": "vuccatī”ti iminā “huṃhu”nti karotīti huṃhuṅko, huṃhuṅko jāti sabhāvo imassāti huṃhuṅkajātikoti",
  "tika-vin12t:1033_9": "vacanatthaṃ dasseti.",
  "tika-vin12t:1034_0": "Tenāti brāhmaṇena. Sikhāppattanti aggappattaṃ. Tassāti udānassa. Yoti puggalo, paṭijānātīti",
  "tika-vin12t:1034_1": "sambandho. “Na diṭṭhamaṅgalikatāyā”ti iminā avadhāraṇaphalaṃ dasseti. “Bāhitapāpadhammattā”ti",
  "tika-vin12t:1034_2": "iminā bāhito pāpo dhammo anenāti bāhitapāpadhammoti vacanatthaṃ dasseti. “Huṃhuṅkārapahānenā”ti",
  "tika-vin12t:1034_3": "iminā natthi huṃhuṅkāro imassāti nihuṃhuṅkoti vacanatthaṃ dasseti. Rāgādikasāvābhāvenāti",
  "tika-vin12t:1034_4": "iminā natthi rāgādikasāvo imassāti nikkasāvoti vacanatthaṃ dasseti. “Bhāvanānuyogayuttacittatāyā”ti",
  "tika-vin12t:1034_5": "iminā yataṃ anuyuttaṃ attaṃ cittaṃ imassāti yatattoti vacanatthaṃ dasseti. Ettha",
  "tika-vin12t:1034_6": "hi yatasaddo vīriyavācako, yatadhātuyā nipphanno, attasaddo cittapariyāyo. Yatasaddassa",
  "tika-vin12t:1034_7": "yamudhātuyā ca nipphannabhāvaṃ dassetuṃ vuttaṃ “sīlasaṃvarena vā”tiādi. “Saññatacittatāyā”ti",
  "tika-vin12t:1034_8": "iminā yamati saṃyamatīti yataṃ, yataṃ attaṃ cittaṃ imassāti yatattoti vacanatthaṃ",
  "tika-vin12t:1034_9": "dasseti. Saccāni vidanti jānantīti vedānīti vacanatthena maggañāṇāni vedāni nāmāti",
  "tika-vin12t:1034_10": "dassento āha “catumaggañāṇasaṅkhātehi vedehī”ti. “Catumaggañāṇasaṅkhātāna”nti vibhattipariṇāmaṃ",
  "tika-vin12t:1034_11": "katvā “vedāna”ntipadena yojetabbo. Antanti nibbānaṃ. Tañhi yasmā saṅkhārānaṃ avasāne",
  "tika-vin12t:1034_12": "jātaṃ, tasmā antanti vuccati. Puna antanti arahattaphalaṃ. Tañhi yasmā maggassa pariyosāne",
  "tika-vin12t:1034_13": "pavattaṃ, tasmā antanti vuccati. “Maggabrahmacariyassa vusitattā”ti iminā vusitaṃ",
  "tika-vin12t:1034_14": "maggasaṅkhātaṃ brahmacariyaṃ anenāti vusitabrahmacariyoti vacanatthaṃ dasseti. Dhammena",
  "tika-vin12t:1034_15": "brahmavādaṃ vadeyyāti vuttavacanassa atthaṃ dassento āha “brāhmaṇo ahanti etaṃ vādaṃ",
  "tika-vin12t:1034_16": "dhammena vadeyyā”ti. Dhammenāti bhūtena sabhāvena. Loketi ettha sattalokovādhippetoti",
  "tika-vin12t:1034_17": "āha “sakale lokasannivāse”ti.",
  "tika-vin12t:1035": "3. Mucalindakathā",
  "tika-vin12t:1036_0": "5. Akālameghoti ettha vappādikālassa abhāvā na akālo hoti, atha kho vassakāle asampattattā",
  "tika-vin12t:1036_1": "akāloti āha “asampatte vassakāle”ti. “Uppannamegho”ti iminā akāle uppanno megho akālameghoti",
  "tika-vin12t:1036_2": "vacanatthaṃ dasseti. Gimhānaṃ pacchime māseti jeṭṭhamūlamāse. Tasminti meghe. Sītavātaduddinīti",
  "tika-vin12t:1036_3": "ettha sītena vātena dūsitaṃ dinaṃ imissā vaṭṭalikāyāti sītavātaduddinīti vacanatthaṃ",
  "tika-vin12t:1036_4": "dassento āha “sā ca panā”tiādi. Sā ca pana sattāhavaṭṭalikā sītavātaduddinī nāma",
  "tika-vin12t:1036_5": "ahosīti sambandho. “Samīpe pokkharaṇiyā nibbatto”ti iminā mucalindassa samīpe nibbatto",
  "tika-vin12t:1036_6": "mucalindoti vacanatthaṃ dasseti. Mucalindoti ca niculo. So nīpoti ca piyakoti ca",
  "tika-vin12t:1036_7": "vuccati. Nāgassa bhogo ekopi sattābhujattā “bhogehī”ti bahuvacanavasena vuttaṃ. Tasminti",
  "tika-vin12t:1036_8": "nāgarāje ṭhite satīti yojanā. Tassāti nāgarājassa. Tasmāti yasmā bhaṇḍāgāragabbhapamāṇaṃ",
  "tika-vin12t:1036_9": "ahosi, tasmā. Ṭhānassa kāraṇaṃ paridīpeti anenāti ṭhānakāraṇaparidīpanaṃ “mā bhagavantaṃ",
  "tika-vin12t:1036_10": "sīta”ntiādivacanaṃ. Soti nāgarājā. Hīti saccaṃ. Pāḷiyaṃ “bādhayitthā”ti kiriyāpadaṃ",
  "tika-vin12t:1036_11": "ajjhāharitabbanti āha “mā sītaṃ bhagavantaṃ bādhayitthā”ti. Tatthāti “mā bhagavantaṃ",
  "tika-vin12t:1036_12": "sīta”ntiādivacane. Sattāhavaṭṭalikāya satīti sambandho. Tampīti uṇhampi. Nanti bhagavantaṃ.",
  "tika-vin12t:1036_13": "Tassāti nāgarājassa. Ubbiddhanti uddhaṃ chiddaṃ. Viddhachiddasaddā hi pariyāyā. Ākāsaṃ",
  "tika-vin12t:1036_14": "meghapaṭalapaṭicchannaṃ āsannaṃ viya hoti, meghapaṭalavigame dūraṃ viya upaṭṭhāti,",
  "tika-vin12t:1036_15": "tasmā vuttaṃ “meghavigamena dūrībhūta”nti. Vigatavalāhakanti ettha vigatasaddo apagatatthavācako,",
  "tika-vin12t:1036_16": "valāhakasaddo meghapariyāyoti āha “apagatamegha”nti. Indanīlamaṇi viya dibbatīti",
  "tika-vin12t:1036_17": "devoti vacanatthena ākāso devo nāmāti āha “devanti ākāsa”nti. Attano rūpanti attano",
  "tika-vin12t:1036_18": "nāgasaṇṭhānaṃ. Iminā sakavaṇṇanti ettha sakasaddo attavācako, vaṇṇasaddo saṇṭhānavevacanoti dasseti.",
  "tika-vin12t:1037_0": "Sukho vivekoti ettha tadaṅga vikkhambhana samuccheda paṭippassaddhinissaraṇavivekasaṅkhātesu",
  "tika-vin12t:1037_1": "pañcasu vivekesu nibbānasaṅkhāto nissaraṇaviveko ca kāyacittaupadhivivekasaṅkhātesu",
  "tika-vin12t:1037_2": "tīsu vivekesu nibbānasaṅkhāto upadhiviveko ca gahetabboti āha “nibbānasaṅkhāto upadhiviveko”ti.",
  "tika-vin12t:1037_3": "“Catumaggañāṇasantosenā”ti iminā tuṭṭhassāti ettha piṇḍapātasantosādike nivatteti.",
  "tika-vin12t:1037_4": "Sutadhammassāti ettha sutasaddo vissutapariyāyoti āha “pakāsitadhammassā”ti, pākaṭasaccadhammassāti",
  "tika-vin12t:1037_5": "attho. Passatoti ettha maṃsacakkhussa karaṇabhāvena āsaṅkā bhaveyyāti āha “ñāṇacakkhunā”ti.",
  "tika-vin12t:1037_6": "“Akuppanabhāvo”ti iminā abyāpajjanti ettha byāpādasaddassa dosavācakabhāvo ca ṇyapaccayassa",
  "tika-vin12t:1037_7": "bhāvattho ca dassito. Etenāti “abyāpajja”ntipadena. Mettāpubbabhāgoti abyāpajjassa",
  "tika-vin12t:1037_8": "pubbabhāge mettāya uppannabhāvo. Pāṇabhūtesu saṃyamoti ettha pāṇabhūtasaddā vevacanabhāvena",
  "tika-vin12t:1037_9": "sattesu eva vattantīti āha “sattesu cā”ti. Karuṇāpubbabhāgoti saṃyamassa pubbabhāge",
  "tika-vin12t:1037_10": "karuṇāya uppannabhāvo. Yāti yā virāgatā. Anāgāmimaggassa kāmarāgassa anavasesapahānattā",
  "tika-vin12t:1037_11": "vuttaṃ “etena anāgāmimaggo kathito”ti. Yāthāvamānassa arahattamaggena niruddhattā",
  "tika-vin12t:1037_12": "vuttaṃ “asmi…pe… kathita”nti. Itoti arahattato.",
  "tika-vin12t:1038": "4. Rājāyatanakathā",
  "tika-vin12t:1039_0": "6. Pācīnakoṇeti puratthimaasse, pubbadakkhiṇadisābhāgeti attho. Rājāyatanarukkhanti",
  "tika-vin12t:1039_1": "khīrikārukkhaṃ. Tena kho pana samayenāti ettha tasaddassa visayaṃ pucchitvā dassento",
  "tika-vin12t:1039_2": "āha “katarena samayenā”ti. Nisinnassa bhagavatoti yojanā. Devarājasaddassa aññe pajāpatiādayo",
  "tika-vin12t:1039_3": "devarājāno nivattetuṃ “sakko”ti vuttaṃ. Tanti harītakaṃ. Paribhuttamattasseva bhagavatoti",
  "tika-vin12t:1039_4": "sambandho. Nisinne bhagavati.",
  "tika-vin12t:1040_0": "“Tena kho pana samayenā”ti iminā yena samayena bhagavā rājāyatanamūle nisīdi, tena",
  "tika-vin12t:1040_1": "kho pana samayenāti atthaṃ dasseti. Ukkalajanapadatoti ukkalanāmakā janapadamhā.",
  "tika-vin12t:1040_2": "Yasmiṃ dese bhagavā viharati, taṃ desanti yojanā. Etthāti “taṃ desaṃ addhānamaggappaṭipannā”tipade.",
  "tika-vin12t:1040_3": "Tesanti vāṇijānaṃ. Ñātisālohitasaddānaṃ aññamaññavevacanattā “ñātī”ti vutte sālohitasaddassa",
  "tika-vin12t:1040_4": "attho siddhoti dassetuṃ vuttaṃ “ñātibhūtapubbā devatā”ti. Sāti devatā. Nesanti vāṇijānaṃ.",
  "tika-vin12t:1040_5": "Tatoti apavattanakāraṇā. Teti vāṇijā. Idanti apavattanaṃ. Balinti upahāraṃ. Tesanti",
  "tika-vin12t:1040_6": "vāṇijānaṃ. “Sabbimadhuphāṇitādīhi yojetvā”ti padaṃ pubbāparāpekkhaṃ, tasmā majjhe",
  "tika-vin12t:1040_7": "vuttaṃ. Patimānethāti ettha māna pūjāyaṃ pemaneti dhātupāṭhesu (saddanītidhātumālāyaṃ",
  "tika-vin12t:1040_8": "18 nakārantadhātu) vuttattā pūjanapemanaṃ nāma atthato upaṭṭhahananti āha “upaṭṭhahathā”ti.",
  "tika-vin12t:1040_9": "Taṃ voti ettha taṃsaddo patimānanavisayo, vosaddo tīsu vosaddesu tumhasaddassa kāriyo",
  "tika-vin12t:1040_10": "vosaddo, so ca catutthyatthoti āha “taṃ patimānaṃ tumhāka”nti. Vokāro hi tividho",
  "tika-vin12t:1040_11": "tumhasaddassa kāriyo, yovacanassa kāriyo, padapūraṇoti. Tattha tumhasaddassa kāriyo",
  "tika-vin12t:1040_12": "pañcavidho paccattaupayogakaraṇasampadānasāmivacanavasenāti. Tattha tumhasaddakāriyo",
  "tika-vin12t:1040_13": "sampadānavacano idhādhippeto. Tenāha “tumhāka”nti. “Ya”ntisaddassa visayo paṭiggahaṇatthoti",
  "tika-vin12t:1040_14": "āha “yaṃ paṭiggahaṇa”nti. Assāti bhaveyya. Yo patto ahosīti yojanā. Assāti bhagavato.",
  "tika-vin12t:1040_15": "Soti patto. Sujātāya āgacchantiyā evāti sambandho. Anādare cetaṃ sāmivacanaṃ. Tenāti",
  "tika-vin12t:1040_16": "antaradhāyahetunā. Assāti bhagavato. Hatthesūti karaṇatthe cetaṃ bhummavacanaṃ. Hatthehīti",
  "tika-vin12t:1040_17": "hi attho. Kimhīti kena.",
  "tika-vin12t:1041_0": "Itoti āsaḷhīmāsajuṇhapakkhapañcamito. Ettakaṃ kālanti etaṃ pamāṇaṃ ekūnapaññāsadivasakālaṃ.",
  "tika-vin12t:1041_1": "Jighacchāti ghasitumicchā. Pipāsāti pātumicchā. Assāti bhagavato. Cetasā-cetosaddānaṃ",
  "tika-vin12t:1041_2": "sambandhāpekkhattā tesaṃ sambandhaṃ dassetuṃ vuttaṃ “attano”ti ca “bhagavato”ti ca.",
  "tika-vin12t:1041_3": "Imehi sambandhisaddānamasadisattā sambandhopi asadisoti dasseti. Attanoti catunnaṃ",
  "tika-vin12t:1041_4": "mahārājānaṃ. Samāsoyeva avayavīpadhāno hoti, vākyaṃ pana avayavapadhānoyevāti dassento",
  "tika-vin12t:1041_5": "āha “catūhi disāhī”ti. Pāḷiyaṃ “āgantvā”ti pāṭhaseso yojetabbo. “Silāmaye”ti iminā",
  "tika-vin12t:1041_6": "silāmayameva selāmayanti atthaṃ dasseti. Idanti “selāmaye patte”ti vacanaṃ. Yeti",
  "tika-vin12t:1041_7": "muggavaṇṇasilāmaye patte. Tatoti indanīlamaṇimayapattaupanāmanato, paranti sambandho.",
  "tika-vin12t:1041_8": "Tesanti catunnaṃ mahārājānaṃ. Cattāropi adhiṭṭhahīti sambandho. Yathāti yenākārena,",
  "tika-vin12t:1041_9": "adhiṭṭhiyamāneti yojanā. Ekasadisoti ekaṃsena sadiso. Adhiṭṭhite patteti sambandho.",
  "tika-vin12t:1041_10": "Patteti ca karaṇatthe bhummavacanaṃ. Pattena paṭiggahesīti hi attho. Paccaggheti",
  "tika-vin12t:1041_11": "ettha ekāro smiṃvacanassa kāriyoti āha “paccagghasmi”nti. Paṭi agghanti padavibhāgaṃ",
  "tika-vin12t:1041_12": "katvā paṭisaddo pāṭekkattho, “aggha”nti sāmaññato vuttepi mahagghatthoti dassento",
  "tika-vin12t:1041_13": "āha “pāṭekkaṃ mahagghasmi”nti. Iminā cattāro ekato hutvā na mahagghā honti, pāṭekkaṃ",
  "tika-vin12t:1041_14": "pana mahagghā hontīti dasseti. Atha vā saupasaggo paccagghasaddo abhinavapariyāyoti",
  "tika-vin12t:1041_15": "āha “abhinave”ti. Abhinavoti ca aciratanavatthussa nāmaṃ. Aciratanavatthu aciratanattā",
  "tika-vin12t:1041_16": "abbhuṇhaṃ viya hoti, tasmā vuttaṃ “abbhuṇhe”ti. “Taṅkhaṇe nibbattasmi”nti iminā tamevatthaṃ",
  "tika-vin12t:1041_17": "vibhāveti. Dvevācikātipadassa samāsavasena ca taddhitavasena ca nipphannabhāvaṃ dassento",
  "tika-vin12t:1041_18": "āha “dve vācā”tiādi. Pattāti ettha eko itisaddo luttaniddiṭṭho. Iti tasmā dvevācikāiti",
  "tika-vin12t:1041_19": "atthoti yojanā. Teti vāṇijā. Athāti tasmiṃ kāle. Teti kese. Tesanti vāṇijānaṃ. Pariharathāti",
  "tika-vin12t:1041_20": "attano abhivādanapaccuṭṭhānaṭṭhānanti paṭiggahetvā, paricchinditvā vā harathāti attho.",
  "tika-vin12t:1041_21": "Teti vāṇijā. Amatenevāti amatena iva, abhisittā ivāti yojanā.",
  "tika-vin12t:1042": "5. Brahmayācanakathā",
  "tika-vin12t:1043_0": "7. Bhagavā upasaṅkamīti sambandho. Tasminti ajapālanigrodhe. Āciṇṇasamāciṇṇoti ācarito",
  "tika-vin12t:1043_1": "sammācarito, na ekassa buddhassa āciṇṇo, atha kho sabbabuddhānaṃ āciṇṇasamāciṇṇo,",
  "tika-vin12t:1043_2": "atiāciṇṇo niccāciṇṇoti attho. Saṅkhepena vuttamatthaṃ vitthārento āha “jānanti hī”tiādi.",
  "tika-vin12t:1043_3": "Dhammadesananti bhagavato dhammadesanaṃ, dhammadesanatthāya vā bhagavantaṃ, bhagavantaṃ",
  "tika-vin12t:1043_4": "vā dhammadesanaṃ. Tatoti yācanakāraṇā. Hīti saccaṃ, yasmā vā. Lokasannivāso brahmagaruko",
  "tika-vin12t:1043_5": "yasmā, iti tasmā uppādessantīti yojanā. Itītiādi nigamanaṃ.",
  "tika-vin12t:1044_0": "Tatthāti parivitakkanākārapāṭhe. “Pañcakāmaguṇesu allīya”ntīti iminā allīyanti abhiramitabbaṭṭhena",
  "tika-vin12t:1044_1": "lagganti etthāti ālayā pañca kāmaguṇāti vacanatthaṃ dasseti. Allīyantīti lagganti.",
  "tika-vin12t:1044_2": "“Pañca kāmaguṇe allīyantī”tipi pāṭho, evaṃ sati allīyanti abhiramitabbaṭṭhena seviyantīti",
  "tika-vin12t:1044_3": "ālayā pañca kāmaguṇāti vacanattho kātabbo. Allīyantīti sevanti. Teti pañca kāmaguṇā.",
  "tika-vin12t:1044_4": "“Yadida”ntipadassa yaṃ idanti padavibhāgaṃ katvā “ya”nti ca “ida”nti ca sabbanāmapadanti",
  "tika-vin12t:1044_5": "āsaṅkā bhaveyyāti āha “yadidanti nipāto”ti. Iminā tīsu liṅgesu dvīsu ca vacanesu",
  "tika-vin12t:1044_6": "vināsaṃ, vikāraṃ vā visadisaṃ vā naayanattā nagamanattā abyayaṃ nāmāti dasseti, attho",
  "tika-vin12t:1044_7": "pana sabbanāmatthoyevāti daṭṭhabbaṃ. Tassāti “yadida”ntinipātassa, atthoti sambandho.",
  "tika-vin12t:1044_8": "Ṭhānanti “ṭhānaṃ”itipadaṃ. Paṭiccasamuppādanti “paṭiccasamuppādo”itipadaṃ. Atthopi",
  "tika-vin12t:1044_9": "yuttoyevāti daṭṭhabbaṃ. Imesanti saṅkhārādīnaṃ paccayuppannānaṃ. Paccayāti avijjādikāraṇā.",
  "tika-vin12t:1044_10": "“Idappaccayā evā”ti iminā idappaccayatāti ettha tāpaccayassa svatthaṃ dīpeti “devatā”tiādīsu viya.",
  "tika-vin12t:1045_0": "So mamassa kilamathoti ettha taṃsaddassa visayaṃ dassento āha “yā ajānantānaṃ desanā",
  "tika-vin12t:1045_1": "nāmā”ti, iminā “deseyyaṃ, na ājāneyyu”nti dvinnameva kiriyāpadānaṃ tasaddassa visayabhāvaṃ",
  "tika-vin12t:1045_2": "dasseti, na ekassa kiriyāpadassa. Soti desanāsaṅkhāto kāyavacīpayogo, iminā vākyavisaye",
  "tika-vin12t:1045_3": "tasaddo uttarapadasseva liṅgavacanāni gaṇhātīti dasseti, samāsamajjhe pana tasaddo",
  "tika-vin12t:1045_4": "pubbapadasseva liṅgavacanāni gaṇhāti. Tena vuttaṃ “avijjā ca sā paccayo cā”ti ca",
  "tika-vin12t:1045_5": "“abhidhammo ca so piṭakañcā”ti ca ādi. Kilamathoti kāyakilamanahetu. Kilamati anenāti",
  "tika-vin12t:1045_6": "kilamatho. Assāti bhaveyya. Sāti kāyavacīpayogasaṅkhātā desanā. Vihesāti kāyavihiṃsāhetu.",
  "tika-vin12t:1045_7": "Vihiṃsati imāyāti vihesā. Cittena pana buddhānaṃ kilamatho vā vihesā vā natthi arahattamaggena",
  "tika-vin12t:1045_8": "samucchinnattā. “Paṭibhaṃsū”ti ettha paṭīti kammappavacanīyayogattā “bhagavanta”nti",
  "tika-vin12t:1045_9": "ettha sāmyatthe upayogavacananti āha “bhagavato”ti. “Anu acchariyā”ti iminā “na acchariyā”ti",
  "tika-vin12t:1045_10": "padavibhāgaṃ nivatteti, punappunaṃ acchariyāti attho. Paṭibhaṃsūti ettha paṭisaddo",
  "tika-vin12t:1045_11": "paṭibhānattho, bhādhātu khāyanatthoti āha “paṭibhānasaṅkhātassa ñāṇassa gocarā ahesu”nti.",
  "tika-vin12t:1045_12": "“Gocarā ahesu”nti iminā khāyanaṃ nāma atthato gocarabhāvena bhavananti dasseti.",
  "tika-vin12t:1046_0": "Meti mama, mayā vā, adhigataṃ dhammaṃ pakāsitunti sambandho. Ariyamaggasotassa paṭi",
  "tika-vin12t:1046_1": "paṭisotanti vutte nibbānamevāti āha “paṭisotaṃ vuccati nibbāna”nti. Nibbānagāminti",
  "tika-vin12t:1046_2": "ariyamaggaṃ. Ariyamaggo hi yasmā nibbānaṃ gamayati, tasmā nibbānagāmīti vuccati.",
  "tika-vin12t:1046_3": "Tamokhandhenāti ettha tamasaddo avijjāpariyāyo, khandhasaddo rāsatthoti āha “avijjārāsinā”ti.",
  "tika-vin12t:1046_4": "“Ajjhotthaṭā”ti iminā āvuṭāti ettha vudhātu āvaraṇatthoti dasseti. Appossukkatāyāti",
  "tika-vin12t:1046_5": "ettha apatyūpasaggo abhāvattho, tāpaccayo bhāvatthoti āha “nirussukkabhāvenā”ti.",
  "tika-vin12t:1047_0": "8. Loketi sattaloke. Mahābrahmeti mahābrahmāno. Apparajakkhajātikāti ettha appaṃ",
  "tika-vin12t:1047_1": "rajaṃ akkhimhi etesanti apparajakkhā, apparajakkhā jāti sabhāvo etesanti apparajakkhajātikāti",
  "tika-vin12t:1047_2": "vacanatthaṃ dassento āha “paññāmaye”tiādi. “Paññāmaye”ti iminā maṃsamayeti atthaṃ",
  "tika-vin12t:1047_3": "nivatteti. Etesanti sattānaṃ. Dhammassāti tupaccayayoge chaṭṭhīkammaṃ. Āpubbo ñādhātu",
  "tika-vin12t:1047_4": "paṭivijjhanatthoti āha “paṭivijjhitāro”ti.",
  "tika-vin12t:1048_0": "Saṃvijjati malaṃ etesanti samalā, pūraṇakassapādikā cha satthāro, tehi. “Rāgādīhī”ti",
  "tika-vin12t:1048_1": "iminā malasarūpaṃ dasseti. Avāpuretanti ettha avapubbo ca āpubbo ca puradhātu vivaraṇatthoti",
  "tika-vin12t:1048_2": "āha “vivara eta”nti. Vakārassa pakāraṃ katvā “apāpureta”ntipi pāṭho. Amatasaddassa",
  "tika-vin12t:1048_3": "salilādayo nivattetuṃ vuttaṃ “nibbānassā”ti. Ime sattā suṇantūti sambandho. Vimalenāti",
  "tika-vin12t:1048_4": "ettha visaddo abhāvatthoti āha “abhāvato”ti. Iminā natthi malaṃ etassāti vimaloti",
  "tika-vin12t:1048_5": "vacanatthaṃ dasseti. “Sammāsambuddhenā”ti iminā aññapadatthasarūpaṃ dasseti. Anukkamena",
  "tika-vin12t:1048_6": "maggena bujjhitabbanti anubuddhanti vutte catusaccadhammo gahetabboti āha “catusaccadhamma”nti.",
  "tika-vin12t:1049_0": "“Selamaye”ti iminā silāya nibbatto seloti vacanatthaṃ dasseti. “Sabbaññutaññāṇenā”ti",
  "tika-vin12t:1049_1": "iminā samantacakkhusarūpaṃ dasseti. Bhagavā tvampīti yojanā. Dhammasaddo paññāpariyāyoti",
  "tika-vin12t:1049_2": "āha “dhammamayaṃ paññāmaya”nti. Apeto soko imassāti apetasoko, bhagavā. Sokaṃ avataratīti",
  "tika-vin12t:1049_3": "sokāvatiṇṇā, janatā. Sokāvatiṇṇañca jātijarābhibhūtañcāti casaddo yojetabbo. Iminā",
  "tika-vin12t:1049_4": "casaddo luttaniddiṭṭhoti dasseti.",
  "tika-vin12t:1050_0": "“Bhagavā”tipadaṃ “vīro”tiādīsu yojetabbaṃ. “Vīriyavantatāyā”ti iminā vīraṃ yassatthīti",
  "tika-vin12t:1050_1": "vīroti vacanatthaṃ dasseti. Saddasatthesu ālapanapadesu viggaho na kātabboti idaṃ",
  "tika-vin12t:1050_2": "ālapanāvatthaṃ sandhāya vuttaṃ, idha pana tesamatthadassanatthāya viggaho vuttoti",
  "tika-vin12t:1050_3": "daṭṭhabbaṃ. “Devaputta…pe… vijitattā”ti iminā vijito mārehi saṃgāmo anenāti vijitasaṅgāmoti",
  "tika-vin12t:1050_4": "vacanatthaṃ dasseti. Ettha ca khandhamāro maccumārena saṅgahito dvinnaṃ mārānaṃ ekato",
  "tika-vin12t:1050_5": "vijitattā. “Sattavāho”ti paṭhamakkharena ca “satthavāho”ti dutiyakkharena ca yutto.",
  "tika-vin12t:1050_6": "Tattha satthavāho viyāti “satthavāho”ti upacārena vutte dutiyakkharena yutto, satte",
  "tika-vin12t:1050_7": "vahahīti sattavāhoti mukhyato vutte paṭhamakkharena yutto. Idha pana paṭhamakkharena",
  "tika-vin12t:1050_8": "yuttoti āha “satte vahatīti sattavāho”ti. Natthi iṇaṃ imassāti aṇaṇo bhagavā.",
  "tika-vin12t:1051_0": "9. Buddhacakkhunāti ettha cakkhu duvidhaṃ maṃsacakkhuñāṇacakkhuvasena. Tatthāpi maṃsacakkhu",
  "tika-vin12t:1051_1": "duvidhaṃ pasādacakkhusasambhāracakkhuvasena. Tattha pasādarūpaṃ pasādacakkhu nāma,",
  "tika-vin12t:1051_2": "bhamukaṭṭhiparicchinno maṃsapiṇḍo sasambhāracakkhu nāma. Ñāṇacakkhu pana pañcavidhaṃ",
  "tika-vin12t:1051_3": "dibbadhammapaññābuddhasamantacakkhuvasena. Tattha dibbacakkhuabhiññāñāṇaṃ dibbacakkhu",
  "tika-vin12t:1051_4": "nāma, heṭṭhimamaggattayaṃ dhammacakkhu nāma, arahattamaggañāṇaṃ paññācakkhu nāma,",
  "tika-vin12t:1051_5": "indriyaparopariyattañāṇañca āsayānusayañāṇañca buddhacakkhu nāma, sabbaññutaññāṇaṃ",
  "tika-vin12t:1051_6": "samantacakkhu nāma. Idha pana “buddhacakkhunā”ti vuttattā yathāvuttadveñāṇāniyevāti",
  "tika-vin12t:1051_7": "āha “indriya…pe… ñāṇena cā”ti. Hīti saccaṃ. Yesanti sattānaṃ. Saddhādīnīti ādisaddena",
  "tika-vin12t:1051_8": "vīriyasatisamādhipaññindriyāni saṅgaṇhāti. Tikkhānīti tikhiṇāni. Mudūnīti sukhumatarāni.",
  "tika-vin12t:1051_9": "Ākārāti kāraṇā. Imāni tīṇi dukāni bāhiratthasamāsavasena vuttāni. Sukhena viññāpetabbāti",
  "tika-vin12t:1051_10": "suviññāpayā, tathā duviññāpayāti vacanatthaṃ dassento āha “ye kathitakāraṇa”ntiādi.",
  "tika-vin12t:1051_11": "Paraloko ca vajjañca paralokavajjāni, tāni bhayato passantīti paralokavajjabhayadassāvinoti",
  "tika-vin12t:1051_12": "vacanatthaṃ dassento āha “ye”tiādi. Imāni dve dukāni kitavasena vuttāni, idha pacchimaduke",
  "tika-vin12t:1051_13": "“na appekacce paralokavajjabhayadassāvino”ti dutiyapadaṃ na vuttaṃ, paṭisambhidāmaggapāḷiyaṃ",
  "tika-vin12t:1051_14": "pana yugaḷavasena vuttaṃ. Uppalāni ettha santīti uppalinīti vacanatthena gaccho vā",
  "tika-vin12t:1051_15": "latā vā pokkharaṇī vā vanaṃ vā “uppalinī”ti vuccati, idha pana “vana”nti āha “uppalavane”ti.",
  "tika-vin12t:1051_16": "Nimuggāneva hutvāti sambandho. Posayantīti vaḍḍhanti, iminā antonimuggāneva hutvā",
  "tika-vin12t:1051_17": "posayantīti antonimuggaposīnīti vacanatthaṃ dasseti. “Udakena sama”nti iminā udakena",
  "tika-vin12t:1051_18": "samaṃ samodakaṃ, samodakaṃ hutvā ṭhitānīti atthaṃ dasseti. “Atikkamitvā”ti iminā",
  "tika-vin12t:1051_19": "accuggammātipadassa atiuggantvāti atthaṃ dasseti.",
  "tika-vin12t:1052_0": "Paṭicchannena āropitāti pārutā, na pārutā apārutā. Apārutā nāma atthato vivaraṇāti",
  "tika-vin12t:1052_1": "āha “vivaṭā”ti soti ariyamaggo. Hīti saccaṃ. Pacchimapadadvayeti gāthāya uttamapadadvaye.",
  "tika-vin12t:1052_2": "Ayamevatthoti ayaṃ vakkhamāno evaṃ attho daṭṭhabboti yojanā. Hīti vitthāro. Na bhāsinti",
  "tika-vin12t:1052_3": "ettha uttamapurisattā “aha”nti vuttaṃ. “Devamanujesu”ti vattabbe ekasesavasena “manujesū”ti",
  "tika-vin12t:1052_4": "vuttanti āha “devamanussesū”ti.",
  "tika-vin12t:1053": "6. Pañcavaggiyakathā",
  "tika-vin12t:1054_0": "10. Ṭhānuppattiyāti kāraṇena uppattiyā. Nikkileso jāti sabhāvo imassāti nikkilesajātiko.",
  "tika-vin12t:1054_1": "“Ñāṇa”nti avisesena vuttepi atthato anāvaraṇañāṇamevāti āha “sabbaññutaññāṇa”nti.",
  "tika-vin12t:1054_2": "Itoti “dhammaṃ desessāmī”ti parivitakkadivasato, heṭṭhāti sambandho. Devatā pana",
  "tika-vin12t:1054_3": "āḷārassa kālaṅkaraṇameva jānāti, na ākiñcaññāyatane nibbattabhāvaṃ. Bhagavā pana",
  "tika-vin12t:1054_4": "sabbaṃ jānāti, tena vuttaṃ “ākiñcaññāyatane nibbatto”ti. “Parihīnattā”ti iminā mahājāniyoti",
  "tika-vin12t:1054_5": "ettha hādhātuyā atthaṃ dasseti. Assāti āḷārassa. Mahatī jāniassāti “mahājāniko”ti",
  "tika-vin12t:1054_6": "vattabbe kakārassa yakāraṃ katvā “mahājāniyo”ti vuttaṃ. Akkhaṇeti brahmacariyavāsāya",
  "tika-vin12t:1054_7": "anokāse, ākiñcaññāyataneti attho. Hiyyoti anantarātītāhe. Sopīti udako rāmaputtopi.",
  "tika-vin12t:1054_8": "Pisaddo āḷārāpekkho. Tattha āḷāro kālāmo yāvaākiñcaññāyatanajhānalābhī hoti, tasmā",
  "tika-vin12t:1054_9": "ākiñcaññāyatane nibbatto. Udako rāmaputto yāvanevasaññānāsaññāyatanajhānalābhī hoti,",
  "tika-vin12t:1054_10": "tasmā nevasaññānāsaññāyatane nibbattoti daṭṭhabbaṃ. “Bahukārā”ti ca “bahūpakārā”ti",
  "tika-vin12t:1054_11": "ca pāṭhassa dvidhā yuttabhāvaṃ dassetuṃ vuttaṃ “bahukārāti bahūpakārā”ti. Pesitattabhāvaṃ",
  "tika-vin12t:1054_12": "manti yojanā. Iminā pahitattanti ettha attasaddo kāyavācakoti dasseti.",
  "tika-vin12t:1055": "11. Antarāsaddena yuttattā “gayaṃ, bodhi”nti ettha sāmyatthe upayogavacananti āha “gayāya ca bodhimaṇḍassa cā”ti.",
  "tika-vin12t:1056_0": "Gāthāya catūsu sabbasaddesu dutiyo sabbasaddo anavasesattho, sesā sāvasesatthāti",
  "tika-vin12t:1056_1": "dassento āha “sabbaṃ tebhūmakadhamma”ntiādi. Vacanattho suviññeyyova. Arahattaphalassāpi",
  "tika-vin12t:1056_2": "taṇhākkhayattā vuttaṃ “taṇhākkhaye nibbāne”ti. Sayaṃsaddo attapariyāyo, abhiññāyasaddo",
  "tika-vin12t:1056_3": "tu tvāpaccayantoti āha “attanāva jānitvā”ti. “Sabbaṃ catubhūmakadhamma”nti iminā",
  "tika-vin12t:1056_4": "ñādhātuyā kammaṃ dasseti. “Ayaṃ me ācariyo”ti uddisanākāradassanaṃ.",
  "tika-vin12t:1057_0": "“Lokuttaradhamme”ti iminā lokiyadhamme pana ācariyo atthīti dasseti. Paṭipuggaloti",
  "tika-vin12t:1057_1": "ettha paṭisaddo paṭibhāgatthoti āha “paṭibhāgapuggalo”ti. Sadisapuggalo nāma natthīti",
  "tika-vin12t:1057_2": "attho. Sītibhūtoti sīti hutvā bhūto, sītibhāvaṃ vā patto.",
  "tika-vin12t:1058_0": "Kāsīnanti bahuvacanavasena vuttattā janapadānaṃ nāmaṃ. Janapadasamūhassa raṭṭhanāmattā",
  "tika-vin12t:1058_1": "vuttaṃ “kāsiraṭṭhe”ti. “Nagara”nti iminā purasaddo nagarapariyāyoti dasseti. Paṭilābhāyāti",
  "tika-vin12t:1058_2": "paṭilābhāpanatthāya. “Bheri”nti iminā dundubhisaddo bherivācakoti dasseti. Bheri",
  "tika-vin12t:1058_3": "hi “duṃdu”ntisaddena ubhi pūraṇametthāti dundubhīti vuccati. Dakārarakārānaṃ saṃyogaṃ",
  "tika-vin12t:1058_4": "katvā dundrubhītipi pāṭho atthi, so apāṭhoyeva. “Paharissāmī”ti ettha pahārasaddena",
  "tika-vin12t:1058_5": "āhaññinti ettha āpubbahanadhātuyā atthaṃ dasseti, ssāmisaddena ajjataniiṃvibhattiyā",
  "tika-vin12t:1058_6": "anāgatakāle pavattabhāvaṃ, itisaddena gamanākāravācakassa itisaddassa lopabhāvaṃ dasseti.",
  "tika-vin12t:1059_0": "Anantajinoti anantasaṅkhātassa sabbaññutaññāṇassa padaṭṭhānabhūtena arahattamaggañāṇena",
  "tika-vin12t:1059_1": "sabbakilesārīnaṃ jitavā, etena phalūpacārena anantajinabhāvaṃ dasseti. Huveyya pāvusoti",
  "tika-vin12t:1059_2": "ettha “huveyya api āvuso”ti padavibhāgaṃ katvā hudhātu sattatthavācako, apisaddo",
  "tika-vin12t:1059_3": "evaṃnāmavācakoti dassento āha āvuso “evaṃ nāma bhaveyyā”ti. Vakārassa pakāraṃ katvā",
  "tika-vin12t:1059_4": "“hupeyyā”ti pāṭhopi yujjatiyeva.",
  "tika-vin12t:1060_0": "12. “Atthāya paṭipanno”ti iminā bāhullassa atthāya paṭipanno bāhullikoti vacanatthaṃ",
  "tika-vin12t:1060_1": "dasseti. Padhānatoti dukkaracariyāya padahanato. “Bhaṭṭho”ti iminā vibbhantoti ettha",
  "tika-vin12t:1060_2": "vipubbabhamudhātuyā anavaṭṭhānattho nāma atthato bhaṭṭhoti dasseti. Sotanti ettha",
  "tika-vin12t:1060_3": "sotasaddassa sotaviññāṇādivācakattā “sotindriya”nti vuttaṃ. Iriyāyāti ettha iriyanaṃ",
  "tika-vin12t:1060_4": "caraṇaṃ iriyāti vacanatthaṃ dassento āha “dukkaracariyāyā”ti. Abhijānātha noti ettha",
  "tika-vin12t:1060_5": "nosaddo nusaddatthoti āha “abhijānātha nū”ti. Vākyanti vācakaṃ. Saññāpetuntipadassa",
  "tika-vin12t:1060_6": "saññāpanākāraṃ dassetuṃ vuttaṃ “ahaṃ buddho”ti.",
  "tika-vin12t:1061": "13. Itoti “cakkhukaraṇī”tiādito. Padatthatoti padato ca atthato ca, padānaṃ atthato vā. Itoti yathāvuttato. Hīti saccaṃ. Suttantakathanti suttantavasena vuttavacanaṃ.",
  "tika-vin12t:1062": "18. Devatākoṭīhīti brahmasaṅkhātāhi devatākoṭīhi. Patiṭṭhitassa tassa āyasmatoti sambandho. Sāva ehibhikkhuupasampadāti yojanā.",
  "tika-vin12t:1063_0": "19. Dutiyadivase dhammacakkhuṃ udapādīti sambandho. “Dutiyadivase”tiādi pāṭipadadivasaṃ",
  "tika-vin12t:1063_1": "upanidhāya vuttaṃ. Pakkhassāti āsaḷhīmāsakāḷapakkhassa. Sabbeva te bhikkhūti yojanā.",
  "tika-vin12t:1063_2": "Anattasuttenāti anattalakkhaṇasuttantena.",
  "tika-vin12t:1064": "Pañcamiyā pakkhassāti pakkhassa pañcamiyā. Lokasminti sattaloke. “Manussaarahantoti iminā devaarahanto bahūti dasseti.",
  "tika-vin12t:1065": "7. Pabbajjākathā",
  "tika-vin12t:1066": "31. Porāṇānuporāṇānanti purāṇe ca anupurāṇe ca bhavānaṃ. Ekasaṭṭhīti eko ca saṭṭhi ca, ekena vā adhikā saṭṭhi ekasaṭṭhi.",
  "tika-vin12t:1067_0": "Tatrāti tesu ekasaṭṭhimanussaarahantesu. Pubbayogoti pubbe kato upāyo, pubbūpanissayoti",
  "tika-vin12t:1067_1": "attho. Vaggabandhenāti samūhaṃ katvā bandhena. Teti pañcapaññāsa janā. Jhāpessāmāti",
  "tika-vin12t:1067_2": "ḍayhissāma. Nīhariṃsūti gāmato nīhariṃsu. Tesūti pañcapaññāsajanesu. Pañca jane ṭhapetvāti",
  "tika-vin12t:1067_3": "sambandho. Sesāti pañcahi janehi avasesā. Soti yaso dārako. Tepīti cattāropi janā.",
  "tika-vin12t:1067_4": "Tatthāti sarīre. Te sabbepīti yasassa mātāpitubhariyāhi saddhiṃ sabbepi te sahāyakā. Tenāti pubbayogena.",
  "tika-vin12t:1068": "Āmantesīti kathesi.",
  "tika-vin12t:1069_0": "32. Dibbesu visayesu bhavā dibbā lobhapāsāti dassento āha “dibbā nāmā”tiādi. Lobhapāsāti",
  "tika-vin12t:1069_1": "lobhasaṅkhātā bandhanā. Asavanatāti ettha karaṇatthe paccattavacananti āha “asavanatāyā”ti.",
  "tika-vin12t:1069_2": "Parihāyantīti ettha kena parihāyantīti āha “visesādhigamato”ti. Visesādhigamatoti",
  "tika-vin12t:1069_3": "maggaphalasaṅkhātassa visesassa adhigamato.",
  "tika-vin12t:1070_0": "33. Antaṃ lāmakaṃ karotīti antakoti vacanatthaṃ dassento āha “lāmakā”ti. “Hīnasattā”ti",
  "tika-vin12t:1070_1": "iminā antakassa sarūpaṃ dasseti. Āmantanapadametaṃ. Tanti rāgapāsaṃ. Hīti saccaṃ.",
  "tika-vin12t:1070_2": "Soti māro pāpimā. Antalikkhe carantānaṃ pañcābhiññānampi bandhanattā antalikkhe carati",
  "tika-vin12t:1070_3": "pavattatīti antalikkhacaroti vacanatthena rāgapāso “antalikkhacaro”ti mārena pāpimatā vutto.",
  "tika-vin12t:1071_0": "34. Nānājanapadatoti ekissāpi disāya nānājanapadato. “Anujānāmi…pe… pabbājethā”tiādimhi",
  "tika-vin12t:1071_1": "vinicchayo evaṃ veditabboti yojanā. Pabbājentena bhikkhunā pabbājetabboti sambandho.",
  "tika-vin12t:1071_2": "Ye paṭikkhittā puggalāti yojanā. Paratoti parasmiṃ. “Na bhikkhave…pe… pabbājetabbo”ti",
  "tika-vin12t:1071_3": "pāḷiṃ ādiṃ katvāti yojanā. Teti paṭikkhittapuggale. Sopi cāti sopi ca puggalo. Anuññātoyeva",
  "tika-vin12t:1071_4": "pabbājetabboti sambandho. Tassa cāti puggalassa ca, atha vā tesañca mātāpitūnaṃ.",
  "tika-vin12t:1071_5": "Vacanavipallāso hesa. Anujānanalakkhaṇaṃ vaṇṇayissāmāti sambandho.",
  "tika-vin12t:1072_0": "Evanti iminā vuttanayena. Casaddo vākyasampiṇḍanattho. Sace acchinnakeso hoti ca,",
  "tika-vin12t:1072_1": "sace ekasīmāya aññepi bhikkhū atthi cāti attho. Aññepīti attanā aparepi. Bhaṇḍūti",
  "tika-vin12t:1072_2": "muṇḍo, soyeva kammaṃ bhaṇḍukammaṃ. Tassāti bhaṇḍukammassa. Okāsoti pabbajjāya khaṇo.",
  "tika-vin12t:1072_3": "“Okāsaṃ na labhatī”ti vatvā tassa kāraṇaṃ dassetuṃ vuttaṃ “sace”tiādi.",
  "tika-vin12t:1073_0": "Avuttopīti ettha pisaddo vutto pana kā nāma kathāti dasseti. Upajjhāyaṃ uddissa pabbājetīti",
  "tika-vin12t:1073_1": "ettha pabbajjā catubbidhā tāpasapabbajjā paribbājakapabbajjā sāmaṇerapabbajjā upasampadapabbajjāti.",
  "tika-vin12t:1073_2": "Tattha kesamassuharaṇaṃ tāpasapabbajjā nāma vakkalādigahaṇato paṭhamameva vajitabbattā.",
  "tika-vin12t:1073_3": "Isipabbajjātipi tassāyeva nāmaṃ. Kesamassuharaṇameva paribbājakapabbajjā nāma kāsāyādigahaṇato",
  "tika-vin12t:1073_4": "paṭhamameva vajitabbattā. Kesamassuharaṇañca kāsāyacchādanañca sāmaṇerapabbajjā nāma",
  "tika-vin12t:1073_5": "saraṇagahaṇato paṭhamameva vajitabbattā. Upasampadapabbajjā tividhā ehibhikkhuupasampadapabbajjā",
  "tika-vin12t:1073_6": "saraṇagahaṇūpasampadapabbajjā ñatticatutthavācikūpasampadapabbajjāti. Tattha ehibhikkhūpasampadapabbajjāyaṃ",
  "tika-vin12t:1073_7": "kesamassuharaṇādi sabbaṃ ekatova sampajjati “ehi bhikkhū”ti bhagavato vacanena abhinipphannattā.",
  "tika-vin12t:1073_8": "Saraṇagahaṇūpasampadapabbajjā sāmaṇerapabbajjasadisāyeva. Kesamassuharaṇañca kāsāyacchādanañca",
  "tika-vin12t:1073_9": "saraṇagahaṇañca ñatticatutthavācikūpasampadapabbajjā nāma kammavācāgahaṇato paṭhamameva",
  "tika-vin12t:1073_10": "vajitabbattā. Tattha sāmaṇerapabbajjaṃ sandhāya vuttaṃ “upajjhāyaṃ uddissa pabbājetī”ti.",
  "tika-vin12t:1073_11": "Upajjhāyaṃ uddissāti upajjhāyassa veyyāvaccakaraṭṭhānaniyamaṃ katvā. Pabbajjākamme",
  "tika-vin12t:1073_12": "attano issariyamakatvāti attho. Daharena bhikkhunā kesacchedanaṃ kāsāyacchādanaṃ",
  "tika-vin12t:1073_13": "saraṇadānanti tīṇi kiccāni kātabbāniyeva. Keci “saraṇāni pana sayaṃ dātabbānī”ti",
  "tika-vin12t:1073_14": "pāṭhaṃ idhānetvā daharena bhikkhunā saraṇāni na dātabbānīti vadanti, taṃ na gahetabbaṃ",
  "tika-vin12t:1073_15": "daharassa bhikkhuttā, bhikkhūnaṃ pabbājetuṃ labhanattā ca. Upajjhāyo ce kesacchedanañca",
  "tika-vin12t:1073_16": "kāsāyacchādanañca akatvā pabbajjatthaṃ saraṇāniyeva deti, na ruhati pabbajjā pabbajjāya",
  "tika-vin12t:1073_17": "akattabbattā. Kammavācaṃ sāvetvā upasampādeti, ruhati upasampadā apattacīvarānaṃ",
  "tika-vin12t:1073_18": "upasampadasiddhito, kammavipattiyā abhāvato ca. Khaṇḍasīmanti upacārasīmaṭṭhaṃ baddhasīmaṃ.",
  "tika-vin12t:1073_19": "Pabbājetvāti kesacchedanaṃ sandhāya vuttaṃ “kāsāyāni acchādetvā”ti kāsāyacchādanassa",
  "tika-vin12t:1073_20": "visuṃ vuttattā. Sāmaṇerassa saraṇadānassa aruhattā “saraṇāni pana sayaṃ dātabbānī”ti",
  "tika-vin12t:1073_21": "vuttaṃ. Purisaṃ pabbājetunti sambandho. Hīti saccaṃ. Āṇattiyāti bhikkhūnaṃ āṇattiyā.",
  "tika-vin12t:1073_22": "Yena kenacīti gahaṭṭhapabbajitesu yena kenaci.",
  "tika-vin12t:1074_0": "“Bhabbarūpo”ti vatvā tassa atthaṃ dassetuṃ vuttaṃ “sahetuko”ti. Sahetukoti maggaphalānaṃ",
  "tika-vin12t:1074_1": "upanissayehi saha pavatto. Yasassīti parivārayasena ca kittiyasena ca samannāgato.",
  "tika-vin12t:1074_2": "Okāsaṃ katvāpīti okāsaṃ katvā eva. Sayamevāti na añño āṇāpetabbo. Ettoyevāti dassanaṭṭhānatoyeva.",
  "tika-vin12t:1074_3": "Assāti pabbajjāpekkhassa. Khajju vāti kaṇḍuvanaṃ vā. “Kacchu vā”tipi pāṭho, pāmaṃ",
  "tika-vin12t:1074_4": "vāti attho. Piḷakā vāti phoṭā vā. Ettakenāti etapamāṇena ghaṃsitvā nhāpanamattena.",
  "tika-vin12t:1074_5": "Anivattidhammāti gihibhāvaṃ anivattanasabhāvā. Kataññūti katassūpakārassa jānanasīlā.",
  "tika-vin12t:1074_6": "Katavedinoti kataññūpakārassa vedaṃ pākaṭaṃ karonto.",
  "tika-vin12t:1075_0": "Aniyyānikakathāti yāvadatthaṃ supitvā yāvadatthaṃ bhuñjītvā cittakeḷiṃ karonto anukkaṇṭhito",
  "tika-vin12t:1075_1": "viharāhītiādikā kathā. Nakathetabbaṃ dassetvā kathetabbaṃ dassento āha “athakhvassā”ti.",
  "tika-vin12t:1075_2": "Assāti pabbajjāpekkhassa. Ācikkhanākāraṃ dassento āha “ācikkhantena cā”tiādi. Vaṇṇa…pe…",
  "tika-vin12t:1075_3": "vasenāti vaṇṇo ca saṇṭhānañca gandho ca āsayo ca okāso ca, tesaṃ vasena, ācikkhitabbanti",
  "tika-vin12t:1075_4": "sambandho. Hīti phalajotako, ācikkhanassa phalaṃ vakkhāmīti attho. Soti pabbajjāpekkho.",
  "tika-vin12t:1075_5": "Pubbeti pubbabhave, pabbajanato pubbe vā. Kaṇṭakavedhāpekkho paripakkagaṇḍo viya",
  "tika-vin12t:1075_6": "ñāṇaṃ pavattatīti yojanā. Assāti pabbajjāpekkhassa. Indāsanīti sakkassa vajirāvudho.",
  "tika-vin12t:1075_7": "So hi indena asīyati khipīyatīti indāsanīti vuccati. Indāsani pabbate cuṇṇayamānā",
  "tika-vin12t:1075_8": "viya sabbe kilese cuṇṇayamānaṃyevāti yojanā. Khuraggeyevāti khurassa koṭiyameva.",
  "tika-vin12t:1075_9": "Khurakammapariyosāneyevāti attho. Hīti saccaṃ. Tasmāti yasmā pattā, tasmā. Assāti pabbajjāpekkhassa.",
  "tika-vin12t:1076_0": "Gihigandhanti gehe ṭhitassa janassa gandhaṃ. Athāpīti yadipi acchādetīti sambandho.",
  "tika-vin12t:1076_1": "Assāti pabbajjāpekkhassa. Ācariyo vāti saraṇadānācariyo vā kammavācācariyo vā ovādācariyo",
  "tika-vin12t:1076_2": "vā. Taṃyeva vāti pabbajjāpekkhameva vā. Tena bhikkhunāvāti ācariyupajjhāyabhikkhunā eva.",
  "tika-vin12t:1077_0": "Anāṇattiyāti ācariyupajjhāyehi anāṇattiyā. Iminā ācariyupajjhāyehi anāṇattena yena",
  "tika-vin12t:1077_1": "kenaci nivāsanādīni na kātabbānīti dasseti. Bhikkhunāti ācariyupajjhāyabhikkhunā.",
  "tika-vin12t:1077_2": "Tassevāti pabbajjāpekkhasseva. Upajjhāyamūlaketi upajjhāyamūlake nivāsanapārupane. Ayanti vinicchayo.",
  "tika-vin12t:1078_0": "Tatthāti pabbajjūpasampadaṭṭhāne. Tesanti bhikkhūnaṃ. Athāti vandāpanato pacchā,",
  "tika-vin12t:1078_1": "vandāpanassa anantarā vā. “Evaṃ vadehī”ti pāḷinayanidassanamukhena “yamahaṃ vadāmi,",
  "tika-vin12t:1078_2": "taṃ vadehī”ti aṭṭhakathānayaṃ nidasseti. Athāti tadanantaraṃ. Assāti pabbajjāpekkhassa,",
  "tika-vin12t:1078_3": "dātabbānīti sambandho. Ekapadampīti tīsu vākyapadesu ekaṃ vākyapadampi, navasu vā",
  "tika-vin12t:1078_4": "vibhatyantapadesu ekapadampi. Ekakkharampīti catuvīsatakkharesu ekakkharampi.",
  "tika-vin12t:1079_0": "Ekato suddhiyāti ekasseva kammavācācariyassa ṭhānakaraṇasampattiyā sujjhanena. Ubhato",
  "tika-vin12t:1079_1": "suddhiyāvāti ubhayesaṃ saraṇadānācariyasāmaṇerānaṃ sujjhanena eva. Ṭhānakaraṇasampadanti",
  "tika-vin12t:1079_2": "uraādiṭṭhānānañca saṃvutādikaraṇānañca sampadaṃ. Vattunti ṭhānakaraṇasampadaṃ vattuṃ.",
  "tika-vin12t:1079_3": "Na sakkotīti vattuṃ na sakkotīti yojanā.",
  "tika-vin12t:1080_0": "Imānīti saraṇāni. Casaddo upanyāso, panasaddo padālaṅkāro. Ekasambandhānīti ekato",
  "tika-vin12t:1080_1": "sambandhāni. Anunāsikantaṃ katvā dānakāle “buddhaṃ”iti “saraṇaṃ”iti padānañca “saraṇaṃ”iti",
  "tika-vin12t:1080_2": "“gacchāmi”iti padānañca antarā vicchedamakatvā ekasambandhameva katvā dātabbānīti",
  "tika-vin12t:1080_3": "vuttaṃ hoti. Kasmā tiṇṇaṃ padānamantarā byavadhānassa kassaci akkharassa abhāvato.",
  "tika-vin12t:1080_4": "Vicchinditvāti vicchedaṃ katvā. Makārantaṃ katvā dānakāle tiṇṇaṃ padānamantarā ekasambandhamakatvā",
  "tika-vin12t:1080_5": "vicchinditvā eva katvā dātabbānīti vuttaṃ hoti. Kasmā? Tiṇṇaṃ padānamantarā byavadhānassa",
  "tika-vin12t:1080_6": "nissarassa makārassa atthibhāvato. Andhakaṭṭhakathāyaṃ vuttanti sambandho. Tanti",
  "tika-vin12t:1080_7": "vacanaṃ, “natthī”tipade kattā, “na vutta”ntipade kammaṃ. Tathāti “ahaṃ bhante buddharakkhito”tiādinā",
  "tika-vin12t:1080_8": "ākārena, avadantassa saraṇaṃ na kuppati, bukāradakārādīnaṃ byañjanānaṃ ṭhānakaraṇasampadaṃ",
  "tika-vin12t:1080_9": "hāpentasseva saraṇaṃ kuppatīti adhippāyo.",
  "tika-vin12t:1081_0": "“Tikkhattu”nti iminā sakiṃ vā dvikkhattuṃ vā na vaṭṭatīti dīpeti. Tikkhattuto adhikaṃ",
  "tika-vin12t:1081_1": "pana sahassakkhattumpi vaṭṭatiyeva. Tatthāti tāsu pabbajjāupasampadāsu. Paratoti",
  "tika-vin12t:1081_2": "parasmiṃ. Sāti upasampadā. Pabbajjā pana anuññātā evāti sambandho. Paratopīti pisaddo",
  "tika-vin12t:1081_3": "pubbāpekkho. Sāti pabbajjā. Ettāvatāti ettakena kesacchedanakāsāyacchādanasaraṇadānena. Hīti phalajotako.",
  "tika-vin12t:1082_0": "Esāti eso sāmaṇeroti attho. “Gatimā”ti vatvā tassatthaṃ dassento āha “paṇḍitajātiko”ti.",
  "tika-vin12t:1082_1": "Athāti evaṃ sati. Assāti sāmaṇerassa. Tasmiṃyeva ṭhāneti sāmaṇerabhūmiyaṃ ṭhitaṭṭhāneyeva.",
  "tika-vin12t:1082_2": "Yathā bhagavatā uddiṭṭhāni, tathā uddisitabbānīti yojanā. Etanti “anujānāmi…pe… jātarūpa",
  "tika-vin12t:1082_3": "rajatapaṭiggahaṇā veramaṇī”ti vacanaṃ.",
  "tika-vin12t:1083_0": "Tanti andhakaṭṭhakathāyaṃ vuttavacanaṃ. Yathāpāḷiyāvāti evasaddo sanniṭṭhānattho,",
  "tika-vin12t:1083_1": "tena yathāpāḷiyāva uddisitabbāni. Yathāpāḷiṃ visajjetvā aññathā eva uddisitabbānīti",
  "tika-vin12t:1083_2": "vādaṃ nivāreti. Yathāpāḷiṃ visajjetvā aññathā “pāṇātipātā veramaṇiṃ sikkhāpadaṃ samādiyāmī”ti",
  "tika-vin12t:1083_3": "uddisantopi niddosoyeva. Hīti saccaṃ, yasmā vā. Tānīti sikkhāpadāni. Yāvāti yattakaṃ",
  "tika-vin12t:1083_4": "kālaṃ na jānāti, na kusalo hotīti sambandho. Santikāvacaroyevāti ācariyupajjhāyānaṃ",
  "tika-vin12t:1083_5": "samīpe avacārova. Assāti sāmaṇerassa. Kappiyākappiyanti dasasikkhāpadavinimuttaṃ",
  "tika-vin12t:1083_6": "kappiyaṃ parāmāsādiñca akappiyaṃ aparāmāsādiñca. Tenāpīti sāmaṇerenāpi. Nāsanaṅgānīti",
  "tika-vin12t:1083_7": "liṅganāsanaaṅgāni. Sādhukaṃ sikkhitabbanti sādhukaṃ asikkhantassa liṅganāsanañca",
  "tika-vin12t:1083_8": "daṇḍakammanāsanañca hotīti adhippāyo.",
  "tika-vin12t:1084": "10. Dutiyamārakathā",
  "tika-vin12t:1085_0": "35. Mayhantipadassa “anuppattā sacchikatā”tipadesu chaṭṭhīkattubhāvaṃ dassento āha",
  "tika-vin12t:1085_1": "“mayā khoti attho”ti. “Atha vā”tiādinā “mayha”ntipadassa “yoniso manasikārā, yoniso",
  "tika-vin12t:1085_2": "sammappadhānā”tipadesu sambandhabhāvaṃ dasseti. “Yoniso manasikārā, yoniso sammappadhānā”ti",
  "tika-vin12t:1085_3": "ettha kāraṇatthe nissakkavacananti āha “tena hetunā”ti. “Punā”tiādinā “mayha”ntipadaṃ",
  "tika-vin12t:1085_4": "“yoniso manasikārā, yoniso sammappadhānā”tipadesu sāmyatthe sāmibhāvena yojetvā puna",
  "tika-vin12t:1085_5": "“anuppattā, sacchikatā”ti padesu kattutthe sāmibhāvena vibhattivipallāso kātabboti dasseti.",
  "tika-vin12t:1086": "11. Bhaddavaggiyakathā",
  "tika-vin12t:1087_0": "36. Bhaddaṃ rūpañca cittañca etesamatthīti bhaddakā. Vaggabandhanaṃ vaggo uttarapadalopena,",
  "tika-vin12t:1087_1": "vaggena carantīti vaggiyā. Bhaddakā ca te vaggiyā cāti bhaddavaggiyā kakāralopenāti",
  "tika-vin12t:1087_2": "atthaṃ dassento āha “bhaddavaggiyā”tiādi. “Vokāro nipātamatto”ti iminā tumhasaddassa",
  "tika-vin12t:1087_3": "ca yovacanassa ca kāriyabhāvaṃ nivatteti. Hīti saccaṃ. Teti bhaddavaggiyā. Idanti",
  "tika-vin12t:1087_4": "pañcasīlarakkhanaṃ. Pubbakammanti pubbe upacitaṃ kusalakammaṃ.",
  "tika-vin12t:1088": "12. Uruvelapāṭihāriyakathā",
  "tika-vin12t:1089": "38. Pariyādiyeyyanti ettha dādhātussa parīti ca āti ca upasaggavasena abhibhavanatthoti āha “abhibhaveyya”nti.",
  "tika-vin12t:1090": "39. Pacchā pakkhittāti saṅgītito paraṃ potthakārūḷhehi ṭhapitāti attho.",
  "tika-vin12t:1091_0": "44. “Evaṃ vadanto viya oṇato”ti iminā “āharahattho”tipadassa taddhitabhāvaṃ dasseti.",
  "tika-vin12t:1091_1": "Vitthiṇṇamukhattā mandaṃ hīnaṃ atimukhametāsanti vacanatthena aggikapālā mandāmukhiyoti",
  "tika-vin12t:1091_2": "vuccantīti āha “aggibhājanāni vuccantī”ti.",
  "tika-vin12t:1092_0": "51. Yasmā yo nāgadamanakālo ciraṃ patati pavattati, tasmā so cirapatikoti vuccati,",
  "tika-vin12t:1092_1": "tasmā cirapatikā paṭṭhāya abhippasannāti yojanā. Iti imamatthaṃ dassento āha “cirakālato paṭṭhāyā”ti.",
  "tika-vin12t:1093_0": "52. Sabbatthāti sabbesu “jaṭāmissa”ntiādipadesu. Khārikājanti ettha kamaṇḍaluādikā",
  "tika-vin12t:1093_1": "tāpasaparikkhārā khārīti vuccanti, khārisaṅkhātena bhārena pūrito kājo khārikājoti",
  "tika-vin12t:1093_2": "atthaṃ ekadesena dassento āha “khāribhāro”ti.",
  "tika-vin12t:1094": "13. Bimbisārasamāgamakathā",
  "tika-vin12t:1095_0": "55. Laṭṭhisaddo taruṇarukkhavācako “ambalaṭṭhikāya”ntiādīsu, idhāpi taruṇatālarukkho",
  "tika-vin12t:1095_1": "laṭṭhi nāmāti dassento āha “tāluyyāne”ti. Vaṭarukkheti nigrodharukkhe. Ettha “vaṭa”iti",
  "tika-vin12t:1095_2": "iminā vaṭarukkho bahumūlattā suṭṭhuṃ patiṭṭhātīti atthena suppatiṭṭho nāmāti dasseti.",
  "tika-vin12t:1095_3": "“Rukkhe”iti iminā cetiyasaddo cetiyarukkhe vattatīti dasseti, devālayañca thūpañca",
  "tika-vin12t:1095_4": "nivatteti. Tassāti vaṭarukkhassa. Etanti “suppatiṭṭhe cetiye”ti etaṃ nāmaṃ. Lokavohāravasena",
  "tika-vin12t:1095_5": "dasasahassasaṅkhāte saṅkhyāvisese nīharitvā yujjitabbanti niyutanti vacanatthena",
  "tika-vin12t:1095_6": "dasasahassaṃ niyutaṃ nāmāti dassento āha “ekaniyutaṃ dasasahassānī”ti. “Nahuta”ntipi",
  "tika-vin12t:1095_7": "pāṭho, so ayutto nahutasaṅkhātena saṅkhyāvisesena missībhāvena pasaṅgattā. Tesanti",
  "tika-vin12t:1095_8": "dvādasaniyutānaṃ brāhmaṇagahapatikānaṃ.",
  "tika-vin12t:1096_0": "“Kisasarīrattā”ti iminā kiso ko attā etesanti kisakāti vacanatthaṃ dasseti. Kakāro",
  "tika-vin12t:1096_1": "hettha attavācako. “Ovādako”ti iminā ovadānoti ettha yupaccayo kattutthoti dasseti.",
  "tika-vin12t:1096_2": "Gāthābandhattā akārassa dīgho. “Atha vā”tiādinā kisako hutvā aññe ovadāno kisakovadānoti",
  "tika-vin12t:1096_3": "vacanatthaṃ dasseti. Idanti idaṃ atthajātaṃ, ayamattho vā. Tvaṃ pahāsīti sambandho.",
  "tika-vin12t:1096_4": "Tanti tuvaṃ. Iti vuttaṃ hotīti yojanā.",
  "tika-vin12t:1097_0": "Kāmitthiyoti ekāralopavasena sandhīti āha “kāme itthiyo cā”ti. Upacīsūti ettha kāmakhandhakilesaabhisaṅkhārasaṅkhātesu",
  "tika-vin12t:1097_1": "catūsu upadhīsu khandhupadhi adhippetoti āha “khandhupadhīsū”ti.",
  "tika-vin12t:1098": "Kocarahīti ettha kosaddo “ko te balaṃ mahārājā”tiādīsu viya kvasaddatthoti āha “kvacarahī”ti. Nipātoyevesa.",
  "tika-vin12t:1099_0": "Padasaddassa caraṇapadādayo nivattetuṃ vuttaṃ “nibbānapada”nti. “Santasabhāvatāyā”tiādinā",
  "tika-vin12t:1099_1": "santo sabhāvo imassa padassāti santaṃ. Natthi upadhayo etthāti anupadhikaṃ. Natthi",
  "tika-vin12t:1099_2": "kiñcanametthāti akiñcanaṃ. Tīsu bhavesu na sañjatīti asattaṃ. Aññathā na bhavatīti",
  "tika-vin12t:1099_3": "anaññathābhāvi. Aññena kenaci na netabbanti anaññaneyyanti vacanatthaṃ dasseti. Tenāti",
  "tika-vin12t:1099_4": "“santa”ntiādipadena. Meti mama, manoti sambandho. Ettha devamanussaloke me mano rato",
  "tika-vin12t:1099_5": "nāmāti kiṃ vakkhāmi. Iti imamatthaṃ dassetīti yojanā.",
  "tika-vin12t:1100": "56. Tañcāti sāvakabhāvañca.",
  "tika-vin12t:1101_0": "57. Assāsakāti ettha āpubbo sāsadhātu āpubba sisadhātunā sadiso, “me”ti chaṭṭhīyogattā",
  "tika-vin12t:1101_1": "ṇvupaccayo ca bhāvatthoti āha “āsisanā”ti. “Patthanā”ti iminā āpubbasisadhātuyā atthaṃ",
  "tika-vin12t:1101_2": "dasseti. Assāti bimbisārarañño. Tatthāti ratanattaye. Nicchayagamanamevāti “saraṇa”itinicchayena",
  "tika-vin12t:1101_3": "jānanameva gato. Attasanniyyātananti attano attānaṃ ratanattaye sanniyyātanaṃ. Iminā",
  "tika-vin12t:1101_4": "attasanniyyātana, paṇipāta, tapparāyana, sissabhāvūpagamanasaṅkhātesu catūsu saraṇagamanesu",
  "tika-vin12t:1101_5": "attasanniyyātanasaraṇagamanaṃ dīpeti. Ayanti bimbisāro rājā. Tanti niyatasaraṇataṃ.",
  "tika-vin12t:1101_6": "Paṇipātagamanañcāti ettha paṇīti karo. Yathā hi pādapadasaddā dīgharassavasena hutvā",
  "tika-vin12t:1101_7": "caraṇaṃ vadanti, evaṃ pāṇipaṇisaddā karaṃ vadanti. Tasmā vuttaṃ “paṇīti karo”ti.",
  "tika-vin12t:1101_8": "Patanaṃ pāto, paṇino pāto paṇipāto. Atthato añjalipaṇamananti vuttaṃ hoti. Tassa",
  "tika-vin12t:1101_9": "gamanañca gacchantoti attho. Iminā paṇipātasaraṇagamanaṃ dīpeti. Casaddo “pākaṭa”nti",
  "tika-vin12t:1101_10": "etthāpi yojetabbo. Pākaṭañca karontoti hi attho.",
  "tika-vin12t:1102_0": "58. Siṅgīnikkhasavaṇṇoti ettha siṅgīsaṅkhāto nikkho siṅgīnikkho, tena samāno vaṇṇo",
  "tika-vin12t:1102_1": "etassāti siṅgīnikkhasavaṇṇoti vacanatthaṃ dassento āha “siṅgīsuvaṇṇanikkhena samānavaṇṇo”ti.",
  "tika-vin12t:1102_2": "Tattha “suvaṇṇa”itipadena nikkhasaddassa suvaṇṇatthaṃ dasseti, pañcasuvaṇṇādayo atthe",
  "tika-vin12t:1102_3": "nivatteti. “Samāna”itipadena savaṇṇoti ettha sakāro samānasaddasseva kāriyoti dasseti.",
  "tika-vin12t:1102_4": "Sabbesūti akhilesu cakkhādiindriyesu. Dantoti damito. Indriyasaṃvaroti vuttaṃ hoti.",
  "tika-vin12t:1102_5": "Tamevatthaṃ pākaṭaṃ karonto āha “bhagavato hī”tiādi.",
  "tika-vin12t:1103_0": "59. Oṇīto pattato pāṇi yenāti oṇītapattapāṇīti vacanatthaṃ dassento āha “pattato",
  "tika-vin12t:1103_1": "cā”tiādi. “Apanītapāṇi”nti iminā oṇītasaddo apanītattho, pāṇisaddena ca sambandhitabboti",
  "tika-vin12t:1103_2": "dasseti. “Sallakkhetvā”ti iminā “bhagavanta”nti imaṃ kammaṃ “sallakkhetvā”ti pāṭhasesena",
  "tika-vin12t:1103_3": "yojetabbanti dasseti. Ekamantanti ettha antasaddo samīpadesattho, koṭidesattho vā",
  "tika-vin12t:1103_4": "hoti, upayogavacanañca bhummatthe hotīti dassento āha “ekasmiṃ padese”ti. Atthikapayoge",
  "tika-vin12t:1103_5": "karaṇassa sambhavato āha “buddhābhivādanagamanena vā dhammassavanagamanena vā”ti.",
  "tika-vin12t:1103_6": "Appākiṇṇanti ettha appasaddo paṭisedhatthoti āha “anākiṇṇa”nti. “Abbokiṇṇa”ntipi",
  "tika-vin12t:1103_7": "pāṭho. Appanigghosanti ettha “appasadda”ntipadena vacanasaddassa gahitattā iminā",
  "tika-vin12t:1103_8": "pārisesanayena nagaranigghosasaddoyeva gahetabboti āha “nagaranigghosasaddena appanigghosa”nti.",
  "tika-vin12t:1103_9": "Tīsu pāṭhesu paṭhamena pāṭhena janassa vāto janavāto, tena virahitaṃ vijanavātanti",
  "tika-vin12t:1103_10": "vikappaṃ dasseti. Dutiyena janassa vādo janavādo, tena virahitaṃ vijanavādanti vikappaṃ",
  "tika-vin12t:1103_11": "dasseti. Tatiyena janassa pāto sañcaraṇaṃ janapāto, tena virahitaṃ vijanapātanti",
  "tika-vin12t:1103_12": "vikappaṃ dasseti. Rahassaṃ karīyati etthāti rāhasseyyakaṃ. Manussānaṃ rāhasseyyakaṃ",
  "tika-vin12t:1103_13": "manussarāhasseyyakanti vacanatthaṃ dasseti “manussāna”ntiādinā.",
  "tika-vin12t:1104": "14. Sāriputtamoggallāna pabbajjākathā",
  "tika-vin12t:1105_0": "60. “Teti sāriputtamoggallānā. Agamaṃsu kirāti yojanā. Tatrāti giraggasamajje. Athāti",
  "tika-vin12t:1105_1": "parivitakkanānantaraṃ. Tassāti sañcayassa. Pāranti paratīraṃ. Etthāti tumhākaṃ vāde.",
  "tika-vin12t:1105_2": "Idanti ayaṃ vādo ettakoyevāti attho. Yoti yo koci. Tvañca ahañca amhe, tesu. Nāmatumhasaṅkhātesu",
  "tika-vin12t:1105_3": "hi tīsu saddesu ekasesena kattabbesu pacchimasseva ekaseso kātabbo. Tenāti katikakaraṇahetunā.",
  "tika-vin12t:1106_0": "Saṃkhepena vuttaṃ vitthārena dassento āha “idaṃ hī”tiādi. Atthīkehīti amatena atthikehi.",
  "tika-vin12t:1106_1": "Upaññātaṃ magganti amatassa maggo upagantvā ñāto. Ñāto ceva upagato cāti saha upasaggena",
  "tika-vin12t:1106_2": "padaṃ parivattitvā atthaṃ kathento upasaggattho ca dhātuttho ca visuṃyeva hotīti",
  "tika-vin12t:1106_3": "ñāpeti. Atthikehi amhehi upaññātaṃ nibbānaṃ maggaṃ magganto anubandheyyanti vā dassento",
  "tika-vin12t:1106_4": "āha “atha vā”tiādi. Maggaphalapaccavekkhaṇañāṇehi upagantvā ñātabbanti upaññātaṃ",
  "tika-vin12t:1106_5": "nibbānaṃ. Maggadhāthuyā anvesanatthaṃ dassento āha “pariyesanto”ti.",
  "tika-vin12t:1107_0": "Sāriputtopi pañhaṃ pucchīti sambandho. Kamaṇḍalutoti kuṇḍikato. Attano ca paresañca",
  "tika-vin12t:1107_1": "akathanena antare vivaraṃ paṭisandahatīti paṭisandhāro, taṃ. Etthāti “na tyāhaṃ sakkomī”tipade.",
  "tika-vin12t:1107_2": "Adhippāyo evaṃ veditabboti yojanā. Ettakanti ettakaṃ pañhaṃ. Imassāti paribbājakassa.",
  "tika-vin12t:1107_3": "Avisayabhāvanti attano avisayabhāvaṃ.",
  "tika-vin12t:1108_0": "Hetuṃ paṭicca bhavantīti hetuppabhavāti vacanatthena pañcakkhandhā hetuppabhavā nāmāti",
  "tika-vin12t:1108_1": "dassento āha “hetuppabhavā nāma pañcakkhandhā”ti. Tenāti “ye dhammā hetuppabhavā”ti",
  "tika-vin12t:1108_2": "padena. Assāti sāriputtaparibbājakassa. “Tesaṃ hetu nāma samudayasacca”nti iminā",
  "tika-vin12t:1108_3": "hinoti etasmā phalanti hetūti vacanatthena samudayasaccaṃ hetu nāmāti dasseti. Tañcāti",
  "tika-vin12t:1108_4": "samudayasaccañca. Tesanti ettha tasaddassa visayaṃ dassetuṃ vuttaṃ “ubhinnampi saccāna”nti.",
  "tika-vin12t:1108_5": "Apavattivasena nirujjhati etthāti nirodho. Tañcāti nirodhañca. Tenāti “tesañca yo",
  "tika-vin12t:1108_6": "nirodho”tipadena. Assāti sāriputtaparibbājakassa. Etthāti imissaṃ gāthāyaṃ, catūsu",
  "tika-vin12t:1108_7": "saccesu vā. Nayatoti nānantarikanayato, avinābhāvanayato vā, nettidesanāhāranayato",
  "tika-vin12t:1108_8": "vā. Tamevatthaṃ pākaṭaṃ karonto āha “nirodhe hī”tiādi. Ekadesasarūpekasesanayena",
  "tika-vin12t:1108_9": "vā maggasaccaṃ gahetabbanti dassento āha “atha vā”tiādi. Nirodho ca nirodhūpāyo ca",
  "tika-vin12t:1108_10": "nirodhoti ekadesasarūpekaseso kātabbo. Tesañcāti ettha avuttasampiṇḍanatthena casaddena",
  "tika-vin12t:1108_11": "maggasaccaṃ gahetabbantipi vadanti. Ayaṃ nayo aṭṭhakathāyaṃ na vutto. Tamevatthanti",
  "tika-vin12t:1108_12": "catusaccasaṅkhātaṃ tamevatthaṃ. Paṭipādentoti nigamento.",
  "tika-vin12t:1109_0": "“Sacepī”ti iminā yadīti padassatthaṃ vaṇṇeti. “Ettakamevā”ti iminā tāvadevāti padassatthaṃ",
  "tika-vin12t:1109_1": "vaṇṇeti. “Ito uttari natthī”ti iminā evakārassa phalaṃ dasseti. Itoti sotāpattiphalato.",
  "tika-vin12t:1109_2": "“Idaṃ…pe… pattabba”nti iminā “ettakamevā”ti padassa atthasarūpaṃ dasseti. “Eso eva",
  "tika-vin12t:1109_3": "dhammo”ti iminā “eseva dhammo”tipadassa atthaṃ vaṇṇeti. Paccabyatthāti patiavapubbo",
  "tika-vin12t:1109_4": "idhātu paṭividdhatthoti āha “paṭividdhatthā”ti. Tumhehīti assajittheraṃ sandhāyāha.",
  "tika-vin12t:1109_5": "Iminā “paccabyatthā”ti ettha hiyyattanīparassapadamajjhimapurisabahuvacanatthavibhattiṃ",
  "tika-vin12t:1109_6": "dīpeti. Kappanahutehīti kappānaṃ nahutehi, koṭipakoṭisatasahassānaṃ satehi nahutehīti",
  "tika-vin12t:1109_7": "attho. Abbhatītanti abhiatītaṃ. Amhehi adiṭṭhameva hutvā atikkamāpitanti attho.",
  "tika-vin12t:1110_0": "62. Ārammaṇabhūtassa nibbānassa gambhīrattā ārammaṇikabhūtaṃ ñāṇampi gambhīramevādhippetanti",
  "tika-vin12t:1110_1": "āha “gambhīrassa ca ñāṇassā”ti. Yathā hi saṇhavatthassa sibbanatthāya saṇhasūci adhippetāti.",
  "tika-vin12t:1110_2": "Upadhīnaṃ sammā khayaṭṭhena nibbānaṃ upadhisaṅkhayaṃ nāmāti āha “upadhisaṅkhayeti",
  "tika-vin12t:1110_3": "nibbāne”ti. Tadārammaṇāyāti taṃnibbānārammaṇāya. Vimuttiyāti phalavimuttiyā. Sāvakapāramīñāṇeti",
  "tika-vin12t:1110_4": "aggasāvakapāramīñāṇe. Tesūti sāriputtamoggallānesu. Aḍḍhamāsena arahatte patiṭṭhitoti sambandho.",
  "tika-vin12t:1111_0": "Atīteti kappasatasahassādhike asaṅkhyeyyamatthake. Tassāti buddhassa santike aggasāvakabhāvaṃ",
  "tika-vin12t:1111_1": "patthesīti yojanā. Assameti munīnaṃ ṭhāne. Tañhi ā kodhaṃ, ā bhuso vā rāgādayo samenti",
  "tika-vin12t:1111_2": "etthāti assamoti vuccati, tasmiṃ. Patthayitvā ca pesesīti sambandho. Tatthāti nīluppalamaṇḍape.",
  "tika-vin12t:1111_3": "Tesūti tāpasaseṭṭhīsu.",
  "tika-vin12t:1112_0": "63. Yesanti kulānaṃ. “Vidhavabhāvāyā”ti iminā vidhavāya bhāvo vedhabyanti vacanatthaṃ",
  "tika-vin12t:1112_1": "dasseti. Vidhavāti ca patisuññā. Sā hi dhavena vigatāti “vidhavā”ti ca, vigato dhavo",
  "tika-vin12t:1112_2": "imissāti “vidhavā”ti ca vuccati. Ubhayenāpīti puttapabbajjapatipabbajjasaṅkhātena duvidhenapi.",
  "tika-vin12t:1113_0": "Sañcayānīti ettha nissayūpacārena nissaye nissitūpacāro hotīti āha “sañcayassa antevāsikānī”ti.",
  "tika-vin12t:1113_1": "Atha vā ṇapaccayo tassedamatthe hotīti āha “sañcayassa antevāsikānī”ti. “Magadhāna”nti",
  "tika-vin12t:1113_2": "bahuvacanavasena vuttattā janapadassa nāmanti āha “magadhānaṃ janapadassā”ti. Giribbajanti",
  "tika-vin12t:1113_3": "ettha vajo viyāti vajo, giri. Vajasadiso giri etthāti giribbajaṃ padaheṭṭhupariyavasena,",
  "tika-vin12t:1113_4": "nagaraṃ. “Mahāvīriyavanto”ti iminā mahanto vīro etesaṃ tathāgatānanti mahāvīrāti",
  "tika-vin12t:1113_5": "vacanatthaṃ dasseti. Dhammena nayamānānaṃ kā usūyā vijānatanti ettha kaccāyananayena",
  "tika-vin12t:1113_6": "(kaccāyane 277 sutte) usūyapayoge sampadānaṃ hotīti āsaṅkā bhaveyyāti āha “bhummatthe",
  "tika-vin12t:1113_7": "sāmivacanaṃ, upayogatthe vā”ti. Vijānantānanti vijānantesu tathāgatesu, vijānante vā.",
  "tika-vin12t:1114": "15. Upajjhāyavattakathā",
  "tika-vin12t:1115_0": "64. Anupajjhāyakāti ettha vajjāvajjaṃ upagantvā jhāyatīti upajjhāyo, so natthi etesanti",
  "tika-vin12t:1115_1": "anupajjhāyakāti atthaṃ dassento āha “vajjāvajja”ntiādi. “Piṇḍāya caraṇakapatta”nti",
  "tika-vin12t:1115_2": "iminā piṇḍāya uddissa, uṭṭhahitvā vā tiṭṭhati anenāti uttiṭṭho, soyeva patto uttiṭṭhapattoti",
  "tika-vin12t:1115_3": "atthaṃ dasseti. “Uttiṭṭhe na pamajjeyyā”tiādīsu pana piṇḍāya caraṇaṃ “uttiṭṭha”nti",
  "tika-vin12t:1115_4": "vuccati. Tasmā tattha piṇḍāya uddissa, uṭṭhahitvā vā tiṭṭhanaṃ uttiṭṭhanti vacanattho",
  "tika-vin12t:1115_5": "kātabbo. “Piṇḍāya caraṇapatta”nti idaṃ vacanaṃ “tasmiñhi manussā ucchiṭṭhasaññino”tipadaṃ",
  "tika-vin12t:1115_6": "laṅghitvā “tasmā uttiṭṭhapattanti vutta”ntipadena yojetabbaṃ, tasmā piṇḍāya caraṇakapattattā",
  "tika-vin12t:1115_7": "uttiṭṭhapattanti vuttanti vuttaṃ hoti. Tasmiṃ manussā kiṃsaññinoti āha “tasmiñhi",
  "tika-vin12t:1115_8": "manussā ucchiṭṭhasaññino”ti. Tasmiñhi tasmiṃ eva uttiṭṭhapatte pabbajitānaṃ paribhogabhāvena",
  "tika-vin12t:1115_9": "manussehi avasajjitabbattā, avachaḍḍetabbattā vā manussā ucchiṭṭhasaññino hontīti",
  "tika-vin12t:1115_10": "yojanā. Pabbajitānaṃ piṇḍāya caraṇakapattattā uttiṭṭhapattanti vuttaṃ, manussānaṃ",
  "tika-vin12t:1115_11": "pana avasajjitapattattā ucchiṭṭhapattanti vuttanti adhippāyo. Uttiṭṭha pattantipadaṃ",
  "tika-vin12t:1115_12": "vākyameva, na samāsotipi dassento āha “atha vā”tiādi. “Uṭṭhahitvā”ti iminā uttiṭṭhāti",
  "tika-vin12t:1115_13": "ettha tvālopoti dasseti. “Gahetu”nti iminā pāṭhasesaṃ dasseti. Gehasitapemavasenāti",
  "tika-vin12t:1115_14": "gehe nissitapemavasena, mettāpubbaṅgamapemavasenāti attho. Sagāravā hutvā sappatissā",
  "tika-vin12t:1115_15": "hutvā viharantāti atthaṃ dassento āha “upaṭṭhapetvā”ti. “Sabhāgajīvikā”ti iminā sabhāgavuttikāti",
  "tika-vin12t:1115_16": "ettha vuttisaddo jīvikatthoyeva, na vivaraṇādyatthoti dasseti. Upajjhāyabhāvaṃ sampaṭicchati",
  "tika-vin12t:1115_17": "etehīti upajjhāyabhāvasampaṭicchanāni, tāniyeva vevacanāni upajjhāyabhāvasampaṭicchanavevacanāni.",
  "tika-vin12t:1115_18": "Tikkhattunti ukkaṭṭhavasena vuttaṃ, sakimpi vaṭṭatiyeva. Padassa vasena viññāpetīti",
  "tika-vin12t:1115_19": "sambandho. Hīti saccaṃ. Etthāti upajjhāyagahaṇaṭṭhāne. Yadidaṃ vācāya vā sāvanaṃ,",
  "tika-vin12t:1115_20": "yadidaṃ kāyena vā atthaviññāpanaṃ atthi, idameva sāvanaatthaviññāpanameva upajjhāyagahaṇanti",
  "tika-vin12t:1115_21": "yojanā. Sādhūti sampaṭicchananti upajjhāyena pañcasu padesu yasmiṃ kismiṃci vutte",
  "tika-vin12t:1115_22": "saddhivihārikassa “sādhū”ti sampaṭicchanaṃ. Tanti kesañci vacanaṃ. Hīti saccaṃ, yasmā",
  "tika-vin12t:1115_23": "vā. Etthāti upajjhāyagahaṇe. “Na sampaṭicchanaṃ aṅga”nti iminā āyācanadānāniyeva",
  "tika-vin12t:1115_24": "aṅgāni nāmāti dasseti. Saddhivihārikenāpi ñātunti sambandho. Iminā padenāti “sādhū”ti iminā padena.",
  "tika-vin12t:1116_0": "Tatrāyaṃ sammāvattanāti ettha tasaddassa visayaṃ dassetuṃ vuttaṃ “yaṃ vuttaṃ sammā",
  "tika-vin12t:1116_1": "vattitabba”nti. Iminā kiriyāvisayabhāvameva dīpeti, na dabbavisayabhāvaṃ. Ayanti",
  "tika-vin12t:1116_2": "vuccamānā. Assāti saddhivihārikassa. Dhotapādapariharaṇatthāyāti dhotassa pādassa",
  "tika-vin12t:1116_3": "paṃsumakkhanādīnaṃ pariharaṇatthāya. Tāti upāhanāyo. Kālassevāti paccūsakālatoyeva,",
  "tika-vin12t:1116_4": "nissakkatthe cetaṃ sāmivacanaṃ. Tatoti tehi tīhi dantakaṭṭhehi, vibhattaapādānametaṃ.",
  "tika-vin12t:1116_5": "Tesu vā tīsu dantakaṭṭhesu. Yanti yaṃ dantakaṭṭhaṃ. Athāti tasmiṃ gahaṇe.",
  "tika-vin12t:1117_0": "Tatoti sītuṇhodakehi, sītuṇhodakesu vā. Vaḷañjetīti paribhuñjati. Udakanti mukhadhovanodakaṃ.",
  "tika-vin12t:1117_1": "“Vaccakuṭito”ti iminā passāvakuṭīpi gahetabbā. Evanti sammajjiyamāne. Asuññanti janasaddato",
  "tika-vin12t:1117_2": "atucchaṃ. Āsananti therassa āsanaṃ. Tasminti āsane. Nisinnassa therassa vattaṃ kātabbanti",
  "tika-vin12t:1117_3": "sambandho. Uklāpo asmiṃ dese atthīti uklāpoti atthaṃ dassento āha “kenaci kacavarena",
  "tika-vin12t:1117_4": "saṃkiṇṇo”ti. Ettha ca saṅkāro ucchiṭṭho kalāpo samūho uklāpoti vacanatthena uklāpoti",
  "tika-vin12t:1117_5": "vuccati. Kacīyati bandhīyati asmiṃ deseti kaco, so varīyati icchīyati anenāti kacavaroti",
  "tika-vin12t:1117_6": "vacanatthena kacavaroti vuccati. Hatthenapīti ettha pisaddo pilotikenapītiādiṃ saṅgaṇhāti.",
  "tika-vin12t:1118_0": "Ekato katvāti ekato samānapaṭalaṃ katvā. Kasmā saṅghāṭīti āha “sabbaṃ hī”tiādi. “Saṅghaṭitattā”ti",
  "tika-vin12t:1118_1": "iminā saṃharitabbāti saṅghāṭīti vacanatthaṃ dasseti. Nivattitvā olokentaṃ upajjhāyaṃ",
  "tika-vin12t:1118_2": "saṃpāpuṇātīti yojanā. Ekena vā padavītihārenāti sambandho. Pattoyeva uṇhabhārikesu",
  "tika-vin12t:1118_3": "pariyāpannoti pattapariyāpanno, patte pariyāpanno yāguādiko pattapariyāpannotipi",
  "tika-vin12t:1118_4": "yujjatiyeva. Bhikkhācāreti bhikkhācāraṭṭhāne. Yāguyā vā laddhāyāti sambandho. Tassāti",
  "tika-vin12t:1118_5": "upajjhāyassa. So pattoti uṇhādīsu pariyāpanno so patto. Aññatra vāti ārāmādīsu vā.",
  "tika-vin12t:1118_6": "Tassāti upajjhāyassa. Vacane aniṭṭhiteti sambandho. Ito paṭṭhāyāti “na upajjhāyassa",
  "tika-vin12t:1118_7": "bhaṇamānassā”ti ettha vuttanakārato paṭṭhāya. Iminā heṭṭhā vuttesu “nātidūre gantabba”ntiādīsu",
  "tika-vin12t:1118_8": "nakārapaṭisiddhesu āpatti natthīti dasseti. Yattha katthacīti “na ca uṇhe cīvaraṃ",
  "tika-vin12t:1118_9": "nidahitabba”ntiādīsu yesu kesuci. Ayanti dukkaṭāpatti. Hīti saccaṃ. Āpattisāmantāti",
  "tika-vin12t:1118_10": "ettha āpattiyā sāmantā āpattisāmantāti atthaṃ dassento āha “āpattiyā āsanna”nti.",
  "tika-vin12t:1118_11": "“Āsanna”nti iminā sāmantāsaddassa āsannavevacanatañca upayogatthe nissakkavacanatañca",
  "tika-vin12t:1118_12": "dasseti. Īdisaṃ vacanaṃ bhante vattuṃ vaṭṭati nāmāti yojanā.",
  "tika-vin12t:1119_0": "Gāmato paṭhamataranti gāmato upajjhāyassa paṭhamataraṃ. Tenevāti upajjhāyeneva. Nivattantena",
  "tika-vin12t:1119_1": "saddhivihārikenāti sambandho. “Tinta”nti vatvā tamevatthaṃ dassetuṃ vuttaṃ “sedaggahita”nti.",
  "tika-vin12t:1119_2": "Iminā sedena sīdatīti sinnanti atthaṃ dasseti. “Atirekaṃ katvā”ti iminā ussāretvātipadassa",
  "tika-vin12t:1119_3": "adhippāyatthaṃ dasseti, uddhaṃ uddhaṃ sāretvāti vuttaṃ hoti. Pacchimavākyassa pubbavākyakāraṇabhāvaṃ",
  "tika-vin12t:1119_4": "dassetuṃ vuttaṃ “kiṃ kāraṇā”ti. Majjhe bhaṅgassa dosaṃ āvikaronto āha “samaṃ katvā”tiādi.",
  "tika-vin12t:1119_5": "Tatoti samaṃ katvā saṃharaṇato, niccaṃ bhijjamānanti sambandho. Majjhe bhaṅgato vā,",
  "tika-vin12t:1119_6": "dubbalanti sambandho. Etanti “caturaṅgulaṃ kaṇṇaṃ ussāretvā”ti etaṃ vacanaṃ. Yathāti",
  "tika-vin12t:1119_7": "yenākārena saṃhariyamāneti sambandho. Cīvarabhogassa oro anto obhogoti atthaṃ dassento",
  "tika-vin12t:1119_8": "āha “kāyabandhana”ntiādi.",
  "tika-vin12t:1120_0": "Yoti upajjhāyo. “Gāmeyevā”ti vatvā tamevatthaṃ dassetuṃ vuttaṃ “antaraghare vā paṭikkamane",
  "tika-vin12t:1120_1": "vā”ti. Paṭikkamane vāti bhojanasālāyaṃ vā. Tassāti upajjhāyassa. Laddhā bhikkhā yenāti",
  "tika-vin12t:1120_2": "laddhabhikkho, tassa vā. Piṇḍapāto hotīti yojanā. Tassāti upajjhāyassa. Piṇḍapāto",
  "tika-vin12t:1120_3": "na hotīti sambandho. Attanā laddhopīti pisaddo upajjhāyena laddhopīti atthaṃ sampiṇḍeti.",
  "tika-vin12t:1120_4": "Āhariyatūti ettha tuvibhatti pucchāyaṃ hoti, āhariyatu kinti attho. Kāloti bhojanakālo.",
  "tika-vin12t:1120_5": "Bhuñjitthāti bhutto, tasmiṃ satīti sambandho. Upakaṭṭhoti majjhanhikassa āsanno.",
  "tika-vin12t:1121_0": "Anantarahitāyāti ettha antaradhāyatīti antarahito, taṭṭikacammakhaṇḍādi, natthi antarahito",
  "tika-vin12t:1121_1": "etasmiṃ pattabhūmīnamantareti anantarahitoti atthaṃ dassento āha “anatthatāyā”ti.",
  "tika-vin12t:1121_2": "Kāḷavaṇṇakatā vā sudhābaddhā vā nirajamattikā hotīti yojanā. Tanti pattaṃ. Dhotavālikāyapīti",
  "tika-vin12t:1121_3": "suddhavālikāyapi. Tatthāti paṃsurajasakkharādīsu. Puna tatthāti paṇṇādhārakesu. Idaṃ",
  "tika-vin12t:1121_4": "vacanaṃ vuttanti sambandho. Abhimukhenāti attano abhimukhena. Saṇikanti sinnaṃ. Ante",
  "tika-vin12t:1121_5": "panāti cīvarassa koṭiyaṃ pana. Nikkhipantassa saddhivihārikassa cīvarassa bhogoti yojanā.",
  "tika-vin12t:1122_0": "Cuṇṇaṃ sannetabbanti ettha cuṇṇasamodhānena netabbanti atthaṃ dassento āha “piṇḍi",
  "tika-vin12t:1122_1": "kātabbā”ti. “Ekasmiṃ niddhūme ṭhāne”ti iminā ekamantanti ettha ekasmiṃ ante ṭhāneti",
  "tika-vin12t:1122_2": "atthaṃ dasseti. Jantāghareti aggisālāyaṃ. Sā hi jalati dibbati aggi etthāti jantā,",
  "tika-vin12t:1122_3": "janeti sarīrasedametthāti vā jantā, sā eva gharaṃ jantāgharanti vuccati, tasmiṃ.",
  "tika-vin12t:1122_4": "Paripūjāvasena karīyatīti parikammanti atthena aṅgāradānādikaṃ parikammaṃ nāmāti",
  "tika-vin12t:1122_5": "dassento āha “parikammaṃ nāmā”tiādi.",
  "tika-vin12t:1123_0": "“Na kenaci gelaññenā”tiādinā ussahanassa kāraṇaṃ dasseti. Hīti saccaṃ. Agilānena",
  "tika-vin12t:1123_1": "saṭṭhivassena saddhivihārikenāpi kātabbanti yojanā. Anādarenāti vattakaraṇassa anādarena.",
  "tika-vin12t:1123_2": "Nakārapaṭisaṃyuttesūti paṭisedhavācakena nakārena paṭisaṃyuttesu. Padesūti “na upajjhāyassa",
  "tika-vin12t:1123_3": "bhaṇamānassa antarantarā kathā opātetabbā”tiādīsu vākyesu. Bhūmiyanti upalakkhaṇavasena",
  "tika-vin12t:1123_4": "vuttaṃ bhittiyampi apaṭighaṃsitabbattā. “Piṭhasaṅghāṭañcā”ti iminā kavāṭapīḷanti",
  "tika-vin12t:1123_5": "ettha pīṭhasaddena piṭhasaṅghāṭaṃ vuccati uttarapadalopavasena vā ekadesavohāravasena",
  "tika-vin12t:1123_6": "vāti dasseti. “Acchupantenā”ti iminā appaṭighaṃsantenāti ettha ghaṃsadhātuyā atthaṃ",
  "tika-vin12t:1123_7": "dasseti. Sammā tāyati attānañca parañca anenāti santānaṃ, tameva santānakanti atthena",
  "tika-vin12t:1123_8": "kīṭakulāvakamakkaṭakasuttādi santānakaṃ nāmāti dassento āha “santānaka”ntiādi. Ullokatoti",
  "tika-vin12t:1123_9": "vitānato. Tañhi uddhaṃ lucīyate bandhīyateti ullokanti vuccati, cakārassa kakāramakatvā",
  "tika-vin12t:1123_10": "“ulloca”ntipi vuccati. Tosaddena ākārassa smāvacanassa kāriyabhāvaṃ dasseti. Apaharitabbanti",
  "tika-vin12t:1123_11": "apanetabbaṃ. “Avaharitabba”ntipi pāṭho, heṭṭhā haritabbaṃ pātetabbanti attho.",
  "tika-vin12t:1124_0": "Ālokasandhibhāgāti ettha bhāgasaddassa dvandato parattā pubbapadesupi paccekaṃ yojetabboti",
  "tika-vin12t:1124_1": "āha “ālokasandhibhāgā ca kaṇṇabhāgā cā”ti. Tassa atthaṃ dassento āha “antarabāhirā”tiādi.",
  "tika-vin12t:1124_2": "“Vātapānakavāṭakānī”ti iminā ālokasandhisaddassa vātapānakavāṭakapariyāyabhāvaṃ dasseti.",
  "tika-vin12t:1124_3": "“Koṇā”ti iminā kaṇṇasaddassa koṇavevacanabhāvaṃ dasseti.",
  "tika-vin12t:1125_0": "“Yathā paṭhama”ntiādinā paṭhamapaññattameva paññapetabbaṃ, na aññathāti dasseti.",
  "tika-vin12t:1125_1": "Idaṃ patirūpaṃ paṭhamapaññattaṃ sandhāya vuttaṃ. Paṭhamapaññatte apatirūpe aññathāpi",
  "tika-vin12t:1125_2": "paññapetabbaṃ. Etadatthamevāti yathāpaññattaṃ paññapetabbassa atthāya eva. Sace paññattaṃ",
  "tika-vin12t:1125_3": "ahosi, evaṃ satīti yojanā. Idanti bhittiṃ mocetvā paññāpanaṃ. Kaṭesu kiḷañjesu sārattā",
  "tika-vin12t:1125_4": "uttamattā kaṭasārakoti vuccati. Nivattetvāti saṃharitvā. Puratthimāti ettha yakāralopena",
  "tika-vin12t:1125_5": "niddesoti āha “puratthimāyā”ti.",
  "tika-vin12t:1126_0": "Vūpakāsetabboti ettha kasadhātu gatyatthoti āha “aññattha netabbo”ti. Upajjhāyaṃ",
  "tika-vin12t:1126_1": "gahetvā aññattha gantabboti attho. Aññatthāti aññaṃ ṭhānaṃ. Vivecetabbanti ettha",
  "tika-vin12t:1126_2": "diṭṭhigatato upajjhāyaṃ vivecetabbanti dassento āha “vissajjāpetabba”nti. “Añño vattabbo”ti",
  "tika-vin12t:1126_3": "vatvā tassa ākāraṃ dasseti “thera”ntiādinā. So so bhikkhu yācitabboti sambandho.",
  "tika-vin12t:1126_4": "Aññena dāpetabboti attanā aññena bhikkhunā upajjhāyassa parivāso dāpetabboti attho.",
  "tika-vin12t:1126_5": "Kinti nu khoti kena eva upāyena dadeyya nukhoti attho. Itisaddo hi avadhāraṇattho.",
  "tika-vin12t:1126_6": "Aṭṭhakathāyapi imameva nayaṃ dasseti “kena nu kho upāyenā”ti iminā. Sabbatthāti sabbesu",
  "tika-vin12t:1126_7": "“kinti nu kho paṭikasseyyā”tiādivākyesu. Sattasu kammesu tividhassa ukkhepanīyakammassa",
  "tika-vin12t:1126_8": "garukattā vuttaṃ “ukkhepanīyaṃ akatvā”ti. Tamevatthaṃ vitthārento āha “tena hī”tiādi.",
  "tika-vin12t:1127_0": "Tena saddhivihārikena yācitabbāti sambandho. Sace karontiyevāti bhikkhū sace kammaṃ",
  "tika-vin12t:1127_1": "karontiyeva. Puna sace karontiyevāti bhikkhū sace ukkhepanīyakammaṃ karontiyeva.",
  "tika-vin12t:1127_2": "Athāti tasmiṃ kamme kate. Itīti evaṃ yācanena. Nanti taṃ upajjhāyaṃ.",
  "tika-vin12t:1128_0": "Samparivattakanti ettha “piṇḍukkhepaka”ntiādīsu viya samparivattakantipadaṃ kiriyāvisesanaṃ,",
  "tika-vin12t:1128_1": "kapaccayo ca vicchatthoti āha “samparivattetvā samparivattetvā”ti. Yadīti yāva. Yadisaddo",
  "tika-vin12t:1128_2": "hi yāvapariyāyo, tena vuttaṃ “na tāva pakkamitabba”nti. Yāva appamattakampi rajanaṃ",
  "tika-vin12t:1128_3": "galati, na tāva pakkamitabbanti yojanā. Visabhāgapuggalenāti visabhāgena puggalena",
  "tika-vin12t:1128_4": "karaṇabhūtena. Na upajjhāyaṃ anāpucchā gāmo pavisitabboti ettha na aññeneva karaṇīyena",
  "tika-vin12t:1128_5": "pavisitabbo. Piṇḍāya pana pavisitabboti āsaṅkā bhaveyyāti āha “piṇḍāya vā”tiādi.",
  "tika-vin12t:1128_6": "“Anāpucchitvā”ti iminā anāpucchāti ettha ākāro tvāpaccayassa kāriyoti dasseti. Bhikkhācāranti",
  "tika-vin12t:1128_7": "bhikkhāya caraṇaṭṭhānaṃ, upajjhāyena gantabbanti yojanā. Pariveṇanti upajjhāyassa",
  "tika-vin12t:1128_8": "pariveṇaṃ. Passatīti upajjhāyaṃ passati.",
  "tika-vin12t:1129_0": "Dassanatthāya vāti asubhadassanatthāya vā. Imināpi vāsatthāya eva na gantabbanti",
  "tika-vin12t:1129_1": "āsaṅkaṃ nivatteti. Kammanti pakkamanassa kāraṇaṃ kammaṃ. Ananujānanaṃ sandhāya vuttaṃ",
  "tika-vin12t:1129_2": "“yāvatatiya”nti. Tanti upajjhāyaṃ. Assāti saddhivihārikassa. “Na sampajjatī”ti iminā",
  "tika-vin12t:1129_3": "sace sampajjati, na pakkamitabbāti dasseti. Kevalanti vinā uddesādisampajjanehi.",
  "tika-vin12t:1129_4": "Evarūpe upajjhāye nivārentepīti yojanā. “Gelaññato”ti iminā vuṭṭhānasaddassa avadhiapekkhataṃ",
  "tika-vin12t:1129_5": "dasseti. Assāti upajjhāyassa. Aññoti attanā añño. Tassāti aññassa bhikkhussa.",
  "tika-vin12t:1130": "16. Saddhivihārikavattakathā",
  "tika-vin12t:1131_0": "67. Sammāvattanāyaṃ vinicchayo evaṃ veditabboti yojanā. Uddesādīhīti ādisaddena paripucchādayo",
  "tika-vin12t:1131_1": "saṅgaṇhāti. Saṅgahasaddassa saṅkhepagahaṇesupi vuttito “anuggaho”ti vuttaṃ. Atha",
  "tika-vin12t:1131_2": "vā sammukhā saṅgaho ca parammukhā anuggaho ca kātabbo. Āmisena vā saṅgaho, dhammena",
  "tika-vin12t:1131_3": "vā anuggaho. Diṭṭhadhammikatthāya vā saṅgaho, samparāyikatthāya vā anuggaho. Lokiyatthāya",
  "tika-vin12t:1131_4": "vā saṅgaho, lokuttaratthāya vā anuggaho kātabbo. Tatthāti yaṃ vuttaṃ “uddesena paripucchāya",
  "tika-vin12t:1131_5": "ovādena anusāsanīyā”ti. Tattha uddisanaṃ uddesoti vacanatthena pāḷivācanā uddeso",
  "tika-vin12t:1131_6": "nāmāti dassento āha “uddesoti pāḷivācanā”ti. “Pāḷiyā atthavaṇṇanā”ti iminā punappunaṃ,",
  "tika-vin12t:1131_7": "samantato vā pāḷiyā atthassa pucchanaṃ paripucchāti atthaṃ dasseti. Vatthusminti",
  "tika-vin12t:1131_8": "cārittavārittavatthusmiṃ. Idanti cārittaṃ. Puna idanti vārittaṃ. “Vacana”nti iminā",
  "tika-vin12t:1131_9": "ovadanaṃ ovādoti vacanatthaṃ dasseti. Otiṇṇe vatthusmiṃ “idaṃ karohi, idaṃ mā karitthā”ti",
  "tika-vin12t:1131_10": "vacanaṃ anusāsanī nāmāti yojanā. “Punappunaṃ vacana”nti iminā anusāsanīti ettha anusaddassa",
  "tika-vin12t:1131_11": "naupacchinnatthaṃ dasseti. “Sace upajjhāyassa patto hotī”ti sāmaññato vuttepi na",
  "tika-vin12t:1131_12": "pakatipatto hoti, atha kho atirittapatto hotīti āha “atirekapatto”ti. Sabbatthāti",
  "tika-vin12t:1131_13": "sabbesu “sace upajjhāyassa cīvaraṃ hotī”tiādīsu padesu. Aññopīti pattacīvarehi aññopi.",
  "tika-vin12t:1131_14": "Samaṇaparikkhāroti chattupāhanādi samaṇaparikkhāro. Idhāti saddhivihārikavatte. Nayenāti",
  "tika-vin12t:1131_15": "ñāyena. Uppajjamānaupāyapariyesananti uppajjamānassa, uppajjamānatthāya vā upāyassa",
  "tika-vin12t:1131_16": "pariyesanaṃ. Itoti “kinti nu kho saddhivihārikassa parikkhāro uppajjiyethā”ti pāḷito.",
  "tika-vin12t:1131_17": "Cīvaraṃ rajantenāti ettha rajantena upajjhāyenāti attho na daṭṭhabbo, saddhivihārikenāti",
  "tika-vin12t:1131_18": "attho evāti dassento āha “upajjhāyato upāyaṃ sutvā rajantenā”ti. Upajjhāyato upāyanti",
  "tika-vin12t:1131_19": "upajjhāyato laddhaṃ upāyaṃ.",
  "tika-vin12t:1132": "Nasammāvattanādikathā",
  "tika-vin12t:1133_0": "68. Upajjhāyavattanti upajjhāyamhi vattitabbaṃ vattaṃ. Soti saddhivihāriko. Dukkaṭaṃ",
  "tika-vin12t:1133_1": "āpajjatīti assa, so vā dukkaṭaṃ āpajjatīti yojanā. Paṇāmetabboti ettha papubba namudhātu",
  "tika-vin12t:1133_2": "atthapakaraṇādivasena idha apasādanatthoti āha “apasādetabbo”ti. Adhimattanti adhikappamāṇaṃ.",
  "tika-vin12t:1133_3": "Gehasitapemanti mettāsinehaṃ. Vuttapaṭipakkhanayenāti kaṇhapakkhe vuttena paṭipakkhena",
  "tika-vin12t:1133_4": "nayena. Alaṃ paṇāmetunti ettha alaṃsaddassa arahatthapaṭikkhittesu dvīsu atthesu",
  "tika-vin12t:1133_5": "arahatthoti āha “yutto paṇāmetu”nti.",
  "tika-vin12t:1134_0": "Sātisāro hotīti ettha pakatibhāvaṃ atikkamitvā saraṇaṃ pavattanaṃ atisāro, doso.",
  "tika-vin12t:1134_1": "Saṃvijjati so etassāti sātisāroti dassento āha “sadoso hotī”ti. Tassatthaṃ dassetuṃ",
  "tika-vin12t:1134_2": "vuttaṃ “āpattiṃ āpajjatī”ti. Āpattinti dukkaṭāpattiṃ. Tanti vattaṃ.",
  "tika-vin12t:1135_0": "Tesanti saddhivihārikānaṃ. Vattanti bahukānaṃ saddhivihārikānaṃ vattaṃ. Sādiyanaṃ",
  "tika-vin12t:1135_1": "vā…pe… bālo hotīti ettha bālassa kāraṇaṃ dassetuṃ vuttaṃ “sādiyanaṃ vā asādiyanaṃ",
  "tika-vin12t:1135_2": "vā na jānātī”ti. Sādiyanassa vā asādiyanassa vā ajānanattā bālo hotīti vuttaṃ hoti.",
  "tika-vin12t:1135_3": "Ajānanassa kāraṇaṃ dassetuṃ vuttaṃ “bālo hotī”ti. Bālattā sādiyanaṃ vā asādiyanaṃ",
  "tika-vin12t:1135_4": "vā na jānātīti vuttaṃ hoti. Tesūti bahukesu saddhivihārikesu. Tassāti vattasampannabhikkhussa.",
  "tika-vin12t:1135_5": "Tesanti itaresaṃ saddhivihārikānaṃ.",
  "tika-vin12t:1136": "Rādhabrāhmaṇavatthukathā",
  "tika-vin12t:1137_0": "69. Kiñcāpi āyasmā sāriputto jānātīti yojanā. Iminā “kiṃ nu kho ajānanto pucchī”ti",
  "tika-vin12t:1137_1": "āsaṅkaṃ nivāreti. Bhagavā anuññātukāmo hotīti sambandho. Panasaddo garahattho, tathā",
  "tika-vin12t:1137_2": "jānantopīti attho. Lahukanti hetuantogadhavisesanaṃ. Lahukattā paṭikkhipitvāti vuttaṃ",
  "tika-vin12t:1137_3": "hoti. Assāti bhagavato, ajjhāsayanti sambandho. “Ajjhāsayaṃ viditvā”tivacanassa yuttiṃ",
  "tika-vin12t:1137_4": "dassento āha “buddhānaṃ hī”tiādi. Hīti saccaṃ. Ayañcāti sāriputtatthero ca. Aggoti",
  "tika-vin12t:1137_5": "koṭiukkaṃso. Seṭṭhoti pavaro uttamo.",
  "tika-vin12t:1138_0": "“Byattena bhikkhunā paṭibalenā”ti ettha byattapaṭibalānaṃ visesaṃ dassetuṃ vuttaṃ",
  "tika-vin12t:1138_1": "“byatto nāmā”tiādi. Tattha yassa sāṭṭhakathaṃ vinayapiṭakavācuggataṃ pavattati, ayaṃ",
  "tika-vin12t:1138_2": "byatto nāmāti yojanā. Tasminti vinayapiṭakaṃ vācuggatabhikkhumhi. Yassāti bhikkhuno.",
  "tika-vin12t:1138_3": "Suggahitanti sāṭṭhakathāya suṭṭhu gahitaṃ. Ayampīti pisaddo purimabhikkhuṃ apekkhati.",
  "tika-vin12t:1138_4": "Imasmiṃ attheti imasmiṃ vatthumhi, imasmiṃ visayeti attho. Byatirekānvayavasena paṭibalaṃ",
  "tika-vin12t:1138_5": "dassento āha “yo panā”tiādi. Yo pana na sakkotīti sambandho. Kasmāti āha “kāsasosasemhādinā",
  "tika-vin12t:1138_6": "vā”tiādi. Tattha kāso ca soso ca semho ca, te ādayo yassa gelaññassāti kāsasosasemhādi,",
  "tika-vin12t:1138_7": "ādisaddena eḷamūgādayo saṅgaṇhāti. Oṭṭho ca danto ca jivhā ca, tā ādayo yesaṃ tāluādīnanti",
  "tika-vin12t:1138_8": "oṭṭhadantajivhādayo, tesaṃ. Padabyañjanehīti padaakkharehi. Byañjanasaddo hettha",
  "tika-vin12t:1138_9": "akkharavācako. Hāpetīti galattā hāpeti. Aññathā vā vattabbanti aññena sithilādinā",
  "tika-vin12t:1138_10": "ākārena vā vattabbaṃ. Aññathā vadatīti aññena dhanitādiākārena vadati. Tabbiparītoti",
  "tika-vin12t:1138_11": "tassa apaṭibalassa viparīto bhikkhūti sambandho. Tatoti jānāpetabbato. Yanti yaṃ",
  "tika-vin12t:1138_12": "ākāraṃ dhātukammametaṃ, saṅghoti kāritakammametaṃ. Idha kāritakammaṃ kito vadati.",
  "tika-vin12t:1139_0": "71. Upasampannasamanantarāti ettha upasampannassa samanantarāti atthaṃ nivārento",
  "tika-vin12t:1139_1": "āha “upasampanno hutvāva samanantarā”ti. Evasaddena cirakālaṃ nivatteti. Ullumpatūti",
  "tika-vin12t:1139_2": "ettha upubbalupadhātuyā upasaggavasena vā atthātisayavasena vā dhātūnamanekatthattā",
  "tika-vin12t:1139_3": "idha upubbadharadhātuyā atthe vattatīti dassento āha “uddharatū”ti. Uṭṭhāpetvā, ukkhipitvā",
  "tika-vin12t:1139_4": "vā dharatūti attho. Tamevatthaṃ dassento āha “akusalā”tiādi. Tattha “akusalā vuṭṭhāpetvā”ti",
  "tika-vin12t:1139_5": "iminā sahāvadhinā utyūpasaggassa atthaṃ dasseti. “Kusale patiṭṭhāpetū”ti iminā sahādhārena",
  "tika-vin12t:1139_6": "dharadhātussa atthaṃ dasseti. Utyūpasaggassa ukkhipanatthaṃ dassento āha “sāmaṇerabhāvā",
  "tika-vin12t:1139_7": "vā uddharitvā”ti. “Paṭiccā”ti iminā upādāyāti ettha samīpe ādiyitvāti saddatthamagahetvā",
  "tika-vin12t:1139_8": "saṅketatthavasena pākaṭattā tassa saṅketatthaṃ dasseti, adhippāyatthaṃ dassetīti attho.",
  "tika-vin12t:1140_0": "73. Adhiṭṭhitāti ettha adhi niccavasena ṭhāti pavattatīti adhiṭṭhitāti vacanatthaṃ",
  "tika-vin12t:1140_1": "dassento āha “niccappavattinī”ti. Kasmā cattāro paccayā nissayāti vuttāti āha “yasmā”tiādi.",
  "tika-vin12t:1140_2": "“Cattāro”tiādinā cattāro paccaye nissāya attabhāvo seti pavattatīti nissāyāti avuttakammatthaṃ dasseti.",
  "tika-vin12t:1141": "18. Ācariyavattakathā",
  "tika-vin12t:1142_0": "75. Kintāyanti ettha ekāralopavasena sandhi hotīti āha “kiṃte aya”nti. “Ovaditabboti”iminā",
  "tika-vin12t:1142_1": "ovadiyoti ettha ṇyapaccayassa kammatthaṃ dasseti. “Tadatthāyā”ti iminā “yadidaṃ gaṇabandhika”nti",
  "tika-vin12t:1142_2": "uttaravākye yaṃsaddaṃ disvā pubbavākye taṃsaddaṃ ñāpeti, tassa bāhullassa atthāyāti attho.",
  "tika-vin12t:1143_0": "76. Soti pasūro paribbājako. Tenāti udāyittherena. Sahadhammikanti saha dhammena",
  "tika-vin12t:1143_1": "kāraṇena. Byatto tāva pubbe vuttalakkhaṇo hotu, paṭibalo pana kathaṃ ñātabboti āha",
  "tika-vin12t:1143_2": "“yo panā”tiādi. Yo pana sakkotīti sambandho. Cāti saccaṃ. Etanti paṭibalattaṃ, “pañcahi…pe…",
  "tika-vin12t:1143_3": "vinetu”ntivacanaṃ vā.",
  "tika-vin12t:1144_0": "77. Titthiyapakkhasaṅkantesūti titthiyasaṅkhātaṃ sāsanassa paṭipakkhaṃ saṅkamantesu.",
  "tika-vin12t:1144_1": "Ācārasamācārasikkhāpanakanti ativiya caritabbaṃ ābhisamācārikasīlaṃ sikkhāpanakaṃ.",
  "tika-vin12t:1144_2": "Iminā ācāraṃ sikkhāpetīti ācariyoti vacanatthaṃ dasseti. Nāmamattamevāti “ācariyo”ti",
  "tika-vin12t:1144_3": "vā “antevāsiko”ti vā nāmamattameva. Nānanti upajjhāyato vā saddhivihārikato vā nānaṃ.",
  "tika-vin12t:1145": "20. Paṇāmanākhamāpanākathā",
  "tika-vin12t:1146_0": "80. Yaṃ lakkhaṇaṃ vuttanti sambandho. Nissayantevāsikena kātabbanti yojanā. Pabbajjāupasampadādhammantevāsikehīti",
  "tika-vin12t:1146_1": "pabbajjantevāsikena ca upasampadantevāsikena ca dhammantevāsikena ca. Etesanti pabbajjāupasampadādhammantevāsikānaṃ.",
  "tika-vin12t:1146_2": "Etesūti etesu tīsu antevāsikesu. Ācariyassāti pabbajjantevāsiko pabbajjācariyassa,",
  "tika-vin12t:1146_3": "upasampadantevāsiko upasampadācariyassāti attho. Samīpeti nissayācariyassa ca dhammācariyassa",
  "tika-vin12t:1146_4": "ca āsanne. Tasmāti yasmā antevāsikena ācariyamhi sammā vattitabbaṃ, tasmā. Ācariyenāpīti",
  "tika-vin12t:1146_5": "nissayapabbajjā upasampadā dhammācariyenāpi. Ovādācariyo tesu saṅgahaṃ gacchati.",
  "tika-vin12t:1146_6": "Tesūti catūsu antevāsikesu.",
  "tika-vin12t:1147": "22. Nissayapaṭippassaddhikathā",
  "tika-vin12t:1148": "Āṇattivinicchayo",
  "tika-vin12t:1149_0": "83. “Nissayapaṭipassaddhīsū”ti samūhādhāro. “Upajjhāyo pakkanto vātiādīsū”ti avayavādhāro.",
  "tika-vin12t:1149_1": "“Vippavasitukāmo”ti iminā nirālayabhāvaṃ dasseti. Evaṃ gateti evaṃ upajjhāye gateti",
  "tika-vin12t:1149_2": "yojanā. Aññadāpīti aññasmimpi kāle. Upajjhāyena pavāsitakāleti attho. Ekasambhogaparibhogoti",
  "tika-vin12t:1149_3": "attanā vā upajjhāyena vā eko paccayasambhogo ca dhammaparibhogo ca. Ekadivasampīti",
  "tika-vin12t:1149_4": "pisaddo garahattho, dvihādikaṃ pana pagevāti attho. Parihāro natthīti āpattiparihāro",
  "tika-vin12t:1149_5": "natthi, āpattiyā pariharaṇaṃ apanayanaṃ natthīti adhippāyo. Lajjī pesaloti lajjī",
  "tika-vin12t:1149_6": "hutvā piyasīlo bhikkhūti sambandho. Tadahevāti tasmiṃ upajjhāyassa pakkantaahani",
  "tika-vin12t:1149_7": "eva. Tathāti yathā “upajjhāyo lahuṃ āgamissatī”ti pucchati, tathā “ahaṃ lahuṃ āgamissāmī”ti",
  "tika-vin12t:1149_8": "vuttanti attho. Sace vadatīti sace ācariyo vadatīti yojanā. Assāti bhikkhussa. Sabhāgatanti lajjipesalabhāvaṃ.",
  "tika-vin12t:1150_0": "Yāva āgamanāti upajjhāyassa yāva āgamanā. Nanti upajjhāyaṃ. “Vāsentiyevā”tipade kāritakammaṃ.",
  "tika-vin12t:1150_1": "Tatthāti upajjhāyassa gataṭṭhāne. Tenāti upajjhāyena. Pavattīti pavattanaṃ. Nadīpūrena",
  "tika-vin12t:1150_2": "vā upaddutoti sambandho. Nadīpūrattā udakosakkanaṃ āgameti, corādīnaṃ upaddutattā",
  "tika-vin12t:1150_3": "sahāye pariyesati. Soti upajjhāyo.",
  "tika-vin12t:1151_0": "“Nissayapaṇāmanā”ti iminā āṇāpanaṃ āṇattīti vacanatthena nissayapaṇāmanā āṇattīti",
  "tika-vin12t:1151_1": "vuccatīti dasseti. Nissayapaṇāmanāti nissayassa upajjhācariyassa paṇāmanā. Tasmā",
  "tika-vin12t:1151_2": "paṇāmito hotīti sambandho. “Āpucchītiādinā”ti ettha ādisaddena “mā maṃ susānagamanaṃ",
  "tika-vin12t:1151_3": "āpucchī”tiādayo saṅgaṇhāti. Tenāti saddhivihārikena. Khamāpetabboti titikkhāpetabbo.",
  "tika-vin12t:1152_0": "Tāvāti mahātherehi, mahātherānaṃ vā paṭhamaṃ. Aññatthāti upajjhāyassa vihārato aññaṃ",
  "tika-vin12t:1152_1": "vihāraṃ. Appevāti api eva nāma khameyyāti yojanā. Tatrevāti aññattheva. Dubbhikkhādidosenāti",
  "tika-vin12t:1152_2": "ettha ādisaddena ñātiviyogādidoso gahetabbo. Taṃyevāti attanā vasitaṃ tameva ṭhānaṃ.",
  "tika-vin12t:1152_3": "Aññassāti upajjhāyato aññassa bhikkhussāti sambandho. Iminā upajjhāyena pariccattattā",
  "tika-vin12t:1152_4": "upajjhāyasamodhāne nissayapaṭippassaddhi natthīti dīpeti.",
  "tika-vin12t:1153": "Samodhānavinicchayo",
  "tika-vin12t:1154_0": "Āpucchitvāti =00 antevāsikaṃ āpucchitvā. Tatrāpīti ācariyantevāsikesupi. Kadāti kasmiṃ",
  "tika-vin12t:1154_1": "kāle. Sāyanhe vā rattiṃvāti ajja sāyanhe vā rattiṃ vā. Taṃkhaṇeyevāti tasmiṃ sampaṭicchanakkhaṇeyeva.",
  "tika-vin12t:1155_0": "So cāti antevāsiko ca. Tatoti gāmato. Sugatoti suṭṭhu gato, nissayo paṭippassambhatīti",
  "tika-vin12t:1155_1": "adhippāyo. Athāpīti puna ca paraṃ. Āpucchitvā pakkamane vinicchayaṃ dassetvā āpucchitvā",
  "tika-vin12t:1155_2": "pakkamane taṃ dassento āha “ācariyaṃ anāpucchā”tiādi. Upacārasīmātikkameti upacārasīmāya",
  "tika-vin12t:1155_3": "atikkame sati, atikkamanahetu vāti yojanā. Ettha ca upacārasīmā nāma parikkhittassa",
  "tika-vin12t:1155_4": "vihārassa parikkhepoyeva, aparikkhittassa parikkhepārahaṭṭhānaṃ.",
  "tika-vin12t:1156": "Sāyanhe vā rattibhāge vāti ajja sāyanhe vā rattibhāge vā. Sveti suve.",
  "tika-vin12t:1157_0": "Bahisīmanti upacārasīmato bahi. Tatoti bahisīmato. Dvinnaṃ leḍḍupātānanti antevāsikato",
  "tika-vin12t:1157_1": "dvinnaṃ leḍḍupātānaṃ. Atikkamitvāti upacārasīmato bahi antevāsikasaddhivihārikānaṃ",
  "tika-vin12t:1157_2": "vasanaṭṭhānato atikkamitvā.",
  "tika-vin12t:1158_0": "Muccitukāmoti antevāsikamhā muccitukāmo eva. Paṇāmetīti kāyavācāhi paṇāmeti. Sālayoti",
  "tika-vin12t:1158_1": "ācariye sāpekkho. “Nirālayo”ti vatvā tassa atthaṃ dassetuṃ vuttaṃ “na dānī”tiādi.",
  "tika-vin12t:1158_2": "Evampīti dhure nikkhittepi. Ubhinnaṃ dhuranikkhepe sati, dhuranikkhepahetu vā paṭippassambhatīti",
  "tika-vin12t:1158_3": "yojanā. Paṇāmitena paṭipajjitabbanti sambandho.",
  "tika-vin12t:1159_0": "Vuttamevatthaṃ vitthārento āha “sace hī”tiādi. Ācariyanti nissayācariyaṃ. Cetiyaṃ",
  "tika-vin12t:1159_1": "vā vandantaṃ upajjhāyanti sambandho, maggappaṭipannaṃ vā upajjhāyanti yojanā. Dūrattāti",
  "tika-vin12t:1159_2": "dūrabhāvato. Uparipāsādeti pāsādassa upari. Tanti upajjhāyaṃ. Nisinnaṃ upajjhāyanti sambandho.",
  "tika-vin12t:1160": "Savanavasena samodhāne vinicchayo evaṃ veditabboti yojanā. Upajjhāyassa saddanti sambandho.",
  "tika-vin12t:1161": "23. Upasampādetabbapañcakakathā",
  "tika-vin12t:1162_0": "84. Idāni =01 yaṃ lakkhaṇaṃ vuttanti sambandho. Saṅkhepatoti aṅgāni anuddharitvā",
  "tika-vin12t:1162_1": "samāsato. Tatthāti yaṃ “pañcahi bhikkhave aṅgehi samannāgatena bhikkhunā”tiādimāha,",
  "tika-vin12t:1162_2": "tattha. Aguṇaṅgehīti guṇavirahitehi aṅgehi. Soti bhikkhu. Na upasampādetabbanti ettha",
  "tika-vin12t:1162_3": "kammavācācariyena hutvā na upasampādetabbanti āsaṅkā bhaveyyāti āha “upajjhāyena",
  "tika-vin12t:1162_4": "hutvā na upasampādetabba”nti. Etthāti etesu pañcakesu. Ādīsūti ettha pubbo nidassanattho",
  "tika-vin12t:1162_5": "itisaddo lopo hoti. Itiādīsūti hi attho. Ayuttavasenāti ananurūpavasena. Yoti bhikkhu.",
  "tika-vin12t:1162_6": "Hīti saccaṃ, yasmā vā. Pare ca samādapetunti sambandho. Tatthāti sīlakkhandhādike.",
  "tika-vin12t:1162_7": "Pariharatīti parisaṃ parissayato harati apaneti. Tassāti bhikkhuno. “Sīlādīhī”tipadaṃ",
  "tika-vin12t:1162_8": "“parihāyatiyevā”tipade apādānaṃ, “na vaḍḍhatī”tipade karaṇaṃ. Tasmātiādi laddhaguṇaṃ.",
  "tika-vin12t:1162_9": "Tenāti bhikkhunā. Kasmā āpattiaṅgavasena na vuttanti āha “na hī”tiādi. Hīti yasmā.",
  "tika-vin12t:1162_10": "Tassevāti khīṇāsavasseva. Na vadeyyāti khīṇāsavānaṃ anabhiratiyā anuppannattā na",
  "tika-vin12t:1162_11": "vadeyya. Yadi na khīṇāsavasseva upajjhāyācariyabhāvo anuññāto, atha kasmā khīṇāsavapañcako",
  "tika-vin12t:1162_12": "vuttoti āha “yasmā panā”tiādi. Yasmā na parihāyatīti sambandho.",
  "tika-vin12t:1163_0": "Antaggāhikāyāti sassatucchedasaṅkhātaṃ antaṃ lāmakaṃ gaṇhāti, gaṇhāpetīti vā antaggāhikā,",
  "tika-vin12t:1163_1": "tāya. Diṭṭhiyāti micchādiṭṭhiyā. Yattakaṃ sutanti bhikkhunovādakasikkhāpade vuttaṃ",
  "tika-vin12t:1163_2": "yattakaṃ sutaṃ. Tenāti sutena ऋ. Yaṃ āpattādi tena jānitabbanti yojanā.",
  "tika-vin12t:1164": "Āpattiṃ na jānātīti ettha āpattiṃ āpannoti na jānātīti atthaṃ dassento āha “idaṃ nāmā”tiādi. Tattha “āpanno”ti iminā “āpatti”ntipadaṃ “āpanno”tipāṭhasesena yojetabbanti dasseti.",
  "tika-vin12t:1165_0": "Ābhisamācārikāyāti ettha ubhatovibhaṅgapariyāpannasīlato abhivisesena sammā caritabbanti",
  "tika-vin12t:1165_1": "ābhisamācāraṃ, khandhakapariyāpannaṃ vattapaṭipattisīlaṃ, taṃ ārabbha paññattā ābhisamācārikā,",
  "tika-vin12t:1165_2": "khandhakapariyāpannā sikkhā, tāya. Ādibrahmacāriyakāyāti ettha maggasaṅkhātassa brahmacariyassa",
  "tika-vin12t:1165_3": "ādi mariyādo ādibrahmacariyo, tasmiṃ pavattā ādibrahmacariyakā =02, ubhatovibhaṅgapariyāpannā",
  "tika-vin12t:1165_4": "sikkhā, tāya. Sekkhapaṇṇattiyanti sikkhitabbaṭṭhena sikkhā, sā eva bhagavatā paññattattā",
  "tika-vin12t:1165_5": "sekkhapaṇṇatti. Atha vā sikkhanaṃ sikkhā, tāya sikkhanatthāya bhagavatā paññapīyatīti",
  "tika-vin12t:1165_6": "sekkhapaṇṇatti ubhatovibhaṅgapariyāpannasikkhāyeva, tassaṃ. Abhidhammeti ettha suttantapāḷito",
  "tika-vin12t:1165_7": "abhi atireko, abhivisiṭṭho vā dhammo abhidhammoti vutte nāmarūpaparicchedakaṃ abhidhammapiṭakanti",
  "tika-vin12t:1165_8": "āha “nāmarūpaparicchede”ti. Abhivinayeti ettha abhibhavitvā kāyavācaṃ vinetīti abhivinayo,",
  "tika-vin12t:1165_9": "abhibhavitvā kāyavācaṃ vineti ettha, etenāti vā abhivinayoti vutte vinayapiṭakanti",
  "tika-vin12t:1165_10": "āha “sakale vinayapiṭake”ti. Sabbatthāti sabbesu padesu, sabbesaṃ vā padānaṃ. Attho",
  "tika-vin12t:1165_11": "daṭṭhabboti yojanā. “Kāraṇenā”ti ettha kāraṇasaddena “dhammato”ti ettha dhammasaddassa",
  "tika-vin12t:1165_12": "sabhāvatthādayo nivāretvā kāraṇatthataṃ dīpeti, enasaddena topaccayassa visesanatthaṃ.",
  "tika-vin12t:1165_13": "Itīti evaṃ yathāvuttanayenāti attho. Catuttheti catutthapañcake. Catutthapañcakato",
  "tika-vin12t:1165_14": "tīṇi padāni, pañcamapañcakato dve padāni gahetvā pañcakaṃ katvā vuttaṃ “cattāro pañcakā”ti.",
  "tika-vin12t:1165_15": "Aṭṭhasu pañcakesūti sambandho.",
  "tika-vin12t:1166": "Iti soḷasapañcakavinicchaye yojanā samattā.",
  "tika-vin12t:1167": "24. Upasampādetabbachakkakathā",
  "tika-vin12t:1168_0": "85. Tanti ūnadasavassapadaṃ. Sabbatthāti sabbesu chakkesu. Tatthāti chakkesu. “Pātimokkhāni",
  "tika-vin12t:1168_1": "vitthārenā”ti vuttattā vibhaṅgavasena gahetabbānīti āha “ubhatovibhaṅgavasena vuttānī”ti.",
  "tika-vin12t:1168_2": "Mātikāvibhaṅgavasena suṭṭhu vibhajitabbānīti suvibhattāni, vācuggatavasena sundarā",
  "tika-vin12t:1168_3": "pavatti etesanti suppavattīni, suttato anubyañjanato suṭṭhu vinicchitabbānīti suvinicchitabbānīti",
  "tika-vin12t:1168_4": "atthaṃ dassento āha “mātikāvibhaṅgavasenā”tiādi.",
  "tika-vin12t:1169": "25. Aññatitthiyapubbavatthukathā",
  "tika-vin12t:1170_0": "86. Yo panāti yo pana aññatitthiyapubbo. Aññopīti pasūrato aparopi. Idhāti imasmiṃ",
  "tika-vin12t:1170_1": "sāsane. Tasminti aññatitthiyapubbe. Tatthāti “yo so bhikkhave aññopī”tiādivacane.",
  "tika-vin12t:1170_2": "Ayanti parivāso. Naggaparibbājakassevāti vatvā tassa bhedaṃ dassetuṃ vuttaṃ “ājīvakassa",
  "tika-vin12t:1170_3": "vā acelakassa vā”ti. Tattha ājīvako upari ekameva vatthaṃ upakacchake pavesetvā paridahati,",
  "tika-vin12t:1170_4": "heṭṭhā naggo. Acelako pana sabbena sabbaṃ naggoyeva. Sopīti =03 naggaparibbājakopi.",
  "tika-vin12t:1170_5": "Vālakambalādīnanti vālena kataṃ kambalaṃ, ādisaddena kesakambalādayo saṅgaṇhāti.",
  "tika-vin12t:1170_6": "Assāti paribbājakassa. Aññassāti naggaparibbājakato aparassa. Paṇḍaraṅgādikassāti",
  "tika-vin12t:1170_7": "paṇḍaraṃ setavatthaṃ aṅge sarīre etassatthīti paṇḍaraṅgo, ādisaddena nīlaṅgādayo saṅgaṇhāti.",
  "tika-vin12t:1171_0": "Evanti iminā kesamassuoropanādinā. Pabbājentehi bhikkhūhīti sambandho. Tasminti aññatitthiyapubbe,",
  "tika-vin12t:1171_1": "nisinneyevāti yojanā. Anādare cetaṃ bhummavacanaṃ. Tassāti aññatitthiyapubbassa.",
  "tika-vin12t:1171_2": "Nayimeti na ime, bhikkhūti sambandho. Tanti aññatitthiyapubbaṃ.",
  "tika-vin12t:1172_0": "87. “Evaṃ kho…pe… anārādhako”ti ayaṃ kathā mātikāti yojanā. Assāti aññatitthiyapubbassa.",
  "tika-vin12t:1172_1": "Tassevāti tassāyeva mātikāya. Tatthāti vibhaṅge. Atikālenāti ettha bhattakiccaṃ katvā",
  "tika-vin12t:1172_2": "vattakaraṇavelāyeva atikālo nāmāti dassento āha “vattakaraṇavelāyamevā”ti. Iminā",
  "tika-vin12t:1172_3": "bhummatthe karaṇavacanantipi dasseti. Tatthevāti kulagharesuyeva. Aññadatthūti ekaṃsena,",
  "tika-vin12t:1172_4": "“karonto”ti iminā pāṭhasesaṃ dasseti. Evampi karonto aññatitthiyapubboti yojanā.",
  "tika-vin12t:1172_5": "“Sampādako”ti iminā anārādhakoti ettha ārādhasaddassa sādhanatthaṃ dasseti, tosanatthādayo nivatteti.",
  "tika-vin12t:1173_0": "Ajjhācāratthikā visanti pavisanti etthāti vesiyā, sobhaṇarūpasaṅkhātaṃ vesaṃ dhāretīti",
  "tika-vin12t:1173_1": "vā vesiyā. Tena vuttaṃ “sulabhajjhācārā”tiādi. Āmisoyeva kiñjakkho appamattakaṭṭhenāti",
  "tika-vin12t:1173_2": "āmisakiñjakkho, visesanaparapado. Atha vā āmiso ca tato añño kiñjakkho ca āmisakiñjakkhaṃ,",
  "tika-vin12t:1173_3": "tassa sampadānaṃ āmisakiñjakkhasampadānaṃ. Kiñjakkhasaddo kesarasseva mukhyato vācako,",
  "tika-vin12t:1173_4": "appamattakassa pana rūḷhīvasena. Vidhavāti ettha dhavasaddo patinoyeva vācako, na",
  "tika-vin12t:1173_5": "rukkhavisesassāti dassento āha “matapatikā vā”tiādi. Imehi padehi matavasena vā pavutthavasena",
  "tika-vin12t:1173_6": "vā vigato dhavo etāsaṃ, dhavena vā vigatāti vidhavāti vacanatthaṃ dasseti. Tāti vidhavā.",
  "tika-vin12t:1173_7": "Yobbanapattattā vā yobbanātītattā vā thullā mahantā kumārikāti thullakumārikāti dassento",
  "tika-vin12t:1173_8": "āha “yobbanapattā”tiādi. Paṇḍakāti ettha āsittapaṇḍakādīsu pañcasu paṇḍakesu napuṃsakapaṇḍakovādhippetoti",
  "tika-vin12t:1173_9": "āha “napuṃsakā”ti. Samānapabbajjāti bhikkhūhi samānapabbajjā. Tatoti vissāsato.",
  "tika-vin12t:1174_0": "Tatthāti vesiyādīsu. Tāsanti vesiyānaṃ. Soti aññatitthiyapubbo. Sabbatthāti sabbesu",
  "tika-vin12t:1174_1": "=04 vidhavādīsu. Gantabbataṃ dassento āha “sace panā”tiādi. Tathāti yathā gantabbattaṃ vuttaṃ, tathā.",
  "tika-vin12t:1175_0": "Uccāvacānīti ettha uddhaṃ cayati vaḍḍhatīti uccaṃ, cayato avagato viyogoti avacaṃ.",
  "tika-vin12t:1175_1": "Uccañca avacañca uccāvacānīti vacanatthena mahantakhuddakatthoti āha “mahantakhuddakānī”ti.",
  "tika-vin12t:1175_2": "“Kammānī”ti iminā “karaṇīyānī”tipadassa sarūpaṃ dasseti. Taṃdassanena ca kattabbānīti",
  "tika-vin12t:1175_3": "karaṇīyānīti vacanattho kātabbo. Tatthāti mahantakhuddakesu kammesu. Tattha na dakkhoti",
  "tika-vin12t:1175_4": "ettha tasaddassa visayaṃ dassetuṃ vuttaṃ “tesu tesu navakammesū”ti. “Uṭṭhānavīriyasampanno”ti",
  "tika-vin12t:1175_5": "iminā natthi alaso kosajjaṃ etassāti analasoti vacanatthaṃ dasseti. Tatrāti ettha",
  "tika-vin12t:1175_6": "trapaccayo sattamyatthe vicchājotakoti āha “tesu tesū”ti. “Ṭhānuppattikāya vīmaṃsāyā”ti",
  "tika-vin12t:1175_7": "vuttavacanassatthaṃ dassento āha “idameva”ntiādi. “Tasmiṃyeva khaṇe uppannapaññāyā”ti",
  "tika-vin12t:1175_8": "iminā “ṭhānuppattikāyā”ti ettha ṭhānasaddo taṅkhaṇatthoti dasseti. Alaṃ kātunti ettha",
  "tika-vin12t:1175_9": "alaṃsaddo bhūsanavāraṇapariyattasaṅkhātesu tīsu atthesu pariyattatthoti āha “kātuṃ samattho”ti.",
  "tika-vin12t:1176": "Tibbacchandoti tikhiṇachando. “Balavacchando”ti iminā adhippāyatthaṃ dasseti. Lokiyasamādhibhāvanāyāti lokiyāya aṭṭhasamāpattisaṅkhātāya samādhibhāvanāya.",
  "tika-vin12t:1177_0": "Idhāgatoti imasmiṃ sāsane āgato. Titthāyatanasāmikassāti taranti uplavanti sattā",
  "tika-vin12t:1177_1": "ummujjanimujjaṃ karonti etthāti titthaṃ, dvāsaṭṭhi diṭṭhiyo. Tameva āyatanaṃ diṭṭhigatikānanti",
  "tika-vin12t:1177_2": "titthāyatanaṃ. Atha vā titthametesamatthīti titthino, tesamāyatanaṃ titthāyatanaṃ,",
  "tika-vin12t:1177_3": "tassa sāmiko titthāyatanasāmiko, tassa. Tassa diṭṭhiyāti ettha diṭṭhisaddo laddhipariyāyoti",
  "tika-vin12t:1177_4": "āha “tassa santakāya laddhiyā”ti. Kasmā sā laddhi “khantī”ti ca “rucī”ti ca “ādāyo”ti",
  "tika-vin12t:1177_5": "ca vuccatīti āha “idānī”tiādi. Sāyeva laddhi khamati ceva ruccati ca gahitā cāti",
  "tika-vin12t:1177_6": "yojanā. Tassa titthakarassāti katvatthe sāmivacanaṃ. Tassāti titthāyatanasāmikassa.",
  "tika-vin12t:1177_7": "Bhaññamānāyāti bhaṇiyamānāya. Anabhiraddhoti ettha anabhirādhito aparitositacittoti",
  "tika-vin12t:1177_8": "atthaṃ dassento āha “aparipuṇṇasaṅkappo, no paggahitacitto”ti. Yadidanti yaṃ idaṃ",
  "tika-vin12t:1177_9": "“anattamanatta”nti vā “attamanatta”nti vā sambandho. Iminā “ida”ntipadassa aniyamaṃ",
  "tika-vin12t:1177_10": "dasseti. Imeti bhikkhū. Yañca anattamanattanti yojanā. Tassevāti aññatitthiyapubbassa",
  "tika-vin12t:1177_11": "eva anattamanattanti sambandho. Idanti dve attamanattāni, dve anattamanattānīti catubbidhaṃ",
  "tika-vin12t:1177_12": "idaṃ dhammajātaṃ. Saṅghāṭanīyanti saṅghaṭitabbaṃ, sannicayaṃ kātabbanti attho. “Anārādhake”tiādinā",
  "tika-vin12t:1177_13": "anārādhanīyasminti =05 ettha na ārādheti vattaṃ anena kammenāti anārādhanīyanti vacanatthaṃ",
  "tika-vin12t:1177_14": "dasseti. Idanti catubbidhaṃ. Liṅganti kāraṇaṃ. Lakkhaṇanti cihanaṃ. Itoti aṭṭhaṅgato",
  "tika-vin12t:1177_15": "nīhaṭenāti sambandho. Vuttavipallāsenāti kaṇhapakkhe vuttaviparītena.",
  "tika-vin12t:1178_0": "Sukkapakkhe aṭṭhaṅgāni samodhānetvā dassento āha “nātikālena gāmapavesanaṃ nātidivā",
  "tika-vin12t:1178_1": "paṭikkamana”ntiādi. Kaṇhapakkhepi iminā nayena aṭṭhaṅgāni samodhānetabbāni. “Paritosako”ti",
  "tika-vin12t:1178_2": "iminā ārādhakasaddassa tosanatthaṃ dasseti. Heṭṭhā pana “sampādako”ti vuttattā sādhanatthaṃ",
  "tika-vin12t:1178_3": "dassetīti daṭṭhabbaṃ.",
  "tika-vin12t:1179_0": "Upasampadamāḷakepīti upasampādaṭṭhāne ekakūṭayutte anekakoṇe patissayavisesepi. So",
  "tika-vin12t:1179_1": "hi ekakūṭaṃ katvā anekehi koṇehi malīyati vibhūsīyatīti māḷoti vuccati. “Cattāro",
  "tika-vin12t:1179_2": "māse parivasitabba”ntivacanaṃ asadisūpamāya pākaṭaṃ karonto “yathā panā”tiādimāha.",
  "tika-vin12t:1179_3": "Hīti saccaṃ. Assāti aññatitthiyapubbassa. Parivasanto aññatitthiyapubboti sambandho.",
  "tika-vin12t:1179_4": "Antarāti catumāsassa abbhantare. Kuppanasabhāvoti nassanasabhāvo. Pariggaṇhātīti",
  "tika-vin12t:1179_5": "paricchinditvā gaṇhāti. Nāmarūpaṃ vavatthapetīti “idaṃ nāmaṃ, idaṃ rūpa”nti vavatthapeti.",
  "tika-vin12t:1179_6": "Lakkhaṇanti namanaruppanalakkhaṇaṃ, aniccādilakkhaṇaṃ vā. Sotāpattimaggassa diṭṭhivicikicchāpahānaṃ",
  "tika-vin12t:1179_7": "sandhāya vuttaṃ “samūhatāni…pe… salla”nti. Abbuḷhanti āvahiyitthāti abbuḷhaṃ, uddhaṃ",
  "tika-vin12t:1179_8": "vahiyitthāti attho. Ātyūpasaggo hi uddhaṅgamattho. Taṃdivasamevāti tasmiṃ sotāpattimaggassa",
  "tika-vin12t:1179_9": "paṭilabhanadivaseyeva. Bhummatthe cetaṃ upayogavacanaṃ. Tadahevāti tasmiṃ sotāpannabhavanaahani eva.",
  "tika-vin12t:1180_0": "Tassāti aññatitthiyapubbassa. Pāḷiyaṃ pattassa anāgatattā vuttaṃ “pattampi tathevā”ti.",
  "tika-vin12t:1180_1": "Yathā upajjhāyamūlakaṃ cīvaraṃ pariyesitabbaṃ, pattampi tathevāti attho. Idanti pattacīvaraṃ.",
  "tika-vin12t:1180_2": "Imassāti aññatitthiyapubbassa. Aññeti upajjhāyato apare. Tehipīti aññehipi. Vilomāti",
  "tika-vin12t:1180_3": "paṭilomā. Āyattanti adhīnaṃ. Āyattajīvikattāti aññatitthiyapubbassa upajjhāyena āyattajīvikattā.",
  "tika-vin12t:1180_4": "Tassāti upajjhāyassa. Vacanakaroti vacanaṃ karo. Vākyepi samāsepi vacanasaddassa",
  "tika-vin12t:1180_5": "“tassā”ti padameva apekkhattā “vacanakaro”ti samāso hoti. Eseva nayo “upajjhāyena",
  "tika-vin12t:1180_6": "āyattajīvakattā”ti etthāpi. Tenāti vacanakarahetunā.",
  "tika-vin12t:1181_0": "Aggiparicaraṇakāti =06 aggipūjakā. Iminā aggiṃ paricarantīti aggikāti vacanatthaṃ",
  "tika-vin12t:1181_1": "dasseti. Tāpasāti jaṭādharā. Te hi yasmā jaṭā ca tapo ca etesamatthi, tasmā “jaṭilā”ti",
  "tika-vin12t:1181_2": "ca “tāpasā”ti ca vuccanti. Eteti jaṭilakā. “Kiriyaṃ na paṭibāhantī”ti vuttavacanassa",
  "tika-vin12t:1181_3": "atthaṃ dassento āha “atthi kammaṃ, atthi kammavipāko”ti. Etadeva pabbajjanti etaṃ",
  "tika-vin12t:1181_4": "eva tāpasapabbajjaṃ. Etesanti jaṭilānaṃ. Sāsaneti buddhassa sāsane. Tesanti ñātīnaṃ,",
  "tika-vin12t:1181_5": "imaṃ parihāranti sambandho. Teti ñātayo. Hīti saccaṃ, yasmā vā. Ñātiseṭṭhassāti ñātiyeva",
  "tika-vin12t:1181_6": "seṭṭho, ñātīnaṃ vāti ñātiseṭṭho, tassa, buddhassāti sambandho.",
  "tika-vin12t:1182": "26. Pañcābādhavatthukathā",
  "tika-vin12t:1183_0": "88. Magadhesūti ettha bahuvacanapadena vuttattā janapadassa nāmanti āha “magadhanāmake",
  "tika-vin12t:1183_1": "janapade”ti. Amanussānañcāti manussehi aññasattānañca. Ussannasaddo ca ussadasaddo",
  "tika-vin12t:1183_2": "ca vuḍḍhippattapariyāyoti āha “ussannā vuḍḍhippattā”ti. “Phātippattā”ti iminā tamevatthaṃ",
  "tika-vin12t:1183_3": "dasseti. Tehīti kuṭṭhādīhi pañcahi ābādhehi.",
  "tika-vin12t:1184_0": "Tatthāti kuṭṭhādīsu pañcasu ābādhesu. Ābādhikaṃ ābhuso bādhati pīḷetīti ābādho, aṅgapaccaṅgaṃ",
  "tika-vin12t:1184_1": "kuṭati chindatīti kuṭṭhaṃ. “Rattakuṭṭhaṃ vā”tiādīsu vāsaddena setakuṭṭhādīnipi saṅgaṇhāti.",
  "tika-vin12t:1184_2": "Kīṭibha daddu khajju ādippabhedampīti kīṭibho ca daddu ca khajju ca kīṭibhadaddukhajjuyo,",
  "tika-vin12t:1184_3": "tā ādayo yesaṃ kuṭṭhānanti kīṭibhadaddukhajjuādayo, tesaṃ pabhedo kīṭibhadaddu khajjuādippabhedo,",
  "tika-vin12t:1184_4": "tampi. Tattha kīṭibhoti kīṭa ibhoti padavibhāgo kātabbo. Tattha kīṭoti kimi. Iminā",
  "tika-vin12t:1184_5": "kīṭakulāvakaṃ “kīṭo”ti gahetabbaṃ, kīṭo viyāti kīṭo, kuṭṭhaviseso. Ibhoti gajo. Iminā",
  "tika-vin12t:1184_6": "gajassa sabalaṃ “ibho”ti gahetabbaṃ. Ibho viyāti ibho, kuṭṭhaviseso. Kīṭoyeva ibho",
  "tika-vin12t:1184_7": "kīṭibho, kuṭṭhābādhaviseso, yaṃ loke “kuṭṭābādha viseso”iti voharanti. Daddūti kacchu.",
  "tika-vin12t:1184_8": "Sā hi sarīraṃ daṃsati vidaṃsati, hiṃsatīti vā dadduti vuccati. Ekassa dakārassa rakāraṃ",
  "tika-vin12t:1184_9": "katvā “daddu”tipi pāṭho. Yaṃ loke “pve:”iti voharanti. Khajjūti kaṇḍuvanaṃ. Tañhi",
  "tika-vin12t:1184_10": "sarīraṃ khajjati byathati khadati, hiṃsatīti vā khajjūti vuccati. Yaṃ loke “khajja”iti",
  "tika-vin12t:1184_11": "voharanti. “Kacchū”tipi pāṭho, so apāṭho daddusaddena tassa gahitattā. Tanti kuṭṭhaṃ.",
  "tika-vin12t:1184_12": "Pakatipaṭicchannaṭṭhāneti pakatiyā paṭicchannaṭṭhāne, yathānivatthapārutaṭṭhāneti",
  "tika-vin12t:1184_13": "attho. Iminā visesato paṭicchannaṃ nivatteti. Avaḍḍhanakapakkhe ṭhitaṃ sace hotīti",
  "tika-vin12t:1184_14": "yojanā. Pakativaṇṇeti =07 pakatichaviyaṃ. Yathā avaṇā chavi hoti, tathāti attho.",
  "tika-vin12t:1184_15": "Idaṃ vaṇavatthuṃ sandhāya na vuttaṃ.",
  "tika-vin12t:1185_0": "Medagaṇḍoti medo asmiṃ atthīti medo, gaṇḍati phoṭo bhavatīti gaṇḍo, medoyeva gaṇḍo",
  "tika-vin12t:1185_1": "medagaṇḍo. Yaṃ loke “medagaṇḍoiti voharanti. Kolaṭṭhīti kolaṃ vuccati badaraphalaṃ,",
  "tika-vin12t:1185_2": "tassa aṭṭhi kolaṭṭhi. Avaḍḍhanakapakkhe ṭhite satīti yojanā. Sañchavinti saṃvijjamānachaviṃ,",
  "tika-vin12t:1185_3": "sañjātachaviṃ vā. Uṇṇigaṇḍāti uddhaṃ namantīti uṇṇiyo, tāyeva gaṇḍā uṇṇigaṇḍā. Ye",
  "tika-vin12t:1185_4": "loke “uṇṇigaṇḍā” iti voharanti. Tattha tatthāti tasmiṃ tasmiṃ sarīrapadese. Khīrapīḷakāti",
  "tika-vin12t:1185_5": "khīraṃ ettha atthīti khīrā, tā eva pīḷakā khīrapīḷakā. Yā loke “khīrapīḷakā” iti",
  "tika-vin12t:1185_6": "ca iti ca voharanti. Tāsūti pīḷakāsu. Khīrapīḷakā nāma gaṇḍā hontīti sambandho. Kharapīḷakāti",
  "tika-vin12t:1185_7": "kharasabhāvā pīḷakā. Kharasabhāvattā tena sattā maraṇampi gacchanti, maraṇamattampi",
  "tika-vin12t:1185_8": "dukkhaṃ. Yā loke iti “khīrapīḷakā” voharanti. Padumakaṇṇikā nāma gaṇḍā hontīti sambandho.",
  "tika-vin12t:1185_9": "Padumassa kaṇṇikā viya padumakaṇṇikā. Yā loke “padumakaṇṇikā”iti voharanti. Sāsapabījakā",
  "tika-vin12t:1185_10": "nāma gaṇḍāti sambandho. Sāsapassa bījaṃ pamāṇametāsanti sāsapabījakā. Yā loke “sāsapabījakā”",
  "tika-vin12t:1185_11": "iti voharanti. Tā sabbāti sabbā tā pīḷakā, gaṇḍajātiyo vā. Tāsūti pīḷakāsu, gaṇḍajātīsu vā.",
  "tika-vin12t:1186_0": "Padumapuṇḍarīkapattavaṇṇanti padumaṃ nāma rattaṃ, puṇḍarīkaṃ nāma setaṃ, tesaṃ pupphapattassa",
  "tika-vin12t:1186_1": "vaṇṇaṃ viya vaṇṇametassāti padumapuṇḍarīkapattavaṇṇaṃ, saṅkhakuṭṭhaṃ. Yaṃ loke “padumapuṇḍarīkapattavaṇṇaṃ,",
  "tika-vin12t:1186_2": "saṅkhakuṭṭhaṃ” iti voharanti. Yenāti kuṭṭhena. Gunnaṃ sarīraṃ sabalaṃ viya manussānaṃ",
  "tika-vin12t:1186_3": "sarīraṃ sabalaṃ hotīti yojanā. Tasminti kilāse. Sosabyādhīti khayarogo. So hi yasmā",
  "tika-vin12t:1186_4": "maṃsalohitādīni sosāpeti, tasmā sosoti vuccati. Yaṃ loke “sāṃsa” iti ca “sosabyādhi”",
  "tika-vin12t:1186_5": "iti ca voharanti. Tasminti sosabyādhimhi. Apamāroti apasmāro. So hi sārato apagatattā",
  "tika-vin12t:1186_6": "“apamāro”ti vuccati sakārassa makāraṃ katvā. Yaṃ loke “apamāra” iti ca “arū?”Iti",
  "tika-vin12t:1186_7": "ca voharanti. Tatthāti dvīsu ummādesu. Ādhāre cetaṃ bhummavacanaṃ. Duttikiccho hotīti sambandho.",
  "tika-vin12t:1187": "27. Rājabhaṭavatthukathā",
  "tika-vin12t:1188_0": "90. Uccinathāti ettha cidhātuyā vaḍḍhanatthaṃ dassento āha “vaḍḍhethā”ti. Sotāpannattāti",
  "tika-vin12t:1188_1": "bimbisārarañño =08 sotāpannabhāvato. Ghātethāti jīvitā voropetha. Hanathāti paharatha.",
  "tika-vin12t:1188_2": "Tatoti upajjhāyato. Ācariyo seṭṭhoti sambandho. Tatoti ācariyato. Idanti vacanaṃ,",
  "tika-vin12t:1188_3": "āgatanti sambandho. Āhaṃsu vohārikā mahāmattā musāvādenāti yojanā. Amaccoti sabbarājakiccesu",
  "tika-vin12t:1188_4": "amā saha raññā bhavatīti amacco. Amāsaddo sahatthe nipāto. “Amā”ti nipātato bhavatthe",
  "tika-vin12t:1188_5": "accapaccayo (moggallāne 4.23 sutte). Mahāmattoti mahanto mattā issariyā etassāti",
  "tika-vin12t:1188_6": "mahāmatto. Mattāsaddo hettha issariyavācako. Sevakoti rājānaṃ sevati bhajatīti sevako.",
  "tika-vin12t:1188_7": "Bhattavetanabhaṭoti bhattavetanānamatthāya bhaṭo. Tassāti rājabhaṭassa. Puttanattabhātukādayotiādisaddena",
  "tika-vin12t:1188_8": "bhāgineyyādayo saṅgaṇhāti. Yo panāti rājabhaṭo pana. Niyyātetīti appeti. Taṃ ṭhānanti",
  "tika-vin12t:1188_9": "taṃ rājabhaṭaṭṭhānaṃ. Yena vāti kammakārena vā. Yaṃkammakāraṇāti yassa kammassa kāraṇā.",
  "tika-vin12t:1188_10": "Yo vāti rājabhaṭo vā. Pabbajassūti pabbājehi.",
  "tika-vin12t:1189": "28. Coravatthukathā",
  "tika-vin12t:1190_0": "91. Diṭṭhapubboti aṅgulimālo pubbe diṭṭho. Ayanti coro. Soti aṅgulimālo. Aññesaṃ",
  "tika-vin12t:1190_1": "santikā vacanaṃ suṇantīti yojanā. Teti manussā. Ubbijjantipīti kāyena ubbijjantipi.",
  "tika-vin12t:1190_2": "Uttasantipīti cittena uttasantipi. Aṅgulimālo bhikkhūhi na pabbājito, nanu bhagavatā",
  "tika-vin12t:1190_3": "pana sayaṃ pabbājito, atha kasmā “na bhikkhave”ti vuttanti āha “bhagavā sayaṃ dhammassāmī”ti.",
  "tika-vin12t:1190_4": "Dhammassāmīti ca dhammassa issaro, dhammena vā devamanussānaṃ issaro, adhipatīti",
  "tika-vin12t:1190_5": "attho. Bhikkhūnaṃ akaraṇatthāya bhikkhūnaṃ sikkhāpadanti yojanā. Tatthāti “na bhikkhave”tiādivacane.",
  "tika-vin12t:1190_6": "“Dhajaṃ bandhitvā”tiādinā dhajassa bandhanaṃ dhajabandho, dhajabandho viyāti dhajabandho,",
  "tika-vin12t:1190_7": "dhajabandho hutvā caratīti dhajabandhoti vacanatthaṃ dasseti. Tasmāti yasmā dhajabandho,",
  "tika-vin12t:1190_8": "tasmā. Yoti coro. Panthaduhanaṃ vāti panthe duhanaṃ vā. Paññāyati cāti ettha casaddo",
  "tika-vin12t:1190_9": "vākyasampiṇḍanattho. Na kevalañhi vicaratiyeva, atha kho paññāyati cāti attho. Idanti",
  "tika-vin12t:1190_10": "corakammaṃ. Rajjanti rājabhāvaṃ. Soti rājaputto. Hīti saccaṃ, yasmā vā. Tasminti",
  "tika-vin12t:1190_11": "rājaputte. Pubbeti pubbakāle. Tanti coraṃ. Evanti iminākārena, jānanti ceti yojanā.",
  "tika-vin12t:1190_12": "Adissamānāti attānaṃ apaññāyamānā. Idaṃ sandhicchedādicore sandhāya vuttaṃ, na ambalabujādicore.",
  "tika-vin12t:1190_13": "Pacchāpīti theyyakaraṇato pacchāpi. Tepīti corepi.",
  "tika-vin12t:1191_0": "92. Bhayenāti bhayato. Ete panāti bhikkhū pana. Laddhābhayattāti rājato laddho abhayo",
  "tika-vin12t:1191_1": "imehīti laddhābhayā, tesaṃ bhāvo laddhābhayattaṃ, tasmā. Kārabhedakoti ettha kārasaddo",
  "tika-vin12t:1191_2": "rukkhavisese =09 ca sakkāre ca bandhanālaye ca pavattati, idha pana bandhanālayeti",
  "tika-vin12t:1191_3": "dassento āha “kāraṃ vuccati bandhanāgāra”nti. Bandhanāgārañhi karonti taṃ pavesite",
  "tika-vin12t:1191_4": "jane hiṃsanti etthāti “kārā”ti vuccati. Idhāti “kārabhedako”tipade. Dīpabandhanaṃ",
  "tika-vin12t:1191_5": "vā hotūti yojanā. Imehi padehi na kevalaṃ bandhanāgāraṃyeva kārā nāma hoti, atha",
  "tika-vin12t:1191_6": "kho andubandhanādīnipi kārāyeva nāmāti dasseti. Yoti coro. Etesūti bandhanesu. Muñcitvā",
  "tika-vin12t:1191_7": "vāti rajjubandhanaṃ nibbeṭhetvā vā. Imehi padehi na kevalaṃ kārāya bhindanato eva",
  "tika-vin12t:1191_8": "kārabhedako nāma hoti, atha kho chindanamuñcanavivaraṇehipi kārabhedakoyeva nāmāti",
  "tika-vin12t:1191_9": "dasseti. Dīpantaranti bandhanadīpato antaraṃ aññaṃ dīpanti attho. Cakkavāḷabandhanaṃ",
  "tika-vin12t:1191_10": "bhinditvā cakkavāḷantaraṃ gato aṭṭhakathāyaṃ na vutto. Soti nacorako. Gāmanigamapaṭṭanādīnīti",
  "tika-vin12t:1191_11": "ettha paṭṭananti nāvāpaṭṭanaṃ, sakaṭapaṭṭanañca. Keṇiyāti rañño dātabbaāyena. Tanti",
  "tika-vin12t:1191_12": "keṇiṃ. Nidhānanti nikkhaṇitvā ṭhapitaṃ dhanaṃ. Upasaṃharitvāti rājādīnaṃ santikaṃ",
  "tika-vin12t:1191_13": "haritvā. Tanti kasikammādīhi sampādetvā jīvantaṃ. Tatthevāti bandhāpitaṭṭhāneyeva.",
  "tika-vin12t:1192_0": "93. Yatthāti yasmiṃ ṭhāne. Yo koci palātoti sambandho. Nanti yaṃ kiñci janaṃ, likhāpetīti",
  "tika-vin12t:1192_1": "yojanā. Paṇṇe vāti kuse vā. Assāti janassa. Daṇḍanti dhanadaṇḍaṃ. Likhitakoti likhitabboti",
  "tika-vin12t:1192_2": "likhito, soyeva likhitako.",
  "tika-vin12t:1193_0": "94. Yo pana kasāhi haññatīti sambandho. Iminā aññehi kasāhi haññatīti kasāhatoti",
  "tika-vin12t:1193_1": "vacanatthaṃ dasseti. “Ayameva te daṇḍo hotū”ti iminā kataṃ daṇḍakammaṃ imassāti katadaṇḍakammoti",
  "tika-vin12t:1193_2": "vacanatthaṃ dasseti. Allavaṇoti tintavaṇo. Ghātetvāti hanitvā paharitvāti attho.",
  "tika-vin12t:1193_3": "Gaṇḍigaṇḍiyoti phoṭaphoṭā. Sannisinnāsūti gaṇḍīsu pakatisarīrena samaṃ nisinnāsu.",
  "tika-vin12t:1194_0": "95. Katadaṇḍakammabhāvo tāva purimanayeneva veditabbo hotu, kathaṃ pana lakkhaṇāhatabhāvo",
  "tika-vin12t:1194_1": "veditabboti āha “yassa panā”tiādi. Tattha tattenāti tāpena. Lakkhaṇanti saññāṇaṃ.",
  "tika-vin12t:1194_2": "Soti jano. Bhujissoti bhujo etassatthīti bhujisso. Parehi apālito ca anajjhoharāpito",
  "tika-vin12t:1194_3": "ca hutvā sayameva attānaṃ pālanena ca bhojanaṃ ajjhoharaṇena ca samannāgatoti vuttaṃ",
  "tika-vin12t:1194_4": "hoti. Assāti lakkhaṇāhatassa. Vaṇāti arūni. Tāni hi yasmā vaṇanti gattāni vicuṇṇāni",
  "tika-vin12t:1194_5": "karonti, tasmā vaṇāti vuccanti. Rūḷhāti taruṇamaṃsena ruhā. Timaṇḍalavatthassa lakkhaṇāhatassa",
  "tika-vin12t:1194_6": "janassāti sambandho.",
  "tika-vin12t:1195": "33. Iṇāyikavatthukathā",
  "tika-vin12t:1196_0": "96. Iṇāyiko nāmāti ettha iṇanti uddhāro. So hi yasmā eti vuddhiṃ gacchati, tasmā",
  "tika-vin12t:1196_1": "iṇanti vuccati. Taṃ gaṇhāti, dhāretīti vā iṇāyiko. Yaṃ vāti janaṃ vā āṭhapetvāti",
  "tika-vin12t:1196_2": "sambandho. Āṭhapetvāti ca pesanatthāya dhanasāmikassa santike ṭhapetvāti attho. Ākāro",
  "tika-vin12t:1196_3": "hi pesanatthavācako. Sopīti pisaddo purimajane apekkhati. “Dhāretī”ti iminā āyikapaccayo",
  "tika-vin12t:1196_4": "dhāraṇatthe hotīti dasseti. Aññeti mātāpitūhi aññe. Hīti saccaṃ, yasmā vā. Teti aññe",
  "tika-vin12t:1196_5": "ñātakā, taṃ āṭhapetuṃ yasmā na issarā, tasmā na iṇāyikoti yojanā. Itaranti naiṇāyikato",
  "tika-vin12t:1196_6": "aññaṃ. Assāti janassa. Nanti taṃ janaṃ. Tesūti ñātisālohitādīsu. Tathārūpassāti attano",
  "tika-vin12t:1196_7": "ñātisālohitassāti attho. Ārocetabbākāraṃ dassento āha “sahetuko”tiādi. Tattha sahetukoti",
  "tika-vin12t:1196_8": "bhabbo. Soti upaṭṭhāko. Paṭipajjatīti paṭidadāti. Etanti kappiyabhaṇḍaṃ. Ajānitvāti",
  "tika-vin12t:1196_9": "iṇāyikabhāvamajānitvā. Passantenāti iṇāyikaṃ passantena. “Apassantassa gīvā na hotī”ti",
  "tika-vin12t:1196_10": "iminā passitvā adassentassa gīvā hotīti dasseti.",
  "tika-vin12t:1197_0": "Pucchiyamānopīti “kiṃ tvaṃ iṇāyikosī”ti pucchiyamānopi. Tanti iṇāyikaṃ. Tatthāti",
  "tika-vin12t:1197_1": "aññasmiṃ dese. Tanti iṇasāmikaṃ. Soti iṇasāmiko. Ayanti iṇāyiko. Ayanti vacanā. Tatthāti",
  "tika-vin12t:1197_2": "iṇāyikassa pabbājane. Sāmīcīti anudhammatā.",
  "tika-vin12t:1198_0": "Nanti iṇāyikaṃ. Soti iṇasāmiko. Assāti therassa. Gīvā na hotīti sambandho. Acchatūti",
  "tika-vin12t:1198_1": "āsatu upavesatūti attho. Soti iṇāyiko. Īdisoti sahetuko vattasampannoti attho. Atiārādhakoti",
  "tika-vin12t:1198_2": "vattācārena therassa atitosako.",
  "tika-vin12t:1199": "34. Dāsavatthukathā",
  "tika-vin12t:1200_0": "97. Dāsāti ceṭakā. Te hi sāmikehi dukkhe vā duṭṭhakamme vā asīyanti khipīyantīti",
  "tika-vin12t:1200_1": "dāsāti vuccanti. Tatthāti catūsu dāsesu. “Gharadāsiyā putto”ti iminā antogehe gharadāsiyā",
  "tika-vin12t:1200_2": "kucchimhi jāto antojātoti vacanatthaṃ dasseti. Dhanaṃ datvā kīto dhanakkītoti vacanatthaṃ",
  "tika-vin12t:1200_3": "dassento āha “dhanakkīto nāmā”tiādi. Dhanena kīto dhanakkītoti vacanatthopi yuttoyeva.",
  "tika-vin12t:1200_4": "Dāsacārittanti desakālavasena dāsānaṃ cārittaṃ. Tattha tatthāti tasmiṃ tasmiṃ dese, kāle vā.",
  "tika-vin12t:1201_0": "Karamarānīto nāmāti ettha karamaroti vandi. So hi sattūnaṃ karena hatthena maritabbattā",
  "tika-vin12t:1201_1": "karamaroti vuccati. Karamarabhāvena ānīto karamarānīto. Tiroraṭṭhā āharantīti sambandho.",
  "tika-vin12t:1201_2": "Upalāpetvā vāti palobhetvā vā. Tatoti kasmāci gāmato. Manussā eva mānussakāni. Itthipurisānaṃ",
  "tika-vin12t:1201_3": "sādhāraṇabhāvena sāmaññabhāvato napuṃsakaliṅgavasena vuttaṃ. Pisaddena na kevalaṃ",
  "tika-vin12t:1201_4": "dhanāniyeva āharanti, atha kho mānussakānipīti sampiṇḍeti. Tatthāti mānussakesu.",
  "tika-vin12t:1201_5": "Evarūpo karamarānīto dāso na pabbājetabboti yojanā. Sabbasādhāraṇenāti bandhanāgārasodhanakāle",
  "tika-vin12t:1201_6": "sabbesaṃ sādhāraṇena.",
  "tika-vin12t:1202_0": "Dāsabyanti dāsassa bhāvo dāsabyaṃ, taṃ. Tena vuttaṃ “dāsabhāva”nti. “Sayamevā”ti",
  "tika-vin12t:1202_1": "iminā sāmaṃsaddo sayamatthe nipātoti dasseti. Bhujissitthiyoti rañño bhujissitthiyo.",
  "tika-vin12t:1202_2": "Vaṇṇadāsīhīti nagarasobhinīhi. Tā hi vaṇṇasampannadāsibhāvato vaṇṇadāsīti vuccanti.",
  "tika-vin12t:1202_3": "Tāsanti bhujissitthīnaṃ. Paṇṇanti dāsipaṇṇaṃ. Bhaṭiputtakagaṇādīnanti ādisaddena",
  "tika-vin12t:1202_4": "mallaputtagaṇādayo saṅgaṇhāti. Iminā bahusāmikadāsaṃ dasseti. Tehīti bhaṭiputtakagaṇādīhi.",
  "tika-vin12t:1202_5": "Adinnā na pabbājetabbāti bahūsu sāmikesu ekenapi adinnā na pabbājetabbā. Tepīti ārāmikadāsepi.",
  "tika-vin12t:1202_6": "Imasmiṃ ārāmikadāsapabbājane aṭṭhakathāvādaṃ dassento āha “mahāpaccariya”ntiādi.",
  "tika-vin12t:1202_7": "“Takka”nti padaṃ “āsittaka”iti pade kammaṃ. “Sīse”ti padaṃ “āsittaka”iti pade ādhāro.",
  "tika-vin12t:1202_8": "Kesuci janapadesu desacārittavasena sīse takkassa āsiñcanaṃ dāsānaṃ bhujissakaraṇanti",
  "tika-vin12t:1202_9": "adhippāyo. “Ārāmikaṃ demā”ti vacanaṃ dāsānaṃ bhujissavacananti vuttaṃ hoti. Yena",
  "tika-vin12t:1202_10": "kenaci vohārenāti “ārāmikaṃ demā”ti vā “ārāmikadāsaṃ demā”ti vā “kappiyakārakaṃ demā”ti",
  "tika-vin12t:1202_11": "vā yena kenaci vohārena. Dvīsu aṭṭhakathāvādesu kurundivādassa pacchā vuttattā soyeva",
  "tika-vin12t:1202_12": "pamāṇanti daṭṭhabbaṃ. Duggatamanussāti dukkhaṃ gatamanussā. Eteti duggatamanusse.",
  "tika-vin12t:1202_13": "Taṃ pabbājetuṃ na vaṭṭatīti mātāpitūnaṃ dāsabhāvaṃ upagatakāle jātaṃ puttaṃ sandhāya",
  "tika-vin12t:1202_14": "vuttaṃ. Atha pana mātāpitaro dāsabhāvaṃ upagatā, na putto, taṃ pabbājetuṃ vaṭṭati.",
  "tika-vin12t:1202_15": "“Bhikkhussā”tipadaṃ “ñātakā vā upaṭṭhākā vā”tipadesu sāmisambandho, “dentī”ti pade",
  "tika-vin12t:1202_16": "sampadānaṃ. Assāti bhikkhussa. Imanti dāsaṃ. Abhiramissatīti bhikkhubhāve abhiramissati.",
  "tika-vin12t:1202_17": "Vibbhamissatīti vinivattetvā gihibhāvaṃ bhamissati. Iti vatvā dentīti sambandho.",
  "tika-vin12t:1202_18": "Nissāmikadāsoti pariggāhakasāmikavirahito dāso. Nissāmikassa dāsassa rājā sāmī, tasmā",
  "tika-vin12t:1202_19": "raññā apariggahite attanāva attānaṃ bhujissaṃ kātuṃ vaṭṭati. Pariggahite rājānaṃ",
  "tika-vin12t:1202_20": "kārāpetuṃ vaṭṭati. Ajānantoti attano dāsabhāvamajānanto.",
  "tika-vin12t:1203_0": "Anurādhapurāti anurādhanagarato nikkhamitvāti sambandho. Soti putto. Idhāti rohaṇe.",
  "tika-vin12t:1203_1": "Mātaraṃ pucchitvāti sambandho. Āgammāti āgantvā. Aticchathāti atikkamitvā icchatha,",
  "tika-vin12t:1203_2": "idha kiñci deyyadhammaṃ natthi, idaṃ atikkamitvā aññattha ṭhātumicchathāti vuttaṃ",
  "tika-vin12t:1203_3": "hoti. Teti gharasāmikā. Catūhi paccayehi paṭijaggantā vasāpesunti yojanā.",
  "tika-vin12t:1204": "35. Kammārabhaṇḍuvatthuādikathā",
  "tika-vin12t:1205_0": "98. Tulādhāramuṇḍakoti mānabhaṇḍadhāro muṇḍako. Iminā kammārabhaṇḍūti ettha kammārasaddo",
  "tika-vin12t:1205_1": "tulādhārapariyāyo, bhaṇḍusaddo muṇḍakapariyāyoti dasseti. Tulādhāro hi alaṅkāravikatikaraṇatthāya",
  "tika-vin12t:1205_2": "kammaṃ arati jānātīti kammāroti vuccati. Muṇḍako bhaṇḍīyati “muṇḍo”ti paribhāsīyatīti",
  "tika-vin12t:1205_3": "bhaṇḍūti vuccati. “Suvaṇṇakāraputto”ti iminā tassa sarūpaṃ dasseti. Apaloketunti",
  "tika-vin12t:1205_4": "ettha apapubbo lokasaddo āpucchanatthoti āha “āpucchitu”nti. “Bhaṇḍukammatthāyā”ti",
  "tika-vin12t:1205_5": "iminā bhaṇḍukammāyāti ettha tadatthe catutthīti dasseti. Tatrāti “saṅghaṃ apaloketu”ntiādivacane.",
  "tika-vin12t:1205_6": "Sīmāpariyāpanneti vihārasīmāya vā upacārasīmāya vā pariyāpanne. Tatthāti bhikkhūnaṃ",
  "tika-vin12t:1205_7": "sannipātaṭṭhānaṃ. Ettha cāti āpucchane ca. Vattuṃ vaṭṭatiyevāti pañcasu vākyesu yaṃkiñci",
  "tika-vin12t:1205_8": "vākyaṃ kathetuṃ vaṭṭatiyeva. Pisaddena “imassa muṇḍakammaṃ āpucchāmī”ti vākyampi saṅgaṇhāti.",
  "tika-vin12t:1206": "Tesanti vīsatiādīnaṃ bhikkhūnaṃ. “Daharabhikkhū vā sāmaṇere vā”ti idaṃ āsannavasena vuttaṃ. Gihimpi pesetvā āpucchāpetuṃ vaṭṭati. Kasmā? “Pabbajjāpekkhaṃ vinā vā”ti vuttattā.",
  "tika-vin12t:1207": "Pabbājentassa anāpattiyeva, supabbajitoti āha “pabbājentassāpi anāpattī”ti.",
  "tika-vin12t:1208_0": "Āpucchitaṃ pagevāti yojanā. Khaṇḍasīmāyanti vihārasīmāya vā upacārasīmāya vā abbhantare",
  "tika-vin12t:1208_1": "ṭhitāyaṃ khaṇḍasīmāyaṃ. Yo panāti pabbajjāpekkho pana. Vibbhantako vāti navavibbhantako",
  "tika-vin12t:1208_2": "vā. Pabbajitānaṃ dvaṅgulakeso vaṭṭatīti āha “dvaṅgulakeso vā”ti. Dvīhi aṅgulīhi atiritto",
  "tika-vin12t:1208_3": "keso imassāti dvaṅgulātirittakeso. Ekasikhāmattadharopi hotīti yojanā.",
  "tika-vin12t:1209_0": "100. Mārabyādhināti māraṇābādho. So hi sattānaṃ māraṇaṭṭhena, vividhassa ca dukkhassa",
  "tika-vin12t:1209_1": "ādahaṭṭhena mārabyādhīti vuccati. Iminā ahivātakarogenāti ettha ahivisasadisena vātena",
  "tika-vin12t:1209_2": "pavatto rogo ahivātakarogoti vuccatīti dasseti. Tamatthaṃ vitthārento āha “yatra",
  "tika-vin12t:1209_3": "hī”tiādi. Tattha yatrāti yasmiṃ kule. So rogo tasmiṃ kule dvipade catuppade paṭhamaṃ",
  "tika-vin12t:1209_4": "gaṇhāti, pacchā gehasāmike gaṇhātīti dhammapadaaṭṭhakathāyaṃ vuttaṃ. Tathāti yathā",
  "tika-vin12t:1209_5": "añño bhittiṃ vā chadanaṃ vā bhinditvā palāyitvā tirogāmādigato vā hutvā muccati,",
  "tika-vin12t:1209_6": "tathā. Ettha ca kule pitāputtā mucciṃsūti attho.",
  "tika-vin12t:1210_0": "Kākuḍḍepakanti ettha kāke uḍḍāpetīti kākuḍḍepako, kāke vā uḍḍāpetvā bhattaṃ bhuñjituṃ",
  "tika-vin12t:1210_1": "sakkotīti kākuḍḍepakoti vacanatthaṃ dassento āha “yo vāmahatthenā”tiādi. Tattha uḍḍāpetvāti",
  "tika-vin12t:1210_2": "uddhaṃ ākāsaṃ gamanāpetvā. Tanti kākuḍḍepakaṃ.",
  "tika-vin12t:1211": "102. Ittarasaddo appamattakavācako anipphannapāṭipadikoti āha “appamattako”ti. “Katipāhamevā”ti iminā tassa atthaṃ dasseti.",
  "tika-vin12t:1212": "40. Nissayamuccanakakathā",
  "tika-vin12t:1213_0": "103. Ogaṇenāti ettha otyūpasaggo lāmakatthavācakoti āha “parihīnagaṇenā”ti. Attano",
  "tika-vin12t:1213_1": "vuḍḍhatarasseva bhikkhussa santike nissayo gahetabboti āha “sacāyaṃ vuḍḍhatara”ntiādi.",
  "tika-vin12t:1213_2": "Tattha ayanti abyatto bhikkhu. Upasampadāyāti upasampādetvā. Āyasmatoti āyasmantaṃ,",
  "tika-vin12t:1213_3": "upayogatthe cetaṃ sāmivacanaṃ. Āyasmato vā ovādanti yojanā. Sabbatthāti sabbesu.",
  "tika-vin12t:1213_4": "Āpucchanesūti disāpakkamanādiatthāya āpucchanesu. Etthāti imasmiṃ nissayavasanaṭṭhāne.",
  "tika-vin12t:1213_5": "Tanti tattakaṃ sutaṃ. Tassāti sutassa.",
  "tika-vin12t:1214": "41. Rāhulavatthukathā",
  "tika-vin12t:1215_0": "105. Kapilavatthūti ettha kapiloti kaḷāravaṇṇo isi vuccati, so vasati etthāti kapilavatthu,",
  "tika-vin12t:1215_1": "assamo. Tasmiṃ ṭhāne māpitattā nagarampi kapilavatthūti vuccati. Ayanti vakkhamānakathā.",
  "tika-vin12t:1215_2": "Suddhodanamahārājāti ettha suddhodanoti tassa rañño nāmaṃ. Atha vā suddhaṃ odanaṃ",
  "tika-vin12t:1215_3": "imassāti suddhodano, soyeva mahārājā suddhodanamahārājā. Viharati kirāti sambandho.",
  "tika-vin12t:1215_4": "Soti suddhodanamahārājā. Rājagahanti rājagahanagaraṃ. Sādhūti āyācanatthe nipāto.",
  "tika-vin12t:1215_5": "Āyācāmīti hi attho. Meti mama, puttanti sambandho, anādare vā sāmivacanaṃ. Soti amacco.",
  "tika-vin12t:1215_6": "Sādhūti sampaṭicchanatthe nipāto. Evanti hi attho. Athāti tasmiṃ nisīdanakāle. Assāti",
  "tika-vin12t:1215_7": "purisasahassaparivārassa amaccassa. Tatoti yācanakāraṇā. Nanti purisasahassaparivāraṃ",
  "tika-vin12t:1215_8": "amaccaṃ. Tatthevāti rājagaheyeva. Tepīti aṭṭha dūtāpi. Teti nava dūtā.",
  "tika-vin12t:1216_0": "Athāti tato pacchā. Ekadivasajātakanti ekasmiṃ divase jātakaṃ. Soti kāḷudāyīamacco.",
  "tika-vin12t:1216_1": "Pabbajitvāpīti pisaddena “apabbajitvāpī”ti atthaṃ sampiṇḍeti. Tathevāti yathā nava",
  "tika-vin12t:1216_2": "dūtā saparivārā arahattaṃ pāpuṇiṃsu, tathevāti attho. Soti kāḷudāyī. Sambhatesūti",
  "tika-vin12t:1216_3": "sambharitesu gahetvā niṭṭhāpitesūti attho. Vissaṭṭhakammesūti vissaṭṭhā kammantā",
  "tika-vin12t:1216_4": "etesanti vissaṭṭhakammantā, tesu. Supupphitesūti sundarapupphasañjātesu. Paṭipajjanakkhameti",
  "tika-vin12t:1216_5": "paṭipajjanatthāya khame yogye. Gamanavaṇṇaṃ saṃvaṇṇesīti sambandho. Saṭṭhimattāhīti",
  "tika-vin12t:1216_6": "saṭṭhipamāṇāhi. Etanti etaṃ saṃvaṇṇassa kāraṇaṃ kinti pucchi. Cārikaṃ pakkamituṃ",
  "tika-vin12t:1216_7": "kāloti yojanā. Tena hīti uyyojanatthe nipāto. Bhagavā pakkāmīti sambandho. Parivutoti",
  "tika-vin12t:1216_8": "parisamantato vuto āvuto nivuto hutvāti sambandho. Aturitacārikanti ajavanacārikaṃ.",
  "tika-vin12t:1217_0": "Evanti iminā nayena. Bhagavati pakkante ca satīti yojanā. Nikkhantadivasatoti phagguṇapuṇṇamiyā",
  "tika-vin12t:1217_1": "pāṭipadadivasato. Uttamabhojanarasassāti uttamabhojanarasena. Dassathāti dadeyyātha.",
  "tika-vin12t:1217_2": "Tenevāti saddhāya uppādanakāraṇeneva. Nanti kāḷudāyiṃ. Bhagavā ṭhapesīti sambandho.",
  "tika-vin12t:1217_3": "Etadagganti eso aggo. Yadidanti yo ayaṃ. Etadaggeti etadaggaṭṭhāne.",
  "tika-vin12t:1218_0": "Sākiyāpi kho pahiṇiṃsūti sambandho. Ñātiseṭṭhanti ñātīnaṃ seṭṭhaṃ, ñātiyeva vā seṭṭhaṃ,",
  "tika-vin12t:1218_1": "bhagavantanti yojanā. Nigrodhasakkassāti nigrodhanāmakassa sakkassa. Tatthāti nigrodhasakkassa",
  "tika-vin12t:1218_2": "ārāme. Paccuggamananti paṭimukhaṃ uṭṭhahitvā gamanaṃ. Tatoti pahiṇato, paranti sambandho.",
  "tika-vin12t:1218_3": "Rājakumāre ca rājakumārikāyo ca pahiṇiṃsūti yojanā. Tesanti rājakumārarājakumārikānaṃ.",
  "tika-vin12t:1218_4": "Tatrāti nigrodhārāme. Māno jāti sabhāvo etesanti mānajātikā, mānena, māno vā thaddho",
  "tika-vin12t:1218_5": "etesanti mānathaddhā. Teti sākiyā, āhaṃsūti sambandho.",
  "tika-vin12t:1219_0": "Tesūti sākiyesu. Neti ñātayo. Vuṭṭhāyāti catutthajjhānato vuṭṭhahitvā. Tesanti ñātīnaṃ.",
  "tika-vin12t:1219_1": "Kaṇḍambarukkhamūleti kaṇḍanāmakena uyyānapālena ropimassa ambarukkhassa āsanne. Rājāti",
  "tika-vin12t:1219_2": "suddhodanamahārājā. Voti tumhākaṃ, pādeti sambandho. Ayanti vandanā. Jambucchāyāyāti",
  "tika-vin12t:1219_3": "jamburukkhassa chāyāya. Iti āhāti yojanā.",
  "tika-vin12t:1220_0": "Sikhāppattoti aggappatto, koṭippattoti attho. Tatoti nisīdanato, paranti sambandho.",
  "tika-vin12t:1220_1": "Pokkharavassanti padumavane vuṭṭhavassasadisaṃ. Tambavaṇṇanti lohitavaṇṇaṃ. Tanti",
  "tika-vin12t:1220_2": "apatanaṃ bhagavā kathesīti sambandho.",
  "tika-vin12t:1221_0": "Dutiyadivaseti kapilavatthuṃ pattadivasato dutiye divase. Indakhīleti nagarassa ummāre.",
  "tika-vin12t:1221_1": "Kathanti kenākārena cariṃsu nu khoti yojanā. Agamaṃsu kiṃ cariṃsu kinti yojanā. Sapadānacāranti",
  "tika-vin12t:1221_2": "gharapaṭipāṭikhaṇḍanavirahitena saha pavattaṃ cāraṃ. Tatoti āvajjanato, paranti sambandho.",
  "tika-vin12t:1221_3": "Ayameva vaṃsoti pubbabuddhānaṃ ayameva vaṃso. Ayaṃ paveṇīti tasseva vevacanaṃ. Anusikkhantāti",
  "tika-vin12t:1221_4": "anu paṭibhāgaṃ sikkhantā. Niviṭṭhagehatoti nivāsanatthāya visitagehato. Ayyoti adhipo",
  "tika-vin12t:1221_5": "sāmīti attho. Siddhatthakumāroti sabbalokassa siddho attho asmiṃ atthīti siddhattho,",
  "tika-vin12t:1221_6": "soyeva kumāro siddhatthakumāro. Sīhapañjaranti vātapānaṃ. Tañhi sīharūpaṃ dassetvā",
  "tika-vin12t:1221_7": "katapañjarattā sīhapañjaranti vuccati. Dassanabyāvaṭoti dassane, dassanatthāya vā",
  "tika-vin12t:1221_8": "byāvaṭo. Rāhulamātāpi devī ārocesīti sambandho. Kapālahatthoti kapālo hatthesu assa",
  "tika-vin12t:1221_9": "bhagavatoti kapālahattho, hutvāti sambandho. Nānāvirāgasamujjalāyāti nānāṭhānesu",
  "tika-vin12t:1221_10": "virāgāya samujjalāya. Virocamānaṃ bhagavantanti sambandho.",
  "tika-vin12t:1222_0": "Uṇhīsatoti siroveṭhanato. Tañhi uparisīse nahati bandhati, nahīyati bandhīyatīti",
  "tika-vin12t:1222_1": "vā uṇhīsoti vuccati. Narasīhagāthāhi nāmāti narasīhagāthānāmakāhi. Tā hi yasmā naroyeva",
  "tika-vin12t:1222_2": "sabbasattānaṃ sīho seṭṭho, narānaṃ, naresu vā sīho seṭṭhoti narasīho, tassa pakāsakā",
  "tika-vin12t:1222_3": "gāthā honti, tasmā narasīhagāthāti vuccanti. Raññoti sassurarañño, mātularañño vā.",
  "tika-vin12t:1222_4": "Saṃviggahadayoti calanacitto. Saṇṭhāpayamānoti suṭṭhu ṭhāpayamāno. Turitaturitanti",
  "tika-vin12t:1222_5": "turitato turitaṃ, atisīghanti attho. Kiṃ bhanteti kiṃ kāraṇā bhante. Ahuvatthāti",
  "tika-vin12t:1222_6": "hiyyattanīmajjhimapurisasaṅkhātāya tthavibhattiyā hūdhātussa ūkārassa uvādeso hoti,",
  "tika-vin12t:1222_7": "tasmā tumhe evaṃsaññino ahuvatthāti yojanā. Vaṃsacārittametanti etaṃ piṇḍāya caraṇaṃ",
  "tika-vin12t:1222_8": "vaṃsato paveṇito cārittaṃ. Tattha cāti mahāsammatakhattiyavaṃse ca. Ayanti mahāsammatakhattiyavaṃso.",
  "tika-vin12t:1222_9": "Antaravīthiyanti vīthiyā majjhe. Ṭhitova āhāti sambandho.",
  "tika-vin12t:1223_0": "Uttiṭṭheti uddissa, uṭṭhahitvā vā piṇḍāya tiṭṭhane. Dhammaṃ sucaritanti suṭṭhu caritabbaṃ",
  "tika-vin12t:1223_1": "bhikkhācariyasaṅkhātaṃ dhammaṃ. Careti careyya. Dhammacārīti bhikkhācariyasaṅkhātaṃ",
  "tika-vin12t:1223_2": "dhammaṃ caraṇasīlo samaṇo. Sukhaṃ setīti upalakkhaṇavasena vuttaṃ. Sesairiyāpathāpi",
  "tika-vin12t:1223_3": "lakkhaṇahāravasena gahetabbā samānakiccattā. Asmiñca loke paramhi ca loketi yojanā.",
  "tika-vin12t:1224": "Na taṃ duccaritaṃ careti vesiyādigocarasaṅkhātaṃ duṭṭhu caritabbaṃ taṃ dhammaṃ na careyya.",
  "tika-vin12t:1225_0": "Ettha ca paṭhamagāthaṃ antaravīthiyaṃ kathetvā rājānaṃ sotāpattiphale patiṭṭhāpesi,",
  "tika-vin12t:1225_1": "dutiyagāthaṃ pitunivesane kathetvā mahāpajāpatiṃ sotāpattiphale, rājānaṃ sakadāgāmiphale",
  "tika-vin12t:1225_2": "patiṭṭhāpesīti daṭṭhabbaṃ. Dhammapālajātakaṃ sutvāti puna aparasmiṃ divase dhammapālajātakaṃ",
  "tika-vin12t:1225_3": "sutvā. Maraṇasamayeti maraṇāsannakāle, maraṇasamayasamīpe vā, samīpatthe cetaṃ bhummavacanaṃ.",
  "tika-vin12t:1226_0": "Sotāpattiphalaṃ sacchikatvā parivisīti sambandho. Sabbaṃ itthāgāranti sabbo orodho.",
  "tika-vin12t:1226_1": "So hi itthīnaṃ agāranti itthāgāranti vuccati. Iminā vacanatthena agārameva mukhyato",
  "tika-vin12t:1226_2": "labbhati, rājitthiyo pana upacārenāti daṭṭhabbaṃ. Sā panāti rāhulamātā pana. Parijanenāti",
  "tika-vin12t:1226_3": "parivārena. Nanti ayyaputtaṃ. “Rājāna”ntipadaṃ “gāhāpetvā”tipade kāritakammaṃ, “patta”ntipadaṃ",
  "tika-vin12t:1226_4": "tattheva dhātukammaṃ. Rājadhītāyāti suppabuddharañño dhītāya. Sāti rājadhītā. Gopphakesūti",
  "tika-vin12t:1226_5": "caraṇagaṇṭhīsu bhagavantaṃ gahetvāti yojanā. Atha vā bhagavato gopphake gahetvāti",
  "tika-vin12t:1226_6": "yojanā. Evañhi sati upayogatthe bhummavacananti daṭṭhabbaṃ.",
  "tika-vin12t:1227": "Rājā kathesīti sambandho. Anacchariyanti na acchariyaṃ, accharaṃ paharituṃ na yogyanti attho. Rājadhītā yaṃ attānaṃ rakkhi, idaṃ anacchariyanti yojanā.",
  "tika-vin12t:1228_0": "Taṃdivasamevāti tasmiṃ dutiyadivaseyeva. Kesavisajjananti rājacūḷāmaṇibandhanatthaṃ",
  "tika-vin12t:1228_1": "kumārakāle bandhitasikhāveṇisaṅkhātassa kesassa visajjanaṃ, mocananti attho. Paṭṭabandhoti",
  "tika-vin12t:1228_2": "asuko nāma rājāti nalāṭe suvaṇṇamayassa paṭṭassa bandhanaṃ. Gharamaṅgalanti abhinavagharaṃ",
  "tika-vin12t:1228_3": "pavesanamaṅgalaṃ. Āvāhamaṅgalanti āvāhe pavattaṃ maṅgalaṃ. Chattamaṅgalanti rājachattussāpanakāle",
  "tika-vin12t:1228_4": "pavattaṃ maṅgalaṃ. Maṅgalaṃ vatvāti maṅgalasaṃyuttaṃ dhammakathaṃ kathetvā. Janapadakalyāṇīti",
  "tika-vin12t:1228_5": "janapadamhi kalyāṇasamannāgatā. Tuvaṭṭaṃ khoti khippameva. Sopīti nandarājakumāropi.",
  "tika-vin12t:1228_6": "Itītiādi nigamanaṃ. Dutiyadivaseti kapilavatthupattadivasato dutiye divase. Dhammapadaaṭṭhakathāyaṃ",
  "tika-vin12t:1228_7": "pana “tatiyadivase nandaṃ pabbājesī”ti vuttaṃ.",
  "tika-vin12t:1229_0": "Sattame divaseti kapilavatthupattadivasatoyeva sattame divase. Etaṃ samaṇaṃ passāti",
  "tika-vin12t:1229_1": "yojanā. Brahmarūpavaṇṇanti brahmuno rūpasaṅkhāto vaṇṇo viya vaṇṇo imassāti brahmarūpavaṇṇo,",
  "tika-vin12t:1229_2": "taṃ. Ayanti ayaṃ samaṇo. Tyassāti te assa. Teti nidhayo. Assāti samaṇassa. Nanti",
  "tika-vin12t:1229_3": "samaṇaṃ. Yācāti yācāhi. Ayaṃ dvikammikadhātu. Hīti saccaṃ, yasmā vā. Putto pitusantakassa",
  "tika-vin12t:1229_4": "sāmiko, iti tasmā me dehīti yojanā. Anurūpaṃ vacananti sambandho. Bhagavantaṃ anubandhīti",
  "tika-vin12t:1229_5": "bhagavato piṭṭhito piṭṭhito anubandhi.",
  "tika-vin12t:1230_0": "Na visahatīti na samattheti. Ayaṃ kumāro pitusantakaṃ yaṃ dhanaṃ icchati, tanti yojanā.",
  "tika-vin12t:1230_1": "Vaṭṭānugatanti vaṭṭadukkhaṃ anugataṃ. Savighātakanti vighātakehi pañcahi verehi sahitaṃ.",
  "tika-vin12t:1230_2": "Assāti kumārassa. Nanti kumāraṃ. Ayanti kumāro. Dāyajjanti dāyasaṅkhātaṃ mātāpitūnaṃ",
  "tika-vin12t:1230_3": "dhanaṃ ādadātīti dāyādo, putto, tassa idanti dāyajjaṃ, mātāpitūnaṃ dhanaṃ.",
  "tika-vin12t:1231_0": "“Kathāhaṃ bhante rāhulakumāraṃ pabbājemī”ti kasmā āha, nanu āyasmā sāriputto bārāṇasiyaṃ",
  "tika-vin12t:1231_1": "tīhi saraṇagamanehi anuññātaṃ pabbajjaṃ na jānātīti āha “idānī”tiādi. Yā sā pabbajjā",
  "tika-vin12t:1231_2": "ca upasampadā ca anuññātāti yojanā. Tatoti pabbajjāupasampadato. Upasampadaṃ paṭikkhipitvāti",
  "tika-vin12t:1231_3": "sambandho. Vimatīti vividhā icchā. Imañca panatthanti imameva vimatisaṅkhātamatthaṃ.",
  "tika-vin12t:1231_4": "Dhammasenāpati āhāti sambandho. Bhagavato taṃ ajjhāsayanti yojanā.",
  "tika-vin12t:1232_0": "“Atha kho…pe… pabbājesī”ti ettha kiṃ kumārassa kesacchedanādīni sabbakiccāni āyasmā",
  "tika-vin12t:1232_1": "sāriputtoyeva karotīti āha “mahāmoggallānatthero”tiādi. Ovādācariyoti nivāsanapārupanādīsu",
  "tika-vin12t:1232_2": "sekhiyavattesu, ābhisamācārikesu ca ovādako ācariyo. Atha kasmā “āyasmā sāriputto",
  "tika-vin12t:1232_3": "rāhulakumāraṃ pabbājesī”ti vuttanti āha “yasmā panā”tiādi. Tatthāti tassaṃ pabbajjāupasampadāyaṃ.",
  "tika-vin12t:1232_4": "Na ācariyoti pabbajjācariyo ca ovādācariyo ca na issaro.",
  "tika-vin12t:1233": "Uppannasaṃvegena hadayenāti ettha itthambhūtalakkhaṇe karaṇavacanaṃ. Uppannasaṃvego hadayo hutvāti hi yojanā. Sabbanti sabbaṃ vacanaṃ.",
  "tika-vin12t:1234_0": "Tatthāti purimavacanāpekkhaṃ. Avisesenāti “dhana”nti vā “añña”nti vā “sāvajja”nti",
  "tika-vin12t:1234_1": "vā “anavajja”nti vā visesamakatvā sāmaññena. Na ca buddhānanti ettha casaddena na",
  "tika-vin12t:1234_2": "kevalaṃ apaṭirūpameva, atha kho buddhānañca na āciṇṇanti atthaṃ dasseti. Yanti yaṃ",
  "tika-vin12t:1234_3": "varaṃ. Tathā nandeti ettha tathāsaddassa upameyyatthajotakabhāvaṃ dassento āha “yatheva",
  "tika-vin12t:1234_4": "kirā”tiādi. Yatheva bodhisattaṃ byākariṃsu, evaṃ nandampi rāhulampi byākariṃsu kirāti",
  "tika-vin12t:1234_5": "yojanā. Pāḷiyaṃ pana yathā bhagavati me bhante pabbajite anappakaṃ dukkhaṃ ahosi,",
  "tika-vin12t:1234_6": "tathā nande pabbajite anappakaṃ dukkhaṃ ahosi, tathā rāhule pabbajite adhimattaṃ",
  "tika-vin12t:1234_7": "dukkhaṃ ahosīti yojanā. Nemittakāti subhāsubhanimittaṃ kathentīti nemittakā. Puttassāti",
  "tika-vin12t:1234_8": "jeṭṭhaputtassa siddhatthakumārassa. Pabbajjāyāti pabbajjāhetu pabbajjākāraṇā, pabbajjānimittaṃ",
  "tika-vin12t:1234_9": "vā. Tatoti bhagavato pabbajjato. Tampīti nandampi. Itīti īdisaṃ. Bhagavato pabbajjāya",
  "tika-vin12t:1234_10": "mahantaṃ icchāvighātasadisanti attho. Tampīti rāhulampi. Tenāti pabbajjāhetunā. Assāti",
  "tika-vin12t:1234_11": "rañño. Uppajjīti sambandho. Itoti sokuppattito varayācanato vā.",
  "tika-vin12t:1235_0": "Soti rājā. Yatra hi nāmāti yo nāma. Ahampi nāma yo yādiso buddhamāmako dhammamāmako",
  "tika-vin12t:1235_1": "saṅghamāmako samāno, so tādiso ahampi na sakkomīti yojanā. Aññeti mayā apare. Dukkhanti",
  "tika-vin12t:1235_2": "ñātiviyogadukkhaṃ. Niyyānikakāraṇanti manussānaṃ garahaupavādaakkosato niyyānikaṃ kāraṇaṃ.",
  "tika-vin12t:1236_0": "Tatthāti “ananuññāto”tiādivacane. Janetīti jananī, mātā. Janetīti janako, pitā. Iminā",
  "tika-vin12t:1236_1": "posāvanikamātāpitaro nivatteti. Mātā vā matā hotīti yojanā. So eva vāti putto eva",
  "tika-vin12t:1236_2": "vā. Anuññātomhīti vadatīti saccena vā alikena vā “anuññātomhī”ti vadati. Mātā vā",
  "tika-vin12t:1236_3": "sayaṃ pabbajitāti yojanā. Pitassāti pitā assa. Assāti puttassa. Vippavutthoti mātuyā",
  "tika-vin12t:1236_4": "kenaci kāraṇena pavāso.",
  "tika-vin12t:1237": "Cūḷamātādīnantiādisaddena mahāmātādīni saṅgaṇhāti. Posanakāti vaḍḍhanakā. Tesupīti posanakamātāpitaresupi.",
  "tika-vin12t:1238": "Yaṃ pana puttaṃ nānujānantīti sambandho. Jīvassevāti tassa jīvassa eva, pabbājentassa vā bhikkhussa, na desantaragamanādīnamatthāyāti attho. Tesanti mātāpitūnaṃ.",
  "tika-vin12t:1239_0": "Mahākantāroti kena udakena taritabboti kantāro, nirudakakantārova mukhyato labbhati,",
  "tika-vin12t:1239_1": "vāḷakantāro corakantāro amanussakantāro dubbhikkhakantāro marukantāroti ime pañca",
  "tika-vin12t:1239_2": "kantārā rūḷhīvasena. Mahanto kantāro mahākantāro.",
  "tika-vin12t:1240": "Yāvataketi ettha yāvasaddo pamāṇatthoti āha “yattake”ti.",
  "tika-vin12t:1241": "42. Sikkhāpadadaṇḍakammavatthukathā",
  "tika-vin12t:1242": "106. Nāsanavatthūti liṅganāsanāya adhiṭṭhānaṃ, kāraṇanti vuttaṃ hoti. Pacchimānaṃ pañcannanti yojanā. Daṇḍakammavatthūti daṇḍakammassa kāraṇaṃ.",
  "tika-vin12t:1243_0": "107. Appatissāti ettha bhikkhūnaṃ vacanassa paṭimukhaṃ ādarena asavanaṃ bhikkhū jeṭṭhakaṭṭhāne",
  "tika-vin12t:1243_1": "na ṭhapenti nāmāti dassento āha “bhikkhū jeṭṭhakaṭṭhāne”tiādi. “Samānajīvikā”ti iminā",
  "tika-vin12t:1243_2": "asabhāgavuttikāti ettha sabhāgasaddo samānasaddapariyāyo, vuttisaddo jīvikapariyāyoti",
  "tika-vin12t:1243_3": "dasseti. Parisakkatīti ettha sakka gatiyantidhātupāṭhesu (saddanītidhātumālāyaṃ 16",
  "tika-vin12t:1243_4": "ḷakārantadhātu) vuttattā paripubbo sakkasaddo gatyatthoti āha “parakkamatī”ti. Kintīti",
  "tika-vin12t:1243_5": "kimeva. Itisaddo hettha evasaddattho, kena eva upāyenāti hi attho. Akkosati cevāti",
  "tika-vin12t:1243_6": "jātiādīhi akkosati ceva. Bhedetīti bhedāpeti. Āvaraṇaṃ kātunti ettha āvaraṇasaddo",
  "tika-vin12t:1243_7": "nivāraṇasaddavevacanoti āha “nivāraṇaṃ kātu”nti. Yatthāti yasmiṃ pariveṇe, senāsane",
  "tika-vin12t:1243_8": "vā. Vassaggenāti vassagaṇanāya. (Tassāti pariveṇasenāsanassa. Upacāreti āsanne).",
  "tika-vin12t:1243_9": "Mukhadvārikanti mukhasaṅkhātena dvārena ajjhoharitabbaṃ. “Vadatopī”ti iminā vacīpayogena",
  "tika-vin12t:1243_10": "dukkaṭāpattiṃ dasseti, “nikkhipatopī”ti iminā kāyapayogena. Anācārassāti daṇḍakamme",
  "tika-vin12t:1243_11": "anācārassa. Ettake nāma daṇḍakammeti ettake nāma udakāharāpanādisaṅkhāte daṇḍakamme.",
  "tika-vin12t:1243_12": "Idanti yāgubhattādiṃ. Lacchasīti labhissasi. “Ettake nāma daṇḍakamme”ti vuttavacanassa",
  "tika-vin12t:1243_13": "yuttiṃ dassento āha “bhagavatā hī”tiādi. Daṇḍakammanti daṇḍenti damenti etenāti daṇḍo,",
  "tika-vin12t:1243_14": "soyeva kattabbattā kammanti daṇḍakammaṃ āvaraṇādi. Aparādhānurūpanti vītikkamassa",
  "tika-vin12t:1243_15": "aparādhassa anurūpaṃ. Tampīti udakadāruvālikādiāharāpaṇampi. Tañca khoti tañca karaṇaṃ.",
  "tika-vin12t:1243_16": "Oramissatīti kāyena oramissati. Viramissatīti vācāya viramissati. Uṇhapāsāṇe vātiādīsu",
  "tika-vin12t:1243_17": "vāsaddena aññānipi attatāpanaparitāpanādīni kammāni saṅgaṇhāti.",
  "tika-vin12t:1244": "43. Anāpucchāvaraṇavatthuādikathā",
  "tika-vin12t:1245_0": "108. Upajjhāyaṃ anāpucchāti ettha upajjhāyaṃ anāpucchitvā. Sabbathā kiṃ na kātabbanti",
  "tika-vin12t:1245_1": "āha “tumhāka”ntiādi. Daṇḍakammamassāti daṇḍakammaṃ assa. Assāti sāmaṇerassa. Saddhiṃ",
  "tika-vin12t:1245_2": "upajjhāyena viharantīti saddhivihārikā. Nissayācariyādīnaṃ ante samīpe vasantīti",
  "tika-vin12t:1245_3": "antevāsikā, upasampannāyeva.",
  "tika-vin12t:1246_0": "Apalāḷentīti ettha laḷa upasevāyanti dhātupāṭhesu vuttattā (saddanītidhātumālāyaṃ",
  "tika-vin12t:1246_1": "18 ḷakārantadhātu) there laḷato upasevato apagamentīti attho daṭṭhabbo. Idha pana",
  "tika-vin12t:1246_2": "adhippāyatthaṃ dassento āha “tumhāka”ntiādi. Apalāḷetabbāti aññaṃ laḷato upasevato",
  "tika-vin12t:1246_3": "apagametabbā. Parisabhūte sāmaṇerūpasampanneti yojanā. Ādīnavanti dussīlaṃ nissāya",
  "tika-vin12t:1246_4": "vasanassa dosaṃ. Nhāyituṃ āgatena tayā gūthamakkhanaṃ kataṃ viya dussīlaṃ nissāya",
  "tika-vin12t:1246_5": "viharantena dussīlaṃ katanti yojanā. “Dussīla”nti padaṃ purimapacchimapadāpekkhaṃ,",
  "tika-vin12t:1246_6": "tasmā dvinnaṃ padānaṃ majjhe vuttaṃ. Tattha purimapadāpekkhakāle vuttakammaṃ, pacchimapadāpekkhakāle",
  "tika-vin12t:1246_7": "avuttakammaṃ. Soti sāmaṇerūpasampanno. Upajjhāyaṃ vāti sāmaṇeraṃ sandhāya vuttaṃ.",
  "tika-vin12t:1246_8": "Nissayaṃ vāti upasampannaṃ sandhāya vuttaṃ.",
  "tika-vin12t:1247_0": "Tīsu nāsanāsūti saṃvāsaliṅgadaṇḍakammanāsanasaṅkhātāsu tīsu nāsanāsu. Yoti sāmaṇero.",
  "tika-vin12t:1247_1": "Nānāāpattiyoti pārājikathullaccaya pācittiyāpattiyo. Hīti saccaṃ, yasmā vā. Kunthakipillikampīti",
  "tika-vin12t:1247_2": "ettha pāṇakhādakehi sattehi kuthiyati hiṃsiyatīti kuntho, kuṃ pathaviṃ vā dhāretīti kundho.",
  "tika-vin12t:1248_0": "Kimiyeva pillikaṃ potakaṃ kipillikaṃ mikārassa lopaṃ katvā. Pillikasaddo hi potakapariyāyo.",
  "tika-vin12t:1248_1": "Kimīnaṃ, kimīsu vā pillikaṃ kipillikaṃ. Nāsetabbataṃyevāti liṅgena nāsetabbabhāvameva.",
  "tika-vin12t:1248_2": "Tāvadevāti tasmiṃ māraṇabhindanakkhaṇeyeva. Assāti sāmaṇerassa. Senāsanaggāho ca",
  "tika-vin12t:1248_3": "paṭippassambhatīti vassacchedo hotīti adhippāyo. Ākiṇṇadosovāti liṅganāsanadosena",
  "tika-vin12t:1248_4": "ca daṇḍakammanāsanadosena ca ākuladosova. Virajjhitvāti virādhetvā. Yathānivatthapārutasseva",
  "tika-vin12t:1248_5": "sāmaṇerassāti sambandho. Tasmāti saraṇagamanaupasampadakammavācānaṃ sadisattā. Bhikkhunā",
  "tika-vin12t:1248_6": "samādinnaṃ viya imināpi samādinnāneva hontīti yojanā. Evanti evamijjhane, samādinne",
  "tika-vin12t:1248_7": "vā. Daḷhīkaraṇatthanti sikkhāpadānaṃ daḷhīkaraṇatthaṃ. Patiṭṭhāpanatthanti sāmaṇerassa",
  "tika-vin12t:1248_8": "patiṭṭhāpanatthaṃ. Lacchatīti labhissati. Saṅghena dātabboti sambandho. Apaloketvāti",
  "tika-vin12t:1248_9": "saṅghaṃ āpucchitvā. Iminā chinnavassakaṃ dasseti.",
  "tika-vin12t:1249_0": "Adinnādāne tiṇasalākamattenāpi vatthunā asamaṇo hotīti yojanā. Vippaṭipattiyāti vikārena",
  "tika-vin12t:1249_1": "paṭipajjanato. Bhaṇiteti bhaṇane. Jānitvāti jānitvā eva. Evakāro hettha ajjhāharitabbo,",
  "tika-vin12t:1249_2": "tena vuttaṃ “na ajānitvā”ti. Yāni pañca sikkhāpadānīti yojanā. Assāti sāmaṇerassa.",
  "tika-vin12t:1249_3": "Ṭhapanatthāyāti sikkhāpadānaṃ ṭhapanatthāya. Ayanti pārājiko. Visesoti bhikkhūnaṃ pācittiyato viseso.",
  "tika-vin12t:1250_0": "Paṭipakkhavasenāti “anarahaṃ asammāsambuddho”tiādinā ca “dvākkhāto”tiādinā ca “duppaṭippanno”tiādinā",
  "tika-vin12t:1250_1": "ca paṭiviruddhavasena garahanto sāmaṇero nivāretabboti sambandho. Kaṇḍakanāsanāyāti",
  "tika-vin12t:1250_2": "kaṇḍakanāmakassa sāmaṇerassa daṇḍakammanāsanāya. Taṃ laddhinti avaṇṇabhāsanadiṭṭhiṃ.",
  "tika-vin12t:1250_3": "Accayanti atikkamaṃ, dosaṃ vā. Desāpetabboti “accayo maṃ bhante accagamā”tiādinā",
  "tika-vin12t:1250_4": "desāpetabbā. Taṃ yuttanti “liṅganāsanāya nāsetabbo”ti taṃ vacanaṃ patirūpaṃ. Hīti",
  "tika-vin12t:1250_5": "saccaṃ, yasmā vā. Idhāti khandhake, “sāmaṇeraṃ nāsetu”ntivacane vā.",
  "tika-vin12t:1251_0": "“Eseva nayo”ti vuttavacanaṃ pākaṭaṃ karonto āha “sassatucchedānañhī”tiādi. Aññataradiṭṭhiko",
  "tika-vin12t:1251_1": "sāmaṇeroti yojanā. Etthāti dasasu nāsanaṅgesu. “Kāma”ntipadena punaruttiniratthakadosāropanena",
  "tika-vin12t:1251_2": "garahaṃ dasseti. “Panā”tipadena tesaṃ dosānaṃ pahānena sambhāvanaṃ dasseti. Abrahmacāriṃ",
  "tika-vin12t:1251_3": "sāmaṇeranti sambandho. Upasampādetuṃ vaṭṭatīti upasampādanaṃ vaṭṭati. Bhikkhunidūsako",
  "tika-vin12t:1251_4": "sāmaṇeroti sambandho. Pabbajjampīti ettha pisaddassa garahatthabhāvaṃ dassetuṃ vuttaṃ",
  "tika-vin12t:1251_5": "“pageva upasampada”nti. Etamatthanti etādisamatthaṃ.",
  "tika-vin12t:1252": "47. Paṇḍakavatthukathā",
  "tika-vin12t:1253_0": "109. Daharataruṇasaddānaṃ vevacanattā vuttaṃ “dahare…pe… taruṇe”ti. Moḷigallasaddo",
  "tika-vin12t:1253_1": "thūlasarīravācako anipphannapāṭipadikoti āha “moḷigalleti thūlasarīre”ti. Hatthibhaṇḍeti",
  "tika-vin12t:1253_2": "ettha hatthisaṅkhātaṃ bhaṇḍaṃ etesanti hatthibhaṇḍāti vutte hatthigopakāti āha “hatthigopake”ti.",
  "tika-vin12t:1253_3": "Abhidhāne (abhidhānappadīpikāyaṃ 367 gāthāyaṃ) pana “hatthimeṇḍo”ti pāṭho atthi.",
  "tika-vin12t:1254_0": "Paṇḍakoti paḍati vikalabhāvaṃ gacchatīti paṇḍako. Saṃkhepena vuttamatthaṃ vitthārena",
  "tika-vin12t:1254_1": "dassento āha “tatthā”tiādi. Tattha yassāti paṇḍakassa. Asucināti sambhavena. Āsittassāti",
  "tika-vin12t:1254_2": "āsiñcitabbassa. Iminā asucinā mukhe āsiñcitabboti āsittoti vacanatthaṃ dasseti. Ayanti",
  "tika-vin12t:1254_3": "paṇḍako. Ajjhācāranti methunajjhācāraṃ. “Usūyāya uppannāyā”tiiminā usūyatīti usūyoti",
  "tika-vin12t:1254_4": "vacanatthaṃ dasseti. Upakkamenāti vāyāmena. Bījānīti aṇḍāni. Iminā upakkamena etasmā",
  "tika-vin12t:1254_5": "bījāni apanītānīti opakkamikoti vacanatthaṃ dasseti. Pakkhe pavatto paṇḍako pakkhapaṇḍako,",
  "tika-vin12t:1254_6": "pakkhe pariḷāhavūpasamo paṇḍako pakkhapaṇḍakoti vacanatthaṃ dassento āha “ekacco",
  "tika-vin12t:1254_7": "panā”tiādi. Tattha pubbavacanatthe pakkheti kālapakkheti attho daṭṭhabbo. Pacchimavacanatthe",
  "tika-vin12t:1254_8": "pakkheti juṇhapakkheti attho daṭṭhabbo. “Akusalavipākānubhāvenā”ti padaṃ “paṇḍako",
  "tika-vin12t:1254_9": "hotī”tipadeyeva sambandhitabbaṃ. Assāti paṇḍakassa. Napuṃsakapaṇḍakoti puriso viya",
  "tika-vin12t:1254_10": "sātisayaṃ paccāmitte na puṃsaketi abhimaddanaṃ kātuṃ na sakkotīti napuṃsako. Na pumā",
  "tika-vin12t:1254_11": "na itthīti napuṃsakoti katvā napumanaitthisaddassa niruttinayena napuṃsakakaraṇampi",
  "tika-vin12t:1254_12": "vadanti. Napuṃsakoyeva paṇḍako napuṃsakapaṇḍako. Tesūti pañcasu paṇḍakesu. Tesupīti",
  "tika-vin12t:1254_13": "opakkamikādīsu tīsupi. “Yasmiṃ pakkhe”ti iminā pakkhe pakkhe paṇḍakabhāvaṃ nivatteti.",
  "tika-vin12t:1254_14": "Assāti paṇḍakassa. Etthāti pañcasu paṇḍakesu. Sopīti paṇḍakopi. Itoti paṇḍakavārato.",
  "tika-vin12t:1254_15": "“Eseva nayo”ti iminā liṅganāsanameva atidisati.",
  "tika-vin12t:1255": "48. Theyyasaṃvāsakavatthukathā",
  "tika-vin12t:1256_0": "110. Pārijaññapattassāti parihāyatīti parijāni, issariyabhogādi, tassa bhāvo pārijaññaṃ,",
  "tika-vin12t:1256_1": "issariyabhogādikkhayo, taṃ pattoti pārijaññapatto, tassa. “Pārijuññapattassā”tipi",
  "tika-vin12t:1256_2": "ukārena saha pāṭho atthi. Khīṇakolaññoti ettha kule jātā kolaññā, ṇyapaccayo, nakārāgamo.",
  "tika-vin12t:1256_3": "Khīṇā kolaññā assāti khīṇakolaññoti vacanatthaṃ dassento āha “mātipakkhapitipakkhato”tiādi.",
  "tika-vin12t:1256_4": "Tattha mātipakkhapitipakkhatoti mātuyā pakkho mātipakkho, pituno pakkho pitipakkho,",
  "tika-vin12t:1256_5": "mātipakkho ca pitipakkho ca mātipakkhapitipakkhā. Phātiṃ kātunti ettha phā-dhātu",
  "tika-vin12t:1256_6": "vaḍḍhanatthoti āha “vaḍḍhetu”nti. “Pucchiyamāno”ti iminā anuyuñjiyamānoti ettha anutyūpasaggavasena",
  "tika-vin12t:1256_7": "yujasaddo pucchanatthoti dasseti.",
  "tika-vin12t:1257_0": "Theyyasaṃvāsakoti thenanaṃ theyyaṃ nakārassa yakāraṃ katvā, theyyāya saṃvāsako imassāti",
  "tika-vin12t:1257_1": "theyyasaṃvāsako. Ettha ca na kevalaṃ vassagaṇanādikoyeva saṃvāso nāma hoti, atha",
  "tika-vin12t:1257_2": "kho theyyāya liṅgagahaṇampi saṃvāsoyeva nāma. Tasmā tassa tividhabhāvaṃ dassento",
  "tika-vin12t:1257_3": "āha “tayo”tiādi. Tattha liṅgaṃ thenetīti liṅgathenako, eseva nayo itaresupi. Tamatthaṃ",
  "tika-vin12t:1257_4": "vitthārento āha “tatthā”tiādi. Tattha yoti theyyasaṃvāsako. Liṅgamattassevāti ettha",
  "tika-vin12t:1257_5": "mattasaddena saṃvāsādayo nivatteti.",
  "tika-vin12t:1258_0": "Videsanti attano desato viyogaṃ desaṃ. Visaddo hettha viyogatthavācako. Atha vā vi",
  "tika-vin12t:1258_1": "dūraṃ desaṃ. Visaddo hettha dūratthavācako. Musāti abhūtatthe dutiyantanipāto, abhūtaṃ",
  "tika-vin12t:1258_2": "vacananti attho. Paṭibāhatīti aññe nivāreti. Saṃvāsathenako nāmāti ettha ko saṃvāso",
  "tika-vin12t:1258_3": "nāma, nanu ekakammādikoti āha “bhikkhuvassagaṇanādiko”tiādi. Bhikkhuvassagaṇanādikoti",
  "tika-vin12t:1258_4": "ādisaddena yathāvuḍḍhaṃ vandanasādiyanaṃ āsanapaṭibāhanaṃ uposathapavāraṇādīsu sandissananti",
  "tika-vin12t:1258_5": "imāni saṅgaṇhāti. “Kiriyabhedo”ti iminā saṃ ekato vasiyati anenāti saṃvāsoti vacanatthena",
  "tika-vin12t:1258_6": "kiriyabhedo saṃvāso nāmāti dasseti. Imasmiṃ attheti imasmiṃ vatthumhi, imasmiṃ ṭhāneti",
  "tika-vin12t:1258_7": "attho. Iminā pārājikādiṭṭhāne pana ekakammādiko saṃvāso nāmāti dasseti.",
  "tika-vin12t:1259": "“Liṅgassa ceva saṃvāsassa cā”ti iminā ubhayathenakoti ettha ubhayasarūpaṃ dasseti.",
  "tika-vin12t:1260_0": "Etthāti theyyasaṃvāsakaṭṭhāne. Rāja…pe… bhayehi vāti ettha bhayasaddo paccekaṃ yojetabbo.",
  "tika-vin12t:1260_1": "Rājabhayena ca dubbhikkhabhayena ca kantārabhayena ca rogabhayena ca veribhayena",
  "tika-vin12t:1260_2": "cāti hi attho. Cīvaragahaṇatthanti cīvarāharaṇatthaṃ, ayameva vā pāṭho. Vāsaddo hetvatthaṃ",
  "tika-vin12t:1260_3": "vā sampadānatthaṃ vā sampiṇḍeti. Ayaṃ gāthā vibhattiyā uppaṭipāṭittā bhaggarītisaṅkhātā",
  "tika-vin12t:1260_4": "alaṅkāradosā na muttā. Liṅganti samaṇaliṅgaṃ. Idhāti imasmiṃ sāsane.",
  "tika-vin12t:1261_0": "Nādhivāsetīti na sampaṭicchati. Yāvāti yattakaṃ kālaṃ, ayaṃ panettha yojanā – idha",
  "tika-vin12t:1261_1": "yo rāja…pe… bhayena vā cīvaragahaṇatthaṃ vā liṅgaṃ ādiyati, so suddhamānaso hutvā",
  "tika-vin12t:1261_2": "yāva saṃvāsaṃ nādhivāseti, tāva eso “theyyasaṃvāsako nāmā”ti na vuccatīti.",
  "tika-vin12t:1262_0": "Tatrāti tāsu gāthāsu. Idhāti imasmiṃ sāsane. Evanti liṅge gahiyamāne. Tasminti jane.",
  "tika-vin12t:1262_1": "Anosaritvāvāti anokkamitvāva. Liṅgaṃ apanetvāti sayaṃ gahitaṃ samaṇaliṅgaṃ vināsetvā.",
  "tika-vin12t:1262_2": "Pabbajitālayanti pabbajitachāyaṃ. Pubbeti saṃvāsathenake.",
  "tika-vin12t:1263": "Sabbapāsaṇḍiyabhattānīti sabbāni pāsaṇḍaṃ uddissa dinnāni bhattāni.",
  "tika-vin12t:1264": "Satte vahatīti sattavāho. Viramitabbanti veraṃ, taṃ pavattetīti veriko. Kāyena pariharitabbānīti kāyaparihāriyāni. Tanti tuvaṃ. Hīnāyāvattabhāvanti hīnāya gihibhāvāya āvattabhāvaṃ.",
  "tika-vin12t:1265": "Uppabbajitvāti pabbajaviyogaṃ katvā. Tamatthanti uppabbajitasaṅkhātamatthaṃ. Assāti mahāsāmaṇerassa.",
  "tika-vin12t:1266": "Mahanto vāti ettha vāsaddo garahattho. Pageva daharoti dasseti. Abyatto hotīti yojanā. Soti sāmaṇero.",
  "tika-vin12t:1267_0": "Vacchagorakkhādīnīti ettha vacchoti taruṇagoṇo. So hi mātusantike vasatīti vaccho.",
  "tika-vin12t:1267_1": "Mātuyā viyogakāle vā vassatīti vacchoti vuccati. Iminā dammagavajaraggavāpi sāmaññato",
  "tika-vin12t:1267_2": "gahitā. Go vuccati khettabhūmi. Vaccho ca go ca vacchagavā, tesaṃ rakkhanaṃ vacchagorakkho,",
  "tika-vin12t:1267_3": "so ādi yesaṃ kasikammādīnanti vacchagorakkhādīni. “Sūpasampanno”ti iminā gahaṭṭhampi",
  "tika-vin12t:1267_4": "sace upasampādeti, sūpasampannoti dasseti. Anupasampannakāleyevāti sāmaṇerakāleyeva.",
  "tika-vin12t:1267_5": "Vinayavinicchayeti vinaye vuttassa theyyasaṃvāsakassa vinicchaye. Theyyasaṃvāsako",
  "tika-vin12t:1267_6": "hoti liṅgassa apanītattā.",
  "tika-vin12t:1268": "Theyyasaṃvāsako na hoti saliṅge ṭhitattā. Ayampi theyyasaṃvāsako na hoti kāsāye saussāhattā. Theyyasaṃvāsako hoti kāsāye dhurassa nikkhittattā.",
  "tika-vin12t:1269_0": "Theyyasaṃvāsako na hoti saliṅge ṭhitattā. Neva theyyasaṃvāsako hoti kāsāye saussāhattā.",
  "tika-vin12t:1269_1": "Methunasevanādīhītiādisaddena pāṇātipātādayo saṅgaṇhāti. Theyyasaṃvāsako hoti kāsāye",
  "tika-vin12t:1269_2": "dhurassa nikkhittattā. Ovaṭṭikanti adhovaṭṭena karaṇaṃ. Rakkhati tāvāti tāva rakkhati",
  "tika-vin12t:1269_3": "vīmaṃsanena nivāsitattā. Liṅganti samaṇaliṅgaṃ. Theyyasaṃvāsako hoti gihiliṅgassa sampaṭicchitattā.",
  "tika-vin12t:1270": "Vīmaṃsati vā sampaṭicchati vā rakkhatiyeva odātavatthassa antokāsāyabhāvato. “Bhikkhuniyāpi eseva nayo”ti vuttamevatthaṃ vibhāvento āha “sāpī”tiādi.",
  "tika-vin12t:1271_0": "Vuḍḍhapabbajito sāmaṇeroti sambandho. Pāḷiyampīti pantiyampi. Seno maṃsapesiṃ gahetvā",
  "tika-vin12t:1271_1": "gacchati viya bhattapiṇḍe pattaṃ upanāmetvā gahetvā gacchati. Theyyasaṃvāsako na",
  "tika-vin12t:1271_2": "hoti vassānaṃ agaṇanattā.",
  "tika-vin12t:1272": "48. Titthiyapakkantakakathā",
  "tika-vin12t:1273_0": "110. Pakkamatīti pakkanto, “paviṭṭho”ti iminā kamudhātuyā padavikkhepatthaṃ dasseti,",
  "tika-vin12t:1273_1": "icchākantiatthe nivatteti. Soti titthiyapakkantako. Tatrāti titthiyapakkantake. Upasampanno",
  "tika-vin12t:1273_2": "bhikkhu gacchatīti sambandho. Tesanti titthiyānaṃ. “Titthiyo bhavissāmī”ti pubbeva",
  "tika-vin12t:1273_3": "laddhigahitattā vuttaṃ “liṅge ādinnamatte”ti. Kusacīrādīnīti ettha kuso vuccati salākā.",
  "tika-vin12t:1273_4": "Cīroti panti, āvalīti attho. Kuse rajjunā āvunitvā kato cīro kusacīro, so ādi yesaṃ",
  "tika-vin12t:1273_5": "tānīti kusacīrādīni. Ādisaddena phalakacīrādayo saṅgaṇhāti. Kusatiṇehi kato cīro",
  "tika-vin12t:1273_6": "kusacīrotipi vadanti. Naggoti acelako. Ājīvakoti acelakavatamādāya jīvatīti ājīvako.",
  "tika-vin12t:1273_7": "Tesanti ājīvakānaṃ. Ovadito hutvāti sambandho.",
  "tika-vin12t:1274_0": "Kinti kiṃ vataṃ. Luñcāpetīti apanayāpeti. Morapiñchādīnīti ettha piñchaṃ vuccati",
  "tika-vin12t:1274_1": "pakkho. So hi piñchati ākāse gacchati anenāti piñchanti vuccati. Pichi gatiyanti",
  "tika-vin12t:1274_2": "dhātupāṭho. Morassa piñchaṃ morapiñchaṃ, taṃ ādi yesaṃ tānīti morapiñchādīni. Ādisaddena",
  "tika-vin12t:1274_3": "ulūkapiñchādayo saṅgaṇhāti. Yāva na sampaṭicchatīti yāva laddhiṃ na sampaṭicchati.",
  "tika-vin12t:1274_4": "Nanti vīmaṃsamānaṃ bhikkhuṃ. Laddhīti titthiyaladdhi. Rakkhatīti titthiyapakkantakato",
  "tika-vin12t:1274_5": "rakkhati. Laddhiyā abhāvena titthiyapakkantako na hotīti adhippāyo. Acchiddacīvaroti",
  "tika-vin12t:1274_6": "ettha ākāro kodhattho, aḍḍattho vā hoti, chiddasaddo dūsanattho hoti. Tasmā ākodhena",
  "tika-vin12t:1274_7": "aḍḍena vā chiddo dūsitoti acchiddoti attho daṭṭhabbo. “Acchinno”tipi pāṭho. Acchiddaṃ",
  "tika-vin12t:1274_8": "cīvarametassāti acchiddacīvaro. Titthāyatananti titthīnaṃ nivāsaṭṭhānaṃ, titthiyānaṃ upassayanti attho.",
  "tika-vin12t:1275": "49. Tiracchānagatavatthu",
  "tika-vin12t:1276": "111. Devasampattisadisaṃ issariyasampattiṃ anubhavantopi so nāgo kasmā nāgayoniyā aṭṭīyatīti āha “kiñcāpī”tiādi.",
  "tika-vin12t:1277_0": "Tattha kiñcāpi anubhotīti sambandho. Kiñcāpisaddo hettha sambhāvanājotako, panasaddo",
  "tika-vin12t:1277_1": "garahatthajotako. Kusalavipākenāti ahetukakusalavipākena. Tassāti nāgassa. Sajātiyāti",
  "tika-vin12t:1277_2": "samānajātiyā nāgiyā. Udakasañcārimaṇḍūkabhakkhanti udake sañcaraṇasīlaṃ maṇḍūkasaṅkhātaṃ",
  "tika-vin12t:1277_3": "bhakkhaṃ pātubhavatīti yojanā. Soti nāgo. Aṭṭīyatīti aramaṇaṃ pīḷiyati. Harāyatīti",
  "tika-vin12t:1277_4": "ettha haredhātu lajjanatthoti āha “lajjatī”ti. Ekāranto dhātu bhūvādigaṇiko (saddanītidhātumālāyaṃ",
  "tika-vin12t:1277_5": "16 rakārantadhātu). Jigucchatīti ettha gupadhātuyā kammaṃ dassento āha “attabhāva”nti.",
  "tika-vin12t:1277_6": "“Tassa bhikkhuno”tipadassa “nikkhante”tipadena yojitabbattā bhummatthe sāmivacananti",
  "tika-vin12t:1277_7": "āha “tasmiṃ bhikkhusmi”nti. Atha vā tassa bhikkhunoti sāmiyogattā “nikkhante”ti ettha",
  "tika-vin12t:1277_8": "bhāvatthe mānapaccayoti āha “nikkhamane”ti. Iminā nikkhanteti ettha na antapaccayo,",
  "tika-vin12t:1277_9": "mānapaccayasseva antabhāvaṃ katvā vuttoti dasseti. Vissaṭṭhoti sativissajjito. Tasminti",
  "tika-vin12t:1277_10": "bhikkhumhi. Kapimiddhavasenevāti kapino middhavasena eva. Atha vā kapimiddhavasena",
  "tika-vin12t:1277_11": "niddāyanto iva niddāyantoti yojanā. Paṭinipajjīti puna nipajji. Vissaramakāsīti ettha",
  "tika-vin12t:1277_12": "visaddo virūpatthajotako, sarasaddo saddavācakoti dassento āha “virūpaṃ mahāsaddamakāsī”ti.",
  "tika-vin12t:1278_0": "“Akārassa lopaṃ katvā”ti iminā tumhe khotthāti ettha “tumhe kho atthā”ti padavibhāgaṃ",
  "tika-vin12t:1278_1": "katvā okārato parassa akārassa lopaṃ dasseti. “Akārassālopa”ntipi pāṭho. Evañhi sati",
  "tika-vin12t:1278_2": "akārassa alopaṃ katvāti attho daṭṭhabbo. Iminā “tumhe kho atthā”ti padacchedaṃ katvā",
  "tika-vin12t:1278_3": "akāre pare okārassa vakāraṃ katvā tumhe khvatthā”ti pāṭho dassito. Kasmā imasmiṃ",
  "tika-vin12t:1278_4": "dhammavinaye avirūḷhidhammāti āha “jhāna…pe… abhabbattā”ti. “Bhavathā”ti iminā atthāti",
  "tika-vin12t:1278_5": "ettha asadhātu sattatthavācako thavibhattīti dasseti. Sajātiyāti ettha samānā jāti",
  "tika-vin12t:1278_6": "etissāti sajātīti vutte nāgī evāti āha “nāgiyā evā”ti. Manussitthiādīti ettha ādisaddena",
  "tika-vin12t:1278_7": "tiracchānagatitthīpetitthīdevitthiyo saṅgaṇhāti. “Dveme bhikkhave paccayā”ti desanā",
  "tika-vin12t:1278_8": "sāvasesadesanāti dassento āha “ettha cā”ti. Etthāti tiracchānagatavatthumhi. Abhiṇhanti",
  "tika-vin12t:1278_9": "abhikkhaṇaṃ punappunanti attho.",
  "tika-vin12t:1279": "Tiracchānagatoti ettha kiṃ apāyapariyāpanno duggatiahetukapaṭisandhikovādhippetoti āha “nāgo vā hotū”tiādi.",
  "tika-vin12t:1280": "50. Mātughātakādivatthukathā",
  "tika-vin12t:1281_0": "112. Nikkhantinti ettha “imassa pāpakammassā”ti chaṭṭhīyogattā bhāvatthe tipaccayoti",
  "tika-vin12t:1281_1": "āha “nikkhamana”nti. Apavāhananti apāyapaṭisandhivahanato apagamanaṃ. Yenāti manussabhūtena",
  "tika-vin12t:1281_2": "yena jīvitā voropitāti sambandho. Manussitthibhūtāti manussitthī hutvā bhūtā, manussitthībhāvaṃ",
  "tika-vin12t:1281_3": "vā bhūtā pattā. Iminā tiracchānagatitthiādayo nivatteti. “Janikā”ti iminā posāvanikamātādayo",
  "tika-vin12t:1281_4": "nivatteti. Sayampīti ettha pisaddo na kevalaṃ mātāyeva, atha kho puttenāpīti dasseti.",
  "tika-vin12t:1281_5": "Satāti santena. Manussajātikeneva satā manussajātiko eva hutvā voropitāti yojanā.",
  "tika-vin12t:1281_6": "Anantare bhave phalaṃ nibbattetīti ānantariyaṃ, mātughātakakammaṃ, tena jātisāmaññampi",
  "tika-vin12t:1281_7": "ajanikaṃ ghātento ca janikampi jātibhedaṃ ghātento ca na anantariko hoti, tassa pabbajjā",
  "tika-vin12t:1281_8": "ca upasampadā ca na vāritāti dassento āha “yena panā”tiādi. Tattha poseti vaddhetīti",
  "tika-vin12t:1281_9": "posāpaniyā, sā eva posāvanikā pakārassa vakāraṃ, yakārassa ca kakāraṃ katvā, posāvanikā",
  "tika-vin12t:1281_10": "ca sā mātā ceti posāvanikamātā. Assāti puttassa. Idaṃ padaṃ pubbāparāpekkhaṃ. Tattha",
  "tika-vin12t:1281_11": "pubbapade bhāvasambandho, pacchimapade sāmisambandho. Sabbathā eseva nayo hotīti",
  "tika-vin12t:1281_12": "āha “sacepī”tiādi. Vesiyāti upalakkhaṇavasena vuttaṃ. Yāya kāyaci itthiyā puttassāpi",
  "tika-vin12t:1281_13": "gahetabbattā. “Ayaṃ me pitā”ti ajānanameva hi pamāṇaṃ. Anenāti iminā puttena. “Pitughātakotveva",
  "tika-vin12t:1281_14": "saṅkhyaṃ gacchatī”ti iminā mātughātakepi “ayaṃ me mātā”ti ajānitvā ghātentopi mātughātakotveva",
  "tika-vin12t:1281_15": "saṅkhyaṃ gacchatīti dasseti.",
  "tika-vin12t:1282_0": "114. Saṅkhepena vuttamatthaṃ vitthārena dassento āha “manussajātiyaṃ hī”tiādi. Apabbajitanti",
  "tika-vin12t:1282_1": "gihibhūtaṃ. Pabbajjā cassāti ettha casaddena upasampadāpi vāritāti dasseti. Assāti",
  "tika-vin12t:1282_2": "arahantaghātakassa. Avasesanti arahantato avasesaṃ. Assāti ariyaghātakassa. Ānantariyo",
  "tika-vin12t:1282_3": "na hoti tiracchānagatattā panassa pabbajjā vāritāti attho netabbo. Etthāti mātughātakādikammesu.",
  "tika-vin12t:1282_4": "Vadhāyāti tadatthe catutthīti āha “vadhatthāyā”ti. “Māretu”nti iminā “vadhatthāyā”ti",
  "tika-vin12t:1282_5": "ettha hanadhātu hiṃsanatthoti dasseti. “Nīyantī”ti iminā onīyantīti ettha otyūpasaggo",
  "tika-vin12t:1282_6": "dhātvatthānuvattakoti dasseti. Yaṃ pana vacanaṃ vuttanti sambandho. Tassa vacanassa",
  "tika-vin12t:1282_7": "atthoti yojanā. “Sacā ca iti ayaṃ nipāto vutto”ti iminā bhayapīḷitattā ca niruttīsu",
  "tika-vin12t:1282_8": "akusalattā ca davābhaṇanena ravābhaṇanena ayaṃ nipāto corehi vuttoti dasseti. “Sace",
  "tika-vin12t:1282_9": "ca icceva vā pāṭho”ti iminā tehi tathā vuttepi saṅgītikāle vā potthakārūḷhakāle vā",
  "tika-vin12t:1282_10": "yathābhūtaṃ saṅgītattā, potthakārūḷhattā ca yathābhūto pāṭho atthīti dasseti. Tatthāti",
  "tika-vin12t:1282_11": "tesu padesu. Niddhāraṇe bhummaṃ. Tassāti “sacajja maya”nti pāṭhassa. “Sace ajja maya”nti",
  "tika-vin12t:1282_12": "iminā ekāralopasandhiṃ dasseti. “Sacejja maya”nti akāralopasandhināpi pāṭho atthi.",
  "tika-vin12t:1283_0": "115. Pakatattanti pakatiyā sīlasaṅkhāto attā sabhāvo etissāti pakatattā, taṃ. Kāyasaṃsaggena",
  "tika-vin12t:1283_1": "bhikkhunīnaṃ pārājikattā vuttaṃ “sīlavināsaṃ pāpetī”ti. Anicchamānaṃyeva bhikkhuninti sambandho.",
  "tika-vin12t:1284": "Icchamānanti odātavatthavasanaṃ icchamānaṃ. Yasmā abhikkhunī hoti, tasmā bhikkhunīdūsako na hotīti yojanā. Sīlavipannaṃ bhikkhuninti sambandho.",
  "tika-vin12t:1285": "Yo devadatto saṅghaṃ bhindati viya, bhindatīti yojanā. Uddhammanti dhammato virahitaṃ. Ubbinayanti vinayato virahitaṃ. Catunnaṃ kammānanti apalokanādīnaṃ catunnaṃ kammānaṃ.",
  "tika-vin12t:1286_0": "Yo devadatto lohitaṃ uppādeti viya, uppādetīti yojanā. Duṭṭhacittenāti ettha na yaṃkiñci",
  "tika-vin12t:1286_1": "duṭṭhacittaṃ duṭṭhacittaṃ nāma, atha kho vadhakacittanti āha “vadhakacittenā”ti.",
  "tika-vin12t:1286_2": "Sarīreti sarīrabbhantare. Tathāgatassa hi abhejjakāyattā parūpakkamena cammacchedaṃ",
  "tika-vin12t:1286_3": "katvā lohitassa uppādanaṃ nāma natthi. Yo pana jīvako phāsuṃ karoti viya, phāsuṃ",
  "tika-vin12t:1286_4": "karotīti yojanā. Lohitañcāti pūtilohitañca.",
  "tika-vin12t:1287": "54. Ubhatobyañjanakavatthukathā",
  "tika-vin12t:1288_0": "116. Ubhatobyañjanakoti ettha bāhiratthasamāsaṃ dassento āha “itthinimittuppādanakammato",
  "tika-vin12t:1288_1": "cā”tiādi. Tattha “itthi…pe… kammato cā”ti iminā ubhayasarūpaṃ dasseti. Ubhato kammato",
  "tika-vin12t:1288_2": "pavattanti pāṭhaseso yojetabbo. Byañjananti nimittaṃ. Assāti janassa. Karotipi kāretipīti",
  "tika-vin12t:1288_3": "ettha karadhātuyā suddhakammakāritakammāni dassento āha “purisanimittenā”tiādi. Tattha",
  "tika-vin12t:1288_4": "“vītikkama”nti iminā suddhakammaṃ dasseti, “para”nti iminā kāritakammaṃ dasseti.",
  "tika-vin12t:1288_5": "Samādapetvāti uyyojetvā. Tassa duvidhabhāvaṃ dassento āha “duvidho”tiādi. Tattha",
  "tika-vin12t:1288_6": "itthibhāvena lakkhito ubhatobyañjanako itthiubhatobyañjanako. Esa nayo itaratthāpi.",
  "tika-vin12t:1289_0": "Tatthāti duvidhesu ubhatobyañjanakesu. Itthinimittanti itthiyā aṅgajātaṃ. Eseva nayo",
  "tika-vin12t:1289_1": "“purisanimitta”nti etthāpi. Pākaṭaṃ paṭicchannanti sabhāvato pākaṭaṃ paṭicchannaṃ.",
  "tika-vin12t:1289_2": "Puna paṭicchannaṃ pākaṭanti rāgavasena paṭicchannaṃ pākaṭaṃ. Paraṃ gaṇhāpetīti parameva",
  "tika-vin12t:1289_3": "gaṇhāpetīti attho. Idanti kāraṇaṃ. Etesanti dvinnaṃ ubhatobyañjanakānaṃ. Kurundiyaṃ",
  "tika-vin12t:1289_4": "pana vuttaṃ, kiṃ vuttanti yojanā. Tatthāti ubhatobyañjanake. Vicāraṇakkamoti vīmaṃsanānukkamo.",
  "tika-vin12t:1289_5": "“Tattha vicārakkamo”tipi pāṭho. Vicāraṇakkamo dhammasaṅgahaṭṭhakathāya veditabbo,",
  "tika-vin12t:1289_6": "idha pana kiṃ veditabbanti āha “idamidha veditabba”nti. Tattha idanti napabbajjūpasampadakāraṇaṃ.",
  "tika-vin12t:1289_7": "Idhāti imissaṃ vinayaṭṭhakathāyaṃ.",
  "tika-vin12t:1290": "55. Anupajjhāyakādivatthukathā",
  "tika-vin12t:1291_0": "117. Tena kho pana samayenāti ettha tasaddassa aniyamaniddesabhāvaṃ dassento āha",
  "tika-vin12t:1291_1": "“yena samayenā”ti. Sikkhāpadaṃ apaññattaṃ hotīti “na bhikkhave anupajjhāyako upasampādetabbo”ti",
  "tika-vin12t:1291_2": "sikkhāpadaṃ apaññattaṃ hoti. “Upajjhāyavirahita”nti iminā anupajjhāyakanti ettha",
  "tika-vin12t:1291_3": "akārassa virahatthaṃ dasseti. Upajjhāyavirahitaṃ upasampadāpekkhanti sambandho. “Eva”ntiādinā",
  "tika-vin12t:1291_4": "dosaṃ dasseti. Upajjhaṃ agāhāpetvāti “upajjhāyo me bhante hohī”ti upajjhaṃ agāhāpetvā.",
  "tika-vin12t:1291_5": "Upasampādentassa kārakasaṅghassāti yojanā. Kammaṃ panāti upasampadakammaṃ pana. “Eseva",
  "tika-vin12t:1291_6": "nayo”ti iminā upasampādentassa āpatti, kammaṃ pana na kuppatīti vacanaṃ atidisati.",
  "tika-vin12t:1292": "56. Apattakādivatthukathā",
  "tika-vin12t:1293_0": "118. Yo piṇḍo hatthesu labbhatīti yojanā. Tadatthāyāti tassa piṇḍassa atthāya. Seyyathāpi",
  "tika-vin12t:1293_1": "titthiyāti ettha seyyathāpisaddo upamattho, titthiyasaddo ājīvakanāmake titthiye",
  "tika-vin12t:1293_2": "hotīti dassento āha “yathāpi ājīvakanāmakā titthiyā”ti. Tasmā ājīvakasaṅkhāte titthiye",
  "tika-vin12t:1293_3": "upamaṃ katvā ujjhāyantīti āha “sūpabyañjanehī”tiādi. Hīti saccaṃ, yasmā vā. Teti",
  "tika-vin12t:1293_4": "ājīvakā. Kammaṃ pana na kuppatīti pattacīvaresu asantesupi kammavācāya “paripuṇṇassa",
  "tika-vin12t:1293_5": "pattacīvara”nti parikittitattā kammaṃ na kuppatīti adhippāyo.",
  "tika-vin12t:1294_0": "Yācitakenāti ettha yācito hutvā gahito yācitakoti dassento āha “yācitvā gahitenā”ti.",
  "tika-vin12t:1294_1": "“Īdisena hī”tiādinā dosaṃ dasseti. Tasmāti yasmā āpatti hoti, tasmā. Tassāti upasampadāpekkhassa.",
  "tika-vin12t:1294_2": "Nirapekkhehi ācariyupajjhāyādīhīti yojanā. Nissajjitvāti brahmadeyyena nissajjitvā.",
  "tika-vin12t:1294_3": "Anadhiṭṭhānupagānaṃ pattacīvarānaṃ apattacīvarattā vuttaṃ “adhiṭṭhānupagaṃ pattacīvara”nti.",
  "tika-vin12t:1294_4": "Paṇḍupalāsanti samaṇuddesabhāvāpekkhaṃ. So hi rūḷhivasena paṇḍupalāsoti vuccati.",
  "tika-vin12t:1294_5": "Atha vā yathā paṇḍupalāso na harito, nāpi sukkho hoti, evaṃ sopi pabbajāpekkho na",
  "tika-vin12t:1294_6": "gihī hoti, nāpi sāmaṇero, tasmā samaṇuddesabhāvāpekkho “paṇḍupalāso”ti vuccati.",
  "tika-vin12t:1295_0": "Vasantassa paṇḍupalāsassāti sambandho. Anāmaṭṭhapiṇḍapātanti bhikkhūhi anāmasitabbaggaṃ",
  "tika-vin12t:1295_1": "piṇḍapātaṃ. Sāmaṇerabhāgasamakoti sāmaṇerehi laddhena bhāgena samaṃ pavatto. Assāti",
  "tika-vin12t:1295_2": "paṇḍupalāsassa. Sāmaṇerassa sabbaṃ paṭijagganakammaṃ kātuṃ vaṭṭati viya, assa kātuṃ vaṭṭatīti yojanā.",
  "tika-vin12t:1296": "57. Hatthacchinnādivatthukathā",
  "tika-vin12t:1297_0": "119. Hatthacchinnādivatthūsu hatthā chinnā yassāti hatthacchinnotiādivacanatthaṃ",
  "tika-vin12t:1297_1": "dassento āha “yassā”tiādi. Maṇibandheti pakoṭṭhante. So hi yasmā ettha maṇisaṅkhātaṃ",
  "tika-vin12t:1297_2": "alaṅkāravikatiṃ bandhati, tasmā maṇibandhoti vuccati. Kappareti kapoṇiyaṃ. Sā hi",
  "tika-vin12t:1297_3": "paresaṃ piṭṭhīsu kapati hiṃsati anenāti “kapparo”ti vuccati. Yassa hatthā chinnā",
  "tika-vin12t:1297_4": "honti, ayaṃ hatthacchinno nāmāti yojanā. Eseva nayo sesesupi. Eko vā pādoti yojanā.",
  "tika-vin12t:1297_5": "Heṭṭhā “eko vā dve vā hatthā”ti etthāpi eseva nayo. Catūsu hatthapādesu dve vāti",
  "tika-vin12t:1297_6": "eko hattho, eko pādoti dve vā. Kaṇṇāti saddaggahā. Te hi kaṇṇati savati etehīti kaṇṇāti",
  "tika-vin12t:1297_7": "vuccanti. Kaṇṇābaddheti kaṇṇacchiddassa ābaddhe. Saṅghāṭetunti saṅghaṭanaṃ kātuṃ,",
  "tika-vin12t:1297_8": "ābandhanaṃ kātunti attho. Ajapadaketi ajapadasaṇṭhāne ṭhāne. Nāsāti ghānāni. Tāni",
  "tika-vin12t:1297_9": "hi nāsati abyattasaddaṃ karoti etāhīti nāsāti vuccanti. Nāsikāti nāsāyeva. Saṇṭhāpetunti",
  "tika-vin12t:1297_10": "suṭṭhu ṭhapetuṃ, pakatiyā ṭhapetunti attho. Nakhasesanti nakhoyeva seso chinnaṅgulitoti",
  "tika-vin12t:1297_11": "nakhaseso, taṃ. Agge pure uṭṭhahatīti aṅguṭṭho. “Vuttanayenevā”ti iminā “nakhasesaṃ",
  "tika-vin12t:1297_12": "adassetvā”ti vacanaṃ atidisati. Kaṇḍaranāmakāti mahāsiranāmakā. Te hi kaṃ sarīraṃ",
  "tika-vin12t:1297_13": "dhārentīti kaṇḍarāti vuccanti dhakārassa ḍakāraṃ katvā. Yesūti kaṇḍaresu, niddhāraṇe bhummaṃ.",
  "tika-vin12t:1298_0": "Yassa vaggulipakkhakā viya aṅguliyo sambandho honti, ayaṃ phaṇahatthako nāmāti yojanā.",
  "tika-vin12t:1298_1": "Etanti phaṇahatthakaṃ. Chaḷaṅgulādayopi phaṇahatthakeyeva saṅgahetabbāti āha “yassapi",
  "tika-vin12t:1298_2": "cha aṅguliyo”tiādi. Yassapi cha aṅguliyo honti, ayampi phaṇahatthako nāma upacārena.",
  "tika-vin12t:1299_0": "Khujjoti ettha khujjo sarīro yassatthīti khujjoti vacanatthaṃ dassento āha “khujjasarīro”ti.",
  "tika-vin12t:1299_1": "Kasmā khujjoti āha “urassa vā”tiādi. Yassa pana vaṅkaṃ, ayampi khujjo nāmāti yojanā.",
  "tika-vin12t:1299_2": "Vaṅkanti ca kuṭilaṃ. Hīti saccaṃ, yasmā vā. Brahmujugattoti ujuṃ gattaṃ ujugattaṃ,",
  "tika-vin12t:1299_3": "brahmuno ujugattaṃ viya ujugattaṃ imassa mahāpurisassāti brahmujugatto, mahāpuriso.",
  "tika-vin12t:1300_0": "Saṃkhepena vuttamatthaṃ vitthārena dassento āha “jaṅghavāmanassa hī”tiādi. Yesanti",
  "tika-vin12t:1300_1": "ubhinnaṃ kāyānaṃ. Bhūtānanti amanussānaṃ pisācakapetānaṃ. Attabhāvo hoti viyāti yojanā.",
  "tika-vin12t:1300_2": "Parivaṭumoti parisamantato vaṭṭulasarīro.",
  "tika-vin12t:1301": "Galagaṇḍīti ettha gale gaṇḍo yassatthīti galagaṇḍīti vacanatthaṃ dassento āha “yassā”tiādi. Etanti “galagaṇḍī”ti etaṃ vacanaṃ. Tatthāti galagaṇḍipabbājane. Yanti vacanaṃ.",
  "tika-vin12t:1302_0": "Sipadīti ettha sithilaṃ padaṃ imassāti sipadīti vutte bhārapādoyeva gahetabboti āha",
  "tika-vin12t:1302_1": "“bhārapādo vuccatī”ti. Bhāraṃ pādaṃ yassāti bhārapādo. Ete dve thūlapādarogīsu vattantīti",
  "tika-vin12t:1302_2": "daṭṭhabbaṃ. Sañjātapiḷakoti sañjātaphoṭo. Upanāhanti bhusaṃ bandhanaṃ. Udakaāvāṭeti",
  "tika-vin12t:1302_3": "udakena puṇṇāyaṃ kāsuyaṃ. Udakavālikāyāti udakatintena marunā. Yathā sirā paññāyanti,",
  "tika-vin12t:1302_4": "evaṃ milāpetunti yojanā. Īdisanti sirāpaññāyanajaṅghatelanāḷikasabhāvaṃ. Tathāti",
  "tika-vin12t:1302_5": "yathā pabbajjākāle karoti, tathā katvāti attho.",
  "tika-vin12t:1303_0": "Pāparogīti ettha pāparogassa sarūpaṃ dassento āha “arisa”itiādi. Tattha ariso ca",
  "tika-vin12t:1303_1": "bhagandaro ca pittañca semho ca kāso ca soso cāti dvando, te ādayo yesaṃ teti arisa…pe…",
  "tika-vin12t:1303_2": "sosādayo. Ādisaddena heṭṭhā vutte ābādhe saṅgaṇhāti. Tattha pittasemhasaddehi taṃsamuṭṭhāno",
  "tika-vin12t:1303_3": "rogo gahetabbo. “Niccāturo”ti iminā pāparogīti ettha mantutthe pavattassa īpaccayassa",
  "tika-vin12t:1303_4": "niccayogatthaṃ dasseti.",
  "tika-vin12t:1304_0": "Parisadūsanoti ettha itisaddo nāmapariyāyo, parisadūsano nāmāti hi attho. Yo attano",
  "tika-vin12t:1304_1": "virūpatāya parisaṃ dūseti, ayaṃ parisadūsano nāmāti yojanā. Chasarīradosaṃ ādiṃ katvā",
  "tika-vin12t:1304_2": "parisadūsanabhāvaṃ vitthārento āha “atidīgho vā”tiādi. Atidīgho vāti ettha na kevalaṃ",
  "tika-vin12t:1304_3": "paresaṃ dvaṅgulādimattadīgho, atha kho diguṇādidīghovādhippetoti āha “aññesa”ntiādi.",
  "tika-vin12t:1304_4": "Nābhipadesoti attano nābhipadeso. Yathā hi atidīghe paravacanena atidīghassa sarūpaṃ",
  "tika-vin12t:1304_5": "veditabbaṃ, tathā atirassādīsupi atirassasarūpanti daṭṭhabbaṃ. Mahodaroti mahāudaro.",
  "tika-vin12t:1304_6": "Kappasīso vāti hatthisīso viya yugasīso vā. Kappasaddo hettha yugatthavācako. Kaṇṇikakeso",
  "tika-vin12t:1304_7": "vāti kaṇṇikasadisehi kesehi samannāgato. “Jātipalitehī”ti iminā jarāvātena pahataṃ",
  "tika-vin12t:1304_8": "palitaṃ nivatteti. Pakatitambakesoti ettha pakatisaddena kenaci payogena tambakesaṃ",
  "tika-vin12t:1304_9": "nivatteti. Āvaṭṭasīsoti punappunaṃ vaṭṭatīti āvaṭṭo, kesāvaṭṭo, so etassa sīse atthīti",
  "tika-vin12t:1304_10": "āvaṭṭasīso. Uddhaggehīti uddhaṃ koṭīhi. Jālabaddhena viyāti jālena baddhena iva.",
  "tika-vin12t:1305_0": "Sambaddhabhamuko vāti aññamaññasambaddhabhamuko vā. Makkaṭabhamukoti makkaṭassa bhamu",
  "tika-vin12t:1305_1": "viya bhamu etassāti makkaṭabhamuko. Vāsikoṇenāti tacchanīkoṭiyā. Visamacakkaloti",
  "tika-vin12t:1305_2": "ettha cakkākārena lāti pavattati, cakkākāraṃ vā lāti gaṇhātīti cakkalo. Kekaroti",
  "tika-vin12t:1305_3": "valiro. So hi kucchitaṃ karotīti kekaroti vuccati. Kakkaṭassevāti kakkaṭassa iva.",
  "tika-vin12t:1305_4": "Mūsikakaṇṇoti ākhukaṇṇo. Jaṭukakaṇṇoti vaggulikaṇṇo. Aviddhakaṇṇoti acchiddakaṇṇo.",
  "tika-vin12t:1305_5": "Hīti saccaṃ, yasmā vā. Soti aviddhakaṇṇo. Kaṇṇe bhagandaro etassāti kaṇṇabhagandaro,",
  "tika-vin12t:1305_6": "soyeva kaṇṇabhagandariko. Gaṇḍo kaṇṇe etassāti gaṇḍakaṇṇo. Paggharitapubbenāti paggharitapūyena.",
  "tika-vin12t:1305_7": "Ṭaṅkito kaṇṇo yassāti ṭaṅkitakaṇṇo. Gobhattanāḷikāyāti gunnaṃ bhattapānatthaṃ katāya",
  "tika-vin12t:1305_8": "nāḷikāya. Biḷārakkhi viya atipiṅgalaṃ akkhi etassāti atipiṅgalakkhi. Madhuvaṇṇo viya",
  "tika-vin12t:1305_9": "piṅgalaṃ akkhi etassāti madhupiṅgalakkhi. Nippakhumakkhīti ettha pakhumaṃ vuccati",
  "tika-vin12t:1305_10": "akkhamhi jātaṃ lomaṃ. Tañhi akkhino pakkhadvaye jātattā pakhumanti vuccati. Natthi",
  "tika-vin12t:1305_11": "pakhumaṃ akkhimhi etassāti nippakhumakkhi. Assupaggharaṇaṃ akkhimhā etassāti assupaggharaṇakkhi.",
  "tika-vin12t:1305_12": "Pupphaṃ sañjātaṃ yassa akkhinoti pupphitaṃ. Pupphitaṃ akkhi yassāti pupphitakkhi.",
  "tika-vin12t:1305_13": "Akkhipākenāti akkhino dalapariyantesu paccanakena rogena.",
  "tika-vin12t:1306": "Cipiṭanāsikoti anunnatanāsiko. Sukatuṇḍasadisāyāti suvānaṃ mukhena sadisāya.",
  "tika-vin12t:1307_0": "Paṭaṅgamaṇḍūkassevāti paṭaṅganāmakassa maṇḍūkassa mukhanimittaṃ iva mukhanimittaṃyevāti",
  "tika-vin12t:1307_1": "yojanā. Ukkhalimukhavaṭṭisadisehīti ukkhaliyā mukhavaṭṭinā sadisehi. Bhericammasadisehīti",
  "tika-vin12t:1307_2": "bheriyā mukhe nahitacammena sadisehi. Eḷamukhoti eḷāya niccapaggharitaṃ mukhametasseti",
  "tika-vin12t:1307_3": "eḷamukho. Uppakkamukhoti uppakkaṃ kuthikaṃ mukhametassāti uppakkamukho. Saṅkhatuṇḍakoti",
  "tika-vin12t:1307_4": "saṅkhassa tuṇḍena sadiso oṭṭho etassāti saṅkhatuṇḍako.",
  "tika-vin12t:1308_0": "Aṭṭhakadantasadisehīti aṭṭhakanāmakassa naṅgalassa dantehi sadisehi. Dante pidahitunti",
  "tika-vin12t:1308_1": "sambandho. Dantantareti dantavivare, dantamajjhe vā. Kalandakadanto viyāti kāḷakānaṃ danto viya.",
  "tika-vin12t:1309_0": "Mahāhanukoti mahanto hanu etassāti mahāhanuko. Cipiṭahanukoti anunnatahanuko. Nimmassudāṭhikoti",
  "tika-vin12t:1309_1": "natthi massu ca dāṭhi ca etassāti nimmassudāṭhiko. Bhaṭṭhaaṃsakūṭoti bhaṭṭho patito",
  "tika-vin12t:1309_2": "aṃsakūṭo imassāti bhaṭṭhaaṃsakūṭo. Godhāgattoti godhāya gattaṃ viya gattaṃ imassāti",
  "tika-vin12t:1309_3": "godhāgatto. Sabbaṃpetanti sabbampi etaṃ “kacchugatto”tiādivacanaṃ. Etthāti “kacchugatto”tiādivacane.",
  "tika-vin12t:1309_4": "Vinicchayo veditabboti yojanā.",
  "tika-vin12t:1310_0": "Bhaṭṭhakaṭikoti bhaṭṭhā pannā kaṭi etassāti bhaṭṭhakaṭiko. Accuggatehi ānisadamaṃsehīti",
  "tika-vin12t:1310_1": "sambandho. Vātaṇḍikoti vātena pūrito aṇḍakoso etassāti vātaṇḍiko. Saṅghaṭṭanajāṇukoti",
  "tika-vin12t:1310_2": "anto natattā aññamaññaṃ saṅghaṭṭanaṃ jāṇu etassāti saṅghaṭṭanajāṇuko. Vikaṭoti tiriyagamanapādo.",
  "tika-vin12t:1310_3": "Upaḍḍhapiṇḍikassa atthaṃ saha bhedena dassento āha “so duvidho”tiādi. Tattha duvidho",
  "tika-vin12t:1310_4": "so upaḍḍhapiṇḍiko samannāgatoti yojanā. Atha vā so upaḍḍhapiṇḍiko heṭṭhā orūḷhāhi",
  "tika-vin12t:1310_5": "mahantīhi jaṅghapiṇḍikāhi samannāgato vā upari ārūḷhāhi mahantīhi jaṅghapiṇḍikāhi",
  "tika-vin12t:1310_6": "samannāgato vāti duvidhoti yojanā. Piṭṭhikapādoti piṭṭhiyaṃ uṭṭhito pādo etassāti",
  "tika-vin12t:1310_7": "piṭṭhikapādo. Gaṇḍikaṅguli vāti gaṇḍena uṭṭhito aṅguli etassāti gaṇḍikaṅguli. Sabbopesāti",
  "tika-vin12t:1310_8": "esa sabbopi jano. Parisaṃ dūsetīti parisadūsano.",
  "tika-vin12t:1311_0": "Pubbādīhītiādisaddena cakkhupasādassa antarāyakarāni aññānipi vatthūni gahetabbāni.",
  "tika-vin12t:1311_1": "Dvīhi vā akkhīhi, ekena vā akkhināti yojanā. Ubhayampīti dvinnaṃ aṭṭhakathācariyānaṃ",
  "tika-vin12t:1311_2": "ubhayampi vacanaṃ. Pāḷiyaṃ “andhaṃ pabbājentī”ti avatvā “kāṇaṃ pabbājentī”ti vuttattā",
  "tika-vin12t:1311_3": "“pariyāyenā”ti vuttaṃ. Mahāaṭṭhakathāyañhi “jaccandho”ti iminā dveakkhikāṇaṃ sandhāya",
  "tika-vin12t:1311_4": "vuttaṃ. Kuṇīti kuṇanaṃ saṃkocanaṃ kuṇaṃ, tametassatthīti kuṇī. Khañjoti khañjati",
  "tika-vin12t:1311_5": "gativekallabhāvena pavattatīti khañjo. Kuṇḍapādakoti ettha kuṇḍoti khañjasseva nāmaṃ.",
  "tika-vin12t:1311_6": "Khañjo hi kuḍati gamanaṃ paṭihanatīti kuṇḍoti vuccati. Kasmā kuṇḍapādako? Kasmā piṭṭhipādamajjhena",
  "tika-vin12t:1311_7": "caṅkamantoti āha “majjhe saṃkuṭitapādattā”ti. Iminā hi kuṇḍapādassa ca piṭṭhipādamajjhena",
  "tika-vin12t:1311_8": "caṅkamanassa ca hetuṃ dasseti. Eseva nayo anantaravākyepi. Sabbopesāti esa sabbopi jano.",
  "tika-vin12t:1312_0": "Pakkhahatoti ettha eko pakkho hato vināso etassāti pakkhahatoti atthaṃ dassento āha",
  "tika-vin12t:1312_1": "“eko hattho vā”tiādi. “Pakkhapāto”tipi pāṭho, so apāṭhoyeva. Pakkhasaddo hi koṭṭhāsavācako,",
  "tika-vin12t:1312_2": "na paṅgulapariyāyo, pīṭhasabbī vuccatīti pīṭhena sabbati gacchati sīlenāti pīṭhasabbī",
  "tika-vin12t:1312_3": "vuccati. “Jiṇṇabhāvena dubbalo”ti iminā jīraṇaṃ jarā, tāya dubbalo jarādubbaloti",
  "tika-vin12t:1312_4": "vacanatthaṃ dasseti. Balavā hotīti āgantukarogānamabhāvena balavā hoti, “vacībhedo",
  "tika-vin12t:1312_5": "nappavattatī”ti iminā mukhamattameva gacchati pavattati, na vacībhedo ettha janeti",
  "tika-vin12t:1312_6": "mūgoti dasseti. Yassa vacībhedo na pavattati, ayaṃ mūgo nāmāti yojanā. Mammananti",
  "tika-vin12t:1312_7": "khalitavacanaṃ. Yo ekameva akkharaṃ catupañcakkhattuṃ vadati, tassetamadhivacanaṃ.",
  "tika-vin12t:1313_0": "Badhīroti sutihīno. So hi hananaṃ sotapasādassa nāsanaṃ vadho, taṃ īrati gacchatīti",
  "tika-vin12t:1313_1": "badhīroti vuccati. Yo sabbena sabbaṃ na suṇāti, ayaṃ badhīro nāmāti yojanā. Iminā",
  "tika-vin12t:1313_2": "naṭṭhapasādataṃ dasseti. Ubhayadosavasenāti upalakkhaṇavasena vuttaṃ andhamūgabadhirapabbājane",
  "tika-vin12t:1313_3": "tidosavasenapi vuttattā. Teti hatthacchinnādayo dvattiṃsajane. Osāraṇaṃ apatto puggalo",
  "tika-vin12t:1313_4": "atthi, taṃ puggalaṃ saṅgho osāreti ceti yojanā. Osāretīti saṅghe paveseti.",
  "tika-vin12t:1314": "58. Alajjīnissayavatthukathā",
  "tika-vin12t:1315_0": "120. “Alajjīnaṃ ovāda”nti pāṭhasesena yojite sāmyatthe sāmivacanampi yujjateva. Taṃ",
  "tika-vin12t:1315_1": "nayaṃ adassetvā “upayogatthe sāmivacana”nti vuttaṃ. “Bhikkhūhi sabhāgata”nti iminā",
  "tika-vin12t:1315_2": "bhikkhūhi samāno sīlādiguṇasaṅkhāto bhāgo imassāti bhikkhusabhāgo, tassa bhāvo bhikkhusabhāgatanti",
  "tika-vin12t:1315_3": "vacanatthaṃ dasseti. “Lajjibhāva”nti iminā bhāvapaccayassa sarūpaṃ dasseti. Navaṭṭhānanti",
  "tika-vin12t:1315_4": "abhinavaṭṭhānaṃ. Gatena bhikkhunāti sambandho.",
  "tika-vin12t:1316_0": "Theroti nissayadāyako thero. Gahetukāmoti nissayaṃ gahetukāmo. Ācāranti nissayapaṭipannassa",
  "tika-vin12t:1316_1": "ācāraṃ. Tadahevāti tasmiṃ gataahani eva. Ābhogassa katattā, aruṇuggamanassa ca ajānanattā",
  "tika-vin12t:1316_2": "vuttaṃ “anāpattī”ti. Aruṇuggamanaṃ ajānantopi ābhogassa akatattā vuttaṃ “aruṇuggamane",
  "tika-vin12t:1316_3": "dukkaṭa”nti. “Dve tīṇi divasānī”ti padena catu pañca cha divasānipi gahetabbāni lakkhaṇahāranayena",
  "tika-vin12t:1316_4": "anissitena vasitabbabhāvena samānaphalattā. Tenāha “sattāhaṃ vasissāmī”ti. Laddhaparihāroti",
  "tika-vin12t:1316_5": "laddho parihāro āpattiapanayanaṃ yenāti laddhaparihāro.",
  "tika-vin12t:1317": "59. Gamikādinissayavatthukathā",
  "tika-vin12t:1318_0": "121. “Karaṇīyanissayo”ti iminā nissayagahaṇaṃ nissayo uttarapadalopavasena, so karaṇīyo",
  "tika-vin12t:1318_1": "imassāti nissayakaraṇīyoti visesanaparanipātabhāvaṃ dasseti. Nissayaṃ alabhamānenāti",
  "tika-vin12t:1318_2": "ettha kiṃ nissayassa alabhanaṃ nāmāti āha “attanā”tiādi. Vutthapubbanti vasitapubbaṃ.",
  "tika-vin12t:1318_3": "Ekarattaṃ vasantenāpīti pisaddo dvirattādike kā nāma kathāti dasseti. Vissamanto",
  "tika-vin12t:1318_4": "vā satthaṃ pariyesanto vā hutvāti yojanā. Nāvāya gacchantassāti nāvāya addhānamaggaṃ paṭipannassa.",
  "tika-vin12t:1319": "Yāciyamānenāti ettha bahukattupasaṅgattā vuttaṃ “tena gilānenā”ti. “Mānenā”ti iminā yācitumasakkuṇeyyatādīni nivatteti.",
  "tika-vin12t:1320_0": "Phāsu hotīti ettha āvāsasappāyādivasena phāsu hotīti āsaṅkā bhaveyyāti āha “samathavipassanānaṃ",
  "tika-vin12t:1320_1": "paṭilābhavasenā”ti. Hīti saccaṃ. Imaṃ parihāranti imaṃ phāsuvihāraparihāraṃ. Thāmagatāya",
  "tika-vin12t:1320_2": "vipassanāyāti yojanā. Samatho vā taruṇo hotīti yojanā. Etassevāti taruṇasamathavipassanikasseva",
  "tika-vin12t:1320_3": "bhikkhuno. Tassa nissāyāti ettha tassa ovādaṃ nissāyāti yojanā. Atha vā upayogatthe",
  "tika-vin12t:1320_4": "sāmivacanaṃ. Taṃ nissayadāyakaṃ nissāyāti hi attho. Yattako kālo āsaḷhīpuṇṇamā atthi,",
  "tika-vin12t:1320_5": "tattakaṃ kālanti yojanā. “Āsaḷhīpuṇṇamā”ti ettha “yāvā”ti nipātapayogattā abhividhiavajhatthe",
  "tika-vin12t:1320_6": "nissakkavacanaṃ daṭṭhabbaṃ. Yatthāti yasmiṃ ṭhāne.",
  "tika-vin12t:1321_0": "122. Pāḷiyaṃ gottenapīti ettha pisaddena na kevalaṃ nāmeneva, atha kho gottenapi",
  "tika-vin12t:1321_1": "sāvetunti dasseti. Tasmā “āyasmato pippalissā”ti nāmaṃ sāvetvātipi “āyasmato mahākassapassā”ti",
  "tika-vin12t:1321_2": "gottaṃ sāvetvāpi anusāvetabbaṃ. Tena vuttaṃ “mahākassapassā”tiādi. Iminā “konāmo",
  "tika-vin12t:1321_3": "te upajjhāyo? Upajjhāyo me bhante āyasmā mahākassapo nāmā”tiādīsu gottampi nāmeneva",
  "tika-vin12t:1321_4": "saṅgahitanti siddhaṃ hoti.",
  "tika-vin12t:1322_0": "123. Ekānusāvaneti padassa samānādhikaraṇabāhiratthasamāsabhāvaṃ nivattento āha “ekato",
  "tika-vin12t:1322_1": "anusāvane”ti. Tattha ekatoti ekakkhaṇe, ekapahārena vā. Vakkhati hi “ekakkhaṇe”ti",
  "tika-vin12t:1322_2": "ca “ekapahārenevā”ti ca. Iminā ekato anusāvanametesanti ekānusāvanāti asamānādhikaraṇabāhiratthasamāsaṃ",
  "tika-vin12t:1322_3": "dasseti. Ekenāti ekena anusāvanācariyena. Ekassāti ekassa upasampadāpekkhassa. “Ekakkhaṇe”ti",
  "tika-vin12t:1322_4": "iminā “ekato”ti padassa atthaṃ dasseti. “Upasampādetu”nti dvinnaṃ upasampadāpekkhānaṃ upasampādetuṃ.",
  "tika-vin12t:1323_0": "Purimanayenevāti “ekena ekassa, aññena itarassā”tiādinā pubbe vuttanayeneva. Ekato",
  "tika-vin12t:1323_1": "anusāvane kātunti “ekena ekassa, aññena aññassa, itarena itarassā”ti evaṃ tīhi ācariyehi",
  "tika-vin12t:1323_2": "tiṇṇaṃ upasampadāpekkhānaṃ ekakkhaṇe anusāvane kātuṃ. Tañca khoti ettha tasaddassa",
  "tika-vin12t:1323_3": "“anusāvane kātu”nti padasseva atthavisayataṃ dassetuṃ vuttaṃ “anusāvanakiriya”nti.",
  "tika-vin12t:1323_4": "Dve vā tayo vāti ettha vāsaddo aniyamavikappattho. Sace ekenācariyena dve anusāveti,",
  "tika-vin12t:1323_5": "“ayaṃ buddharakkhito ca ayaṃ dhammarakkhito cā”ti anusāvetabbā. Sace tayo anusāveti,",
  "tika-vin12t:1323_6": "“ayaṃ buddharakkhito ca ayaṃ dhammarakkhito ca ayaṃ saṅgharakkhito cā”ti anusāvetabbā.",
  "tika-vin12t:1323_7": "Yathā ekenācariyena dve vā tayo vā ekato anusāvetabbā, evaṃ dvīhi vā tīhi vā ācariyehi",
  "tika-vin12t:1323_8": "eko anusāvetabbotipi vadanti. Ekena upajjhāyena karaṇabhūtena, eko upajjhāyo hutvāti",
  "tika-vin12t:1323_9": "vā attho. “Ekapahārenevā”ti iminā “ekato”ti padassa atthaṃ dasseti. Dve tisso kammavācāti",
  "tika-vin12t:1323_10": "dvīhi ācariyehi dve, tīhi ācariyehi tisso kammavācā. Ekena upajjhāyena anusāvane",
  "tika-vin12t:1323_11": "eko vā dve vā tayo vā ācariyā vaṭṭanti, nānupajjhāyena anusāvane pana nānācariyā",
  "tika-vin12t:1323_12": "eva vaṭṭantīti dassento āha “sace panā”tiādi. Tissattheroti kammavācācariyabhūto",
  "tika-vin12t:1323_13": "tissatthero. Sumanattherassāti upajjhāyabhūtassa sumanattherassa. Idanti nānupajjhāyena",
  "tika-vin12t:1323_14": "ekassācariyassānusāvanaṃ. Esa paṭikkhepoti “na tveva nānupajjhāyenā”ti eso paṭikkhepo.",
  "tika-vin12t:1324": "63. Upasampadāvidhikathā",
  "tika-vin12t:1325_0": "126. Taṃ upajjhanti taṃ upajjhāyaṃ. “Upajjhā”ti ca “upajjhāyo”ti ca hi atthato ekaṃ,",
  "tika-vin12t:1325_1": "byañjanameva nānaṃ yathā “sabhā sabhāya”nti. Ettha upajjhāsaddo rājādigaṇo (rupasiddhi",
  "tika-vin12t:1325_2": "599 sutte; saddanīti 1140 sutte), upajjhāyasaddo purisādigaṇo. Sabhāsaddo itthiliṅgo,",
  "tika-vin12t:1325_3": "sabhāyasaddo pulliṅgo vā napuṃsakaliṅgo vā. “Vitthāyantī”ti saddo nāmadhātūti āha",
  "tika-vin12t:1325_4": "“vitthaddhagattā hontī”ti. Vitthasaddo hi dabbavācakattā nāmasaddo, vikārena thaddho",
  "tika-vin12t:1325_5": "gatto etesanti vitthā, ddhakārassa lopaṃ katvā, tato āyapaccayo hoti. Yanti yaṃ antarāyajātaṃ.",
  "tika-vin12t:1325_6": "Tava sarīreti tuyhaṃ kāye. “Nibbatta”nti iminā “jāta”nti ettha janadhātuyā jananatthaṃ",
  "tika-vin12t:1325_7": "dasseti, “vijjamāna”nti iminā janīdhātuyā pātubhāvatthaṃ dasseti. Santanti saṃvijjamānaṃ.",
  "tika-vin12t:1325_8": "Itiādi kathetabbanti yojanā.",
  "tika-vin12t:1326": "64. Cattāronissayādikathā",
  "tika-vin12t:1327_0": "128. Upasampannasamanantaramevāti upasampanno hutvā samanantarameva, na kālantareti",
  "tika-vin12t:1327_1": "attho. Ekaporisāti ettha porisasaddo upari vitthate bhujapamāṇe ca posapamāṇe ca",
  "tika-vin12t:1327_2": "vattati. Purisassa pamāṇā porisā, pamāṇatthe ṇapaccayo. Chāyāti ātapābhāvo. Metabbāti",
  "tika-vin12t:1327_3": "pametabbā. “Vassāno”tiādi “utupamāṇaṃ ācikkhitabba”nti ettha ācikkhaṇākāradassanaṃ.",
  "tika-vin12t:1327_4": "Utuno pamāṇanti atthaṃ nivārento āha “ettha cā”tiādi. Arati punappunaṃ gacchatīti",
  "tika-vin12t:1327_5": "utu, pamiyati saṃvaccharo paricchijjiyati anenāti pamāṇaṃ. Yattakehi divasehi aparipuṇṇoti",
  "tika-vin12t:1327_6": "sambandho. Yassāti divasabhāgassa. Yo utu aparipuṇṇo, tassa utunoti pāṭhaseso yojetabbo.",
  "tika-vin12t:1327_7": "“Utupamāṇaṃ ācikkhitabbaṃ, divasabhāgo ācikkhitabbo”ti padānaṃ aparampi atthavikappaṃ",
  "tika-vin12t:1327_8": "dassento āha “atha vā”tiādi. Tattha ayaṃ nāma utūti ayaṃ utu vassāno nāmāti vā hemanto",
  "tika-vin12t:1327_9": "nāmāti vā gimho nāmāti vā. Pubbanhoti ahassa pubbo pubbanho. Tattha pacchimanayova",
  "tika-vin12t:1327_10": "pāsaṃsataro. Kasmā? Purimanaye utuparipuṇṇe divasabhāgācikkhaṇassa abhāvā, pacchimanaye",
  "tika-vin12t:1327_11": "pana paripuṇṇaṃ vā aparipuṇṇaṃ vā utupamāṇaṃ ācikkhitabbaṃ. Upasampannadivasabhāgova",
  "tika-vin12t:1327_12": "“pubbanho”ti vā “sāyanho”ti vā ācikkhitabbo. Saṃgītīti ettha saṃ ekato katvā gāyitabbā",
  "tika-vin12t:1327_13": "kathetabbāti saṃgītīti vacanatthaṃ dassento āha “idameva sabbaṃ ekato katvā”tiādi.",
  "tika-vin12t:1327_14": "Tattha kinti kiṃ utuṃ. Idaṃ nāmāti idaṃ nāma utuṃ. Vadeyyāsīti āgantukānaṃ vuḍḍhanavakabhāvādiñāpanatthaṃ katheyyāsi.",
  "tika-vin12t:1328_0": "129. Dutiyanti sahāyaṃ bhikkhuṃ vā sāmaṇeraṃ vā purisaṃ vā. Akaraṇīyānīti upasampannehi",
  "tika-vin12t:1328_1": "akattabbāni. Paṇḍupalāsoti ettha paṇḍūti setapītamisso vaṇṇo, palāsasaddo paṇṇavācako,",
  "tika-vin12t:1328_2": "na haritavācako, nāpi kiṃsukadumavācakoti dassento āha “paṇḍuvaṇṇo paṇṇo”ti. Paṇḍupalāsoti",
  "tika-vin12t:1328_3": "samāsopi byāsopi yuttoyeva. Samāsakāle paṇḍu yassatthīti paṇḍu, soyeva palāso paṇḍupalāsoti",
  "tika-vin12t:1328_4": "kātabbo. Pupphaphalādiṃ bandhatīti bandhananti vacanatthena bandhanasaddo vaṇṭapariyāyoti",
  "tika-vin12t:1328_5": "āha “vaṇṭato”ti. Puthusilāti ettha puthusaddo mahantapariyāyoti āha “mahāsilā”ti.",
  "tika-vin12t:1329_0": "130. Tassāti ukkhepanīyakammārahassa bhikkhuno. Sāmaggīti saṅghasāmaggī. Tenāti ukkhepanīyakammārahena",
  "tika-vin12t:1329_1": "bhikkhunā. Sambhogeti āmisena ca dhammena ca sambhogahetu. Ettha sahaseyyāpi saṅgahitā",
  "tika-vin12t:1329_2": "āpattibhāvato. Anāpattīti anukkhittakabhāvato pācittiyāpattiyā anāpatti, alajjilakkhaṇābhāvato",
  "tika-vin12t:1329_3": "dukkaṭena anāpattīti daṭṭhabbaṃ.",
  "tika-vin12t:1330": "Iti samantapāsādikāya vinayasaṃvaṇṇanāya",
  "tika-vin12t:1331": "Dvāsattatiadhikavatthusatapaṭimaṇḍitassa mahākhandhakassa",
  "tika-vin12t:1332": "Atthavaṇṇanāya yojanā samattā.",
  "tika-vin12t:1333": "2. Uposathakkhandhakaṃ",
  "tika-vin12t:1334": "68. Sannipātānujānanādikathā",
  "tika-vin12t:1335_0": "132. Uposathakkhandhake taranti otaranti etthāti titthaṃ, udakatitthaṃ, titthaṃ viyāti",
  "tika-vin12t:1335_1": "titthaṃ, laddhīti āha “titthaṃ vuccati laddhī”ti. Laddhi hi bahūnaṃ laddhikānaṃ otaraṇaṭṭhānattā",
  "tika-vin12t:1335_2": "titthaṃ nāma. Aññanti sāsanikaladdhito aññaṃ. Etesanti paribbājakānaṃ. Itoti imasmā",
  "tika-vin12t:1335_3": "sāsanikaladdhito. Yanti yaṃ dhammajātaṃ. Tesanti aññatitthiyānaṃ paribbājakānaṃ.",
  "tika-vin12t:1335_4": "Te labhantīti ettha tasaddo manussavisayoti āha “te manussā”ti. Mūgasūkarāti ettha",
  "tika-vin12t:1335_5": "thūlasarīrassa sūkarassa saddamattassāpi abhāvato mūgasūkaro nāmāti āha “thūlasarīrasūkarā”ti.",
  "tika-vin12t:1336_0": "135. Assāti bhikkhuno. Soti sampajānamusāvādo. Kinti kiṃ āpatti. Dukkaṭanti padassa",
  "tika-vin12t:1336_1": "dukkaṭaṃ kammanti āsaṅkā bhaveyyāti āha “dukkaṭāpattī”ti. Sā ca kho dukkaṭāpatti",
  "tika-vin12t:1336_2": "musāvādalakkhaṇena na hotīti yojanā. Kena hotīti āha “bhagavato pana vacanenā”ti.",
  "tika-vin12t:1336_3": "Vacanenāti ca “sampajānamusāvāde kiṃ hoti? Dukkaṭaṃ hotī”ti vacanena. Akiriyasamuṭṭhānāti",
  "tika-vin12t:1336_4": "āvi kattabbāya āpattiyā akaraṇena akiriyasamuṭṭhānā.",
  "tika-vin12t:1337_0": "Manujenāti manussena. Vācāti vācāya. Yakārassa hi lopo. Giranti saddaṃ. Pareti aññe",
  "tika-vin12t:1337_1": "puggale. Vācasikanti vācāto samuṭṭhitaṃ. Ayaṃ panettha yojanā – bhikkhu kenaci āsanne",
  "tika-vin12t:1337_2": "ṭhitena manujena vācāya anālapanto hoti, pare dūre ṭhite puggale sandhāya giraṃ mahāsaddaṃ",
  "tika-vin12t:1337_3": "no ca bhaṇeyya, evampi vācasikameva āpajjeyyāti.",
  "tika-vin12t:1338_0": "Antarāyikoti ettha karotyatthe ṇikapaccayoti āha “antarāyakaro”ti. “Kimatthāyā”ti",
  "tika-vin12t:1338_1": "iminā kissāti ettha tadatthe catutthīti dasseti, hetvatthopi yujjateva. Sabbatthāti",
  "tika-vin12t:1338_2": "sabbesu “dutiyassa jhānassa adhigamāyā”tiādīsu. Itītiādi nigamanaṃ. Uddesato cāti",
  "tika-vin12t:1338_3": "“suṇātu me bhante saṅgho”tiādiuddesato ca. Niddesato cāti “pātimokkhanti ādimeta”ntiādiniddesato ca.",
  "tika-vin12t:1339_0": "136. Devasikanti ettha ṇikapaccayo vicchatthe hotīti āha “divase divase”ti. Tatiye",
  "tika-vin12t:1339_1": "ca sattame ca pakkheti ekassa utuno aṭṭhasu pakkhesu tatiye ca sattame ca pakkhe.",
  "tika-vin12t:1339_2": "“Vacanato”ti padaṃ “vaṭṭatī”ti pade ñāpakahetu. Tathārūpe paccayeti tathārūpe vikaticārittasaṅkhāte",
  "tika-vin12t:1339_3": "paccaye. Anuvattitabbanti anumatiṃ vattitabbaṃ. Vacanatopīti pisaddo pubbe ñāpakahetuṃ",
  "tika-vin12t:1339_4": "sampiṇḍeti. Etanti “yasmiṃ tasmiṃ cātuddase vā pannarase vā uddisituṃ vaṭṭatī”ti vacanaṃ.",
  "tika-vin12t:1340": "71. Sīmānujānanakathā",
  "tika-vin12t:1341_0": "138. Nimittā kittetabbāti nimittāni kittetabbāni. Nikārassa hi ākāro. Nimittaṃ katoti",
  "tika-vin12t:1341_1": "eso pabbato nimittaṃ katoti yojanā. Eseva nayo paratopi. “Eseva nayo”ti iminā “puratthimāya",
  "tika-vin12t:1341_2": "disāya kiṃ nimittaṃ? Pāsāṇo bhante, eso pāsāṇo nimitta”nti atthaṃ atidisati. Eseva",
  "tika-vin12t:1341_3": "nayo sesesupi. Kevalaṃ pana vanaudakesu “etaṃ vanaṃ, etaṃ udaka”nti vattabbaṃ. Nadiyaṃ",
  "tika-vin12t:1341_4": "“esā nadī”ti vattabbā. Ettha panāti etissaṃ uttarāyaṃ anudisāyaṃ pana. Hīti phalajotako.",
  "tika-vin12t:1341_5": "Tatthāti “nimittā kittetabbā”ti vacane. Sīmamaṇḍalanti sīmabimbaṃ. Sambandhantenāti",
  "tika-vin12t:1341_6": "purimanimittena pacchimanimittaṃ sambandhantena. Iminā ekantarikādivasena nimittakittanaṃ",
  "tika-vin12t:1341_7": "na vaṭṭati nimittenapi nimittānaṃ sambandhābhāvatoti dasseti. Purimanimittena pacchimanimittassa",
  "tika-vin12t:1341_8": "sambandhe sati ajja ekaṃ nimittaṃ kittetvā sve ekaṃ nimittaṃ kittetvāti evaṃ kālantarepi",
  "tika-vin12t:1341_9": "nimittaṃ kittetvā sammanituṃ vaṭṭatīti vadanti.",
  "tika-vin12t:1342_0": "Pabbatoti ettha pabbaṃ vuccati phaḷu, taṃ etasmiṃ atthīti pabbato. Vālikarāsissa",
  "tika-vin12t:1342_1": "suddhapaṃsupabbatapasaṅgattā vuttaṃ “vālikarāsi pana na vaṭṭatī”ti. Itaropīti vālikarāsito",
  "tika-vin12t:1342_2": "aññopi tividho pabbato. Hatthippamāṇatoti aḍḍhaṭṭhamaratanahatthipamāṇato. Catūsu",
  "tika-vin12t:1342_3": "disāsūti vihārassa catūsu disāsu. Catūhi vā tīhi vāti ettha vāsaddena tato adhikānipi",
  "tika-vin12t:1342_4": "gahetabbāni. Ekena vā nimittenāti yojanā. Itoti pabbatanimittato. Tasmāti yasmā ekena",
  "tika-vin12t:1342_5": "nimittena na vaṭṭati, tasmā. Tanti pabbataṃ. Tasmāti ekasseva nimittassa kittitattā.",
  "tika-vin12t:1342_6": "Yo pabbato atthi, taṃ pabbatanti yojanā. Antoti pabbatassa anto.",
  "tika-vin12t:1343_0": "Tatiyabhāgaṃ vāti ettha vāsaddena paṭhamabhāgopi ekadesopi gahetabbo. Tassāti tattakassa",
  "tika-vin12t:1343_1": "padesassa. Tatiyabhāgādito aparaṃ sabbapabbataṃ antokatvā sammataṃ dassento āha “sace”tiādi.",
  "tika-vin12t:1344_0": "Pāsāṇanimitte evaṃ vinicchayo veditabboti yojanā. Pasati ghanabhāvena bandhatīti",
  "tika-vin12t:1344_1": "pāsāṇo. Ayaguḷopi pāsāṇasaṅkhameva gacchati tena tassa sadisattā. Ayaguḷopīti ettha",
  "tika-vin12t:1344_2": "pisaddena tambakaṃsavaṭṭalohasuvaṇṇarajatādayopi saṅgaṇhāti. Yo kocīti silāpavāḷamaṇiādīsu",
  "tika-vin12t:1344_3": "yo koci. Dvattiṃsapalaguḷapiṇḍaparimāṇatā saṇṭhānato gahetabbā, na tulitvā gaṇanavasena.",
  "tika-vin12t:1344_4": "Khuddakataro pāsāṇoti yojanā. Yo piṭṭhipāsāṇo vā yo uṭṭhitapāsāṇo vāti yojanā kātabbā",
  "tika-vin12t:1344_5": "– uttaravākye tasaddassa aniyamaniddesavacanattā “pāsāṇasaṅkhaṃyevā”ti ettha evakārena",
  "tika-vin12t:1344_6": "“na pabbatasaṅkha”nti atthaṃ dasseti. Mahato piṭṭhipāsāṇassāti āyāmavitthārubbedhato",
  "tika-vin12t:1344_7": "mahantassa piṭṭhipāsāṇassa sakkassa paṇḍukambalapiṭṭhipāsāṇassa viya. Tanti piṭṭhipāsāṇaṃ.",
  "tika-vin12t:1344_8": "Na vaṭṭatīti kittetuṃ na vaṭṭati. Hīti laddhadosajotako. Tanti piṭṭhipāsāṇaṃ. Sīmāyāti",
  "tika-vin12t:1344_9": "sīmato. Vihāropīti na kevalaṃ nimittameva, vihāropi. Piṭṭhipāsāṇo na kittetabboti",
  "tika-vin12t:1344_10": "sambandho. Kittetvāti ettha “piṭṭhipāsāṇa”nti yojetabbaṃ.",
  "tika-vin12t:1345_0": "Vananimitte evaṃ vinicchayo veditabboti yojanā. Vaniyati mayūrakokilādīhi sattehi",
  "tika-vin12t:1345_1": "sambhajiyatīti vanaṃ, vananti sambhajanti etthāti vā vanaṃ. Taco eva sāro etesanti",
  "tika-vin12t:1345_2": "tacasāro, tālanāḷikerādayo. Ādisaddena veṇuādayo saṅgaṇhāti. Anto sāro etesanti antosārā,",
  "tika-vin12t:1345_3": "sākasālādayo. Ādisaddena khadirādayo saṅgaṇhāti. Antosāramissakānanti antosārehi",
  "tika-vin12t:1345_4": "rukkhehi missakānaṃ. Rukkhānaṃ vananti ettha avayavaavayavibhāvena sambandho veditabbo.",
  "tika-vin12t:1345_5": "Iminā tiṇavanaṃ rukkhavananti ettha “tiṇānaṃ vana”nti vā “rukkhānaṃ vana”nti vā atthaṃ",
  "tika-vin12t:1345_6": "dasseti. Tiṇameva vanaṃ, rukkhoyeva vananti atthopi yujjateva. Cattāro vā pañca vā",
  "tika-vin12t:1345_7": "rukkhāti catupañcarukkhā, te mattaṃ pamāṇametthāti catupañcarukkhamattaṃ vanaṃ, tatoti",
  "tika-vin12t:1345_8": "catupañcarukkhamattato. Ekadesanti vanassa ekadesaṃ. Vanamajjheti vanassa vemajjhe,",
  "tika-vin12t:1345_9": "vanassūparīti attho. Rukkhantaresu eva hi vihāraṃ karonti. Ekadesanti vanassa ekadesaṃ.",
  "tika-vin12t:1345_10": "Tatthāti vane. “Ṭhitavana”nti padaṃ “kittetvā”ti pade avuttakammaṃ, “na kittetabba”nti pade vuttakammaṃ.",
  "tika-vin12t:1346_0": "Rukkhanimitte evaṃ vinicchayo veditabboti yojanā. Rukkhiyati phalādikāmehi saṃvariyati",
  "tika-vin12t:1346_1": "rakkhiyatīti rukkho, mahiyaṃ ruhatīti vā rukkho. Jīvamānakoti lokavohāravasena mūlaṅkurādiharitasaṅkhātajīvamānako.",
  "tika-vin12t:1346_2": "Pariṇāhatoti visālabhāvato. Sūcidaṇḍakapamāṇoti sūciyā lekhaniyā daṇḍabhūtaveḷupamāṇo.",
  "tika-vin12t:1346_3": "So veḷu kaniṭṭhaṅgulipamāṇoti daṭṭhabbo. Tatoti aṭṭhaṅgulubbedhasūcidaṇḍakapamāṇapariṇāharukkhato.",
  "tika-vin12t:1346_4": "Vaṃsanaḷakasarāvādīsūti vaṃso ca naḷako ca sarāvo ca vaṃsanaḷakasarāvā, te ādayo",
  "tika-vin12t:1346_5": "yesaṃ kapālādīnanti vaṃsanaḷakasarāvādayo, tesu. Tatoti vaṃsādito. Taṃkhaṇampīti",
  "tika-vin12t:1346_6": "tasmiṃ nimittakkhaṇepi. Akāraṇanti apamāṇaṃ. Etanti navamūlasākhāniggamanaṃ. Vattuṃ",
  "tika-vin12t:1346_7": "vaṭṭatīti sāmaññanāmenapi visesanāmenapi vattuṃ vaṭṭati. Iminā pabbatādīsupi “pabbato”ti",
  "tika-vin12t:1346_8": "sāmaññanāmenapi “vaṅkapabbato vepullapabbato”ti visesanāmenapi vattuṃ vaṭṭatīti dasseti.",
  "tika-vin12t:1347_0": "Magganimitte evaṃ vinicchayo veditabboti yojanā. Maggiyati pathikehi, maggamūḷhehi",
  "tika-vin12t:1347_1": "vā anvesiyatīti maggo. Yo yādiso jaṅghamaggo vā sakaṭamaggo vā vinivijjhitvā dve",
  "tika-vin12t:1347_2": "tīṇi gāmantarāni gacchati, so tādiso jaṅghamaggo vā sakaṭamaggo vā vaṭṭatīti yojanā.",
  "tika-vin12t:1347_3": "Ukkamitvāti pakkamitvā. Yo jaṅghamaggo otarati, so na vaṭṭatīti yojanā. Avaḷañjāti",
  "tika-vin12t:1347_4": "aparibhogā. Gamanaṃ janetīti jaṅgho. Jaṇṇugopphakānaṃ majjhapadeso. Saha atthena",
  "tika-vin12t:1347_5": "paṇiyadhanenāti sattho, jaṅghena vicaranto sattho jaṅghasattho. Sakati samattheti",
  "tika-vin12t:1347_6": "bhāraṃ vahitunti sakaṭo, tena vicaranto sattho sakaṭasattho. Jaṅghasattho ca sakaṭasattho",
  "tika-vin12t:1347_7": "ca jaṅghasakaṭasatthā, tehi. Hīti saccaṃ, yasmā vā. Etanti nimittaṃ.",
  "tika-vin12t:1348_0": "Koṇanti vihārakoṇaṃ. Gataṃ pana magganti yojanā. Parabhāgeti vihāraṃ parikkhipitvā",
  "tika-vin12t:1348_1": "gacchantehi catūhi maggehi parabhāge. Dasasu nāmesūti satipaṭṭhānaṭṭhakathādīsu āgatesu",
  "tika-vin12t:1348_2": "“maggo pantho patho pajjo”tiādīsu, abhidhānādīsu ca āgatesu “maggo pantho patho addhā”tiādīsu",
  "tika-vin12t:1348_3": "dasasu magganāmesu. Yena kenaci nāmenāti iminā pabbatādīsupi “pabbato giri selo addi",
  "tika-vin12t:1348_4": "nago acalo siluccayo sikharī bhūdharo”tiādīsu anekesu nāmesu yena kenaci nāmena kittetuṃ vaṭṭatīti dasseti.",
  "tika-vin12t:1349_0": "Vammikanimitte evaṃ vinicchayo veditabboti yojanā. Upacikāhi vamiyati, sarabūgharagolikādayo",
  "tika-vin12t:1349_1": "satte vamatīti vā vammiko. Taṃdivasajātoti tasmiṃ nimittakittitadivase jāto. Tatoti",
  "tika-vin12t:1349_2": "aṭṭhaṅgulubbedhagovisāṇapamāṇavammīkato.",
  "tika-vin12t:1350_0": "Nadīnimitte evaṃ vinicchayo veditabboti yojanā. Nadati sandatīti nadī, nadanto eti",
  "tika-vin12t:1350_1": "gacchatīti vā nadī. Yassāti nadiyā, sotanti sambandho. “Anvaddhamāsa”ntiādinā ekapakkhe",
  "tika-vin12t:1350_2": "tikkhattuṃ ekamāse chakkhattuṃ vassantabhāvaṃ dīpeti. Vigatamatte satīti sambandho.",
  "tika-vin12t:1350_3": "“Īdise”ti iminā “anvaddhamāsa”ntiādiatthaṃ atidisati. Timaṇḍalanti heṭṭhā jāṇumaṇḍalaṃ,",
  "tika-vin12t:1350_4": "upari nābhimaṇḍalanti timaṇḍalaṃ. Yattha katthacīti titthe vā atitthe vā. Udakena",
  "tika-vin12t:1350_5": "temiyatīti yojanā, tintiyatīti attho. Na kevalaṃ nimitteyeva ayaṃ nadī hoti, atha",
  "tika-vin12t:1350_6": "kho nadīpāragamanādikepīti āha “bhikkhuniyā”tiādi. Idaṃ “nadīpāragamanepī”ti padeneva sambandhitabbaṃ.",
  "tika-vin12t:1351_0": "Yā panāti nadī pana, gatāti yojanā. Tanti nadiṃ. Vatinti pāḷiṃ. Rukkhapādeti rukkhassa",
  "tika-vin12t:1351_1": "mūle. Udakañca āvaraṇaṃ ajjhottharitvā pavattatiyevāti yojanā. Yathāti yenākārena.",
  "tika-vin12t:1351_2": "Apavattamānā hotīti sambandho.",
  "tika-vin12t:1352_0": "Dubbuṭṭhikāleti gimhasadise dubbuṭṭhikāle. “Nirudakabhāvenā”ti iminā “āvaraṇabhāvenā”ti",
  "tika-vin12t:1352_1": "visesanaṃ nivatteti. Sāti udakamātikā. Sampādentī hutvā niccaṃ pavattatīti yojanā.",
  "tika-vin12t:1352_2": "Nimittaṃ kātuṃ na vaṭṭatīti manussehi nīhaṭattā, sayañca agamanattā na vaṭṭati. Yā",
  "tika-vin12t:1352_3": "panāti udakamātikā pana. Mūleti paṭhamakāle. Kālantarena nadī hotīti sambandho. Tanti udakamātikaṃ.",
  "tika-vin12t:1353_0": "Udakanimitte evaṃ vinicchayo veditabboti yojanā. Udati pasavatīti udakaṃ. Bhūmigatameva",
  "tika-vin12t:1353_1": "udakanti sambandho. Tañcāti bhūmigataudakañca. Āvāṭa…pe… samuddādīsu ṭhitaṃ apavattanakaudakanti",
  "tika-vin12t:1353_2": "yojanā. Ukkhepimanti ukkhipitvā gahitaṃ. Tanti vacanaṃ. Sūkarakhatāyapīti sūkarehi",
  "tika-vin12t:1353_3": "khatāya vāpiyāpi. Taṃkhaṇaññevāti tasmiṃ nimitte kittanakkhaṇeyeva. Āvāṭoyeva khuddakaṭṭhena",
  "tika-vin12t:1353_4": "āvāṭakaṃ. Tanti nimittasaññākaraṇaṃ. Kātuñcāti sayaṃ kātuñca. Kārāpetuñcāti parehi",
  "tika-vin12t:1353_5": "kārāpetuñca. Kasmā lābhasīmāyaṃ na vaṭṭati? Lābhasīmā hi aññesaṃ pīḷanaṃ karotīti.",
  "tika-vin12t:1353_6": "Iti imamatthaṃ nayato dassento āha “samānasaṃvāsakasīmā”tiādi. Etthāti samānasaṃvāsakasīmāyaṃ.",
  "tika-vin12t:1354_0": "Aṭṭhadisaṃ sandhāya aṭṭha nimittāni vuttānīti daṭṭhabbaṃ. Sāti sīmā. Ekena vā nimittenāti",
  "tika-vin12t:1354_1": "yojanā. Tiṇṇaṃ nimittānaṃ kittane nimittānaṃ ṭhitadisaṃ sallakkhetvā “puratthimāya",
  "tika-vin12t:1354_2": "disāyā”tiādinā kittetabbaṃ. Nimittānaṃ satakittane sīmāya aṭṭhadisaṃ sallakkhetvā",
  "tika-vin12t:1354_3": "ekissāyapi disāya bahunimittāni kittetabbāni. Siṅghāṭakasaṇṭhānāti tiṇṇaṃ maggānaṃ",
  "tika-vin12t:1354_4": "samāgamaṭṭhāne siṅghāṭakasaṇṭhānā, tikoṇā nāma hotīti adhippāyo. Caturassāti samacaturassā.",
  "tika-vin12t:1354_5": "Siṅghāṭakasaṇṭhānāti catunnaṃ maggānaṃ samodhānaṭṭhāne siṅghāṭakasaṇṭhānā. Aḍḍhacandamudiṅgādisaṇṭhānā",
  "tika-vin12t:1354_6": "pana nimittānaṃ ṭhitasaṇṭhānena hotīti daṭṭhabbā. Tanti sīmaṃ. Bandhitukāmehi nissañcārasamaye",
  "tika-vin12t:1354_7": "bandhitabbāti sambandho. Baddhasīmavihārānanti baddhā sīmā etesūti baddhasīmā, te",
  "tika-vin12t:1354_8": "eva vihārāti baddhasīmavihārā, tesaṃ. Disācārikabhikkhūnanti disāsu cārikabhikkhūnaṃ.",
  "tika-vin12t:1354_9": "Tatthāti tasmiṃ ekagāmakhette, bhikkhūnaṃ pesetabbanti sambandho. Ekajjhanti ekato.",
  "tika-vin12t:1354_10": "Aññānipīti sīmabandhagāmakhettato aññānipi. Mahāpadumatthero pana āhāti yojanā. Tatoti",
  "tika-vin12t:1354_11": "tehi nānāgāmakhettehi. Āgantabbanti sāmīcidassanavasena vuttaṃ. Tenāha “āgamanampi",
  "tika-vin12t:1354_12": "anāgamanampi vaṭṭatī”ti. Ekasīmabhāvato vuttaṃ “antonimittagatehi āgantabba”nti.",
  "tika-vin12t:1355": "Evaṃ sannipatitesu santesu sīmā bandhitabbāti sambandho. Pariyantaṃ katvāti heṭṭhimapariyantaṃ katvā.",
  "tika-vin12t:1356_0": "Pabbajjūpasampadādīnanti ettha bhaṇḍukammāpucchanaṃ sandhāya pabbajjāgahaṇaṃ vuttaṃ.",
  "tika-vin12t:1356_1": "Khaṇḍasīmāti vihārapaccantaṃ khaṇḍitaṃ viya chinditaṃ viya pavattā sīmā khaṇḍasīmā.",
  "tika-vin12t:1356_2": "Tanti khaṇḍasīmaṃ. Vattaṃ jānitabbanti ettha vattaṃ vitthārento āha “sace hī”tiādi.",
  "tika-vin12t:1356_3": "Sīmanti khaṇḍasīmaṃ. Yathāti yenākārena bandhiyamāneti sambandho. Tassā pamāṇaṃ dassento",
  "tika-vin12t:1356_4": "āha “sā”tiādi. Sāti khaṇḍasīmā. Abbhānakamme saddhiṃ kammārahena vīsati bhikkhū sandhāya",
  "tika-vin12t:1356_5": "vuttaṃ “ekavīsati bhikkhū”ti. Tatoti ekavīsatibhikkhuto. Gaṇhantīpīti ettha pisaddo",
  "tika-vin12t:1356_6": "sahassato oraṃ pana pagevāti dasseti. Sahassato adhikaṃ gaṇhantīpi vihārapaccante",
  "tika-vin12t:1356_7": "khaṇḍite khaṇḍasīmāyeva nāma. Tanti khaṇḍasīmaṃ.",
  "tika-vin12t:1357_0": "Tatrāti khaṇḍasīmamahāsīmāsu ādhāre bhummaṃ. Athāti anantaraṃ. Evanti imāya avippavāsakammavācāya",
  "tika-vin12t:1357_1": "sammaniyamāne. Hīti phalajotako. Sīmanti samānasaṃvāsakasīmaṃ. Na sakkhissantīti",
  "tika-vin12t:1357_2": "paṭhamaṃ avippavāsaṃ asamūhanitvā sīmaṃ samūhanituṃ na sakkhissanti. Sīmantarikapāsāṇāti",
  "tika-vin12t:1357_3": "dvinnaṃ sīmānaṃ antare vemajjhe ṭhapitā pāsāṇā. Caturaṅgulapamāṇāpīti pisaddo ekaṅgulipamāṇāpi vaṭṭatīti dasseti.",
  "tika-vin12t:1358_0": "Samantāti khaṇḍasīmāya samantā. Anupariyāyantehīti anukkamena khaṇḍasīmapariyāyantehi",
  "tika-vin12t:1358_1": "bhikkhūhīti sambandho. Tatoti tehi sīmantarikapāsāṇehi, dvinnaṃ sīmānaṃ nimittāni",
  "tika-vin12t:1358_2": "paṭhamaṃ kittetvā pacchā tāsu yaṃ icchanti, taṃ bandhitabbabhāvaṃ dassento āha “sace",
  "tika-vin12t:1358_3": "panā”tiādi. Yathicchitaṃ bandhituṃ vaṭṭantopi porāṇāciṇṇaṃ dassetuṃ vuttaṃ “evaṃ",
  "tika-vin12t:1358_4": "santepī”tiādi. Ubhinnampīti dvīsu sīmāsu ṭhitānaṃ ubhinnampi kammanti sambandho.",
  "tika-vin12t:1358_5": "Hīti saccaṃ, yasmā vā.",
  "tika-vin12t:1359_0": "Casaddo vākyārambhajotako. Esā sīmā nāmāti yojanā. Tatthāti piṭṭhipāsāṇādīsu pañcasu",
  "tika-vin12t:1359_1": "ṭhānesu. Nimittapāsāṇā yathāṭhāne na tiṭṭhantīti piṭṭhipāsāṇassupari nimittapāsāṇaṃ",
  "tika-vin12t:1359_2": "ṭhapitamattaṃ sandhāya vuttaṃ. Piṭṭhipāsāṇaṃ pana vijjhitvā nimittapāsāṇaṃ tattha",
  "tika-vin12t:1359_3": "nikhaṇitvā yathā ṭhānā na cāventi, tathā ṭhapenti. Evaṃ sante yathāṭhāne tiṭṭhantiyevāti",
  "tika-vin12t:1359_4": "daṭṭhabbaṃ. Na sīmāti sīmāya pathavisandhārakaṃ udakaṃ pariyantaṃkatvā gatattā sīmā na jhāyati.",
  "tika-vin12t:1360_0": "Kuṭigehepīti ettha kuṭīti ca gehanti ca agārasseva nāmaṃ. Agārañhi sītādidukkhassa",
  "tika-vin12t:1360_1": "kuṭanaṭṭhena chindanaṭṭhena ca nānādabbasambhārassa gahaṇaṭṭhena ca kuṭigehanti vuccati.",
  "tika-vin12t:1360_2": "Kuṭi eva gehaṃ kuṭigehaṃ, tasmimpi. Bhittiṃ akittetvāti idaṃ iṭṭhakadārumayaṃ bhittiṃ",
  "tika-vin12t:1360_3": "sandhāya vuttaṃ. Sace silāmayā bhitti nimittūpagā bhaveyya, bhittipi kittetabbā.",
  "tika-vin12t:1360_4": "Anto karitvāti kuṭigehassa bhittiyā vā anto katvā. Pamukheti kuṭigehassa ālinde.",
  "tika-vin12t:1360_5": "Nibbodakapatanaṭṭhāneti niggalitvā udakassa patanaṭṭhāne. Evaṃ sammatāya sīmāyāti yojanā.",
  "tika-vin12t:1361": "“Kuṭṭaṃ akittetvā”ti idaṃ purimanayeneva veditabbaṃ. Antoti leṇassa, kuṭṭassa vā anto. Okāseti ekavīsatiyā bhikkhūnaṃ okāse. Evanti iminākārena sammaniyamāne. Antoti bhittiyā anto.",
  "tika-vin12t:1362_0": "Heṭṭhā na otaratīti heṭṭhā ākāsatalattā na otarati. Nanu thambhe anusāritvā otaraṇo",
  "tika-vin12t:1362_1": "bhaveyya, kasmā na otaratīti? Thambhānamupari ekavīsatiyā bhikkhūnaṃ okāsābhāvatoti",
  "tika-vin12t:1362_2": "daṭṭhabbaṃ. Heṭṭhā otaraṇākāraṃ dassento āha “sace panā”tiādi. Tulānanti thambhānamupari",
  "tika-vin12t:1362_3": "tiriyavasena ṭhitānaṃ rukkhavisesānaṃ. Uṭṭhahitvāti bhūmito uṭṭhahitvā. Tulārukkhehīti",
  "tika-vin12t:1362_4": "tulāsaṅkhātehi rukkhehi. “Ekasambandho”ti iminā na kevalaṃ tulārukkheheva ekasambandho,",
  "tika-vin12t:1362_5": "catūsu disāsu catunnaṃ bhittīnaṃ aññamaññampi sambandhoti dasseti. Heṭṭhāpi otaratīti",
  "tika-vin12t:1362_6": "bhittīnamupari ekavīsatiyā bhikkhūnaṃ okāsapahonakattā vuttaṃ. Sace thambhamatthake…pe…",
  "tika-vin12t:1362_7": "hotīti iminā bahūhi thambhehi katapāsādassa ekekasmiṃ thambhamatthake ekavīsatiyā",
  "tika-vin12t:1362_8": "bhikkhūnaṃ okāse sati heṭṭhā otaratīti dasseti. Niyyūhakādīsūti nāgadantakādīsu.",
  "tika-vin12t:1362_9": "Ādisaddena bhittikhilādayo saṅgaṇhāti. Bhitti cāti iṭṭhakadārumayā bhitti ca. Sace",
  "tika-vin12t:1362_10": "silāmayā bhitti ca thambhā ca honti, kittetabbā. Bhittilaggeti bhittīsu lagge, bhittīnaṃ",
  "tika-vin12t:1362_11": "vā laggaṭṭhāne. Heṭṭhāpāsādassāti heṭṭhāpāsāde “ṭhita”iti pade sambandho. Heṭṭhāpāsādassa",
  "tika-vin12t:1362_12": "vā thambhānanti yojanā. Heṭṭhā sammatāya sīmāya upari ārohanākāraṃ dassento āha “sace",
  "tika-vin12t:1362_13": "panā”tiādi. Nibbodakapatanaṭṭhāneti chadanakoṭiyaṃ.",
  "tika-vin12t:1363_0": "Tatthāti tasmiṃ tale. Piṭṭhipāsāṇe sīmaṃ bandhanti viya bandhantīti yojanā. Teneva",
  "tika-vin12t:1363_1": "paricchedenāti teneva talaparicchedena. Tālamūlapabbatepīti ettha tālamūlaṃ nāma",
  "tika-vin12t:1363_2": "heṭṭhā mahantaṃ hutvā anupubbena tanukaṃ hoti, tena sadise pabbatepi. Vitānasaṇṭhānoti",
  "tika-vin12t:1363_3": "ullocassa saṇṭhāno. Catūsu disāsu niggatasākharukkhasaṇṭhāno vā khujjarukkhasaṇṭhāno",
  "tika-vin12t:1363_4": "vā hoti. Yathā pabbato vitānasaṇṭhāno hoti, evaṃ mudiṅgasaṇṭhāno vā hoti paṇavasaṇṭhāno",
  "tika-vin12t:1363_5": "vāti yojanā. Tattha mudiṅgo majjhe thūlo hoti, mūle ca ante ca tanuko. Paṇavo majjhe",
  "tika-vin12t:1363_6": "tanuko hoti, mūle ca agge ca thūlo. Tesaṃ saṇṭhāno mudiṅgasaṇṭhāno vā paṇavasaṇṭhāno",
  "tika-vin12t:1363_7": "vā. Heṭṭhā vāti mudiṅgasaṇṭhānassa pabbatassa heṭṭhā vā. Majjhe vāti paṇavasaṇṭhānassa",
  "tika-vin12t:1363_8": "majjhe vā. Dve kūṭānīti dve sikharāni. Kūṭantaranti kūṭānaṃ majjhaṃ. Cinitvā vāti",
  "tika-vin12t:1363_9": "iṭṭhakasilāhi cinitvā vā. Pūretvā vāti paṃsuvālikāhi pūretvā vā.",
  "tika-vin12t:1364_0": "Sappaphaṇasadisoti sappassa phaṇena sadiso, khujjo pabbatoti attho. Ākāsapabbhāranti",
  "tika-vin12t:1364_1": "bhittiyā aparikkhittaṃ ākāsasaṅkhātaṃ pabbhāraṃ. Sīmappamāṇoti saddhiṃ antosusirena",
  "tika-vin12t:1364_2": "sīmappamāṇo. Aggakoṭinti aggasaṅkhātaṃ koṭiṃ. Sace pana pabbatassa heṭṭhā antoleṇaṃ",
  "tika-vin12t:1364_3": "hotīti sambandho. Uparimassāti antoleṇassa upari ṭhitassa. Pāratoti bāhirato. Assāti",
  "tika-vin12t:1364_4": "pabbatassa bahīti sambandho. Oratoti antato. Leṇaṃ hotīti sambandho. Kittakaṃ mahantanti",
  "tika-vin12t:1364_5": "āha “sīmāparicchedamatikkamitvā ṭhita”nti. Kittakaṃ khuddakanti āha “sabbapacchimasīmāparimāṇa”nti.",
  "tika-vin12t:1364_6": "Tanti khuddakaṃ leṇaṃ. Atikhuddakanti sabbapacchimasīmāparimāṇābhāvato atikhuddakaṃ.",
  "tika-vin12t:1364_7": "Tatoti uparisīmato. Bahīti sīmato bahi. “Yadi sīmappamāṇaṃ, sīmā hotiyevā”ti iminā",
  "tika-vin12t:1364_8": "yadi na sīmappamāṇaṃ, na sīmā hotiyevāti dasseti.",
  "tika-vin12t:1365_0": "Tanti khaṇḍasīmaṃ. Pūretvāti iṭṭhakamattikādīhi pūretvā. Aṭṭaṃ bandhitvāti aṭṭālakaṃ",
  "tika-vin12t:1365_1": "bandhitvā. Umaṅganadīti ettha ukāro okāraviparīto, tasmā pathaviyaṃ otaritvā pavisitvā",
  "tika-vin12t:1365_2": "maṅgati gacchatīti umaṅgāti attho daṭṭhabbo. Umaṅgāca sā nadī ceti umaṅganadī. Tatthāti",
  "tika-vin12t:1365_3": "umaṅganadiyaṃ. Heṭṭhāpathavitale ṭhitoti sīmāya heṭṭhāpathavitale iddhiyā ṭhito.",
  "tika-vin12t:1366_0": "Sīmāmāḷaketi khaṇḍasīmāya māḷake. Vaṭarukkhoti nigrodharukkho. Tatoti vaṭarukkhato.",
  "tika-vin12t:1366_1": "Niggatapārohoti pavaddhaṃva hutvā rukkho ārohati anenāti pāroho, eko mūlaviseso.",
  "tika-vin12t:1366_2": "Niggato pāroho niggatapāroho. Mahāsīmaṃ sodhetvāti ettha sodhanaṃ nāma mahāsīmagatānaṃ",
  "tika-vin12t:1366_3": "bhikkhūnaṃ hatthapāsānayanaṃ, sīmato vā bahikaraṇaṃ. Bahiddhāti dvīhi sīmāhi bahiddhā.",
  "tika-vin12t:1366_4": "“Bahiṭṭhā”tipi pāṭho. Bahi ṭhitā kātabbāti attho. Anāhaccāti mahāsīmāya pathavītalaṃ",
  "tika-vin12t:1366_5": "vā tatthajātarukkhādīni vā na āhanitvā. Evanti yathā khaṇḍasīmāya, evaṃ tathāti attho.",
  "tika-vin12t:1366_6": "Sīmāmāḷaketi khaṇḍasīmāmāḷake.",
  "tika-vin12t:1367_0": "Sīmāmāḷaketi dvinnaṃ sīmānaṃ aṅgaṇe. Sīmāmāḷakassāti kammassa kataṭṭhānassa sīmāmāḷakassa.",
  "tika-vin12t:1367_1": "Vehāsaṭṭhitasākhāyāti kammassa akataṭṭhāne sīmāmāḷake uṭṭhitāya vehāse ṭhitāya sākhāya.",
  "tika-vin12t:1367_2": "Tassāti bhikkhuno pādā vā nivāsanapārupanaṃ vāti sambandho. Purimanayepīti “sīmāmāḷake",
  "tika-vin12t:1367_3": "vaṭarukkho hotī”tiādinā vutte purimanayepi. Tatrāti purimanaye. Ukkhipāpetvā kātuṃ",
  "tika-vin12t:1367_4": "na vaṭṭatīti dvīhi sīmāhi uṭṭhitarukkhassa sākhā vā tato niggatapāroho vā dvīsu sīmāsu",
  "tika-vin12t:1367_5": "pathavītalaṃ vā tattha jātarukkhādīni vā āhacca ṭhitattā ukkhipāpetvā kātuṃ na vaṭṭati.",
  "tika-vin12t:1367_6": "Ānetabboti ettha dvikammikāya nīdhātuyā apadhānakammasseva vuttattā “bhikkhū”ti padhānakammaṃ",
  "tika-vin12t:1367_7": "ajjhāharitabbaṃ. Abbhuggacchatīti abbhaṃ ākāsaṃ uggacchati. Tatrāti pabbate. Kasmā",
  "tika-vin12t:1367_8": "ānetabboti āha “bajjhamānāyeva hī”tiādi. Tattha bajjhamānāyevāti kammavācāya bajjhamānāyeva.",
  "tika-vin12t:1367_9": "Iminā abaddhasīmā pamāṇarahitaṃ desaṃ otaratīti dasseti. Yaṃkiñcīti yaṃkiñci pabbatādi.",
  "tika-vin12t:1367_10": "Yattha katthacīti yasmiṃ kasmiṃci ṭhāne. Ekasambandhenāti baddhasīmāya ekasambandhena.",
  "tika-vin12t:1367_11": "Itīti tasmā ānetabboti yojanā.",
  "tika-vin12t:1368_0": "140. Tīṇi yojanāni tiyojanaṃ. “Pamāṇa”nti iminā paramasaddassa atirekauttamatthe",
  "tika-vin12t:1368_1": "nivatteti. Etissāti sīmāya. Sammanantena bhikkhunāti sambandho. Koṇato minitaṃ koṇanti",
  "tika-vin12t:1368_2": "yojanā. Hīti saccaṃ, yasmā vā. Āpattiñcāti dukkaṭāpattiñca.",
  "tika-vin12t:1369_0": "Pārayatīti ajjhottharati. “Kitakābhidheyyaliṅgā”ti (kaccāyanasāre 45 gāthāyaṃ) vacanato",
  "tika-vin12t:1369_1": "abhidheyyabhūtaṃ sīmaṃ sandhāya itthiliṅgavasena pārāti vuttaṃ. Nadiyāti upayogatthe",
  "tika-vin12t:1369_2": "sāmivacanaṃ. Nadinti hi attho. Nadiṃ ajjhottharamānaṃ sīmanti sambandho. Etthāti",
  "tika-vin12t:1369_3": "nadipārasīmāyaṃ. Yatthassāti ettha yattha assāti padavibhāgaṃ dassento āha “yattha",
  "tika-vin12t:1369_4": "nadiyā”tiādi. “Nadiyā”ti iminā yaṃsaddassa visayaṃ dasseti. Dhuvanāvāti ettha dhuvasaddo",
  "tika-vin12t:1369_5": "niccatthoti āha “niccasañcaraṇanāvā”ti. Iminā dhuvena niccena sañcaraṇanāvā dhuvanāvāti",
  "tika-vin12t:1369_6": "vacanatthaṃ dasseti. Assāti hoti, bhaveyya vā. Nāvāya pamāṇaṃ dassento āha “yā”tiādi.",
  "tika-vin12t:1369_7": "Tattha yāti nāvā. Pājanapurisenāti ettha pājanaṃ nāma eko nāvāya gamanūpakaraṇaviseso.",
  "tika-vin12t:1369_8": "So hi pajati nāvā gacchati anenāti pājananti vuccati. Jakārassa cakāraṃ katvā pācanantipi",
  "tika-vin12t:1369_9": "yujjateva. Tassa gāhakena purisena saddhinti attho. Sā nāvā nītāti sambandho. Uddhaṃ",
  "tika-vin12t:1369_10": "vā adho vāti nadiyā paṭisotaṃ vā heṭṭhāsotaṃ vā. Thenehi vāti corehi vā. Kiñcāpi",
  "tika-vin12t:1369_11": "haṭā, pana tathāpi avassaṃ labbhaneyyā, dhuvanāvāva hotīti yojanā. Vātena vāti mālutena",
  "tika-vin12t:1369_12": "vā “chinna”iti sambandho. Vīcīhīti taraṅgehi. Taraṅgo hi vicittākārena cinoti vaḍḍhatīti",
  "tika-vin12t:1369_13": "vīcīti vuccati. Kiñcāpi nadīmajjhaṃ nītā, pana tathāpi avassaṃ āharitabbā, dhuvanāvāva",
  "tika-vin12t:1369_14": "hotīti yojanā. Ogateti otaritvā gate. Thalaṃ ussāritāti thalaṃ ukkhipitvā sāritā",
  "tika-vin12t:1369_15": "pāpitā nāvāpīti sambandho. Visaṅkhatapadarāti saṅkhatavirahitaphalakā vā. Dhuvanāvāva",
  "tika-vin12t:1369_16": "hotīti nimittakittanakāle niccasañcaraṇanāvattā dhuvanāvāva hotīti adhippāyo. Tatrāti",
  "tika-vin12t:1369_17": "“dhuvanāvā”tivacane. Nimittaṃ vā sīmā vā kammavācāya gacchatīti ettha kiñcāpi na",
  "tika-vin12t:1369_18": "nimittaṃ kammavācāya gacchati, sīmāya pana avinābhāvato vuttaṃ “kammavācāya gacchatī”ti.",
  "tika-vin12t:1369_19": "Tasmāti yasmāva nāvāya āgacchantāpi bhagavatā anuññātā, tasmā.",
  "tika-vin12t:1370_0": "Yatthāti nadipārasīmasammananaṭṭhāne. Rukkhasaṅghāṭamayoti rukkhasamūhena kato. Padarabaddhoti",
  "tika-vin12t:1370_1": "phalakehi baddho. Sañcaraṇayoggoti sañcaraṇakkhamo. Pāḷiyaṃ “assā”ti ṭhāne aṭṭhakathāyaṃ",
  "tika-vin12t:1370_2": "“atthī”ti vuttattā “assā”tipadassa hotīti atthoyeva daṭṭhabbo. Taṃkhaṇaññevāti tasmiṃ",
  "tika-vin12t:1370_3": "nimittakittakkhaṇeyeva. Rukkhaṃ chinditvā katoti sambandho. Ekapadikasetūti ekena",
  "tika-vin12t:1370_4": "padena gamanayoggo ekapadiko, soyeva setūti ekapadikasetu. Akappiyasetuṃ dassento",
  "tika-vin12t:1370_5": "āha “sace panā”tiādi. Tenāti setunā. Sañcarituṃ na sakkā hotīti yojanā.",
  "tika-vin12t:1371_0": "Yatthāti yasmiṃ nadipārasīmasammananaṭṭhāne. Abhimukhatittheyevāti sīmāya abhimukhatitthe",
  "tika-vin12t:1371_1": "eva. Dhuvanāvā vā dhuvasetu vā abhimukhatitthato īsakaṃ uddhaṃ ārohantopi adho orohantopi",
  "tika-vin12t:1371_2": "kappatīti dassento āha “sace”tiādi. Īsakanti ekausabha dviusabhādivasena manaṃ appamattaṃ.",
  "tika-vin12t:1371_3": "Uddhaṃ vāti abhimukhatitthato upari vā. Adho vāti tato heṭṭhā vā. Gāvutamattabbhantareti",
  "tika-vin12t:1371_4": "gāvutapamāṇassa ṭhānassa abbhantare.",
  "tika-vin12t:1372_0": "Sahanimittakittanavidhinā sammanitabbavidhiṃ dassento āha “imañca panā”tiādi. Dvīsu",
  "tika-vin12t:1372_1": "tīresu ṭhātumasakkuṇeyyattā vuttaṃ “ekasmiṃ tīre ṭhatvā”ti. Tatoti nimittato. Attānanti",
  "tika-vin12t:1372_2": "nimittakittanaṃ vinayadharaṃ sandhāya vuttaṃ. Parikkhipantenāti pariyāyantena. Tassāti",
  "tika-vin12t:1372_3": "tattakassa paricchedassa. Sammukhaṭṭhāneti adhosote naditīre ṭhitassa nimittassa",
  "tika-vin12t:1372_4": "sammukhaṭṭhāne. Tatoti nimittato. Tassāti tattakassa paricchedassa. Sammukhā naditīre",
  "tika-vin12t:1372_5": "nimittaṃ atthīti sambandho. Saṅghaṭetabbanti sambandhitabbaṃ. Athāti nimittakittanato",
  "tika-vin12t:1372_6": "pacchā. “Sabbanimittānaṃ anto ṭhite bhikkhū hatthapāsagate katvā”ti idaṃ sabbaṃ ekaṃ",
  "tika-vin12t:1372_7": "gāmakhettaṃ byāpetvā sammanitabhāvaṃ sandhāya vuttaṃ. Sace sakalaṃ gāmakhettaṃ abyāpetvā",
  "tika-vin12t:1372_8": "ekadese sammanitaṃ hoti, nimittato bahi ṭhite bhikkhūpi hatthapāsagate katvā sammanitabbā.",
  "tika-vin12t:1372_9": "Kammanti sīmasammutikammaṃ. “Ṭhapetvā nadi”ntivacanassa kāraṇaṃ dassento āha “nadī",
  "tika-vin12t:1372_10": "pana baddhasīmasaṅkhyaṃ na gacchatī”ti.",
  "tika-vin12t:1373_0": "Dīpako hotīti ettha dīpoti antaradīpo. So hi yasmā jalamajjhe dippati, yasmā ca dvidhā",
  "tika-vin12t:1373_1": "āpo ettha sandati, tasmā dīpoti vuccati, soyeva khuddakaṭṭhena dīpako. Kakāro hi",
  "tika-vin12t:1373_2": "khuddakatthavācako. Tanti dīpakaṃ. Attanāti vinayadharena. Orimante ca pārimante",
  "tika-vin12t:1373_3": "cāti adhosote naditīre ṭhitassa nimittassa sammukhe orimante ca pārimante ca. Paratīre",
  "tika-vin12t:1373_4": "nimittaṃ kittetvāti sambandho. Kissa sammukhaṭṭhāne nimittanti āha “nadiyā orimatīre",
  "tika-vin12t:1373_5": "nimittassa sammukhaṭṭhāne”ti. Tatoti nimittato. Sammukhā nimittaṃ atthīti sambandho.",
  "tika-vin12t:1373_6": "Pārimante ca orimante cāti paratīre uparisote ṭhitassa nimittassa sammukhe pārimante",
  "tika-vin12t:1373_7": "ca orimante ca. Paṭhamakittitanimittenāti orimatīre uparisote paṭhamaṃ kittitena",
  "tika-vin12t:1373_8": "nimittena. Ekā sīmā imassāti ekasīmo, dīpako. “Tīradvayañcā”ti padamapekkhitvā “ekasīma”nti",
  "tika-vin12t:1373_9": "sambandhitabbaṃ. Vaccamanapekkhitvā “ekasīmā”tipi niccaitthiliṅgavasena pāṭho atthi.",
  "tika-vin12t:1374_0": "Uddhaṃ vā adho vāti ettha vāsaddo aniyamavikappattho. Athāti tasmiṃ adhikatare satīti",
  "tika-vin12t:1374_1": "yojanā. Vihārasīmaparicchedanimittassa ujukamevāti sace dīpako adho adhikataro hoti,",
  "tika-vin12t:1374_2": "orimatīre adhosote ṭhitassa vihārasīmaparicchedanimittassa ujukameva. Sikharanti",
  "tika-vin12t:1374_3": "siṅgaṃ. Tañhi sikhaṃ matthakaṃ rāti gaṇhātīti sikharanti vuccati. Tatoti dīpakassa",
  "tika-vin12t:1374_4": "pārimantanimittato. Paratīranimittāni kittetvāti sambandho. Ayaṃ dīpakassa vihārasīmaparicchedato",
  "tika-vin12t:1374_5": "adho adhikatare vinicchayo. Uddhaṃ adhikatarepi iminānusārena veditabboti so na dassito.",
  "tika-vin12t:1374_6": "Pabbatasaṇṭhānāti pabbatena samaṃ ṭhānaṃ etissāti pabbatasaṇṭhānā.",
  "tika-vin12t:1375_0": "Uddhampi adhopīti pisaddo samuccayattho. Ubhopi sikharānīti uddhaṃ sikharaṃ, adho",
  "tika-vin12t:1375_1": "sikharanti ubhopi sikharāni. Mudiṅgasaṇṭhānāti mūle ca agge ca tanukassa majjhe thūlassa",
  "tika-vin12t:1375_2": "mudiṅgassa saṇṭhānā.",
  "tika-vin12t:1376_0": "Sabbapaṭhamena nayenāti uddhaṃ adhikanayassa, adho adhikanayassa, uddhaṃadhoadhikanayassa",
  "tika-vin12t:1376_1": "cāti sabbesaṃ nayānaṃ paṭhamena vihārasīmadīpakānaṃ samena nayena. Paṇavasaṇṭhānāti",
  "tika-vin12t:1376_2": "mūle ca agge ca thūlassa majjhetanukassa paṇavassa saṇṭhānā.",
  "tika-vin12t:1377": "72. Uposathāgārādikathā",
  "tika-vin12t:1378_0": "141. Anupariveṇiyanti ettha anusaddassa vicchatthaṃ, pariveṇasaddassa ca liṅgavipallāsabhāvaṃ",
  "tika-vin12t:1378_1": "dassetuṃ vuttaṃ “tasmiṃ tasmiṃ pariveṇe”ti. Pariveṇasaddo hi napuṃsakaliṅgo, idha",
  "tika-vin12t:1378_2": "pana liṅgavipallāsaṃ katvā itthiliṅgavasena vuttaṃ. “Saṅketaṃ akatvā”ti iminā asaṅketenāti",
  "tika-vin12t:1378_3": "padassa kiriyāvisesanattaṃ dīpeti. “Kammavācāyā”ti iminā samūhanitvāti padassa karaṇaṃ dasseti.",
  "tika-vin12t:1379_0": "142. Yatoti ettha topaccayassa kāraṇatthe pavattabhāvaṃ dassento āha “yasmā”ti. “Hatthapāse”ti",
  "tika-vin12t:1379_1": "iminā hatthapāsato bahi nisinne akatovassa uposatho hotīti dasseti. Assāti bhikkhuno.",
  "tika-vin12t:1379_2": "Vatthuvasenāti aṭṭhuppattivasena. Uposathassa pamukhassa abbhokāse vā māḷakādīsu",
  "tika-vin12t:1379_3": "vāti sambandho. Nimittupagā vā animittupagā vāti heṭṭhā aṭṭhasu nimittesu vuttā nimittupagā",
  "tika-vin12t:1379_4": "vā animittupagā vā pabbatādayo vā aññe vā kittetabbā.",
  "tika-vin12t:1380_0": "Paṭhamataraṃ na āgacchati, dukkaṭanti uposathe ghosiyamāne paṭhamataraṃ na āgacchati,",
  "tika-vin12t:1380_1": "dukkaṭaṃ. Vihārassa majjhe hotīti yojanā. Etthāti porāṇake āvāse. Tatthāti porāṇake",
  "tika-vin12t:1380_2": "āvāse. Asambādhoti saṅghassa nisajjaṭṭhānapahonako. Tatthāti pacchā uṭṭhite āvāse.",
  "tika-vin12t:1381_0": "Sabbesaṃ nisajjaṭṭhānanti yojanā. Tatthāti therassa vihāre. Soti therassa vihāro.",
  "tika-vin12t:1381_1": "Etthāti tumhākaṃ vihāre. Sabbesaṃ okāso natthīti sambandho. Tatthāti taṃ asukaṃ nāma",
  "tika-vin12t:1381_2": "āvāsaṃ. “Vaṭṭatī”ti vattabbanti yojanā. Tassāti therassa.",
  "tika-vin12t:1382": "74. Avippavāsasīmānujānanakathā",
  "tika-vin12t:1383_0": "143. Andhakavindaṃ nāmāti tassa gāmassa nāmaṃ. Tanti andhakavindaṃ. Theroti mahākassapatthero.",
  "tika-vin12t:1383_1": "Tatoti andhakavindato. Iminā “andhakavindā”ti ettha nissakkatthe nissakkavacananti",
  "tika-vin12t:1383_2": "dasseti. Uposathanti tadatthe upayogavacanaṃ. Uposathatthāyāti hi attho. Andhakavindā",
  "tika-vin12t:1383_3": "rājagahaṃ āgamanassa kāraṇaṃ dassento āha “rājagahaṃ hī”tiādi. Tattha hīti yasmā.",
  "tika-vin12t:1383_4": "Andhakavindā vihāraṃ anto katvā “aṭṭhārasa mahāvihārā”ti vuttaṃ. Nesanti aṭṭhārasannaṃ",
  "tika-vin12t:1383_5": "mahāvihārānaṃ. Saṅghassa sāmaggidānatthanti ettha saṅghassa sāmaggidānaṃ attano uposathakiccaṃ",
  "tika-vin12t:1383_6": "siddhaṃ. Tasmā pāḷiyaṃ “uposathaṃ āgacchanto”ti vuttaṃ. “Sippiniyaṃ nāmā”ti iminā",
  "tika-vin12t:1383_7": "nadiṃ tarantoti ettha nadiyā nāmaṃ dasseti. Manaṃ vūḷhoti ettha mananti nipāto īsakatthoti",
  "tika-vin12t:1383_8": "dassento āha “īsaka”nti. “Appamatta”nti iminā “īsaka”ntipadassa atthaṃ dasseti. “Vūḷhabhāvo”ti",
  "tika-vin12t:1383_9": "iminā bhāvapaccayena vinā bhāvattho ñātabboti dasseti. Caṇḍenāti kharena. Tatthāti",
  "tika-vin12t:1383_10": "nadiyaṃ. Amanasikarontoti “caṇḍasota”nti ābhogaṃ akaronto. Na pana vūḷhoti na pana",
  "tika-vin12t:1383_11": "mahāvūḷho. Udakabbhāhatānīti udakena abhiāhatāni. Assāti therassa. Allānīti tintāni.",
  "tika-vin12t:1384_0": "144. Purimakammavācāti “sammatā sā sīmā saṅghena ticīvarena avippavāsā”ti pure vuttā",
  "tika-vin12t:1384_1": "kammavācā. Ayamevāti “ṭhapetvā gāmañca gāmūpacārañcā”tipadaṃ pakkhipitvā anupaññattā",
  "tika-vin12t:1384_2": "ayameva kammavācā. Ayanti pacchimakammavācā. Hi yasmā bhikkhunisaṅgho antogāme vasati,",
  "tika-vin12t:1384_3": "tasmā purimāyeva vaṭṭatīti yojanā. Yadi evanti yadi bhikkhunisaṅghassa ayaṃ pacchimakammavācā",
  "tika-vin12t:1384_4": "vaṭṭanaṃ siyā bhaveyya, evaṃ satīti yojanā. Soti bhikkhunisaṅgho. Etāya kammavācāyāti",
  "tika-vin12t:1384_5": "pacchimakammavācāya. Na labheyyāti antogāme vasanattā ticīvaraparihāraṃ na labheyya.",
  "tika-vin12t:1384_6": "Kiṃ na labhatiyevāti āha “atthi cassa parihāro”ti. Assāti bhikkhunisaṅghassa. Dvepi",
  "tika-vin12t:1384_7": "sīmāyoti samānasaṃvāsakasīmā ca avippavāsasīmā cāti dvepi sīmāyo. Tatthāti bhikkhubhikkhunīsu.",
  "tika-vin12t:1384_8": "Tassāti bhikkhūnaṃ sīmāya. Eseva nayoti bhikkhunīnaṃ sīmaṃ ajjhottharitvāpi antopavisitvāpi",
  "tika-vin12t:1384_9": "bhikkhūnaṃ sīmāya sammane eseva nayo. Eteti bhikkhubhikkhuniyo. Sāmaññattā hi pulliṅgena",
  "tika-vin12t:1384_10": "vuttaṃ. Ettha cāti “ṭhapetvā gāmañca gāmūpacārañcā”tipade ca. Saṅgaho veditabbo,",
  "tika-vin12t:1384_11": "kasmā? Gāmena nigamanagarānaṃ ekalakkhaṇattā.",
  "tika-vin12t:1385_0": "Parikkhepokāsoti parikkhepārahokāso. Tesūti gāmagāmūpacāresu. Parihāranti cīvaravippavāsaāpattiapanayanaṃ.",
  "tika-vin12t:1385_1": "“Itī”tiādi nigamanaṃ. Etthāti samānasaṃvāsakaavippavāsasīmāsu. Attano dhammatāyāti",
  "tika-vin12t:1385_2": "attano sabhāvena. Yatthāti yasmiṃ ṭhāne. Hīti saccaṃ, yasmā vā. Tassāti avippavāsasīmāya.",
  "tika-vin12t:1385_3": "Visunti samānasaṃvāsakasīmato pāṭekkaṃ. Tatthāti dvīsu sīmāsu. Avippavāsāyāti avippavāsasīmāya.",
  "tika-vin12t:1385_4": "Tanti gāmaṃ. Sāti avippavāsasīmā. Sammatāya sīmāyāti avippavāsasīmāya sammatāya satiyāti",
  "tika-vin12t:1385_5": "sambandho. Sammatato pacchāti vā yojanā. Nivisatīti nivāsatthāya visati pavisati.",
  "tika-vin12t:1385_6": "Sopīti gāmopi. Sīmasaṅkhyaṃyevāti avippāsasīmavohārameva. Adhiṭṭhitatecīvarikā bhikkhū",
  "tika-vin12t:1385_7": "parihāraṃ labhantīti adhippāyo. Yathā pacchā niviṭṭho gāmo sīmasaṅkhyaṃyeva gacchati,",
  "tika-vin12t:1385_8": "evanti yojanā. “Pavisissāmā”ti gehāni katāni, “pavisissāmā”ti ālayopi atthīti yojanā.",
  "tika-vin12t:1385_9": "Ālayopīti apekkhopi. Apaviṭṭhāti gehāni apaviṭṭhā. Gehameva chaḍḍetvāti gehaṃ chaḍḍetvā",
  "tika-vin12t:1385_10": "eva. Iminā gehe chaḍḍite sabbaṃ chaḍḍitamevāti dasseti. Paviṭṭhaṃ vā agataṃ vā ekampi",
  "tika-vin12t:1385_11": "kulaṃ atthi saceti yojanā. Ettha ca “ekampi kulaṃ paviṭṭhaṃ vā”ti idaṃ navagāmaṃ",
  "tika-vin12t:1385_12": "sandhāya vuttaṃ. “Ekampi kulaṃ agataṃ vā”ti idaṃ porāṇakagāmaṃ sandhāyāti daṭṭhabbaṃ.",
  "tika-vin12t:1386_0": "Tatrāti “vattaṃ jānitabba”ntivacane. Avippavāsasīmāyanti mahāsīmāya. Sā eva hi yasmā",
  "tika-vin12t:1386_1": "avippavāsakammavācāya bahulapayojanā hoti, tasmā avippavāsasīmāti vuccati. Itarāyāti",
  "tika-vin12t:1386_2": "avippavāsasīmāya. Tatthāti tāsu dvīsu sīmāsu. Nirāsaṅkaṭṭhānesu ṭhatvāti cetiyaṅgaṇādīnaṃ",
  "tika-vin12t:1386_3": "khaṇḍasīmāya anokāsattā vuttaṃ. Khaṇḍasīmañhi sammanantā cetiyaṅgaṇādiṭṭhānaṃ pahāya",
  "tika-vin12t:1386_4": "aññasmiṃ vivittokāse vihārapaccantaṃ khaṇḍitvā sammananti. Samūhanitunti avippavāsasīmaṃ",
  "tika-vin12t:1386_5": "samūhanituṃ. Paṭibandhituṃ na sakkhissantevāti avippavāsaṃyeva jānitvā khaṇḍasīmāya",
  "tika-vin12t:1386_6": "aññātattā paṭibandhituṃ na sakkhissanteva. Sīmasambhedanti khaṇḍasīmaavippavāsasīmānaṃ",
  "tika-vin12t:1386_7": "sambhedaṃ. Sāsanantaradhānena vāti satthu āṇāya antaradhānena vā. Sādhukaṃ panāti nikkaṅkhaṃ pana.",
  "tika-vin12t:1387": "76. Gāmasīmādikathā",
  "tika-vin12t:1388_0": "147. Uposathakammassa visuṃ gahitattā sesakammavasena samānasaṃvāsakatā gahetabbā",
  "tika-vin12t:1388_1": "gobalibaddanayena vā pārisesanayena vā. Tanti samānasaṃvāsaekūposathabhāvaṃ. “Aparicchinnāyā”ti",
  "tika-vin12t:1388_2": "iminā aṭṭhapitāyāti ettha ṭhapadhātuyā adhippāyatthaṃ dasseti. Gāmaṃ vā nigamaṃ vāti",
  "tika-vin12t:1388_3": "ettha nagaraṃ kena saṅgahitanti āha “gāmaggahaṇena cetthā”tiādi. Tattha etthāti “gāmaṃ",
  "tika-vin12t:1388_4": "vā nigamaṃ vā”ti pāṭhe, gāmaggahaṇenāti sambandho. Atha vā etthāti gāmanigamanagaresu,",
  "tika-vin12t:1388_5": "nagarampīti sambandho. Gāmādīnaṃ paricchedaṃ vitthārena dassento āha “tatthā”tiādi.",
  "tika-vin12t:1388_6": "Tattha tatthāti gāmanigamanagaresu. Gāmabhojakāti gāmaṃ bhuñjantīti gāmabhojakā.",
  "tika-vin12t:1388_7": "Balinti karaṃ. So hi taṃ nissāya gāmabhojakā balanti jīvanti anenāti balīti vuccati.",
  "tika-vin12t:1388_8": "Yampi ekaṃ padesaṃ paricchinditvā detīti yojanā. Gāmakhetteti rañño āṇā khipiyati",
  "tika-vin12t:1388_9": "etthāti khettaṃ, gāmoyeva khettaṃ gāmakhettaṃ, tasmiṃ. Ayampīti ayaṃ padesopi. Sopīti",
  "tika-vin12t:1388_10": "padesopi. Visuṃgāmo nāmāti yojanā. Sopi visuṃgāmo gāmasīmā hotiyevāti yojanā. Visuṃ",
  "tika-vin12t:1388_11": "paricchinditvā dinno gāmo visuṃgāmo. Tasmāti yasmā visuṃ gāmo hoti, tasmā. Sā cāti",
  "tika-vin12t:1388_12": "visuṃgāmasīmā ca. Itarāti visuṃgāmasīmato aññā pakatigāmanagaranigamasīmā cāti yojanā.",
  "tika-vin12t:1389_0": "Evanti “asammatāya bhikkhave”tiādinā pāṭhena. Tanti sīmaparicchedaṃ. Aparicchinneti",
  "tika-vin12t:1389_1": "rājūhi aparicchinne. “Aṭavipadese”ti iminā natthi gāmo etthāti agāmakoti vacanatthassa",
  "tika-vin12t:1389_2": "sarūpaṃ dasseti. Vijjhāṭavisadiseti vigataṃ aggino jhāyanametthāti vijjhā, corādayo",
  "tika-vin12t:1389_3": "manusse ābhuso ṭavanti pīḷayanti etthāti āṭavi. Vijjhā ca sā āṭavi ceti vijjhāṭavi,",
  "tika-vin12t:1389_4": "tāya sadise vijjhāṭavisadise. Ettha purimanaye gāmādīhi āsanno vā hotu, anāsanno",
  "tika-vin12t:1389_5": "vā tehi aparicchinno aṭavipadeso gahetabbo. Pacchimanaye dūro manussānaṃ anāgamanapatho",
  "tika-vin12t:1389_6": "āṭavipadeso gahetabboti ayametesaṃ viseso. Assāti bhikkhuno. Samantāti samantato.",
  "tika-vin12t:1389_7": "Ayaṃ sīmāti ayaṃ sattabbhantarasīmā. Tatthāti sattasu abbhantaresu. Samantā ṭhitassa",
  "tika-vin12t:1389_8": "vā nisinnassa vā abbhantare antokoṭṭhāse jātaṃ abbhantaraṃ aṭṭhavīsahatthapamāṇaṃ.",
  "tika-vin12t:1390_0": "Yā kāci nadī asīmāva hotīti sambandho. Nadīsīmalakkhaṇapattāti nadīsīmalakkhaṇaṃ",
  "tika-vin12t:1390_1": "pattā. Iminā sīmalakkhaṇaṃ apattā nadī bandhiyamānā sīmāva hotīti dasseti. Sāvadhāraṇena",
  "tika-vin12t:1390_2": "“attano sabhāvenevā”ti iminā bhikkhūnaṃ bandhanabhāvenāti atthaṃ nivatteti. Etthāti",
  "tika-vin12t:1390_3": "nadiyaṃ. Etthāti jātassarasamuddesu. Yena kenacīti antamaso tiracchānagatenapi yena",
  "tika-vin12t:1390_4": "kenaci. Khaṇitvā akato sayaṃjātoti sambandho. Idaṃ hetuantogadhavisesanaṃ. Khaṇitvā",
  "tika-vin12t:1390_5": "akatattāti hi attho. Sayaṃjātoti sayameva jātoti evakāro yojetabbo. Tena vuttaṃ “yena",
  "tika-vin12t:1390_6": "kenaci khaṇitvā akato”ti. Sobbhoti saṃ ubhoti padavibhāgo kātabbo. Tattha saṃsaddo",
  "tika-vin12t:1390_7": "samantatthavācako, ubhasaddo pūraṇatthavācako. Tasmā samantato āgatena udakena ubhati",
  "tika-vin12t:1390_8": "pūrati etthāti sobbhoti vacanattho kātabbo. Tena vuttaṃ “samantato āgatena udakena pūrito tiṭṭhatī”ti.",
  "tika-vin12t:1391_0": "Tatthāti nadīsamuddajātassaresu, ādhāre bhummaṃ. Yaṃsaddo ṭhānavisayoti āha “yaṃ",
  "tika-vin12t:1391_1": "ṭhāna”nti. Majjhimassāti thāmamajjhimassa. Vakkhati hi “thāmamajjhimenā”ti. “Samantato”ti",
  "tika-vin12t:1391_2": "iminā samantāti ettha nissakkatthe nissakkavacananti dasseti. “Udakukkhepenā”ti iminā",
  "tika-vin12t:1391_3": "udakukkhepāti ettha karaṇatthe nissakkavacananti dasseti. Udakaṃ ukkhipitvā khipiyati",
  "tika-vin12t:1391_4": "etthāti udakukkhepo. “Paricchinna”nti iminā pāṭhasesaṃ dasseti. Akkhadhuttāti ettha",
  "tika-vin12t:1391_5": "akkhoti pāsako. So hi akati kuṭilaṃ gacchati anenāti akkhoti vuccati, dhavanti mariyādamatikkamma",
  "tika-vin12t:1391_6": "kīḷādipasutaṃ gacchantīti dhuttā, akkhesu dhuttā akkhadhuttā. Dāruguḷanti sāradārumayaṃ",
  "tika-vin12t:1391_7": "guḷaṃ. “Vālukaṃ vā”ti iminā “udakukkhepā”ti ettha upalakkhaṇaṃ dasseti. Yatthāti",
  "tika-vin12t:1391_8": "yasmiṃ padese. Ayanti padeso. Tassāti udakukkhepassa.",
  "tika-vin12t:1392_0": "Etthāti nadīsamuddajātassaresu. Mukhadvāranti samuddādīnaṃ mukhasaṅkhātaṃ dvāraṃ.",
  "tika-vin12t:1392_1": "Sabbatthāti sabbāya nadiyaṃ. Theravādaṃ dassento āha “yaṃ panā”tiādi. “Yojanaṃ…pe…",
  "tika-vin12t:1392_2": "vaṭṭatī”ti yaṃ pana vacanaṃ mahāsumattherena vuttanti yojanā. Tatrāpīti yojananadiyampi.",
  "tika-vin12t:1392_3": "Paṭikkhittākāraṃ vitthārento āha “bhagavatā hī”tiādi. Nadiyā pamāṇanti nadiyā gambhīrapamāṇameva,",
  "tika-vin12t:1392_4": "na āyāmavitthārapamāṇanti attho. “Na yojanaṃ vā addhayojanaṃ vā”ti vacanampi idameva",
  "tika-vin12t:1392_5": "sandhāya vuttanti daṭṭhabbaṃ. Kiñcāpi āyāmavitthārapamāṇaṃ na vuttaṃ, pabhavato pana",
  "tika-vin12t:1392_6": "yāva mukhadvārā āyāmavitthāravasena kammaṃ kātuṃ pahonakanadīyeva gahetabbāti daṭṭhabbā.",
  "tika-vin12t:1392_7": "Yā nadīti sambandho. Imassa suttassāti “timaṇḍala”ntiādikassa imassa suttassa. Pabhavatoti",
  "tika-vin12t:1392_8": "samudāgamato. Etthāti nadiyaṃ. Sabbehi bhikkhūhi ṭhapetabboti sambandho. Tatoti ekaudakukkhepato.",
  "tika-vin12t:1393_0": "Kittakā paripuṇṇā hotīti āha “samatitthikā”ti. Titthena samaṃ paripūratīti samatitthikā.",
  "tika-vin12t:1393_1": "Udakasāṭikaṃ nivāsetvāpīti pisaddo “anivāsetvāpī”ti dasseti. Udakasāṭikaṃ anivāsentopi",
  "tika-vin12t:1393_2": "vatthena avinābhāvato aññaṃ nivāsetvāti attho gahetabbo. Nāvāya ṭhatvā kariyamāne",
  "tika-vin12t:1393_3": "kiṃ gacchantiyāpi nāvāya kātuṃ vaṭṭatīti āha “gacchantiyā panā”tiādi. “Kasmā”tiādinā",
  "tika-vin12t:1393_4": "kāraṇaṃ dasseti. Hīti yasmā. Tanti udakukkhepamattaṃ. Evaṃ sati…pe… anusāvanā hoti,",
  "tika-vin12t:1393_5": "tasmā gacchantiyā nāvāya kātuṃ na vaṭṭatīti yojanā. “Tasmā”tiādinā laddhaguṇaṃ dasseti.",
  "tika-vin12t:1393_6": "Na kevalaṃ nāvāyamevāti dassento āha “antonadiya”ntiādi.",
  "tika-vin12t:1394_0": "Rukkhassāti antonadiyaṃ jātassa rukkhassa. Sākhā vā patiṭṭhitāti sambandho. Sīmaṃ",
  "tika-vin12t:1394_1": "vā sodhetvāti vihārasīmagāmasīmāsu ṭhitānaṃ hatthapāsānayanabahikaraṇavasena sīmaṃ",
  "tika-vin12t:1394_2": "vā sodhetvā. Jātarukkhassa paviṭṭhasākhāya vā pārohe vāti sambandho. Assāti bahinaditīre",
  "tika-vin12t:1394_3": "jātarukkhassa. Tatthāti khāṇuke.",
  "tika-vin12t:1395": "Tassāti pāsāṇadīpakassa. Pubbe vuttappakāreti pubbe nadīnimittaṭṭhāne “anvaddhamāsa”ntiādinā vuttappakāre. Soti pāsāṇadīpako. Puna soti pāsāṇadīpakoyeva. Hīti saccaṃ, yasmā vā.",
  "tika-vin12t:1396_0": "Āvaraṇanti pāḷiṃ. Tanti āvaraṇaṃ. Āvaraṇena vā koṭṭhakabandhena vā hetubhūtena, pacchijjatīti",
  "tika-vin12t:1396_1": "sambandho. Koci āvaraṇappadeso ajjhotthariyatīti sambandho. Tatthāti āvaraṇappadese.",
  "tika-vin12t:1396_2": "Hīti saccaṃ, yasmā vā. “Heṭṭhāpāḷi baddhā”ti idaṃ nadiṃ vināsetvā taḷākakaraṇākāradassanaṃ.",
  "tika-vin12t:1396_3": "Etthāti nadiyaṃ, taḷāke vā. Chaḍḍitamodakanti taḷākarakkhanatthaṃ ekena vārimaggena",
  "tika-vin12t:1396_4": "chaḍḍitaṃ udakaṃ. Deve avassanteti dubbuṭṭhikālattā vassantakālepi deve avassante.",
  "tika-vin12t:1396_5": "Sāti nadito nīhaṭamātikā. Kālantarenāti aññena kālena. Uppatitvāti gāmanigamānaṃ",
  "tika-vin12t:1396_6": "upari patitvā. Pavattatīti pubbe vuttapakāre vassakāle cattāro māse abbhocchinnā",
  "tika-vin12t:1396_7": "sandati. Vihārasīmanti vihārasambandhaṃ baddhasīmaṃ.",
  "tika-vin12t:1397_0": "Samuddepīti pisaddo nadimapekkhati. Tatthāti padese. Otaritvāti heṭṭhā taritvā. “Osaritvā”tipi",
  "tika-vin12t:1397_1": "pāṭho, ayamevattho. Saṇṭhahantīti udakena samaṃ tiṭṭhanti. Soti padeso. Udakantatoti",
  "tika-vin12t:1397_2": "udakakoṭito. Tatthāti samudde. Bādhatīti pīḷayati. Tesūti nāvāaṭṭakesu. Tanti piṭṭhipāsāṇaṃ.",
  "tika-vin12t:1397_3": "Ūmiyoti vīciyo. Tā hi paraṃparāvasena uggantvā saviññāṇakāviññāṇake miyanti hiṃsanti,",
  "tika-vin12t:1397_4": "anto pakkhipantīti vā ūmiyoti vuccanti. Tatthāti piṭṭhipāsāṇe. Hīti saccaṃ, yasmā",
  "tika-vin12t:1397_5": "vā. Udakeneva piṭṭhipāsāṇo ottharīyatīti yojanā. Soti dīpakapabbato. “Dūre”ti vatvā",
  "tika-vin12t:1397_6": "tassa pamāṇaṃ dassento āha “macchavadhānaṃ anāgamanapathe”ti. Macchavadhānanti kevaṭṭānaṃ.",
  "tika-vin12t:1397_7": "Te hi yasmā macche hananti, tasmā macchavadhāti vuccanti. “Macchabandhāna”ntipi pāṭho.",
  "tika-vin12t:1397_8": "Macche bandhantīti macchabandhāti vacanattho kātabbo. Anāgamanapatheti yattha gantvā",
  "tika-vin12t:1397_9": "tadaheva paccāgantvā na āgamanapathike dese. Natthi āgamanapatho etthāti anāgamanapatho,",
  "tika-vin12t:1397_10": "deso. Tasmiṃ “agamanapathe”tipi pāṭho, so ayutto. Kasmā? Agamanapathassa nādhippetattā.",
  "tika-vin12t:1397_11": "Gantvā hi puna anāgamanapathoyevādhippeto. Tesanti macchavadhānaṃ. Gamanapariyantassāti",
  "tika-vin12t:1397_12": "gamanakoṭiyā. Oratoti orabhāge ṭhito dīpako vā pabbato vāti yojetabbo. Tatthāti orabhāge",
  "tika-vin12t:1397_13": "ṭhitesu dīpakapabbatesu. Ottharitvāti pakatiudakena ottharitvā. Tatthāti ottharitvā ṭhite samudde.",
  "tika-vin12t:1398_0": "Karontehipi kātabbanti sambandho. Yatthāti yasmiṃ sare. Ayanti ayaṃ saro, na jātassaro",
  "tika-vin12t:1398_1": "hoti. Ayaṃ saro gāmakhettasaṅkhyameva gacchatīti yojanā. Tatthāti sare. Yattha panāti",
  "tika-vin12t:1398_2": "yasmiṃ sare pana. Tassāti jātassarassa. Tatthāti padese. Sace gambhīraṃ udakaṃ hotīti",
  "tika-vin12t:1398_3": "yojanā. Tatthāti aṭṭake. Etthāti jātassare, ṭhitesu piṭṭhipāsāṇadīpakesūti yojanā.",
  "tika-vin12t:1398_4": "Pahonakajātassaroti saṅghakammaṃ kātuṃ pahonako jātassaro. “Sukkhatī”ti vatvā tadeva",
  "tika-vin12t:1398_5": "samatthetuṃ vuttaṃ “nirudako”ti. Tatthāti jātassare. Sace nirudakamattena gāmakhettaṃ",
  "tika-vin12t:1398_6": "gacchati. Kadā gacchatīti āha “sace panetthā”tiādi. Tattha etthāti jātassare. Pokkharaṇīādīnīti",
  "tika-vin12t:1398_7": "ettha ādisaddena udakamātikādayo saṅgaṇhāti. Yadā khaṇanti, tadāti pāṭhaseso yojetabbo.",
  "tika-vin12t:1398_8": "“Taṃ ṭhāna”nti vuttepi na khaṇanaṭṭhānameva gahetabbaṃ, “etthā”ti sāmaññato vuttattā",
  "tika-vin12t:1398_9": "sabboyeva jātassaro gahetabbo. Na kevalaṃ ajātassaramattaṃ hoti, atha kho gāmakhettanti",
  "tika-vin12t:1398_10": "āha “gāmasīmāsaṅkhyameva gacchatī”ti.",
  "tika-vin12t:1399_0": "Nanti jātassaraṃ. Pūretvāti mattikādīhi pūretvā. Pāḷinti āvaraṇaṃ. Sabbameva nanti",
  "tika-vin12t:1399_1": "sakalameva taṃ jātassaraṃ. Loṇīpīti pisaddena na kevalaṃ sobbhoyeva jātassarasaṅkhyaṃ",
  "tika-vin12t:1399_2": "gacchati, atha kho loṇīpīti dasseti. Udakaṭṭhānokāseti udakassa ṭhāne okāse.",
  "tika-vin12t:1400_0": "148. Sīmāya sīmaṃ sambhindantīti ettha “sīmāya sīma”nti padānaṃ sambandhāpekkhattā",
  "tika-vin12t:1400_1": "tesaṃ sambandhaṃ dassetuṃ vuttaṃ “attano paresa”nti. “Baddhasīma”nti iminā “sīma”nti",
  "tika-vin12t:1400_2": "sāmaññato vuttepi visesato baddhasīmāyeva gahetabbāti dasseti. Tamevatthaṃ vitthārento",
  "tika-vin12t:1400_3": "āha “sace hī”tiādi. Saṃsaṭṭhaviṭapāti aññamaññaṃ āsannattā saṃsaṭṭho viṭapo etesanti",
  "tika-vin12t:1400_4": "saṃsaṭṭhaviṭapā. “Saṃsaṭṭhaviṭapā”ti idaṃ upalakkhaṇamattaṃ, mūlānipi saṃsaṭṭhāniyevāti",
  "tika-vin12t:1400_5": "daṭṭhabbaṃ. Tesūti dvīsu rukkhesu. Vihārasīmā cāti porāṇakavihārasīmā ca. Anto katvāti",
  "tika-vin12t:1400_6": "sīmāya anto katvā. Atha pacchāti ettha “pacchā”ti iminā athasaddassatthaṃ dasseti.",
  "tika-vin12t:1400_7": "Evaṃ ke akaṃsūti āha “evaṃ chabbaggiyā akaṃsū”ti. Tenāti karaṇena.",
  "tika-vin12t:1401_0": "Ajjhottharaṇākāraṃ dassento āha “paresa”ntiādi. Tassāti baddhasīmāya. Padesanti bhikkhūhi",
  "tika-vin12t:1401_1": "kammaṃ kātuṃ pahonakaṃ ekadesaṃ. Antamaso ekassapi bhikkhuno ṭhatvā adhiṭṭhānuposathaṃ",
  "tika-vin12t:1401_2": "kātuṃ pahonakaṃ padesaṃ. Kammaṃ kātuṃ appahonakapadesaṃ anto karitvā bandhantā sīmāya",
  "tika-vin12t:1401_3": "sīmaṃ sambhindanti nāma. Sīmāya upacāroti pacchā bandhitabbāya sīmāya upacāro. “Vaḍḍhanto",
  "tika-vin12t:1401_4": "sīmāsaṅkaraṃ karotī”ti iminā sace avaḍḍhanako pāsāṇo hoti, dvinnampi sīmānaṃ nimittaṃ",
  "tika-vin12t:1401_5": "kātuṃ vaṭṭatīti dasseti.",
  "tika-vin12t:1402": "77. Uposathabhedādikathā",
  "tika-vin12t:1403": "149. Pannarasikassa pubbakiccassa pāḷiyaṃ āgatattā cātuddasikasseva pubbakiccaṃ dassento āha “ajjuposatho cātuddaso”ti.",
  "tika-vin12t:1404_0": "“Adhammena vagga”ntiādīsu vinicchayo evaṃ veditabboti yojanā. Adhammena vagganti",
  "tika-vin12t:1404_1": "ettha adhammaṃ nāma ekasmiṃ vihāre catunnaṃ bhikkhūnaṃ suttuddesauposathamakatvā",
  "tika-vin12t:1404_2": "pārisuddhiuposathakaraṇañca tiṇṇaṃ pārisuddhiuposathamakatvā suttuddesakaraṇañca.",
  "tika-vin12t:1404_3": "Vaggaṃ nāma sabbeva asannipatitvā ekassa chandapārisuddhiharaṇaṃ. Chandapārisuddhi",
  "tika-vin12t:1404_4": "nāma saṅghamajjhaṃyeva āgacchati, na gaṇamajjhaṃ, na puggalassa santikaṃ. Adhammena",
  "tika-vin12t:1404_5": "samagganti ettha adhammaṃ vuttanayameva. Samaggaṃ nāma sabbesaṃ sannipatanaṃ. Dhammena",
  "tika-vin12t:1404_6": "vagganti ettha dhammaṃ nāma catunnaṃ suttuddesauposathakaraṇañca tiṇṇaṃ pārisuddhiuposathakaraṇañca.",
  "tika-vin12t:1404_7": "Vaggaṃ vuttanayameva.",
  "tika-vin12t:1405": "78. Pātimokkhuddesakathā",
  "tika-vin12t:1406_0": "150. Imaṃ nidānanti pātimokkhassa imaṃ nidānaṃ. Sutā kho panāti ettha suyyitthāti",
  "tika-vin12t:1406_1": "sutā, suyyassantīti vā sutā, pārājikuddesādayo. Sutā ca sutā ca sutāti sarūpekaseso",
  "tika-vin12t:1406_2": "kātabbo. Avasesanti nidānuddesādito avasesaṃ pārājikuddesādi. Sutenāti sutasaddena.",
  "tika-vin12t:1406_3": "“Atthe asambhavato sadde vuttavidhānaṃ hotī”ti hi paribhāsato “sutenā”ti ettha saddova",
  "tika-vin12t:1406_4": "gahetabbo. Tena nayenāti tena nidānuddesanayena.",
  "tika-vin12t:1407_0": "Aṭavimanussabhayanti aṭaviyaṃ nivasantassa manussassa bhayaṃ, vanacarakabhayanti",
  "tika-vin12t:1407_1": "attho. Rājantarāyotiādīsu evaṃ viseso veditabboti yojanā. Davadāhoti dāyaṃ dahatīti",
  "tika-vin12t:1407_2": "davadāho ākārassa rassaṃ, yakārassa ca vakāraṃ katvā. Nanti bhikkhuṃ. Ekaṃ vā bhikkhunti",
  "tika-vin12t:1407_3": "yojanā. Paṭhamo vā uddesoti nidānuddeso. Etthāti pañcasu uddesesu. Yasminti uddese.",
  "tika-vin12t:1407_4": "Sopīti uddesopi. Suteneva sāvetabboti sutapadeneva saṅghassa sāvetabboti evasaddo",
  "tika-vin12t:1407_5": "“na vitthārenā”ti dasseti.",
  "tika-vin12t:1408_0": "Anajjhiṭṭhāti ettha upasaggavasena isudhātussa icchākantito aññamatthaṃ dassento",
  "tika-vin12t:1408_1": "āha “anāṇattā, ayācitā vā”ti. Ettha “anāṇattā”ti idaṃ therena anāṇattabhāvaṃ sandhāya",
  "tika-vin12t:1408_2": "vuttaṃ. “Ayācitā”ti idaṃ sammutiladdhena navakena ayācitabhāvaṃ sandhāya vuttanti",
  "tika-vin12t:1408_3": "daṭṭhabbaṃ. Etthāti “anajjhiṭṭhā dhammaṃ bhāsantī”ti vacane. Dhammajjhesaketi dhammakathanatthāya",
  "tika-vin12t:1408_4": "ajjhesatīti dhammajjhesako, tasmiṃ. Āpucchitvā vā tena saṅghattherena yācito hutvā",
  "tika-vin12t:1408_5": "vāti yojanā. Vārapaṭipāṭiyāti vārānukkamena. Dehīti vāti ettha iti-vā-saddo “bhaṇa”",
  "tika-vin12t:1408_6": "itipadena ca “kathehi” itipadena ca yojetabbo. “Bhaṇa” iti vā “kathehi”iti vā “dehi”iti",
  "tika-vin12t:1408_7": "vā vattabbāti yojanā. Tīhipi vidhīhīti osāraṇakathanasarabhaññasaṅkhātehi tīhi sajjanehi.",
  "tika-vin12t:1408_8": "Ettha ca suttassa osāriyate uccāriyate osāraṇaṃ, atthassa kathiyate kathanaṃ, suttassa",
  "tika-vin12t:1408_9": "ca tadatthassa ca sarena bhaṇiyate sarabhaññaṃ. Osārehīti suttaṃ uccārehi. Kathehīti",
  "tika-vin12t:1408_10": "atthaṃ kathehi. Sarabhaññanti suttassa ca tadatthassa ca sarena bhaṇanaṃ. Nanti saddhivihārikaṃ.",
  "tika-vin12t:1408_11": "Sajjhāyaṃ adhiṭṭhahitvāti “sajjhāyaṃ karomī”ti adhiṭṭhahitvā. Etthāti ajjhesanaṭṭhāne.",
  "tika-vin12t:1409_0": "Nissitaketi saddhivihārikādayo. Soti saṅghatthero, “vattabbo”tipade kammaṃ, “vadatī”tiādīsu",
  "tika-vin12t:1409_1": "padesu kattā. Āraddhanti saṅghena āraddhaṃ. Ṭhapetvāti dhammasavanaṃ ṭhapetvā. Osāretvāti",
  "tika-vin12t:1409_2": "paṭhamaṃ suttaṃ osāretvā. Puna kathentenāti pacchā atthaṃ kathentena. Aṭṭhapetvāyeva",
  "tika-vin12t:1409_3": "vāti suttassa ca atthassa ca antarā aṭṭhatvā eva vā. Kathetabbanti atthajātaṃ kathetabbaṃ.",
  "tika-vin12t:1409_4": "Kathentassa…pe… nayoti paṭhamaṃ atthaṃ kathetvā puna suttañca atthañca sarena bhaṇantassa",
  "tika-vin12t:1409_5": "puna āgatepi eseva nayoti attho.",
  "tika-vin12t:1410_0": "Upanisinnakathāyapīti samīpe nisinnena kathāyapi. Tenāti saṅghattherena. Vattuṃ vaṭṭatīti",
  "tika-vin12t:1410_1": "visesetvā vattuṃ vaṭṭati. Tenāti manussehi jānanabhikkhunā. Saṅghatthero bhaṇati,",
  "tika-vin12t:1410_2": "tuṇhī vā hotīti sambandho. “Pucchantī”ti vutteti yojanā. Anumodanādīsupītiādisaddena",
  "tika-vin12t:1410_3": "dhammakathādayo saṅgaṇhāti. Saṅghatthero anujānātīti sambandho. Sabbatthāti sabbesu",
  "tika-vin12t:1410_4": "vihāraantaragharesu.",
  "tika-vin12t:1411_0": "Sajjhāyanti sayaṃ issarena ayanaṃ uccāraṇaṃ, kenaci anajjhiṭṭho sayaṃ adhiissarena",
  "tika-vin12t:1411_1": "ayanaṃ uccāraṇanti attho. Theroti saddhivihāro thero. Vissamissāmīti khedavirahitaṃ",
  "tika-vin12t:1411_2": "gamissāmi. Āpucchitabbanti paṭhamatherampi puna āgatattherampi āpucchitabbaṃ. Ekena",
  "tika-vin12t:1411_3": "saṅghattherena anuññātenāti sambandho. Aññasmīnti anuññātattherato aññasmiṃ thereti",
  "tika-vin12t:1411_4": "sambandho. Tanti puna āgataṃ theraṃ. Attānaṃ sammanitabbanti ettha paccatte upayogavacananti",
  "tika-vin12t:1411_5": "āha “attā sammanitabbo”ti. Kiṃ sammatena parisaṃ anoloketvā pucchitabboti āha “pucchantena panā”tiādi.",
  "tika-vin12t:1412_0": "153. Meti mayhaṃ. Itoti puggalato, uppannoti sambandho. Puramhākanti padassa pure",
  "tika-vin12t:1412_1": "amhākanti padacchedaṃ katvā puresaddo paṭhamatthoti āha “paṭhamaṃ amhāka”nti. Paṭikaccevasaddo",
  "tika-vin12t:1412_2": "pagevapariyāyo, “paṭhamataramevā”ti iminā tassa atthaṃ dasseti. Bhūtamevāti vijjamānameva, tathameva vā.",
  "tika-vin12t:1413": "82. Adhammakammapaṭikkosanādikathā",
  "tika-vin12t:1414_0": "154. Adhammakammanti abhūtakammaṃ. Paṭikkositunti ettha kusadhātu apanayanatthoti",
  "tika-vin12t:1414_1": "āha “vāretu”nti. Diṭṭhinti laddhiṃ. Tesanti catunnaṃ pañcannaṃ. Yathāti yenākārena",
  "tika-vin12t:1414_2": "bhaṇiyamāneti yojanā. Na suṇantīti aññe bhikkhū na suṇanti. Therādhīnanti therena",
  "tika-vin12t:1414_3": "adhīnaṃ ābandhanti attho. Therāyattanti therena āyattaṃ, therassa santakanti attho.",
  "tika-vin12t:1414_4": "Etthāti pātimokkhuddese.",
  "tika-vin12t:1415": "83. Pātimokkhuddesakaajjhesanādikathā",
  "tika-vin12t:1416_0": "155. Navavidhañcāti divasavasena tividhaṃ, kārakavasena tividhaṃ, kattabbākāravasena",
  "tika-vin12t:1416_1": "tividhañcāti navakoṭṭhāsañca, navapakārañca vā. Catubbidhanti “adhammena vagga”ntiādikaṃ",
  "tika-vin12t:1416_2": "catubbidhaṃ. Duvidhanti bhikkhubhikkhunīvasena duvidhaṃ. Navavidhanti bhikkhupātimokkhe",
  "tika-vin12t:1416_3": "pañcavidhaṃ, bhikkhunipātimokkhe catubbidhanti navavidhaṃ. Etthāti “yo tattha bhikkhu",
  "tika-vin12t:1416_4": "byatto paṭibalo”ti pāṭhe. Suvisadāti suṭṭhu byattā, suddhā vā. Ettakampīti pisaddo",
  "tika-vin12t:1416_5": "garahāyaṃ, adhike kā nāma kathāti dasseti.",
  "tika-vin12t:1417": "Sāmantā āvāsāti ettha upayogatthe nissakkavacananti āha “sāmantaṃ āvāsa”nti. Yo sakkotīti bahūsu navesu yo sakkoti.",
  "tika-vin12t:1418": "84. Pakkhagaṇanādiuggahaṇānujānanakathā",
  "tika-vin12t:1419_0": "156. Katinaṃ pūraṇīti katinaṃ tithīnaṃ pūraṇī. Ko divasoti kittako divaso. Ayyāyattanti",
  "tika-vin12t:1419_1": "ayyehi bhikkhūhi āyattaṃ ābaddhaṃ. Saṃharitvāti puna salākaṃ saṃharitvā. Ayaṃ pāṭho",
  "tika-vin12t:1419_2": "kesuci aṭṭhakathāpotthakesu natthi. Kālavatoti ettha vantupaccayo svatthoti āha “kālassevā”ti.",
  "tika-vin12t:1419_3": "Evasaddo pana sambhavato yujjiyati. Pagevāti pātova.",
  "tika-vin12t:1420": "158. Sāyampīti sāyanhepi. Pisaddena aññampi saraṇakālaṃ sampiṇḍeti.",
  "tika-vin12t:1421_0": "159. Āṇāpetunti ettha anāṇāpetabbabhikkhū apanetvā āṇāpetabbabhikkhū dassetuṃ vuttaṃ",
  "tika-vin12t:1421_1": "“kiñci kamma”ntiādi. Sadākālameva kiñci kammaṃ karontoti yojanā. Dhammakathikādīsūtiādisaddena",
  "tika-vin12t:1421_2": "gaṇavācakādayo saṅgaṇhāti. Vārenāti pariyāyena. Sammuñcaninti yaṭṭhisammuñcaniṃ vā",
  "tika-vin12t:1421_3": "muṭṭhisammuñcaniṃ vā. Samaṃ, suṭṭhu vā muñcati sodheti imāyāti sammuñcanī, tālujo",
  "tika-vin12t:1421_4": "paṭhamo. Tampīti sākhābhaṅgampi.",
  "tika-vin12t:1422": "160. Vuttanayenevāti sammajjane vuttanayeneva. Puna āharitabbānīti saṅghikāvāsaṃ āsanāni puna āharitabbāni. Taṭṭikāyopīti veṇuādimayā taṭṭikāyopi.",
  "tika-vin12t:1423": "161. Kapallikā vāti kapālesu pariyāpannā padīpakapālā vā. Tanti telādiṃ. Pariyesitabbānīti anavajjapariyesanena pariyesitabbāni.",
  "tika-vin12t:1424": "86. Disaṃgamikādivatthukathā",
  "tika-vin12t:1425_0": "163. Saṃgahetabbotiādīnaṃ catunnaṃ kiriyāpadānaṃ visesaṃ dassento āha “saṃgahetabbo”tiādi.",
  "tika-vin12t:1425_1": "Saṃgahasaddassa saṅkhepagahaṇesupi vattanato idha “anuggahatthe”ti dassetuṃ pāḷiyaṃ",
  "tika-vin12t:1425_2": "vuttaṃ “anuggahetabbo”ti. Tena vuttaṃ “tathākaraṇavasenā”ti. Upalāpetabboti saṅghena",
  "tika-vin12t:1425_3": "bahussuto bhikkhu bhikkhūhi upagantvā lāpetabbo kathāpetabbo. Upaṭṭhāpetabboti saṅghena",
  "tika-vin12t:1425_4": "bahussuto bhikkhu bhikkhūhi upa accanena pūjanena ṭhāpetabbo. “Sabbesaṃ dukkaṭa”nti",
  "tika-vin12t:1425_5": "vatvā tadeva samatthetuṃ vuttaṃ “idha neva therā, na daharā muccantī”ti. Tenāti bahussutena",
  "tika-vin12t:1425_6": "bhikkhunā. Evampi satīti evaṃ asādiyanepi sati. Sāyaṃ pātanti sāyañca pāto ca sāyaṃpātaṃ.",
  "tika-vin12t:1425_7": "Upaṭṭhānanti upaṭṭhānaṭṭhānaṃ, upaṭṭhānatthāya vā. Tenāti bahussutena bhikkhunā.",
  "tika-vin12t:1425_8": "Tesanti mahātherānaṃ. Assāti bahussutassa bhikkhuno. Saddhiṃcarāti attanā saddhiṃ",
  "tika-vin12t:1425_9": "carantīti saddhiṃcarā. Athāpīti yadipi. Eko vā vattasampanno vadatīti yojanā. Eso",
  "tika-vin12t:1425_10": "ca ahañcāti mayaṃ. Nāmatumhaamhasaddesu hi ekasesena kattabbesu parova gahetabbo.",
  "tika-vin12t:1425_11": "Viharantūti vadantīti yojanā.",
  "tika-vin12t:1426_0": "So āvāso gantabboti ettha kimatthāya gantabbo, kiṃ anudivasaṃ gantabboti āha “uposathakaraṇatthāya",
  "tika-vin12t:1426_1": "anvaddhamāsaṃ gantabbo”ti. So ca khoti āvāso. Utuvasseyevāti hemantagimheyeva. Utuvasseyeva",
  "tika-vin12t:1426_2": "gantabboti atthassa ñātabbabhāvaṃ dassento āha “vassāne panā”tiādi. Yanti kammaṃ.",
  "tika-vin12t:1426_3": "Tatthāti “vassaṃ vasantī”tiādivacane. Soti pātimokkhuddesako bhikkhu. Aññasminti",
  "tika-vin12t:1426_4": "aparasmiṃ pātimokkhuddesake. Māsadvayanti sāvaṇamāsapuṇṇamito yāva assayujapuṇṇamī,",
  "tika-vin12t:1426_5": "tāva māsadvayaṃ vasitabbaṃ. Idaṃ purimavassaṃ upagantvā pacchimikāya pakkamanādiṃ",
  "tika-vin12t:1426_6": "sandhāya vuttaṃ. Sace pacchimikaṃ upagantvā anantarameva pakkamanādiṃ karoti, māsattayampi vasitabbaṃ.",
  "tika-vin12t:1427": "87. Pārisuddhidānakathā",
  "tika-vin12t:1428_0": "164. Yena kenaci aṅgapaccaṅgena viññāpetīti paṭivacanaṃ nicchāretumasakkonto yena",
  "tika-vin12t:1428_1": "kenaci aṅgapaccaṅgena viññāpeti. Ubhayathāti ubhayehi kāyavācāsaṅkhātehi ākārehi.",
  "tika-vin12t:1428_2": "Kāyavācāhi viññāpetīti sambandho. Sabbeti akhilā gilānā. Hatthapāseti saṅghassa hatthapāsamhi.",
  "tika-vin12t:1428_3": "Sace dūre hontīti sace bahū gilānā aññamaññaṃ dūre honti. Taṃ divasanti tasmiṃ saṅghaappahonakadivase.",
  "tika-vin12t:1429_0": "Tattheva pakkamatīti ettha nissakkatthe thapaccayoti āha “tatovā”ti, pārisuddhihāraṭṭhānato",
  "tika-vin12t:1429_1": "evāti attho. “Gacchatī”ti iminā kamudhātuyā padavikkhepatthaṃ dasseti, “katthacī”ti",
  "tika-vin12t:1429_2": "iminā tassa kammaṃ. Sāmaṇero paṭijānātītiādīsu paṭijānanākāratthassa itisaddassa",
  "tika-vin12t:1429_3": "lopabhāvaṃ dassento āha “sāmaṇero aha”nti evaṃ paṭijānātī”tiādi. Bhūtaṃyevāti vijjamānaṃyeva.",
  "tika-vin12t:1429_4": "Sabbatthāti sabbesu “sikkhaṃ paccakkhātako paṭijānātī”tiādīsu.",
  "tika-vin12t:1430_0": "Sabbantimena paricchedena catunnaṃ bhikkhūnanti sambandho. Sabbatthāti sabbesu “saṅghappatto",
  "tika-vin12t:1430_1": "vibbhamatī”tiādīsu. Etthāti pārisuddhiharaṇe. Bahūnampīti ettha pisaddena ekena ekassāpi,",
  "tika-vin12t:1430_2": "bahūhi ekassāpi, bahūhi bahūnampi āhaṭā pārisuddhi āhaṭāva hotīti dasseti. Soti pārisuddhihārako",
  "tika-vin12t:1430_3": "bhikkhu. Yesanti bhikkhūnaṃ. Tassevāti pārisuddhihārakasseva. Itarā panāti itaresaṃ",
  "tika-vin12t:1430_4": "pārisuddhi pana. Biḷālasaṅkhalikāti ettha biḷāloti ākhubhujo. So hi biḷāsayaṃ ākhuṃ",
  "tika-vin12t:1430_5": "gaṇhituṃ alati samatthetīti biḷāloti vuccati. Saṅkhalikāti etaṃ sattānaṃ bandhanūpakaraṇavisesassa",
  "tika-vin12t:1430_6": "nāmaṃ. Biḷālassa saṅkhalikā tena sambandhasambandhibhāvena sambandhattāti biḷālasaṅkhalikā.",
  "tika-vin12t:1430_7": "Idaṃ upalakkhaṇamattaṃ yesaṃ kesañci saṅkhalikāya gahetabbattā. Tāya sadisā biḷālasaṅkhalikā",
  "tika-vin12t:1430_8": "pārisuddhīti attho. Idaṃ panettha opammasaṃsandanaṃ – yathā saṅkhalikāya paṭhamaṃ",
  "tika-vin12t:1430_9": "valayaṃ dutiyaṃyeva valayaṃ pāpuṇāti, na tatiyaṃ, evameva paṭhamaṃ dinnā pārisuddhi",
  "tika-vin12t:1430_10": "dutiyameva pāpuṇāti, na tatiyanti.",
  "tika-vin12t:1431_0": "Āgantvāti saṅghassa hatthapāsaṃ āgantvā. Pāḷiyaṃ sutto na ārocetītiādīsu hetvatthe",
  "tika-vin12t:1431_1": "paccattavacanaṃ. Suttena nārocetīti hi attho. Pārisuddhihārakassa anāpattīti ettha",
  "tika-vin12t:1431_2": "āpattīti anvayatthaṃ atthāpattito dassento āha “sace…pe… āpajjatī”ti. Assāti bhikkhussa.",
  "tika-vin12t:1431_3": "Ubhinnampīti pārisuddhidāyakassa, taṃhārakassa cāti ubhinnampi.",
  "tika-vin12t:1432": "88. Chandadānakathā",
  "tika-vin12t:1433_0": "165. Chandadānepi vinicchayo veditabboti yojanā. Uposatho kato hotīti pārisuddhidāyakassa",
  "tika-vin12t:1433_1": "ca saṅghassa ca uposatho kato hoti. Aññanti uposathakammato aññaṃ. Yaṃ pana kammanti",
  "tika-vin12t:1433_2": "sambandho. Kammampīti uposathakammato aññaṃ kammampi. Ettha ca tadahuposathe attano",
  "tika-vin12t:1433_3": "ca saṅghassa ca sace uposathakammaṃ hoti, pārisuddhiyeva dātabbā. Atha aññaṃ kammaṃ",
  "tika-vin12t:1433_4": "hoti, chandoyeva dātabbo. Yadi uposathakammañca aññakammañca hoti, pārisuddhi ca",
  "tika-vin12t:1433_5": "chando ca dātabbo. Taṃ sandhāya vuttaṃ “tadahuposathe pārisuddhiṃ dentena chandampi",
  "tika-vin12t:1433_6": "dātu”nti. Sīmāya vāti baddhasīmāya vā. Acchitunti upavesituṃ. “Āsa upavesane”ti hi",
  "tika-vin12t:1433_7": "dhātupāṭhesu (saddanītidhātumālāyaṃ 16 sakārantadhātu) vuttaṃ. Sāmaggī vāti kāyasāmaggī vā.",
  "tika-vin12t:1434_0": "167. Saratipi uposathaṃ, napi saratīti ettha pisaddassa aniyamavikappatthaṃ dassetuṃ",
  "tika-vin12t:1434_1": "vuttaṃ “ekadā sarati, ekadā na saratī”ti. “Ekanta”nti iminā neva saratīti ettha evasaddassa",
  "tika-vin12t:1434_2": "sanniṭṭhānatthaṃ dasseti. Kammaṃ na kopetīti sammutiladdhopi aladdhopi ummattako kammaṃ na kopeti.",
  "tika-vin12t:1435": "91. Saṅghuposathādikathā",
  "tika-vin12t:1436_0": "168. “Sammajjitvā”ti padamapekkhitvā so desoti ettha “upayogatthe paccattavacana”nti",
  "tika-vin12t:1436_1": "vuttaṃ. Etanti “so deso sammajjitabbo”tiādivacanaṃ. Tenāti tena hetunā. Aṭṭhakathācariyā",
  "tika-vin12t:1436_2": "“sammajjanī…pe… vuccati” iti āhūti yojanā.",
  "tika-vin12t:1437_0": "Sammajjanīti sammajjanakaraṇaṃ. Padīpoti padīpujjalanaṃ. Udakanti udakaṭṭhapanaṃ.",
  "tika-vin12t:1437_1": "Āsanenāti āsanapaññāpanena. “Itī”ti ajjhāharitabbaṃ. Uposathassāti navavidhassa uposathassa",
  "tika-vin12t:1437_2": "pubbakaraṇanti sambandho. Etānīti cattāri kammāni. Vuccatīti kathiyati. Idaṃ “etānī”ti",
  "tika-vin12t:1437_3": "kammassa ca “pubbakaraṇa”nti ākārassa ca abhedattā āsannaṃ ākāramapekkhitvā ekavacanavasena",
  "tika-vin12t:1437_4": "vuttaṃ. “Akkhātānī”ti idaṃ pana “imāni cattārī”ti kammamapekkhitvā bahuvacanavasena",
  "tika-vin12t:1437_5": "vuttanti daṭṭhabbaṃ.",
  "tika-vin12t:1438_0": "Chandapārisuddhiutukkhānanti chandakkhānañca pārisuddhikkhānañca utukkhānañca. Bhikkhugaṇanāti",
  "tika-vin12t:1438_1": "bhikkhū gaṇetvā akkhānaṃ. Ovādoti bhikkhunīhi yācitassa ovādassa akkhānaṃ. Etānīti",
  "tika-vin12t:1438_2": "etāni pañca. Pubbakaraṇato pacchāti pubbakaraṇassa karaṇato pacchā. Ettha ca “pubbakaraṇato",
  "tika-vin12t:1438_3": "pacchā kattabbānī”ti idaṃ kattabbākārasseva visesanaṃ, na atthassa. Ayaṃ pana viseso",
  "tika-vin12t:1438_4": "– saṅghasannipātato pubbabhāge kattabbattā pubbakaraṇaṃ nāma, uposathakaraṇato pubbabhāge",
  "tika-vin12t:1438_5": "kattabbattā pubbakiccaṃ nāmāti.",
  "tika-vin12t:1439_0": "Uposathoti uposathadivaso. Yāvatikā ca bhikkhūti yattakā bhikkhū. Kammapattāti uposathakammassa",
  "tika-vin12t:1439_1": "pattā yuttā anurūpā. Tāvatikā bhikkhū hatthapāsaṃ avijahitvā ekasīmāyaṃ ṭhitā ca",
  "tika-vin12t:1439_2": "hontīti yojanā. Sabhāgāpattiyoti vatthusabhāgā āpattiyo. Vajjanīyāti vajjetabbā.",
  "tika-vin12t:1439_3": "Puggalāti gahaṭṭhādipuggalā. Tasminti tasmiṃ uposathasīmamāḷake. Etāni cattārīti pāṭhaseso.",
  "tika-vin12t:1440": "Āgatehi tehi bhikkhūhīti yojanā. Pannarasopīti pisaddena na kevalaṃ pāḷiyaṃ āgatanayeneva adhiṭṭhātuṃ vaṭṭati, atha kho “ajja me uposatho pannaraso”tipīti dasseti.",
  "tika-vin12t:1441": "92. Āpattipaṭikammavidhikathā",
  "tika-vin12t:1442_0": "169. Bhagavatā…pe… kātabboti idaṃ veditabbanti sambandho. “Yassa siyā āpattītiādivacaneneva",
  "tika-vin12t:1442_1": "cā”tiādihetuttayena “na sāpattikena uposatho kātabbo”ti yathārutaṃ apaññattampi atthato",
  "tika-vin12t:1442_2": "siddhamevāti dasseti. Hetuttayaṃ “veditabba”nti padena yojetabbaṃ. Thullaccayādīsūti",
  "tika-vin12t:1442_3": "ādisaddena pācittiyapāṭidesanīyadukkaṭadubbhāsitāpattiyo saṅgaṇhāti. “Taṃ paṭidesemī”ti",
  "tika-vin12t:1442_4": "idaṃ suvuttameva hotīti sambandho. Tanti āpattiṃ. Tumhamūleti tumhaṃ santike. Niggahitalopañhi",
  "tika-vin12t:1442_5": "vākyameva, na samāso. “Tumha” iti ca “tuyha” iti ca navakattherānaṃ vattabbākāradassanamattameva,",
  "tika-vin12t:1442_6": "na icchitatthavipattidassanaṃ. Vuttampīti pisaddena na kevalaṃ pāḷinayeneva suvuttaṃ,",
  "tika-vin12t:1442_7": "iminā nayenapi suvuttanti dasseti. “Passasī”ti idañca vattabbanti sambandho. Vattabbākāraṃ",
  "tika-vin12t:1442_8": "pana suviññeyyaṃ. “Āma passāmī”ti idaṃ pana suvuttameva hotīti sambandho. Vuttampīti",
  "tika-vin12t:1442_9": "pisaddo pāḷinayaṃ sampiṇḍeti. Āyatiṃ saṃvareyyāsīti ettha pana vattabboti sambandho.",
  "tika-vin12t:1442_10": "Garūsu bahuvacanassa kattabbattā vuttaṃ “saṃvareyyāthā”ti. Evaṃ vuttena āpattidesakenāti sambandho.",
  "tika-vin12t:1443": "Tatrāti “yadā nibbematiko”ti pāṭhe. Sūriye meghacchanne satīti yojanā. Tena bhikkhunā vattabbanti sambandho, vatthuṃ kittetvāti bhojanasaṅkhātaṃ vatthuṃ kittetvā. Tāti āpattiyo.",
  "tika-vin12t:1444_0": "Sabhāgā āpattīti ettha dvīsu vatthusabhāgaāpattisabhāgāsu vatthusabhāgāva adhippetāti",
  "tika-vin12t:1444_1": "dassento āha “yaṃ dvepi janā”tiādi. Yaṃ āpattinti sambandho. Samāno bhāgo etāsanti",
  "tika-vin12t:1444_2": "sabhāgā. Desetuṃ vaṭṭatīti āpattisabhāgāpi vatthuvisabhāgattā desetuṃ vaṭṭati. Sudesitāvāti",
  "tika-vin12t:1444_3": "āpattito bhikkhu vuṭṭhātiyevāti adhippāyo. Aññaṃ dukkaṭanti sambandho. Panasaddo",
  "tika-vin12t:1444_4": "garahatthajotako sudesitāya garahākārena pavattattā. Kiñcāpi sudesitāva, pana tathāpīti",
  "tika-vin12t:1444_5": "yojanā. Tanti dukkaṭaṃ. Nānāvatthukanti desanāpaṭiggahaṇavasena nānāvatthukaṃ.",
  "tika-vin12t:1445": "170. Sabhāgoyeva vattabbo, na visabhāgo. Hīti saccaṃ, yasmā vā. Tassāti visabhāgassa. Itoti saṅghasannipātato.",
  "tika-vin12t:1446": "95. Anāpattipannarasakādikathā",
  "tika-vin12t:1447_0": "172. Te na jāniṃsūti ettha jānanākāradassanatthaṃ “sīmaṃ okkantāti vā okkamantīti",
  "tika-vin12t:1447_1": "vā”ti vuttaṃ. Okkantāti vāti pavisittha iti vā. Tesanti catunnaṃ vā atirekānaṃ vā",
  "tika-vin12t:1447_2": "bhikkhūnaṃ. Vaggā samaggasaññinoti ettha kasmā vaggā, kasmā samaggasaññinoti āha",
  "tika-vin12t:1447_3": "“tesa”ntiādi. Tattha tesanti aññesaṃ bhikkhūnaṃ. Sīmaṃ okkantattāti sīmaṃ pavisitattā,",
  "tika-vin12t:1447_4": "vaggā hutvāti sambandho. Samaggo iti saññā samaggasaññā, sā etesamatthīti samaggasaññino.",
  "tika-vin12t:1448_0": "175. Kukkuccapakatāti padassa “icchāpakato”ti padena samānabhāvaṃ dassetuṃ vuttaṃ",
  "tika-vin12t:1448_1": "“yathā”tiādi. Pubbabhāgeti uposathakammato pubbabhāge. Sanniṭṭhānaṃ katvāpīti kappatevāti",
  "tika-vin12t:1448_2": "sanniṭṭhānaṃ katvāpi. “Abhibhūtā”ti iminā pakatāti ettha papubbakaradhātuyā upasaggavasena",
  "tika-vin12t:1448_3": "abhibhavanatthaṃ dasseti.",
  "tika-vin12t:1449": "176. Yathā heṭṭhā vaggāvaggasaññīpannarasakādīsu dukkaṭaṃ vuttaṃ, evamakatvā kasmā “thullaccaya”nti āha “akusalabalavatāyā”ti.",
  "tika-vin12t:1450": "100. Sīmokkantikapeyyālakathā",
  "tika-vin12t:1451_0": "177. Āvāsikenaāgantukapeyyāle sabbaṃ veditabbanti sambandho. Veditabbākāraṃ saha",
  "tika-vin12t:1451_1": "upamāya dassento āha “yathā”tiādi. Āgantukenaāvāsikapeyyāle pana ānetabbanti sambandho.",
  "tika-vin12t:1451_2": "Purimapeyyāleti āvāsikenaāgantukapeyyāle. Āgantukenaāgantukapeyyāle pana yojetabboti",
  "tika-vin12t:1451_3": "sambandho. Ettha ca peyyālanti sadisanayassa ca taṃjānanañāṇassa ca pātabbaṃ rakkhanaṃ",
  "tika-vin12t:1451_4": "peyyaṃ, peyyaṃ, peyye vā, peyyāya vā alati samatthetīti peyyālanti vacanattho kātabbo.",
  "tika-vin12t:1452_0": "178. Āvāsikānaṃ cātuddaso hutvā kasmā āgantukānaṃ pannarasoti āha “yesa”ntiādi. Tattha",
  "tika-vin12t:1452_1": "yesanti āgantukānaṃ. Tiroraṭṭhatoti āvāsikānaṃ raṭṭhassa aññaraṭṭhato. Tirojanapadatoti",
  "tika-vin12t:1452_2": "ekaraṭṭhepi aññajanapadato. Cātuddasikaṃ akaṃsūti saññānānattavasena cātuddasikaṃ",
  "tika-vin12t:1452_3": "akaṃsu. Anuvattitabbanti anumatiṃ vattitabbaṃ. Na paṭikkositabbanti “na cātuddaso”ti",
  "tika-vin12t:1452_4": "vatvā na vāritabbaṃ. Na akāmāti ettha kamudhātu icchattho, karaṇatthe ca nissakkavacananti",
  "tika-vin12t:1452_5": "āha “na anicchāya dātabbā”ti.",
  "tika-vin12t:1453": "101. Liṅgādidassanakathā",
  "tika-vin12t:1454_0": "179. “Āvāsikānaṃ ākāra”nti iminā āvāsikākāranti padassa chaṭṭhīsamāsaṃ dasseti. Sabbatthāti",
  "tika-vin12t:1454_1": "sabbesu “āvāsikaliṅga”ntiādīsu. Yenāti supaññattamañcapīṭhādinā, gaṇhatīti sambandho.",
  "tika-vin12t:1454_2": "Tesanti āvāsikānaṃ. Ācārasaṇṭhānanti ācārasaṇṭhitiṃ. So supaññattamañcapīṭhādiko",
  "tika-vin12t:1454_3": "ākāro nāmāti yojanā. Yanti supaññattamañcapīṭhādiṃ, gamayatīti sambandho. Tattha",
  "tika-vin12t:1454_4": "tatthāti tasmiṃ tasmiṃ ṭhāne. Līne āvāsiketi sambandho. Taṃ supaññattamañcapīṭhādi",
  "tika-vin12t:1454_5": "liṅgaṃ nāmāti yojanā. “Adissamāne”ti iminā līneti padassa atthaṃ dasseti. “Jānāpetī”ti",
  "tika-vin12t:1454_6": "iminā gamayatīti padassa ñāṇatthaṃ dasseti. Yanti supaññattamañcapīṭhādiṃ. Teti āvāsikā.",
  "tika-vin12t:1454_7": "Taṃ supaññattamañcapīṭhādi nimittaṃ nāmāti yojanā. Yenāti supaññattamañcapīṭhādinā.",
  "tika-vin12t:1454_8": "Teti āvāsikā uddisiyanti, so supaññattamañcapīṭhādiko uddeso nāmāti yojanā. Imehi",
  "tika-vin12t:1454_9": "padehi ākiriyanti pakāsiyanti etenāti ākāro, līne gamayati bodhetīti liṅgaṃ. Nimiyanti",
  "tika-vin12t:1454_10": "paricchijja ñāyanti etenāti nimittaṃ, uddisiyanti apadisiyanti etenāti uddesoti vacanatthaṃ",
  "tika-vin12t:1454_11": "dasseti. Sabbametanti “āvāsikākāra”ntiādi etaṃ sabbaṃ. Yathāyoganti pāḷiyaṃ yogānurūpaṃ.",
  "tika-vin12t:1454_12": "Tatthāti āgantukākārādīsu. “Amhākaṃ ida”nti na ñātabbanti aññātaṃ, tadeva aññātakaṃ,",
  "tika-vin12t:1454_13": "nisīdanādi. “Amhākaṃ ida”nti ajānanaṃ nāma attano asantakattā, aññesameva santakattā",
  "tika-vin12t:1454_14": "hotīti āha “aññesaṃ santaka”nti. Udakanissekanti siñcanavirahitaṃ udakaṃ. Bahuvacanassāti",
  "tika-vin12t:1454_15": "“dhotāna”nti ettha chaṭṭhībahuvacanassa. Ekavacananti “dhotassā”ti ekavacanaṃ. Pacchimapāṭhe",
  "tika-vin12t:1454_16": "malaṃ dhunāti anenāti dhotaṃ, dhotañca taṃ udakañceti dhotaudakaṃ, tameva nissekaṃ dhotaudakanissekaṃ.",
  "tika-vin12t:1455_0": "180. Samānasaṃvāsakadiṭṭhinti padassa itilopasamāsaṃ dassento āha “samānasaṃvāsakā",
  "tika-vin12t:1455_1": "eteti diṭṭhi”nti. Eteti āvāsikā bhikkhū. “Laddhi”nti iminā na pucchantīti padassa",
  "tika-vin12t:1455_2": "kammaṃ dasseti. Nānāsaṃvāsakabhāvanti tesaṃ laddhinānāsaṃvāsakabhāvaṃ. “Madditu”nti",
  "tika-vin12t:1455_3": "iminā nābhivitarantīti ettha abhisaddassatthaṃ dasseti. “Abhibhavitu”nti iminā ca",
  "tika-vin12t:1455_4": "tadevatthaṃ dasseti. Nānāsaṃvāsakabhāvassa maddanaṃ nāma laddhinissajjāpananti āha",
  "tika-vin12t:1455_5": "“taṃ diṭṭhiṃ na nissajjāpentī”ti.",
  "tika-vin12t:1456": "103. Nagantabbagantabbavārakathā",
  "tika-vin12t:1457_0": "181. Sabhikkhukāti padassa saṃvijjanti bhikkhū etasmimāvāseti sabhikkhukoti vacanatthaṃ",
  "tika-vin12t:1457_1": "dassento āha “yasmiṃ āvāse”tiādi. Yanti āvāsaṃ. Tadahevāti tadahuposathe eva. Iminā",
  "tika-vin12t:1457_2": "sace sakkoti, tadaheva gantuṃ, so gantabboti dasseti. “Akatvā”ti iminā katvā pana",
  "tika-vin12t:1457_3": "gantabboti dasseti. “Aññatrā”ti nipāto “vinā”ti nipātassa pariyāyoti āha “vinā”ti.",
  "tika-vin12t:1457_4": "Attacatutthena vā attapañcamena vā saṅghena gantuṃ vaṭṭatīti yojanā. Ettha ca “attacatutthena",
  "tika-vin12t:1457_5": "vā”ti idaṃ uposathakammaṃ sandhāya vuttaṃ. “Attapañcamena vā”ti idaṃ pavāraṇākammaṃ",
  "tika-vin12t:1457_6": "sandhāya vuttanti daṭṭhabbaṃ. Vihāreti vihārasīmāya mahāsīmāyanti attho. Idañhi vihārasīmānaṃ",
  "tika-vin12t:1457_7": "abhedena vuttaṃ. Sīmāpīti khaṇḍasīmāpi. Na gantabbāti saṅghassa garukattā na gantabbā.",
  "tika-vin12t:1457_8": "Etthāti khaṇḍasīmādīsu. Tassāti bhikkhussa. Gantuṃ vaṭṭatīti gaṇuposathaṭṭhānato",
  "tika-vin12t:1457_9": "gantuṃ vaṭṭati, saṅghuposathaṭṭhānato pana na vaṭṭatiyevāti daṭṭhabbaṃ. Vissaṭṭhauposathā",
  "tika-vin12t:1457_10": "āvāsāpi aññaṃ gantuṃ vaṭṭatīti yojanā. Āraññakenāpīti araññe ekakena nivāsenapi.",
  "tika-vin12t:1457_11": "Tatthāti aññavihāre. Uposathanti saṅghuposathañca gaṇuposathañca.",
  "tika-vin12t:1458": "182. Yanti āvāsaṃ. Tatthāti taṃ āvāsaṃ. Gantuṃ sakkomi iti jāneyyāti yojanā. Tatthāti tasmiṃ āvāse. Iminā neva katoti sambandho. Neva kato bhavissati iti jāneyyāti yojanā.",
  "tika-vin12t:1459": "105. Vajjanīyapuggalasandassanakathā",
  "tika-vin12t:1460_0": "183. Hatthapāsūpagamanamevāti uposathasaṅghādīnaṃ hatthapāsassa upagamanameva. Idaṃ",
  "tika-vin12t:1460_1": "pārivāsiyapārisuddhidānaṃ nāma na vaṭṭatīti yojanā. Tassāti pārivāsiyapārisuddhidānassa.",
  "tika-vin12t:1460_2": "Anuposatheti ettha akārassa aññatthaṃ dassento āha “aññasmiṃ divase”ti. Tattha aññasminti",
  "tika-vin12t:1460_3": "dvīhi uposathehi aññasmiṃ. Yā saṅghasāmaggī kariyati, tathārūpinti yojanā. Kosambakabhikkhūnanti",
  "tika-vin12t:1460_4": "kosambiyaṃ nivāsīnaṃ bhikkhūnaṃ. Sāmaggī viya yā sāmaggīti yojanā. “Ṭhapetvā”ti iminā",
  "tika-vin12t:1460_5": "aññatrāti nipātassa atthaṃ dasseti. Ye panāti bhikkhū pana samaggā hontīti sambandho.",
  "tika-vin12t:1460_6": "Uposatheyevāti uposathadivaseyeva.",
  "tika-vin12t:1461": "Iti uposathakkhandhakavaṇṇanāya yojanā samattā.",
  "tika-vin12t:1462": "3. Vassūpanāyikakkhandhakaṃ",
  "tika-vin12t:1463": "107. Vassūpanāyikānujānanakathā",
  "tika-vin12t:1464_0": "184. Vassūpanāyikakkhandhake “ananuññāto”ti iminā apaññattoti ettha ñādhātuyā anujānanatthaṃ",
  "tika-vin12t:1464_1": "dasseti, “asaṃvihito”ti iminā ñādhātuyā ṭhapanatthaṃ. Tedhāti te idha. Idhasaddo",
  "tika-vin12t:1464_2": "sāsanañca lokañca desañca padapūraṇañca upādāya vattati, idha pana padapūraṇeti dassento",
  "tika-vin12t:1464_3": "āha “idhasaddo nipātamatto”ti. Saṃhananaṃ saṅghāto, vināsoti attho. Iti imamatthaṃ",
  "tika-vin12t:1464_4": "dasseti “vināsa”nti iminā. Sakuntakasaddo sakuṇapariyāyoti āha “sakuṇā”ti. Sakuṇāti",
  "tika-vin12t:1464_5": "ca vihaṅgamā. Te hi ākāse gantuṃ sakkontīti sakuṇāti vuccanti. Saṃkasāyissantīti",
  "tika-vin12t:1464_6": "ettha “saṃ kase acchane”ti dhātupāṭhesu (saddanītidhātumālāyaṃ 16 sakārantadhātu)",
  "tika-vin12t:1464_7": "vuttattā saṃpubbo kasedhātu acchanatthoti āha “vasissantī”ti. Ekārantoyaṃ dhātu.",
  "tika-vin12t:1464_8": "Nibaddhavāsanti niccavāsaṃ. Vassānanāmaketi vassānautunāmake. Vassānassa catumāsattā",
  "tika-vin12t:1464_9": "“temāse”ti vuttaṃ. Vassūpanāyikāti ettha nīdhātu gamanatthoti āha “vassūpagamanānī”ti.",
  "tika-vin12t:1464_10": "Aparajjūti puṇṇamito aparaṃ ahanti aparajju, ahatthe jjupaccayo, atthato pāṭipadadivaso.",
  "tika-vin12t:1464_11": "Ayaṃ aparajjusaddo paṭhamantanipāto. Assāti āsaḷhīpuṇṇamiyā. Asamānādhikaraṇavisayo",
  "tika-vin12t:1464_12": "bāhiratthasamāsoyaṃ, atikkantāya satiyāti yojanā. Aparasmiṃ divaseti pāṭipadadivase.",
  "tika-vin12t:1464_13": "Assāti sāvaṇamāsapuṇṇamiyā. Tasmāti yasmā ca aparajjugatā, yasmā ca māsagatā, tasmā.",
  "tika-vin12t:1464_14": "“Anantare pāṭipadadivase”ti iminā pāḷiyaṃ aparajjugatāya āsaḷhiyā anantare pāṭipadadivase",
  "tika-vin12t:1464_15": "purimikā upagantabbāti atthaṃ dasseti. Āsaḷhiyāti āsaḷhīpuṇṇamiyā. Pacchimanayepi",
  "tika-vin12t:1464_16": "māsagatāya āsaḷhiyā anantare pāṭipadadivase pacchimikā upagantabbāti attho daṭṭhabbo.",
  "tika-vin12t:1464_17": "Āsaḷhiyāti āsaḷhīpuṇṇamiyā samīpe pavattattā āsaḷhīsaṅkhātāya sāvaṇapuṇṇamiyāti attho.",
  "tika-vin12t:1464_18": "Pāṭipadadivaseyeva vassaṃ upagantabbanti sambandho. Sakiṃ vātiādīsu vāsaddo aniyamavikappattho.",
  "tika-vin12t:1464_19": "Nicchāretvāti niccāretvā, uccāretvāti attho. Aphuṭṭhakkharasaññogehi paro kvaci phuṭṭhattamāpajjati",
  "tika-vin12t:1464_20": "“nikkhamatī”tiādīsu viya. Tasmā parassa cakārassa chakāraṃ katvā “nicchāretvā”ti vuttaṃ.",
  "tika-vin12t:1465": "108. Vassānecārikāpaṭikkhepādikathā",
  "tika-vin12t:1466_0": "185. Āpatti veditabbāti anapekkhagamanena upacārātikkame sāpekkhagamanena aññattha",
  "tika-vin12t:1466_1": "aruṇuṭṭhāpane āpatti veditabbā. Vihāragaṇanāya āpattiyo veditabbāti ettha vassūpanāyikadivase",
  "tika-vin12t:1466_2": "vassaṃ anupagantukāmatācittena vihāraṃ atikkameyya, vihāragaṇanāya āpattiyo veditabbā.",
  "tika-vin12t:1466_3": "Tamevatthaṃ vitthārento āha “sace hī”tiādi. Taṃ divasanti tasmiṃ vassūpagamanadivase.",
  "tika-vin12t:1466_4": "Sataṃ āpattiyoti ettha satanti saṅkhyāpadhānattā ekavacananti saddasatthesu vuttaṃ.",
  "tika-vin12t:1466_5": "Ekā eva āpattīti attano vihārassa atikkamaneyeva ekā eva āpatti. Kenaci antarāyena",
  "tika-vin12t:1466_6": "anupagatenāti sambandho.",
  "tika-vin12t:1467_0": "Vassanāmo imassatthīti vassoti vacanatthaṃ dassento āha “vassanāmaka”nti. “Paṭhamaṃ",
  "tika-vin12t:1467_1": "māsa”nti iminā aññapadassa sarūpaṃ dasseti. Paṭhamaṃ māsanti catūsu vassamāsesu paṭhamaṃ",
  "tika-vin12t:1467_2": "māsaṃ. Ukkaḍḍhitukāmoti upari kaḍḍhitukāmo. Āsaḷhīmāsameva, na sāvaṇamāsanti attho.",
  "tika-vin12t:1467_3": "Juṇhasaddo candapabhāyutto māsoti āha “māse”ti. Candapabhāyutto māsoti āha “māse”ti.",
  "tika-vin12t:1467_4": "Candapabhāyutto hi māso jotati dippatīti juṇhoti vuccati. Tasmā “māse”ti sāmaññato",
  "tika-vin12t:1467_5": "vuttepi puṇṇamiyutto māsova gahetabbo. Kāci parihāni nāmāti kiñci sīlādīnaṃ hāyanaṃ",
  "tika-vin12t:1467_6": "nāma. Aññasmimpīti vassūpagamanato aññasmimpi. Dhammiketi dhammena yutte.",
  "tika-vin12t:1468": "109. Sattāhakaraṇīyānujānanakathā",
  "tika-vin12t:1469_0": "187. Sattāhakaraṇīyesu evaṃ vinicchayo veditabboti yojanā. “Sattāhakaraṇīyenā”ti",
  "tika-vin12t:1469_1": "padassa sattamīsamāsañca anīyasaddassa kammatthañca dassento āha “sattāhabbhantare",
  "tika-vin12t:1469_2": "yaṃ kattabba”nti. Tattha “sattāhabbhantare”ti iminā sattamīsamāsaṃ dasseti, “kattabba”nti",
  "tika-vin12t:1469_3": "iminā kammatthaṃ. “Sattāhabbhantare”ti iminā sattāhassa abbhantaraṃ sattāhanti uttarapadalopaṃ",
  "tika-vin12t:1469_4": "dasseti. Pahite gantunti ettha pahitesaddassa kattukammāni dassetuṃ vuttaṃ “bhikkhuādīhi",
  "tika-vin12t:1469_5": "dūte”ti. Tattha “bhikkhuādīhī”ti iminā kattāraṃ dasseti, “dūte”ti iminā kammaṃ. Sattāhanti",
  "tika-vin12t:1469_6": "ettha uttarapadalopañca bhummatthe upayogavacanañca dassento āha “antosattāheyevā”ti.",
  "tika-vin12t:1469_7": "Tatthevāti tasmiṃ pahitaṭṭhāneyeva. “Na uṭṭhāpetabbo”ti iminā “sattāheyevā”ti ettha",
  "tika-vin12t:1469_8": "evasaddassa phalaṃ dasseti.",
  "tika-vin12t:1470_0": "189. Raso etasmiṃ atthīti rasavatīti vutte bhattagehaṃ gahetabbanti āha “bhattagehaṃ",
  "tika-vin12t:1470_1": "vuccatī”ti. Bhattagehanti bhattapacanagehaṃ. Purāyaṃ suttantoti ettha purā ayanti",
  "tika-vin12t:1470_2": "padacchedaṃ katvā purāsaddo yāvapariyāyoti āha “yāva ayaṃ suttanto”ti. Na palujjatīti",
  "tika-vin12t:1470_3": "ettha lujadhātu vināsatthoti āha “na vinassatī”ti. Parisaṅkhatanti parisaṅkharitabbaṃ.",
  "tika-vin12t:1470_4": "Sabbatthāti sabbesu pahitesu. Imināva kappiyavacanenāti iminā eva kappiyena tivākyasaṅkhātena",
  "tika-vin12t:1470_5": "vacanena. Etesanti etesaṃ tiṇṇaṃ vākyānaṃ. Vevacanenāti “yaññañca yajituṃ, suttañca",
  "tika-vin12t:1470_6": "uggaṇhituṃ, samaṇe ca dassitu”nti pariyāyena. Sattasūti upāsaka upāsika bhikkhubhikkhunī",
  "tika-vin12t:1470_7": "sikkhamāna sāmaṇera sāmaṇerī saṅkhātāsu sattasu.",
  "tika-vin12t:1471": "110. Pañcannaṃ appahitepi anujānanakathā",
  "tika-vin12t:1472_0": "193. Pageva pahiteti iminā “apahitepi gantabba”nti ettha pisaddassa sambhāvanatthaṃ",
  "tika-vin12t:1472_1": "dasseti. Pañcannaṃ sahadhammikānaṃ santikaṃ gantabbabhāvassa kāraṇaṃ vibhajitvā dassento",
  "tika-vin12t:1472_2": "āha “bhikkhu gilāno hotī”tiādi. Dasahīti “saṅgho kammaṃ kattukāmo hoti, kataṃ vā",
  "tika-vin12t:1472_3": "saṅghena kammaṃ hotī”ti idaṃ aṅgaṃ ekaṃ katvā dasahi. Navahīti parivāsārahaṃ apanetvā",
  "tika-vin12t:1472_4": "navahi. Catūhīti gilānaanabhiratikukkuccadiṭṭhigatauppannasaṅkhātehi catūhi. Iti",
  "tika-vin12t:1472_5": "imehi chahīti yojanā. Sāmaṇerassapi chahīti ettha channaṃ sarūpaṃ vitthāretvā dassento",
  "tika-vin12t:1472_6": "āha “ādito”tiādi. Taṃ suviññeyyameva. Sāmaṇeriyā santikaṃ pañcahi gantabbanti yojanā.",
  "tika-vin12t:1472_7": "Paratoti parasmā, parasmiṃ vā. Andhakaṭṭhakathāyaṃ vuttanti sambandho. Ye ñātakā",
  "tika-vin12t:1472_8": "vā ye aññātakā vā atthi, tesampīti yojanā. Tanti vacanaṃ.",
  "tika-vin12t:1473": "112. Pahiteyevaanujānanakathā",
  "tika-vin12t:1474_0": "199. Bhikkhugatikoti bhikkhu eva gati patiṭṭhā etassāti bhikkhugatikoti vutte bhikkhunissitako",
  "tika-vin12t:1474_1": "purisoti āha “bhikkhūhi saddhiṃ vasanakapuriso”ti. Palujjatīti vinassati. Bhaṇḍaṃ",
  "tika-vin12t:1474_2": "chedāpitanti ettha bhaṇḍasaddo parikkhārattho eva, na mūladhanatthoti āha “dabbasambhārabhaṇḍa”nti.",
  "tika-vin12t:1474_3": "Chedāpitanti curādigaṇikadhātuṃ “chindāpita”nti rudhādigaṇikadhātuyā vaṇṇeti. Dajjāhanti",
  "tika-vin12t:1474_4": "ekāralopasandhīti āha “dajje aha”nti. “Dajjeha”ntipi pāṭho. Evañhi sati akāralopasandhi.",
  "tika-vin12t:1474_5": "Dajjeti dadeyyaṃ, dadāmi vā. Saṅghakaraṇīyenāti saṅghassa kātabbena kiccena. Tamatthaṃ",
  "tika-vin12t:1474_6": "dassento āha “yaṃkiñcī”tiādi. Tattha yaṃkiñci kātabbanti yojanā. Cetiyachattavedikādīsūti",
  "tika-vin12t:1474_7": "cetiyassa chatte ca vedikāya ca. Ādisaddena sudhālimpādayo saṅgaṇhāti. Tassāti saṅghakaraṇīyassa.",
  "tika-vin12t:1474_8": "Nipphādanatthaṃ gantabbanti sambandho.",
  "tika-vin12t:1475_0": "Etthāti vassūpanāyikakkhandhake. “Animantitenā”ti padaṃ “gantu”nti pade bhāvakattā.",
  "tika-vin12t:1475_1": "Gantunti gamituṃ, gamanaṃ vā “na vaṭṭatī”ti pade kattā. Paṭhamaṃyevāti dhammassavanato",
  "tika-vin12t:1475_2": "paṭhamameva. Sannipatitabbaṃ iti katikā katā hotīti yojanā. Bhaṇḍakanti cīvarādibhaṇḍakaṃ.",
  "tika-vin12t:1475_3": "Gantuṃ na vaṭṭatīti sayameva gantuṃ na vaṭṭatīti attho daṭṭhabbo. Tena vuttaṃ “sace",
  "tika-vin12t:1475_4": "panā”tiādi. Tatthāti taṃ vihāraṃ. “Vaṭṭatī”ti iminā vassacchedo ca āpatti ca na hotīti",
  "tika-vin12t:1475_5": "dasseti. Atthāyapīti pisaddena “bhaṇḍakaṃ dhovissāmī”ti atthaṃ apekkhati. Nanti antevāsikaṃ.",
  "tika-vin12t:1475_6": "Vaṭṭatīti ācariyassa āṇāya sattāhe anatikkante vaṭṭati, vassacchedo ca āpatti ca",
  "tika-vin12t:1475_7": "na hoti. Sattāhe atikkante vassacchedova hoti, na āpattīti adhippāyo.",
  "tika-vin12t:1476": "113. Antarāye anāpattivassacchedakathā",
  "tika-vin12t:1477_0": "201. Avidūreti āsanne. Tatthāti gāme. Sattāhavārenāti sattāhe ekavārena. Aruṇo uṭṭhāpetabboti",
  "tika-vin12t:1477_1": "vihāre aruṇo uṭṭhāpetabbo. Tatrevāti gāmeyeva. Mayanti bhikkhū sandhāya vuttaṃ. Puna",
  "tika-vin12t:1477_2": "mayanti manusse sandhāya vuttaṃ. Tesaṃyevāti vassacchedabhikkhūnaṃ eva. Tanti salākabhattādiṃ.",
  "tika-vin12t:1477_3": "Vassaggenāti vassagaṇanāya.",
  "tika-vin12t:1478_0": "Vassāvāsikanti vassāvāsānaṃ dātabbaṃ cīvaraṃ. Tatthāti tasmiṃ vihāre. Yesaṃ pāpitanti",
  "tika-vin12t:1478_1": "sambandho. Vihāreti vuṭṭhitagāmavihāre. Upanikkhittakaṃ bhaṇḍanti sambandho. Idhāti",
  "tika-vin12t:1478_2": "bhikkhuno nivāsaṭṭhāne. Yaṃ cīvarādivebhaṅgiyabhaṇḍaṃ atthi, tanti yojanā. Tatthevāti",
  "tika-vin12t:1478_3": "vuṭṭhitagāmavihāre eva. Itoti khettavatthuādito. Kappiyakārakānaṃ hattheti sambandho.",
  "tika-vin12t:1478_4": "Tatruppādepīti tassa vihārassa dinnakhettavatthuādito uppāde paccayepi. “Tattheva",
  "tika-vin12t:1478_5": "gantvā apaloketvā bhājetabba”nti vacanassa yuttiṃ dassento āha “saṅghikañhī”tiādi.",
  "tika-vin12t:1478_6": "Antovihāre vāti antosīmāya vā. Ubhayatthāti antosīmabahisīma saṅkhātesu dvīsu ṭhānesu",
  "tika-vin12t:1478_7": "ṭhitaṃ vebhaṅgiyabhaṇḍanti sambandho.",
  "tika-vin12t:1479": "114. Saṅghabhede anāpattivassacchedakathā",
  "tika-vin12t:1480_0": "202. Bhinnoti ettha tapaccayassa atītatthe ayuttabhāvaṃ dassento āha “bhinne saṅghe",
  "tika-vin12t:1480_1": "karaṇīyaṃ natthī”ti. Yo panāti saṅgho pana. Idaṃ “bhijjissatī”tipade kattā, “āsaṅkito”tipade",
  "tika-vin12t:1480_2": "kammaṃ. “Bhijjissatī”ti iminā bhinnoti ettha tapaccayassa anāgatatthe pavattabhāvaṃ",
  "tika-vin12t:1480_3": "dasseti. Bhikkhunīhi saṅgho bhinnoti ettha kiṃ bhikkhunīhi saṅgho bhinnoti daṭṭhabboti",
  "tika-vin12t:1480_4": "āha “na bhikkhunīhi saṅgho bhinnoti daṭṭhabbo”ti. Etanti bhikkhunīhi abhinnabhāvaṃ.",
  "tika-vin12t:1480_5": "Etā panāti bhikkhuniyo pana. Tanti saṅghaṃ. Etanti “sambahulāhi bhikkhunīhi saṅgho bhinno”ti vacanaṃ.",
  "tika-vin12t:1481": "115. Vajādīsu vassūpagamanakathā",
  "tika-vin12t:1482": "203. “Gopālakānaṃ nivāsaṭṭhāna”nti iminā gopālakā gāvo viya vaje nivasantīti dasseti.",
  "tika-vin12t:1483_0": "Upakaṭṭhasaddo āsannapariyāyoti āha “āsannāyā”ti. Tatthāti kuṭikāyaṃ. Idhāti imissaṃ",
  "tika-vin12t:1483_1": "kuṭikāyaṃ. Avihārattā “idhāti”sāmaññavasena vuttaṃ. Tikkhattunti idaṃ ukkaṭṭhavasena",
  "tika-vin12t:1483_2": "vuttaṃ. Heṭṭhā hi “sakiṃ vā dvikkhattuṃ vā tikkhattuṃ vā”ti vuttattā sakimpi vaṭṭatīti",
  "tika-vin12t:1483_3": "daṭṭhabbaṃ. Tampīti sālāsaṅkhepena ṭhitasakaṭampi. “Ālayo”ti iminā “idha vassaṃ upemī”ti",
  "tika-vin12t:1483_4": "vacībhedo na kātabboti dasseti. Ālayoti ca satthe “idha vassaṃ vasissāmī”ti cittassa",
  "tika-vin12t:1483_5": "allīyanaṃ. Maggapaṭipanneyeva sattheti anādare bhummavacanaṃ. Tatthevāti sattheyeva.",
  "tika-vin12t:1483_6": "Sattho atikkamatīti sambandho. Tatthāti patthitaṭṭhāne. Vippakiratīti visuṃ visuṃ",
  "tika-vin12t:1483_7": "gacchati. Sace agāmake ṭhāne vippakirati, purimaṃ gāmaṃ sannivattitabbaṃ. Na aññagāmaṃ",
  "tika-vin12t:1483_8": "gantabbaṃ. Tatoti gāmato.",
  "tika-vin12t:1484_0": "Upagantabbanti “idha vassaṃ upemī”ti tikkhattuṃ vatvā upagantabbaṃ. Tatthevāti samuddeyeva.",
  "tika-vin12t:1484_1": "Kūlanti tīraṃ. Tañhi kulati udakaṃ āvaratīti kūlanti vuccati. Ayañcāti nāvāyaṃ vassūpagamanabhikkhu.",
  "tika-vin12t:1484_2": "Anutīramevāti anukkamena, anusārena vā tīrameva. Aññatthāti paṭhamaladdhagāmato aññasmiṃ",
  "tika-vin12t:1484_3": "ṭhāne. Tatthevāti paṭhamaladdhagāmeyeva.",
  "tika-vin12t:1485_0": "Itītiādi nigamanaṃ. Pavāretuñca labhatīti ettha casaddo vākyasampiṇḍanattho. Purimesu",
  "tika-vin12t:1485_1": "ca panāti ettha casaddo byatirekattho, panasaddo visesatthajotako. Anāpatti hotīti",
  "tika-vin12t:1485_2": "anāpattimattameva hoti.",
  "tika-vin12t:1486": "116. Vassaṃ anupagantabbaṭṭhānakathā",
  "tika-vin12t:1487_0": "204. Rukkhasusīreyevāti rukkhassa vivare eva. Vivarañhi su saṃ irati gacchatīti susīroti",
  "tika-vin12t:1487_1": "vuccati. Padaracchadananti phalakehi chāditaṃ. Pavisanadvāranti pavisananikkhamanadvāraṃ.",
  "tika-vin12t:1487_2": "Pavisanañca nikkhamanañca pavisananti virūpekasesena kātabbaṃ. Khāṇumatthaketi khāṇuno",
  "tika-vin12t:1487_3": "upari. Viṭabhīti viṭaṃ aññamaññavedhanaṃ apati gacchatīti viṭapo, pakārassa bhakāraṃ,",
  "tika-vin12t:1487_4": "itthiliṅgajotakaīpaccayañca katvā viṭabhīti vuccati. Tatthāti aṭṭake. Yassāti bhikkhuno,",
  "tika-vin12t:1487_5": "natthīti sambandho. Pañcannaṃ chadanānanti tiṇapaṇṇaiṭṭhakāsilāsudhāsaṅkhātānaṃ pañcannaṃ",
  "tika-vin12t:1487_6": "chadanānaṃ. Idañca yebhuyyavasena vuttaṃ padaracchadanādīnampi gahitattā. Dvārabandhananti",
  "tika-vin12t:1487_7": "dvārena bandhitabbaṃ. Chavakuṭikāti chavānaṃ sayanaṭṭhāne susāne katā kuṭikā chavakuṭikāti",
  "tika-vin12t:1487_8": "vuccati. Ṭaṅkitamañcādītiādisaddena ṭaṅkitapīṭhaṃ saṅgaṇhāti. Tatthāti chavakuṭiyaṃ.",
  "tika-vin12t:1487_9": "Aññaṃ kuṭikanti chavakuṭito aññaṃ kuṭikaṃ. Āvaraṇanti bhittiṃ. Dvāranti pavisananikkhamanadvāraṃ.",
  "tika-vin12t:1487_10": "Chattakuṭikā nāmesāti esā chattena katā kuṭikā nāma. Mahantena kapallena kuṭikaṃ katvāti sambandho.",
  "tika-vin12t:1488": "117. Adhammikakatikākathā",
  "tika-vin12t:1489": "205. Aññāpīti “antarāvassaṃ na pabbājetabba”nti katikāya aññāpi. Katikā hotīti sambandho. Tassāti adhammikakatikāya. Vuttanti catutthapārājikavaṇṇanāyaṃ vuttaṃ.",
  "tika-vin12t:1490": "118. Paṭissavadukkaṭāpattikathā",
  "tika-vin12t:1491_0": "207. Paṭissave āpatti dukkaṭassāti ettha kiṃ vassāvāsapaṭissuteyeva dukkaṭāpatti",
  "tika-vin12t:1491_1": "hotīti āha “na kevala”ntiādi. Etassevāti vassāvāsasseva. Evamādināpīti pisaddo “paṭissave”ti",
  "tika-vin12t:1491_2": "ettha yojetabbo. “Paṭissavepī”ti hi attho. Tassa tassāti kammassa. Tañca khoti tañca",
  "tika-vin12t:1491_3": "dukkaṭaṃ visaṃvādanapaccayā hotīti yojanā. Paṭhamampīti pisaddo “pacchāpī”ti padaṃ",
  "tika-vin12t:1491_4": "sampiṇḍeti. Paṭhamampi hi pācittiyaṃ, pacchāpi dukkaṭanti attho.",
  "tika-vin12t:1492_0": "So tadaheva akaraṇīyotiādīsu evaṃ vinicchayo veditabboti yojanā. Purimikā ca na paññāyatīti",
  "tika-vin12t:1492_1": "ettha pure bhavā purimā, sā eva purimikā, pāṭipadatithī. Nānāsīmāya dvīsu āvāsesu",
  "tika-vin12t:1492_2": "vassaṃ upagacchantassa dutiye “vasissāmī”ti paṭhamāvāsassa upacārato nikkhantamatte",
  "tika-vin12t:1492_3": "paṭhamasenāsanaggāhassa passambhanaṃ sandhāya vuttaṃ “purimikā ca na paññāyatī”ti.",
  "tika-vin12t:1492_4": "Aruṇaṃ anuṭṭhāpetvāti vassaṃ upagamanavihāre aruṇaṃ anuṭṭhāpetvā. Tadahevāti tasmiṃ",
  "tika-vin12t:1492_5": "vassūpagamanaahani eva, pakkantassāpīti sambandho. Pisaddassa garahatthaṃ dassento",
  "tika-vin12t:1492_6": "āha “ko pana vādo”tiādi. Ālayoti cittassa allīyanaṃ. Asatiyāti satipamuṭṭhena. Vassaṃ",
  "tika-vin12t:1492_7": "na upetīti “imasmiṃ vihāre imaṃ temāsaṃ vassaṃ upemī”ti vacībhedaṃ katvā vassaṃ na upeti.",
  "tika-vin12t:1493_0": "Sattāhanti sattāhena, anāgatāyāti sambandho. Navamitoti pubbakattikamāsassa juṇhapakkhanavamito,",
  "tika-vin12t:1493_1": "pacchimakattikamāsassa juṇhapakkhanavamito vā. Mā vā āgacchatu, anāpattīti vassaṃvutthattā",
  "tika-vin12t:1493_2": "mā vā āgacchatu, anāpattīti attho.",
  "tika-vin12t:1494": "Iti vassūpanāyikakkhandhakavaṇṇanāya yojanā samattā.",
  "tika-vin12t:1495": "4. Pavāraṇākkhandhakaṃ",
  "tika-vin12t:1496": "120. Aphāsukavihārakathā",
  "tika-vin12t:1497_0": "209. Pavāraṇākkhandhake allāpoti ettha ātyūpasaggassa ādikammatthaṃ, lapadhātuyā",
  "tika-vin12t:1497_1": "ca kathanatthaṃ dassento āha “paṭhamavacana”nti. Ādito, ādimhi vā lapanaṃ kathanaṃ,",
  "tika-vin12t:1497_2": "lapati anenāti vā allāpo saṃyoge pare rasso. Saṃ puna lapanaṃ, lapati vā anenāti",
  "tika-vin12t:1497_3": "sallāpo. Hatthavilaṅghakenāti ettha vipubbo laghidhātu ukkhipanatthoti āha “hatthukkhepakenā”ti.",
  "tika-vin12t:1497_4": "Pasusaṃvāsanti ettha pasūti sabbacatuppadā. Te hi aññamaññaṃ pasanti bādhanti, manussādīhi",
  "tika-vin12t:1497_5": "vā pasīyanti bādhīyantīti pasavoti vuccanti. Pasūnaṃ viya saṃvāsanti pasūnaṃ saṃvāso",
  "tika-vin12t:1497_6": "viya saṃvāsoti pasusaṃvāso, taṃ pasusaṃvāsaṃ. Tamatthaṃ vitthārento āha “pasavopi",
  "tika-vin12t:1497_7": "hī”tiādi. Tathāti yathā na karonti, tathāti attho. Etepīti bhikkhavopi. Tasmāti yasmā",
  "tika-vin12t:1497_8": "akaṃsu, tasmā. Nesanti bhikkhūnaṃ. Sabbatthāti sabbesu eḷakasaṃvāsasapattasaṃvāsesu.",
  "tika-vin12t:1497_9": "Mūgabbatanti mūgassa vataṃ viya vatanti mūgabbataṃ, suññavacanavatanti attho. Titthiyasamādānanti",
  "tika-vin12t:1497_10": "titthiyehi samādātabbaṃ. Vatasamādānanti samādātabbaṃ vataṃ. Aññamaññānulomatāti",
  "tika-vin12t:1497_11": "ettha tāsaddassa bhāvatthaṃ dassento āha “anulomabhāvo”ti. Iminā “devatā”tiādīsu",
  "tika-vin12t:1497_12": "viya tāpaccayassa svatthaṃ “janatā”tiādīsu viya samūhatthañca nivatteti. “Aññamaññaṃ",
  "tika-vin12t:1497_13": "vattu”nti vacanassa yuttiṃ dassento āha “vadantu ma”ntiādi. Vadantaṃ bhikkhuṃ vattunti",
  "tika-vin12t:1497_14": "yojanā. “Āpattīhi vuṭṭhānabhāvo”ti iminā āpattivuṭṭhānatāti padassa pañcamīsamāsañca",
  "tika-vin12t:1497_15": "tāpaccayassa bhāvatthañca dasseti. “Vinaya”ntiādinā purato katvā karaṇaṃ purekkhāro,",
  "tika-vin12t:1497_16": "tassa bhāvo purekkhāratā, vinayaṃ purekkhāratā vinayapurekkhāratāti vacanatthaṃ dasseti.",
  "tika-vin12t:1497_17": "Ettha purasaddassa ekārattaṃ saddasatthesu (moggallānabyākaraṇe 5.134 sutte) vadanti.",
  "tika-vin12t:1497_18": "Tassa yuttiṃ dassento āha “vadantuma”ntiādi (moggallānabyākaraṇe 5.134 sutte).",
  "tika-vin12t:1498_0": "210. Sabbasaṅgāhikāti “saṅgho pavāreyyā”ti sāmaññato vuttattā sabbesaṃ tevācikādīnaṃ",
  "tika-vin12t:1498_1": "saṅgāhakā. Ñattīti ñāpeti saṅghaṃ etāya vacanāyāti ñatti. Sabbasaṅgāhikabhāvaṃ vitthārento",
  "tika-vin12t:1498_2": "āha “evañhi vutte”tiādi. Tevācikanti tisso vācā etassāti tevācikaṃ, tīhi vācāhi kattabbanti",
  "tika-vin12t:1498_3": "vā tevācikaṃ. Eseva nayo sesesupi. Samānavassikanti samānaṃ vassaṃ etesanti samānavassā,",
  "tika-vin12t:1498_4": "tehi kattabbanti samānavassikaṃ. Aññanti dvevācikaekavācikaṃ.",
  "tika-vin12t:1499_0": "211. Acchantīti ettha āsadhātuyā upavesanatthaṃ dassento āha “nisinnāva hontī”ti.",
  "tika-vin12t:1499_1": "“Na uṭṭhahantī”ti iminā evaphalaṃ dasseti. Tadamantarāti ettha “tadantarā”ti vattabbe",
  "tika-vin12t:1499_2": "vācāsiliṭṭhavasena makārāgamaṃ katvā vuttanti āha “tadantarā”ti. Tassa attano pavāritakālassa",
  "tika-vin12t:1499_3": "antarā. “Yāva pavārentī”ti padassa niyamatthaṃ dassetuṃ vuttaṃ “tāvatakaṃ kāla”nti.",
  "tika-vin12t:1499_4": "Yāvāti nipātassa payogattā “tadamantarā”ti ettha abhividhiavadhyatthe pañcamīvibhatti hotīti daṭṭhabbaṃ.",
  "tika-vin12t:1500": "121. Pavāraṇābhedakathā",
  "tika-vin12t:1501": "212. Cātuddasikāyāti bhaṇḍanakārakehi upaddutattā paccukkaḍḍhitāya pubbakattikamāsassa kāḷapakkhacātuddasikāya. “Ajja pavāraṇā pannarasī”ti pubbakiccaṃ kātabbanti yojanā.",
  "tika-vin12t:1502_0": "Pavāraṇākammesūti niddhāraṇe bhummaṃ, “adhammena vaggaṃ pavāraṇākamma”ntiādīsu sambandhitabbaṃ.",
  "tika-vin12t:1502_1": "Adhammena vagganti ettha adhammaṃ nāma saṅgho hutvāpi saṅghapavāraṇamakatvā gaṇapavāraṇāya",
  "tika-vin12t:1502_2": "karaṇaṃ, gaṇo hutvāpi gaṇapavāraṇamakatvā saṅghapavāraṇāya karaṇañca. Vaggaṃ nāma",
  "tika-vin12t:1502_3": "ekasīmāyaṃ vasantānampi sabbesaṃ ekato asannipatanaṃ.",
  "tika-vin12t:1503": "Adhammena samagganti ettha adhammaṃ vuttanayameva. Samaggaṃ nāma sabbesaṃ ekato sannipatanaṃ.",
  "tika-vin12t:1504_0": "Dhammena vagganti ettha dhammaṃ nāma saṅgho hutvā saṅghapavāraṇāya karaṇaṃ, gaṇo",
  "tika-vin12t:1504_1": "hutvā gaṇapavāraṇāya karaṇañca. Vaggaṃ vuttanayameva. Dhammena samaggaṃ suviññeyyameva.",
  "tika-vin12t:1504_2": "Itisaddo parisamāpanattho.",
  "tika-vin12t:1505_0": "213. Evaṃ dinnāyāti evaṃ pāḷiyaṃ vuttanayeneva dinnāya. Pavāretabbanti vassaṃvutthapavāraṇāya",
  "tika-vin12t:1505_1": "pavāretabbaṃ. Tissoti tissanāmako. Diṭṭhena vā vadatūti sambandho. Tanti tissanāmakaṃ",
  "tika-vin12t:1505_2": "bhikkhuṃ. Saṅgho anukampaṃ upādāya vadatūti yojanā. Vuḍḍhataroti pavāraṇādāyako taṃhārakato",
  "tika-vin12t:1505_3": "vuḍḍhataro. Hīti laddhaguṇo. Tenāti pavāraṇāhārakena. Tassāti pavāraṇādāyakassa.",
  "tika-vin12t:1506_0": "Idhāpi cāti imasmiṃ pavāraṇākkhandhakepi ca. Apisaddo uposathakkhandhakaṃ apekkhati.",
  "tika-vin12t:1506_1": "Avasesakammatthāyāti pavāraṇākammato avasesānaṃ kammānamatthāya hotīti sambandho.",
  "tika-vin12t:1506_2": "Pavāraṇāya āhaṭāya satiyāti yojanā. Tassa cāti pavāraṇādāyakassa ca. Sabbesanti pavāraṇādāyakassa",
  "tika-vin12t:1506_3": "ca saṅghassa cāti sabbesaṃ. Aññaṃ pana kammanti pavāraṇākammato aññaṃ kammaṃ pana.",
  "tika-vin12t:1506_4": "Tena pana bhikkhunāti pavāraṇādāyakena bhikkhunā pana. Ettha ca tadahupavāraṇāya",
  "tika-vin12t:1506_5": "attano ca saṅghassa ca sace pavāraṇākammameva hoti, pavāraṇāyeva dātabbā. Atha aññameva",
  "tika-vin12t:1506_6": "kammaṃ hoti, chandoyeva dātabbo. Yadi pavāraṇākammañca aññakammañca hoti, pavāraṇā",
  "tika-vin12t:1506_7": "ca chando ca dātabbo. Taṃ sandhāya vuttaṃ “tadahu pavāraṇāya pavāraṇaṃ dentena chandampi",
  "tika-vin12t:1506_8": "dātu”nti. Tenāti dānahetunā.",
  "tika-vin12t:1507": "218. Ajja me pavāraṇāti ettha pāḷinayato aññaṃ aṭṭhakathānayaṃ dassento āha “sace”tiādi.",
  "tika-vin12t:1508": "219. Vuttanayamevāti uposathakkhandhake vuttanayameva.",
  "tika-vin12t:1509": "222. Puna pavāretabbanti ettha na kevalaṃ pavāraṇāyeva puna kātabbā, pubbakiccādīnipi puna kātabbānīti dassento āha “puna pubbakicca”ntiādi.",
  "tika-vin12t:1510_0": "228. Eseva nayoti “ajja pavāraṇā pannarasī”ti pubbakiccaṃ atidisati. Assāti vacanassa.",
  "tika-vin12t:1510_1": "Ñattinti “suṇātu me bhante saṅgho ajja pavāraṇā”ti ñattiṃ. Pacchimehīti pacchimavassaṃ",
  "tika-vin12t:1510_2": "upagatehi bhikkhūhi. Uposathaggeti uposathassa gaṇhanaṭṭhāne gehe. Dve ñattiyoti",
  "tika-vin12t:1510_3": "pavāraṇāñatti ca uposathañatti cāti dve ñattiyo. Idañcāti idaṃ vakkhamānaṃ pana.",
  "tika-vin12t:1510_4": "Etthāti purimikapacchimikabhikkhūnaṃ saṃsaggaṭṭhāne. Purimikāya upagatehīti vibhattaapādānaṃ",
  "tika-vin12t:1510_5": "anumeyyavisayaapādānaṃ, thokatarāti sambandho, sahādiyogo vā, samasamāti sambandho.",
  "tika-vin12t:1510_6": "Samasamāti samena, samato vā samā samasamā, atirekasamāti attho. Kiñci ūnaṃ vā adhikaṃ",
  "tika-vin12t:1510_7": "vā natthīti adhippāyo. Itīti idaṃ lakkhaṇaṃ.",
  "tika-vin12t:1511_0": "Soti pacchimiko bhikkhu. Itarenāti pacchimikena. Tesanti purimikānaṃ. Ekenāti purimikena.",
  "tika-vin12t:1511_1": "Ekassāti pacchimikassa. Puna ekenāti pacchimikena. “Ekassā”ti anuvattetabbo, purimikassāti",
  "tika-vin12t:1511_2": "attho. Purimavassūpagatehi adhikatarāti sambandho. Thokatarehīti pacchimavassūpagatehi",
  "tika-vin12t:1511_3": "thokatarehi purimavassūpagatehīti yojanā.",
  "tika-vin12t:1512_0": "Kattikāyāti pacchimakattikāya. Cātumāsiniyā pavāraṇāyāti catunnaṃ māsānaṃ pūraṇiyā",
  "tika-vin12t:1512_1": "pavāraṇāya. Pavāraṇāñattiṃ ṭhapetvāti samasamā hutvāpi pavāraṇādivasattā pavāraṇāñattiṃ",
  "tika-vin12t:1512_2": "ṭhapetvā. Tehīti pacchimikehi. Itarehīti purimikehi. Tesanti pacchimikānaṃ. Thokatarā",
  "tika-vin12t:1512_3": "vāti ekādinā thokatarā vā. Tesanti purimikānaṃ. Tehīti pacchimikehi.",
  "tika-vin12t:1513_0": "233. Saṅghasāmaggiyāti ettha kīdisī saṅghasāmaggī veditabbāti āha “kosambakasāmaggīsadisāva",
  "tika-vin12t:1513_1": "veditabbā”ti. Etthāti sāmaggīpavāraṇāyaṃ. Appamattaketi pattacīvarādiṃ paṭicca uppanne",
  "tika-vin12t:1513_2": "appamattake vivāde. Pavāraṇāyamevāti pavāraṇādivaseyeva. Kasmiṃ divase sāmaggīpavāraṇā",
  "tika-vin12t:1513_3": "kātabbāti āha “sāmaggīpavāraṇa”ntiādi. Paṭhamapavāraṇanti pubbakattikapuṇṇamiṃ. Yāva",
  "tika-vin12t:1513_4": "kattikacātumāsinī puṇṇamāti ayaṃ avadhi anabhividhiavadhi nāma. Kasmā? Kattikacātumāsinipuṇṇamiṃ",
  "tika-vin12t:1513_5": "ṭhapetvā antoyeva gahetabbattā. Etthantareti etasmiṃ dvinnaṃ puṇṇaminamantare aṭṭhavīsatipamāṇe",
  "tika-vin12t:1513_6": "divase kātabbā. Tatoti etthantarasaṅkhātā aṭṭhavīsadivasato.",
  "tika-vin12t:1514": "140. Dvevācikādipavāraṇākathā",
  "tika-vin12t:1515_0": "234. Ñattiṃ ṭhapentenāpīti pisaddo na kevalaṃ pavārentena eva dvevācikaṃ pavāretabbaṃ,",
  "tika-vin12t:1515_1": "atha kho ñattiṃ ṭhapentenāpi dvevācikañattiyeva ṭhapetabbāti dasseti. Ettha cāti",
  "tika-vin12t:1515_2": "“samānavassikaṃ pavāretu”nti pāṭhe ca. Samānavassikāti gaṇanavasena samānaṃ vassaṃ",
  "tika-vin12t:1515_3": "etesanti samānavassikā, samāne vasse upasampādentīti vā samānavassikā. Ekatoti ekasmiṃ",
  "tika-vin12t:1515_4": "khaṇe, ekapahārena vā.",
  "tika-vin12t:1516": "141. Pavāraṇāṭṭhapanakathā",
  "tika-vin12t:1517_0": "236. Sabbaṃ saṅgaṇhātīti sabbasaṅgāhikaṃ. Puggalassa ṭhapanaṃ puggalikaṃ. Tatthāti",
  "tika-vin12t:1517_1": "dvīsu pavāraṇāṭṭhapanesu. Sabbasaṅgāhike ṭhapitā hotīti sambandho. Yāva rekāro atthi,",
  "tika-vin12t:1517_2": "tāvāti yojanā. Bhāsiyitthāti bhāsitā. Lapiyitthāti lapitā. Na pariyosiyitthāti apariyositā.",
  "tika-vin12t:1517_3": "Etthantareti etasmiṃ sukārarekārānaṃ antare. Ekapadepīti pisaddo ekakkharepīti atthaṃ",
  "tika-vin12t:1517_4": "sampiṇḍeti. Ṭhapitāti “suṇātu me bhante saṅgho, itthannāmo puggalo sāpattiko, tassa",
  "tika-vin12t:1517_5": "pavāraṇaṃ ṭhapemī”ti ñattiyā ṭhapitā. Yyakāreti “pavāreyyā”ti ettha yyakāre. Tatoti",
  "tika-vin12t:1517_6": "yyakārato. Puggalikaṭṭhapane pana aṭṭhapitā hotīti sambandho. Saṃkāratoti “saṅghaṃ",
  "tika-vin12t:1517_7": "bhante”ti ettha saṃkārato. Sabbapacchimoti tīsu vāresu tatiyavāre sabbesaṃ akkharānaṃ",
  "tika-vin12t:1517_8": "pacchimo ṭikāro atthīti yojanā. Etthantareti etasmiṃ saṃkāraṭikārānaṃ antare. Tasmāti",
  "tika-vin12t:1517_9": "yasmā pariyositā hoti, tasmā. “Eseva nayo”ti vuttavacanaṃ vitthārento āha “etāsupi",
  "tika-vin12t:1517_10": "hī”tiādi. Tattha etāsupīti dvevācikaekavācikasamānavassikāsupi. Pisaddo tevācikamapekkhati.",
  "tika-vin12t:1517_11": "Ṭhapanakhettanti ṭhapanassa bhūmi. Itisaddo parisamāpanattho.",
  "tika-vin12t:1518_0": "237. Anuyuñjiyamānoti ettha anuyuñjasaddo pucchanatthoti āha “pucchiyamāno”ti. Paratoti",
  "tika-vin12t:1518_1": "parasmiṃyeva khandhaketi attho. Alaṃ bhikkhu mā bhaṇḍanantiādīnīti ettha ādisaddena",
  "tika-vin12t:1518_2": "“mā kalahaṃ, mā vivāda”ntivacanāni saṅgaṇhāti, vacanāni vatvā omadditvāti yojanā.",
  "tika-vin12t:1518_3": "Vacanomaddanāti vacaneneva omaddanā. Hīti saccaṃ. Idhāti imasmiṃ pavāraṇāṭṭhapanaṭṭhāne.",
  "tika-vin12t:1518_4": "Anuddhaṃsitaṃ paṭijānātīti ettha paṭijānanākāraṃ dassento āha “amūlakena pārājikena",
  "tika-vin12t:1518_5": "anuddhaṃsito ayaṃ mayā”ti. “Liṅganāsanāyā”ti iminā daṇḍakammanāsanasaṃvāsanāsanāni nivatteti.",
  "tika-vin12t:1519": "238. Etanti “asukā āpattī”ti vacanaṃ. Kalahassa mukhanti kalahassa upāyo.",
  "tika-vin12t:1520": "143. Vatthuṭṭhapanādikathā",
  "tika-vin12t:1521_0": "239. Corā agamaṃsu kirāti sambandho. Pokkharaṇito nīharitvāti sambandho. Soti bhikkhu,",
  "tika-vin12t:1521_1": "evamāhāti sambandho. Vutthenāti vasantena, yena kenaci katanti sambandho. Taṃ puggalanti",
  "tika-vin12t:1521_2": "vatthukataṃ taṃ puggalaṃ. Etthāti “vatthuṃ ṭhapetvā saṅgho pavāreyyā”ti pāṭhe. Iminā",
  "tika-vin12t:1521_3": "vatthunā apadisāhīti sambandho. Nanti puggalaṃ. Anuvijjitvāti anuyuñjitvā, pucchitvāti attho.",
  "tika-vin12t:1522_0": "Eko bhikkhu pūjesi, pivīti sambandho. Tassāti bhikkhussa. Tadanurūpoti tesaṃ pūjanapivanānaṃ",
  "tika-vin12t:1522_1": "anurūpo. Soti codako bhikkhu. Taṃ gandhanti taṃ sarīragandhaṃ. Yaṃ puggalanti yojanā.",
  "tika-vin12t:1522_2": "Ṭhapesīti pavāraṇāya ṭhapesi. Ayamassāti ayaṃ doso assa puggalassa.",
  "tika-vin12t:1523_0": "Idāneva nanti ettha “na”nti padaṃ “puggala”nti padena yojetabbaṃ. Naṃ puggalanti",
  "tika-vin12t:1523_1": "hi attho. Ubhayanti vatthuñca puggalañcāti ubhayaṃ. Kallaṃ vacanāyāti yuttaṃ kathetuṃ.",
  "tika-vin12t:1523_2": "Kasmā kallaṃ vacanāyāti yojanā. Pavāraṇato pubbe, pacchā cāti sambandho. Iti tasmā",
  "tika-vin12t:1523_3": "kallaṃ vacanāyāti yojanā. Idañhi ubhayanti vatthupuggalasaṅkhātaṃ idameva ubhayaṃ.",
  "tika-vin12t:1523_4": "Pavāraṇāya pubbeti yojanā. Ukkoṭentassāti cālentassa.",
  "tika-vin12t:1524": "144. Bhaṇḍanakārakavatthukathā",
  "tika-vin12t:1525_0": "240. Catutthapañcamāti chasu pakkhesu poṭṭhapādamāsassa juṇhapakkhakāḷapakkhasaṅkhātā",
  "tika-vin12t:1525_1": "catutthapañcamā. Tatiyoti sāvaṇamāsassa kāḷapakkho tatiyo. Tatiyacatutthapañcamā",
  "tika-vin12t:1525_2": "vāti ettha tatiyoti sāvaṇamāsassa kāḷapakkho. Catutthoti poṭṭhapādamāsassa juṇhapakkho.",
  "tika-vin12t:1525_3": "Pañcamoti tasseva kāḷapakkho. “Tatiya…pe… pañcamā vā”ti padāni “dve vā tayo vā”ti",
  "tika-vin12t:1525_4": "padehi yathākkamaṃ yojetabbāni. Catutthe vā kateti catutthapakkhe vā pannarasibhāvena",
  "tika-vin12t:1525_5": "kate. Dve cātuddasikāti tatiyapakkhe ca cātuddasiyā saddhiṃ dve cātuddasikā. Imeti",
  "tika-vin12t:1525_6": "bhaṇḍanakārakā. Teti bhaṇḍanakārakā.",
  "tika-vin12t:1526_0": "Asaṃvihitāti ettha akārassa virahatthaṃ dassento āha “saṃvidahanavirahitā”ti. Tattha",
  "tika-vin12t:1526_1": "saṃvidahanavirahitāti saṃvidahanarakkhavirahitā. Āgamanajānanatthāyāti bhaṇḍanakārakānaṃ",
  "tika-vin12t:1526_2": "āgamanassa jānanatthāya. Kilantatthāti tumhe kilantā bhavatha. “Sammohaṃ katvā”ti",
  "tika-vin12t:1526_3": "iminā vikkhitvāti padassa vikkhepaṃ katvāti atthaṃ dasseti. No ce labhethāti ettha",
  "tika-vin12t:1526_4": "kimatthāya na labhethāti āha “bahisīmaṃ gantu”nti. “Bhaṇḍanakārakānaṃ…pe… hontī”ti",
  "tika-vin12t:1526_5": "iminā alabhanassa kāraṇaṃ dasseti. Yanti āgamaṃ juṇhaṃ. Komudiyā cātumāsiniyāti pacchimakattikapuṇṇamāyaṃ.",
  "tika-vin12t:1526_6": "Sā hi kumudānamatthitāya komudī, catunnaṃ vassikānaṃ māsānaṃ pūraṇattā cātumāsinīti",
  "tika-vin12t:1526_7": "vuccati. Tadā hi kumudāni supupphitāni honti, tasmā kumudānaṃ samūhā, kumudāni eva",
  "tika-vin12t:1526_8": "vā komudā, te ettha atthīti komudīti vuccati, kumudavatīti vuttaṃ hoti. Avassaṃ pavāretabbanti",
  "tika-vin12t:1526_9": "dhuvaṃ pavāretabbaṃ. Hīti saccaṃ, yasmā vā. Tanti komudiṃ cātumāsiniṃ.",
  "tika-vin12t:1527": "145. Pavāraṇāsaṅgahakathā",
  "tika-vin12t:1528_0": "241. Aññataro phāsuvihāroti ettha phāsuvihāro nāma koti āha “taruṇasamatho vā taruṇavipassanā",
  "tika-vin12t:1528_1": "vā”ti. Iminā taruṇasamathavipassanā phāsuṃ viharati anenāti phāsuvihāroti dasseti.",
  "tika-vin12t:1528_2": "Paribāhirā bhavissāmāti ettha kasmā imamhā phāsuvihārā paribāhirā bhavissantīti āha",
  "tika-vin12t:1528_3": "“anibaddharattiṭṭhānadivāṭṭhānādibhāvenā”tiādi. Tattha anibaddharattiṭṭhānadivāṭṭhānādibhāvenāti",
  "tika-vin12t:1528_4": "anibaddhadivāṭṭhānādibhāvena hetubhūtena, asakkontāti sambandho. Ādisaddena anibaddhacaṅkamādayo",
  "tika-vin12t:1528_5": "saṅgaṇhāti. “Chandadānaṃ paṭikkhipatī”ti iminā “sabbeheva ekajjhaṃ sannipatitabba”nti",
  "tika-vin12t:1528_6": "vākyassa aññatthāpohanaṃ dasseti. Hīti saccaṃ, yasmā vā. Imesu tīsu chandadānaṃ na",
  "tika-vin12t:1528_7": "vaṭṭati, tasmā paṭikkhipatīti yojanā. Ayaṃ pavāraṇāsaṅgaho nāma na dātabboti yojanā.",
  "tika-vin12t:1528_8": "Taruṇasamathavipassanālābhī ekapuggalo vā hotūti yojanā. “Ekassapi dātabboyevā”ti",
  "tika-vin12t:1528_9": "iminā ayaṃ pavāraṇāsaṅgaho ekassa dinnopi sabbesaṃ dinno hotīti dasseti. Pavāraṇāsaṅgahe",
  "tika-vin12t:1528_10": "dinne satīti yojanā. Āgantukāti saṭṭhivassāpi āgantukā. Tesanti dinnapavāraṇāsaṅgahānaṃ.",
  "tika-vin12t:1528_11": "Antarāpīti komudiyā cātumāsiniyā antarāpi.",
  "tika-vin12t:1529": "Iti pavāraṇākkhandhakavaṇṇanāya yojanā samattā.",
  "tika-vin12t:1530": "5. Cammakkhandhakaṃ",
  "tika-vin12t:1531": "147. Soṇakoḷivisavatthukathā",
  "tika-vin12t:1532_0": "242. Cammakkhandhake issariyādhipaccanti ettha issarassa bhāvo issariyaṃ, adhipatino",
  "tika-vin12t:1532_1": "bhāvo ādhipaccaṃ, issariyañca ādhipaccañca, tehi samannāgataṃ issariyādhipaccanti",
  "tika-vin12t:1532_2": "atthaṃ dassento āha “issarabhāvena ca adhipatibhāvena ca samannāgata”nti. “Rājabhāva”nti",
  "tika-vin12t:1532_3": "iminā rajjanti ettha rañño bhāvo rajjanti vacanatthaṃ dasseti. “Raññā kattabbakicca”nti",
  "tika-vin12t:1532_4": "iminā rañño idaṃ rajjanti vacanatthaṃ dasseti. “Koḷivīsoti gotta”nti idaṃ aṭṭhakathāvādavasena",
  "tika-vin12t:1532_5": "vuttaṃ, apadāne pana tassa jātakkhaṇe pitarā koṭivīsadhanassa dinnattā “koḷivīso",
  "tika-vin12t:1532_6": "nāmā”ti vuttaṃ. Vuttañhi tattha",
  "tika-vin12t:1533": "“Jātaputtassa me sutvā, pitu chando ayaṃ ahu;",
  "tika-vin12t:1534": "Dadāmahaṃ kumārassa, vīsakoṭī anūnakā”ti.",
  "tika-vin12t:1535_0": "Iminā pāḷinayena “koṭivīso”ti vattabbe “cakkavāḷa”ntiādīsu viya ṭakārassa ḷakāraṃ",
  "tika-vin12t:1535_1": "katvā koḷivīsoti vuttanti daṭṭhabbaṃ. Añjanavaṇṇānīti añjanassa vaṇṇo viya vaṇṇo",
  "tika-vin12t:1535_2": "etesanti añjanavaṇṇāni. Lomāni jātāni hontīti sambandho. Soti soṇo. Ṭhapesi kirāti",
  "tika-vin12t:1535_3": "sambandho. Tehīti asītisahassapurisehi. Paṇṇasālanti paṇṇena chāditaṃ, tena ca parikkhittaṃ",
  "tika-vin12t:1535_4": "sālaṃ. Uṇṇapāvāraṇanti uṇṇamayaṃ uttarāsaṅgaṃ. Pādapuñchanikanti pādaṃ puñchati sodheti",
  "tika-vin12t:1535_5": "anenāti pādapuñchaniyaṃ, tadeva pādapuñchanikaṃ. Sabbevāti soṇena saha asītisahassapurisā",
  "tika-vin12t:1535_6": "eva. Tassa cāti soṇassa ca. Pubbayogoti pubbūpāyo.",
  "tika-vin12t:1536_0": "Asītigāmikasahassānīti ettha gāmesu vasantīti gāmikā, tesaṃ asītisahassāni asītigāmikasahassānīti",
  "tika-vin12t:1536_1": "atthaṃ dassento āha “tesū”tiādi. Tattha “kulaputtāna”nti iminā vasantyatthe pavattassa",
  "tika-vin12t:1536_2": "ṇikapaccayassa sarūpaṃ dasseti. “Asītisahassānī”ti iminā saddantaropi asītisahassasaddānaṃ",
  "tika-vin12t:1536_3": "samāsabhāvaṃ dasseti. Kenacidevāti ettha “kenaci ivā”ti padavibhāgaṃ katvā dakāro",
  "tika-vin12t:1536_4": "padasandhimatto, ivasaddo upamatthoti āha “kenaci karaṇīyena viyā”ti. Atha vā “na",
  "tika-vin12t:1536_5": "panā”tiādinā evaphalassa dassitattā “kenaci evā”ti padacchedaṃ katvā evatthopi yujjatevāti",
  "tika-vin12t:1536_6": "daṭṭhabbaṃ. Assāti bimbisārarañño. Tassāti soṇassa. Dassanāya aññatra kiñci karaṇīyaṃ",
  "tika-vin12t:1536_7": "na atthīti yojanā. Rājāti bimbisāro rājā, sannipātāpesīti sambandho. Diṭṭhadhammike",
  "tika-vin12t:1536_8": "attheti ettha diṭṭhadhammasaddo idhalokattho, ikasaddo hitatthe pavattoti āha “idhalokahite”ti.",
  "tika-vin12t:1536_9": "“Amhāka”nti iminā “so no bhagavā”ti ettha nosaddo amhasaddakāriyoti dasseti. Amhākaṃ",
  "tika-vin12t:1536_10": "so bhagavāti yojanā. Samparāyiketi paralokahite.",
  "tika-vin12t:1537_0": "“Jānāpemī”ti iminā “paṭivedemī”ti ettha vidadhātuyā ñāṇatthaṃ dasseti. Paṭikāya nimujjitvāti",
  "tika-vin12t:1537_1": "ettha paṭikāsaddo aḍḍhendupāsāṇavācakoti āha “aḍḍhacandapāsāṇe”ti. So hi paṭati aḍḍhabhāvaṃ",
  "tika-vin12t:1537_2": "gacchatīti paṭikāti vuccati. Paṭikāsaddoyaṃ attharaṇavisesepi vattati. Yassa dānīti",
  "tika-vin12t:1537_3": "ettha yasaddassa visayaṃ dassento āha “tesaṃ hitakaraṇīyatthassā”ti. Iminā ayaṃ yaṃsaddo",
  "tika-vin12t:1537_4": "na taṃsaddāpekkhoti dasseti. Atha vā yassāti yo assa. Assa tesaṃ hitakaraṇīyatthassa",
  "tika-vin12t:1537_5": "yo kālo atthi, taṃ kālaṃ bhagavā jānātīti yojanā. Tesanti asītigāmikasahassānaṃ.",
  "tika-vin12t:1537_6": "Pacchāyāyanti ettha pakāro paccantatthavācakoti āha “vihārapaccante chāyāya”nti.",
  "tika-vin12t:1537_7": "Sammanāharantīti saṃ punappunaṃ manasāgataṃ abhimukhaṃ harantīti atthaṃ dassento",
  "tika-vin12t:1537_8": "āha “punappunaṃ manasikarontī”ti. “Pasādavasenā”ti iminā “kodhavasenā”tiādīni paṭikkhipati.",
  "tika-vin12t:1537_9": "“Puna visiṭṭhatara”nti iminā bhiyyoso mattāyāti nipātassa atthaṃ dasseti.",
  "tika-vin12t:1538": "Soṇassa pabbajjākathā",
  "tika-vin12t:1539_0": "243. “Makkhito”ti iminā phurati vipphārati byāpetīti phuṭoti vutte phuradhātuyā vipphāraṇaṃ",
  "tika-vin12t:1539_1": "nāma makkhitatthoti dasseti. Yatthāti yasmiṃ ṭhāne. Iminā gāvo āhananti etthāti gavāghātananti",
  "tika-vin12t:1539_2": "atthaṃ dassebhi. Tantissareti tantiyā guṇassa sare. Vādanakusaloti vādane kusalo.",
  "tika-vin12t:1539_3": "Kharamucchitāti kharena mucchitā. “Sarasampannā”ti iminā saro etissamatthīti saravatī,",
  "tika-vin12t:1539_4": "vīṇāti dasseti. Kammaññāti ettha kammasaddato khamatthe ññapaccayoti āha “kammakkhamā”ti.",
  "tika-vin12t:1539_5": "Mandamucchanāti mandena mucchanā. Same guṇeti ettha samo nāma majjhimo, guṇo nāma",
  "tika-vin12t:1539_6": "mukhyato vīṇāya jiyā, upacārato saroti āha “majjhime sare”ti. Vīriyasamathanti ettha",
  "tika-vin12t:1539_7": "vīriyañca samatho cāti atthaṃ paṭikkhipanto āha “vīriyasampayuttaṃ samatha”nti. Iminā",
  "tika-vin12t:1539_8": "vīriyena sampayuttaṃ samathaṃ vīriyasamathanti dasseti. “Vīriyaṃ samathena yojehī”ti",
  "tika-vin12t:1539_9": "iminā vīriyena samathaṃ yojehīti atthopi dassitoti daṭṭhabbaṃ. Indriyānañca samatanti",
  "tika-vin12t:1539_10": "ettha saddhādīni pañcindriyāneva gahetabbāni, na aññānīti dassento āha “saddhādīnaṃ",
  "tika-vin12t:1539_11": "indriyāna”nti. “Samabhāva”nti iminā tāpaccayo bhāvatthe hotīti dasseti. Tatthāti",
  "tika-vin12t:1539_12": "“indriyānaṃ samata”ntipāṭhe, saddhādīsu indriyesu vā. Tattha ca nimittaṃ gaṇhāhīti",
  "tika-vin12t:1539_13": "ettha bhāvenabhāvalakkhaṇe thapaccayo hotīti āha “tasmiṃ samathe satī”ti. Ādāse sati",
  "tika-vin12t:1539_14": "mukhabimbena kattubhūtena uppajjitabbaṃ iva, tasmiṃ samathe sati yena nimittena kattubhūtena",
  "tika-vin12t:1539_15": "uppajjitabbanti yojanā. Samathassa nimittaṃ samathanimittaṃ, indriyānaṃ samabhāvo.",
  "tika-vin12t:1539_16": "Eseva nayo sesesupi. Samathanimittādīni cattāri ekasesena vā sāmaññaniddesena vā",
  "tika-vin12t:1539_17": "“nimitta”nti vuccati.",
  "tika-vin12t:1540_0": "244. Aññaṃ byākareyyanti ettha aññaṃ byākaronto attānaṃ “arahā aha”nti jānāpetīti",
  "tika-vin12t:1540_1": "āha “arahā aha”nti jānāpeyya”nti. Cha ṭhānānīti ettha ṭhānasaddo kāraṇatthoti āha",
  "tika-vin12t:1540_2": "“cha kāraṇānī”ti. “Paṭivijjhitvā”tiādinā adhimuttoti padassa adhippāyatthaṃ dasseti.",
  "tika-vin12t:1540_3": "Saddattho pana adhimuccatīti adhimuttoti daṭṭhabbo. Arahattaṃ vuccatīti sambandho.",
  "tika-vin12t:1540_4": "Hīti vitthāro. Asammohotīti ettha ākāratthavācako itisaddo pubbapadesupi yojetvā",
  "tika-vin12t:1540_5": "“nekkhamaṃ iti vuccatī”tiādinā yojanā kātabbā.",
  "tika-vin12t:1541_0": "“Paṭivedharahita”nti iminā kevalaṃ saddhāmattakanti ettha mattasaddassa nivattetabbatthaṃ",
  "tika-vin12t:1541_1": "dasseti. Paṭivedhapaññāyāti maggapaññāya. “Asammissa”nti iminā kevalasaddassa asammissatthaṃ",
  "tika-vin12t:1541_2": "dasseti. Paṭicayanti ettha paṭisaddo anupacchinnattho, cidhātu vaḍḍhanatthoti āha",
  "tika-vin12t:1541_3": "“punappunaṃ karaṇena vaḍḍhi”nti, maggapaṭivedhena vītarāgattāyevāti sambandho. Tanninnamānasoyevāti",
  "tika-vin12t:1541_4": "tasmiṃ phalasamāpattivihāre ninnamānaso eva.",
  "tika-vin12t:1542_0": "Lābhasakkārasilokanti ettha labhanaṃ lābho, suṭṭhu karaṇaṃ sakkāro, silokanaṃ vaṇṇabhaṇanaṃ",
  "tika-vin12t:1542_1": "siloko, lābho ca sakkāro ca siloko ca lābhasakkārasilokanti atthaṃ dassento āha “catupaccayalābhañcā”tiādi.",
  "tika-vin12t:1542_2": "Tesaṃyevāti catunnaṃ paccayānameva. “Sīlañca vatañcā”ti iminā sīlabbatantipadassa",
  "tika-vin12t:1542_3": "dvandavākyaṃ dasseti.",
  "tika-vin12t:1543_0": "Bhusasaddassa kaliṅgaratthaṃ paṭikkhipanto āha “balavanto”ti “khīṇāsavassā”ti iminā",
  "tika-vin12t:1543_1": "nevassāti ettha tasaddassa visayaṃ dasseti. “Gahetvā”ti iminā pariyādiyantīti ettha",
  "tika-vin12t:1543_2": "paripubbaāpubbadādhātuyā gahaṇatthaṃ dasseti. Hīti saccaṃ. Kilesā karontīti sambandho.",
  "tika-vin12t:1543_3": "Tesanti kilesānaṃ. Āneñjappattanti ettha iñjanaṃ kampanaṃ iñjaṃ, na iñjaṃ aneñjaṃ,",
  "tika-vin12t:1543_4": "tameva āneñjaṃ, taṃ pattanti āneñjappattanti atthaṃ dassento āha “acalanappatta”nti.",
  "tika-vin12t:1543_5": "Vayañcāti casaddo avuttasampiṇḍanatthoti āha “vayampi uppādampī”ti.",
  "tika-vin12t:1544_0": "Upādānakkhayassāti ettha upādānakkhayaṃ adhimuttassāti dassento āha “upayogatthe",
  "tika-vin12t:1544_1": "sāmivacana”nti. “Uppādañca vayañcā”ti iminā āyatanuppādanti ettha uppādasaddena vayopi",
  "tika-vin12t:1544_2": "avinābhāvato gahetabboti dasseti. Sammāti nipāto ñāyatthoti āha “hetunā nayenā”ti.",
  "tika-vin12t:1544_3": "Santacittassāti ettha santasaddassa khedādīsupi pavattattā idha nibbutatthe vattatīti",
  "tika-vin12t:1544_4": "āha “nibbutacittassā”ti. Anunayapaṭighehīti anu punappunaṃ ārammaṇe cittaṃ netīti",
  "tika-vin12t:1544_5": "anunayo, rāgo, ārammaṇe paṭihaññatīti paṭigho, doso, anunayo ca paṭigho ca anunayapaṭighā,",
  "tika-vin12t:1544_6": "tehi. Iṭṭhe anunayo, aniṭṭhe paṭigho hotīti sambandho daṭṭhabbo.",
  "tika-vin12t:1545": "148. Diguṇādiupāhanapaṭikkhepakathā",
  "tika-vin12t:1546_0": "245. Aññaṃ byākarontīti ettha aññasaddo sabbanāmasuddhanāmavasena duvidho. Tesu idha",
  "tika-vin12t:1546_1": "suddhanāmaṃ, taṃ pana bāle ca dārake ca arahatte ca pavattati, idha pana arahatteti",
  "tika-vin12t:1546_2": "dassento āha “arahattaṃ byākarontī”ti. Yenāti sabhāvena. Arahāti ñāyatīti arahāiti",
  "tika-vin12t:1546_3": "attho ñāyati. Soti sabhāvo. Suttavaṇṇanātoyevāti aṅguttaraṭṭhakathāto eva. Na upanītoti",
  "tika-vin12t:1546_4": "na upari nīto. Ekacce moghapurisāti ekaccesaddo aññepariyāyo, moghasaddo tucchavevacanoti",
  "tika-vin12t:1546_5": "āha “aññe pana tucchapurisā”ti. “Hasamānā viyā”ti iminā hasamānakaṃ maññeti ettha",
  "tika-vin12t:1546_6": "maññesaddo viyatthoti dasseti. Asantamevāti avijjamānaṃyeva. Ekapalāsikanti ettha",
  "tika-vin12t:1546_7": "palāsasaddo paṇṇavācako. Paṭalaṃ nāma paṇṇaṃ viya hoti, tasmā “ekapaṭala”nti vuttaṃ.",
  "tika-vin12t:1546_8": "Asītisakaṭavāheti ettha asīti padaṃ sakaṭapadena sambandhaṃ katvā asītisakaṭehi vahitabbeti",
  "tika-vin12t:1546_9": "attho daṭṭhabbo. “Dve sakaṭabhārā eko vāho”ti iminā vāhānaṃ cattālīsabhāvaṃ dasseti.",
  "tika-vin12t:1546_10": "Sattahatthikañca anīkanti ettha anīkassa sarūpaṃ dassento āha “cha hatthiniyo cā”tiādi.",
  "tika-vin12t:1546_11": "Sattannaṃ hatthīnaṃ samūho sattahatthikaṃ. Sattaanīkattā ekūnapaññāsahatthino honti.",
  "tika-vin12t:1546_12": "Tesu satta hatthino, dvācattālīsa hatthiniyo honti. Dviguṇāti ettha guṇasaddo paṭalatthoti",
  "tika-vin12t:1546_13": "āha “dvipaṭalā”ti. Guṇaṅguṇūpāhanāti ettha dviguṇatiguṇānaṃ visuṃ gahitattā pārisesato",
  "tika-vin12t:1546_14": "guṇaṅguṇabhāvaṃ dassento āha “catupaṭalato paṭṭhāya vuccatī”ti. Guṇaṅguṇūpāhanāti",
  "tika-vin12t:1546_15": "paṭalapaṭalā upāhanā, bahupaṭalā upāhanāti attho. Ukārena saha yojetvā gakāro sajjhāyitabbo",
  "tika-vin12t:1546_16": "ca likhitabbo ca. Idāni potthakesu pana ukāro na dissati.",
  "tika-vin12t:1547": "149. Sabbanīlikādipaṭikkhepakathā",
  "tika-vin12t:1548_0": "246. Sabbāva nīlikāti sabbāva upāhanāyo nīlikā, sabbaṭṭhānesu nīlametāsanti sabbanīlikātipi",
  "tika-vin12t:1548_1": "kātabbo. Tattha cāti tesu nīlikādīsu ca. Ummārapupphassa vaṇṇo viya vaṇṇo etissāti",
  "tika-vin12t:1548_2": "ummārapupphavaṇṇā. Evaṃ sesesupi. Addāriṭṭhakavaṇṇāti ettha addoti allo. Ariṭṭhoti",
  "tika-vin12t:1548_3": "pheṇilarukkho vā kāko vā, tasmā addo allo ariṭṭho pheṇilarukkho, kāko vāti addāriṭṭho,",
  "tika-vin12t:1548_4": "tadeva addāriṭṭhako, addāriṭṭhakassa vaṇṇo viya vaṇṇo etissāti addāriṭṭhakavaṇṇā.",
  "tika-vin12t:1548_5": "Etāsūti sabbanīlikādīsu. Puñchitvāti parimajjitvā. Appamattakenāpīti pisaddo sambhāvane.",
  "tika-vin12t:1548_6": "Sabbanīlādike bhinne kā nāma kathāti attho.",
  "tika-vin12t:1549_0": "“Yāsaṃ vaddhāyeva nīlā”ti iminā nīlakā vaddhikā etāsanti nīlakavaddhikāti chaṭṭhībāhiratthasamāsaṃ",
  "tika-vin12t:1549_1": "dasseti. Vaddhikāti ca naddhi. Sā hi upāhanatalato vaddhayatīti vaddhikāti ca upāhanatalaṃ",
  "tika-vin12t:1549_2": "bandhati imāyāti vaddhikāti ca vuccati. Sabbatthāti sabbesu pītakavaddhikādīsu. Etāyopīti",
  "tika-vin12t:1549_3": "nīlakavaddhikādikā upāhanāyopi. Taleti upāhanāya tale. “Khallakaṃ bandhitvā”ti iminā",
  "tika-vin12t:1549_4": "khallakena bandhitabbāti khallakabaddhāti vacanatthaṃ dasseti. Yonakaupāhanāti yonakajātīnaṃ",
  "tika-vin12t:1549_5": "manussānaṃ upāhanā. Paliguṇṭhetvāti parisamantato veṭhetvā. “Upari…pe… jaṅgha”nti",
  "tika-vin12t:1549_6": "iminā puṭabaddhato visesaṃ dasseti. Tūlapicunāti tūlasaṅkhātena picunā. “Tittirapattasadisā”ti",
  "tika-vin12t:1549_7": "iminā tittirassa pattaṃ viya tittirapattikāti vacanatthaṃ dasseti. Tittiroti ca eko",
  "tika-vin12t:1549_8": "sakuṇaviseso. Kaṇṇikaṭṭhāneti dvinnaṃ vaddhikānaṃ ekato samāgamaṭṭhāne. “Meṇḍa…pe…",
  "tika-vin12t:1549_9": "katā”ti iminā meṇḍassa visāṇena sadisā vaddhikā etāsanti meṇḍavisāṇavaddhikāti vacanatthaṃ",
  "tika-vin12t:1549_10": "dasseti. Tathevāti yathā meṇḍaajasiṅgasaṇṭhāne vaddhe yojetvā katā, tathevāti attho.",
  "tika-vin12t:1549_11": "“Vicchikā…pe… katā”ti iminā vicchikāya aḷo vicchikāḷo, so viya vaddhikā etāsanti",
  "tika-vin12t:1549_12": "vicchikāḷikāti vacanatthaṃ dasseti. Aḷasaddo “aḷacchinno”tiādīsu aṅguṭṭhavācako,",
  "tika-vin12t:1549_13": "idha pana naṅguṭṭhavācako, tasmā vuttaṃ “naṅguṭṭhasaṇṭhāne”ti. Talesūti upāhanāya",
  "tika-vin12t:1549_14": "talesu. “Mora…pe… sibbikā”ti iminā morapiñchehi parisamantato, parikkhipitvā vā sibbitā",
  "tika-vin12t:1549_15": "morapiñchaparisibbitāti vacanatthaṃ dasseti. Citrā upāhanāyoti ettha citrasaddo vicitratthoti",
  "tika-vin12t:1549_16": "āha “vicitrā”ti. Etāsūti khallakabaddhādīsu. Vaḷañjetabbāti paribhuñjitabbā. Vaḷaji",
  "tika-vin12t:1549_17": "paribhogeti dhātupāṭho (saddanītidhātumālāyaṃ 15 jakārantadhātu). Tālujo tatiyo.",
  "tika-vin12t:1549_18": "Tesu panāti khallakādīsu pana. Sati santesūti yojanā. Sīhacammena parikkhipitabbāti",
  "tika-vin12t:1549_19": "sīhacammaparikkhatāti vacanatthaṃ dassento āha “pariyantesū”tiādi. Pakkhibiḷāloti",
  "tika-vin12t:1549_20": "tuliyo. So hi pakkhayuttattā ca biḷālamukhasadisamukhattā ca pakkhibiḷāloti vuccati.",
  "tika-vin12t:1549_21": "Iminā luvakacammaparikkhatāti ettha luvakasaddo pakkhibiḷālapariyāyoti dasseti. “Ulūkacammaparikkhatā”tipi",
  "tika-vin12t:1549_22": "pāṭho. Etāsupīti sīhacammaparikkhatādīsupi. Yā kāci upāhanāyoti sambandho.",
  "tika-vin12t:1550": "247. Omukkanti ettha avatyūpasaggassa viyogatthaṃ dassento āha “paṭimuñcitvā apanīta”nti. Purāṇaṃ guṇaṅguṇūpāhananti attho.",
  "tika-vin12t:1551": "151. Ajjhārāme upāhanapaṭikkhepakathā",
  "tika-vin12t:1552_0": "248. “Yena sippenā”tiādinā abhi adhikaṃ jīvanti anenāti abhijīvanaṃ, kiṃtaṃ? Sippanti",
  "tika-vin12t:1552_1": "atthaṃ dasseti. Tassāti sippassa. Idhāti imasmiṃ sāsane. Yaṃsaddo vacanavipallāsoti",
  "tika-vin12t:1552_2": "āha “ye tumhe”ti. Hīti saccaṃ. Yaṃnipātoti yaṃiti nipāto yadisaddassa atthe pavattatīti",
  "tika-vin12t:1552_3": "yojanā. Ācariyā evāti evasaddena ācariyamattabhāvaṃ paṭikkhipati. Hīti saccaṃ. Soti",
  "tika-vin12t:1552_4": "avassiko. Tanti chabbassaṃ. Nissāya vacchatīti avassikassa catuvassakāle chabbassassa",
  "tika-vin12t:1552_5": "dasavassikattā taṃ nissāya vasati. Upajjhāyamattaṃ dassento āha “upajjhāyassā”tiādi.",
  "tika-vin12t:1552_6": "Mahantatarāti attano vuḍḍhatarā. Upajjhāyassa mattaṃ pamāṇametesanti upajjhāyamattā.",
  "tika-vin12t:1553": "249. Pādato nikkhantena khīlasadisena maṃsena pavatto ābādho pādakhīlābādhoti vacanatthaṃ dassento āha “pādato”tiādi. Pādato nikkhantanti sambandho.",
  "tika-vin12t:1554_0": "251. Tiṇapādukātiādīsu tiṇena katā pādukā tiṇapādukāti vacanatthādiṃ dassento āha",
  "tika-vin12t:1554_1": "“yena kenaci tiṇenā”tiādi. Taṃ suviññeyyameva. “Bhūmiyaṃ suppatiṭṭhitāti”ādinā na",
  "tika-vin12t:1554_2": "saṅkamitabbāti asaṅkamanīyāti atthaṃ dasseti.",
  "tika-vin12t:1555": "252. Aṅgajātenevāti attano aṅgajātena eva. Aṅgajātanti gāvīnaṃ aṅgajātaṃ. Ogāhetvāti ettha otyūpasaggo daḷhatthoti āha “daḷhaṃ gahetvā”ti.",
  "tika-vin12t:1556": "153. Yānādipaṭikkhepakathā",
  "tika-vin12t:1557_0": "253. Itthiyuttenāti ettha rūḷīvasena dhenupi itthī nāmāti āha “dhenuyuttenā”ti. Purisantarenāti",
  "tika-vin12t:1557_1": "ettha puriso eva antaro añño etthāti purisantaraṃ yānaṃ. Purisantaro nāma atthato",
  "tika-vin12t:1557_2": "sārathīti āha “purisasārathinā”ti, yānenāti yojanā. Gaṅgāmahiyāyāti ettha gaṅgā ca",
  "tika-vin12t:1557_3": "mahī ca gaṅgāmahī, tattha kīḷikā gaṅgāmahiyāti atthaṃ dassento āha “gaṅgāmahīkīḷikāyā”ti.",
  "tika-vin12t:1557_4": "Tattha hi itthipurisā yānehi udakakīḷaṃ kīḷanti. Purisayuttaṃ hatthavaṭṭakanti ettha",
  "tika-vin12t:1557_5": "“anujānāmi bhikkhave purisayuttañca hatthavaṭṭakañcā”ti dassento āha “etthā”tiādi.",
  "tika-vin12t:1557_6": "Tattha purisayuttanti purisena yujjitabbanti purisayuttaṃ yānaṃ. Hatthavaṭṭakanti",
  "tika-vin12t:1557_7": "hatthena vaṭṭetabbanti hatthavaṭṭakaṃ yānaṃ. Yānugghātenāti yānassa ullaṅghitvā gamanena.",
  "tika-vin12t:1557_8": "Hanadhātu hi gatyattho. Tamatthaṃ dassento āha “yānaṃ abhiruhantassā”tiādi. “Tappaccayā”ti",
  "tika-vin12t:1557_9": "iminā yānugghātenāti ettha hetvatthe karaṇavacananti dasseti. Pīṭhakasivikanti pīṭhena",
  "tika-vin12t:1557_10": "saha kataṃ sivikaṃ. Paṭapoṭalikanti paṭamayaṃ poṭalikaṃ.",
  "tika-vin12t:1558": "154. Uccāsayanamahāsayanapaṭikkhepakathā",
  "tika-vin12t:1559_0": "254. Uccaṃ āsayanaṃ uccāsayanaṃ. Mahantaṃ āsayanaṃ mahāsayanaṃ. Āsandiādīsu evaṃ",
  "tika-vin12t:1559_1": "vinicchayo veditabboti yojanā. Pamāṇātikkantāsananti dīghāsanaṃ. Tañhi āgamma sadati",
  "tika-vin12t:1559_2": "nisīdatīti ettha, āyataṃ vā suṭṭhuṃ dadātīti āsandīti vuccati. Vāḷarūpānīti sīhabyagghādivāḷarūpāni.",
  "tika-vin12t:1559_3": "Pādesu vāḷarūpāni paricchinditvā aṅkīyati lakkhīyatīti pallaṅko. Gonakoti gavati",
  "tika-vin12t:1559_4": "dīghalomehi uggacchati etthāti gonako. Kojavoti kuyaṃ bhūmiyaṃ javati gacchatīti",
  "tika-vin12t:1559_5": "kojavo. Tassāti gonakassa. Lomāni caturaṅgulādhikāni honti kirāti yojanā. Vānacitrauṇṇāmayattharaṇoti",
  "tika-vin12t:1559_6": "vānena sibbanena sañjātaṃ citrarūpametthāti vānacitraṃ, uṇṇāya nibbatto uṇṇāmayo,",
  "tika-vin12t:1559_7": "soyeva attharaṇo uṇṇāmayattharaṇo, vānacitrañca taṃ uṇṇāmayattharaṇo ceti vānacitrauṇṇāmayattharaṇo.",
  "tika-vin12t:1559_8": "Setattharaṇoti setatthikehi sevīyatīti soto, soyeva attharaṇo setattharaṇo. Iminā",
  "tika-vin12t:1559_9": "atthena paṭati setabhāvaṃ gacchatīti paṭikāti kātabbaṃ. Paṭikāsaddoyaṃ aḍḍhendupāsāṇepi",
  "tika-vin12t:1559_10": "pavattati. Ghanapupphakoti ghanaṃ kathinaṃ pupphametthāti ghanapupphako. Iminā ghanapupphasaṅkhātaṃ",
  "tika-vin12t:1559_11": "paṭalamettha atthīti paṭalikāti dasseti. Soti attharaṇo. Āmalakapaṭoti āmalakapupphaṃ",
  "tika-vin12t:1559_12": "dassetvā kato paṭo. Tūlikāti tūlaṃ pūretvā katā tūlikā. Vikatikāti sīhabyagghādirūpehi",
  "tika-vin12t:1559_13": "vicittākārena karīyatīti vikatikā. Dīghanikāyaṭṭhakathāyaṃ “uddalomīti ubhatodasaṃ",
  "tika-vin12t:1559_14": "uṇṇāmayattharaṇaṃ. Ekantalomīti ekatodasaṃ uṇṇāmayattharaṇa”nti vuttaṃ. Idha pana",
  "tika-vin12t:1559_15": "“uddalomīti ekato uggatalomaṃ uṇṇāmayattharaṇaṃ, ekantalomīti ubhato uggatalomaṃ",
  "tika-vin12t:1559_16": "uṇṇāmayattharaṇa”nti vuttaṃ. Tasmā dve aṭṭhakathāyo aññamaññaṃ visadisā honti. Ettha",
  "tika-vin12t:1559_17": "dīghanikāyaṭṭhakathānayena vacanatthaṃ karissāmi. Uṭṭhitaṃ dvīhi pakkhehi, dvīsu",
  "tika-vin12t:1559_18": "vā dasāsaṅkhātaṃ lomametthāti uddalomī. Niggahitāgamaṃ katvā “undalomī”tipi pāṭho,",
  "tika-vin12t:1559_19": "ayamevattho. Ekasmiṃ ante dasāsaṅkhātaṃ lomametthāti ekantalomīti. Koseyyakaṭṭissamayanti",
  "tika-vin12t:1559_20": "ettha koseyyanti kosiyasuttaṃ. Kaṭṭissanti kaṭṭissanāmakaṃ vākaṃ. Iminā koseyyañca",
  "tika-vin12t:1559_21": "kaṭṭissañca kaṭṭissānīti virūpekasesaṃ katvā kaṭṭissehi pakataṃ attharaṇaṃ kaṭṭissanti",
  "tika-vin12t:1559_22": "atthaṃ dasseti. Suddhakoseyyanti ratanaaparisibbitaṃ suddhakoseyyaṃ. Iminā suddhakaṭṭissampi vaṭṭatīti dasseti.",
  "tika-vin12t:1560_0": "Soḷasa nāṭakitthiyo ṭhatvā naccaṃ karonti etthāti kuttakanti atthaṃ dassento āha",
  "tika-vin12t:1560_1": "“soḷasanna”ntiādi. Ajinacammehīti ajinamigacammehi, kataiti sambandho. Paveṇīti dupaṭṭatipaṭṭādīhi",
  "tika-vin12t:1560_2": "paraṃparavasena katattā “paveṇī”ti vuccati. Ajinacammāni hi sukhumatarāni, tasmā",
  "tika-vin12t:1560_3": "dupaṭṭatipaṭṭādīni katvā paveṇivasena katāni. Tasmā vuttaṃ “ajinapaveṇī”ti. “Kadalimigacammaṃ",
  "tika-vin12t:1560_4": "nāmā”ti iminā tassa cammaṃ kadalimigaiti gahetabbaṃ uttarapadalopavasena vā upacārena",
  "tika-vin12t:1560_5": "vāti dasseti. Pavarasaddo uttamatthoti āha “uttamapaccattharaṇa”nti. Tanti kadalimigapavarapaccattharaṇaṃ.",
  "tika-vin12t:1560_6": "Sauttaracchadanti ettha sakāro sahasaddakāriyoti dassento āha “saha uttaracchadenā”ti.",
  "tika-vin12t:1560_7": "“Uparī”ti iminā uttarasaddassa seṭṭhādayo nivatteti. “Saddhi”nti iminā sahasaddassa",
  "tika-vin12t:1560_8": "tulyatthaṃ nivatteti. “Seta…pe… na vaṭṭatī”ti iminā rattavitānaṃ heṭṭhā kappiyapaccattharaṇe",
  "tika-vin12t:1560_9": "satipi na vaṭṭatīti dasseti. Kasmā? Rattavitānassa akappiyattā. Ubhatolohitakūpadhānanti",
  "tika-vin12t:1560_10": "ettha ubhasarūpaṃ dassetuṃ vuttaṃ “sīsūpadhānañca pādūpadhānañcā”ti. Sīso upagantvā",
  "tika-vin12t:1560_11": "tiṭṭhati etthāti upadhānaṃ, upa bhusaṃ vā sukhaṃ dhāretīti upadhānaṃ, bibbohanaṃ.",
  "tika-vin12t:1560_12": "Sace pamāṇayuttaṃ, taṃ upadhānaṃ vaṭṭatīti yojanā.",
  "tika-vin12t:1561": "155. Sabbacammapaṭikkhepādikathā",
  "tika-vin12t:1562": "255. Dīpipotakoti dīpipoto viyāti dīpipotako vaccho. Bhittidaṇḍakādīsūti bhittisambandhesu daṇḍakādīsu. Ādisaddena bhittithambhādayo saṅgaṇhāti.",
  "tika-vin12t:1563": "256. Yo na sakkoti anupāhano gāmaṃ pavisituṃ, so gilāno nāmāti yojanā.",
  "tika-vin12t:1564": "157. Soṇakuṭikaṇṇavatthukathā",
  "tika-vin12t:1565_0": "257. Etenāti “kuraraghare”ti pāṭhena. Assāti mahākaccānassa. Papātanāmaketi yasmā",
  "tika-vin12t:1565_1": "mahātaṭo ettha atthi, tasmā papātanāmako hoti. Etenāti “papātake pabbate”ti pāṭhena.",
  "tika-vin12t:1565_2": "Assāti mahākaccānassa. Koṭiagghanakaṃ piḷandhanaṃ kaṇṇe etassatthīti kuṭikaṇṇoti",
  "tika-vin12t:1565_3": "vacanatthaṃ dassento āha “koṭiagghanakaṃ panā”tiādi. Piḷandhati anenāti piḷandhanaṃ,",
  "tika-vin12t:1565_4": "alaṅkāro. Dantajo catutthakkharo. “Pasādajanaka”nti iminā pasādaṃ janetīti pāsādikoti",
  "tika-vin12t:1565_5": "vacanatthaṃ dasseti. Pasādanīyanti pasāditabbaṃ, pasādituṃ arahanti attho. Atthavacananti",
  "tika-vin12t:1565_6": "attho vuccati anenāti atthavacanaṃ. Pāḷiyaṃ idāni potthakesu “pasādanīya”nti pāṭho",
  "tika-vin12t:1565_7": "natthi. “Pāsādika”ntipadassa pubbe “dassanīya”nti pāṭhoyeva atthi. Uttamadamathasamathantiettha",
  "tika-vin12t:1565_8": "damathasaddassa ñāṇatthañca indriyasaṃvaratthañca samathasaddassa samādhatthañca",
  "tika-vin12t:1565_9": "cittūpasamatthañca dassento āha “uttamaṃ damathañcā”tiādi. Casaddena dvandavākyaṃ",
  "tika-vin12t:1565_10": "dasseti. Visūkāyikavipphanditānanti visūkāya paṭipakkhāya pavattānaṃ diṭṭhicittasaṅkhātānaṃ",
  "tika-vin12t:1565_11": "vividhacalanānaṃ. “Vīriyindriya”nti iminā yatindriyanti ettha yatasaddo vīriyavācakoti",
  "tika-vin12t:1565_12": "dasseti. Nāganti ettha natthi āgu pāpametassāti nāgoti vacanatthaṃ dassento āha “āguvirahita”nti",
  "tika-vin12t:1565_13": "kiṃ divasato paṭṭhāyāti āha “mama pabbajjādivasato paṭṭhāyā”ti. Kaṇhā mattikā uttari",
  "tika-vin12t:1565_14": "etthāti kaṇhuttarāti atthaṃ dassento āha “kaṇhamattikuttarā”ti. “Uparī”ti iminā uttarasaddassa",
  "tika-vin12t:1565_15": "atthaṃ dasseti. “Gunnaṃ khurehī”ti iminā gunnaṃ khurakaṇṭakasadisattā gokaṇṭakā nāmāti",
  "tika-vin12t:1565_16": "dasseti. Te gokaṇṭake rakkhitunti sambandho. Evaṃ kharā bhūmi hotīti yojanā. Etehīti",
  "tika-vin12t:1565_17": "eragūādīhi catūhi tiṇehi. Tanti eragūtiṇaṃ. Tenāti moragūtiṇena. Jantussa vaṇṇoti",
  "tika-vin12t:1565_18": "sambandho. Senāsanaṃ paññapesīti ettha kiṃ nāma senāsanaṃ paññapesīti āha “bhisiṃ",
  "tika-vin12t:1565_19": "vā kaṭasārakaṃ vā paññapesī”ti. Paññapetvā ca pana soṇassa ārocesi. Kiṃ ārocesīti",
  "tika-vin12t:1565_20": "āha “āvuso”tiādi. Satthā vasitukāmoti sambandho.",
  "tika-vin12t:1566_0": "258. “Tassa soṇassā”ti iminā paṭibhātu tanti ettha “ta”ntipadaṃ sāmyatthe upayogavacananti",
  "tika-vin12t:1566_1": "dasseti. Tanti tava. Aṭṭhakavaggikānīti aṭṭhapamāṇo, aṭṭhasamūho vā vaggo etesanti",
  "tika-vin12t:1566_2": "aṭṭhakavaggikāni. Kāmasuttādīni soḷasa suttāni. Yoti puggalo, samannāgatoti sambandho.",
  "tika-vin12t:1566_3": "Ariyopīti pisaddo na kevalaṃ sucisamannāgatoyeva pāpe na ramati, atha kho ariyopīti",
  "tika-vin12t:1566_4": "dasseti. “Paṭibhātu ta”nti pāṭhato yāva “sucīti vutta”nti pāṭhā kesuciyeva aṭṭhakathāpotthakesu",
  "tika-vin12t:1566_5": "atthi. Ayaṃ khvassāti ettha assasaddo ākhyātoti āha “bhaveyyā”ti. Paridassesīti pañca",
  "tika-vin12t:1566_6": "varāni paricchinditvā dassesi. Yaṃ vacanaṃ me upajjhāyo jānāpeti, tassa vacanassa",
  "tika-vin12t:1566_7": "ayaṃ kālo bhaveyyāti yojanā.",
  "tika-vin12t:1567_0": "259. Vinayadharapañcamenāti ettha upajjhāyapañcamenāti atthaṃ paṭikkhipanto āha “anussāvanācariyapañcamenā”ti.",
  "tika-vin12t:1567_1": "Upāhanakosakoti upāhanāya pakkhipanokāso kosako. Eḷakacammaajacammesu akappiyaṃ nāma",
  "tika-vin12t:1567_2": "natthi. Migacamme pana kiñci vaṭṭati, na kiñci vaṭṭati. Taṃ vibhajitvā dassento āha",
  "tika-vin12t:1567_3": "“migacamme”tiādi. Etesaṃyevāti eṇimigādīnaṃ channameva. Aññesaṃ panāti chahi migehi",
  "tika-vin12t:1567_4": "avasesānaṃ pana. Tesaṃ cammaṃ na vaṭṭatīti sambandho.",
  "tika-vin12t:1568": "Gāthāyaṃ makkaṭo ca kāḷasīho ca sarabho ca kadalimigo ca keci ye vāḷamigā atthi, te cāti yojanā. Tesanti makkaṭādīnaṃ.",
  "tika-vin12t:1569_0": "Tatthāti gāthāya, makkaṭādīsu vā. “Sīhabyagghaacchataracchā”ti iminā vāḷamigānaṃ",
  "tika-vin12t:1569_1": "sarūpaṃ dasseti. Ettakāyeva vāḷamigāti āha “na kevala”ntiādi. Etesaṃyevāti sīhabyagghaacchataracchānameva.",
  "tika-vin12t:1569_2": "Na cammaṃ na vaṭṭatīti sambandho. Yesanti channaṃ eṇimigādīnaṃ. Teti cha eṇimigādike.",
  "tika-vin12t:1569_3": "Hi saccaṃ sabbesaṃ etesaṃ vāḷamigānaṃ cammaṃ na vaṭṭatīti yojanā. Āharitvā vā na",
  "tika-vin12t:1569_4": "dinnanti āharitvā vā hatthe vā pādamūle vā ṭhapetvā na dinnaṃ. “Gaṇanaṃ na upetī”ti",
  "tika-vin12t:1569_5": "iminā gaṇanaṃ upagacchatīti gaṇanūpaganti atthaṃ dasseti. Adhiṭṭhitañcāti adhiṭṭhitaṃ",
  "tika-vin12t:1569_6": "pana. Yadāti yasmiṃ kāle. Tatoti kālato.",
  "tika-vin12t:1570": "Iti cammakkhandhakavaṇṇanāya yojanā samattā.",
  "tika-vin12t:1571": "6. Bhesajjakkhandhakaṃ",
  "tika-vin12t:1572": "160. Pañcabhesajjādikathā",
  "tika-vin12t:1573_0": "260. Bhesajjakkhandhake saradakāle uppanno sāradikoti atthaṃ dassento āha “saradakāle",
  "tika-vin12t:1573_1": "uppannenā”ti. “Pittābādhenā”ti iminā ābādhassa sarūpaṃ dasseti. Pittābādhassa kāraṇaṃ",
  "tika-vin12t:1573_2": "vitthārento āha “tasmiṃ hī”tiādi. Tenāti hetunā. Tesanti bhikkhūnaṃ. Koṭṭhabbhantaragatanti",
  "tika-vin12t:1573_3": "koṭṭhassa abbhantaraṃ gataṃ. Antassa anto pavisanaṃ hotīti adhippāyo. Āhāratthanti",
  "tika-vin12t:1573_4": "āhārassa kiccaṃ, āhārena vā kattabbaṃ kiccaṃ.",
  "tika-vin12t:1574_0": "261. Nacchādentīti tāni bhesajjāni bhojanāni nacchādenti. Kasmā? Bhojanānaṃ ajīraṇattā.",
  "tika-vin12t:1574_1": "Iti imamatthaṃ dassento āha “na jīrantī”ti. Nacchādattā na vātarogaṃ paṭippassambhetuṃ",
  "tika-vin12t:1574_2": "sakkonti. Ettha ca “na jīrantī”ti iminā nacchādanassa kāraṇaṃ dasseti. “Na vāta…pe…",
  "tika-vin12t:1574_3": "sakkontī”ti iminā tasseva phalaṃ dassetīti daṭṭhabbaṃ. “Siniddhānī”ti iminā sinihantīti",
  "tika-vin12t:1574_4": "senehikānīti atthaṃ dasseti. Bhattacchannakenāti ettha bhattassa acchannakaṃ nāma",
  "tika-vin12t:1574_5": "bhattassa arocikaṃ bhattassa ruciyā anuppādakanti āha “bhattārocakenā”ti.",
  "tika-vin12t:1575_0": "262. Acchavasantiādīsu vinicchayo veditabboti yojanā. Pāḷiyaṃ “paṭiggahitaṃ nippakkaṃ",
  "tika-vin12t:1575_1": "saṃsaṭṭha”nti padānaṃ kiriyāvisesanaṃ katvā “paribhuñjitu”nti padena sambandhitabbabhāvaṃ",
  "tika-vin12t:1575_2": "dassetuṃ vuttaṃ “kāle paṭiggahitanti ādīsū”tiādi. Telaparibhogena paribhuñjitunti",
  "tika-vin12t:1575_3": "ettha kittakaṃ kālaṃ telaparibhogena paribhuñjitabbanti āha “sattāhakāla”nti.",
  "tika-vin12t:1576": "161. Mūlādibhesajjakathā",
  "tika-vin12t:1577_0": "263. Mūlabhesajjādivinicchayopīti pisaddo acchavasantiādīsu vinicchayaṃ apekkhati.",
  "tika-vin12t:1577_1": "Idhāti bhesajjakkhandhake. Yaṃ yanti vinicchayaṃ. Pisanasilāti pisati etthāti pisanā,",
  "tika-vin12t:1577_2": "sāyeva silāti pisanasilā. Iminā acalaṃ hutvā nisīdatīti nisadoti atthaṃ dasseti.",
  "tika-vin12t:1577_3": "Pisanapotakoti pisati anenāti pisano, soyeva potakoti pisanapotako, iminā nisadato",
  "tika-vin12t:1577_4": "potakoti nisadapotakoti atthaṃ dasseti. Hiṅgujātiyoti hiṅgukulāni.",
  "tika-vin12t:1578_0": "Sāmuddanti ettha samudde santiṭṭhatīti sāmuddanti vacanatthaṃ dassento āha “samuddatīre”tiādi.",
  "tika-vin12t:1578_1": "“Tīre”ti iminā samuddeti ettha sattamīvibhattiyā samīpatthe pavattabhāvaṃ dasseti.",
  "tika-vin12t:1578_2": "Pakatiloṇanti sabhāvaloṇaṃ, na dabbasambhārehi saddhiṃ pacitanti attho. “Pabbate",
  "tika-vin12t:1578_3": "uṭṭhahatī”ti iminā sindhunāmake pabbate uṭṭhahatīti sindhavanti atthaṃ dasseti. Ubbito",
  "tika-vin12t:1578_4": "bhūmito īrati uggacchatīti ubbiranti vacanatthaṃ dassento āha “bhūmito aṅkuraṃ uṭṭhahatī”ti.",
  "tika-vin12t:1578_5": "Iminā aṭṭhakathānayena oṭṭhajo tatiyakkharoyeva yujjati, potthakesu pana catutthakkharoyeva",
  "tika-vin12t:1578_6": "dissati. “Ubbhida”ntipi pāṭho. Bilanti koṭṭhāso. Tasmā dabbasambhārehi bilehi saddhiṃ",
  "tika-vin12t:1578_7": "pacitaṃ bilanti atthaṃ dassento āha “dabbasambhārehi saddhiṃ pacita”nti. Abhidhāne",
  "tika-vin12t:1578_8": "pana (abhidhāne 461 gāthāyaṃ) “bilāla”nti pāṭho atthi. Tanti bilaṃ.",
  "tika-vin12t:1579_0": "264. Assādīnaṃ kāyagandho viya kassaci kāyagandho hotīti yojanā. Tassāpīti bhikkhunopi.",
  "tika-vin12t:1579_1": "Pisaddena kaṇḍuvābādhabhikkhuādayopi sampiṇḍeti. Chakaṇasaddassa assādīnaṃ malepi",
  "tika-vin12t:1579_2": "pavattanato vuttaṃ “gomaya”nti. Pākatikacuṇṇampīti apakkarajanacuṇṇampi. Etampīti pākatikacuṇṇampi.",
  "tika-vin12t:1580": "Tanti āmakamaṃsaṃ, na khādīti sambandho. Tanti āmakalohitaṃ vā, na pivīti sambandho. Amanussoti manussasadiso bhūto. Tanti āmakamaṃsalohitaṃ.",
  "tika-vin12t:1581_0": "265. “Añjana”nti nāmaṃ sāmaññanti āha “añjananti sabbasaṅgāhakavacanameta”nti. Sabbasaṅgāhakavacananti",
  "tika-vin12t:1581_1": "sabbesaṃ añjanānaṃ saṅgāhakavacanaṃ. Etanti “añjana”nti etaṃ vacanaṃ. Añjati cakkhuṃ",
  "tika-vin12t:1581_2": "makkheti anenāti añjanaṃ, añjati cakkhuṃ byattaṃ karotīti vā añjanaṃ, tālujo tatiyakkharo.",
  "tika-vin12t:1581_3": "Kapallanti kapalle pavattaṃ. Kapālañhi dīpasikhāya upari nikujjitvā tattha pavattaṃ",
  "tika-vin12t:1581_4": "masi “kapalla”nti vuccati. Tamatthaṃ dassento āha “dīpasikhato gahitamasī”ti. Añjanūpapisanehīti",
  "tika-vin12t:1581_5": "ettha añjanehi saddhiṃ upanetuṃ pisitabbanti añjanūpapisananti vacanatthaṃ dassento",
  "tika-vin12t:1581_6": "āha “añjanena saddhiṃ ekato pisitehī”ti. “Ekato”ti iminā “saddhi”nti padasseva atthaṃ",
  "tika-vin12t:1581_7": "dasseti. Hīti saccaṃ. Yaṃkiñci añjanūpapisanaṃ cuṇṇaṃ na na vaṭṭatīti yojanā. Atha",
  "tika-vin12t:1581_8": "vā na vaṭṭati na hoti, vaṭṭatiyevāti yojanā. Imasmiṃ naye “na vaṭṭatī”ti ākhyātapadaṃ",
  "tika-vin12t:1581_9": "kiriyāntarāpekkhattā kattā hoti. Ākhyātesupi hi kattuttañca kammattañca labbhati.",
  "tika-vin12t:1581_10": "Candanantiādīni suviññeyyāneva.",
  "tika-vin12t:1582_0": "Aṭṭhimayanti padassa atibyāpitadosaṃ paṭikkhipanto āha “manussaṭṭhiṃ ṭhapetvā”ti.",
  "tika-vin12t:1582_1": "Salākaṭṭhāniyanti ettha salākā tiṭṭhanti etthāti salākaṭṭhāniyanti vacanatthaṃ dassento",
  "tika-vin12t:1582_2": "āha “yatthā”tiādi. Tattha yatthāti yasmiṃ susiradaṇḍakādike. Salākanti añjanisalākaṃ.",
  "tika-vin12t:1582_3": "Odahantīti ṭhapenti. Aṃsabaddhakoti aṃse baddhati anenāti aṃsabaddhako. Yamakanatthukaraṇinti",
  "tika-vin12t:1582_4": "natthu karīyati imāyāti natthukaraṇī, yamakā natthukaraṇī yamakanatthukaraṇī.",
  "tika-vin12t:1583": "267. Taṃ sabbaṃ telapākanti sambandho. “Ati viya khittamajjānī”ti iminā ati viya khipīyanti pakkhipīyantīti atikhittāni, tāniyeva majjāni atikhittamajjānīti vacanatthaṃ dasseti.",
  "tika-vin12t:1584_0": "Paṇṇasedanti paṇṇehi sedaṃ. Aṅgārānanti aṅgārehi. Tatthāti tesu paṃsuvālikādīsu.",
  "tika-vin12t:1584_1": "Vātaharaṇapaṇṇānīti vātassa apanayanāni uddālādīni paṇṇāni. Tatthāti tesu paṇṇesu.",
  "tika-vin12t:1584_2": "Nānāpaṇṇabhaṅgakuthitanti nānāpaṇṇāniyeva bhañjitabbaṭṭhena nānāpaṇṇabhaṅgaṃ, tena",
  "tika-vin12t:1584_3": "kuthitaṃ nānāpaṇṇabhaṅgakuthitaṃ. Uṇhodakassāti uṇhodakena. Tatthāti udakakoṭṭhake.",
  "tika-vin12t:1585_0": "Pabbe pabbeti phaḷumhi phaḷumhi. Yenāti pajjena. Taṃ pajjaṃ abhisaṅkharitunti yojanā.",
  "tika-vin12t:1585_1": "“Pādānaṃ sappāyabhesajja”nti iminā pādassa hitaṃ pajjanti vacanatthaṃ dasseti. Tilakakkenāti",
  "tika-vin12t:1585_2": "ettha kakkasaddassa cuṇṇavācakattā “piṭṭhehī”ti vuttaṃ. Kabaḷena pakkhipanaṃ kabaḷikaṃ.",
  "tika-vin12t:1585_3": "Sattupiṇḍassa bhattakabaḷasadisattā sattupiṇḍanti vuttaṃ. Āṇi viyāti khīlā viya.",
  "tika-vin12t:1585_4": "Khārenāti loṇasakkharikamayena khārena. Vikāsaṃ rundhatīti vikāsikaṃ, telarundhanapilotikaṃ.",
  "tika-vin12t:1585_5": "Vaṇakammanti vaṇassa, vaṇe vā kammaṃ.",
  "tika-vin12t:1586_0": "268. Sappadaṭṭhakāleyeva kiṃ sāmaṃ gahetvā paribhuñjitabbanti āha “na kevala”ntiādi.",
  "tika-vin12t:1586_1": "Idanti mahāvikaṭaṃ, paribhuñjīkabbanti sambandho. Aññesu panāti sappadaṭṭhato aññesu",
  "tika-vin12t:1586_2": "pana. Sace bhūmipatto gūtho hoti, paṭiggahetabboti yojanā.",
  "tika-vin12t:1587_0": "269. Vasīkaraṇapānakasamuṭṭhitarogoti kantibhāvasaṅkhātaṃ vasaṃ karoti anenāti vasīkaraṇaṃ,",
  "tika-vin12t:1587_1": "bhesajjaṃ, pivate pānaṃ, taṃyeva pānakaṃ, vasīkaraṇassa pānakaṃ vasīkaraṇapānakaṃ,",
  "tika-vin12t:1587_2": "tena samuṭṭhito rogo vasīkaraṇapānakasamuṭṭhitarogo. Iminā gharadinnakābādhoti ettha",
  "tika-vin12t:1587_3": "gharaṇiyā dinnena vasīkaraṇapānakena samuṭṭhito ābādho gharadinnakābādhoti vacanatthaṃ",
  "tika-vin12t:1587_4": "dasseti. Sītāya āloḷetabbanti sītāloḷaṃ, udakaṃ. Sītāsaddo naṅgalalekhāsaṅkhātaṃ",
  "tika-vin12t:1587_5": "phālapaddhatiṃ mukhyato vadati, phālapaddhatikare phāle laggamattikaṃ upacārato vadati.",
  "tika-vin12t:1587_6": "Tena vuttaṃ “sītāya āloḷetabba”nti. Aṭṭhakathāyampi tamatthaṃ dassento āha “naṅgalenā”tiādi.",
  "tika-vin12t:1588_0": "Vipakkagahaṇikoti visesena pācāpanagahaṇiko. Muttaharītakanti ettha “mutta”nti sāmaññato",
  "tika-vin12t:1588_1": "vuttepi gomuttameva gahetabbanti dassento āha “gomuttaparibhāvitaṃ harītaka”nti.",
  "tika-vin12t:1588_2": "Iminā muttena paribhāvitaṃ harītakaṃ muttaharītakanti vacanatthaṃ dasseti. Taṇḍulakasaṭoti",
  "tika-vin12t:1588_3": "taṇḍuladhovanodakakasaṭo dhotasiniddho, sova muggapacitapānīyoti yojanā. “Maṃsarasenā”ti",
  "tika-vin12t:1588_4": "iminā maṃsaraso maṃsena paṭicchādetabbanti paṭicchādanīyanti vuccatīti dasseti.",
  "tika-vin12t:1589": "163. Guḷādianujānanakathā",
  "tika-vin12t:1590": "272. Hīti saccaṃ. Pakkattāti muggānaṃ pakkabhāvato. Teti muggā.",
  "tika-vin12t:1591_0": "274. Akappiyakuṭiyanti akappiyakuṭiyā anto. Assāti bhikkhuno na vaṭṭatīti sambandho.",
  "tika-vin12t:1591_1": "Tampīti uṇhayāgumpi. Pisaddena pageva āmisaṃ pacitunti dasseti. Uttaṇḍulabhattanti",
  "tika-vin12t:1591_2": "pakkataṇḍulato viyogoti uttaṇḍulo, ukāro hi viyogatthavācako, apakkataṇḍuloti attho.",
  "tika-vin12t:1591_3": "Uttaṇḍulamayaṃ bhattanti uttaṇḍulabhattaṃ. Sakiṃ kuthitesu khīratakkādīsu aggiṃ dātuṃ",
  "tika-vin12t:1591_4": "vaṭṭatīti yojanā. Biḷālādīnaṃ sattānaṃ samūho rūḷhīvasena ukkapiṇḍakoti vuccatīti",
  "tika-vin12t:1591_5": "āha “biḷālamūsikagodhāmaṅgusā”ti. Vighāsādabhāvena nihatamānattā kāyavācaṃ dametīti",
  "tika-vin12t:1591_6": "damako vighāsādoti āha “vighāsādā”ti.",
  "tika-vin12t:1592": "276. Tato nīhaṭanti ettha tasaddassa visayaṃ dassento āha “yatthā”tiādi. Yatthāti yasmiṃ ṭhāne. Nīhaṭanti nīharitvā haritaṃ.",
  "tika-vin12t:1593_0": "278. Vanaṭṭhaṃ pokkharaṭṭhanti ettha vane tiṭṭhatīti vanaṭṭho, pokkhare tiṭṭhatīti",
  "tika-vin12t:1593_1": "pokkharaṭṭhoti vacanatthaṃ dassento āha “vane cevā”tiādi. “Paduminigacche”ti iminā",
  "tika-vin12t:1593_2": "pokkharasaddo padumavācakoti dasseti. Yassa bījaṃ aṅkuraṃ na janeti, taṃ phalaṃ abījaṃ nāmāti yojanā.",
  "tika-vin12t:1594": "167. Satthakammapaṭikkhepakathā",
  "tika-vin12t:1595_0": "279. Dukkhena rupatīti duropayoti dassento āha “dukkhena ruhatī”ti. Satthakammaṃ",
  "tika-vin12t:1595_1": "vā vatthikammaṃ vāti ettha satthena kātabbaṃ kammaṃ satthakammaṃ, vatthipīḷanaṃ kātabbaṃ",
  "tika-vin12t:1595_2": "kammaṃ vatthikammanti vacanatthaṃ dassento āha “yathā paṭicchanne”tiādi. “Sūciyā",
  "tika-vin12t:1595_3": "vā”tiādinā satthakammanti ettha “sattha”nti padaṃ upalakkhaṇamattanti dasseti. “Satthena",
  "tika-vin12t:1595_4": "vā”ti padaṃ “chindanaṃ vā phālanaṃ vā”tipadehi yojetabbaṃ. “Sūciyā vā kaṇṭakena vā",
  "tika-vin12t:1595_5": "sattikāya vā”tipadāni “vijjhanaṃ vā”ti padena yojetabbāni. “Pāsāṇasakkhalikāya vā",
  "tika-vin12t:1595_6": "nakhena vā”ti padāni “lekhanaṃ vā”ti padena yojetabbāni. Etanti satthena chindanādikammaṃ.",
  "tika-vin12t:1595_7": "Ettha cāti satthakammavatthikammesu. Tattha panāti sambādhe pana. Tenāti khārādinā.",
  "tika-vin12t:1595_8": "Vaccamagge yāya bhesajjamakkhitādānavaṭṭiyā khārakammaṃ vā karonti, yāya veḷunāḷikāya",
  "tika-vin12t:1595_9": "telaṃ vā pavesenti, sā bhesajjamakkhitādānavaṭṭi vā sā veḷunāḷikā vā vaṭṭatiyevāti yojanā.",
  "tika-vin12t:1596_0": "280. Taṃ divasanti tasmiṃ divase. Kiñci satthanti yojanā. Imāyāti suppiyāya aññaṃ",
  "tika-vin12t:1596_1": "kiñci adeyyaṃ kimpi bhavissatīti yojanā. Yatra nāmāti ettha trapaccayo kāraṇatthe",
  "tika-vin12t:1596_2": "hotīti āha “yasmā nāmā”ti. “Vīmaṃsī”ti iminā paṭivekkhīti ettha paṭiavapubbo ikkhadhātu",
  "tika-vin12t:1596_3": "vīmaṃsanatthoti dasseti. Asukamaṃsanti asukaṃ maṃsaṃ, asukassa vā sattassa maṃsaṃ.",
  "tika-vin12t:1597": "169. Hatthimaṃsādipaṭikkhepakathā",
  "tika-vin12t:1598_0": "281. Araññakokā nāmāti sasabiḷālādayo satte khādanatthāya kukati ādadātīti koko araññe",
  "tika-vin12t:1598_1": "jāto koko araññakoko, sunakhasadisāti gāmasunakhena sadisā. Tesanti araññakokānaṃ.",
  "tika-vin12t:1598_2": "Yo panāti sunakho pana, uppannoti sambandho. Gāmasunakhiyāti sāmyatthe sāmivacanaṃ.",
  "tika-vin12t:1598_3": "Kokenāti sahādiyoge karaṇavacanaṃ. Tāni padāni “saṃyogenā”ti padena yojetabbāni. Tassāti sunakhassa.",
  "tika-vin12t:1599_0": "Etthāti manussamaṃsādīsu. Sajātikatāyāti samānajātikabhāvato. Anupaddavatthāyāti",
  "tika-vin12t:1599_1": "anupaddavatthaṃ, paṭikkhittānīti sambandho. Āpattīti manussamaṃse thullaccayena,",
  "tika-vin12t:1599_2": "sese dukkaṭena āpatti. Uddissa kataṃ panāti bhikkhuṃ uddissa katamaṃsaṃ pana.",
  "tika-vin12t:1600": "170. Yāgumadhugoḷakādikathā",
  "tika-vin12t:1601_0": "282. Ekakoti ettha ekato asahāyatthe kapaccayoti āha “natthi me dutiyo”ti. Soti brāhmaṇo.",
  "tika-vin12t:1601_1": "Vayaṃ katvāti paribbayaṃ katvā, paṭiyādāpesi kirāti yojanā. Anumodanagāthāyāti anumodanapakāsakāya",
  "tika-vin12t:1601_2": "gāthāya. “Patthayataṃ icchata”nti padānaṃ alamatthapayoge sampadānattā vuttaṃ “alameva",
  "tika-vin12t:1601_3": "dātunti iminā sambandho”ti. Soyeva gahetabboti “dātu”ntibhāvassa kattubhāvena so",
  "tika-vin12t:1601_4": "eva pāṭho gahetabboti attho.",
  "tika-vin12t:1602_0": "283. Yā yāgu pavāraṇaṃ janeti, sā yāgu bhojjayāgu nāmāti yojanā. Yanti kālaṃ. “Ādiṃ",
  "tika-vin12t:1602_1": "katvā”ti iminā yadaggenāti ettha aggasaddo ādyattho kiriyāvisesanatthe karaṇavacananti",
  "tika-vin12t:1602_2": "dasseti. “Sagganibbattakapuñña”nti iminā saggāti ettha phalūpacāraṃ dasseti. Soti guḷo.",
  "tika-vin12t:1603": "284. Tathārūpenāti tathāsabhāvena. Guḷassa anurūpasabhāvenāti attho.",
  "tika-vin12t:1604": "173. Pāṭaligāmavatthukathā",
  "tika-vin12t:1605": "285. Yathā sabbaṃ santhataṃ hoti, evaṃ tathā sabbasantharisanthatanti yojanā.",
  "tika-vin12t:1606_0": "286. Sunidho ca vassakāro cāti ettha cakārehi dvandavākyaṃ dasseti. Āyamukhapacchindanatthanti",
  "tika-vin12t:1606_1": "suṅkamukhassa pacchedanatthaṃ. “Gharavatthūnī”ti iminā vatthusaddassa kāraṇadabbatthe",
  "tika-vin12t:1606_2": "paṭikkhipitvā bhūbhedatthaṃ dīpeti. Tā devatā nāmenti kirāti yojanā. Yathānurūpanti",
  "tika-vin12t:1606_3": "yaṃ yaṃ bhogabalānurūpaṃ. Loketi sattaloke. Saddoti kittighoso. Tenevāti tena saddassa",
  "tika-vin12t:1606_4": "abbhuggatahetunā eva. “Osaraṇaṭṭhānaṃ nāmā”ti iminā ariyaṃ āyatananti ettha āyatanasaddo",
  "tika-vin12t:1606_5": "samosaraṇaṭṭhānatthoti dasseti. Yattakaṃ kayavikkayaṭṭhānaṃ nāmāti sambandho. “Vāṇijānaṃ…pe…",
  "tika-vin12t:1606_6": "kayavikkayaṭṭhānaṃ nāmā”ti iminā vaṇijā patanti sannipatanti etthāti vaṇippatoti",
  "tika-vin12t:1606_7": "vacanatthaṃ dasseti. “Vaṇijapato”ti vattabbe jakāralopoti daṭṭhabbo. Pāḷiyaṃ “tesa”nti",
  "tika-vin12t:1606_8": "pāṭhasesassa ajjhāharitabbabhāvaṃ dassetuṃ vuttaṃ “tesaṃ ariyāyatanavāṇijapatāna”nti.",
  "tika-vin12t:1606_9": "Tesanti ca sāmyatthe sāmivacanaṃ, niddhāraṇatthe vā vibhattaapādānatthe vā. Idanti",
  "tika-vin12t:1606_10": "puraṃ. Puṭabhedananti ettha puṭaṃ bhindanti etthāti puṭabhedananti vacanatthaṃ dassento",
  "tika-vin12t:1606_11": "āha “bhaṇḍikabhedanaṭṭhāna”nti. “Samuccayattho vāsaddo”ti vuttavacanaṃ vitthārento",
  "tika-vin12t:1606_12": "āha “tatra hī”tiādi. Tattha tatrāti pāṭaliputte, tīsu vā aggiudakamithubhedesu. “Aññamaññabhedā”ti",
  "tika-vin12t:1606_13": "iminā mithubhedāti ettha mithusaddassa aññamaññavevacanabhāvaṃ dasseti. Uḷumpakullasaddānaṃ",
  "tika-vin12t:1606_14": "atthe samānepi karaṇavisesaṃ dassento āha “uḷumpa”ntiādi. Uḷu vuccati udakaṃ, tato",
  "tika-vin12t:1606_15": "pāti rakkhatīti uḷumpo. Kaṃ vuccati udakaṃ, tasmiṃ ulati gacchatīti kullo.",
  "tika-vin12t:1607_0": "Aṇṇavanti ettha aṇṇavo nāma kiṃ samuddassa nāmanti āha “aṇṇava”ntiādi. “Aṇṇava”nti",
  "tika-vin12t:1607_1": "etaṃ nāmaṃ udakaṭṭhānassa adhivacananti yojanā. Aṇṇo vuccati udakaṃ, taṃ etasmiṃ",
  "tika-vin12t:1607_2": "atthīti aṇṇavo. Sarasaddassa akārādimhi ca kaṇḍe ca pavattanato vuttaṃ “saranti idha",
  "tika-vin12t:1607_3": "nadī adhippetā”ti. Idhāti imissaṃ gāthāyaṃ. Idanti atthajātaṃ.",
  "tika-vin12t:1608_0": "Yeti ariyā. Teti ariyā, tarantīti sambandho. Visajjapallalānīti ettha visajjasaddo",
  "tika-vin12t:1608_1": "tvāpaccayanto, pallalasaddo ninnaṭṭhānavācakoti āha “visajja…pe… ninnaṭṭhānānī”ti.",
  "tika-vin12t:1608_2": "Ayaṃ pana jano kullaṃ bandhatīti yojanā. Tiṇṇā medhāvino janā iti vuttaṃ hotīti yojanā.",
  "tika-vin12t:1609_0": "287. Ananubodhāti ettha kāraṇatthe nissakkavacananti āha “abujjhanenā”ti. Sandhāvitaṃ",
  "tika-vin12t:1609_1": "saṃsaritanti ettha tapaccayassa kammatthaṃ sandhāya vuttaṃ “mayā ca tumhehi cā”ti.",
  "tika-vin12t:1609_2": "Iminā kattutthe sāmivacananti dasseti. “Atha vā”tiādinā tapaccayassa bhāvatthaṃ dasseti.",
  "tika-vin12t:1609_3": "Saṃsitanti ettha saradhātuyā rakāro lopoti āha “saṃsarita”nti. “Taṇhārajjū”ti iminā",
  "tika-vin12t:1609_4": "bhavato bhavaṃ netīti bhavanettīti vacanatthena taṇhārajju bhavanetti nāmāti dasseti.",
  "tika-vin12t:1610_0": "289. Vaṇṇavatthālaṅkārāni sāmaññavasena “nīlā”ti vuttānīti āha “nīlāti idaṃ sabbasaṅgāhaka”nti.",
  "tika-vin12t:1610_1": "Tatthāti “nīlā”tiādipāṭhe. Tesanti licchavīnaṃ. Pakativaṇṇā nīlā na hontīti yojanā.",
  "tika-vin12t:1610_2": "Etanti “nīlā”tiādivacanaṃ. Paṭivattesīti ettha vatudhātu upasaggavasena vā atthātisayavasena",
  "tika-vin12t:1610_3": "vā paharaṇatthoti āha “pahāresī”ti. “Sajanapada”nti iminā sāhāranti ettha āhārasaddo",
  "tika-vin12t:1610_4": "janapadatthoti dasseti. Janapado hi yasmā nagarassa parivārabhāvena āharitabbo, imasmā",
  "tika-vin12t:1610_5": "ca rājapurisā baliṃ āharanti, tasmā āhāroti vutto. Sajanapadaṃ vesāliṃ dajjeyyāthāti",
  "tika-vin12t:1610_6": "yojanā. Aṅguliṃ phoṭesunti ettha phuṭadhātu sañcalanatthoti āha “aṅguliṃ cālesu”nti.",
  "tika-vin12t:1610_7": "Itthikāyāti itthīyeva purisato khuddakaṭṭhena itthikā, tāya.",
  "tika-vin12t:1611": "178. Sīhasenāpativatthukathā",
  "tika-vin12t:1612_0": "290. Dhammassa ca anudhammanti ettha dhammasaddo kāraṇatthoti āha “kāraṇassa anukāraṇa”nti.",
  "tika-vin12t:1612_1": "“Parehī”ti padaṃ “vutta”iti pade kattā. “Vuttakāraṇenā”tipadaṃ “sakāraṇo”tipade karaṇaṃ.",
  "tika-vin12t:1612_2": "Koci appamattakopi tumhākaṃ vādoti yojanā. “Viññūhī”ti padaṃ “garahitabba”iti pade",
  "tika-vin12t:1612_3": "kattā. “Garahitabbakāraṇa”nti padaṃ “na āgacchatī”ti pade kammaṃ. Anabbhakkhātukāmāti",
  "tika-vin12t:1612_4": "ettha abhityūpasaggo abhibhavanattho āpubbo khādhātu pakathanatthoti āha “abhibhavitvā",
  "tika-vin12t:1612_5": "na ācikkhitukāmā”ti.",
  "tika-vin12t:1613_0": "293. Anuviccakāranti ettha anuviccasaddo vicadhātu tvāpaccayantoti āha “anuvicitvā”ti.",
  "tika-vin12t:1613_1": "“Cintetvā”ti iminā vicadhātuyā ñāṇatthaṃ dasseti. “Kātabba”nti iminā kātabbanti kāranti",
  "tika-vin12t:1613_2": "vacanatthaṃ dasseti. Paṭākanti dhajapaṭākaṃ. “Āhiṇḍeyyu”nti iminā pariyāyeyyunti",
  "tika-vin12t:1613_3": "ettha paripubbaāpubba yādhātuyā gatyatthaṃ dasseti. Pāḷiyaṃ “parihareyyu”ntipi pāṭho.",
  "tika-vin12t:1613_4": "Āhiṇḍeyyunti āhiṇḍanti. Muddhajo tatiyakkharo. Opānabhūtanti ettha opāno viya bhūto",
  "tika-vin12t:1613_5": "opānabhūtoti atthaṃ dassento āha “paṭiyattaudapāno viya ṭhita”nti. “Udapāno”ti iminā",
  "tika-vin12t:1613_6": "opānasaddo udapānatthoti dasseti. Udapāno hi sabbe janā osaritvā pivanti etthāti",
  "tika-vin12t:1613_7": "opānoti vuccati. Imesanti nigaṇṭhānaṃ. Hīti saccaṃ, yasmā vā. Sampattānaṃ dānaṃ dātabbameva,",
  "tika-vin12t:1613_8": "tasmā mā upacchinditthāti yojanā. Uddissāti tvāpaccayantasaddo “kata”nti uttarapadena",
  "tika-vin12t:1613_9": "samāsoti āha “uddisitvā kata”nti. Eseva nayo “paṭiccakamma”nti etthāpi.",
  "tika-vin12t:1614_0": "294. Paṭiccakammanti etaṃ nāmaṃ nimittakammassa adhivacananti yojanā. Yoti yo koci",
  "tika-vin12t:1614_1": "jano. Vadhakassa pāṇaghātakammaṃ hoti viya, tassāpi hotīti yojanā. Na jīrantīti ettha",
  "tika-vin12t:1614_2": "jaradhātu gatyatthoti āha “na gacchantī”ti.",
  "tika-vin12t:1615": "179. Kappiyabhūmianujānanakathā",
  "tika-vin12t:1616_0": "295. Bahārāmakoṭṭhaketi ettha samīpatthe bhummavacananti āha “bahārāmakoṭṭhakasamīpeti",
  "tika-vin12t:1616_1": "ārāmakoṭṭhakassa bahi samīpeti attho”ti. Acchantīti vasanti. Etanti “paccantima”nti",
  "tika-vin12t:1616_2": "etaṃ vacanaṃ. Dhuravihāropīti padhānavihāropi. Tattha tatthāti tasmiṃ tasmiṃ ṭhāne.",
  "tika-vin12t:1616_3": "Anupageyevāti pātoyeva. Oravasaddanti uccaravasaṅkhātaṃ saddaṃ. Kapilasuttapariyosāneti",
  "tika-vin12t:1616_4": "suttanipāte saṅgahitassa kapilasuttassa pariyosāne. Pañcasatānaṃ kevaṭṭapurisānanti sambandho.",
  "tika-vin12t:1617_0": "Ussāvanantikādīsu evaṃ vinicchayo veditabboti yojanā. Yo vihāro kariyatīti sambandho.",
  "tika-vin12t:1617_1": "Bhūmiyā gati viya gati etesanti bhūmigatikā. Patiṭṭhāpentehi bahūhi bhikkhūhi patiṭṭhāpetabboti",
  "tika-vin12t:1617_2": "sambandho. Nicchārentehi bhikkhūhīti yojanā. Sayanti bhikkhu. Taṃ panāti “saṅghassa",
  "tika-vin12t:1617_3": "kappiyakuṭiṃ adhiṭṭhāmī”ti vacanaṃ pana. Avatvāpīti pisaddo tathā “vatvāpī”ti atthaṃ",
  "tika-vin12t:1617_4": "sampiṇḍeti. Aṭṭhakathāsūti mahāaṭṭhakathādīsu tīsu aṭṭhakathāsu. Etthāti ussāvanantikakuṭiyaṃ.",
  "tika-vin12t:1617_5": "“Samakālaṃ vaṭṭatī”ti vacanaṃ daḷhīkaronto āha “sace hī”tiādi. Vacaneti “kappiyakuṭiṃ",
  "tika-vin12t:1617_6": "karomā”ti vacane. Tasminti thambhe. Tenevāti akatabhāveneva. Hīti saccaṃ. Etthāti bahūsu.",
  "tika-vin12t:1618_0": "Yatoti iṭṭhakasilāmattikāpiṇḍato. Vuttanayenevāti “bahūhi samparivāretvā kappiyakuṭiṃ",
  "tika-vin12t:1618_1": "karomā”ti vuttanayeneva. Iṭṭhakādayoti “kappiyakuṭiṃ karomā”ti adhiṭṭhātabbaiṭṭhakādayo.",
  "tika-vin12t:1618_2": "Andhakaṭṭhakathāyaṃ vuttanti sambandho. Tathāti yathā andhakaṭṭhakathāyaṃ vuttaṃ,",
  "tika-vin12t:1618_3": "tathā. Thambhādīni ukkhipitvā patiṭṭhāpanañca “kappiyakuṭiṃ karomā”ti sāvanañca antaṃ",
  "tika-vin12t:1618_4": "pariyosānametissāti ussāvanantikā.",
  "tika-vin12t:1619_0": "Tāsūti dvīsu gonisādikāsu. Yatthāti kuṭiyaṃ. Neva ārāmo parikkhitto hotīti sambandho.",
  "tika-vin12t:1619_1": "Puna yatthāti kuṭiyaṃ. Ayanti kuṭi. Ubhayatthāpīti ārāmavihāragonisādikāsu dvīsupi.",
  "tika-vin12t:1619_2": "Bahutaraṃ parikkhittopi parikkhittoyeva nāmāti yojanā. Etthāti upaḍḍhaparikkhittabahutaraparikkhittaārāme.",
  "tika-vin12t:1619_3": "Gāvo pavisitvā yathāsukhaṃ nisīdanti etthāti gonisādā gosālā. Gonisādā viyāti gonisādikā kuṭi.",
  "tika-vin12t:1620_0": "Manussā vadantīti sambandho. Esāti kuṭi. Vuttepīti pisadde, “kappiyakuṭiṃ demā”ti",
  "tika-vin12t:1620_1": "vākyaṃ apekkhati. Andhakaṭṭhakathāyaṃ vuttanti sambandho. Yasmā vaṭṭati, tasmāti",
  "tika-vin12t:1620_2": "yojanā. Tesanti sesasahadhammikadevamanussānaṃ. Tehīti sesasahadhammikadevamanussehi.",
  "tika-vin12t:1620_3": "Punapi vuttaṃ, kiṃ vuttanti āha “bhikkhussa…pe… hotī”ti. Apīti tadaññesaṃ. Tanti",
  "tika-vin12t:1620_4": "vacanaṃ. Hīti saccaṃ, yasmā vā. Saṅghassa santakameva vā bhikkhussa santakameva vāti",
  "tika-vin12t:1620_5": "yojanā. Iti tasmā suvuttanti sambandho. Gahapatīnaṃ santakaṃ gahapati kuṭi. “Kammavācaṃ",
  "tika-vin12t:1620_6": "sāvetvā”ti idaṃ upalakkhaṇamattaṃ kammavācamavatvā apalokanenapi kappiyattā. Kammavācāya",
  "tika-vin12t:1620_7": "vā apalokanena vā sammanitabbāti sammuti kuṭi. Itisaddo parisamāpanattho.",
  "tika-vin12t:1621_0": "Yaṃ āmisaṃ vutthaṃ, sabbaṃ taṃ āmisantiyojanā. Akappiyabhūmiyaṃ sahaseyyapahonake",
  "tika-vin12t:1621_1": "gehe vutthaṃ ṭhapitanti sambandho. Yaṃ pana saṅghikaṃ vā puggalikaṃ vā atthīti yojanā.",
  "tika-vin12t:1621_2": "Tesaṃyevāti bhikkhubhikkhunīnameva. Ekarattampi ṭhapitaṃ yaṃ santakaṃ atthīti yojanā.",
  "tika-vin12t:1621_3": "Tanti saṅghikādi. Tatthāti akappiyabhūmiyaṃ sahaseyyapahonakagehe. Etanti antovutthaantopakkasaṅkhātaṃ",
  "tika-vin12t:1621_4": "yāvayāmakālikaṃ, “na kappatī”ti byatirekassa anvayaṃ dassento āha “sattāhakālikaṃ panā”tiādi.",
  "tika-vin12t:1622_0": "Tatrāti purimavacanāpekkhaṃ. Tatra vacaneti hi attho. Sāmaṇero detīti sambandho.",
  "tika-vin12t:1622_1": "Yaṃkiñci taṇḍulādikaṃ āmisanti yojanā. Mukhasannidhi nāmāti āpattiyā mukho upāyo",
  "tika-vin12t:1622_2": "sannidhi nāmāti attho. Tatthāti mahāpaccariyaṃ, mukhasannidhiantovutthesu vā. Bhikkhu",
  "tika-vin12t:1622_3": "pacitvā paribhuñjatīti sambandho. Āmisasaṃsaṭṭhanti āmisena saṃsaggaṃ.",
  "tika-vin12t:1623_0": "Jahitavatthukāti jahitaṃ vatthu etāsanti jahitavatthukā. Ussāvanantikā katāti sambandho.",
  "tika-vin12t:1623_1": "Sāti ussāvanantikā. Yo yoti thambho vā bhittipādo vā. Iṭṭhakādīhi katā ussāvanantikāti",
  "tika-vin12t:1623_2": "yojanā. Cayassāti adhiṭṭhānassa. Yehi pana iṭṭhakādīhītiādisaddena thambhasilāmattikāyo",
  "tika-vin12t:1623_3": "saṅgaṇhāti. Tadaññesūti tehi adhiṭṭhitaiṭṭhakādīhi aññesu.",
  "tika-vin12t:1624_0": "Pākārādiparikkhepeti upacārasīmāparicchinnassa ārāmassa pākārādinā parikkhepe kate.",
  "tika-vin12t:1624_1": "Pākārādīti ādisaddena vatiṃ saṅgaṇhāti. Kappiyakuṭiṃ laddhuṃ vaṭṭatīti gonisādikāya",
  "tika-vin12t:1624_2": "abhāvena sesāsu tīsu kappiyakuṭīsu yaṃkiñci kappiyakuṭiṃ laddhuṃ vaṭṭatīti attho.",
  "tika-vin12t:1624_3": "Tattha tatthāti tasmiṃ tasmiṃ ṭhāne. Itarā panāti ussāvanantikagonisādikāhi aññā.",
  "tika-vin12t:1624_4": "Dveti ubho gahapatisammutiyo, jahitavatthukāva hontīti sambandho. Pakkhapāsakamaṇḍalanti",
  "tika-vin12t:1624_5": "dve pakkhe apatanatthāya pasati bandhatīti pakkhapāsako, maṇḍalanti chadanakoṭigopānasīnaṃ",
  "tika-vin12t:1624_6": "upari ṭhapitakaṭṭhaviseso, pakkhapāsako ca maṇḍalañca pakkhapāsakamaṇḍalaṃ.",
  "tika-vin12t:1625_0": "Yatrāti yasmiṃ ṭhāne. Anupasampannassa datvāti anapekkhavissajjanena anupasampannassa",
  "tika-vin12t:1625_1": "datvā. Cīvaravikappanaṃ viya sāpekkhavissajjanampi vaṭṭatīti vadanti. Tatrāti purimavacanāpekkhaṃ.",
  "tika-vin12t:1625_2": "Soti karavīkatissatthero, passitvā pucchīti sambandho. Theroti mahāsivatthero. Lūkhadivaseti",
  "tika-vin12t:1625_3": "asiniddhadivase. Tatoti bravanato, paranti sambandho. Nanti mahāsivattheraṃ. Pamukheti",
  "tika-vin12t:1625_4": "gabbhassa pamukhe. Tanti sabbikumbhiṃ. Bahīti vihārassa bahi. Soti mahāsivatthero.",
  "tika-vin12t:1626": "180. Meṇḍakagahapativatthukathā",
  "tika-vin12t:1627_0": "296. “Bahidvāre”ti ettha kassa bahidvāreti āha “dhaññāgārassa bahidvāre”ti. Āḷakathālikanti",
  "tika-vin12t:1627_1": "ettha āḷakataṇḍulapacanakaṃ gaṇhakathāli āḷakathāli, tāya pacitaṃ bhattaṃ āḷakathālikanti",
  "tika-vin12t:1627_2": "vacanatthaṃ dassento āha “āḷakataṇḍulapacanakathālika”nti. Byañjanabhaṇḍikanti byañjanaparikkhārikaṃ,",
  "tika-vin12t:1627_3": "byañjanaparivārakanti attho. Iminā sūpabhiñjanakanti ettha sūpasaddo byañjanavācako,",
  "tika-vin12t:1627_4": "bhiñjanakasaddo bhaṇḍikapariyāyoti dasseti. Dāsakammakaraporisanti ettha dāsaporisā",
  "tika-vin12t:1627_5": "ca kammakaraporisā ca dāsakammakaraporisaṃ, samāhāradvando pubbapade uttaralopo,",
  "tika-vin12t:1627_6": "iti imamatthaṃ dassento āha “dāsapurise ca kammakarapurise cā”ti. Porisasaddopi purisasaddena",
  "tika-vin12t:1627_7": "samāno “puriso eva poriso”ti atthena. Dhuvabhattenāti ettha dhuvasaddo niccapariyāyoti",
  "tika-vin12t:1627_8": "āha “niccakāla”nti. Duyhena khīrenāti sambandho. “Meṇḍakavatthusmiṃ panā”ti pāṭhato",
  "tika-vin12t:1627_9": "paṭṭhāya yāva “khaṇaññeva duyhenā”ti pāṭhā kesuciyeva aṭṭhakathāpotthakesu atthi.",
  "tika-vin12t:1627_10": "Etthāti meṇḍakavatthumhi. Goraseti gavayehi nibbatte khīradadhitakkanavanītasabbisaṅkhāte",
  "tika-vin12t:1627_11": "rase. Pātheyyanti pathassa hitaṃ pātheyyaṃ. Ñatvāti pātheyyamicchatīti ñatvā. Bhikkhācāravattena",
  "tika-vin12t:1627_12": "vāti aññātakaapavāritaṭṭhānato bhikkhācāravattena vā. Yācitvāpīti pisaddo pageva",
  "tika-vin12t:1627_13": "bhikkhācāravattenāti dasseti. Yattakena pātheyyenāti sambandho.",
  "tika-vin12t:1628": "182. Keṇiyajaṭilavatthukathā",
  "tika-vin12t:1629": "300. Kājehīti ettha kājassa gaṇanaṃ dassento āha “pañcahi kājasatehī”ti. Ekena kājena dvinnaṃ kuṭānaṃ gahitattā vuttaṃ “kuṭasahassa”nti. Voti tumhe. Suṭṭhu pasannoti sambandho.",
  "tika-vin12t:1630_0": "Tatthāti “aṭṭha pānānī”ti pāṭhe, aṭṭhasu pānesu vā. “Ambehi katapāna”nti iminā majjhelopasamāsaṃ",
  "tika-vin12t:1630_1": "dasseti. Tatthāti āmapakkesu. Karontena kātabbanti sambandho. Ādiccapākenāti ādiccahetunā",
  "tika-vin12t:1630_2": "pacanena. Purebhattameva kappatīti bhikkhunā sayaṃ katattā purebhattameva kappati.",
  "tika-vin12t:1630_3": "Tena vuttaṃ “anupasampannehī”tiādi. Kataṃ ambapānanti sambandho. Sabbapānesūti jambupānādīsu sabbesu pānesu.",
  "tika-vin12t:1631_0": "Tesūti jambupānādīsu sattasu pānesu. Panasaddo visesatthajotako. Jambuphalehīti āmehi",
  "tika-vin12t:1631_1": "vā pakkehi vā jambuphalehi. Aṭṭhikehīti aṭṭhi asmimatthīti aṭṭhikaṃ phalaṃ. Jātirasenāti",
  "tika-vin12t:1631_2": "yathājātena rasena. Iminā madhusakkharakappurādīhi na yojetabboti dasseti. Taṃ panāti",
  "tika-vin12t:1631_3": "madhukapānaṃ pana. Muddikāti muddikaphalāni. Sāluketi kande. Sattannaṃ dhaññānaṃ",
  "tika-vin12t:1631_4": "phalarasanti taṇḍuladhovanodakaṃ. “Pakkaḍākarasa”nti iminā apakkaḍākarasaṃ vaṭṭatīti",
  "tika-vin12t:1631_5": "dīpeti. Hīti saccaṃ, vitthāro vā. Rasoti pakkaraso. Paṭiggahetvā ṭhapitasabbiādīhi",
  "tika-vin12t:1631_6": "pakkānaṃ yāvajīvikānaṃ pattānaṃ rasoti yojanā. Pakkaṃ yāvajīvikapattarasanti sambandho.",
  "tika-vin12t:1631_7": "Yāvakālikapattānampīti pisaddo pageva yāvajīvikapattānanti dasseti. Yaṃ pānanti yaṃ",
  "tika-vin12t:1631_8": "madhukapuppharasapānaṃ. Soti madhukapuppharaso. Tenāti madhukapupphena. Yato kālato",
  "tika-vin12t:1631_9": "paṭṭhāya majjaṃ na karonti, tatoti yojanā. Ucchuraso nikasaṭo pacchābhattaṃ vaṭṭati",
  "tika-vin12t:1631_10": "sattāhakālikattā. Ime cattāro rasāti phalapattapupphaucchurasasaṅkhātā ime cattāro",
  "tika-vin12t:1631_11": "rasā. Aggihuttamukhāti yaññā aggihutamukhā, aggihutaseṭṭhāti attho.",
  "tika-vin12t:1632": "183. Rojamallādivatthukathā",
  "tika-vin12t:1633_0": "301. Saṅkaramakaṃsūti ettha saṅkarasaddassa yuddhatthādīsu pavattanato idha paṭiññātattheti",
  "tika-vin12t:1633_1": "dassento āha “katikamakaṃsū”ti. Katikanti paṭiññātasaṅkhātaṃ katikaṃ. Uḷāraṃ khoti",
  "tika-vin12t:1633_2": "ettha uḷārasaddo seṭṭhavācako. Seṭṭhanti ca sundaramevāti āha “sundaraṃ kho te ida”nti.",
  "tika-vin12t:1633_3": "Teti tuyhaṃ. “Bahukato”ti padassa katabahumānoti atthaṃ dassento āha “pasādabahumānenā”ti.",
  "tika-vin12t:1633_4": "“Piṭṭhamayaṃkhādanīya”nti iminā piṭṭhakhādanīyanti ettha mayasaddalopaṃ dasseti.",
  "tika-vin12t:1634_0": "303. Paṭibhāneyyakāti ettha paṭibhāne niyuttā paṭibhāneyyakāti dassento āha “paṭibhānasampannā”ti.",
  "tika-vin12t:1634_1": "“Niddosasippā”ti iminā pariyodātasippāti ettha parisamantato odātaṃ sippaṃ etesanti",
  "tika-vin12t:1634_2": "pariyodātasippāti atthaṃ dasseti. Sippatthikehi siyati seviyatīti sippaṃ, sippikānaṃ",
  "tika-vin12t:1634_3": "hitāya seti pavattatīti vā sippaṃ, oṭṭhajo paṭhamakkharo. Nāḷiyāvāpakenāti padassa",
  "tika-vin12t:1634_4": "dvandabhāvaṃ dassento āha “nāḷiyā ceva āvāpakena cā”ti. Iminā yakāro padasandhimattoti",
  "tika-vin12t:1634_5": "dasseti. “Nāḷiyā vā pasibbakenā”tipi pāṭho, so apāṭhoyeva. Ko āvāpako nāmāti āha",
  "tika-vin12t:1634_6": "“āvāpako nāma yatthā”tiādi. Tattha yatthāti yasmiṃ thavike. Iminā āharitvā yathāladdhaṃ",
  "tika-vin12t:1634_7": "vapanti pakkhipanti etthāti āvāpakoti vacanatthaṃ dasseti. Vapa bījanikkhepeti dhātupāṭhesu",
  "tika-vin12t:1634_8": "(saddanītidhātumālāyaṃ 15 pakārantadhātu) vuttaṃ. Idha pana pakkhipaneti daṭṭhabbo.",
  "tika-vin12t:1634_9": "Tena vuttaṃ “pakkhipantī”ti. Pariharitumevāti pariggahetvā haritumeva. Vetananti",
  "tika-vin12t:1634_10": "bhatiṃ. Yoti bhikkhu. Taṃ vāti pariharitakhurabhaṇḍaṃ vā. Aññaṃ vāti aññassa santakaṃ vā.",
  "tika-vin12t:1635": "304. Idanti dasamabhāgadānaṃ. Dasa koṭṭhāseti dasa paṭivīse.",
  "tika-vin12t:1636": "185. Catumahāpadesakathā",
  "tika-vin12t:1637_0": "305. Idaṃ na kappatītiādīti “idaṃ na kappatī”tiādayo ime cattāro mahāpadeseti yojanā.",
  "tika-vin12t:1637_1": "Apassayaṃ katvā disiyanti etthāti apadesā okāsā, apassayaṃ katvā disiyanti etehīti",
  "tika-vin12t:1637_2": "vā apadesā kāraṇā, “mahantā apadesā mahāpadesā. Tañcāti mahāpadesasaṅkhātaṃ tañca",
  "tika-vin12t:1637_3": "suttaṃ, gahetvāti yojanā. Parimaddantāti punappunaṃ maddantā, upaparikkhantāti attho.",
  "tika-vin12t:1637_4": "Idanti kāraṇaṃ. Tanti navamahāphalaaparaṇṇaṃ. Tānīti khuddakaphalapānāni. Hīti saccaṃ.",
  "tika-vin12t:1638_0": "Tesanti channaṃ cīvarānaṃ. Tatthāti chasu anulomacīvaresu. “Pāṇakehi sañjātavattha”nti",
  "tika-vin12t:1638_1": "iminā koseyyavatthabhāvaṃ dasseti. Dve paṭāti cīnapaṭasomārapaṭā. Dukūlaṃ sāṇassa anulomanti yojanā.",
  "tika-vin12t:1639_0": "Tesaṃyevāti dvinnaṃ pattānameva. Tesaṃyevāti tiṇṇaṃ tumbānameva. Tesaṃyevāti dvinnaṃ",
  "tika-vin12t:1639_1": "kāyabandhanānameva. Setacchattanti setehi vatthehi kataṃ chattaṃ. Tesaṃyevāti tiṇṇaṃ chattānameva.",
  "tika-vin12t:1640_0": "Sambhinnarasanti saṃsaggarasaṃ. Ettha bhijjitthāti bhinnoti vacanatthena bhididhātu",
  "tika-vin12t:1640_1": "dvidhākaraṇasaṅkhāto bhedattho hoti, dhātvatthabādhakena saṃtyūpasaggena bhididhātuyā",
  "tika-vin12t:1640_2": "bhedatthaṃ bādhetvā saṃsaggatthavācako hotīti daṭṭhabbaṃ. Challimpīti tacampi. Sakalenevāti",
  "tika-vin12t:1640_3": "challiyā eva. Pāyāsena asaṃsaṭṭhaṃ yaṃ sabbīti yojanā. Tānīti takkolajātiphalādīni.",
  "tika-vin12t:1640_4": "Yaṭṭhimadhukādīsupīti madhulaṭṭhikādīsupi. “Laṭṭhimadhukādīsupī”ti vā pāṭho, so apāṭhoyeva.",
  "tika-vin12t:1640_5": "Yaṃ yanti vatthu. Yathāti yenākārena, dhoviyamāne tacchiyamāneti sambandho.",
  "tika-vin12t:1641_0": "Sambhinnarasanti vatvā tamevatthaṃ dassetuṃ vuttaṃ “saṃsaṭṭha”nti. Sabhāvanti yāvakālaṃ",
  "tika-vin12t:1641_1": "kappiyasabhāvaṃ. Tasmāti yasmā upaneti, tasmā. Tenāti sattāhakālikena. Tadahupaṭiggahitanti",
  "tika-vin12t:1641_2": "tadaheva paṭiggahitaṃ. Dvīhapaṭiggahitena sattāhakālikenāti sambandho.",
  "tika-vin12t:1642": "Etthāti kālikasaṃsagge. Āpattiyo veditabbāti yathākkamaṃ āpattiyo veditabbā. Sabbatthāti sabbasmiṃ bhesajjakkhandhake.",
  "tika-vin12t:1643": "Iti bhesajjakkhandhakavaṇṇanāya yojanā samattā.",
  "tika-vin12t:1644": "7. Kathinakkhandhakaṃ",
  "tika-vin12t:1645": "187. Kathinānujānanakathā",
  "tika-vin12t:1646_0": "306. Kathinakkhandhake pāveyyakāti ettha pāvāraṭṭhe nivasantīti pāveyyakāti vacanatthaṃ",
  "tika-vin12t:1646_1": "dassento āha “pāvāraṭṭhavāsino”ti. Tatthāti pāvānāmake raṭṭhe. Eko pitā etesanti",
  "tika-vin12t:1646_2": "ekapitukā. Te ca te bhātaro ceti ekapitukabhātaro, tesaṃ. Etanti “pāveyyakā”ti etaṃ",
  "tika-vin12t:1646_3": "nāmaṃ. Tesūti pāveyyakesu. “Dhutaṅgasamādānavasenā”ti visesanassa byavacchedabhāvaṃ",
  "tika-vin12t:1646_4": "dassetuṃ vuttaṃ “na araññavāsamattenā”ti. Visesanañhi duvidhaṃ byavacchedaṃ, tappākaṭikaraṇañcāti.",
  "tika-vin12t:1646_5": "Tesanti pāveyyakānaṃ. Piṇḍapātikādibhāvepīti sambandho. Pisaddo āraññakaṃ apekkhati.",
  "tika-vin12t:1646_6": "Etanti “sabbe āraññakā”tiādi etaṃ vacanaṃ. Ime panāti pāveyyakā pana. Udakasaṃgaheti",
  "tika-vin12t:1646_7": "ettha udakena saṃgahetabbanti dassento āha “udakena saṃgahite”ti. “Thale ca ninne",
  "tika-vin12t:1646_8": "cā”ti iminā “udakasaṃgahe”ti padassa sarūpaṃ dasseti.",
  "tika-vin12t:1647_0": "Udakacikkhalloti udakena loḷito cikkhallo udakacikkhallo. Okapuṇṇehīti ettha okasaddo",
  "tika-vin12t:1647_1": "udakavevacanoti āha “udakapuṇṇehī”ti. Udakañhi ucayati samavāyabhāvena pavattatīti",
  "tika-vin12t:1647_2": "okanti vuccati. Tesanti pāveyyakānaṃ. Ghanānīti nirantarāni. Tesūti cīvaresu. Tenāti",
  "tika-vin12t:1647_3": "cīvarānaṃ ghanattā, udakassa ca na paggharaṇattā. Bhagavatā “avivadamānā phāsukaṃ",
  "tika-vin12t:1647_4": "vassaṃ vasitthā”ti pucchiyamānāpi te bhikkhū yathāpucchitaṃ avatvā kasmā phāsukapadaṃ",
  "tika-vin12t:1647_5": "apanetvā “avivadamānā vassaṃ vasimhā”ti avocunti āha “avivadamānā vassaṃ vasimhāti",
  "tika-vin12t:1647_6": "etthā”tiādi. Ukkaṇṭhitatāya cāti ettha casaddo “phāsutāya abhāvenā”ti etthāpi yojetabbo.",
  "tika-vin12t:1647_7": "Senāsanaphāsutāya abhāvena ca bhagavato dassanālābhena ukkaṇṭhitatāya cāti hi attho.",
  "tika-vin12t:1647_8": "Anamataggiyakathanti saṃyuttanikāye anamataggiyasuttantakathaṃ. Sabbeva te pāveyyakā",
  "tika-vin12t:1647_9": "bhikkhūti yojanā. Tanti anamataggiyakathaṃ. Tatoti dhammakathanato, paranti sambandho.",
  "tika-vin12t:1647_10": "Bhagavā āmantesīti sambandho. Ekaṃ cīvaranti saṅghāṭiṃ. Santaruttarenāti saha antarenāti",
  "tika-vin12t:1647_11": "santaraṃ, santarañca taṃ uttarañceti santaruttaraṃ, tena. Assuti bhaveyyuṃ. Abhavissaṃsūti",
  "tika-vin12t:1647_12": "hi attho. Sattamīvibhattikālātipattivibhattīnaṃ samānatthabhāvo saddasatthesu vuttoyeva.",
  "tika-vin12t:1647_13": "Casaddo upanyāsattho. Esa kathinatthāro nāmāti yojanā. Anujānitukāmo hutvāti sambandho.",
  "tika-vin12t:1648_0": "Tatthāti “anujānāmi bhikkhave”tiādipāṭhe. Vokārassa nipātamatte sati kathamattho",
  "tika-vin12t:1648_1": "bhavissatīti āha “atthatakathinānanti attho”ti. Atthatakathinānaṃ bhikkhūnanti sambandho.",
  "tika-vin12t:1648_2": "Laddhaguṇaṃ dassento āha “evañhī”tiādi. Hisaddo laddhaguṇajotako. Paratoti paramhi.",
  "tika-vin12t:1648_3": "“So tumhāka”nti vā “so vo”ti vā avatvā “so nesaṃ bhavissatī”ti vuttattā vo-kāro nipātamattoti",
  "tika-vin12t:1648_4": "adhippāyo. “Voti sāmivacanameveta”nti iminā vo tumhākanti atthaṃ dasseti. Evaṃ sati",
  "tika-vin12t:1648_5": "“parato so nesa”nti ettha kathamattho bhavissatīti āha “so nesanti ettha panā”tiādi.",
  "tika-vin12t:1648_6": "Ye tumhe atthatakathinā, tesaṃ tumhākanti yojanā. Kathinasaddo thiratthavācako anipphannapāṭipadiko.",
  "tika-vin12t:1648_7": "Anāmantacārādikānaṃ pañcānisaṃsānaṃ antokaraṇasamatthabhāve thiranti attho.",
  "tika-vin12t:1649_0": "Tatthāti anāmantacārādīsu pañcānisaṃsesu. Anāmantacāroti ettha caraṇaṃ cāro, anāmantetvā",
  "tika-vin12t:1649_1": "cāro anāmantacāroti dassento āha “anāmantetvā caraṇa”nti. “Asamādāya caraṇa”nti iminā",
  "tika-vin12t:1649_2": "asamādānacāroti ettha pubbapade tvāpaccayassa anādesaṃ katvā asamādānacāroti vuttanti",
  "tika-vin12t:1649_3": "dasseti. Yāvatatthacīvaranti ettha ākāralopena sandhīti āha “yāvatā cīvarena attho”ti.",
  "tika-vin12t:1649_4": "“Yāvadatthacīvara”ntipi pāṭho, evaṃ sati dakāro padasandhimatto. Yāvasaddo paricchedatthavācako,",
  "tika-vin12t:1649_5": "na abhivijhatthavācako. Atthasaddena samāso hoti. Yo ca tattha cīvaruppādoti ettha",
  "tika-vin12t:1649_6": "tatthasaddassa visayaṃ dassento āha “kathinatthārasīmāya”nti. Tatruppādenāti tatra",
  "tika-vin12t:1649_7": "kathinatthārasīmāyaṃ uppādena mūlena. “Cīvaraṃ uppajjatī”ti iminā cīvaruppādoti ettha",
  "tika-vin12t:1649_8": "cīvarameva uppādo cīvaruppādoti visesanaparapadattaṃ dasseti.",
  "tika-vin12t:1650_0": "Keti kittakā. Idaṃ “gaṇavasenā”ti vacanaṃ sandhāya vuttaṃ. Atha vā keti kinnāma vutthavassā.",
  "tika-vin12t:1650_1": "Idaṃ “vutthavassavasenā”ti vacanaṃ sandhāya vuttaṃ. Satasahassampi janā labhantīti",
  "tika-vin12t:1650_2": "yojanā. Pisaddena tato adhikampi labhantīti dasseti. Chinnavassā vāti purimikāya",
  "tika-vin12t:1650_3": "upagantvā chinnavassā vā. Aññasmiṃ vihāreti kathinatthāravihārato aparasmiṃ vihāre.",
  "tika-vin12t:1650_4": "Sabbe chinnavassādikā bhikkhū purimikāya vassūpagatānaṃ bhikkhūnaṃ gaṇapūrakā hontīti",
  "tika-vin12t:1650_5": "yojanā. Itaresaṃyevāti purimikāya vassaṃ upagantvā paṭhamapavāraṇāya pavāritānameva.",
  "tika-vin12t:1650_6": "Paripuṇṇavassoti paripuṇṇo vīsativasso, acchinnavasso vā. Soti sāmaṇero. Iti etthāpīti",
  "tika-vin12t:1650_7": "evaṃ etesu tīsu vāresupi.",
  "tika-vin12t:1651_0": "Kena dinnaṃ kathinacīvaraṃ vaṭṭatīti yojanā. Yena kenaci dinnaṃ cīvaraṃ vaṭṭatīti",
  "tika-vin12t:1651_1": "sambandho. Tanti vattaṃ. Ajānantoti ajānanahetu. Hetvatthe hi antapaccayo. Tassāti",
  "tika-vin12t:1651_2": "kathinadāyakassa. Evanti iminā vakkhamānanayena. Aññatarapahonakaṃ vatthanti sambandho.",
  "tika-vin12t:1651_3": "Tassāti kathinacīvarassa. Ettakā nāma sūciyo vaṭṭatīti sambandho. Iti ācikkhitabbanti yojanā.",
  "tika-vin12t:1652_0": "Kathinatthārakenāpi vattaṃ jānitabbanti sambandho. Pisaddo kathinadāyakaṃ apekkhati.",
  "tika-vin12t:1652_1": "Vattaṃ vitthārento āha “tantavāyagehato hī”tiādi. Ābhatasantānenevāti ābhatasantatiyā",
  "tika-vin12t:1652_2": "eva. Khalimakkhitasāṭakoti ahatasāṭako. So hi khalena takkena kañjikena makkhitasāṭakattā",
  "tika-vin12t:1652_3": "“khalimakkhitasāṭako”ti vuccati. Kathinatthārasāṭakanti kathinatthāratthāya dinnaṃ",
  "tika-vin12t:1652_4": "sāṭakaṃ. Tadahevāti tasmiṃ dinnaahani eva. Tasminti paṭhamaṃ dinne kathinatthārasāṭake.",
  "tika-vin12t:1652_5": "Aññāni cāti kathinasāṭakato aññāni ca. Casaddena na kathinasāṭakameva āharati, aññāni",
  "tika-vin12t:1652_6": "cāti dasseti. Yoti kathinadāyako. Itaroti paṭhamaṃ kathinadāyako. Yathā tathā ovaditvāti",
  "tika-vin12t:1652_7": "tava santakato etassa santakaṃ saṅghassa bahupakāraṃ, saṅghassa bahupakārattaṃ tayāpi",
  "tika-vin12t:1652_8": "icchitabbaṃ, evamicchantassa bahupuññanti yena tenākārena ovaditvā.",
  "tika-vin12t:1653_0": "Kena bhikkhunāti sambandho. Yassa saṅgho kathinacīvaraṃ deti, tena bhikkhunā attharitabbanti",
  "tika-vin12t:1653_1": "yojanā. Kassa bhikkhussāti sambandho. Yo jiṇṇacīvaro hoti, tassa dātabbanti yojanā.",
  "tika-vin12t:1653_2": "Mahatī parisā etassāti mahāpariso thero. “Navakataro sakkoti, tassa dātabba”nti vacanassa",
  "tika-vin12t:1653_3": "anekantabhāvaṃ dassento āha “api cā”tiādi. Api cāti ekantena. Tadatthāyāti tassa",
  "tika-vin12t:1653_4": "jiṇṇacīvarassa atthāya. Assāti bhikkhussa. Pelavoti viraḷo. Tenāpīti kathinatthārakenāpi.",
  "tika-vin12t:1653_5": "Tanti vidhiṃ. Dānakammavācāti dānakāraṇakammavācā.",
  "tika-vin12t:1654_0": "Evaṃ dinne pana kathine niṭṭhāpetabbānīti yojanā. Ekenāpīti pisaddena pageva bahūhi",
  "tika-vin12t:1654_1": "panāti dasseti. Buddhappasatthanti buddhehi pasatthaṃ. Atīte kappasatasahassamatthaketi",
  "tika-vin12t:1654_2": "yojanā. Tassāti padumuttarassa. Kathinaṃ gaṇhi kirāti yojanā. Tanti kathinaṃ, satthā akāsīti sambandho.",
  "tika-vin12t:1655_0": "Katapariyositaṃ kathinaṃ kiṃ kātabbanti āha “katapariyositaṃ panā”tiādi. Kathinaṃ",
  "tika-vin12t:1655_1": "gahetvā attharitabbanti sambandho. “Tena kathinatthārakena bhikkhunā”ti padaṃ “vacanīyo”ti",
  "tika-vin12t:1655_2": "pade suddhakattā, “anumodāpetabba”nti pade kāritakattā. Kiṃ vacanīyoti āha “atthataṃ…pe…",
  "tika-vin12t:1655_3": "anumodathā”ti. “Tehi anumodakehi bhikkhuhī”ti padaṃ “vacanīyo”ti pade avuttakattā,",
  "tika-vin12t:1655_4": "“anumodāpetabba”nti pade kāritakammaṃ avuttakammaṃ, vā. “Kathina”nti dhātukammaṃ",
  "tika-vin12t:1655_5": "vā vuttakammaṃ vā upanetabbaṃ. Kiṃ vacanīyoti āha “atthataṃ…pe… anumodāmā”ti. Itarehi",
  "tika-vin12t:1655_6": "cāti anumodakehi ca. Sabbesanti atthārakaanumodakānaṃ. Hīti saccaṃ. Etanti sabbesaṃ",
  "tika-vin12t:1655_7": "atthatabhāvaṃ, “dvinnaṃ…pe… anumodakassa cā”ti vacanaṃ vā.",
  "tika-vin12t:1656_0": "Evaṃ kathine atthate sati panāti yojanā. Yenāti bhikkhunā. Avicāretvāvāti “kathinatthārakassa",
  "tika-vin12t:1656_1": "demā”ti vā “saṅghassa demā”ti vā avicāretvā eva. Sesacīvarānipīti kathinatthāracīvarato",
  "tika-vin12t:1656_2": "sesacīvarānipi. Saṅghena dātabbānīti sambandho. “Apaloketvā”ti iminā kammavācāya",
  "tika-vin12t:1656_3": "kiccābhāvaṃ dasseti. Vassāvāsikaṭṭhitikāyāti vassāvāsakāle pavattāya ṭhitikāya. Garubhaṇḍanti",
  "tika-vin12t:1656_4": "mañcabibbohanādigarubhaṇḍaṃ. Ekasīmāyāti ekāya upacārasīmāya.",
  "tika-vin12t:1657_0": "308. Yathā cāti ettha yathāsaddo yaṃsaddattho. Yena vidhināti hi attho. Mahābhūmikanti",
  "tika-vin12t:1657_1": "mahāvisayaṃ. Catuvīsatiākāravantatāya mahāvitthārikanti vuttaṃ hoti. Tatoti anatthatalakkhaṇato.",
  "tika-vin12t:1657_2": "Parivārepīti pisaddo na idha evāti dasseti.",
  "tika-vin12t:1658_0": "Tatthāti catuvīsatiyā ākāresu. Ullikhitamattenāti ettha pamāṇassa uggahaṇatthaṃ nakhādīhi",
  "tika-vin12t:1658_1": "likhanaṃ ullikhitaṃ, ullikhitaṃ mattaṃ pamāṇaṃ ullikhitamattanti dassento āha “dīghato",
  "tika-vin12t:1658_2": "ca puthulato ca pamāṇagahaṇamattenā”ti. Tamevatthaṃ vitthārento āha “pamāṇaṃ hī”tiādi.",
  "tika-vin12t:1658_3": "Dassento hutvā ullikhatīti yojanā. Pañcakanti pañcapamāṇaṃ, pañcasamūhaṃ vā khaṇḍaṃ.",
  "tika-vin12t:1658_4": "Vāsaddena aññānipi terasakādīni saṅgaṇhāti. Moghasuttakāropanamattenāti moghasuttassa",
  "tika-vin12t:1658_5": "cīvarassūpari āropanamattena. Dīghasibbitamattenāti dīghato sibbitamattena. Muddiyapaṭṭabandhanamattenāti",
  "tika-vin12t:1658_6": "muddiyapaṭṭassa bandhanamattena. Dve cimilikāyoti dve pilotikāyo. Paṭhamacimilikāti",
  "tika-vin12t:1658_7": "kathinacimilikato aññā attano pakaticimilikā ghaṭetvā ṭhapitā hotīti yojanā. “Taṃ",
  "tika-vin12t:1658_8": "paṭhamacimilika”nti pāṭhasesaṃ ajjhāharitvā kathinasāṭakassa kucchicimilikaṃ katvāti",
  "tika-vin12t:1658_9": "iminā sambandhitabbaṃ. Pakaticīvarassāti attano pakaticīvarassa. Pakatipaṭṭabandhacīvaranti",
  "tika-vin12t:1658_10": "pakatipaṭṭena bandhacīvaraṃ. Piṭṭhianuvātāropanamattenāti dīghato anuvātassa cīvarassūpari",
  "tika-vin12t:1658_11": "āropanamattena. Dīghānuvātañhi pārupanakāle piṭṭhiyaṃ ṭhitattā piṭṭhianuvātanti vuccati.",
  "tika-vin12t:1658_12": "Kucchianuvātāropanamattenāti puthulato anuvātassa cīvarassūpari āropanamattena. Puthulānuvātañhi",
  "tika-vin12t:1658_13": "pārupanakāle kucchiyaṃ ṭhitattā kucchianuvātanti vuccati. Āgantukapaṭṭāropanamattenāti",
  "tika-vin12t:1658_14": "āgantukapaṭṭassa cīvarassūpari āropanamattena. Vāti athavā.",
  "tika-vin12t:1659_0": "Sāruppanti samaṇānucchavikaṃ. Parikathāyāti pariyāyena uppāditāya kathāya. Atiukkaṭṭhaṃ",
  "tika-vin12t:1659_1": "vaṭṭatīti atiukkaṭṭhaṃ eva vaṭṭati. Otiṇṇasadisamevāti otiṇṇena vatthena sadisameva",
  "tika-vin12t:1659_2": "kathinacīvaranti sambandho. Tatthāti duvidhesu sannidhīsu. Tadahevāti tasmiṃ dinnaahani eva.",
  "tika-vin12t:1660": "Rattinissaggiyenāti rattiatikkantaṃ hutvā nissaggiyena. Aññenāti ticīvarato aññena. Samaṇḍalikatanti saha mahāmaṇḍalaaḍḍhamaṇḍalena kataṃ.",
  "tika-vin12t:1661_0": "309. Evaṃ catuvīsatiākāraṃ anatthatalakkhaṇaṃ dassetvā idāni sattarasākāraṃ atthatalakkhaṇaṃ",
  "tika-vin12t:1661_1": "dassento āha “ahatenā”tiādi. Tattha paribhogaṃ na hanittha na gacchitthāti ahataṃ,",
  "tika-vin12t:1661_2": "paribhogena na hanitabbaṃ na hiṃsitabbanti vā ahatanti dassento āha “aparibhuttenā”ti.",
  "tika-vin12t:1661_3": "“Ahatasadisenā”ti iminā ahatakappenāti ettha kappasaddo sadisatthoti dasseti. Pāpaṇikenāti",
  "tika-vin12t:1661_4": "ettha pasārito āpaṇo pāpaṇo, tasmiṃ patitaṃ pāpaṇikanti dassento āha “āpaṇadvāre",
  "tika-vin12t:1661_5": "patita”nti. “Pilotika”nti iminā ṇikapaccayassa sarūpaṃ dasseti. Vuttavipallāsenevāti",
  "tika-vin12t:1661_6": "vuttehi “nimittakatenā”tiādīhi vipallāsena eva. Tatthāti parivāre. Hīti saccaṃ, yasmā",
  "tika-vin12t:1661_7": "vā. Idhāti kathinakkhandhake. Avuccamānena tena vacanena parihāyatīti sambandho.",
  "tika-vin12t:1662_0": "310. Tatthāti “kathañca bhikkhave ubbhataṃ hoti kathina”ntiādipāṭhe. Janettiyo mātaroti",
  "tika-vin12t:1662_1": "yojanā. Iminā dhammena putte mānetīti mātā, dhammena puttehi māniyatīti vā mātā,",
  "tika-vin12t:1662_2": "sā viya hontīti mātikāti dasseti. Kathinubbhāranti ca kathinuddhāranti ca atthato",
  "tika-vin12t:1662_3": "sadisaṃ. Etāti etā padajātiyo. Tāsūti aṭṭhasu mātikāsu. Assāti kathinubbhārassa.",
  "tika-vin12t:1663": "188. Ādāyasattakakathā",
  "tika-vin12t:1664": "311. Na paccessanti ettha patītyūpasaggassa punatthaṃ, idhātuyā ca gatyatthaṃ dassento āha “na puna āgamissa”nti. Evaṃ pakkamato chijjatīti sambandho.",
  "tika-vin12t:1665": "Etañcāti pakkamanantikaṃ, kathinuddhārañca. Tāhanti te ahaṃ. Teti tuyhaṃ.",
  "tika-vin12t:1666": "Aññanti attano vihārato aññaṃ. Evaṃ hotīti eso parivitakko hoti. Soti āvāsapalibodho. Ādiccabandhunā vuttoti yojanā.",
  "tika-vin12t:1667_0": "Dve palibodhā ekato chijjantīti sambandho. Apubbaṃ acarimanti ekapahāreneva. So palibodhūpacchedo",
  "tika-vin12t:1667_1": "kasmā vitthārato na vuttoti āha “so panā”tiādi. So panāti palibodhūpacchedo pana.",
  "tika-vin12t:1667_2": "Na vuttoti sambandho. Etthāti imasmiṃ kathinubbhāre. Kasmā ayaṃ kathinuddhāro “nāsanantiko”ti",
  "tika-vin12t:1667_3": "vuttoti āha “yasmā”tiādi. Tassāti bhikkhuno.",
  "tika-vin12t:1668_0": "Āsāvacchedike chijjatīti sambandho. Ayaṃ panāti āsāvacchediko kathinuddhāro pana.",
  "tika-vin12t:1668_1": "Anekapabhedo hotīti sambandho. Tassāti bhikkhussa. Vuttoti ayaṃ āsāvacchediko kathinuddhāro",
  "tika-vin12t:1668_2": "vuttoti yojanā. Ettha panāti imasmiṃ pana ṭhāne. Tatthāti sīmātikkantike.",
  "tika-vin12t:1669_0": "312-325. Evantiādi nigamanaṃ. Sattaketi aṭṭhasu mātikāsu āsāvacchedato sese sattapamāṇe,",
  "tika-vin12t:1669_1": "sattasamūhe vā. Teyevāti sattake eva. Tatoti vārato. Ye yeti kathinuddhārā. Itarehīti",
  "tika-vin12t:1669_2": "āsāvacchedato aññehi. Ye palibodhā vuttāti sambandho. Āvāso cajīyati anenāti cattanti",
  "tika-vin12t:1669_3": "vacanatthaṃ dassento āha “yena cittenā”tiādi. Tanti cittaṃ. “Eseva nayo”ti iminā",
  "tika-vin12t:1669_4": "āvāso vamīyati anenāti vantaṃ. Āvāsato muccati anenāti muttanti vacanatthaṃ atidisati.",
  "tika-vin12t:1669_5": "Sabbatthāti sabbasmiṃ kathinakkhandhake.",
  "tika-vin12t:1670": "Iti kathinakkhandhakavaṇṇanāya yojanā samattā.",
  "tika-vin12t:1671": "8. Cīvarakkhandhakaṃ",
  "tika-vin12t:1672": "202. Jīvakavatthukathā",
  "tika-vin12t:1673_0": "326. Cīvarakkhandhake padakkhiṇasaddassa apasabyatthaṃ paṭikkhipanto āha “chekā kusalā”ti.",
  "tika-vin12t:1673_1": "Abhisaṭāti ettha saradhātuyā gaticintāsu idha gatyattheti dassento āha “abhigatā”ti.",
  "tika-vin12t:1673_2": "Abhigatāti abhimukhaṃ gantabbā. Nanu pāḷiyaṃ “atthikānaṃ atthikānaṃ manussāna”nti",
  "tika-vin12t:1673_3": "vuttaṃ, kasmā pana “atthikehi atthikehi manussehī”ti vuttanti āha “karaṇatthe panā”tiādi.",
  "tika-vin12t:1673_4": "Iminā chaṭṭhīkattā nāma tatiyākattunā samānoyevāti dasseti. Nigame vasatīti negamoti",
  "tika-vin12t:1673_5": "vutte kuṭumbiyagaṇo negamo nāmāti āha “kuṭumbiyagaṇo”ti.",
  "tika-vin12t:1674_0": "327. Nagare nivasantīti nāgarā. Datvā, vuṭṭhāpesunti sambandho. Ārāmuyyānavāhanādīti",
  "tika-vin12t:1674_1": "ettha ādisaddena aññāni upabhogaparibhogāni saṅgaṇhāti. Gaṇikaṭṭhāneti gaṇikāya ṭhāne.",
  "tika-vin12t:1674_2": "Gaṇikāti ca nagarasobhinī. Sā hi atthikena janagaṇena abhigantabbāti gaṇikāti vuccati.",
  "tika-vin12t:1674_3": "Paṭisatena cāti ettha casaddo avadhāraṇattho. Rattiṃ gamanassa paṭinidhisaṅkhātena",
  "tika-vin12t:1674_4": "satena evāti hi attho. Gilānanti ettha bhāvapaccayena vināpi bhāvattho ñātabboti",
  "tika-vin12t:1674_5": "āha “gilānabhāva”nti. “Jānāpeyya”nti iminā paṭivedeyyanti ettha vidadhātuyā ñāṇatthaṃ",
  "tika-vin12t:1674_6": "dasseti. Kattarasuppeti ettha kattarasaddo jiṇṇapariyāyoti āha “jiṇṇasuppe”ti. Supanti",
  "tika-vin12t:1674_7": "sunakhādayo etthāti suppaṃ, kattaraṃ suppaṃ kattarasuppaṃ.",
  "tika-vin12t:1675_0": "328. Tanti jīvakaṃ. Aññe rājadārakā vadanti kirāti sambandho. Natthi mātā etassāti",
  "tika-vin12t:1675_1": "nimmātiko. Yathā cātiādīsu yathā pesanti, tathāti yojanā. Casaddo sampiṇḍanattho.",
  "tika-vin12t:1675_2": "Na kevalaṃ vadantiyeva, atha kho na koci kiñci pesetīti hi attho. Aññesanti jīvakato",
  "tika-vin12t:1675_3": "aññesaṃ. Tassāti jīvakassa. Itīti evaṃ. Soti jīvako. Taṃ sabbanti “nimmātiko nippitiko”ti",
  "tika-vin12t:1675_4": "vadanañca paṇṇākārassa apesanañcāti taṃ sabbaṃ.",
  "tika-vin12t:1676_0": "Yaṃnūnāti sādhu vata. Ahaṃ vajjasippaṃ sikkheyyaṃ sādhu vatāti yojanā. Tassāti jīvakassa.",
  "tika-vin12t:1676_1": "Etadahosīti etaṃ ahosi, parivitakko ahūti attho. Parūpaghātapaṭisaṃyuttānīti paraṃ",
  "tika-vin12t:1676_2": "upagantvā, upa bhusena vā hananena paṭisaṃyuttāni. Mettāpubbabhāganti sippassa pubbabhāge",
  "tika-vin12t:1676_3": "pavattā mettā etassāti mettāpubbabhāgaṃ. Iti ahosīti yojanā. Purimacintāya anekantabhāvato",
  "tika-vin12t:1676_4": "ekantabhāvaṃ dassento āha “api cā”tiādi. Api cāti ekantena. Ayanti jīvako. Itoti",
  "tika-vin12t:1676_5": "bhaddakappato. Ayanti upāsako. Catuparisantareti catuparisamajjhe. Patthataguṇanti",
  "tika-vin12t:1676_6": "pattharitaguṇaṃ. Ṭhānantaranti ṭhānabhedaṃ, ahampīti na ayaṃ upāsakoyeva, ahampīti",
  "tika-vin12t:1676_7": "attho. Bhagavāti ālapanapadametaṃ. Patthananti icchitavaraṃ. Codiyamānopīti uyyojiyamānopi.",
  "tika-vin12t:1676_8": "Pisaddena purimacintanamapekkhati. Esāti eso jīvako.",
  "tika-vin12t:1677_0": "329. Disāpāmokkhoti padassa disāsu pāmokkho disāpāmokkhoti vacanatthaṃ dassento āha",
  "tika-vin12t:1677_1": "“sabbadisāsū”tiādi. Tasmiñca samayeti jīvakassa tasmiṃ cintanasamaye ca, āgamaṃsūti",
  "tika-vin12t:1677_2": "sambandho. Teti vāṇije, pucchīti sambandho. Kutoti nagarato. Takkasīlatoti takkasīlanagarato.",
  "tika-vin12t:1677_3": "Tatthāti takkasīle. Āmāti sampaṭicchanatthe nipāto, āma atthīti hi attho. Teti vāṇijā.",
  "tika-vin12t:1677_4": "Tathāti yathā jīvako āha, tathā akaṃsūti attho. Soti jīvako. Pitaranti abhayarājakumāraṃ. Tehīti vāṇijehi.",
  "tika-vin12t:1678_0": "Tanti jīvakaṃ, pucchīti sambandho. Soti jīvako. Kasmā tāta tvaṃ idhāgato asi panāti",
  "tika-vin12t:1678_1": "pucchīti yojanā. Tatoti pucchato. Soti jīvako. Sikkhituṃ āgato amhīti yojanā. Bahuñca",
  "tika-vin12t:1678_2": "gaṇhātītiādīsu so kiñci kammaṃ akatvā sippasseva sikkhitattā bahuñca gaṇhātīti āha",
  "tika-vin12t:1678_3": "“yathā”tiādi. Tattha yathā sikkhantiyeva, evaṃ tathā so na sikkhatīti yojanā. So",
  "tika-vin12t:1678_4": "panāti jīvako pana, karoti sikkhatīti sambandho. Ekaṃ kālanti ekasmiṃ kāle. Evaṃ",
  "tika-vin12t:1678_5": "sante kasmā so bahuñca gaṇhātīti āha “evaṃ santepī”tiādi. Medhāvitāyāti khippaṃ gahaṇadhāraṇapaññatāya,",
  "tika-vin12t:1678_6": "bahuñca sippanti sambandho. Assa jīvakassa gahitañca sippaṃ na sammussatīti yojanā.",
  "tika-vin12t:1679_0": "Yattakaṃ sippaṃ ācariyo jānāti, tattakaṃ ayaṃ jīvako jānātīti yojanā. Yanti sippaṃ.",
  "tika-vin12t:1679_1": "Ayanti jīvako, bhavissatīti sambandho. Nanti jīvakaṃ. Yathāti yenākārena. Kammavipākanti",
  "tika-vin12t:1679_2": "kammavipākajaṃ rogaṃ. “Na”nti padaṃ “sikkhāpesī”ti pade kāritakammaṃ, “bhesajjayojana”nti",
  "tika-vin12t:1679_3": "padaṃ dhātukammaṃ. Bhesajjayojananti bhesajjena rogassa yojanaṃ. So panāti jīvako",
  "tika-vin12t:1679_4": "pana. Imināti jīvakena na uggahitaṃ, uggahitanti sambandho. Ekena dvārenāti catūsu",
  "tika-vin12t:1679_5": "dvāresu ekena dvārena. Āhiṇḍantoti vicaranto. Parittaṃ pātheyyanti ettha parittasaddassa",
  "tika-vin12t:1679_6": "ārakkhanatthepi pavattanato idha appatthe pavattatīti dassento āha “appamattaka”nti.",
  "tika-vin12t:1679_7": "Kasmā appamattakaṃ pātheyyaṃ adāsīti yojanā. Tassāti disāpāmokkhassa. Ayanti jīvako,",
  "tika-vin12t:1679_8": "labhissatīti sambandho. Tatoti labhanato. Khīṇe pātheyyeti pātheyye khīṇe satīti yojanā.",
  "tika-vin12t:1680": "203. Seṭṭhibhariyādivatthukathā",
  "tika-vin12t:1681_0": "330. Yā nāmāti yā nāma gharaṇī. Kimpi māyanti ettha ekāralopasandhīti āha “kimpi",
  "tika-vin12t:1681_1": "me aya”nti. Iminā yakārādesasandhiṃ nivatteti, “myāya”ntipi pāṭho, evaṃ sati ādesasandhiyeva,",
  "tika-vin12t:1681_2": "na lopasandhi. Ayaṃ gharaṇī me kiñci deyyadhammaṃ kimpi dassatīti yojanā. Tassa cāti",
  "tika-vin12t:1681_3": "sabbissa ca, katassātipi pāṭho. Rogūpasamassa cāti mama rogassa upasamassa ca, imehi",
  "tika-vin12t:1681_4": "padehi saṃyamassāti padassa atthaṃ dasseti. “Upakāra”nti iminā upajānāmīti ettha",
  "tika-vin12t:1681_5": "upasaddassa atthaṃ dasseti. Adhippāyoti gharaṇiyā āsayo.",
  "tika-vin12t:1682_0": "331. “Sabbālaṅkāraṃ tuyhaṃ hotū”ti idaṃ vacanaṃ rājā sabhāvato āha, udāhu kiñci cintetvāti",
  "tika-vin12t:1682_1": "āha “rājā”tiādi. Tattha imanti alaṅkāraṃ. Pamāṇayutteti kāraṇānurūpe. Nanti jīvakaṃ.",
  "tika-vin12t:1682_2": "Nāṭakānampīti pañcasatikānaṃ nāṭakānampi. Sopīti jīvakopi. Tesanti abhayakumāranāṭakānaṃ.",
  "tika-vin12t:1682_3": "Meti mayhaṃ, na patirūpanti sambandho. Ayyikānanti mātāmahīnaṃ. Katassa me upakāranti",
  "tika-vin12t:1682_4": "yojanā. Iminā adhikāro ca upakāro ca atthato sadisanti dasseti. Rājā pasanno datvā āhāti sambandho.",
  "tika-vin12t:1683": "205. Rājagahaseṭṭhivatthukathā",
  "tika-vin12t:1684_0": "332. Iriyāpathasamparivattanenāti iriyāpathassa punappunaṃ parivattanena. Tīhi sattāhehi",
  "tika-vin12t:1684_1": "niccalassa nipannassa assa seṭṭhissa matthaluṅganti yojanā. Appeva nipajjeyyāti yojanā.",
  "tika-vin12t:1684_2": "Nanti seṭṭhiṃ. Tenevāti teneva kāraṇena. Sīsaṃ chādetīti sīsacchavīti vutte sīsapaṭicchādanacammanti",
  "tika-vin12t:1684_3": "āha “sīsacamma”nti. Tassāti seṭṭhissa. Tīhi sattāhenāti ettha pubbapadena pacchimapadaṃ",
  "tika-vin12t:1684_4": "guṇitvā gahetabbanti āha “tīhi passehi ekenekena sattāhenā”ti.",
  "tika-vin12t:1685": "333. Janaṃ nīharāpetvāti janaṃ apakkamāpetvā.",
  "tika-vin12t:1686": "207. Pajjotarājavatthukathā",
  "tika-vin12t:1687_0": "334. Vicchikassa jātoti vicchikassa kāraṇā jāto, vicchikaṃ paṭicca jātoti attho.",
  "tika-vin12t:1687_1": "Sabbi ca bhesajjaṃ vicchikānaṃ paṭikūlaṃ hotīti yojanā. Paññāsayojanikāti ettha ṇikapaccayassa",
  "tika-vin12t:1687_2": "gantuṃ samatthatthe pavattabhāvaṃ dassento āha “gantuṃ samattho hotī”ti. Assa raññoti",
  "tika-vin12t:1687_3": "candapajjotanāmakassa assa rañño. Hatthinīyevāti bhaddavatikā nāma hatthinīyeva.",
  "tika-vin12t:1687_4": "Vīsayojanasatanti vīsādhikaṃ yojanasataṃ.",
  "tika-vin12t:1688_0": "Bhuñjituṃ nisinnassa ekassa kulaputtassa dvāreti yojanā. Tassāti kulaputtassa, ārocesīti",
  "tika-vin12t:1688_1": "sambandho. Soti kulaputto, “āharā”ti āṇāpesīti sambandho. Itaroti puriso. Tanti pattaṃ.",
  "tika-vin12t:1688_2": "Yattha yatthāti yasmiṃ yasmiṃ bhave. Tattha tattha vāhanasampanno homīti yojanā.",
  "tika-vin12t:1688_3": "Soti puriso. Pajjoto nāma ayaṃ rājā jātoti yojanā.",
  "tika-vin12t:1689_0": "Sabbiṃ pāyetvāti idaṃ upalakkhaṇamattanti dassento āha “sabbiñca pāyetvā”tiādi. Sabbiñca",
  "tika-vin12t:1689_1": "pāyetvā, paricārakānaṃ āhārācāre vidhiñca ācikkhitvāti attho. Olumpetvāti lupidhātu",
  "tika-vin12t:1689_2": "odahanatthoti āha “odahitvā”ti. Virecesīti uddhañca adho ca virecesi.",
  "tika-vin12t:1690": "208. Siveyyakadussayugakathā",
  "tika-vin12t:1691_0": "335. Sivathikanti sivā jambukā kuṇapakhādanatthāya āgantvā tiṭṭhanti etthāti sivaṭṭhaṃ,",
  "tika-vin12t:1691_1": "tadeva sivathikaṃ, iminā sivathikāyaṃ uppannaṃ siveyyakaṃ thikasaddassa lopaṃ katvāti",
  "tika-vin12t:1691_2": "dasseti. Tatthāti uttarakurūsu. Tanti mataṃ. Hatthisoṇḍakasakuṇāti hatthiliṅgavihaṅgamā.",
  "tika-vin12t:1691_3": "Te hi hatthino soṇḍo viya soṇḍo etesu atthīti hatthīsoṇḍakā, te ca te sakuṇā ceti",
  "tika-vin12t:1691_4": "hatthisoṇḍakasakuṇāti vuccanti. Rañño āharantīti rañño atthāya, santikaṃ vā āharanti.",
  "tika-vin12t:1691_5": "Idanti siveyyakaṃ dussayugaṃ. Siviraṭṭhe vāyitaṃ siveyyakanti ca dassento āha “athavā”tiādi.",
  "tika-vin12t:1691_6": "Tenāti kāraṇena. “Siveyyakanti…pe… vadantī”ti porāṇā āhūti yojanā.",
  "tika-vin12t:1692": "209. Samattiṃsavirecanakathā",
  "tika-vin12t:1693_0": "336. Kiṃpanāti ettha kiṃsaddo aniyamattho. Lūkho kiṃ, na lūkho kinti hi attho. “Sinehapānaṃ",
  "tika-vin12t:1693_1": "pana temetī”ti ca “karotī”ti ca sambandho. Sabbatthāti sakalakāye. Sirāti kaṇḍarā.",
  "tika-vin12t:1693_2": "Ayanti jīvako. Oḷārikadosaharaṇatthanti oḷārikassa dosassa apanayanatthaṃ. Pakatatteti",
  "tika-vin12t:1693_3": "pakatisaṅkhāte sabhāve satīti sambandho. Bhagavā bhanteti yojanā. Kutoti kassa santikā.",
  "tika-vin12t:1693_4": "Vaṭṭati nu khoti cintesīti yojanā. Tatoti cintanato. Soṇoti koḷivīsasoṇo, bhuñjatīti",
  "tika-vin12t:1693_5": "sambandho. Tatoti soṇassa santikā. Tassāti soṇassa. Soti soṇo. Therassāti moggallānattherassa.",
  "tika-vin12t:1693_6": "Idaṃ “patta”ntipade sāmī, “adāsī”ti pade sampadānaṃ. Aññaṃ piṇḍapātanti sambandho.",
  "tika-vin12t:1694_0": "Rājāpi kho bhuñjitukāmo ahosīti sambandho. Yañca sujātā adāsi, yañca parinibbānakāle",
  "tika-vin12t:1694_1": "cundo kammāraputto, bhājanagatesu dvīsuyeva tesu piṇḍapātesu devatā ojaṃ pakkhipantīti",
  "tika-vin12t:1694_2": "yojanā. Aññesūti dvīhi piṇḍapātehi aññesu. Icchanti ruciṃ. Soti bimbisāro rājā. Tavevāti",
  "tika-vin12t:1694_3": "tuyhameva. Tanti bhagavato vacanaṃ. Rājā akāsīti sambandho. Teti asītikulaputtasahassā.",
  "tika-vin12t:1694_4": "Etadatthamevāti soṇassa arahatte patiṭṭhāpanatthameva, na rañño anuggahatthanti adhippāyo.",
  "tika-vin12t:1695": "210. Varayācanakathā",
  "tika-vin12t:1696_0": "337. Kataṃ bhattakiccaṃ yenāti katabhattakicco, tasmiṃ satīti sambandho. Vuttanayenevāti",
  "tika-vin12t:1696_1": "rāhulavatthumhi vuttanayeneva. Idaṃ vatthanti idaṃ siveyyakaṃ vatthaṃ, uppannanti",
  "tika-vin12t:1696_2": "sambandho. “Tāvā”ti ajjhāharitabbo. Etthantareti etasmiṃ vatthuppannakālamajjhe.",
  "tika-vin12t:1696_3": "Koci bhikkhūti sambandho. Tenāti paṃsukūlikahetunā. Ayanti jīvako. Gahapaticīvaranti",
  "tika-vin12t:1696_4": "ettha gahapatīnaṃ cīvaranti atthaṃ paṭikkhipanto āha “gahapatīhi dinnaṃ cīvara”nti.",
  "tika-vin12t:1696_5": "Vatthadānānisaṃsapaṭisaṃyuttāyāti “vatthado hoti vaṇṇado”tiādikāya vatthadānassa",
  "tika-vin12t:1696_6": "ānisaṃsena paṭisaṃyuttāya. Vicchāvasena vutto “itarītarenā”ti sabbanāmasaddo aniyamatthoti",
  "tika-vin12t:1696_7": "āha “appagghenapi mahagghenapi yena kenacī”ti. Pāvāroti uttarāsaṅgo. So hi pārupanatthāya",
  "tika-vin12t:1696_8": "variyati icchiyatīti pāvāroti vuccati. “Kappāsādibhedo”ti iminā tassa sarūpaṃ dasseti.",
  "tika-vin12t:1696_9": "Pakatikojavamevāti pakatiyā bhikkhūnaṃ sāruppaṃ kojavameva. Soḷasanāṭakitthīnaṃ ṭhatvā",
  "tika-vin12t:1696_10": "naccayogyattā mahatī piṭṭhi etassāti mahāpiṭṭhiyaṃ, tameva kojavaṃ mahāpiṭṭhiyakojavaṃ.",
  "tika-vin12t:1696_11": "Tassa kira lomāni caturaṅgulādhikāni honti.",
  "tika-vin12t:1697": "211. Kambalānujānanādikathā",
  "tika-vin12t:1698_0": "338. Kāsīnanti kāsīnaṃ janapadānaṃ, kāsiraṭṭhe nivāsīnaṃ janānaṃ vā. Pasenadissāti",
  "tika-vin12t:1698_1": "paccuṭṭhaṃ, paṭipakkhaṃ vā senaṃ jinātīti pasenadi jakārassa dakāraṃ katvā. Esāti",
  "tika-vin12t:1698_2": "eso kāsirājā. “Sahassa”nti iminā kāsisaddassa saṅketasaṅkhyaṃ dasseti. Taṃagghanakoti",
  "tika-vin12t:1698_3": "tena kāsinā agghanako. Kasmā aḍḍhakāsīti vuttoti āha “ayaṃ panā”tiādi. Ayanti kambalo.",
  "tika-vin12t:1698_4": "Panāti kāraṇatthajotako. Yasmāti hi attho.",
  "tika-vin12t:1699": "339. Bhañjitabbaṃ khomādīni pañca suttāni missitvā avamadditabbanti bhaṅganti dassento āha “bhaṅgaṃ nāmā”tiādi. Vākamayamevāti bhaṅganāmakena vākena nibbattameva.",
  "tika-vin12t:1700_0": "340. Teti bhikkhū, sallakkhiṃsu kirāti sambandho. Etassāti padassa, atthanti sambandho.",
  "tika-vin12t:1700_1": "Na acchiṃsūti na āsiṃsu, na vasiṃsūti attho. Nākāmāti ettha kamudhātu icchattho yakāralopoti",
  "tika-vin12t:1700_2": "āha “na anicchāyā”ti. Dātabboti bhāgo dātabbo. Upacāreti susānassa samīpe. “Akāmā",
  "tika-vin12t:1700_3": "bhāgaṃ dātu”nti vacanassa anekantabhāvaṃ dassetuṃ vuttaṃ “yadi panā”tiādi. Idhāti",
  "tika-vin12t:1700_4": "imaṃ susānaṃ. “Sampattā gaṇhantū”ti dentīti yojanā. Yenāti bhikkhunā. Sadisā okkamiṃsūti",
  "tika-vin12t:1700_5": "ettha sadisasaddo samapariyāyoti āha “samaṃ okkamiṃsū”ti. Samanti bhāvanapuṃsako.",
  "tika-vin12t:1700_6": "Samānadisāyāti vā dassento āha “ekadisāya vā”ti. Ettha pana yakāralopo daṭṭhabbo.",
  "tika-vin12t:1700_7": "Bahimevāti susānato bahi eva. Katikanti katena pavattaṃ saṅgaraṃ.",
  "tika-vin12t:1701": "213. Cīvarapaṭiggāhakasammutikathā",
  "tika-vin12t:1702_0": "342. “Yo na chandāgatiṃ gacchatī”tiādīsu evaṃ vinicchayo veditabboti yojanā. Ñātakādīnaṃ",
  "tika-vin12t:1702_1": "cīvaranti sambandho. Ekaccasminti jane. Vāsaddo vikappattho. Etesu tīsu aññatarena",
  "tika-vin12t:1702_2": "kāraṇena chandāgatiṃ gacchati nāmāti hi attho. Āgatassāpi cīvaranti sambandho pisaddo",
  "tika-vin12t:1702_3": "garahattho. Pageva pacchā āgatassāti hi attho. Avamaññanti uññātaṃ. Voti tumhākaṃ.",
  "tika-vin12t:1702_4": "Natthi kinti yojanā. Muṭṭhā sati etassāti muṭṭhassati. Āgatānampi cīvaranti sambandho.",
  "tika-vin12t:1702_5": "Pisaddo sambhāvanattho. Pageva paṭhamaṃ āgatānanti hi attho. Etaṃ cīvarapaṭiggāhakaṭṭhānaṃ",
  "tika-vin12t:1702_6": "nāmāti yojanā. Santasanto vāti khedakhedo vā. Idañcidañcāti idañca idañca cīvaraṃ.",
  "tika-vin12t:1702_7": "Tasmāti yasmā ca gacchati, yasmā ca jānāti, tasmā. Yoti bhikkhu. Sakkotīti sambandho.",
  "tika-vin12t:1702_8": "Evarūpo bhikkhu sammanitabboti yojanā.",
  "tika-vin12t:1703": "Apalokanenapīti “itthannāmaṃ bhikkhuṃ cīvarapaṭiggāhakaṃ kātuṃ saṅghaṃ apalokemī”ti apalokanenapi, sammanitunti sambandho. Yattha panāti yasmiṃ pana dhuravihāre.",
  "tika-vin12t:1704_0": "“Gahitaṭṭhāneyevā”ti iminā tatthevāti ettha tasaddassa visayaṃ dasseti. “Chaḍḍetvā”ti",
  "tika-vin12t:1704_1": "iminā ujjhitvāti ettha udhadhātuyā vissajjanatthaṃ dasseti. Cīvarapaṭiggāhakanti",
  "tika-vin12t:1704_2": "padassa cīvaraṃ paṭiggaṇhātīti cīvarapaṭiggāhakoti vacanatthaṃ dassento āha “yo”tiādi.",
  "tika-vin12t:1704_3": "Tattha yo paṭiggaṇhāti, so cīvarapaṭiggāhako nāmāti yojanā. “Cīvarapaṭisāmaka”nti",
  "tika-vin12t:1704_4": "iminā cīvaraṃ gahitaṭṭhānato nīharitvā bhaṇḍāgāre dahati ṭhapetīti cīvaranidahakoti",
  "tika-vin12t:1704_5": "atthaṃ dasseti. Yo na chandātiṃ gacchatītiādīsu ettha etesu ca ito parañcāti yojanā.",
  "tika-vin12t:1705": "214. Bhaṇḍāgārasammutiādikathā",
  "tika-vin12t:1706_0": "343. Yo vihāro vā yo aḍḍhayogo vā hoti, so vihārādiko sammanitabboti yojanā. “Ārāmikasāmaṇerādīhī”ti",
  "tika-vin12t:1706_1": "padaṃ vivittatthe apādānaṃ, karaṇampi yujjati. Paccantasenāsanaṃ pana na sammanitabbaṃ",
  "tika-vin12t:1706_2": "corādiupaddavattā. Vihāramajjheyevāti bhaṇḍāgāravihāramajjheyeva.",
  "tika-vin12t:1707_0": "Yassāti bhaṇḍāgārassa. Idaṃ padaṃ “chadanādīsū”ti pade sāmī, “natthī”ti pade sampadānaṃ.",
  "tika-vin12t:1707_1": "Yassa panāti bhaṇḍāgārassa pana. Yattha katthacīti yasmiṃ kasmiṃci ṭhāne. Yenāti",
  "tika-vin12t:1707_2": "patitahetunā. Mūsitvā khādatīti mūsiko. Ādisaddena godhāmaṅgusādayo saṅgaṇhāti. Upa",
  "tika-vin12t:1707_3": "bhusaṃ, upaguhitvā vā cinantīti upacikā. Tanti ovassanādiṃ. Hīti saccaṃ, yasmā vā.",
  "tika-vin12t:1707_4": "Evantiādi nigamanaṃ.",
  "tika-vin12t:1708_0": "Cīvarapaṭiggāhakādīhīti ādisaddena cīvaranidahakabhaṇḍāgārike saṅgaṇhāti. Tatthāti",
  "tika-vin12t:1708_1": "tesu. Cīvarapaṭiggāhakena na gaṇhitabbanti sambandho. Tāvāti cīvaranidahakabhaṇḍāgārikānaṃ,",
  "tika-vin12t:1708_2": "tehi vā paṭhamaṃ. Yaṃ yanti cīvaraṃ. Tathevāti yathā visuṃ visuṃ katvā gaṇhati, tatheva.",
  "tika-vin12t:1708_3": "Cīvaranidahakenāpīti pisaddo na kevalaṃ paṭiggāhakeneva, atha kho nidahakenapīti",
  "tika-vin12t:1708_4": "sampiṇḍeti. Tathevāti yathā nidahako ācikkhati, tatheva. Tatoti tehi cīvarehi, vibhattaapādānaṃ,",
  "tika-vin12t:1708_5": "tesu cīvaresu vā niddhāraṇaṃ. Tadevāti saṅghena vuttacīvarameva.",
  "tika-vin12t:1709_0": "Itītiādi nigamanaṃ. Bhagavatā anuññātoti sambandho. Bhaṇḍāgāranti bhaṇḍassa ṭhapanokāsaṃ",
  "tika-vin12t:1709_1": "agāraṃ. Bhaṇḍāgārikoti bhaṇḍāgāre niyutto. Bāhullikatāyāti paccayabāhullena niyuttabhāvatthaṃ.",
  "tika-vin12t:1709_2": "Evaṃ sante kimatthāya anuññātoti āha “api cā”tiādi. Anuggahāya anuññātoti sambandho.",
  "tika-vin12t:1709_3": "Hīti vitthāro. Neva jāneyyunti yojanā. Dve dve vā cīvareti sambandho. Saṅgahaṃ kātunti",
  "tika-vin12t:1709_4": "saṅghena saṅgahaṃ kātuṃ.",
  "tika-vin12t:1710_0": "Na vuṭṭhāpetabboti ettha atthuddhāravasena aññepi avuṭṭhāpanīye dassento āha “aññepī”tiādi.",
  "tika-vin12t:1710_1": "Hīti vitthāro. Tatthāti catūsu. Saṅgho pana detīti sambandho. Upakāratāya cāti saṅghassa",
  "tika-vin12t:1710_2": "upakāratāya ca. Ettha ca purimesu tīsu ekoyeva hetu, pacchime pana dve hetavoti daṭṭhabbaṃ.",
  "tika-vin12t:1711_0": "Sammukhībhūtenāti aññamaññassa mukhe saṃvijjamāno, sannipatito vā sammukho, sammukho",
  "tika-vin12t:1711_1": "hutvā bhūto sammukhībhūto. Bhūsaddayogattā akārassīkāro hoti, antoupacārasīmāyaṃ",
  "tika-vin12t:1711_2": "ṭhito saṅgho. Tamatthaṃ dassento āha “antoupacārasīmāyaṃ ṭhitenā”ti. Kolāhalanti",
  "tika-vin12t:1711_3": "bahujanehi sannipatitvā ekato kataṃ abyattasaddaṃ. Tadākāraṃ dassento āha “amhāka”ntiādi.",
  "tika-vin12t:1711_4": "“Cīvarabhājakesū”tiādinā agatigamanākāraṃ dasseti, taṃ suviññeyyameva. Tulābhūtoti",
  "tika-vin12t:1711_5": "tulāya sadiso hutvā bhūto, tulāya sadisabhāvaṃ patto vā. Majjhattoti majjhe ṭhito",
  "tika-vin12t:1711_6": "attā sabhāvo etassāti majjhatto.",
  "tika-vin12t:1712_0": "Idanti cīvaraṃ. Ghananti nirantaraṃ. Tanukanti viraḷaṃ. Ettha “uccinitvā”ti iminā",
  "tika-vin12t:1712_1": "vatthassa pamāṇena uccinanaṃ dasseti. “Tulayitvā”ti iminā agghena tulanaṃ dasseti.",
  "tika-vin12t:1712_2": "Vaṇṇāvaṇṇaṃ katvāti vaṇṇañca avaṇṇañca khuddakañca pamāṇaṃ, mahantañca pamāṇaṃ katvāti",
  "tika-vin12t:1712_3": "attho. Ekaccāni cīvarāni appagghāni honti, ekaccāni mahagghānīti vuttaṃ hoti. Dasadasaagghanakanti",
  "tika-vin12t:1712_4": "dasahi dasahi kahāpaṇehi agghanakaṃ. Yanti cīvaraṃ, bandhitvāti navagghanakaṃ ekagghanakena,",
  "tika-vin12t:1712_5": "aṭṭhagghanakañca dviagghanakena bandhitvāti attho. Same paṭivīseti samapamāṇe paṭivīse",
  "tika-vin12t:1712_6": "ṭhapetvā, iminā “vaṇṇāvaṇṇa”nti ettha vaṇṇasaddo pamāṇatthoti dīpeti. Dasa dasa bhikkhūti",
  "tika-vin12t:1712_7": "idaṃ upalakkhaṇavasena vuttaṃ aññenākārenāpi gaṇetuṃ sakkuṇeyyattā. Bhaṇḍikanti cīvarabhaṇḍena",
  "tika-vin12t:1712_8": "niyuttaṃ puṭaṃ. Kusoti salākadaṇḍo.",
  "tika-vin12t:1713_0": "Attissarāti attanāva attānaṃ issarā. Aññesaṃ vattapaṭipattinti sambandho. Upaḍḍhabhāgoti",
  "tika-vin12t:1713_1": "bhikkhūnaṃ laddhabhāgato upaḍḍho bhāgo. Ye panāti sāmaṇerā pana. Samabhāgoti bhikkhūnaṃ",
  "tika-vin12t:1713_2": "bhāgena samo bhāgo. Idañcāti “upaḍḍhapaṭivīsa”nti vacanañca, kathitanti sambandho.",
  "tika-vin12t:1713_3": "Samakamevāti bhikkhusāmaṇerānaṃ samapamāṇameva. Tatruppādavassāvāsikanti tasmiṃ vihāre",
  "tika-vin12t:1713_4": "uppādena mūlena uppāditaṃ vassāvāsikaṃ. Phātikammanti vaḍḍhanakammaṃ “yattakena vinayāgatena",
  "tika-vin12t:1713_5": "sammuñjanibandhanādinā hatthakammena vihārassa ūnatā na hoti, tattakaṃ katvāti attho.",
  "tika-vin12t:1713_6": "Etanti phātikammaṃ katvā gahaṇaṃ. Hīti saccaṃ. Etthāti tatruppādavassāvāsikagahaṇe.",
  "tika-vin12t:1713_7": "Sabbesanti akhilānaṃ bhikkhusāmaṇerānaṃ. Bhaṇḍāgārikacīvarepīti bhaṇḍāgāre ṭhapite",
  "tika-vin12t:1713_8": "akālacīvarepi. Pisaddena tatruppādavassāvāsikamapekkhati. Sāmaṇerā ukkuṭṭhiṃ karontīti",
  "tika-vin12t:1713_9": "sambandho. Apaharitakanti haritavirahitaṃ. Raṅgachallinti rajanacchaviṃ. Etanti ukkuṭṭhikaraṇato",
  "tika-vin12t:1713_10": "samabhāgadānaṃ, vuttanti sambandho. Ye cāti sāmaṇerā ca. Virajjhitvā karontīti kattabbakālesu",
  "tika-vin12t:1713_11": "akatvā yathicchitakkhaṇe karonti. Teti sāmaṇere. Samapaṭivīso dātabboti “karissāmā”ti",
  "tika-vin12t:1713_12": "paṭiññātamattena samo paṭivīso dātabbo.",
  "tika-vin12t:1714_0": "“Sakaṃ bhāgaṃ dātu”nti idaṃ vuttanti sambandho. Kiṃ sandhāya vuttanti āha “bhaṇḍāgārato…pe…",
  "tika-vin12t:1714_1": "sandhāyā”ti. Pahatāyāti paharitabbāya, pahanitabbāya vā. Tasmāti yasmā sandhāya vuttaṃ,",
  "tika-vin12t:1714_2": "tasmā. Anīhaṭesūti bhaṇḍāgārato anīharitesu. Imassa bhikkhunoti uttaritukāmassa imassa",
  "tika-vin12t:1714_3": "bhikkhuno. Tulāyāti mānena.",
  "tika-vin12t:1715_0": "Tesūti sāṭakesu, eko sāṭakoti yojanā. Sabbesu pātitesūti sambandho. Ettakenāti dvādasagghanakena.",
  "tika-vin12t:1715_1": "Taṃ sutvāti bhikkhūnaṃ taṃ vacanaṃ sutvā. Sabbatthāti sabbasmiṃ saṅghagaṇasantake.",
  "tika-vin12t:1715_2": "Anuppadānena khipiyati pakkhipiyatīti anukkhepanti dassento āha “anukkhepaṃ nāmā”tiādi.",
  "tika-vin12t:1715_3": "Yattakaṃ agghanti sambandho. Tattakena agghena agghanaketi yojanā. Vikallakāti vikalassa",
  "tika-vin12t:1715_4": "bhāvo vikallaṃ, cīvarapuggalānaṃ apahonakabhāvo, tadeva vikallakā. “Tatthā”ti pāṭhaseso,",
  "tika-vin12t:1715_5": "tesu dvīsu vikallakesūti attho. Atthīti saṃvijjanti, nipātoyaṃ. Chindantehi ca dātabbānīti",
  "tika-vin12t:1715_6": "sambandho. Dātabbānīti ca chinditabbāni. Dāsaddo hi avakhaṇḍanattho. Dātunti avakhaṇḍituṃ.",
  "tika-vin12t:1715_7": "Evantiādi nigamanaṃ. Etthāti etesu vikallakesu. Tanti cīvaraṃ. Athāti tositato paraṃ.",
  "tika-vin12t:1715_8": "Tatthāti ekassa bhikkhuno koṭṭhāse. Sāmaṇakanti samaṇassa anurūpaṃ. Yoti bhikkhu.",
  "tika-vin12t:1715_9": "Tenāti parikkhārena. Idampīti aññaṃ sāmaṇakassa parikkhārassa ṭhapanampi. Pisaddena",
  "tika-vin12t:1715_10": "purimaṃ vatthachindanamapekkhati.",
  "tika-vin12t:1716_0": "Vagganti samūhaṃ. Aṭṭha vā nava vā bhikkhū hontīti yojanā. Tesanti aṭṭhannaṃ vā navannaṃ",
  "tika-vin12t:1716_1": "vā. Evantiādi nigamanaṃ. Ayaṃ apahonakabhāvoti yojanā. Puna cīvarasseva vikallakabhāvaṃ",
  "tika-vin12t:1716_2": "dassento āha “athavā”tiādi. Ettha purimanaye cīvarassa ca puggalassa ca vikallakaṃ",
  "tika-vin12t:1716_3": "hoti, pacchime cīvarassevāti ayametesaṃ viseso.",
  "tika-vin12t:1717": "215. Cīvararajanakathā",
  "tika-vin12t:1718": "344. Gihiparibhuttaṃ panāti gihinā paribhuttaṃ vatthaṃ pana, kiñci phalanti sambandho.",
  "tika-vin12t:1719_0": "Sītudakāti sītaṃ udakaṃ. Liṅgavipallāso hi ayaṃ. Uttarāḷumpanti ettha uttara uḷumpanti",
  "tika-vin12t:1719_1": "padacchedaṃ katvā akārato ukārassa lopaṃ katvā, pubbasarassa ca dīghaṃ katvā “uttarāḷumpa”nti",
  "tika-vin12t:1719_2": "vuccati. Uttarāḷūti uttaraudakaṃ. Uḷusaddo hi udakavācako, taṃ pāti rakkhatīti uttarāḷumpaṃ.",
  "tika-vin12t:1719_3": "Tassa sarūpaṃ dassento āha “vaṭṭādhāraka”nti. Rajananti rajanachalliṃ. Hīti phalajotako.",
  "tika-vin12t:1719_4": "Rajananti rajanudakaṃ. Hīti vitthāro. Thevoti rajanabindu. Na visaratīti na paggharati.",
  "tika-vin12t:1719_5": "Rajanāḷuṅkanti etthāpi purimanayeneva padasiddhi veditabbā. Rajanauḷuṅkanti rajanasaṅkhātassa",
  "tika-vin12t:1719_6": "udakassa gahaṇatthāya kariyatīti rajanauḷuṅkaṃ. Daṇḍakena niyuttaṃ thālakaṃ daṇḍakathālakanti",
  "tika-vin12t:1719_7": "dassento āha “tameva sadaṇḍaka”nti. Rajanakuṇḍanti rajanapakkhipanaṃ mahāghaṭaṃ.",
  "tika-vin12t:1719_8": "Aññatrāti aññaṃ ṭhānaṃ. Patthinnasaddo thaddhapariyāyoti āha “thaddha”nti. Dantakāsāvānīti",
  "tika-vin12t:1719_9": "ettha dantasaddena tassa vaṇṇo gahetabbo, so etesamatthīti dantāni, dantāni ca tāni",
  "tika-vin12t:1719_10": "kāsāvāni ceti dantakāsāvāni, tamatthaṃ dassento āha “dantavaṇṇānī”ti. Dantavaṇṇāni",
  "tika-vin12t:1719_11": "kāsāvāni dhārentīti sambandho.",
  "tika-vin12t:1720": "216. Chinnakacīvarānujānanakathā",
  "tika-vin12t:1721_0": "345. Dīghamariyādabaddhanti dīghena mariyādena baddhaṃ. Catukkasaṇṭhānanti catunnaṃ",
  "tika-vin12t:1721_1": "maggānaṃ samodhānasaṇṭhānaṃ. Ussahasi tvanti ettha upubbo sahadhātu samatthatthoti",
  "tika-vin12t:1721_2": "āha “sakkosi tva”nti. Papubbo pana abhibhavanattho hoti “pasahatī”tiādīsu. Yo nāmāti",
  "tika-vin12t:1721_3": "yo ānando ājānissati nāma, so ānando paṇḍitoti yojanā. “Kusī”ti etaṃ nāmaṃ adhivacananti",
  "tika-vin12t:1721_4": "yojanā. Anuvātādīnanti ādisaddena paribhaṇḍādīni saṅgaṇhāti. “Aḍḍhakusī”ti etanti yojanā.",
  "tika-vin12t:1722_0": "Gīveyyakanti ettha gīvāyaṃ suttasaṃsibbitaṃ gīveyyakanti vacanatthaṃ dassento āha",
  "tika-vin12t:1722_1": "“gīvāveṭhanaṭṭhāne”tiādi. “Āgantukapaṭṭa”nti iminā eyyakapaccayassa sarūpaṃ dasseti.",
  "tika-vin12t:1722_2": "Eseva nayo jaṅgheyyakanti etthāpi. Etaṃ nāmanti “gīveyyakaṃ, jaṅgheyyaka”nti etaṃ",
  "tika-vin12t:1722_3": "nāmaṃ. Itīti evaṃ. Etanti “anuvivaṭṭa”ntiādi etaṃ. “Anuvivaṭṭa”nti etaṃ nāmanti yojanā.",
  "tika-vin12t:1722_4": "Vivaṭṭassāti majjhimakhaṇḍakassa. Bāhantanti ettha bāhāya upari ṭhapitā antā bāhantāti",
  "tika-vin12t:1722_5": "vacanatthaṃ dassento āha “bāhāyā”tiādi. Tesanti ubhinnamantānaṃ. Etanti “bāhanta”nti etaṃ.",
  "tika-vin12t:1723": "217. Ticīvarānujānanakathā",
  "tika-vin12t:1724_0": "346. “Ukkhittabhaṇḍikabhāvaṃ āpādite”ti iminā ubbhaṇḍiteti ettha ukkhittaṃ bhaṇḍaṃ",
  "tika-vin12t:1724_1": "ubbhaṇḍaṃ, ubbhaṇḍabhāvaṃ itā āpāditāti ubbhaṇḍitāti vacanatthaṃ dasseti. Te ubbhaṇḍite",
  "tika-vin12t:1724_2": "bhikkhū addasāti yojanā. Bhisisaṅkhepenāti bhisiyaṃ pakkhepena, pavesenāti attho,",
  "tika-vin12t:1724_3": "bhisiākārenāti vuttaṃ hoti. Tatthāti dakkhiṇāgiriṃ. Gacchantā te bhikkhūti yojanā.",
  "tika-vin12t:1724_4": "“Aṭṭhapamāṇāsū”ti iminā antaraṭṭhakāsūti ettha kapaccayo pamāṇatthe hotīti dasseti,",
  "tika-vin12t:1724_5": "kesuci potthakesu pamāṇasaddo na dissati, gaḷitoti daṭṭhabbo. Rattīsūti sambandho.",
  "tika-vin12t:1724_6": "Bhagavantanti ettha sampadānatthe upayogavacananti āha “bhagavato”ti. Sītālukāti",
  "tika-vin12t:1724_7": "ettha sītaṃ pakati etesanti sītāluno, teyeva sītālukāti vacanatthaṃ dassento āha",
  "tika-vin12t:1724_8": "“sītapakatikā”ti. Ye kulaputtā pakatiyāva sītena kilamanti, te sītālukā nāmāti yojanā.",
  "tika-vin12t:1724_9": "Ekacciyanti ettha ekaccasaddo ekapariyāyoti āha “ekaṃ paṭṭa”nti. Iminā ekoyeva ekaccoti",
  "tika-vin12t:1724_10": "katvā sakatthe accapaccayoti dasseti. “Paṭṭa”nti iminā ekaccena niyuttaṃ ekacciyanti",
  "tika-vin12t:1724_11": "vacanatthaṃ katvā niyuttatthe pavattassa iyapaccayassa sarūpaṃ dasseti. Itīti evaṃ.",
  "tika-vin12t:1724_12": "Bhagavā anujānātīti sambandho. Itareti saṅghāṭito itare uttarāsaṅgaantaravāsake.",
  "tika-vin12t:1725": "218. Atirekacīvarādikathā",
  "tika-vin12t:1726_0": "348. Acchupeyyanti ettha acchi vuccati nettamaṇḍalaṃ, taṃ viyāti acchi chiddo, tasmiṃ",
  "tika-vin12t:1726_1": "upagantabbaṃ upanetabbanti acchupeyyaṃ. “Laggāpeyya”nti iminā adhippāyatthaṃ dasseti.",
  "tika-vin12t:1726_2": "Etthāti paṃsukūle. Sabbamidanti “diguṇaṃ saṅghāṭi”ntiādikaṃ sabbaṃ idaṃ vacanaṃ.",
  "tika-vin12t:1726_3": "Uddharitvāti apanetvā. Saṃsibbitanti aññamaññaṃ sambandhitvā sibbitaṃ.",
  "tika-vin12t:1727_0": "351. Sovaggikanti ettha sundarāni aggāni rūpādīni etthāti saggo, pubbapade ukārassa",
  "tika-vin12t:1727_1": "lopo, ukārassa uvādese “suvaggo”ti sijjhati. Suvaggappattahetukaṃ sovaggikaṃ, dānaṃ,",
  "tika-vin12t:1727_2": "tamatthaṃ dassento āha “saggappattahetuka”nti. “Apanetī”ti iminā nudadhātuyā apanayanatthaṃ",
  "tika-vin12t:1727_3": "dasseti. Anāmayāti ettha āmayasaddo rogapariyāyoti āha “arogā”ti. Natthi āmayo etissāti anāmayā.",
  "tika-vin12t:1728": "353. Jhānalābhinoti jhānalābhīnaṃ puthujjanānaṃ kāmacchandanīvaraṇassa vikkhambhanattā vuttaṃ.",
  "tika-vin12t:1729": "356. Samodhānavasena dassiyitthāti sandiṭṭho. Samodhānavasena bhajiyitthāti sambhatto. Abhimukhaṃ lapitthāti ālapito. Imehīti imehi dvīhi.",
  "tika-vin12t:1730": "221. Pacchimavikappanupagacīvarādikathā",
  "tika-vin12t:1731_0": "359. Katapaṃsukūloti kato paṃsukūlo. Iminā “paṃsukūlato”ti padassa visesanaparapadattaṃ",
  "tika-vin12t:1731_1": "dasseti. Aggaḷāropanenāti aggaḷassa āropanena. “Suttenevā”ti ettha evasaddena pilotikaṃ",
  "tika-vin12t:1731_2": "nivatteti. Añchitvā añchitvāti ākaḍḍhitvā ākaḍḍhitvā. Abhidhātu hi ākaḍḍhanattho.",
  "tika-vin12t:1731_3": "“Saṅghāṭikoṇo dīgho”ti iminā vikaṇṇoti ettha visamo kaṇṇo vikaṇṇoti katvā kaṇṇasaddassa",
  "tika-vin12t:1731_4": "koṇatthaṃ dasseti. Tatoti gaḷanato. Lujjantīti valiṃ gaṇhanti. Aṭṭhapadakanti padassa",
  "tika-vin12t:1731_5": "aṭṭhapadena sibbitaṃ aṭṭhapadakanti vacanatthaṃ dassento āha “aṭṭhapadakacchinnena",
  "tika-vin12t:1731_6": "pattamukhaṃ sibbitu”nti. Tattha aṭṭhapadakacchinnena pattamukhaṃ sibbitunti aṭṭhapadalikhanena",
  "tika-vin12t:1731_7": "tattha tattha gabbhaṃ dassetvā pattamukhaṃ sibbituṃ. “Aṭṭhapadakacchannenā”tipi pāṭho,",
  "tika-vin12t:1731_8": "aṭṭhaphalakākārenāti attho.",
  "tika-vin12t:1732_0": "360. “Āgantukapattampi dātu”nti iminā anvādikanti padassa anupacchā āgantukabhāvena",
  "tika-vin12t:1732_1": "dīyatīti anvādikanti vacanatthaṃ dasseti. Catutthakkharenapi pāṭho, anupacchā āgantukabhāvena",
  "tika-vin12t:1732_2": "dhīyati ṭhapīyatīti anvādhikanti kātabbo. Idaṃ panāti anvādhikaṃ pana.",
  "tika-vin12t:1733": "361. Sesañātīnanti mātāpitūhi sesañātīnaṃ. Vinipātetiyevāti vinassanto nipātetiyeva.",
  "tika-vin12t:1734_0": "362. “Vassiko”ti saṅketīyati gaṇhīyatīti vassikasaṅketanti vutte cattāro māsāti āha",
  "tika-vin12t:1734_1": "“cattāro māse”ti. Hīti saccaṃ, yasmā vā. Āraññakassa bhikkhunoti sambandho. Tenāti",
  "tika-vin12t:1734_2": "āraññakena bhikkhunā.",
  "tika-vin12t:1735": "222. Saṅghikacīvaruppādakathā",
  "tika-vin12t:1736_0": "363. Aññatthāti dinnaṭṭhānato aññattha. Haṭānipi cīvarāni tuyheva santakānīti yojanā.",
  "tika-vin12t:1736_1": "Tesanti cīvarānaṃ. Aññoti ekakavassāvāsikato añño. Pañcamāse taṃ sabbaṃ tasseva bhikkhuno",
  "tika-vin12t:1736_2": "hotīti sambandho. Yanti cīvaraṃ, taṃ sabbaṃ cīvaranti sambandho. Yampīti cīvarampi.",
  "tika-vin12t:1736_3": "Soti bhikkhu, gaṇhātīti sambandho. Vassāvāsatthāyāti vassaṃ āvāsassa bhikkhuno atthāya.",
  "tika-vin12t:1736_4": "Ṭhapitaupanikkhepatoti veyyāvaccakarehi vaḍḍhiṃ payojetvā ṭhapitaupanikkhepato. Tatruppādatoti",
  "tika-vin12t:1736_5": "tasmiṃ vihāre uppādato nāḷikeraārāmādito. Idanti vakkhamānaṃ. Etthāti “tasseva tāni",
  "tika-vin12t:1736_6": "cīvarāni yāva kathinassa ubbhārāyā”ti vacane. Yanti cīvaraṃ. Pana saddo visesatthajotako.",
  "tika-vin12t:1736_7": "Idanti padālaṅkāramattaṃ. Idhāti imasmiṃ vihāre. Abhilāpamattantipi vadanti. Anatthatakathinassāpīti",
  "tika-vin12t:1736_8": "pisaddo pageva atthatakathinassāti dasseti. Pañcamāseti accantasaṃyogatthe upayogavacanaṃ.",
  "tika-vin12t:1736_9": "Tatoti pañcamāsato. Atītavasse vassaṃvutthasaṅghassa idaṃ vassāvāsikaṃ deti kiṃ?",
  "tika-vin12t:1736_10": "Udāhu anāgatavasseti yojanā. Piṭṭhisamayeti gimhānaṃ paṭhamadivasato paṭṭhāya yāva",
  "tika-vin12t:1736_11": "assayujapuṇṇamī, tāva piṭṭhisamaye.",
  "tika-vin12t:1737_0": "Vassānatoti vassānamāsato. Etthāti etesu cīvaresu. Keci bhikkhūti sambandho. Tamatthanti",
  "tika-vin12t:1737_1": "tassa saṅghikacīvarassa kāraṇaṃ. Tatthevāti gataṭṭhāne eva. Esāti saṅghikacīvarahārako",
  "tika-vin12t:1737_2": "bhikkhu. Tatrāti vihārādīsu. Nanti cīvarahārakaṃ bhikkhuṃ.",
  "tika-vin12t:1738": "Vattaṃ vitthāretvā dassento āha “tena hī”tiādi. Tena bhikkhunā bhājetabbānīti sambandho. Tassevāti adhiṭṭhahantasseva.",
  "tika-vin12t:1739_0": "Ekekaṃ bhāganti sambandho. Ettha ṭhāne ahameva asmīti yojanā. Duggahitāni hontīti",
  "tika-vin12t:1739_1": "saṅghikāneva hontīti adhippāyo. Mayhamevimāni cīvarānīti issaravasena gahaṇe duggahitāni.",
  "tika-vin12t:1739_2": "Mayhetāni pāpuṇantīti anissaravasena gahaṇe suggahitānīti viseso.",
  "tika-vin12t:1740_0": "Pātite kuseti ettha tapaccayassa paccuppannakālikabhāvaṃ dassento āha “ekakoṭṭhāse”tiādi.",
  "tika-vin12t:1740_1": "Gahitamevāti ekakoṭṭhāse pātitassa kusadaṇḍassa vasena “imassida”nti ekakoṭṭhāse",
  "tika-vin12t:1740_2": "vidite sabbesaṃ viditattā gahitamevāti adhippāyo.",
  "tika-vin12t:1741": "Itovāti sacīvarabhattatova. Visuṃ sajjiyamāneti cīvare ca bhatte ca visuṃ sajjiyamāne.",
  "tika-vin12t:1742_0": "Yathā purimesu dvīsu vatthūsu “adaṃsū”ti vuttaṃ, tathā avatvā kasmā idha “dentī”ti",
  "tika-vin12t:1742_1": "vuttanti āha “saṇikaṃ saṇikaṃ dentiyevā”ti. Saṇikaṃ saṇikaṃ dente dānakiriyāya anupacchinnattā",
  "tika-vin12t:1742_2": "“dentī”ti paccuppannavasena vuttanti adhippāyo. Pacchinnadānattāti pacchinnadānakiriyabhāvato.",
  "tika-vin12t:1742_3": "Idaṃ pana vatthu uppannanti sambandho. Ime ca therāti nilavāsiādayo vinayadharapāmokkhā ime ca therā.",
  "tika-vin12t:1743": "223. Upanandasakyaputtavatthukathā",
  "tika-vin12t:1744_0": "364. Etthāti upanandavatthumhi. Tassāti upanandassa. Gāmakāvāsinoti gāmake āvāsino.",
  "tika-vin12t:1744_1": "Ayanti upanando. Mukharoti mukhaṃ kharaṃ etassāti mukharo khakāralopo, atha vā mukhaṃ",
  "tika-vin12t:1744_2": "etassatthīti mukharo mantutthe pavatto rapaccayo nindatthavācako. Lahukāpattīti dukkaṭāpatti.",
  "tika-vin12t:1744_3": "Tassevāti gahitabhikkhusseva. Dhuranikkhepe satīti yojanā.",
  "tika-vin12t:1745_0": "Ekassa puggalassatthāya adhippiyate icchiyateti ekādhippāyo, ekapuggalapaṭivīso,",
  "tika-vin12t:1745_1": "tenāha “ekapuggalapaṭivīsamevā”ti. Yathā yathāti yena yenākārena. Yoti paṭivīso.",
  "tika-vin12t:1745_2": "“Tathā tathā”ti ajjhāharitabbo. Tatthāti “idha panā”tiādivacane. Ekekasmiṃ āvāseti",
  "tika-vin12t:1745_3": "sambandho. Vāsaddo aññepi dvīhadvīhādivāre saṅgaṇhāti. Yanti paṭivīsaṃ. Eko puggaloti",
  "tika-vin12t:1745_4": "eko niccāvāso puggalo. Evanti upaḍḍhe diyyamāne. Yattha vā panāti ettha yasaddassa",
  "tika-vin12t:1745_5": "visayaṃ dassetuṃ vuttaṃ “evaṃ purimasmi”nti. Purimasmiṃ āvāseti sambandho. Tatoti",
  "tika-vin12t:1745_6": "ettha tasaddassa visayaṃ dassento āha “bahutaraṃ vasitavihārato”ti. Idañcāti “amutra",
  "tika-vin12t:1745_7": "upaḍḍho cīvarapaṭivīso dātabbo”ti vacanañca. Ekasīmavihārehīti ekissaṃ upacārasīmāyaṃ",
  "tika-vin12t:1745_8": "ṭhitehi vihārehi. Nānāsīmavihāreti nānāupacārasīmāyaṃ ṭhite vihāre. Senāsanaggāhoti",
  "tika-vin12t:1745_9": "purimaupacārasīmāyaṃ senāsanaggāho. Tatthāti passambhanavihāre. Sesanti cīvarato",
  "tika-vin12t:1745_10": "sesaṃ. Sabbatthāti sabbesu vihāresu. Antosīmagatassāti antoupacārasīmāyaṃ gatassa,",
  "tika-vin12t:1745_11": "bhikkhunoti sambandho. Cīvaraṃ senāsanaggāhasseva pāpuṇāti, sesaṃ pana āmisabhesajjādisabbaṃ",
  "tika-vin12t:1745_12": "aññavihārato āgantvā antosīmagatassa pāpuṇātīti adhippāyo.",
  "tika-vin12t:1746": "224. Gilānavatthukathā",
  "tika-vin12t:1747_0": "365. Mañcake nipātesunti ettha mañcake nipātanaṃ nāma mañcake nipajjāpananti āha",
  "tika-vin12t:1747_1": "“mañcake nipajjāpesu”nti. Muttakarīsakiliṭṭhanti muttakarīsehi kiliṭṭhaṃ. Yoti yo",
  "tika-vin12t:1747_2": "koci. Manti mama. Tamatthaṃ dassento āha “ovādānusāsanīkaraṇenā”ti. Mama ovādassa",
  "tika-vin12t:1747_3": "ca anusāsaniyā ca karaṇenāti attho. Etthāti “yo bhikkhave maṃ upaṭṭhaheyyā”tiādipāṭhe.",
  "tika-vin12t:1747_4": "Suttassa neyyatthattā agahetabbatthaṃ dassento āha “bhagavato cā”tiādi. Yassāti gilānassa.",
  "tika-vin12t:1747_5": "Upajjhāyādayoti ettha ādisaddena ācariyasaddhivihārikaantevāsikasamānupajjhāyakasamānācariyakasaṅkhāte",
  "tika-vin12t:1747_6": "pañca jane saṅgaṇhāti. Ekacāriko vā hotīti sambandho. Saṅghattheropīti pisaddo pageva aññesanti dasseti.",
  "tika-vin12t:1748_0": "366. Abhikkamantaṃ vāti ettha abhimukhaṃ kamatīti abhikkamantoti vutte vaḍḍhanatthoti",
  "tika-vin12t:1748_1": "āha “vaḍḍhantaṃ vā”ti. Ābādhaṃ nāvikarotīti sambandho. Iminā antapaccayassa sarūpaṃ",
  "tika-vin12t:1748_2": "dasseti. Idaṃ nāma bhojananti sambandho. Saṃvidhātunti ettha saṃvipubbo dhādhātu",
  "tika-vin12t:1748_3": "karadhātvattho, karadhātu ca sabbadhātvattho, tasmā vuttaṃ “bhesajjaṃ yojetu”nti.",
  "tika-vin12t:1748_4": "Assāti gilānupaṭṭhākassa. Antarasaddassa majjhatthādayo paṭikkhipanto āha “kāraṇaṃ vuccatī”ti.",
  "tika-vin12t:1749": "225. Matasantakakathā",
  "tika-vin12t:1750_0": "367. Kālaṅkateti ettha karaṇaṃ katanti dassento āha “kālakiriyāyā”ti. Apaloketvāti",
  "tika-vin12t:1750_1": "“itthannāmo bhante bhikkhu kālaṅkato, tassa ticīvarañca pattañca gilānupaṭṭhākānaṃ",
  "tika-vin12t:1750_2": "dātuṃ saṅghaṃ apalokemī”ti apaloketvā.",
  "tika-vin12t:1751": "369. Gilānupaṭṭhākalābheti gilānupaṭṭhākānaṃ labhitabbe.",
  "tika-vin12t:1752_0": "Sabbepi bhikkhūti sambandho. Tatthāti tasmiṃ kālaṅkate. Kiṃ vadanti? “Sabbepi…pe…",
  "tika-vin12t:1752_1": "sāmino”ti vadantīti yojanā. Dvīsu vādesu pacchimavādo aṭṭhakathācariyena ruccatīti",
  "tika-vin12t:1752_2": "vadanti. Yanti yaṃ vatthu. “Yaṃ atthi, taṃ dātabba”nti vuttamevatthaṃ āvikaronto",
  "tika-vin12t:1752_3": "āha “aññasmiṃ…pe… dātabba”nti. Tanti parikkhāraṃ.",
  "tika-vin12t:1753": "Samakoti samaṃ pamāṇametassa bhāgassāti samako. Saṃvidahanamattamevāti idañcidañca karohīti sajjanamattameva. Jeṭṭhakabhāgoti diguṇabhāgo.",
  "tika-vin12t:1754_0": "Yo panāti bhikkhu pana. Etthāti bahūsu bhikkhūsu. Yenāti yena kenaci, dinnaṃ paṭiyāditanti",
  "tika-vin12t:1754_1": "sambandho. Ekadivasampīti pisaddo pageva dvīhādiketi dasseti. Sopīti pisaddo na kevalaṃ",
  "tika-vin12t:1754_2": "bahudivasaṃ upaṭṭhākoyeva, atha kho sopīti dasseti. Samīpanti gilānassa santikaṃ.",
  "tika-vin12t:1754_3": "Āgacchatīti samīpamāgacchati.",
  "tika-vin12t:1755_0": "Paccāsīsāyāti bhāgassa paccāsīsāya. “Puna āgantvā jaggissāmī”ti iminā “puna āgantvā",
  "tika-vin12t:1755_1": "na jaggissāmī”ti gacchantassa na dātabbanti dasseti. Dhuraṃ nikkhipitvāti upaṭṭhahane dhuraṃ nikkhipitvā.",
  "tika-vin12t:1756_0": "Mātugāmopi hotūti yojanā. Tassa bhikkhunoti kālaṅkatassa tassa bhikkhuno. Sacepi",
  "tika-vin12t:1756_1": "sahassaṃ agghati, gilānupaṭṭhākānaṃyeva dātabbanti yojanā. Aññanti pattacīvarato",
  "tika-vin12t:1756_2": "aññaṃ. Teti gilānupaṭṭhākā. Avasesanti pattacīvarato avasesaṃ. Tatoti bahukamahagghato.",
  "tika-vin12t:1756_3": "Ticīvaraparikkhāroti tiṇṇaṃ cīvarānaṃ parivāro. Sabbañcetanti sabbameva etaṃ parikkhāraṃ.",
  "tika-vin12t:1756_4": "Labhatīti gilānupaṭṭhāko labhati.",
  "tika-vin12t:1757_0": "Soti kālaṅkato. Kassacīti gahaṭṭhassa vā pabbajitassa vā. Tassevāti dinnagāhakasseva.",
  "tika-vin12t:1757_1": "Ruciyā evāti kāmā eva. Tattha tattha saṅghassevāti tasmiṃ tasmiṃ vihāre ṭhitassa",
  "tika-vin12t:1757_2": "saṅghasseva. Idaṃ vihāre ṭhapitaparikkhāre sandhāya vuttaṃ. Sace gāme vā araññe vā",
  "tika-vin12t:1757_3": "ṭhapitā honti, sakalova saṅgho issaro. Kasmā? Saṅghasseva dāyajjabhāvato. Bahūnampīti",
  "tika-vin12t:1757_4": "tīhi paṭṭhāya bahūnampi. Īdisavacanaṃ upanidhāya sāsanepi eko dve bahūti tīṇi vacanāni",
  "tika-vin12t:1757_5": "atthe dissanti, sadde pana dvivacanabahuvacanānaṃ visesābhāvato dvivacanaṃ natthīti",
  "tika-vin12t:1757_6": "daṭṭhabbaṃ. Adinnamevāti attanoyeva asantakattā, aññesampi sādhāraṇattā ca adinnameva.",
  "tika-vin12t:1757_7": "Sace sabbe matā anumatiyā denti, sudinnameva. Tanti santakaṃ. Tesūti tesu sabbesu.",
  "tika-vin12t:1758": "227. Kusacīrādipaṭikkhepakathā",
  "tika-vin12t:1759_0": "371. “Akkanāḷamaya”nti iminā akkanāḷena nibbattaṃ akkanāḷanti vacanatthaṃ dasseti.",
  "tika-vin12t:1759_1": "Makacimayoti ettha makacisaddena potthakasaddassa ganthādayo atthe nivatteti. Mayasaddena",
  "tika-vin12t:1759_2": "purimanayeneva nibbattataddhitaṃ dasseti. Sesānīti akkanāḷapotthakehi sesāni kusacīrādīni.",
  "tika-vin12t:1759_3": "Tesūti kusacīrādīsu.",
  "tika-vin12t:1760_0": "372. Tipaṭṭacīvarassa vāti idaṃ dvipaṭṭacīvarassa majjhe dānaṃ sandhāya vuttaṃ. Tesanti",
  "tika-vin12t:1760_1": "sabbanīlakādīnaṃ. Kañcukanti vāraṇaṃ. Tañhi kaciyati kāye bandhiyatīti kañcukoti",
  "tika-vin12t:1760_2": "vuccati. Veṭhanepīti uṇhīsepi. Tañhi yasmā yena sīse veṭhiyati, tasmā veṭhananti",
  "tika-vin12t:1760_3": "vuccati. Rukkhachallimayanti ettha rukkhachallisaddena tirīṭasaddassa vakkalatthaṃ",
  "tika-vin12t:1760_4": "dasseti. Vakkalañhi nivasanānaṃ aṅgapaccaṅgaṃ tirobhāvaṃ paṭicchannabhāvaṃ eti gacchati",
  "tika-vin12t:1760_5": "anenāti vā rukkhaṃ tiropaṭicchannaṃ hutvā eti pavattatīti vā tirīṭanti vuccati. Abhidhāne",
  "tika-vin12t:1760_6": "(abhidhānappadīpikāyaṃ 442 gāthāyaṃ) pana tarīṭanti takāre ikāravirahito pāṭho atthi.",
  "tika-vin12t:1760_7": "Pādapuñjananti pādo pujiyati sodhiyati anenāti pādapuñjanaṃ, tālujo tatiyakkharo.",
  "tika-vin12t:1761_0": "374. Sante patirūpake gāhaketi ettha patirūpako nāma pakkamantassa bhikkhuno sandiṭṭhasambhatto.",
  "tika-vin12t:1761_1": "Iminā patirūpake gāhake asati adatvā saṅghena bhājite subhājitamevāti dasseti. Satta",
  "tika-vin12t:1761_2": "janāti pakkamantaummattakakhittacittavedanaṭṭā cattāro, ukkhittakā tayoti satta janā.",
  "tika-vin12t:1762": "230. Saṅghe bhinne cīvaruppādakathā",
  "tika-vin12t:1763_0": "376. Saṅgho bhijjatīti ettha dvikoṭṭhāsavasena bhijjanamevādhippetaṃ, na aññanti",
  "tika-vin12t:1763_1": "āha “dve koṭṭhāsā”ti. Ekasmiṃ pakkhe cīvarāni dentīti yojanā. Dvipakkhaṃ sandhāya",
  "tika-vin12t:1763_2": "“sakalassa saṅghassā”ti vuttaṃ. Etanti cīvaraṃ. Tasseva cīvaranti tassa koṭṭhāsassa",
  "tika-vin12t:1763_3": "cīvarameva. Yatthāti yasmiṃ dese. Dakkhiṇodakaṃ pamāṇanti dakkhiṇodakameva pamāṇaṃ,",
  "tika-vin12t:1763_4": "na deyyadhammo. Tasmā dakkhiṇodakaṃ paṭiggaṇhantā, deyyadhammassa sāmino hontīti",
  "tika-vin12t:1763_5": "adhippāyo. Ubhohipi pakkhehīti yojanā. Parasamuddeti jambudīpe. So hi sīhaḷadīpato",
  "tika-vin12t:1763_6": "samuddassa pārattā parasamuddoti vuccati. Itaro pakkhoti dakkhiṇodakassa ca cīvarassa",
  "tika-vin12t:1763_7": "ca laddhapakkhato itaro aladdho pakkho.",
  "tika-vin12t:1764": "232. Aṭṭhacīvaramātikākathā",
  "tika-vin12t:1765_0": "379. Idāni āhāti sambandho. Puggalādhiṭṭhānanayenāti “sīmāya detī”ti kattuvācakena",
  "tika-vin12t:1765_1": "kiriyāpadena dāyakapuggalasaṅkhātakattuno adhiṭṭhānavasena vuttattā puggalādhiṭṭhānena",
  "tika-vin12t:1765_2": "nayena. Etthāti etāsu aṭṭhasu mātikāsu. Aṭṭhamā mātikāti yojanā. Tatthāti aṭṭhasu",
  "tika-vin12t:1765_3": "mātikāsu. Sabbatthāti sabbesu “katikāya detī”tiādīsu.",
  "tika-vin12t:1766": "Sīmāya…pe… bhājetabbantiādimhi mātikāniddese pana evaṃ vinicchayo veditabboti yojanā. Sīmāya detīti ettha pannarasa sīmā veditabbāti sambandho.",
  "tika-vin12t:1767_0": "Tatthāti pannarasasu sīmāsu. Upacārasīmā paricchinnā hotīti sambandho. Ettakaṃ ṭhānanti",
  "tika-vin12t:1767_1": "parikkhepārahaṭṭhānassa ekantena avuttattā ekantena parikkhepārahaṭṭhānaṃ dassento",
  "tika-vin12t:1767_2": "āha “apicā”tiādi. Dhuvasannipātato vā khipitānanti sambandho. “Pariyante”ti padaṃ",
  "tika-vin12t:1767_3": "pubbāparāpekkhaṃ. Tasmā tīsu nissakkapadesu yojetabbaṃ. Sā panāti upacārasīmā pana.",
  "tika-vin12t:1767_4": "Bhikkhūsu vaḍḍhantesu āvāsopi vaḍḍhatīti manasikatvā vuttaṃ “bhikkhūsu vaḍḍhantesū”ti.",
  "tika-vin12t:1767_5": "Sabbesaṃ bhikkhūnanti sambandho. Vuttamevāti sīmakathāyaṃ vuttameva.",
  "tika-vin12t:1768_0": "Apica khoti ettha apisaddo pucchatthavācako. Kehi ṭhapitāti hi attho. Rājarājamahāmattā",
  "tika-vin12t:1768_1": "ṭhapentīti sambandho. Lābhasīmāti lābhassa mariyādo. Yanti yo lābho. Etthantareti",
  "tika-vin12t:1768_2": "etasmiṃ gāvutādiantare. Lābhasīmā nāmāti lābhena paricchinnā sīmā nāma. Tatthāti",
  "tika-vin12t:1768_3": "bahūsu janapadesu. Antaradīpā cāti mahādīpato aññadīpā ca, khuddakadīpāti adhippāyo.",
  "tika-vin12t:1769_0": "Ettheva sīmāyāti khaṇḍasīmāya eva. Tesaṃyevāti khaṇḍasīmagatānaṃyeva. Evatthaphalaṃ",
  "tika-vin12t:1769_1": "dassento āha “aññesa”ntiādi. Rukkhe vā pabbate vā ṭhitassa vā heṭṭhā pathavīmajjhagatassa",
  "tika-vin12t:1769_2": "vā bhikkhussāti yojanā. Imissā upacārasīmāya ṭhitassāti sambandho. Samānasaṃvāsasīmāyāti",
  "tika-vin12t:1769_3": "mahāsīmāya. Khaṇḍasīmasīmantarikāsūti khaṇḍasīmāyañca dvinnaṃ sīmānaṃ sīmantarikāyañca.",
  "tika-vin12t:1769_4": "Tattha dvinnaṃ gāmaṭṭhānampi pāpuṇāti. Avippavāsasīmāya dinnaṃ gāmaṭṭhānaṃ na pāpuṇāti",
  "tika-vin12t:1769_5": "“ṭhapetvā gāmañca gāmūpacārañcā”ti vuttattā.",
  "tika-vin12t:1770_0": "Jambuyā lakkhito dīpo jambudīpo. Tambo lohito pāṇi hattho etesanti tambapāṇino. Vijayakumārādayo",
  "tika-vin12t:1770_1": "sattasatā janā. Tesaṃ nivāso tambapaṇṇi, soyeva dīpoti tambapaṇṇidīpo, tasmiṃ. Sabbesaṃ",
  "tika-vin12t:1770_2": "bhāganti sambandho. Tatrevāti jambudīpeyeva. Evantiādi nigamanaṃ.",
  "tika-vin12t:1771_0": "Yo pana bhaṇatīti sambandho. Tatoti kathanato, paranti sambandho. Nanti mahāsivattheraṃ.",
  "tika-vin12t:1771_1": "Tiyojanāpīti pisaddo tato ūnāpi hotīti dasseti. Sabbaṃpetanti sabbaṃpi etaṃ lābhagaṇhanādiṃ.",
  "tika-vin12t:1771_2": "Iti āhaṃsūti yojanā.",
  "tika-vin12t:1772_0": "Katikānaṃ yathicchitakatena pavattattā bahu hoti, tasmā idha icchitakatikaṃ dassetuṃ",
  "tika-vin12t:1772_1": "vuttaṃ “samānalābhakatikāyā”ti. Tatrāti “katikāya detī”ti pāṭhe. Sannipatitehi bhikkhūhi",
  "tika-vin12t:1772_2": "bhājetabbanti sambandho. Tassāti vihārassa. Buddhādhivutthoti buddhena adhi issaravasena",
  "tika-vin12t:1772_3": "vasiyitthāti buddhādhivuttho. Ettāvatāti ettakena sāvanamattena. Nisinnovāti nisinno",
  "tika-vin12t:1772_4": "eva hoti, nisinno iva vā. Tasmiṃ vihārepīti tasmiṃ porāṇakādivihārepi. Evamevāti",
  "tika-vin12t:1772_5": "“ayaṃ porāṇako vihāro tena navavihārena saddhiṃ samānalābhaṃ kātuṃ saṅghassa ruccatī”tiādinā",
  "tika-vin12t:1772_6": "evameva. Idhāti porāṇakavihāre. Tasminti navavihāre. Evanti yathā ekena vihārena",
  "tika-vin12t:1772_7": "saddhiṃ eko vihāro kātabbo, evaṃ tathāti attho.",
  "tika-vin12t:1773_0": "Bhikkhāpaññattiyāti ettha bhikkhā paññapiyati niccavasena ṭhapiyati etthāti bhikkhāpaññattīti",
  "tika-vin12t:1773_1": "dassento āha “attano pariccāgapaññāpanaṭṭhāne”ti. Tassāti “yattha saṅghassa dhuvakārā",
  "tika-vin12t:1773_2": "kariyantī”tipāṭhassa. Attho evaṃ veditabboti yojanā. Yattha vāti yasmiṃ vā ṭhāne.",
  "tika-vin12t:1773_3": "Anenāti cīvaradāyakena. Salākabhattādīni vā nibaddhāni kāritānīti sambandho. Yena",
  "tika-vin12t:1773_4": "panāti cīvaradāyakena pana. Sakalopi vihāroti sakalopi saārāmo vihāro. Tatthāti cīvaradāyake.",
  "tika-vin12t:1773_5": "Imeti pākavattassa vattanaṭṭhānādayo vihārā. Dhuvena kariyantīti dhuvakārā vihārā.",
  "tika-vin12t:1773_6": "Soti cīvaradāyako. Yatthāti yasmiṃ ṭhāne. Sabbatthāti sabbesu bahūsu vihāresu.",
  "tika-vin12t:1774_0": "Tehīti bahutarehi bhikkhūhi. Dhuvakāresūti niddhāraṇe bhummaṃ. Ekatthāti ekasmiṃ",
  "tika-vin12t:1774_1": "dhuvakāre. “Sace bhikkhugaṇanāya gaṇhathāti vadatī”ti iminā sace na vadati, bhikkhugaṇanāya",
  "tika-vin12t:1774_2": "bhājetvā gaṇhituṃ na vaṭṭatīti dasseti, vihāragaṇanāya gaṇhituṃ vaṭṭatīti adhippāyo.",
  "tika-vin12t:1774_3": "Tathāti yathā “bhikkhugaṇanāya gaṇhathā”ti vadati, tathāti attho. Etthāti bhājetabbavatthūsu.",
  "tika-vin12t:1774_4": "Tanti mañcapīṭhakaṃ, pucchitvā dātabbanti sambandho. Pucchitvāti dāyakaṃ pucchitvā,",
  "tika-vin12t:1774_5": "vadatīti dāyako vadati. Saṅghassāpīti pisaddo na dāyakassevāti dasseti.",
  "tika-vin12t:1775_0": "Upacārasīmāyaṃ ṭhitena saṅghena bhājetabbanti sambandho. Sīmaṭṭhassāti upacārasīmāyaṃ",
  "tika-vin12t:1775_1": "ṭhitassa. Asampattassāpīti bhājanaṭṭhānaṃ asampattassāpi. Alasajātikāti kosajjajātikā.",
  "tika-vin12t:1775_2": "Ṭhitikāti pabandhavasena ṭhiyate ṭhiti, sāyeva ṭhitikā. Atha vā “ṭhitaṭṭhānato paṭṭhāya",
  "tika-vin12t:1775_3": "dātabba”nti aṭṭhakathāyaṃ vuttattā tiṭṭhati pabandhavasena etthāti ṭhiti, sāyeva",
  "tika-vin12t:1775_4": "ṭhitikāti vacanattho kātabbo. Ṭhitikaṃ ṭhapetvāti vīsativassasaṅkhātaṃ ṭhitikaṃ ṭhapetvā. Tesanti therānaṃ.",
  "tika-vin12t:1776_0": "Sampattasampattānanti bhājanaṭṭhānaṃ sampattasampattānaṃ. Attano vihāradvāre vā attano",
  "tika-vin12t:1776_1": "antovihāreyeva vāti yojanā. Sīmāti upacārasīmā. Therāsanaṃ ārūḷhe satīti yojanā.",
  "tika-vin12t:1776_2": "Vassaggenāti vassagaṇanāya.",
  "tika-vin12t:1777": "Pāṭekkanti paccekaṃ. Sabbāneva cīvarānīti sambandho. Dubbhāsitaduggahitānamatthaṃ dassento āha “gatagataṭṭhāne saṅghikāneva hontī”ti. Ekanti dasasu vatthesu ekaṃ.",
  "tika-vin12t:1778": "Vatthasseva pupphaṃ vā vali vā atthīti yojanā. Tenāti pupphavalinā. Ekaṃ tantanti ekaṃ suttaṃ. Tatthāti tesu ṭhitikāya ṭhānāṭṭhānesu. Dvīhipi gahetabbaṃ ṭhitikāya abhāvato.",
  "tika-vin12t:1779_0": "Bhikkhu attano santakaṃ yaṃ cīvaranti yojanā. Paṃsukūlikānampi vaṭṭatīti “saṅghassa",
  "tika-vin12t:1779_1": "demā”ti vā “tuyhaṃ demā”ti vā avatvā “bhikkhūnaṃ dema, therānaṃ demā”ti vuttattā",
  "tika-vin12t:1779_2": "paṃsukūlikānampi vaṭṭati. Bhikkhutherā nāma hi na attanāyeva honti, aññepi bahū,",
  "tika-vin12t:1779_3": "tasmā vaṭṭati. “Saṅghassā”ti vutte attanā ekantena saṅghoyeva, tasmā “saṅghassā”ti",
  "tika-vin12t:1779_4": "vuttepi na vaṭṭati, pageva “tuyha”nti vutte.",
  "tika-vin12t:1780": "Tatoti bahuvatthato. Gahetuṃ na vaṭṭatīti paṃsukūlikānaṃ gahetuṃ na vaṭṭati.",
  "tika-vin12t:1781": "Yanti vatthaṃ. Tatthāti parikkhāresu. Suttanti tantaṃ.",
  "tika-vin12t:1782_0": "Evaṃ antosīmaṃ pavisitvā “saṅghassa demā”ti dinne vinicchayaṃ dassetvā bahisīmāya",
  "tika-vin12t:1782_1": "dinne taṃ dassento āha “sace panā”tiādi. Ekabaddhā cāti dvādasahatthamanatikkamitvā",
  "tika-vin12t:1782_2": "ekatobaddhā ca. Ye panāti bhikkhū pana.",
  "tika-vin12t:1783_0": "Ubhatosaṅghassa detīti ettha catunnaṃ vākyānaṃ vasena vuttepi ubhatosaṅghassa detiyeva",
  "tika-vin12t:1783_1": "nāmāti dassento āha “ubhatosaṅghassa dammīti vuttepī”tiādi. Ubhatosaṅghaggahaṇena",
  "tika-vin12t:1783_2": "gahitattāti puggalassa ubhatosaṅghaggahaṇena gahitattā. “Eseva nayo”ti iminā ekavīsatipaṭivīse",
  "tika-vin12t:1783_3": "katvā eko cetiyassa dātabboti nayaṃ atidisati. Pāpuṇanakoṭṭhāso nāma natthi cetiyassa",
  "tika-vin12t:1783_4": "ubhatosaṅghaggahaṇena agahitattā.",
  "tika-vin12t:1784": "Tatthāti ubhatosaṅghapuggalacetiyesu. Sesaṃ suviññeyyameva.",
  "tika-vin12t:1785_0": "Pubbeti buddhassa bhagavato dharamānakāle. Tadāti yadā buddho bhagavā dharati, tadā.",
  "tika-vin12t:1785_1": "Paṭimaṃ vāti paṭibimbaṃ vā. Tañhi bhagavatā paṭi sadisaṃ mānīyatīti paṭimāti vuccati.",
  "tika-vin12t:1785_2": "Cetiyaṃ vāti thūpaṃ vā. So hi devamanussehi cititabbaṃ, pūjetabbaṃ, iṭṭhakādīhi vā",
  "tika-vin12t:1785_3": "cinitabbanti cetiyanti vuccati. Tatthāti deyyadhammesu. Yanti kiriyāparāmasanaṃ.",
  "tika-vin12t:1785_4": "Yaṃ dentīti yojanā. Tatthāti tasmiṃ dāne. Aniyamavācakassa “yo”ti sabbanāmassa atthaṃ",
  "tika-vin12t:1785_5": "dassento āha “pabbajito vā gahaṭṭho vā”ti. Vattaṃ katvā paribhuñjitunti pubbakālaaparakālakiriyānaṃ",
  "tika-vin12t:1785_6": "vikāravasena aniyatattā vuttaṃ “bhuñjitvā pacchāpi vattaṃ kātu”nti.",
  "tika-vin12t:1786": "“Dūrampi haritvā pūjetabba”nti iminā jaṅghapesanikakammaṃ na hotīti dasseti. Harantassa bhikkhunoti sambandho. Gacchatoti anādare sāmivacanaṃ. Tanti saṅghassa āhaṭabhattaṃ.",
  "tika-vin12t:1787_0": "Vassaṃvutthasaṅghassāti vassaṃ vasitthāti vassaṃvuttho. Aluttakitantasamāsoyaṃ, soyeva",
  "tika-vin12t:1787_1": "saṅgho vassaṃvutthasaṅgho, tassa. Yāvatikasaddo yattakapariyāyoti āha “yattakā”ti.",
  "tika-vin12t:1787_2": "Disāpakkantassāpīti aññaṃ disaṃ pakkantassapi, dātabbanti sambandho. Vadantīti aṭṭhakathācariyehi",
  "tika-vin12t:1787_3": "apare ācariyā vadanti. Etanti vacanaṃ.",
  "tika-vin12t:1788_0": "Sampattānanti dinnaṭṭhānaṃ sampattānaṃ. Sabbesanti yattha katthaci vutthavassānaṃ",
  "tika-vin12t:1788_1": "sabbesaṃ. Tatrāti vihāre. Tatrāti tasmiṃ vadane sati, tesu bhikkhūsu vā. Vassaṃ vasantīti",
  "tika-vin12t:1788_2": "vassaṃvasantā, tesaṃ. Cīvaramāseti cīvarena lakkhite pacchimakattikamāse.",
  "tika-vin12t:1789_0": "Hemantassa pacchimo divasoti phagguṇapuṇṇamīsaṅkhāto hemantassa pacchimo divaso.",
  "tika-vin12t:1789_1": "Vassāvāsikanti vassaṃ āvasantānaṃ dātabbaṃ cīvaraṃ. Āropetabbākāraṃ dassento āha",
  "tika-vin12t:1789_2": "“atītavassāvāsassā”tiādi. Tattha atītavassāvāsassāti atītavassaṃ, atītavasse vā āvāsassa",
  "tika-vin12t:1789_3": "saṅghassa. Tanti cīvaraṃ.",
  "tika-vin12t:1790": "Ṭhapetvāti vihāre ṭhapetvā. Sampattānanti imaṃ ṭhānaṃ sampattānaṃ. Itoti cīvaradānakālato. Teti antovasse vutthabhikkhū.",
  "tika-vin12t:1791_0": "Ādissāti padassa tvāpaccayantabhāvaṃ dassento āha “ādisitvā”ti. Ayamattho veditabboti",
  "tika-vin12t:1791_1": "yojanā. Tatrāti “yāguyā vā”tiādipāṭhe. Ajjatanāya vāti ajja bhavānaṃ puññānaṃ atthāya",
  "tika-vin12t:1791_2": "vā. Tesanti nimantakānaṃ, paviṭṭhānaṃ bhikkhūnanti sambandho. Yehi nimantitehīti",
  "tika-vin12t:1791_3": "nimantitehi yehi bhikkhūhi. Yesaṃ vā pattanti sambandho. Tesaṃ na pāpuṇātīti sabbesaṃ",
  "tika-vin12t:1791_4": "tesaṃ na pāpuṇāti, kasmā? Animantitattā. Tesaṃ na pāpuṇanti, kasmā? Nimantitagehaṃ",
  "tika-vin12t:1791_5": "apaviṭṭhattā. Soti dāyako.",
  "tika-vin12t:1792": "Pubbepīti ito pubbepi. Assāti dāyakassa. Vāsetvāti vāsāpetvā. Soti dāyako. Yoti bhikkhu, vasatīti sambandho. Tānīti bhesajjāni. Idanti cīvaraṃ.",
  "tika-vin12t:1793_0": "“Antevāsikānañcā”ti padena saddhivihārikāpi gahetabbā uddesādivasena ante vasanasīlattā.",
  "tika-vin12t:1793_1": "Uddesaṃ gahetuṃ āgato ca gahetvā gacchanto cāti ime ante avasanasīlāpi rūḷhīvasena",
  "tika-vin12t:1793_2": "antevāsikā nāma. Iminā nissayaṃ gahetuṃ āgato ca therassa santike nissayaṃ gahitapubbo",
  "tika-vin12t:1793_3": "ca antevāsiko nāmāti dasseti. Vattaṃ katvā uddesaparipucchādīni gahetvā vicarantānaṃ",
  "tika-vin12t:1793_4": "sabbesaṃ uddesantevāsikānaṃ pāpuṇātīti yojanā. Iminā saddhivihārikanissayantevāsikaupasampadantevāsikapabbajjantevāsikāpi",
  "tika-vin12t:1793_5": "gahetabbā tesampi nibaddhacārikabhikkhubhāvato. Sabbatthāti sabbasmiṃ cīvarakkhandhake.",
  "tika-vin12t:1794": "Iti cīvarakkhandhakavaṇṇanāya yojanā samattā.",
  "tika-vin12t:1795": "9. Campeyyakkhandhakaṃ",
  "tika-vin12t:1796": "234. Kassapagottabhikkhuvatthukathā",
  "tika-vin12t:1797_0": "380. Campeyyakkhandhake gaggarāya pokkharaṇiyāti ettha gaggarasaddassa nāmasaddabhāvaṃ",
  "tika-vin12t:1797_1": "dassento āha “gaggaranāmikāya itthiyā”ti. Iminā gaggarasaddo gaggaraiti nāmaṃ pavattinimittaṃ",
  "tika-vin12t:1797_2": "katvā itthidabbaṃ vadatīti dasseti. Tantipaṭibaddhoti tantiyā paṭibaddho. “Ussukkampi",
  "tika-vin12t:1797_3": "akāsi yāguyā”tiādīsu evaṃ vinicchayo veditabboti yojanā. Tassa bhikkhunoti kassapagottanāmakassa",
  "tika-vin12t:1797_4": "tassa bhikkhuno. Tatthevāti vāsabhagāmeyeva.",
  "tika-vin12t:1798": "382. Adhammena vaggakammaṃ karontītiādīnaṃ nānākaraṇanti sambandho.",
  "tika-vin12t:1799": "236. Ñattivipannakammādikathā",
  "tika-vin12t:1800_0": "385. Aññatrāpi dhammāti ettha dhammāti upayogatthe nissakkavacanametanti āha “aññatra",
  "tika-vin12t:1800_1": "dhamma”nti. “Aññatrā”ti nipātapayoge dutiyātatiyāpañcamīsu aññatarassa sambhavato",
  "tika-vin12t:1800_2": "upayogavacanampi hoti. Tasmā vuttaṃ “ayameva vā pāṭho”ti. “Bhūtena vatthunā”ti iminā",
  "tika-vin12t:1800_3": "dhammasaddassa saccatthaṃ dasseti. “Eseva nayo”ti iminā saddasabhāvameva sandhāya",
  "tika-vin12t:1800_4": "atidisati, na atthaṃ. Tena vuttaṃ “ettha panā”tiādi. Satthusāsananti satthu āṇā.",
  "tika-vin12t:1800_5": "Satthuāṇā nāma ñattianusāvanānaṃ sampadāti āha “ñattisampadā anusāvanasampadā cā”ti.",
  "tika-vin12t:1800_6": "“Paṭikuṭṭhañceva katañcā”ti iminā paṭikuṭṭhakatanti padassa dvandavākyaṃ dasseti.",
  "tika-vin12t:1800_7": "Paṭikusitabbanti paṭikuṭṭhaṃ, kattabbanti kataṃ, kammaṃ. Tamevatthaṃ dassento āha",
  "tika-vin12t:1800_8": "“yaṃ aññesū”tiādi. Tattha yanti kammaṃ.",
  "tika-vin12t:1801_0": "387. Pāḷiyāti vinayapāḷiyā. Yanti kammaṃ, na kariyatīti sambandho. Etthāti aṭṭhakathāyaṃ.",
  "tika-vin12t:1801_1": "So ca khoti so ca vitthāro, āgatoti sambandho. Kasmā ñattidutiyañatticatutthakammānameva",
  "tika-vin12t:1801_2": "vasena āgato, nanu ñattiapalokanakammavasenapi āgatena bhavitabbanti āha “yasmā panā”tiādi.",
  "tika-vin12t:1801_3": "Ñattidutiyañatticatutthesu hāpanaṃ vā aññathā karaṇaṃ vā atthi viya ñattikamme natthīti",
  "tika-vin12t:1801_4": "yojanā. Ñattikamme ñattiṭṭhapanato aññakiccassa asambhavato hāpanaṃ vā aññathā karaṇaṃ",
  "tika-vin12t:1801_5": "vā natthīti adhippāyo. Tānīti ñattikammaapalokanakammāni. Sabbesampi kammānanti sabbesampi",
  "tika-vin12t:1801_6": "catunnaṃ kammānaṃ. Paratoti parasmiṃ parivārāvasāne.",
  "tika-vin12t:1802": "237. Catuvaggakaraṇādikathā",
  "tika-vin12t:1803_0": "388. Yadidaṃ kammanti yojanā. Tesanti saṅghānaṃ. Kammappattoti ettha kammena, kammassa",
  "tika-vin12t:1803_1": "vā pattoti atthaṃ paṭikkhipanto āha “kammaṃ patto”ti. “Sabbakammesu kammapatto”ti",
  "tika-vin12t:1803_2": "pāḷinayena “kammesu patto”ti atthopi yujjati. Lokavohāravasena “kammena kammassa",
  "tika-vin12t:1803_3": "vā patto”ti atthopi yujjateva.",
  "tika-vin12t:1804_0": "389. Parisatoti parisakāraṇā. Tatthāti “catuvaggakaraṇañce bhikkhave”tiādipāṭhe,",
  "tika-vin12t:1804_1": "catuvīsatipuggalesu vā. Kammanānāsaṃvāsakoti ukkhepanīyakammakato. Laddhinānāsaṃvāsakoti",
  "tika-vin12t:1804_2": "ukkhittānuvattako. “Hutvā”ti iminā “bhikkhunīcatuttho”tiādīsu catuvīsatiyā ṭhānesu",
  "tika-vin12t:1804_3": "kiriyāvisesanabhāvaṃ dasseti. Bhikkhunī catutthī etassāti bhikkhunīcatuttho, catuvaggo",
  "tika-vin12t:1804_4": "saṅghotiādinā vacanattho kātabbo.",
  "tika-vin12t:1805": "393. Parivāsādītiādisaddena mūlāyakassanamānattaabbhānāni saṅgaṇhāti. Tesanti parivāsādikammānaṃ. Paratoti parasmiṃ cūḷavagge.",
  "tika-vin12t:1806_0": "394. Paṭikuṭṭhakatakammassāti paṭikuṭṭhassa hutvā katassa kammassa. Pakatattassāti",
  "tika-vin12t:1806_1": "ettha pakatisīlasaṅkhāto attā sabhāvo etassāti pakatattoti atthaṃ dassento āha “avipannasīlassā”ti.",
  "tika-vin12t:1806_2": "Saṅghādisesaṃ anāpajjantassāpi avipannasīlattā vuttaṃ “pārājikaṃ anajjhāpannassā”ti.",
  "tika-vin12t:1806_3": "Iminā saṅghādisesaṃ āpajjantopi pakatattoyevāti dasseti. Sopi hi idha avipannasīlo",
  "tika-vin12t:1806_4": "nāma, aññattha pana saṅghādisesassa sīlavipattibhāvato taṃ āpajjantopi vipannasīloyeva",
  "tika-vin12t:1806_5": "nāma. Ānantarikassāti ettha anantarasaddassa sambandhañca ṇikapaccayassa atthañca",
  "tika-vin12t:1806_6": "dassento āha “attano anantaraṃ nisinnassā”ti. Tattha “attano”ti iminā anantarasaddassa",
  "tika-vin12t:1806_7": "sambandhaṃ dasseti. “Nisinnassā”ti iminā ṇikapaccayassa atthaṃ dasseti.",
  "tika-vin12t:1807": "239. Dvenissāraṇādikathā",
  "tika-vin12t:1808_0": "395. Vatthutoti vatthukāraṇā. Tatthāti “dvemā bhikkhave”tiādipāṭhe. “Sandhāya vutta”nti",
  "tika-vin12t:1808_1": "iminā “appatto”tiādisuttassa neyyatthabhāvaṃ dasseti. Hīti saccaṃ, yasmā vā. Tanti",
  "tika-vin12t:1808_2": "pabbājanīyakammaṃ. Puna tanti pabbājanīyakammameva. Esa bhikkhu appattoti sambandho.",
  "tika-vin12t:1808_3": "Kasmā appattoti āha “yasmā”tiādi. Āveṇikalakkhaṇenāti avinā hutvā pavattena lakkhaṇena.",
  "tika-vin12t:1808_4": "Attanā avinā hutvā attano santakena visuṃ bhūtena lakkhaṇenāti vuttaṃ hoti. Yadi",
  "tika-vin12t:1808_5": "appatto, kasmā sunissāritoti āha “yasmā panassā”tiādi. Assāti bhikkhussa, kareyyāti",
  "tika-vin12t:1808_6": "sambandho. Taṃ ce saṅgho tajjanīyakammādivasena nissāreti, sunissāritoti sambandho.",
  "tika-vin12t:1808_7": "Soti bhikkhu. Yasmā anuññātā, tasmā sunissāritoti yojanā. Kittakena aṅgena anuññātāti",
  "tika-vin12t:1808_8": "āha “ekenapi aṅgenā”ti.",
  "tika-vin12t:1809_0": "396. Osāraṇāti ettha otyūpasaggavasena saradhātu pavesanatthoti āha “pavesanā”ti.",
  "tika-vin12t:1809_1": "Tatthāti “osāraṇā”tiādipāṭhe. Osāretīti ettha abbhānādivasena pavesanaṃ paṭikkhipanto",
  "tika-vin12t:1809_2": "āha “upasampadakammavasenā”ti. Sahassakkhattumpīti pisaddo garahattho. Ekavārādike",
  "tika-vin12t:1809_3": "pana kā nāma kathāti dasseti. Sātisārāti sadosā. Tathāti yathā ācariyupajjhāyā sātisārā,",
  "tika-vin12t:1809_4": "tathā. Seso kārakasaṅgho sātisāroti sambandho. “Hatthacchinnādayo pana dvattiṃsa",
  "tika-vin12t:1809_5": "suosāritā”ti vuttattā andhamūgabadhirānaṃ apabbajitānampi upasampadā ruhatīti daṭṭhabbaṃ.",
  "tika-vin12t:1809_6": "Teti hatthacchinnādayo dvattiṃsa.",
  "tika-vin12t:1810_0": "397. Abhūtavatthuvasenāti asaccavatthuvasena, asaṃvijjamānavatthuvasena vā. Tatthāti",
  "tika-vin12t:1810_1": "“idha pana bhikkhave”tiādipāṭhe. Paṭinissajjitāti ettha tapaccayassa kammatthe pavattabhāvaṃ",
  "tika-vin12t:1810_2": "dassento āha “paṭinissajjitabbā”ti.",
  "tika-vin12t:1811": "241. Upālipucchākathā",
  "tika-vin12t:1812_0": "400. Tatthāti upālipañhesu. Tassapāpiyasikādīhi saddhiṃ ekā pucchā katāti yojanā.",
  "tika-vin12t:1812_1": "Bhikkhūnampi vāreti sambandho. Pisaddena “na kevalaṃ upālipañhesuyeva yojetabbāni,",
  "tika-vin12t:1812_2": "atha kho bhikkhūnaṃ vārepī”ti dasseti.",
  "tika-vin12t:1813": "242. Tajjanīyakammakathā",
  "tika-vin12t:1814_0": "407. “Idha pana bhikkhave bhikkhu bhaṇḍanakārako”tiādi vuttanti sambandho. Tatthāti",
  "tika-vin12t:1814_1": "“idha pana bhikkhave”tiādipāṭhe. Anapadānoti ettha apapubbo dāsaddo avakhaṇḍanatthoti",
  "tika-vin12t:1814_2": "āha “apadānaṃ vuccati paricchedo”ti. Natthi apadānaṃ avakhaṇḍanaṃ āpattipariyanto",
  "tika-vin12t:1814_3": "etassāti anapadānoti vacanattho kātabbo. Sāyeva pāḷi vuttāti sambandho. Tatthāti",
  "tika-vin12t:1814_4": "tassaṃ pāḷiyaṃ. Kiñci atthavinicchayaṃ pāḷianusārena vidituṃ na sakkā na hotīti yojanā.",
  "tika-vin12t:1815": "Iti campeyyakkhandhakavaṇṇanāya yojanā samattā.",
  "tika-vin12t:1816": "10. Kosambakakkhandhakaṃ",
  "tika-vin12t:1817": "271. Kosambakavivādakathā",
  "tika-vin12t:1818_0": "451. Kosambakakkhandhake ayamanupubbikathā evaṃ veditabbāti yojanā. Vinayaṃ pāḷito",
  "tika-vin12t:1818_1": "ca, tadatthato ca dhāretīti vinayadharo, tathā suttantaṃ dhāretīti suttantiko. Tesūti",
  "tika-vin12t:1818_2": "dvīsu bhikkhūsu. Suttantiko bhikkhu nikkhamīti sambandho. Ācamanaudakāvasesanti ācameti",
  "tika-vin12t:1818_3": "dhovati anenāti ācamanaṃ, tameva udakaṃ ācamanaudakaṃ, tameva avasesaṃ ācamanaudakāvasesaṃ,",
  "tika-vin12t:1818_4": "avasesaācamanaudakanti attho. Taṃ bhikkhunti suttantikaṃ bhikkhuṃ. Etthāti ācamanaudakāvasesaṭṭhapane.",
  "tika-vin12t:1818_5": "“Sace hoti, desessāmī”ti iminā attano subbacabhāvañca sikkhākāmatañca dasseti. Teti",
  "tika-vin12t:1818_6": "tayā, kathanti sambandho. Atha vā teti tuyhaṃ, natthīti sambandho. Asañcicca asatiyā",
  "tika-vin12t:1818_7": "katattā anāpattipakkhopi bhaveyyāti āha “natthi āpattī”ti. Ettha pana āpattiyeva. Soti suttantiko.",
  "tika-vin12t:1819_0": "Vinayadharopīti vinayadharo pana, ārocesīti sambandho. Āpajjamānopīti pisaddo garahattho.",
  "tika-vin12t:1819_1": "Teti vinayadharassa nissitakā, āhaṃsūti sambandho. Tassāti suttantikassa. Teti suttantikassa",
  "tika-vin12t:1819_2": "nissitakā, ārocesunti sambandho. Soti suttantiko. Musāvādīti abhūtato, abhūtaṃ vā",
  "tika-vin12t:1819_3": "vacanaṃ vadanasīlo. Esoti vinayadharo. Teti suttantikassa nissitakā, āhaṃsūti sambandho.",
  "tika-vin12t:1819_4": "Tatoti kalahavaḍḍhanakāraṇā. Vinayadharo akāsīti sambandho.",
  "tika-vin12t:1820_0": "453. “Na tāva bhinno”ti iminā bhinnoti ettha tapaccayassa avassambhāviyatthe anāgatakālikataṃ",
  "tika-vin12t:1820_1": "dasseti. Tamevatthaṃ saha upamāya dassento āha “apicā”tiādi. Tanti sassaṃ. “Bhijjissatī”ti",
  "tika-vin12t:1820_2": "iminā bhijjissatīti bhinnoti vacanatthaṃ dasseti. So ca khoti saṅgho. Kalahavasena",
  "tika-vin12t:1820_3": "bhijjissatīti sambandho. Sambhamaatthavasenāti saṃvegaatthavasena. Sambhamasaddo",
  "tika-vin12t:1820_4": "hi tīsu atthesu vattati gārave, bhītiyaṃ, saṃvege cāti. Idha pana saṃvege vattati.",
  "tika-vin12t:1820_5": "Bhikkhusaṅghassa bhinne saṃvegaatthavasenāti adhippāyo. Idaṃ heṭṭhā kathitāya “bhaye",
  "tika-vin12t:1820_6": "kodhe pasaṃsāya”nti gāthāya casaddena sampiṇḍitaṃ sambhamaatthaṃ sandhāya vuttanti",
  "tika-vin12t:1820_7": "daṭṭhabbaṃ. Etthāti “bhinno bhikkhusaṅgho bhinno bhikkhusaṅgho”ti pāṭhe. Āmeḍitanti",
  "tika-vin12t:1820_8": "ā punappunaṃ bhayādipīḷitattā meḍena ummādena itaṃ kathitaṃ āmeḍitaṃ.",
  "tika-vin12t:1821_0": "454. Hīti vitthāro. Bhagavā vadeyyāti sambandho. Ukkhipanti apanentīti ukkhepakā.",
  "tika-vin12t:1821_1": "Ukkhittamanuvattantīti ukkhittānuvattakā. Etesanti ukkhittānuvattakānaṃ. Puna etesanti",
  "tika-vin12t:1821_2": "ukkhepakānaṃ. Pakkhoti sakhā. Tantimevāti pāḷimeva, byāpārameva vā.",
  "tika-vin12t:1822_0": "455. Yoti bhikkhu. Cittaṃ uppādetīti sambandho. Tumheti dhammavādino sandhāya vuttaṃ.",
  "tika-vin12t:1822_1": "Kiṃ bhaṇathāti kiṃ vacanaṃ bhaṇatha. Iti pucchitvāti sambandho. Tesañcāti dhammavādīnañca.",
  "tika-vin12t:1822_2": "Itaresañcāti adhammavādīnañca. Imeti attano pakkhe ime bhikkhū. Tesanti adhammavādīnaṃ.",
  "tika-vin12t:1822_3": "“Kammaṃ kopetī”ti “nānāsaṃvāsakacatuttho ce bhikkhave kammaṃ kareyya, akammaṃ, na",
  "tika-vin12t:1822_4": "ca karaṇīya”nti vacanato kammaṃ kopeti. Itaresampīti dhammavādīnampi. Dhammavādīnaṃ",
  "tika-vin12t:1822_5": "pakkhe nisīditvā adhammavādīnaṃ laddhiṃ gaṇhantopi dhammavādīnaṃ nānāsaṃvāsako hotiyeva,",
  "tika-vin12t:1822_6": "ayaṃ nayo vuttanayassa atthato siddhoti katvā idha na vutto. Evantiādi nigamanaṃ.",
  "tika-vin12t:1822_7": "Yoti bhikkhu, pavisati gaṇhātīti sambandho. Nisinno hutvāti yojanā. Imeti attano",
  "tika-vin12t:1822_8": "pakkhe ime bhikkhū. Itareti parapakkhe itare bhikkhū. Tesanti dhammavādīnaṃ. Yattha",
  "tika-vin12t:1822_9": "tattha vā pana pakkheti yasmiṃ kasmiṃci vā dhammavādīnaṃ pakkhe. Ime dhammavādinoti",
  "tika-vin12t:1822_10": "gaṇhātīti taṃtaṃpakkhagate bhikkhū yāthāvato vā ayāthāvato vā “ime dhammavādino”ti gaṇhāti.",
  "tika-vin12t:1823_0": "456. Kāyena kataṃ kammaṃ kāyakammaṃ, vaciyā kataṃ kammaṃ vacīkammaṃ. Tattha kāyakammaṃ",
  "tika-vin12t:1823_1": "upadaṃsentā bhikkhū paharantā upadaṃsenti. Vacīkammaṃ upadaṃsentā bhikkhū pharusaṃ",
  "tika-vin12t:1823_2": "vadantā upadaṃsenti. Tena vuttaṃ “kāyena paharantā”tiādi. Upadaṃsentīti pavattenti.",
  "tika-vin12t:1823_3": "“Kodhavasenā”ti iminā pemavasenāti atthaṃ nivatteti. Adhammiyānīti adhammena kattabbāni.",
  "tika-vin12t:1823_4": "“Kiccānī”ti iminā iyapaccayassa sarūpaṃ dasseti. Asammodikāti ettha yakāralopoti",
  "tika-vin12t:1823_5": "āha “asammodikāyā”ti. “Kathāyā”ti iminā asammodaṃ janetīti asammodikāti katvā ṇikapaccayassa",
  "tika-vin12t:1823_6": "sarūpaṃ dasseti. Upacāraṃ muñcitvāti ettha upacāro nāma aññamaññaṃ paharantānaṃ hatthassa",
  "tika-vin12t:1823_7": "pāpuṇanaṭṭhānaṃ, taṃ muñcitvāti attho. Āsanantarikāyāti ettha ekaṃ āsanaṃ antaraṃ",
  "tika-vin12t:1823_8": "byavahitaṃ imissā nisinnakiriyāyāti āsanantarikāti dassento āha “ekekaṃ āsanaṃ antara”nti.",
  "tika-vin12t:1823_9": "“Katvā”ti iminā kiriyāvisesanabhāvaṃ dasseti.",
  "tika-vin12t:1824_0": "457-8. Ayaṃ assa bhikkhuno adhippāyo kirāti yojanā. Eteti kodhābhibhūte bhikkhū.",
  "tika-vin12t:1824_1": "Bhagavā pana kathesīti sambandho. “Anattho ato”ti iminā anatthatoti padassa okāralopasandhiṃ",
  "tika-vin12t:1824_2": "dasseti. Tesaṃ padānamatthaṃ dassento āha “etasmā”tiādi. “Atha vā”tiādinā “anatthado”ti",
  "tika-vin12t:1824_3": "vattabbe “sugato”tiādīsu viya da-kārassa ta-kāraṃ katvā anatthatoti vuttanti dasseti.",
  "tika-vin12t:1824_4": "Anatthadoti anatthaṃ dadātīti anatthado.",
  "tika-vin12t:1825_0": "464. Puthusaddoti ettha puthusaddo mahantapariyāyoti āha “mahā”ti. Assāti bhaṇḍanakārakassa",
  "tika-vin12t:1825_1": "janassa. Samajanoti ettha samasaddo sadisapariyāyoti āha “ekasadiso”ti, tulyādhikaraṇasamāsoyaṃ.",
  "tika-vin12t:1825_2": "Bhaṇḍanakārako ayaṃ janoti yojanā. Tatthāti bhaṇḍanakārakesu janesu. Aññampi ekaṃ",
  "tika-vin12t:1825_3": "idaṃ kāraṇanti sambandho. Na maññitthāti koci ekopi na maññitthāti yojanā. Iminā",
  "tika-vin12t:1825_4": "amaññarunti ettha āvibhattiyā “ru”nti ādeso dassito.",
  "tika-vin12t:1826_0": "Parimuṭṭhāti parimuṭṭhā sati etesanti parimuṭṭhāti dassento āha “parimuṭṭhasatino”ti.",
  "tika-vin12t:1826_1": "Aṭṭhakkharagāthāyaṃ “pañcamaṃ laghu sabbatthā”ti vuttattā pañcamassa rākārassa rasso",
  "tika-vin12t:1826_2": "hoti. Tena vuttaṃ “rākārassa rassādeso kato”ti. Kathaṃ bhāṇinoti vācaṃ bhāṇino. Mukhāyāmanti",
  "tika-vin12t:1826_3": "ettha āyāmasaddo vitthārapariyāyo, vitthāro ca nāma pasāraṇanti āha “pasāretu”nti.",
  "tika-vin12t:1826_4": "Sampadānatthajotakena tuṃpaccayena sampadānatthe upayogavacananti dasseti. Nītāti",
  "tika-vin12t:1826_5": "kammavācakassa kitassa appadhānakammaṃ dassento āha “imaṃ nillajjabhāva”nti. Dvikammakadhātubhāvato",
  "tika-vin12t:1826_6": "“attano”ti padhānakammampi ajjhāharitabbaṃ. Tanti kalahaṃ. “Jāna”nti padena “vidū”ti",
  "tika-vin12t:1826_7": "padassa atthañca vākyañca dasseti. Vidanti jānantīti vidūti vacanattho kātabboti",
  "tika-vin12t:1826_8": "adhippāyo. Sādīnavotiādīnavena dosena saha pavatto. Ayanti kalaho.",
  "tika-vin12t:1827_0": "Ye ca taṃ upanayhantīti ettha tasaddassa visayaṃ dassetuṃ vuttaṃ “āghāta”nti. Yeti",
  "tika-vin12t:1827_1": "janā. Upanayhanti upanahanti bandhanti. Sanantanoti ettha sanantanasaddo purāṇapariyāyoti āha “porāṇo”ti.",
  "tika-vin12t:1828_0": "“Aññe”ti iminā pareti ettha parasaddassa pacchābhāgatthādayo nivāreti. Mayamettha",
  "tika-vin12t:1828_1": "yamāmaseti ettha etasaddassa visayaṃ dassento āha “saṅghamajjhe”ti. Yamudhātu upayamanattho",
  "tika-vin12t:1828_2": "sekāro nipātamattoti āha “upayamāmā”ti. “Satataṃ samitaṃ maccusantikaṃ gacchāmā”ti",
  "tika-vin12t:1828_3": "iminā “na jānantī”ti padassa ākāraṃ dasseti. Tatthāti mahājanakāye ye paṇḍitāti yojanā.",
  "tika-vin12t:1828_4": "Evaṃ hīti evameva. Jānantā te paṇḍitā paṭipajjantīti yojanā. Medhantā hiṃsantā gacchanti",
  "tika-vin12t:1828_5": "pavattantīti medhagā kalahā. Keci medhadhātuto ṇvupaccayaṃ vadanti, tesaṃ matena",
  "tika-vin12t:1828_6": "medhakāti paṭhamakkharena pāṭho bhaveyya.",
  "tika-vin12t:1829_0": "Tesampīti brahmadattadīghāvukumārānampi. Saṅgatīti samāgamo. Voti tumhākaṃ. Yesaṃ",
  "tika-vin12t:1829_1": "tumhākaṃ neva mātāpitūnaṃ aṭṭhīni chinnāni, na pāṇā hatā, na gavassadhanāni haṭāni.",
  "tika-vin12t:1829_2": "Tesaṃ tumhākaṃ kasmā saṅgati na hotīti yojanā.",
  "tika-vin12t:1830_0": "Sabbāni parissayānīti ettha sabbānīti vuttakāraṇañca liṅgavipallāsañca dassento āha",
  "tika-vin12t:1830_1": "“pākaṭaparissaye ca paṭicchannaparissaye cā”ti. “Abhibhavitvā”ti iminā abhibhuyyāti",
  "tika-vin12t:1830_2": "padassa tvāpaccayantabhāvaṃ dasseti. Tenāti nipakena sahāyena.",
  "tika-vin12t:1831_0": "Rājāvāti ettha rājā ivāti padavibhāgaṃ katvā rājasaddassa upalakkhaṇavasena mahājanaka,",
  "tika-vin12t:1831_1": "arindamarājāno ca ivasaddassa opammatthajotakañca dassento āha “yathā”tiādi. Raṭṭhavijitasaddā",
  "tika-vin12t:1831_2": "aññamaññapariyāyā. Visesanavisesyānaṃ kāmācārato gamyamānattā vuttaṃ “vijitaṃ raṭṭha”nti.",
  "tika-vin12t:1831_3": "“Mātaṅgo araññe nāgo ivā”ti iminā padavibhāgaṃ dasseti. Tesaṃ padānaṃ atthaṃ dassento",
  "tika-vin12t:1831_4": "āha “mātaṅgoti hatthī vuccatī”tiādi. “Hatthī vuccatī”ti iminā mahanto aṅgo sarīrametassāti",
  "tika-vin12t:1831_5": "mātaṅgoti vacanatthena hatthī mātaṅgo nāmāti dasseti. Mahantasaddassa mātādeso. Nāgasaddo",
  "tika-vin12t:1831_6": "urage ca hatthimhi ca nāgarukkhe ca uttame ca nāmapaññattiyañcāti pañcasu atthesu",
  "tika-vin12t:1831_7": "vattati, idha uttamattheti dassento āha “nāgoti mahantādhivacanameta”nti. Mātaṅgaraññevāti",
  "tika-vin12t:1831_8": "ettha ivasaddassa opammatthajotakabhāvaṃ dassetvā atthayojanaṃ dassento āha “yathā",
  "tika-vin12t:1831_9": "hī”tiādi. “Yathā ca pālileyyako”ti iminā mātaṅganāgassa sarūpaṃ upalakkhaṇena dasseti.",
  "tika-vin12t:1832": "275. Pālileyyakagamanakathā",
  "tika-vin12t:1833_0": "467. Pālileyyakanti palilavanasaṇḍe vasantahatthināgaṃ. “Hatthī”ti ca “nāgo”ti ca",
  "tika-vin12t:1833_1": "dvinnaṃ saddānaṃ pariyāyabhāvena vuttattā adhikatthoti āha “mahāhatthī”ti. Purato",
  "tika-vin12t:1833_2": "purato gacchantehi tehi hatthiādīhi chinnaggānīti yojanā. Obhaggobhagganti bhañjitvā",
  "tika-vin12t:1833_3": "adhopātitaṃ obhagganti dassento āha “bhañjitvā bhañjitvā pātita”nti. “Uccaṭṭhānato”ti",
  "tika-vin12t:1833_4": "iminā avatyūpasaggassa adhotthaṃ nayena dasseti. Etassāti hatthināgassa. Teti hatthiādayo.",
  "tika-vin12t:1833_5": "Tehīti hatthiādīhi. Pivantehi tehīti yojanā. Kaddamodakānīti kaddamena saṃsaṭṭhāni udakāni.",
  "tika-vin12t:1834_0": "Īsādantassāti ettha īsāya sadiso danto imassāti īsādantoti dassento āha “rathaīsāsadisadantassā”ti.",
  "tika-vin12t:1834_1": "“Rathaīsā”ti iminā naṅgalaīsaṃ nivatteti. Yadekoti yaṃ eko. Yaṃsaddo kāraṇatthoti",
  "tika-vin12t:1834_2": "āha “yasmā”ti. Assa nāgassāti hatthināgassa. Nāgenāti buddhanāgena.",
  "tika-vin12t:1835": "Yathābhirantanti ettha kittakaṃ kālaṃ ramatīti āha “temāsa”nti. Ettāvatāti ettakena temāsaviharaṇena. Patthaṭā ahosīti sambandho. Sabbatthāti sabbasmiṃ jambudīpatale.",
  "tika-vin12t:1836": "“Kosambinivāsino”ti iminā kosambiyaṃ nivasantīti kosambakāti vacanatthaṃ dasseti.",
  "tika-vin12t:1837": "276. Aṭṭhārasavatthukathā",
  "tika-vin12t:1838": "471. “Laddhiggahaṇa”nti iminā ādīyate ādāyoti vacanatthaṃ dasseti.",
  "tika-vin12t:1839": "475. Taṃ divasamevāti tasmiṃ saṅghasāmaggikaraṇadivaseyeva.",
  "tika-vin12t:1840_0": "476. Na mūlā mūlaṃ gantvāti mūlato mūlaṃ na gantvāva. “Atthato apagatā”ti iminā atthato",
  "tika-vin12t:1840_1": "apetā atthāpetāti vacanatthaṃ dasseti. “Byañjanamattaṃ upetā”ti iminā byañjanamattaṃ",
  "tika-vin12t:1840_2": "upetā upagatā byañjanūpetāti vacanatthaṃ dasseti.",
  "tika-vin12t:1841_0": "477. Atthesu jātesūti ettha jātasaddo uppannapariyāyoti āha “vinayaatthesu uppannesū”ti.",
  "tika-vin12t:1841_1": "Tañca padaṃ “saṅghassa kiccesū”tiādīsu sabbapadesu yojetabbaṃ. Mahatthikoti mahanto",
  "tika-vin12t:1841_2": "upakārasaṅkhāto attho imassāti mahatthikoti dassanto āha “mahāupakāro”ti.",
  "tika-vin12t:1842_0": "Anānuvajjo paṭhamenāti ettha paṭhamasaddo tāvapariyāyoti dassento āha “tāvā”ti. Sīlatoti",
  "tika-vin12t:1842_1": "sīlena. Upekkhitācāroti upapattito ikkhitācāro. “Apekkhitācāro”tipi pāṭho. Upaparikkhitācāroti",
  "tika-vin12t:1842_2": "upaparikkhito ācāro etassāti upaparikkhitācāro.",
  "tika-vin12t:1843_0": "Visayhāti ettha vipubbo sahadhātu abhibhavanattho, tvāpaccayo ca hotīti dassento",
  "tika-vin12t:1843_1": "āha “abhibhavitvā”ti. Anapagatanti kāraṇato anapetaṃ. Bhaṇanto bhikkhūti sambandho.",
  "tika-vin12t:1843_2": "Tamatthaṃ dassento āha “yasmā hī”tiādi. Soti bhikkhu, na hāpetīti sambandho. “Usūyāyā”ti",
  "tika-vin12t:1843_3": "iminā dosāgatigamanassa gahitattā “agatigamanavasenā”ti iminā pārisesanayena avasesaagatigamanamevādhippetaṃ.",
  "tika-vin12t:1843_4": "Soti bhikkhu. Chambhati cevāti thambhati ceva, thaddhaṃ karoti cevāti attho. Vedhati",
  "tika-vin12t:1843_5": "cāti kampati ca. Yo cāti bhikkhu pana. Īdisoti usūyāya vā agatigamanena vā bhaṇanasaṅkhāto ediso na hoti.",
  "tika-vin12t:1844_0": "Kiñca bhiyyoti nipātasamudāyo, tato vuttato atirekaṃ kathetabbaṃ kiṃ panāti attho.",
  "tika-vin12t:1844_1": "Tassā gāthāya attho veditabboti yojanā. Yoti bhikkhu. Hīti saccaṃ. Kālāgatanti ettha",
  "tika-vin12t:1844_2": "gahetabbakālañca sattamītappurisasamāsañca dassento āha “kathetabbayuttakāle āgata”nti.",
  "tika-vin12t:1844_3": "Vacoti padaṃ na vacanapadhānaṃ, vacanavantapuggaloyeva padhānanti dassento āha “vadanto”ti.",
  "tika-vin12t:1845_0": "Ācerakamhi ca saketi ettha ācariyassa eso ācerako, sassa attano eso sakoti vacanatthaṃ",
  "tika-vin12t:1845_1": "dassento āha “attano ācariyavāde”ti. Gāthābhāvato ācariyasaddassa ācerādeso kātabbo.",
  "tika-vin12t:1845_2": "“Vāde”ti iminā idamatthe pavattassa ṇikapaccayassa sarūpaṃ dasseti. Alaṃ pametunti",
  "tika-vin12t:1845_3": "ettha alaṃsaddo samatthattho, pamasaddotulanatthoti āha “tulayituṃ samattho”ti. Kathetaveti",
  "tika-vin12t:1845_4": "ettha tavesaddo aññattha yebhuyyena bhāvavācako, idha pana kammavācakoti āha “kathetabbe”ti.",
  "tika-vin12t:1845_5": "Viraddhaṭṭhānakusaloti viraddhaṭṭhāne kusalo.",
  "tika-vin12t:1846_0": "Ayaṃ gāthā vuttāti sambandho. Tanti kathetabbaṃ. Ayaṃ hetthatthoti ayaṃ eva ettha",
  "tika-vin12t:1846_1": "gāthāyaṃ atthoti yojanā. “Gacchantī”ti iminā vajantīti ettha vajadhātuyā gatyatthaṃ",
  "tika-vin12t:1846_2": "dasseti. “Attano ācariyavāda”nti iminā “sakaṃ ādāya”nti padassa atthaṃ dasseti. Ācariyavādo",
  "tika-vin12t:1846_3": "hi ādātabbato gahetabbato ādāyanti vutto. Tadanurūpanti tassa vatthussa anurūpaṃ.",
  "tika-vin12t:1846_4": "Byākaramāno bhikkhūti sambandho. Aṭṭhahi dūtaṅgehīti “sotā ca hoti, sāvetā ca, uggahetā",
  "tika-vin12t:1846_5": "ca, dhāretā ca, viññātā ca, viññāpetā, ca kusalo ca sahitāsahitassa, no ca kalahakārako”ti",
  "tika-vin12t:1846_6": "evaṃ vuttehi aṭṭhahi dūtassa aṅgehi. Kassa dūteyyakammanti āha “saṅghassā”ti. Dūtassa",
  "tika-vin12t:1846_7": "etāni dūteyyāni, tāniyeva kammāni dūteyyakammāni, tesu. Idanti atthajākaṃ, vuttaṃ",
  "tika-vin12t:1846_8": "hotīti yojanā. Atha vā idanti ayamattho. Vuttaṃ hotīti vutto hoti. Pacchimanaye liṅgavipallāsoti",
  "tika-vin12t:1846_9": "daṭṭhabbo. Ānetvā havanti pūjentīti āhavo dāyakā, tesaṃ āhūnaṃ. Ānetvā hunitabbaṃ",
  "tika-vin12t:1846_10": "pūjetabbanti āhuti, taṃ āhutiṃ. Saṅghassa kiccesūti niddhāraṇe bhummaṃ. Tena vuttaṃ",
  "tika-vin12t:1846_11": "“tassa tassa kiccassā”ti. Karavacoti ettha “vacokaro”ti vattabbe gāthābhāvato padavipariyāyavasena",
  "tika-vin12t:1846_12": "“karavaco”ti vuttoti āha “vacanaṃ karonto”ti. “Vacanakaraṇenā”ti iminā “na tena maññatī”ti",
  "tika-vin12t:1846_13": "ettha tasaddassa visayaṃ dasseti.",
  "tika-vin12t:1847_0": "Āpajjamāno bhikkhu āpatti hotīti yojanā. Tassā cāti ettha smāvacanassa ssādeso kātabbo.",
  "tika-vin12t:1847_1": "Yathāti yenākārena, vinayakammākārenāti attho. Yesūti yattakesu vatthūsu. Ubhaye",
  "tika-vin12t:1847_2": "ete vibhaṅgāti sambandho. Assāti bhikkhussa. Āpattivuṭṭhānapadassāti padasaddo kāraṇattho,",
  "tika-vin12t:1847_3": "bhummatthe sāmivacano ca hotīti āha “āpattivuṭṭhānakāraṇe”ti. “Kusalo”ti iminā cheko",
  "tika-vin12t:1847_4": "paṇḍito, kucchitaṃ pāpaṃ vidati jānātīti kovidoti vacanatthena kovido nāmāti dasseti.",
  "tika-vin12t:1848_0": "Ācaranto bhikkhu gacchatīti yojanā. “Vatta”nti iminā osāraṇaṃ tanti ettha tasaddassa",
  "tika-vin12t:1848_1": "visayaṃ dasseti. “Yā”ti iminā etampīti ettha etasaddassa aniyamaniddesabhāvaṃ dasseti.",
  "tika-vin12t:1848_2": "Sabbatthāti sabbasmiṃ kosambakakkhandhake.",
  "tika-vin12t:1849": "Iti kosambakakkhandhakavaṇṇanāya yojanā samattā.",
  "tika-vin12t:1850": "Iti samantapāsādikāya vinayasaṃvaṇṇanāya",
  "tika-vin12t:1851": "Mahāvaggavaṇṇanāya",
  "tika-vin12t:1852": "Yojanā samattā.",
  "tika-vin12t:1853": "Jādilañchitanāmena, nekānaṃ vācito mayā;",
  "tika-vin12t:1854": "Mahāvaggakhandhakassa, samatto yojanānayoti.",
  "tika-vin12t:1855": "Namo tassa bhagavato arahato sammāsambuddhassa",
  "tika-vin12t:1856": "Pācityādiyojanā",
  "tika-vin12t:1857": "Cūḷavaggayojanā",
  "tika-vin12t:1858": "Mahāvaggakhandhakassevaṃ, katvāna yojanānayaṃ;",
  "tika-vin12t:1859": "Adhunā cūḷavaggassa, karissaṃ yojanānayaṃ.",
  "tika-vin12t:1860": "1. Kammakkhandhakaṃ",
  "tika-vin12t:1861": "1. Tajjanīyakammakathā",
  "tika-vin12t:1862_0": "1. Cūḷavaggassa paṭhame kammakkhandhake evamattho veditabboti yojanā. “Cūḷavaggassā”ti",
  "tika-vin12t:1862_1": "padaṃ “kammakkhandhake”ti pade avayavisambandho. Tāvāti pārivāsikakkhandhakādito,",
  "tika-vin12t:1862_2": "pārivāsikkhandhakādīnaṃ vā paṭhamaṃ. Cevasaddo ca casaddo ca “paṇḍukalohitakā”ti",
  "tika-vin12t:1862_3": "padassa asamāhāradvandavākyaṃ dīpenti. Nissayānaṃ nāmaṃ nissitesu upacāravasena tesaṃ",
  "tika-vin12t:1862_4": "saddhivihārikaantevāsikāpi paṇḍukalohitakanāmāyeva hontīti dassento āha “tesaṃ nissitakāpī”tiādi.",
  "tika-vin12t:1862_5": "Pisaddena upacāratthaṃ sampiṇḍeti. “Suṭṭhu balava”nti iminā balavābalavanti dvinnaṃ",
  "tika-vin12t:1862_6": "saddānaṃ pariyāyabhāvena vuttattā atisayatthoti dasseti. “Balavabalava”nti vattabbe",
  "tika-vin12t:1862_7": "vācāsiliṭṭhavasena dīghaṃ katvā evaṃ vuttaṃ. Paṭivadathāti paṭicchannaṭṭhāne kathetha.",
  "tika-vin12t:1862_8": "Iminā paṭimantethāti ettha mantadhātuyā guttabhāsanatthaṃ dasseti. Atthesu karaṇabhāsanakiccesu",
  "tika-vin12t:1862_9": "alaṃ samatthāti alamatthā, tesaṃ visesenāti alamatthatarāti dassento āha “samatthatarā”ti.",
  "tika-vin12t:1863": "Adhammakammadvādasakakathā",
  "tika-vin12t:1864_0": "4. Asammukhā katantiādīsu evaṃ vinicchayo veditabboti yojanā. Sammukhehi virahitā",
  "tika-vin12t:1864_1": "asammukhāti dassento āha “saṅghadhammavinayapuggalasammukhānaṃ vinā kata”nti. “Appaṭipucchitvā”ti",
  "tika-vin12t:1864_2": "iminā appaṭipucchāti ettha tvāpaccayassākārabhāvaṃ dasseti. Tassevāti cuditakasseva.",
  "tika-vin12t:1864_3": "Adesanāgāminiyāti ettha akārassa aññatthaṃ dassento āha “pārājikā…pe… vā”ti. Etthāti",
  "tika-vin12t:1864_4": "tajjanīyakamme. Nava padāti navasu padesu, niddhāraṇe cetaṃ paccattavacanaṃ. Purimakesu",
  "tika-vin12t:1864_5": "tīsu tikesu vuttesu navasu padesūti yojanā. “Ekeka”nti padena sambandhitabbaṃ. Imehīti",
  "tika-vin12t:1864_6": "imehi dvīhi padehi. Dvādasa tikāti purimehi tīhi tikehi nava tike missetvā dvādasa.",
  "tika-vin12t:1864_7": "Sukkapakkhesupīti paṭisedhavirahavasena sukkesu pakkhesupi.",
  "tika-vin12t:1865_0": "6. “Pabbajitāna”nti iminā gihīnaṃ ananulomikataṃ nivatteti. Sahasokitādīhīti ādisaddena",
  "tika-vin12t:1865_1": "sahanandiṃ saṅgaṇhāti. Imasmiṃ ṭhāne sabbaaṭṭhakathāpotthakesu “na upasampādetabbanti",
  "tika-vin12t:1865_2": "upajjhāyena hutvā na upasampādetabba”nti pāṭhato paṭṭhāya yāva “na sampayojetabbanti",
  "tika-vin12t:1865_3": "aññamaññaṃ yojetvā kalaho na kāretabbo”ti pāṭho atthi, tāva aṭṭhārasasammāvattanavattānaṃ",
  "tika-vin12t:1865_4": "saṃvaṇṇanāpāṭho likhito, so pāṭho imasmiṃ ṭhāne na likhitabbo. Kasmā? Pāḷikkamānuppattābhāvato,",
  "tika-vin12t:1865_5": "aṭṭhakathāyameva “aṭṭhārasa sammāvattanavattāni pārivāsikakkhandhake vaṇṇayissāmā”ti",
  "tika-vin12t:1865_6": "vakkhamānattā, yathāvacanañca pārivāsikakkhandhake saṃvaṇṇitatthā ca. Tasmā so pāṭho",
  "tika-vin12t:1865_7": "na porāṇapāṭho hoti, pacchā pakkhittapāṭhoti daṭṭhabbo.",
  "tika-vin12t:1866_0": "Tiṇṇaṃ bhikkhave bhikkhūnantiādi vuttanti sambandho. Ekekenāpīti tīsu aṅgesu ekekenāpi.",
  "tika-vin12t:1866_1": "Iminā avayavavākyanibbattivasena kammārahabhāvaṃ dasseti. Hīti saccaṃ. Niyassassa",
  "tika-vin12t:1866_2": "visesena abhiṇhāpattikattaṃ aṅgaṃ iti vuttanti yojanā. Ettha ākāravācako itisaddo",
  "tika-vin12t:1866_3": "luttaniddiṭṭhoti daṭṭhabbaṃ. Eseva nayo anantarepi. Tajjīyati anena vinayakammenāti",
  "tika-vin12t:1866_4": "tajjanīyaṃ, tameva kammaṃ tajjanīyakammaṃ. “Nissāya te vatthabba”nti niyassīyati",
  "tika-vin12t:1866_5": "bālo bhajāpīyati anena vinayakammenāti niyassaṃ, divādigaṇikattā sakārassa dvebhāvo",
  "tika-vin12t:1866_6": "hoti “nassaṃ vassa”ntiādīsu viya, niyassameva kammaṃ niyassakammaṃ. Gāmādito pabbājiyati",
  "tika-vin12t:1866_7": "anena vinayakammenāti pabbājanīyaṃ, tameva kammaṃ pabbājanīyakammaṃ. Tīsūti bhaṇḍanakārakaabhiṇhāpattikakuladūsakavasena",
  "tika-vin12t:1866_8": "tividhesu aṅgesu. Yena kenaci aṅgenāti sambandho. Yadi sabbāni kammāni kātuṃ vaṭṭatīti",
  "tika-vin12t:1866_9": "yojanā. Evaṃ sati campeyyakkhandhake vuttaṃ idaṃ vacanaṃ virujjhatīti sambandho.",
  "tika-vin12t:1866_10": "Vacanatthanānattatoti vacanassa ca atthassa ca nānābhāvato. Tamevatthaṃ vitthārento",
  "tika-vin12t:1866_11": "āha “tajjanīyakammārahassāti imassa hī”tiādi. Tattha “tiṇṇaṃ bhikkhave”tiādivacanassa",
  "tika-vin12t:1866_12": "aṅgasambhavo atthoti yojanā. Tasmāti yasmā na virujjhati, tasmā. Saṅghena kataṃ hotīti",
  "tika-vin12t:1866_13": "sambandho. Iminā lakkhaṇena tajjanīyādikammārahassa tassa bhikkhussāti yojanā. Evaṃ",
  "tika-vin12t:1866_14": "kammasanniṭṭhānatthaṃ dassetvā aṅgasambhavatthaṃ dassento āha “yassa panā”tiādi.",
  "tika-vin12t:1866_15": "Tattha yassāti bhikkhussa, atthīti sambandho. Bhaṇḍanakārakādīsūtiādisaddena abhiṇhāpattikakuladūsakāni",
  "tika-vin12t:1866_16": "saṅgaṇhāti. Ākaṅkhamāno saṅgho kareyyāti sambandho. Kammārahanti kammassa, kamme",
  "tika-vin12t:1866_17": "vā arahaṃ. Etthāti kammakkhandhake. Pubbenāti pubbe vuttena campeyyakkhandhakena.",
  "tika-vin12t:1866_18": "Aparanti apare vuttaṃ kammakkhandhakaṃ. Sametīti samaṃ gacchati.",
  "tika-vin12t:1867_0": "Tatthāti kammesu, tajjanīyakammeti sambandho, aṅgesu vā, bhaṇḍanakārakavasenāti sambandho.",
  "tika-vin12t:1867_1": "Atha khoti tathā vuttāpīti attho. Karontena kammavācāvācakenāti sambandho. Hīti phalajotako.",
  "tika-vin12t:1867_2": "Bhūtena vatthunāti tacchena vatthunā. Aññassa kammassāti tajjanīyakammato aññassa",
  "tika-vin12t:1867_3": "kammassa. Kasmā bālassa abyattassa āpattibahulassa tajjanīyakammaṃ kātabbanti yojanā.",
  "tika-vin12t:1867_4": "Idampīti tajjanīyakammampi. Sabbatthāti sabbesu kammesu.",
  "tika-vin12t:1868": "Nappaṭippassambhetabbaaṭṭhārasakādikathā",
  "tika-vin12t:1869_0": "8. Pannalomāti patitamānalomā. Etanti vattaṃ. Netthāranti ettha aphuṭṭhakkharasaṃyoge",
  "tika-vin12t:1869_1": "parassa takārassa thakāro hoti, tasmā dutiyakkharena pāṭho yutto. Yenāti vattena.",
  "tika-vin12t:1869_2": "Nissāraṇāti nissāraṇato. Dasa vā divasāni, pañca vā divasāni pūretabbanti yojanā.",
  "tika-vin12t:1869_3": "Hīti saccaṃ. Ettakenāti etappamāṇena dasapañcadivasena.",
  "tika-vin12t:1870": "2. Niyassakammakathā",
  "tika-vin12t:1871_0": "11. Apissu bhikkhū pakatāti ettha nipātānamanekatthattā idha apissusaddo niccattho",
  "tika-vin12t:1871_1": "hoti. Pakatasaddo “kukkuccapakatā”tiādīsu abhibhavanattho, idha pana byāvaṭatthoti",
  "tika-vin12t:1871_2": "dassento āha “niccaṃ byāvaṭā hontī”ti.",
  "tika-vin12t:1872": "3. Pabbājanīyakammakathā",
  "tika-vin12t:1873_0": "27. Etthāti assajipunabbasukavatthumhi. Kāyikoti ettha kāyena kīḷatīti kāyikoti vacanatthaṃ",
  "tika-vin12t:1873_1": "dassento āha “kāyakīḷā vuccatī”ti. “Eseva nayo”ti iminā vācāya kīḷatīti vācasiko,",
  "tika-vin12t:1873_2": "kāyiko ca vācasiko ca kāyikavācasikoti vacanatthaṃ atidisati. Ettha ca pacchimavacanattho",
  "tika-vin12t:1873_3": "samāhāradvando, samāhāradvandepi katthaci pulliṅgamicchanti saddavidū “dhammavinayo”tiādīsu",
  "tika-vin12t:1873_4": "viya. Kāyadvārapaññattasikkhāpadaṃ vītikkamatīti kāyikoti vacanatthaṃ dassento āha",
  "tika-vin12t:1873_5": "“kāyadvāre paññattasikkhāpadavītikkamo vuccatī”ti. Kāyena paññattasikkhāpadaṃ vītikkametīti",
  "tika-vin12t:1873_6": "kāyikoti vacanatthopi yujjateva. “Upahananaṃ vuccatī”ti iminā upahananaṃ upaghātaṃ,",
  "tika-vin12t:1873_7": "tameva upaghātikanti vacanatthaṃ dasseti. “Nāsana”nti iminā hanadhātuyā hiṃsanatthaṃ",
  "tika-vin12t:1873_8": "dasseti. Paṭikkhittavejjakammādivasena telapacanaariṭṭhapacanādīni kāyiko micchājīvo",
  "tika-vin12t:1873_9": "nāmāti yojanā. Iminā micchājīvassa sarūpaṃ dasseti.",
  "tika-vin12t:1874": "4. Paṭisāraṇīyakammakathā",
  "tika-vin12t:1875": "33. Sudhammavatthusmiṃ evamattho veditabboti yojanā. Anapaloketvāti ettha apapubbo lokasaddo āpucchanatthoti āha “na āpucchitvā”ti.",
  "tika-vin12t:1876_0": "34. Kinti kiṃ nāma khādanīyabhojanīyaṃ. Voti tumhehi. Gahapatīti ālapanapadaṃ. Therānaṃ",
  "tika-vin12t:1876_1": "atthāyāti sambandho. Paṭiyattanti paṭiyāditaṃ. “Etaṃ avocā”ti iminā etadavocāti ettha",
  "tika-vin12t:1876_2": "niggahitādesasandhiṃ dasseti. Yadidanti saddo “tilasaṃguḷikā”ti padena yojitattā",
  "tika-vin12t:1876_3": "itthiliṅgoti āha “yā aya”nti. Tilasakkhalikāti tilena saṃsaṭṭhā sakkhalikā. “Sā natthī”ti",
  "tika-vin12t:1876_4": "iminā uttaravākye yaṃsaddassa pubbavākye taṃsaddāpekkhataṃ dasseti. Eko purisoti",
  "tika-vin12t:1876_5": "sambandho. Pūviyoti pūvaṃ, pūvena vā kayavikkayo. Tenāti kāraṇena. Nanti gahapatiṃ.",
  "tika-vin12t:1876_6": "Theroti sudhammatthero. Yadeva kiñcīti ettha kiñci eva yaṃ vacananti dassento āha",
  "tika-vin12t:1876_7": "“kiñcideva tilasaṃguḷikāvacana”nti. Idanti imaṃ atthaṃ. Soti kukkuṭapotako. Kākavassitanti",
  "tika-vin12t:1876_8": "kākassa vassitaṃ, neva akāsīti sambandho. Tayāpīti pisaddo kukkuṭapotakaṃ apekkhati.",
  "tika-vin12t:1876_9": "Neva bhikkhuvacanaṃ vuttaṃ, na gihivacanaṃ vuttaṃ, iti imamatthaṃ dassetīti yojanā.",
  "tika-vin12t:1877": "Adhammakammādidvādasakakathā",
  "tika-vin12t:1878_0": "39. Purimehi kammehīti sambandho. Tatthāti aṅgesu. Yathā parisakkiyamāne gihino lābhaṃ",
  "tika-vin12t:1878_1": "na labhantīti yojanā. Paripubbo sakkadhātu parakkamatthoti āha “parakkamanto”ti.",
  "tika-vin12t:1878_2": "Tatthāti anatthādīsu. Atthabhaṅgoti gihīnaṃ atthassa bhaṅgo. Avasananti gihīnaṃ avasanaṃ.",
  "tika-vin12t:1878_3": "Gihīnanti ettha sāmyatthe sāmivacananti āha “gihīnaṃ santike”ti. Yathā kariyamāne",
  "tika-vin12t:1878_4": "sacco hoti, evaṃ na karotīti yojanā. Ekaṅgenāpīti pisaddo sambhāvanattho, tato adhikehi",
  "tika-vin12t:1878_5": "aṅgehi kā nāma kathāti dasseti. Etthāti paṭisāraṇīyakamme. Paṭimukhaṃ attano dosaṃ",
  "tika-vin12t:1878_6": "sarāpetabbaṃ anena vinayakammenāti paṭisāraṇīyaṃ, tameva kammaṃ paṭisāraṇīyakammaṃ.",
  "tika-vin12t:1879": "5. Āpattiyā adassane ukkhepanīyakammakathā",
  "tika-vin12t:1880": "46. Saṃsathāti ettha saṃsadhātuyā kathanatthaṃ dassento āha “ārocethā”ti. Tumhe saṃsatha, kathethāti attho.",
  "tika-vin12t:1881_0": "50. Bhaṇḍanakārako hotītiādi kāraṇūpacāravasena vuttoti āha “bhaṇḍanādipaccayā”tiādi.",
  "tika-vin12t:1881_1": "Bhaṇḍanakārakādi kāraṇaṃ, tena āpannā āpatti phalaṃ, tassā adassane ukkhepanīyakammaṃ",
  "tika-vin12t:1881_2": "kātabbanti adhippāyo. Tassāti āpattiyā.",
  "tika-vin12t:1882_0": "51. Etthāti ukkhepanīyakamme. Tatthāti tecattālīsavattesu. Anuddhaṃsetabboti ettha",
  "tika-vin12t:1882_1": "dhaṃsadhātuyā gatyatthaṃ paṭikkhipanto āha “na codetabbo”ti. “Rajonuddhaṃsatī”tiādīsu",
  "tika-vin12t:1882_2": "hi dhaṃsadhātu gatyatthe vattati. “Na bhikkhu bhikkhūhī”ti ettha soyeva bhikkhu teheva",
  "tika-vin12t:1882_3": "bhikkhūhīti atthaṃ nivārento āha “añño bhikkhu aññehi bhikkhūhī”ti. Na gihiddhajoti",
  "tika-vin12t:1882_4": "ettha gihīnaṃ dhajo gihiddhajoti vutte odātavatthādīnīti āha “odātavatthānī”tiādi.",
  "tika-vin12t:1882_5": "Na titthiyādipadattayanti “na titthiyā sevitabbā, bhikkhū sevitabbā, bhikkhusikkhāya",
  "tika-vin12t:1882_6": "sikkhitabba”nti padānaṃ tayaṃ. “Na apasādetabbo”ti iminā na āsādetabboti ettha āpubbasadadhātuyā",
  "tika-vin12t:1882_7": "apapubbasadadhātuyā samānabhāvaṃ dasseti. “Anto vā bahi vāti” ettha kassa anto vā",
  "tika-vin12t:1882_8": "bahi vāti āha “vihārassā”ti. Sesaṃ sabbaṃvattanti yojanā. Imināti āpattiyā adassane ukkhepanīyakammena.",
  "tika-vin12t:1883_0": "65. Tassāti āpattiyā. Idhāti pāpikāya diṭṭhiyā appaṭinissagge kate ukkhepanīyakamme.",
  "tika-vin12t:1883_1": "Āpattiadassanādīsu uddharitvā khipīyati apanīyati anena vinayakammenāti ukkhepanīyaṃ,",
  "tika-vin12t:1883_2": "tameva kammaṃ ukkhepanīyakammaṃ.",
  "tika-vin12t:1884": "Iti kammakkhandhakavaṇṇanāya yojanā samattā.",
  "tika-vin12t:1885": "2. Pārivāsikakkhandhakaṃ",
  "tika-vin12t:1886": "1. Pārivāsikavattakathā",
  "tika-vin12t:1887_0": "75. Pārivāsikakkhandhake pārivāsikāti padassa parivāsaṃ parivasantīti pārivāsikāti",
  "tika-vin12t:1887_1": "dassento āha “parivāsaṃ parivasantā”ti. Tatthāti “parivāsaṃ parivasantā”ti taddhitavākye.",
  "tika-vin12t:1887_2": "Tesūti catubbidhesu parivāsesu. Titthiyaparivāsoti titthiyānaṃ parivāso, titthiyānaṃ",
  "tika-vin12t:1887_3": "vā dātabbo parivāso, titthiyehi vā parivasitabbo parivāso titthiyaparivāso. Appaṭicchannaparivāsoti",
  "tika-vin12t:1887_4": "appaṭicchanno parivāso appaṭicchannaparivāso. Tatthāti appaṭicchannaparivāse. Yanti",
  "tika-vin12t:1887_5": "vacanaṃ. Ayaṃ panāti ayaṃ paṭicchannaparivāso pana. Idhāti pārivāsikakkhandhake.",
  "tika-vin12t:1887_6": "Sesāti appaṭicchannaparivāsato sesā. Tayoti appaṭicchannaparivāsādayo tayo, dātabbāti",
  "tika-vin12t:1887_7": "sambandho. Kassa dātabbāti āha “yenā”tiādi. Āpannā cevāti āpajjitabbā ceva. Tesūti",
  "tika-vin12t:1887_8": "tividhesu parivāsesu. Ete panāti tayo pana. Idhāti pārivāsikakkhandhake. Tasmāti",
  "tika-vin12t:1887_9": "yasmā idha adhippetā, tasmā. Etesūti tividhesu parivāsesu.",
  "tika-vin12t:1888_0": "Pakatattānaṃ bhikkhūnanti ettha adhippetapakatatte dassento āha “ṭhapetvā”tiādi.",
  "tika-vin12t:1888_1": "Mūlāyapaṭikassanārahādīnampīti ettha ādisaddena mānattārahamānattacārikaabbhānārahādayo",
  "tika-vin12t:1888_2": "saṅgaṇhāti. Pisaddena pakatipakatattaṃ apekkhati. Teti pakatattā. Yaṃ abhivādanādiṃ",
  "tika-vin12t:1888_3": "karontīti yojanā. Sādiyantīti ettha sādiyanaṃ nāma sampaṭicchananti āha “sampaṭicchantī”ti.",
  "tika-vin12t:1888_4": "Tatthāti abhivādanādīsu, niddhāraṇe cetaṃ bhummavacanaṃ. Sāmīcikammanti etaṃ ābhisamācārikassa",
  "tika-vin12t:1888_5": "adhivacananti yojanā. Abhivādanādīnīti abhivādanapaccuṭṭhānaañjalikammāni. Bījanavātadānādinoti",
  "tika-vin12t:1888_6": "bījaniyā paharitena pavattassa vātassa dānādino. Āsanābhihāranti ettha abhiharaṇaṃ",
  "tika-vin12t:1888_7": "abhihāro, āsanassa abhihāro āsanābhihāroti vacanatthaṃ dassento āha “āsanassa abhiharaṇa”nti.",
  "tika-vin12t:1888_8": "Paññāpanampi abhiharitvā paññāpitattā abhihāroyeva nāmāti āha “paññāpanameva vā”ti.",
  "tika-vin12t:1888_9": "“Pādadhovanaudaka”nti iminā pādassa dhovanaṃ udakaṃ pādodakanti vacanatthaṃ dasseti.",
  "tika-vin12t:1888_10": "“Pādaṭṭhapanaka”nti iminā pādassa ṭhapanakaṃ pīṭhaṃ pādapīṭhanti vacanatthaṃ dasseti.",
  "tika-vin12t:1888_11": "“Pādaghaṃsanaṃ vā”ti iminā pādassa ghaṃsanaṃ kathalikaṃ pādakathalikanti vacanatthaṃ",
  "tika-vin12t:1888_12": "dasseti. Saddhivihārikānampi abhivādanādinti sambandho. Pisaddena aññesaṃ sādiyantassa",
  "tika-vin12t:1888_13": "kā nāma kathāti dasseti. Teti saddhivihārikā. Saddhāpabbajitāti saddhāya pabbajitā.",
  "tika-vin12t:1888_14": "Kulaputtāti jātikulaputtā, ācārakulaputtā ca. Karonti, āpucchantiyevāti sambandho.",
  "tika-vin12t:1888_15": "Vāritampi asādiyanaṃ nāmāti āha “vāritakālato paṭṭhāya anāpattī”ti. Mithu yathāvuḍḍhanti",
  "tika-vin12t:1888_16": "ettha mithusaddo aññamaññapariyāyo, yathāsaddo yaṃsaddapariyāyo, vicchattho cāti",
  "tika-vin12t:1888_17": "āha “aññamaññaṃ yo yo vuḍḍho”ti. Aññamaññañhi mithati saṅgamaṃ karotīti mithūti vuccati.",
  "tika-vin12t:1888_18": "Tena tenāti bhikkhunā, “sāditu”nti pade bhāvakattā. Sādituṃ anujānāmīti sambandho.",
  "tika-vin12t:1889_0": "“Vuḍḍhapaṭipāṭiyā”ti iminā vuḍḍhānaṃ paṭipāṭi yathāvuḍḍhanti catutthīabyayībhāvaṃ",
  "tika-vin12t:1889_1": "dasseti. Purimapade pana paṭhamāabyayībhāvo. Pāḷiyāti pantiyā. Tatthevāti saṅghanavakaṭṭhāne",
  "tika-vin12t:1889_2": "eva. Pavāraṇāyapīti pisaddena na kevalaṃ uposatheyeva, atha kho pavāraṇāyapīti dasseti.",
  "tika-vin12t:1889_3": "Saṅghena bhājiyamānanti sambandho.",
  "tika-vin12t:1890_0": "Oṇojananti avanudate oṇojanaṃ. Avapubbo nudadhātu nakārassa ṇakāraṃ, dakārassa ca",
  "tika-vin12t:1890_1": "jakāraṃ katvā oṇojananti vuccati. Nudadhātu apanayanattho, tena vuttaṃ “vissajjanaṃ",
  "tika-vin12t:1890_2": "vuccatī”ti. Uddesabhattādīnītiādisaddena salākabhattādīni saṅgaṇhāti. Assāti pārivāsikassa.",
  "tika-vin12t:1890_3": "Tānīti dve tīṇi uddesabhattādīni. Heṭṭhāti attano heṭṭhā. Gāhethāti navakatare bhikkhū",
  "tika-vin12t:1890_4": "gāhāpetha. Bhattapaccāsāti bhattameva paccāsā bhattapaccāsā, paccāsābhattanti attho.",
  "tika-vin12t:1890_5": "“Vissajjetabbānī”ti iminā avanuditabbanti oṇojananti atthaṃ dasseti. Evanti gahetvā",
  "tika-vin12t:1890_6": "vissajjamāneti yojanā. Tānīti uddesabhattādīni. Yadi pana na gaṇhātīti sace saṅghato",
  "tika-vin12t:1890_7": "vassaggena na gaṇhāti. Na vissajjetīti sace aññassa na vissajjeti. Odissāti uddisitvā.",
  "tika-vin12t:1890_8": "Tassāti pārivāsikassa. Hīti yasmā. Saṅghanavakaṭṭhāne nisinnassa tassāti yojanā.",
  "tika-vin12t:1890_9": "Bhattaggeti bhattassa gahaṇaṭṭhāne. Soti pārivāsiko, mā kilamitthāti sambandho. Idanti",
  "tika-vin12t:1890_10": "oṇojanaṃ. Assāti pārivāsikassa, anuññātanti sambandho.",
  "tika-vin12t:1891_0": "Āgatāgatehi bhikkhūhīti sambandho. Catussālabhattanti catumukhā sālā catussālā bhojanasālā,",
  "tika-vin12t:1891_1": "tattha paṭipāṭiyā dinnaṃ bhattaṃ catussālabhattaṃ. Etanti catussālabhattaṃ. Pāḷiyāti",
  "tika-vin12t:1891_2": "bhikkhūnaṃ pāḷiyā. Osakkitvāti heṭṭhā sakkitvā. Hatthapāseti bhattadāyakassa hatthapāse.",
  "tika-vin12t:1891_3": "Senoti kulalo. “Ārāmikasamaṇuddesehī”ti padaṃ “āharāpetu”nti pade kāritakammaṃ. Sayamevāti",
  "tika-vin12t:1891_4": "pārivāsikena anāṇatto hutvā sayameva. Mahāpeḷabhattepīti mahatiyaṃ peḷāyaṃ pakkhipitvā",
  "tika-vin12t:1891_5": "dinne bhattepi. Yattha panāti parivisaṭṭhāne pana.",
  "tika-vin12t:1892_0": "76. Tatrāyaṃ sammāvattanāti ettha tasaddassa aniyamaniddesabhāvaṃ dassento āha “idāni",
  "tika-vin12t:1892_1": "yā ayaṃ sammāvattanā vuttā”ti. Sammā vattitabbaṃ etāyāti sammāvattanā. Tatthāti sammāvattanāyaṃ.",
  "tika-vin12t:1892_2": "Na upasampādetabbanti ettha ācariyena hutvā kammavācāsāvanampi upasampādanamevāti",
  "tika-vin12t:1892_3": "āha “ācariyena hutvāpi kammavācā na sāvetabbā”ti. Aññasmiṃ asatīti attanā aññasmiṃ",
  "tika-vin12t:1892_4": "kammavācāvācake asati. Na nissayo dātabboti ettha āgantukānameva nissayo na dātabbo,",
  "tika-vin12t:1892_5": "na dinnanissayānampīti dassento āha “āgantukānaṃ nissayo na dātabbo”tiādi, yehipi",
  "tika-vin12t:1892_6": "bhikkhūhi gahitoti sambandho.",
  "tika-vin12t:1893_0": "Añño sāmaṇeroti pakatattakāle upajjhaṃ datvā gahitasāmaṇerehi añño sāmaṇero. Ādhipaccaṭṭhānabhūtāti",
  "tika-vin12t:1893_1": "sabbasammutīnaṃ adhipatibhāvassa ṭhānabhūtā. Paṭibalassāti bhikkhuniyo ovadituṃ paṭibalassa.",
  "tika-vin12t:1893_2": "Iminā laddhasammutikena āṇatto aladdhasammutikopi garudhammehi vā aññehi vā bhikkhuniyo",
  "tika-vin12t:1893_3": "ovadituṃ labhatīti dasseti. Āgatā bhikkhuniyo vattabbāti sambandho. Voti tumhākaṃ.",
  "tika-vin12t:1893_4": "Soti bhikkhu. Voti tumhākaṃ, dassatīti sambandho.",
  "tika-vin12t:1894_0": "Sukkavissaṭṭhiyāti sukkavissaṭṭhiāpattikāraṇā. Kāyasaṃsaggādigarukāpatti nāpajjitabbāti",
  "tika-vin12t:1894_1": "yojanā. Āpattikkhandhavasena āpattivatthūnaṃ pāpiṭṭhabhāvañca pāpiṭṭhatarabhāvañca",
  "tika-vin12t:1894_2": "vitthārento āha “sattasu hī”tiādi. Pāpiṭṭhatarāti dubbhāsitāpattito dukkaṭāpatti",
  "tika-vin12t:1894_3": "pāpiṭṭhatarā. Tāsanti sattannaṃ āpattīnaṃ. Purimanayenevāti purimānaṃ āpattīnaṃ nayeneva.",
  "tika-vin12t:1894_4": "Bhedoti vatthūnaṃ viseso. Evaṃ āpattikkhandhavasena āpattivatthūnaṃ pāpiṭṭhapāpiṭṭhatarabhāvaṃ",
  "tika-vin12t:1894_5": "dassetvā idāni sikkhāpadavasena tesaṃ taṃ dassento āha “paṇṇattivajjasikkhāpade panā”tiādi.",
  "tika-vin12t:1894_6": "Ubhayampīti vatthuāpattisaṅkhātaṃ ubhayampi.",
  "tika-vin12t:1895_0": "Kammanti ettha kāraṇabhūtassa kammassa nāmaṃ kāriyabhūtāyaṃ kammavācāyaṃ upacāravasena",
  "tika-vin12t:1895_1": "kāriyabhūtā kammavācā kammanti vuccatīti āha “parivāsakammavācā vuccatī”ti. Kammasmiṃ",
  "tika-vin12t:1895_2": "sati, kammena vā vacitabbāti kammavācāti vacanattho kātabbo. Kasikammanti kasisaṅkhātaṃ",
  "tika-vin12t:1895_3": "kammaṃ. Gorakkhakammanti gorakkhasaṅkhātaṃ kammaṃ. “Kammaṃ kata”nti iminā kammaṃ",
  "tika-vin12t:1895_4": "karontīti kammikāti vacanatthaṃ dasseti. Teti kammikā bhikkhū, na garahitabbāti sambandho.",
  "tika-vin12t:1896_0": "Vacitabbaṃ anena dosenāti vacanīyaṃ, saṃvijjati vacanīyaṃ assāti savacanīyaṃ, taṃ",
  "tika-vin12t:1896_1": "na kātabbanti attho. Tamevatthaṃ vitthārento āha “palibodhatthāya hī”tiādi. Yāva",
  "tika-vin12t:1896_2": "na taṃ adhikaraṇaṃ vūpasantaṃ hoti, tāva imamhā āvāsā ekapadampi mā pakkāmīti yojanā. Teti tuyhaṃ.",
  "tika-vin12t:1897_0": "Anuvādoti ettha anusāsanavasena aññe vadatīti anuvādoti vutte jeṭṭhakaṭṭhānanti āha",
  "tika-vin12t:1897_1": "“vihāre jeṭṭhakaṭṭhānaṃ na kātabba”nti. Jeṭṭhakaṭṭhānaṃ sarūpena dassento āha “pātimokkhuddesakena",
  "tika-vin12t:1897_2": "vā”tiādi. Meti mayhaṃ. Tanti tavaṃ. Na codetabboti ettha kena na codetabboti āha",
  "tika-vin12t:1897_3": "“vatthunā vā āpattiyā vā”ti. Na sāretabboti na sarāpetabbo. Na bhikkhūhi sampayojetabbanti",
  "tika-vin12t:1897_4": "ettha bhikkhūhi attanā kalahavasena na sampayojetabbanti dassento āha “aññamaññaṃ",
  "tika-vin12t:1897_5": "yojetvā kalaho na kāretabbo”ti.",
  "tika-vin12t:1898_0": "Saṅghattherena hutvāti saṅghattherena hontenapīti attho. Purato agantabbe samāne",
  "tika-vin12t:1898_1": "kiṃ pacchato gantabbanti āha “dvādasahattha”ntiādi. Āsanapariyantoti āsanameva pariyanto",
  "tika-vin12t:1898_2": "lāmakoti āsanapariyanto, tadatthaṃ dassento āha “saṅghanavakāsanaṃ vuccatī”ti. Svāssāti",
  "tika-vin12t:1898_3": "so assa. Soti āsanapariyanto. Assāti pārivāsikassa. Tatthāti āsanapariyante. Ayanti",
  "tika-vin12t:1898_4": "pārivāsiko, na labhatīti sambandho. Gahitāvasesāti gahitāhi seyyāhi avasesā. Maṅgulagūthabharitāti",
  "tika-vin12t:1898_5": "maṅgulānaṃ gūthehi pūritā. Assāti pārivāsikassa. Rajehi hatā nāsitā bhūmi etthāti",
  "tika-vin12t:1898_6": "rajohatabhūmi. Jatukamūsikabharitāti jatūhi ca mūsikāhi ca pūritā. Paṇṇasālāti paṇṇehi",
  "tika-vin12t:1898_7": "chāditā sālā. Assāti pārivāsikassa. Sabbepi āvāsāti yojanā. Etehīti pakatattehi.",
  "tika-vin12t:1898_8": "Tesūti āvāsesu. Yanti āvāsaṃ. Paccayanti vassāvāsikalābhaṃ. Ekapasseti bhikkhūnaṃ",
  "tika-vin12t:1898_9": "pāḷiyaṃ aṭṭhatvā ekasmiṃ passe.",
  "tika-vin12t:1899_0": "Assāti pārivāsikassa, dentīti sambandho. So evāti āsanādipariyanto eva. Ñātipavāritaṭṭhāne",
  "tika-vin12t:1899_1": "nimantitenāti sambandho. Tatthāti taṃ kulaṃ. Saṃvidhāyāti saṃvidahitvā. Assāti kulassa, bhaveyya vā.",
  "tika-vin12t:1900_0": "Harāyamānenāti lajjamānena. Yenāpīti pārivāsikenapi. Samādinnanti āraññikadhutaṅgasamādinnaṃ.",
  "tika-vin12t:1900_1": "Tathāti yathā āraññikaṅgaṃ na samādātabbaṃ, tathā. Piṇḍapātikadhutaṅgampīti pisaddo",
  "tika-vin12t:1900_2": "āraññikaṅgaṃ apekkhati. Yo panāti pārivāsiko pana.",
  "tika-vin12t:1901_0": "Anārocentassa meti yojanā. Anārocente satīti vā yojanā. “Iminā kāraṇenā”ti iminā",
  "tika-vin12t:1901_1": "tappaccayāti ettha paccayasaddo kāraṇattho, nissakkavacanañca kāraṇatthe hotīti dasseti.",
  "tika-vin12t:1901_2": "So ratticchedo eva paccayo tappaccayoti vacanattho kātabbo. “Sāmaṇerehī”ti padaṃ",
  "tika-vin12t:1901_3": "“pacāpetvā”ti pade kāritakammaṃ. Etthāpi pakatiyā nīharāpetvāpi vihāre pacāpetvāpi",
  "tika-vin12t:1901_4": "bhuñjantassa paṭisedho natthi. Kasmā? “Tappaccayā”ti vuttattā. Gāmeti mahāgāme, sabbakālaṃ",
  "tika-vin12t:1901_5": "anekasatehi bhikkhūhi avivitte gāmeti attho. Gāmakāvāsanti gāmoyeva khuddakaṭṭhena",
  "tika-vin12t:1901_6": "gāmako, tasmiṃ kārito āvāso gāmakāvāso, taṃ.",
  "tika-vin12t:1902_0": "Gatena āgantukapārivāsikenāti sambandho. Tatthāti kismiñci vihāre, sabbe bhikkhūti",
  "tika-vin12t:1902_1": "sambandho. Tattha tatthāti tasmiṃ tasmiṃ ṭhitaṭṭhāne. Na ekacce passati, apassitattā",
  "tika-vin12t:1902_2": "nāroceti, ratticchedova hotīti adhippāyo.",
  "tika-vin12t:1903_0": "Ekassa vā bahūnaṃ vā āgantukānanti sambandho. Etthāti “āgantukassa ārocetabba”nti",
  "tika-vin12t:1903_1": "pade. Vuttanayenevāti “āgantukena ārocetabba”nti pade vuttanayeneva. Taṃ vuttanayamāvikaronto",
  "tika-vin12t:1903_2": "āha “sace”tiādi. Tesampīti āgantukānampi. Tassāti pārivāsikassa. Ajānantassevāti",
  "tika-vin12t:1903_3": "anādare cetaṃ sāmivacanaṃ. Ayañca panāti pārivāsiko ca. Gatakāleti āgantukānaṃ gatakāle.",
  "tika-vin12t:1903_4": "Yepīti āgantukāpi. Okkamitvāti osaritvā, pavisitvāti attho. Ayañcāti pārivāsiko ca,",
  "tika-vin12t:1903_5": "jānātīti sambandho. Nesanti āgantukānaṃ. Yopīti āgantukopi. Assāti pārivāsikassa.",
  "tika-vin12t:1903_6": "Aññātattāti āgatabhāvassa ajānitattā. “Abbhāna”nti padaṃ “karotī”ti pade kammaṃ,",
  "tika-vin12t:1903_7": "“hotī”ti pade kattā. Adhikā rattiyoti āpattipaṭicchannarattito adhikā rattiyo. Ayanti",
  "tika-vin12t:1903_8": "pārivāsikavattapaṭipadā. Apaṇṇakapaṭipadāti aviraddhapaṭipadā, ekaṃsapaṭipadāti attho.",
  "tika-vin12t:1904": "Gacchantampi bhikkhunti sambandho. Sāvetunti suṇāpetuṃ. Visayāvisayenāti ārocetuṃ desādesena. Karavīkatissatthero āhāti sambandho.",
  "tika-vin12t:1905_0": "“Uposathadivase”ti iminā uposatheti ettha uposathasaddassa pātimokkhuddesādayo atthe",
  "tika-vin12t:1905_1": "nivatteti. Pavāraṇāyapīti pavāraṇadivasepi. Gantunti bhikkhussa ṭhitaṭṭhānaṃ gantuṃ.",
  "tika-vin12t:1905_2": "Dūtenāpīti ettha anadhippetadūtaṃ paṭikkhipitvā adhippetadūtaṃ dassetuṃ vuttaṃ “anupasampannaṃ…pe… ārocāpetabba”nti.",
  "tika-vin12t:1906_0": "Suññavihāroti bhikkhūhi vivittavihāro. Yatthāti yasmiṃ āvāse. Hīti saccaṃ, yasmā",
  "tika-vin12t:1906_1": "vā. Tatthāti suññavihāre. Dasavidhantarāye sati pana gantabbamevāti yojanā. Nānāsaṃvāsakehīti",
  "tika-vin12t:1906_2": "kammanānāsaṃvāsakaladdhinānāsaṃvāsakehi.",
  "tika-vin12t:1907_0": "81. Āvāsādīnaṃ sarūpaṃ dassento āha “āvāso nāmā”tiādi. Tatiyapadenāti “āvāse vā anāvāse",
  "tika-vin12t:1907_1": "vā”ti tatiyapadena. Etesūti āvāsādīsu. Chadanatoti chadanakoṭito. Antoāvāseti bhittiparicchinne",
  "tika-vin12t:1907_2": "antoāvāse. Avisesenāti “ukkhittako”ti vā “pārivāsiko”ti vā visesaṃ akatvā sāmaññena.",
  "tika-vin12t:1907_3": "Udakapātenāti chadanato udakaṃ patati etthāti udakapāto, tena. Pañcavaṇṇacchadanabaddhaṭṭhānesūti",
  "tika-vin12t:1907_4": "pañcapamāṇena chadanena baddhaṭṭhānesu etesu āvāsesūti sambandho. Pārivāsikassa ca",
  "tika-vin12t:1907_5": "ukkhittakassa ca pakatattena saddhiṃ vāritanti yojanā. Nānūpacārepīti pisaddena ekūpacāre",
  "tika-vin12t:1907_6": "pana kā nāma kathāti dasseti. Etthāti ekacchanne āvāsādike, sace nipajjatīti sambandho.",
  "tika-vin12t:1907_7": "Tasminti saṭṭhivassepi pārivāsike.",
  "tika-vin12t:1908_0": "Vuṭṭhātabbaṃ, nimantetabboti ettha kiṃ attano vuḍḍhataraṃ pakatattaṃ disvā vuṭṭhātabbaṃ,",
  "tika-vin12t:1908_1": "nimantetabboti āha “tadahupasampannampī”tiādi. Obuddhanti palibuddhaṃ. Ekāsaneti",
  "tika-vin12t:1908_2": "ettha ekasaddo samānapariyāyoti āha “samānavassikāsane”ti, samānavassikānaṃ āsaneti",
  "tika-vin12t:1908_3": "attho. Chamāyaṃ nisinneti ettha chamāsaddo bhūmipariyāyoti āha “bhūmiyaṃ nisinne”ti.",
  "tika-vin12t:1908_4": "Itarenāti pārivāsikena. Sahāyena saddhiṃ caṅkamati viyāti yojanā. “Ekasmiṃ caṅkame”ti",
  "tika-vin12t:1908_5": "iminā ekacaṅkamasaddassa tulyādhikaraṇasamāsavākyaṃ dasseti.",
  "tika-vin12t:1909_0": "Chamāyaṃ caṅkamantanti ettha bhummatthe upayogavacananti āha “chamāyaṃ caṅkamante”ti.",
  "tika-vin12t:1909_1": "Ayaṃ panāti vakkhamāno pana. Etthāti “chamāyaṃ caṅkamante”ti pāṭhe. Caṅkamanteti",
  "tika-vin12t:1909_2": "pakatatte caṅkamante. Na caṅkamitabbanti pārivāsikena na caṅkamitabbaṃ. Ko pana vādo",
  "tika-vin12t:1909_3": "iṭṭhakācayasampanne vedikāparikkhitte iti atthoti yojanā. Pabbatantaravanantaragumbantaresūti",
  "tika-vin12t:1909_4": "pabbatamajjhavanamajjhagumbamajjhesu, pabbatavivaravanavivaragumbavivaresu vā. Upacāranti",
  "tika-vin12t:1909_5": "dvādasahatthaṃ upacāraṃ.",
  "tika-vin12t:1910_0": "82. Itaroti navako. Assāti navakassa. Na vattabhede dukkaṭanti aññātattā na vattabhede",
  "tika-vin12t:1910_1": "dukkaṭaṃ. Eseva nayo sabbattha. Apacchāpurimanti apacchā apurimaṃ, ekapahārenāti",
  "tika-vin12t:1910_2": "attho. Samavassā dve pārivāsikāti yojanā. Dvinnaṃ pārivāsikānaṃ ekato vasanadosaṃ",
  "tika-vin12t:1910_3": "dassento āha “sace hi dve”tiādi. Nesanti dvinnaṃ pārivāsikānaṃ. Etthāti pārivāsikādīsu",
  "tika-vin12t:1910_4": "pañcasu bhikkhūsu. Mūlāyapaṭikassanārahādayo cattāroti yojanā.",
  "tika-vin12t:1911": "Parivāsadānādīnīti ādisaddena mūlāyapaṭikassanamānattadānaabbhānāni saṅgaṇhāti. Etesvevāti parivāsadānādīsu eva. Ayanti pārivāsiko.",
  "tika-vin12t:1912_0": "83. “Atha kho āyasmā upālī”tiādivacanassa anusandhiṃ dassento āha “imaṃ panā”tiādi.",
  "tika-vin12t:1912_1": "Rahogatassa upālittherassāti yojanā. Atha vā anādare sāmivacanaṃ katvā upālittherassa",
  "tika-vin12t:1912_2": "rahogatassāti yojanā kātabbā. Etthāti pārivāsikavatte. Soti upālitthero. Assāti upālittherassa.",
  "tika-vin12t:1912_3": "Tatthāti tīsu ratticchedesu. Yvāyanti yo ayaṃ, ekato vāsoti sambandho. So vāso sahavāso",
  "tika-vin12t:1912_4": "nāmāti yojanā. Vippavāsoti ettha pakatattena vippayutto hutvā vāsoti dassento āha",
  "tika-vin12t:1912_5": "“ekakasseva vāso”ti. Āgantukādīnanti ādisaddena āvāsikā gahetabbā.",
  "tika-vin12t:1913_0": "84. Tattha tatthāti taṃ taṃ ṭhānaṃ. Dvīsu padesūti dvīsu vākyasaṅkhātesu padesu.",
  "tika-vin12t:1913_1": "Ekenekenapīti ekena ekena vākyapadenapi. Parivasiyitthāti parivuttho, parivuttho",
  "tika-vin12t:1913_2": "parivāso etassāti parivutthaparivāso, tassa. Hīti saccaṃ. Esāti eso bhikkhūti sambandho.",
  "tika-vin12t:1913_3": "Suddhanteti suddhakoṭṭhāse. Dukkhassāti vaṭṭadukkhassa. Antanti avasānaṃ, vināsaṃ vā.",
  "tika-vin12t:1914": "2. Mūlāyapaṭikassanārahavattakathā",
  "tika-vin12t:1915_0": "86. Navakataraṃ mūlāyapaṭikassanārahaṃ ṭhapetvāti yojanā. Imesaṃ pañcannaṃ pakatattā",
  "tika-vin12t:1915_1": "evāti sambandho. Nesanti mūlāyapaṭikassanārahamānattārahamānattacārikaabbhānārahānaṃ",
  "tika-vin12t:1915_2": "catunnaṃ, mūlāyapaṭikassanārahādilakkhaṇanti sambandho. Etthāti mūlāyapaṭikassanārahassa",
  "tika-vin12t:1915_3": "vatte. Itoti mūlāyapaṭikassanārahassa vattato.",
  "tika-vin12t:1916": "87. Yatheva pārivāsiko gaṇapūrako na hoti, evaṃ etepi na hontīti yojanā.",
  "tika-vin12t:1917": "4. Mānattācārikavattakathā",
  "tika-vin12t:1918": "92. Ūne gaṇeti ettha gaṇo nāma gaṇabhojanasikkhāpade viya hotīti āha “cattāro vā atirekā vā”ti. Sabbatthāti pārivāsikakkhandhake.",
  "tika-vin12t:1919": "Iti pārivāsikakkhandhakavaṇṇanāya yojanā samattā.",
  "tika-vin12t:1920": "3. Samuccayakkhandhakaṃ",
  "tika-vin12t:1921": "1. Sukkavissaṭṭhikathā",
  "tika-vin12t:1922_0": "Samuccayakkhandhake tatthāti catubbidhesu mānattesu. Yaṃ mānattaṃ diyyati, idaṃ appaṭicchannamānattaṃ",
  "tika-vin12t:1922_1": "nāmāti yojanā. Eseva nayo anantaravākyesupi. Paṭicchannāya āpattiyāti hetvatthe karaṇavacanaṃ,",
  "tika-vin12t:1922_2": "kāraṇatthe nissakkavacanaṃ vā. Addhamāsanti pannarasadivasakālaṃ. Odhāyāti samūhaṃ",
  "tika-vin12t:1922_3": "katvā. “Ekato katvā”ti iminā “odhāyā”ti padassa atthaṃ dasseti. Tesūti catubbidhesu",
  "tika-vin12t:1922_4": "mānattesu. Idanti mānattaṃ. Appaṭicchannāya…pe… vacanatoti ñāpakahetu. Etena appaṭicchannāya",
  "tika-vin12t:1922_5": "āpattiyā dātabbaṃ mānattaṃ appaṭicchannamānattanti vacanatthaṃ dasseti. Tanti appaṭicchannamānattaṃ.",
  "tika-vin12t:1922_6": "Idhāti imissaṃ pāḷiyaṃ. Tatuttarīti tato tīhipi uttari. Nānāvatthūni etāsanti nānāvatthukāyo.",
  "tika-vin12t:1922_7": "Tāsanti nānāvatthukānaṃ.",
  "tika-vin12t:1923": "Māḷakasīmāyamevāti sīmamāḷake eva, sīmaṅgaṇe evāti attho. Tatthevāti māḷakasīmāyameva.",
  "tika-vin12t:1924_0": "Vedayāmahanti vedayāmi ahaṃ. Mama mānattacarabhāvaṃ saṅghaṃ jānāpemīti attho. Vedayatīti",
  "tika-vin12t:1924_1": "manti jānāpeti, iti maṃ saṅgho dhāretūti adhippāyo. Vuttanayenevāti pārivāsikakkhandhake",
  "tika-vin12t:1924_2": "vuttanayeneva. Nikkhipitabbanti “mānattaṃ nikkhipāmi, vattaṃ nikkhipāmī”ti nikkhipitabbaṃ.",
  "tika-vin12t:1924_3": "Māḷakatoti sīmaṅgaṇato. Sopīti saha gacchantopi. “Māḷake nārocita”nti iminā yassa",
  "tika-vin12t:1924_4": "māḷake ārocitaṃ, tassa anārocetvāpi nikkhipitabbanti dasseti. Ārocentena vattabbanti sambandho.",
  "tika-vin12t:1925_0": "Visabhāgehi saha vasantassa vattassa duppūritattā vuttaṃ”sabhāgā bhikkhū vasantī”ti.",
  "tika-vin12t:1925_1": "Catūhi, pañcahi vāti vāsaddena tato atirekampi saṅgaṇhāti. Parikkhepārahaṭṭhānatoti",
  "tika-vin12t:1925_2": "cīvarakkhandhake vuttaparikkhepārahaṭṭhānato. “Dve leḍḍupāte atikkamitvā”ti idaṃ",
  "tika-vin12t:1925_3": "vihāre bhikkhūnaṃ sajjhāyādisaddasavanūpacārapahānatthaṃ vuttaṃ. Sace savanūpacārato",
  "tika-vin12t:1925_4": "na muccati, tato atirekampi atikkamitabbaṃ. Okkammāti maggapaṭipannānaṃ bhikkhūnaṃ",
  "tika-vin12t:1925_5": "vacanasaddasavanūpacārapahānatthaṃ okkamitvā. “Gumbena vā vatiyā vā”ti dassanūpacārapahānatthaṃ",
  "tika-vin12t:1925_6": "vuttaṃ. Idha upacāro nāma yattha ṭhatvā passati suṇāti, soyeva deso. Aññoti catūhi",
  "tika-vin12t:1925_7": "pañcahi vā bhikkhūhi añño. Esāti eso mānattacāriko.",
  "tika-vin12t:1926_0": "“Dvādasahatthaṃ upacāraṃ okkamitvā”ti iminā anokkamitvā ajānantasseva gacchati, natthi",
  "tika-vin12t:1926_1": "ratticchedopīti dasseti. Ettha diṭṭharūpānaṃ sutasaddānaṃ dvādasahatthūpacārato bahi",
  "tika-vin12t:1926_2": "ṭhitānampi ārocetabbaṃ. Adiṭṭhāsutānampi anto dvādasahatthūpacāragatānaṃ ārocetabbanti",
  "tika-vin12t:1926_3": "daṭṭhabbaṃ. Sati karaṇīyeti idaṃ gantussa kāraṇadassanatthaṃ vuttaṃ. Asati karaṇīyepi",
  "tika-vin12t:1926_4": "gantuṃ vaṭṭati. Sopīti eko bhikkhupi. “Tassa santike ārocetvā”ti iminā anārocane",
  "tika-vin12t:1926_5": "vattabhedadukkaṭaṃ hotīti dasseti. Ekassa santike ārocetvā nikkhipiyamāne kiṃ ūne",
  "tika-vin12t:1926_6": "gaṇe caraṇadoso vā vippavāso vā na hotīti āha “ayañcā”tiādi. Tattha ayañcāti mānattacāriko",
  "tika-vin12t:1926_7": "pana. Yasmā kāraṇā vasi, tena kāraṇenāti yojanā. Bhikkhūnañca atthibhāvaṃ sallakkhetvāti",
  "tika-vin12t:1926_8": "pakatattāgatakāle tassa anārocetvāva gacchanti, tasmā bhikkhūnañca dvādasahatthūpacāre",
  "tika-vin12t:1926_9": "atthibhāvaṃ sallakkhetvāti attho. Ettha ca “gaṇassa ārocetvā”ti iminā ūne gaṇe caraṇadosābhāvaṃ",
  "tika-vin12t:1926_10": "dasseti. “Bhikkhūnañca atthibhāvaṃ sallakkhetvā”ti iminā vippavāsadosābhāvaṃ dasseti.",
  "tika-vin12t:1926_11": "Yanti pubbe anārocitaṃ yaṃ bhikkhuṃ. Ayanti paṭhamaṃ passitabbassa ārocetvā nikkhipanaṃ.",
  "tika-vin12t:1926_12": "“Nikkhittavattassa parihāro”ti iminā anikkhittavatte antoupacāragatānaṃ sabbesaṃ",
  "tika-vin12t:1926_13": "ārocetabbanti dasseti.",
  "tika-vin12t:1927_0": "Ayanti mānattacāriko, ṭhitoti sambandho. Tenāpīti mānattacārikenapi, yācitabbanti",
  "tika-vin12t:1927_1": "yojanā. Soti anikkhittavatto bhikkhu. Tatrāti “so abbhetabbo”ti vacane. Ayaṃ abbhānavidhi",
  "tika-vin12t:1927_2": "vuttoti yojanā. Ayañcāti abbhānavidhi ca. Tāsanti āpattīnaṃ. Evantiādi nigamanaṃ.",
  "tika-vin12t:1927_3": "Paṭicchannamānattaṃ pana dātabbaṃ hotīti sambandho. “Paṭicchannāyā”tiādinā paṭicchannāya",
  "tika-vin12t:1927_4": "āpattiyā dātabbaṃ mānattaṃ paṭicchannamānattanti vacanatthaṃ dasseti. Nanti paṭicchannamānattaṃ.",
  "tika-vin12t:1928": "2. Parivāsakathā",
  "tika-vin12t:1929": "102. Tassāti paṭicchannamānattassa. Samodhānetvāti idheva parivāsakathāyaṃ samodhānetvā. Idheva parivāsakathāyaṃ dassayissāmāti yojanā. Idhevasaddo hi pubbāparāpekkho.",
  "tika-vin12t:1930_0": "Idha adhippetaṃ parivāsaṃ vitthāretvā dassento āha “ayaṃ hī”tiādi. Idha adhippeto",
  "tika-vin12t:1930_1": "parivāso nāma tividho hotīti yojanā. Tatthāti tividhesu parivāsesu. “Yathāpaṭicchannāya",
  "tika-vin12t:1930_2": "āpattiyā”ti vacanaṃ vitthārento āha “kassaci hī”tiādi. Yathā udāyittherassa ekāhapaṭicchannā",
  "tika-vin12t:1930_3": "ayaṃ āpatti hoti, tathā kassaci ekāhapaṭicchannā āpatti hotīti yojanā. Yathā ca parato",
  "tika-vin12t:1930_4": "āgatā udāyittherasseva āpatti hoti, tathā kassaci dvihādipaṭicchannā āpatti hotīti",
  "tika-vin12t:1930_5": "yojanā. Iminā vuttanayānusārena paratopi nayo netabbo. Tasmāti yasmā ekāhādipaṭicchannā",
  "tika-vin12t:1930_6": "ekādiāpatti hoti, tasmā jānitabboti yojanā.",
  "tika-vin12t:1931": "Paṭicchannabhāvaṃ vitthārento āha “ayaṃ hī”tiādi. Tatthāti “dasahākārehī”ti pāṭhe. Āpattiiti saññā etassāti āpattisaññī. Pahu cāti samattho ca. Papubbo hūdhātu samatthatthe hoti.",
  "tika-vin12t:1932_0": "Tatthāti tassaṃ mātikāyaṃ. Yanti āpattiṃ. Sopi cāti bhikkhupi ca. Tatthāti tassaṃ",
  "tika-vin12t:1932_1": "āpattiyaṃ. Ayanti bhikkhu. Tatthāti āpattiyaṃ. Alajjipakkhe tiṭṭhatīti “sañcicca",
  "tika-vin12t:1932_2": "āpattiṃ parigūhatī”ti vuttapakkhe ṭhitattā alajjipakkhe tiṭṭhati.",
  "tika-vin12t:1933_0": "Pakatattoti ettha “pārājikaṃ anajjhāpanno”ti atthaṃ paṭikkhipanto āha “tividhaṃ ukkhepanīyakammaṃ",
  "tika-vin12t:1933_1": "akato”ti. Etanti appaṭicchannabhāvaṃ, “āpajjati…pe… kusalehi cintitā”ti vacanaṃ vā.",
  "tika-vin12t:1934_0": "Gāthāya “sāvasesa”nti iminā pārājikaṃ nivatteti. Garukanti ettha saṅghādisesameva",
  "tika-vin12t:1934_1": "adhippetanti dasseti. Anādariyanti sikkhāpade anādariyaṃ. Vajjanti dukkaṭaṃ. Ukkhittakena karaṇabhūtena.",
  "tika-vin12t:1935_0": "Yassāti bhikkhussa, natthīti sambandho. Bhīrukajātikatāyāti bhīrukasabhāvatāya. Pabbatavihāre",
  "tika-vin12t:1935_1": "vasantassa yassa bhikkhunoti yojanā. Pabbatavihāreti pabbatassa tale, antare vā kārite",
  "tika-vin12t:1935_2": "vihāre. Etasminti etādise. Antarāye satiyevāti yojanā. Tassa acchannāva hotīti yojanā.",
  "tika-vin12t:1935_3": "Anantarāyikasaññāya chādayato acchannāvāti anantarāyikasaññāya chādentassāpi ekantena",
  "tika-vin12t:1935_4": "antarāyikattā acchannāvāti adhippāyo.",
  "tika-vin12t:1936": "Assāti bhikkhussa. Hanukavātoti hanukassa gelaññakaro vāto. Vijjhatīti hanukaṃ vijjhati. Imināti bhikkhunā. Pahusaññino chāditāpi ekantena apahuttā acchāditāva hoti.",
  "tika-vin12t:1937_0": "Chādetukāmo cāti ettha idaṃ catukkaṃ veditabbaṃ chādetukāmo chādeti, chādetukāmo",
  "tika-vin12t:1937_1": "nacchādeti, acchādetukāmo chādeti, nacchādetukāmo nacchādetīti. Tattha paṭhamapadaṃ",
  "tika-vin12t:1937_2": "sandhāya vuttaṃ “idaṃ uttānatthamevā”ti. Evaṃ sesāsupi mātikāsu catukkaṃ veditabbaṃ.",
  "tika-vin12t:1937_3": "Catūsu catukkesu paṭhamapade eva channā hoti, na sesapadesu. Anuttānatthaṃ dassento",
  "tika-vin12t:1937_4": "āha “sace panā”tiādi. Purebhatte vāti purebhattaṃ vā, bhattato, bhattassa vā pureti",
  "tika-vin12t:1937_5": "purebhattaṃ. Abyayībhāvasamāse sattamīvibhattiyā amitikāriyassa aniccabhāvato vuttaṃ",
  "tika-vin12t:1937_6": "“purebhatte”ti. Eseva nayo “pacchābhatte”ti etthāpi. Dutiyapadassa atthaṃ dassetvā",
  "tika-vin12t:1937_7": "tatiyapadassa atthaṃ dassento āha “yassa panā”tiādi. Abhikkhuke ṭhāne vasantassa",
  "tika-vin12t:1937_8": "yassa bhikkhussāti yojanā. Āgamentassa gacchantassāti anādare cetāni sāmivacanāni.",
  "tika-vin12t:1938_0": "Catutthapadassa atthaṃ dassento āha “yo panā”tiādi. Tattha yo panāti bhikkhu pana,",
  "tika-vin12t:1938_1": "āvi karotīti sambandho. Sabhāganti averiṃ. Ayanti bhikkhu. Upajjhāyo iti vā ācariyo",
  "tika-vin12t:1938_2": "iti vāti yojanā. Lajjāyāti lajjanimittaṃ, lajjakāraṇā, lajjahetu vā. Hīti saccaṃ,",
  "tika-vin12t:1938_3": "yasmā vā, idhāti āpattiārocanaṭṭhāne. Averisabhāgassāti averī hutvā sabhāgassa.",
  "tika-vin12t:1939_0": "Pakāsetukāmoti aññesaṃ pakāsetukāmo. Upajjhāyassāpīti pisaddena aññassa santike kā",
  "tika-vin12t:1939_1": "nāma kathāti dasseti. Tatthāti āpattiārocanaṭṭhāne. Sabhāgasaṅghādisesanti vatthusabhāgasaṅghādisesaṃ.",
  "tika-vin12t:1939_2": "Suddhassāti vatthusabhāgasaṅghādisesato suddhassa. Āvikaraṇākāraṃ dassento āha “āvikaronto",
  "tika-vin12t:1939_3": "cā”tiādi. Iti imānītiādi nigamanaṃ.",
  "tika-vin12t:1940_0": "Tatoti jānitabbato, paranti sambandho. Ekāhapaṭicchannāti ekāhena paṭicchannā. Yāva",
  "tika-vin12t:1940_1": "cuddasa divasāni, tāva divasavasena yojanā kātabbāti yojanā. Pakkhapaṭicchannanti",
  "tika-vin12t:1940_2": "pakkhena paṭicchannaṃ. Atirekapakkhapaṭicchannanti pakkhato atirekena paṭicchannaṃ.",
  "tika-vin12t:1941": "Saṃvaccharapaṭicchannanti saṃvaccharena paṭicchannaṃ. Tato vāti atirekasaṭṭhisaṃvaccha rato vā. Bhiyyopīti atirekampi.",
  "tika-vin12t:1942_0": "Tatoti tīhi āpattīhi. Paranti atirekaṃ. Gaṇanavasenāti āpattigaṇanavasena. Vatthukittanavasena",
  "tika-vin12t:1942_1": "vāti āpattīnaṃ vatthukittanavasena vā. Nāmamattavasena vāti “saṅghādisesāpattiyo”ti",
  "tika-vin12t:1942_2": "evaṃ nāmasseva vasena vā. Ettha hi mattasaddo avadhāraṇattho, tena vatthuṃ nivatteti.",
  "tika-vin12t:1943_0": "Tatthāti “nāmamattavasenā”ti pade. Sajātisādhāraṇanti sassa attano jāti sajāti, tāya",
  "tika-vin12t:1943_1": "sādhāraṇaṃ sajātisādhāraṇaṃ. Sabbesaṃ, sabbehi vā āpattīhi sādhāraṇaṃ sabbasādhāraṇaṃ.",
  "tika-vin12t:1943_2": "Tatthāti duvidhesu nāmesu. Sabbasādhāraṇanāmavasenāpīti ettha pisaddo “ahaṃ bhante",
  "tika-vin12t:1943_3": "sambahulā saṅghādisesā āpajjiṃ ekāhapaṭicchannāyo”ti evaṃ sajātisādhāraṇanāmavasenapi",
  "tika-vin12t:1943_4": "“ahaṃ bhante sambahulā saṅghādisesā āpattiyo āpajjiṃ ekāhapaṭicchannāyo”ti evaṃ ubhayasādhāraṇavasenapi",
  "tika-vin12t:1943_5": "vattuṃ vaṭṭatīti dasseti. Hīti saccaṃ. Sabbampi parivāsādikaṃ idaṃ vinayakammanti",
  "tika-vin12t:1943_6": "yojanā. Vasati āpatti ettha tadāyattavuttitāyāti vatthu. Go vuccati vacanaṃ vā ñāṇaṃ",
  "tika-vin12t:1943_7": "vā, taṃ tāyatīti gottaṃ.",
  "tika-vin12t:1944_0": "Tatthāti vatthādīsu catubbidhesu. Tatthāti tesu vacanesu. Sukkavissaṭṭhiṃ kāyasaṃsaggantiādinā",
  "tika-vin12t:1944_1": "vacanenāpīti ettha ādisaddena duṭṭhullādivacanāni saṅgaṇhāti. Idha panāti imasmiṃ",
  "tika-vin12t:1944_2": "pana ṭhāne. Yo yoti tisso vā phusso vā āpanno hoti.",
  "tika-vin12t:1945": "Evaṃ ārocetabbanti evaṃ vakkhamānanayena ārocetabbanti yojanā. Kiṃ ārocetabbaṃ? “Ahaṃ bhante…pe… saṅgho dhāretu” iti ārocetabbanti yojanā.",
  "tika-vin12t:1946_0": "Vedayāmahanti vedayāmi ahaṃ. Mama pārivāsikabhāvaṃ saṅghaṃ, saṅghassa vā jānāpemīti",
  "tika-vin12t:1946_1": "attho. Vedayatīti manti vedayati iti maṃ. Pārivāsikabhāvaṃ saṅghaṃ, saṅghassa vā",
  "tika-vin12t:1946_2": "jānāpetīti maṃ saṅgho dhāretūti attho. Ettha bahūsu aṭṭhakathāpotthakesu “tiṇṇaṃ",
  "tika-vin12t:1946_3": "vā atirekānaṃ vā ārocentena āyasmanto dhārentū”ti pāṭho atthi. Kesuci aṭṭhakathāpotthakesu",
  "tika-vin12t:1946_4": "“tiṇṇaṃ ārocentena āyasmanto dhārentū”ti ettakoyeva pāṭho atthi. Heṭṭhā mānattakathāyampi",
  "tika-vin12t:1946_5": "evameva atthi. Tattha “atirekāna”nti iminā tīhi atirekānaṃ ārocentena saṅghaṃ apekkhitvā",
  "tika-vin12t:1946_6": "sace ekavacanavasena vattukāmo hoti, “maṃ saṅgho dhāretū”ti vattabbaṃ. Atha sambahule",
  "tika-vin12t:1946_7": "bhikkhū apekkhitvā sace bahuvacanavasena vattukāmo hoti, yathā tiṇṇaṃ, evaṃ “maṃ",
  "tika-vin12t:1946_8": "āyasmanto dhārentū”ti vattabbanti dasseti. Idañca saddasatthavaseneva vuttaṃ, na",
  "tika-vin12t:1946_9": "vinayakammavipattivasenāti daṭṭhabbaṃ.",
  "tika-vin12t:1947_0": "“Vihāreyeva rattipariggaho”ti iminā antoupacārasīmāyampi parivasitabbabhāvaṃ dasseti.",
  "tika-vin12t:1947_1": "Upacārasīmanti parikkhittassa vihārassa parikkhepaṃ, aparikkhittassa parikkhepārahaṭṭhānaṃ.",
  "tika-vin12t:1947_2": "Esāti pārivāsiko bhikkhu. Assāti āgatassa bhikkhuno.",
  "tika-vin12t:1948_0": "Tatoti āpattipaṭicchannadivasato. Kukkuccavinodanatthāyāti āpattipaṭicchannadivasena",
  "tika-vin12t:1948_1": "samaṃ parivasitabbaṃ nukho, na nukhoti kukkuccassa vinodanatthāya. Parivutthattāti",
  "tika-vin12t:1948_2": "parivasitattā. Soti parivuttho bhikkhu. Idanti dātabbamānattaṃ. Tanti paṭicchannamānattaṃ.",
  "tika-vin12t:1948_3": "Chārattanti charattiyo samāhaṭāti chārattaṃ, samāhāre digu. “Charatta”nti vattabbe",
  "tika-vin12t:1948_4": "sukhuccāraṇatthaṃ chakārassa dīghaṃ katvā evaṃ vuttaṃ, accantasaṃyoge cetaṃ upayogavacanaṃ.",
  "tika-vin12t:1949_0": "Appaṭicchannāpattiṃ dātuṃ vaṭṭatīti sambandho. Iminā heṭṭhā vuttaṃ paṭicchannamānattaṃ",
  "tika-vin12t:1949_1": "imasmiṃ paṭicchannamānatte samodhānetvāpi dātuṃ vaṭṭatīti dasseti. Evaṃ santepi mūlamānattaṃ",
  "tika-vin12t:1949_2": "paṭicca paṭicchannamānattanti vuccati. Kathaṃ dātuṃ vaṭṭatīti yojanā.",
  "tika-vin12t:1950_0": "Assāti mānattaṃ yācantassa. Tadanurūpanti tassa yācanassa anurūpaṃ. Sace paṭicchannā",
  "tika-vin12t:1950_1": "dveti ettha dveti nidassanamattaṃ tato atirekampi gahetabbattā. Sabbatthāti sabbesu",
  "tika-vin12t:1950_2": "ekabahūsu. Tadanurūpame vāti tassa mānattadānassa anurūpameva. Idha panāti paṭicchannamānatte",
  "tika-vin12t:1950_3": "pana. Itītiādi nigamanaṃ. Yaṃ mānattaṃ diyyatīti yojanā. Etthāti paṭicchannamānatte.",
  "tika-vin12t:1951_0": "Avasesāti appaṭicchannaparivāsapaṭicchannaparivāsehi avasesā. Tatthāti avasesesu",
  "tika-vin12t:1951_1": "dvīsu parivāsesu. Adhammikamānattacārāvasāne anuññātaparivāsoti sambandho. Kismiṃ",
  "tika-vin12t:1951_2": "vatthusmiṃ anuññātoti āha “imasmiṃ vatthusmi”nti. Esāti suddhanto, dātabboti sambandho.",
  "tika-vin12t:1951_3": "Etanti jānanājānanaṃ.",
  "tika-vin12t:1952": "Tatthāti dvīsu suddhantesu, cūḷasuddhantoti vuccatīti sambandho. Yoti bhikkhu, vadatīti sambandho. Ārocitadivasatoti āpattiārocitadivasato.",
  "tika-vin12t:1953_0": "Tanti cūḷasuddhantaṃ, parivasantena parivasitabbanti sambandho. Aggahesīti parivāsaṃ",
  "tika-vin12t:1953_1": "aggahesi. Aññanti gahitamāsato aññaṃ. “Parivāsadānakiccaṃ natthī”ti iminā parivāsagahaṇakiccampi",
  "tika-vin12t:1953_2": "natthīti dasseti gaṇhantasseva dātabbattā, dentasseva gahetabbattā vā. Uddhampi ārohatīti",
  "tika-vin12t:1953_3": "parivāsagahaṇakālato aññampi kālaṃ parivasitabbattā uddhampi ārohati. Heṭṭhāpi orohatīti",
  "tika-vin12t:1953_4": "parivāsagahaṇakālato ūnampi kālaṃ parivasitabbattā heṭṭhāpi orohati. Idanti ārohanorohanaṃ.",
  "tika-vin12t:1953_5": "Tassāti suddhantaparivāsassa. Ekameva paṭicca dve, tisso, sambahulā vā bhavantīti",
  "tika-vin12t:1953_6": "āha “ekaṃ vinā sambahulānaṃ abhāvato”ti.",
  "tika-vin12t:1954_0": "Evaṃ cūḷasuddhantaṃ dassetvā mahāsuddhantaṃ dassento āha “yo panā”tiādi. Tanti mahāsuddhantaṃ.",
  "tika-vin12t:1954_1": "Yāva yattako upasampadadivaso hoti, tāva tattakaṃ kālanti yojanā. Uddhaṃ nārohatīti",
  "tika-vin12t:1954_2": "uddhaṃ ārohanakālassa abhāvato uddhaṃ na ārohati. Etthāti suddhantaparivāse. Ayaṃ",
  "tika-vin12t:1954_3": "suddhantaparivāso nāmāti nigamanaṃ.",
  "tika-vin12t:1955_0": "Tatthāti tividhesu samodhānaparivāsesu. “Odhunitvā samodahitvā dātabbaparivāso”ti",
  "tika-vin12t:1955_1": "iminā odhunitvā samodhānetvā dātabbo parivāso odhānasamodhānoti vacanatthaṃ dasseti,",
  "tika-vin12t:1955_2": "“parivāso”ti iminā taddhitaṇapaccayassa sarūpaṃ dasseti. Ettha ca avadhuniyate, avadhunitabbanti",
  "tika-vin12t:1955_3": "vā odhānaṃ, saṃ ekato odahīyate sampiṇḍīyate, udahiyati sampiṇḍiyatīti vā samodhānanti",
  "tika-vin12t:1955_4": "avayavavacanattho kātabbo. “Makkhetvā”ti iminā dhudhātuyā pappoṭanadhaṃsanadhovanāni",
  "tika-vin12t:1955_5": "dasseti. Soti odhānasamodhāno, āgatoti sambandho.",
  "tika-vin12t:1956_0": "Etthāti odhānasamodhāne. Yoti bhikkhu, paṭicchādetīti sambandho. Parivasanto vā mānattāraho",
  "tika-vin12t:1956_1": "vā mānattaṃ caranto vā abbhānāraho vā yo bhikkhūti yojanā. “Purimāya āpattiyā”ti",
  "tika-vin12t:1956_2": "padaṃ “samā vā”ti pade sahādiyogo. “Ūnatarā”tipade vibhattiapādānaṃ, anumeyyavisayaapādānaṃ",
  "tika-vin12t:1956_3": "vā. “Adivase katvā”ti iminā odhunitvāti ettha dhudhātuyā yathāvuttattheyeva dasseti.",
  "tika-vin12t:1956_4": "Ūnakapakkhapaṭicchannāti pakkhato ūnakena paṭicchannā. Etenupāyenāti pakkhe vuttena etena upāyena.",
  "tika-vin12t:1957_0": "Tatthāti mūlāpattito atirekapaṭicchanne. Āvi kārāpetvāti mūlāpattito antarāpattiyā",
  "tika-vin12t:1957_1": "paṭicchannabhāvaṃ āvi kārāpetvā. Etthāti āpattipaṭicchanne. Pamāṇanti kāraṇaṃ. Yāti",
  "tika-vin12t:1957_2": "āpatti. Tatthāti mūlabhāvena kattabbāyaṃ mūliāpattiyaṃ. Itaranti mūlibhāvena kattabbaṃ",
  "tika-vin12t:1957_3": "mūlāpattiṃ. Samodhāyāti samodahitvā. Pakkhipitvāti attho.",
  "tika-vin12t:1958_0": "Ekā vā yā āpatti sabbacirapaṭicchannā hotīti yojanā. Sabbacirapaṭicchannāyoti sabbāsaṃ",
  "tika-vin12t:1958_1": "āpattīnaṃ cirena paṭicchannāyo. Tāsanti āpattīnaṃ. Agghenāti paricchedena. Agghasaddo",
  "tika-vin12t:1958_2": "hettha paricchedatthavācako. Abhidhāne (abhidhānappadīpikāyaṃ 1048 gāthāyaṃ) vuttaṃ",
  "tika-vin12t:1958_3": "“aggho mulye ca pūjane”ti. Ettha “mulye cā”ti padassa mūlaparicchedeti attho daṭṭhabbo.",
  "tika-vin12t:1958_4": "Tamevatthaṃ dassento āha “tāsaṃ rattiparicchedavasenā”ti. Imehi padehi agghena rattiparicchedena",
  "tika-vin12t:1958_5": "samodhānetvā dātabbo parivāso agghasamodhānoti vacanatthaṃ dasseti. Ettha ca “sabbacirapaṭicchannāyo”ti",
  "tika-vin12t:1958_6": "vuttattā kiñcāpi koṭiatthavācako tatiyakkharena pāṭho yutto viya dissati. Tathāpi",
  "tika-vin12t:1958_7": "so pāṭho na gahetabbo. Kasmā? Bahūsu pāḷipotthakesu, aṭṭhakathāpotthakesu ca alikhitattā.",
  "tika-vin12t:1958_8": "Bahūsu hi porāṇapotthakesu catutthakkharena pāṭhoyeva likhito, tasmā so pāṭhoyeva",
  "tika-vin12t:1958_9": "gahetabbo, na aññoti daṭṭhabbaṃ. Soti agghasamodhāno. Āgatoyevāti sambandho.",
  "tika-vin12t:1959": "Yassa panāti bhikkhussa, paṭicchannāti sambandho. Sabbanti sakalaṃ. Āpattisahassagāthāya –",
  "tika-vin12t:1960_0": "Dasasataṃ āpattiyo rattisataṃ chādayitvānāti yojanā. Iminā nayenapi agghasamodhānoti",
  "tika-vin12t:1960_1": "ettha agghasaddassa catutthakkharena pāṭhassa yuttabhāvo veditabbo. Agghena dasarattiparicchedena",
  "tika-vin12t:1960_2": "samodhāya dātabbo agghasamodhāno.",
  "tika-vin12t:1961_0": "Yo parivāso nānāvatthukāyo āpattiyo ekato katvā diyyati, ayaṃ parivāso missakasamodhāno",
  "tika-vin12t:1961_1": "nāmāti yojanā. Ettha vatthuvasena missakā āpattiyo samodhānetvā dātabbo parivāso",
  "tika-vin12t:1961_2": "missakasamodhānoti vacanattho kātabbo. Tatrāti missakasamodhāne. Tadanurūpāyāti tassa",
  "tika-vin12t:1961_3": "yācanassa anurūpāya.",
  "tika-vin12t:1962": "Ettha cāti missakasamodhāne ca, kātuṃ vaṭṭatīti sambandho.",
  "tika-vin12t:1963_0": "“Pakkhamānattañca …pe… kathayissāmā”ti yaṃ vacanaṃ vuttaṃ, tassa vacanassa okāsoti",
  "tika-vin12t:1963_1": "yojanā. Taṃ panāti pakkhamānattaṃ pana. “Aḍḍhamāsameva dātabba”nti iminā pakkhameva",
  "tika-vin12t:1963_2": "dātabbaṃ mānattaṃ pakkhamānattanti vacanatthaṃ dasseti. Hīti saccaṃ. Taṃ panāti pakkhamānattaṃ",
  "tika-vin12t:1963_3": "pana, dātabbanti sambandho. Attano sīmanti attano vihārasīmaṃ, mahāsīmanti attho.",
  "tika-vin12t:1963_4": "Sodhetvāti sabbāsaṃ hatthapāsanayanavasena, chandārahānaṃ chandanayanavasena, sīmato",
  "tika-vin12t:1963_5": "bahikaraṇavasena ca sodhetvā. Catuvaggagaṇanti catuvaggasaṅghaṃ. Gaṇoti cettha saṅghoyevādhippeto.",
  "tika-vin12t:1964_0": "Tatrāti “yojanā kātabbā”ti vacane. Mukhamattadassananti upāyamattadassanaṃ, ādimattadassanaṃ",
  "tika-vin12t:1964_1": "vā. “Āpannāya bhikkhuniyā”ti padaṃ “evamassa vacanīyo”ti pade kattā, “yācāpetvā”ti",
  "tika-vin12t:1964_2": "pade kāritakammaṃ. “Byattāya bhikkhuniyā”ti padaṃ “ñāpetabbo”ti pade kāritakattā,",
  "tika-vin12t:1964_3": "“saṅgho”ti padaṃ tattheva kāritakammaṃ. “Etaṃ kāraṇa”nti dhātukammaṃ ajjhāharitabbaṃ.",
  "tika-vin12t:1964_4": "Tabbapaccayena kāritakammameva vuttaṃ. Ñāpetabbākāraṃ dassento āha “suṇātu me”tiādi.",
  "tika-vin12t:1965_0": "Nikkhittavattanti karaṇatthe cetaṃ upayogavacanaṃ. Nikkhittavattenāti hi attho. Tatthevāti",
  "tika-vin12t:1965_1": "māḷakasīmāyameva. Hīti saccaṃ, yasmā vā. Assāti mānattacārikāya bhikkhuniyā. Tatrāti",
  "tika-vin12t:1965_2": "tasmā kattabbavinayakammabhāvatoti attho. Noti amhākaṃ, santikanti sambandho. Catūhi",
  "tika-vin12t:1965_3": "pakatattabhikkhunīhi nisīditabbanti sambandho. Gāmūpacārato dve leḍḍupāte atikkamitvāti",
  "tika-vin12t:1965_4": "idaṃ bhikkhunīvihārūpacārātikkamaṃ sandhāya vuttaṃ. Vihārūpacāratopīti bhikkhuvihārūpacāratopi.",
  "tika-vin12t:1965_5": "Tatthāti bhikkhunīnaṃ nisinnaṭṭhānaṃ. Kurundimahāpaccarīsu pana vuttanti sambandho.",
  "tika-vin12t:1965_6": "Vihārassa cāti bhikkhuvihārassa ca. Gāmassa upacāraṃ muñcituṃ vaṭṭatīti na vuttanti",
  "tika-vin12t:1965_7": "yojanā. Tasmā gāmūpacārepi nisīdituṃ vaṭṭatīti adhippāyo.",
  "tika-vin12t:1966": "Tāya bhikkhuniyā ārocetabbanti sambandho.",
  "tika-vin12t:1967": "Tatthevāti bhikkhunīnaṃ nisīdanaṭṭhāneyeva. Ṭhānanti bhikkhūnaṃ ṭhānaṃ. Etīti āgacchati. Pagevāti pātoyeva. Tāyāti mānattacāriniyā.",
  "tika-vin12t:1968_0": "Anikkhittavattāya pana bhikkhuniyāti sambandho. Ajānanapaccayāti ajānanakāraṇā. Tanti",
  "tika-vin12t:1968_1": "vacanaṃ. Pārivāsikavattādīnanti ādisaddena āgantukavattapūraṇanissayapaṭippassaddhādayo",
  "tika-vin12t:1968_2": "saṅgaṇhāti. Yuttataraṃ dissatīti yuttataraṃ hutvā dissati. Iminā anikkhittavattabhikkhunā",
  "tika-vin12t:1968_3": "viya bhikkhuniyāpi antoupacārasīmagatānaṃyeva ārocetabbaṃ, na gāme ṭhitānampi gantvā",
  "tika-vin12t:1968_4": "ārocetabbanti dīpeti. Uposatheti uposathadivase. Eseva nayo pavāraṇāyapi. Devasikanti",
  "tika-vin12t:1968_5": "divase divase. Tasmiṃ gāmeti bhikkhunīnaṃ vasanagāme. Aññatrāti bhikkhunīnaṃ vasanagāmato",
  "tika-vin12t:1968_6": "aññasmiṃ gāme. Tatrāti bhikkhunīnaṃ vasanagāmaṃ. Dassetvāti bhikkhunīnaṃ dassetvā.",
  "tika-vin12t:1968_7": "Tāyāti mānattacāriniyā. Vihāranti bhikkhūnaṃ vihāraṃ. Upacārasīmāyāti upacārasīmato",
  "tika-vin12t:1968_8": "bahīti sambandho. Ayanti mānattacārinī.",
  "tika-vin12t:1969_0": "Vīsati gaṇo imassāti vīsatigaṇo, saṅgho, tasmiṃ. Mānattaṃ caramānā bhikkhunīti yojanā.",
  "tika-vin12t:1969_1": "Idaṃ pakkhamānattaṃ nāmāti idaṃ pubbavacanassa nigamavasena paravacanassa kathanatthāya",
  "tika-vin12t:1969_2": "vuttanti daṭṭhabbaṃ.",
  "tika-vin12t:1970_0": "Tatthāti tividhesu mānattesu. Yadetaṃ mānattaṃ anuññātanti sambandho. Paratoti parasmiṃ.",
  "tika-vin12t:1970_1": "Parivāsaṃ parivasantassa mūlāyapaṭikassitassa udāyittherassa anuññātanti sambandho.",
  "tika-vin12t:1970_2": "Āpajjitvāti āpajjanato. Idanti mānattaṃ vuccatīti sambandho. Hīti saccaṃ, yasmā vā.",
  "tika-vin12t:1970_3": "Odhānasamodhānanti ettha vacanattho heṭṭhā vuttoyeva. Tampīti kurundiyaṃ vuttavacanampi.",
  "tika-vin12t:1971_0": "Tanti agghasamodhānamissakasamodhānaṃ, dātabbanti sambandho. Ettāvatāti etaparimāṇena",
  "tika-vin12t:1971_1": "vacanakkamena, “ayañhi idha adhippeto parivāso nāmā”ti vacanato paṭṭhāya yāva “yojetvā",
  "tika-vin12t:1971_2": "dātabba”nti vacanaṃ, tāva vacanakkamenāti attho. “Tena hi bhikkhave…pe… dassessāmā”ti",
  "tika-vin12t:1971_3": "yaṃ vacanaṃ vuttanti yojanā. “Atthato”ti iminā saddopi gahetabbo avinābhāvato.",
  "tika-vin12t:1972": "Paṭicchannaparivāsakathā",
  "tika-vin12t:1973": "102. Yā pāḷi vuttāti sambandho.",
  "tika-vin12t:1974_0": "108. Tatoti pāḷito. Taṃ āpattinti taṃ antarāpattiṃ. Assāti bhikkhussa. Nikkhittavatto",
  "tika-vin12t:1974_1": "bhikkhūti sambandho, hutvāti vā. Soti bhikkhu, ṭhito hutvāti sambandho. Tassā āpattiyāti",
  "tika-vin12t:1974_2": "tassā antarāpattiyā. Paṭicchannā hotīti antarāpattipi paṭicchannā hoti. Tasmimpīti",
  "tika-vin12t:1974_3": "mūlāya paṭikassanepi. Makkhitāti pisitā, dhaṃsitā vā. Makkhiyanti pisiyanti, dhaṃsiyantīti",
  "tika-vin12t:1974_4": "vā makkhitā, parivutthadivasā. Tatoti pāḷito paranti sambandho. Paratopi eseva nayo.",
  "tika-vin12t:1974_5": "Evantiādi nigamanaṃ. Paṭicchannavāre dassitā hontīti sambandho.",
  "tika-vin12t:1975": "Samodhānaparivāsakathā",
  "tika-vin12t:1976_0": "125. Tatoti paṭicchannavārato, paraṃ dassitanti sambandho. Ettha cāti etasmiṃ vāre",
  "tika-vin12t:1976_1": "ca. Yasmāti yasmā kāraṇā, yena kāraṇena vā. Tenevāti teneva kāraṇena, tasmā kāraṇā",
  "tika-vin12t:1976_2": "vā, “mūlāya…pe… detū”ti vuttanti yojanā. Tasmā sabbe makkhitāva hontīti yojanā. Tatoti",
  "tika-vin12t:1976_3": "vārato paraṃ niṭṭhāpitanti sambandho.",
  "tika-vin12t:1977": "Agghasamodhānaparivāsakathā",
  "tika-vin12t:1978_0": "134. Tatoti vārato paraṃ dassitoti sambandho. Tatoti vārato paraṃ pāḷi ṭhapitāti",
  "tika-vin12t:1978_1": "sambandho. Lajjidhamme vā uppanneti sambandho. Yanti kammaṃ. Tatoti vārato paraṃ",
  "tika-vin12t:1978_2": "tatheva pāḷi ṭhapitāti sambandho.",
  "tika-vin12t:1979": "138. Tatoti vārato paraṃ purimanayeneva pāḷi ṭhapitāti sambandho.",
  "tika-vin12t:1980": "Suddhantaparivāsādikathā",
  "tika-vin12t:1981": "156. Tatoti vārato paraṃ suddhantaparivāso dassitoti sambandho.",
  "tika-vin12t:1982": "160. Tatoti pāḷito paraṃ pāḷi ṭhapitāti sambandho.",
  "tika-vin12t:1983": "165. Tatthāti pāḷiyaṃ. Antarā…pe… appaṭicchannāyotiādīsu attho daṭṭhabboti sambandho.",
  "tika-vin12t:1984_0": "166. Pacchimasmiṃ āpattikkhandheti ettha āpattikkhandhassa bhedabhāvato kiṃ “pacchimasmiṃ",
  "tika-vin12t:1984_1": "āpattikkhandhe”ti vuttanti āha “ekova so āpattikkhandho”ti. Atha kasmā “pacchimasmiṃ",
  "tika-vin12t:1984_2": "āpattikkhandhe”ti vuttanti āha “pacchā chāditattā panā”tiādi. Ettha panasaddo garahatthavācako,",
  "tika-vin12t:1984_3": "tathāpīti hi attho. Ekopi āpattikkhandho pacchā chāditattā pacchimasmiṃ āpattikkhandheti vuttanti adhippāyo.",
  "tika-vin12t:1985": "180. “Vavatthitā sambhinnā”ti etaṃ vacananti yojanā.",
  "tika-vin12t:1986": "8. Dvebhikkhuvāraekādasakādikathā",
  "tika-vin12t:1987": "181. Tatoti pāḷito paraṃ vuttanti sambandho. Tatthāti pāḷiyaṃ. Missakanti ettha kehi missakanti āha “thullaccayādīhi missaka”nti.",
  "tika-vin12t:1988": "184. Tatoti pāḷito paraṃ vuttanti sambandho. Tatthāti “idha pana bhikkhave”tiādipāṭhe. Tañcāti “idha pana bhikkhave”tiādivacanañca ito pubbe avuttaṃ sabbaṃ vacanañcāti yojanā.",
  "tika-vin12t:1989": "Iti samuccayakkhandhakavaṇṇanāya yojanā samattā.",
  "tika-vin12t:1990": "4. Samathakkhandhakaṃ",
  "tika-vin12t:1991": "1. Sammukhāvinayakathā",
  "tika-vin12t:1992_0": "186-7. Samathakkhandhake evamattho veditabboti yojanā. Cha mātikāpadānīti vākyampi",
  "tika-vin12t:1992_1": "samāsopi yuttoyeva. Tattha samāso pana asamāhāradiguyeva. “Nikkhipitvā”ti padaṃ “vutto”ti",
  "tika-vin12t:1992_2": "pade pubbakālakiriyāvisesanaṃ, tulyattho vā. Vitthāroti vibhaṅgo. Tatthāti vibhaṅge.",
  "tika-vin12t:1992_3": "Saññāpetīti ettha saññaṃ katvā jānāpetīti atthaṃ paṭikkhipanto āha “paritosetvā jānāpetī”ti.",
  "tika-vin12t:1992_4": "Iminā saṃpubbo ñādhātu paritosanatthaṃ antokatvā avabodhanattho hotīti dasseti. Kāraṇapatirūpakānīti",
  "tika-vin12t:1992_5": "kāraṇassa paṭibhāgāni. Nijjhāpetīti ettha jhedhātu olokanatthoti āha “oloketī”ti.",
  "tika-vin12t:1992_6": "Yathāti yenākārena, kariyamāneti sambandho. Soti dhammavādī. Paratopi eseva nayo.",
  "tika-vin12t:1992_7": "“Punappuna”nti iminā anupekkhatīti ettha anusaddo na upacchinnatthoti dasseti. Pekkhati",
  "tika-vin12t:1992_8": "anupekkhatīti ettha ikkhadhātu “dasseti anudassetī”ti ettha disadhātuyā sadisatthoti",
  "tika-vin12t:1992_9": "āha “dasseti…pe… pariyāyavacanānī”ti. Tesaññevāti “pekkhati anupekkhatī”ti padānaññeva.",
  "tika-vin12t:1992_10": "Pariyāyavacanānīti vevacanasaddā atthe paribyattiṃ ayanti gacchanti imehīti pariyāyāni,",
  "tika-vin12t:1992_11": "tāniyeva vacanāni pariyāyavacanāni. Soti adhammavādī. Mohetvāti dhammavādīpuggalādiṃ mohāpetvā.",
  "tika-vin12t:1993": "188. Dhammavādī puggalo dassetīti sambandho. Amohetvāti adhammavādīpuggalādiṃ amohāpetvā, aviparītaṃ jānāpetvāti attho.",
  "tika-vin12t:1994": "2. Sativinayakathā",
  "tika-vin12t:1995_0": "195. Parammukhaṃ vineti vināsetīti vinayo, parammukhaṃ vineti vināseti anenāti vā",
  "tika-vin12t:1995_1": "vinayo, vinayakammaṃ. Saṅghadhammavinayapuggalasammukhānaṃ dātabbo vinayo sammukhāvinayo.",
  "tika-vin12t:1995_2": "Pañcimānīti ettha pañcannaṃ sarūpaṃ dassento āha “suddhassā”tiādi. Anuvaditassa dānanti",
  "tika-vin12t:1995_3": "sambandho. Etānīti pañca aṅgāni. “Ekekaaṅgavasena na labbhantī”ti iminā samudāyavākyanibbattibhāvato",
  "tika-vin12t:1995_4": "pañcaṅgavaseneva labbhantīti dasseti. Desanāmattamevetanti “pañcimānī”ti etaṃ vacanaṃ",
  "tika-vin12t:1995_5": "desanāmattameva, na avayavavākyanibbattivacananti adhippāyo. Dhammanti bhūtaṃ. Etthāti",
  "tika-vin12t:1995_6": "“pañcimāni bhikkhave”tiādivacane. Tattha cāti “pañcimāni bhikkhave”tiādivacane ca.",
  "tika-vin12t:1995_7": "Anuvadantīti ettha anuddhaṃsanena vadantīti dassento āha “codentī”ti. Ayaṃ pana sativinayo",
  "tika-vin12t:1995_8": "dātabboti sambandho. Anāgāminopīti pisaddo sambhāvane, sakadāgāmiādike pana kā nāma",
  "tika-vin12t:1995_9": "kathāti dasseti. So ca khoti sativinayo ca. Codiyamāneyevāti codiyamānasseva, ayameva",
  "tika-vin12t:1995_10": "vā pāṭho. Tasminti sativinayasmiṃ dinneti sambandho. Acoditattā kathā na rūhatīti",
  "tika-vin12t:1995_11": "āha “codentopī”tiādi. Āpajjatīti codako āpajjati. Codanādiasāruppe vineti vināsetīti",
  "tika-vin12t:1995_12": "vinayo, vineti vināseti anenāti vā vinayo, vinayakammaṃ. Sativepullapattassa dātabbo vinayo sativinayo.",
  "tika-vin12t:1996": "3. Amūḷhavinayakathā",
  "tika-vin12t:1997_0": "196. Bhāsitaparikantanti ettha bhāsitaparikantasaddānaṃ karaṇāpekkhattā visuṃ karaṇaṃ",
  "tika-vin12t:1997_1": "dassento āha “vācāya bhāsitaṃ, kāyena parikanta”nti. “Parikkametvā kata”nti iminā",
  "tika-vin12t:1997_2": "parikamatīti parikantaṃ, parikantaṃ hutvā kataṃ parikantanti vacanatthaṃ dasseti.",
  "tika-vin12t:1997_3": "Parikkametvāti atikkamitvā. Saratāyasmāti ettha ukāralopasandhiṃ dassento āha “saratu",
  "tika-vin12t:1997_4": "āyasmā”ti. “Evarūpiyā āpattiyā”ti iminā āpajjitāti ettha tupaccayayogabhāvato kammatthachaṭṭhiyāpi",
  "tika-vin12t:1997_5": "sambhavabhāvaṃ dasseti. Tupaccayayoge kammatthachaṭṭhī aniccaṃ hoti, tasmā pāḷiyaṃ",
  "tika-vin12t:1997_6": "“evarūpiyā āpattiyā”ti kammatthachaṭṭhībhāvena avatvā “evarūpiṃ āpatti”nti kammatthadutiyābhāvena",
  "tika-vin12t:1997_7": "vuttanti daṭṭhabbaṃ. Tassāti “āpajjitvā”ti pāṭhassa. “Paṭhamaṃ pacchā”ti padehi adhippāyatthaṃ",
  "tika-vin12t:1997_8": "dasseti. Codakassa kathaṃ vineti vināsetīti vinayo, codakassa kathaṃ vineti vināseti",
  "tika-vin12t:1997_9": "anenāti vā vinayo. Paṭhamaṃ mūḷhabhāvaṃ upagantvā pacchā amūḷhassa dātabbo vinayo amūḷhavinayo.",
  "tika-vin12t:1998": "4. Paṭiññātakaraṇakathā",
  "tika-vin12t:1999": "200. Paṭijāniyate, paṭijānanaṃ vā paṭiññā, tāya kāretabbaṃ.",
  "tika-vin12t:2000": "5. Yebhuyyasikākathā",
  "tika-vin12t:2001_0": "202. Yebhuyyasikāti ettha yebhuyyena pavattā yebhuyyasikā, dhammavādīnaṃ yebhuyyatāsampādikā",
  "tika-vin12t:2001_1": "kiriyāti dassento āha “yassā kiriyāyā”tiādi. Tattha yassā kiriyāyāti yassā yebhuyyatāsampādikāya",
  "tika-vin12t:2001_2": "kiriyāya. Esāti yebhuyyatāsampādikā kiriyā.",
  "tika-vin12t:2002_0": "204. Oramattakanti ettha orasaddo ca mattasaddo ca samūhaṃ katvā parittavācako appamattavācakoti",
  "tika-vin12t:2002_1": "āha “parittaṃ appamattaka”nti. “Bhaṇḍanamattamevā”ti iminā na mahantaṃ vivādādhikaraṇaṃ",
  "tika-vin12t:2002_2": "hotīti dasseti. Na ca gatigatanti ettha cirakālabhāvaṃ na ca gatanti dassento āha",
  "tika-vin12t:2002_3": "“dve tayo…pe… avinicchita”nti. Tattha tatthevāti tasmiṃ tasmiṃ vivādādhikaraṇajātaāvāse",
  "tika-vin12t:2002_4": "eva, na ca saritasāritapadānaṃ suddhakāritakiriyabhāvaṃ dassento āha “sayaṃ saritaṃ",
  "tika-vin12t:2002_5": "vā aññehi sāritaṃ vā na hotī”ti. Tehi bhikkhūhīti vivādakārakehi bhikkhūhi. “Salākaṃ",
  "tika-vin12t:2002_6": "gāhento”ti iminā “jānātī”ti padassa kattāraṃ dasseti. Iminā nīhārenāti iminā kāraṇena.",
  "tika-vin12t:2002_7": "Api nāmāti iminā appevanāmasaddo apināmapariyāyoti dasseti. Assūti bhaveyyuṃ. Iminā",
  "tika-vin12t:2002_8": "“pāḷiyaṃ adhammavādī bahutarā bhaveyyuṃ, appeva nāma sādhū”ti yojanānayaṃ dasseti.",
  "tika-vin12t:2002_9": "“Ayamassa ajjhāsayo hotī”ti iminā pāṭhasesaṃ dasseti. Assāti salākagāhassa. Dvīsupīti",
  "tika-vin12t:2002_10": "“jānāti saṅgho bhijjissatī”ti ca “appeva nāma saṅgho bhijjeyyā”ti ca dvīsupi padesu.",
  "tika-vin12t:2003_0": "“Adhammena gaṇhantī”ti ettha “gaṇhantī”ti kiriyāpadassa adhammavādino eva kattā nāmāti",
  "tika-vin12t:2003_1": "āha “adhammavādino”ti. “Dve dhammavādino”ti iminā “vaggā gaṇhantī”ti ettha “gaṇhantī”ti",
  "tika-vin12t:2003_2": "kiriyāpadassa dhammavādino eva kattā nāmāti dasseti. Na ca yathādiṭṭhiyā gaṇhantīti",
  "tika-vin12t:2003_3": "ettha dhammavādino hutvā dhammavādisalākaṃ aggahetvā adhammavādisalākassa gahaṇaṃ",
  "tika-vin12t:2003_4": "na ca yathādiṭṭhiyā gaṇhanti nāmāti dassento āha “dhammavādino hutvā”tiādi. Paṭivattetvāti",
  "tika-vin12t:2003_5": "imamevatthaṃ paṭisedhetvā. “Parivattetvā”tipi pāṭho, heṭṭhupariyāyaṃ katvāti attho.",
  "tika-vin12t:2003_6": "Teti dhammavādino. Etthāti samathakkhandhake.",
  "tika-vin12t:2004": "6. Tassapāpiyasikākathā",
  "tika-vin12t:2005_0": "207. Asucīti ettha natthi sucīni kāyavacīkammāni etassāti asucīti vacanatthaṃ dassento",
  "tika-vin12t:2005_1": "āha “asucīhi kāyavacīkammehi samannāgato”ti. Eseva nayo alajjīti etthāpi. Sānuvādoti",
  "tika-vin12t:2005_2": "ettha anuvādaupavādasaddānaṃ pariyāyattā vuttaṃ “saupavādo”ti. Iti pañcāti imāni",
  "tika-vin12t:2005_3": "pañca aṅgāni. Etthāti tassapāpiyasikakamme. Idanti kammaṃ vuccatīti sambandho. Hīti",
  "tika-vin12t:2005_4": "vitthāro. Yo puggalo pāpiyoti yojanā. Pāpussannatāyāti lāmakussannatāya. Iminā ayañca",
  "tika-vin12t:2005_5": "pāpo ayañca pāpo, ayamimesaṃ visesena pāpoti pāpiyoti ca pāpānaṃ atisayena pāpoti",
  "tika-vin12t:2005_6": "pāpiyoti ca vacanattho dassito. Tassāti puggalassa. Iminā tassa pāpiyassa kattabbaṃ",
  "tika-vin12t:2005_7": "tassapāpiyasikaṃ, tameva kammaṃ tassapāpiyasikakammanti vacanatthaṃ dasseti. Kesuci",
  "tika-vin12t:2005_8": "potthakesu yakāre dvebhāvo atthi, so ayuttoyeva. “Yebhuyyasikā”ti ettha yakāre dvebhāvassa",
  "tika-vin12t:2005_9": "dassanato etthāpi dvebhāvo yutto bhaveyyāti likhantīti daṭṭhabbaṃ.",
  "tika-vin12t:2006": "7. Tiṇavatthārakādikathā",
  "tika-vin12t:2007_0": "212. Kakkhaḷatāya vāḷatāyāti ettha kakkhaḷassa bhāvo kakkhaḷatā, vāḷassa bhāvo vāḷatāti",
  "tika-vin12t:2007_1": "vacanatthaṃ dassento āha “kakkhaḷabhāvāya ceva vāḷabhāvāya cā”ti. Iminā tāpaccayassa",
  "tika-vin12t:2007_2": "samūhatthañca svatthañca paṭikkhipati. “Kakkhaḷatāya vāḷatāyā”ti byañjanatoyeva nānaṃ,",
  "tika-vin12t:2007_3": "na atthato. Bhedāyāti ettha aññassa bhedaṃ paṭikkhipanto āha “saṅghabhedāyā”ti. Gilānepīti",
  "tika-vin12t:2007_4": "pisaddo aññe pana kā kathāti dasseti. Tatthevāti adhikaraṇavūpasamaṭṭhāneyeva. “Ekato”ti",
  "tika-vin12t:2007_5": "iminā ekajjhanti padassa “ekato”ti padena samānataṃ dasseti, ekasaddato jjhapaccayo",
  "tika-vin12t:2007_6": "ca topaccayo ca viseso, “tiṇavatthārakasadisattā”ti iminā sadisūpacāraṃ dasseti.",
  "tika-vin12t:2007_7": "Tiṇehi avattharitabbanti tiṇavatthāraṃ, gūthamuttaṃ, tiṇavatthāramiva tiṇavatthārakaṃ.",
  "tika-vin12t:2007_8": "Ettha adhikaraṇameva mukhyato labbhati, samatho pana phalūpacārato, sadisatthe kapaccayo.",
  "tika-vin12t:2007_9": "Tamevatthaṃ pākaṭaṃ karonto āha “yathā hī”tiādi. Ghaṭṭiyamānaṃ gūthaṃ vā muttaṃ vāti",
  "tika-vin12t:2007_10": "yojanā. “Ghaṭṭiyamāna”nti padaṃ hetuantogadhavisesanaṃ, “bādhatī”ti iminā sambandhitabbaṃ.",
  "tika-vin12t:2007_11": "Suppaṭicchāditassa pana assa gūthamuttassāti yojanā. “Suppaṭicchāditassā”ti padampi",
  "tika-vin12t:2007_12": "hetuantogadhavisesanameva, “na bādhatī”ti iminā sambandhitabbaṃ. Yaṃ adhikaraṇaṃ",
  "tika-vin12t:2007_13": "saṃvattatīti sambandho. Mūlānumūlanti mūlañca anumūlañca mūlānumūlaṃ. Tanti adhikaraṇaṃ.",
  "tika-vin12t:2007_14": "Iminā kammenāti tiṇavatthārakakammena. Gūthaṃ tiṇehi paṭicchannaṃ suvūpasantaṃ hoti",
  "tika-vin12t:2007_15": "viya tiṇavatthārakena paṭicchannaṃ suvūpasantaṃ hotīti yojanā. Itīti tasmā.",
  "tika-vin12t:2008_0": "213. Thullavajjanti ettha thullaccayassāpi thullavajjattā idha pārājikasaṅghādisesamevādhippetanti",
  "tika-vin12t:2008_1": "āha “pārājikañceva saṅghādisesañcā”ti. Gihipaṭisaṃyuttanti ettha gihīnaṃ paṭisaṃyuttaṃ",
  "tika-vin12t:2008_2": "gihipaṭisaṃyuttanti vacanatthaṃ dassento āha “gihīna”ntiādi. “Hīnenā”ti padaṃ “khuṃsanavambhana”",
  "tika-vin12t:2008_3": "iti padeneva sambandhitabbaṃ. Dhammikapaṭissavesūti nimittatthe bhummavacanaṃ.",
  "tika-vin12t:2009_0": "214. Kammavācāpariyosāne vuṭṭhitā hontīti sambandho. Tatthāti adhikaraṇavūpasamaṭṭhāne.",
  "tika-vin12t:2009_1": "Aññāvihitāpīti adhikaraṇavinicchayato aññasmiṃ ṭhāne cittaṃ āvihitāpi ṭhapitāpi.",
  "tika-vin12t:2009_2": "Upasampadamaṇḍalatoti upasampadasīmabimbato, ye panāti bhikkhū pana, diṭṭhāvikammaṃ",
  "tika-vin12t:2009_3": "karontīti vā anāgatāti vā nisinnāti vā sambandho. Tehi vāti adhikaraṇaṃ vinicchinantehi",
  "tika-vin12t:2009_4": "bhikkhūhi vā. Tatthāti adhikaraṇavinicchitaṭṭhānaṃ. Chandaṃ datvāti chandaṃ saṅghassa",
  "tika-vin12t:2009_5": "datvā. Pariveṇādīsūtiādisaddena āvāsādayo saṅgaṇhāti. Teti bhikkhū.",
  "tika-vin12t:2010": "8. Adhikaraṇakathā",
  "tika-vin12t:2011_0": "215. Vipaccatāyāti ettha vikārabhāvena patati pavattatīti vipaccaṃ, cittadukkhaṃ,",
  "tika-vin12t:2011_1": "tadeva vipaccatā, tadatthāyāti dassento āha “cittadukkhattha”nti. “Pharusavacana”nti",
  "tika-vin12t:2011_2": "iminā vohāra saddo vacanapariyāyoti dasseti. Yo tatthāti ettha tasaddassa visayaṃ",
  "tika-vin12t:2011_3": "dassento āha “tesu anuvadantesū”ti. Yo upavādoti yojanā. “Anuvadanā”ti etaṃ padanti",
  "tika-vin12t:2011_4": "yojanā. Ākāradassananti anuvadanassa ākāradassanaṃ, dassanahetu vā. “Punappuna”nti",
  "tika-vin12t:2011_5": "iminā anusampavaṅkatāti ettha anusaddassa na upacchinnatthaṃ dasseti. Tatthevāti",
  "tika-vin12t:2011_6": "anuvadane eva. Sampavaṅkatāti sammā pakārena ninnaponapabbhāratā. Abbhussahanatāti",
  "tika-vin12t:2011_7": "ettha atirekaṃ ussāhanatāti dassento āha “kasmā”tiādi. Anubalappadānanti ettha punappunaṃ",
  "tika-vin12t:2011_8": "balassa padānanti dassento āha “purimavacanassā”tiādi.",
  "tika-vin12t:2012_0": "Kiccayatāti ettha “mā paṇḍiccaya”ntiādīsu viya byañjanavaḍḍhanavasena yakārāgamoti",
  "tika-vin12t:2012_1": "āha “kiccameva kiccaya”nti. “Ubhayaṃpetaṃ saṅghasseva adhivacana”nti iminā kiccakaraṇīyasaddo",
  "tika-vin12t:2012_2": "kattuvācakoti dasseti, saṅgho hi karotīti vacanatthena kiccoti ca karaṇīyoti ca vuccati.",
  "tika-vin12t:2012_3": "Tassa bhāvo, kiccayatā karaṇīyatāti vutte saṅghakammaṃyeva labbhati. Tena vuttaṃ",
  "tika-vin12t:2012_4": "“ubhayaṃpetaṃ saṅghakammasseva adhivacana”nti. Yadi kammavācako bhaveyya, “kattabbanti",
  "tika-vin12t:2012_5": "kiccaṃ, karaṇīya”nti vutteyeva saṅghakammassa labhanato tāpaccayo svattho bhaveyya.",
  "tika-vin12t:2012_6": "Evañhi sati kiccayassa bhāvo kiccayatā karaṇīyassa bhāvo karaṇīyatāti vacanattho",
  "tika-vin12t:2012_7": "na kattabbo bhaveyya, kato ca, tasmā na kammavācakoti daṭṭhabbaṃ. Tassevāti saṅghakammasseva.",
  "tika-vin12t:2012_8": "Tatthāti apalokanādīsu catūsu kammesu. Sīmaṭṭhakasaṅghanti “upacārasīmādīsu ṭhitaṃ",
  "tika-vin12t:2012_9": "saṅghaṃ. Sodhetvāti ettha sodhanaṃ nāma sīmaṭṭhakasaṅghassa hatthapāsanayanaṃ, chandārahānaṃ",
  "tika-vin12t:2012_10": "chandassa āharaṇaṃ, sīmato bahikaraṇaṃ. Tamevatthaṃ ekadesato dassetuṃ vuttaṃ “chandārahānaṃ",
  "tika-vin12t:2012_11": "chandaṃ āharitvā”ti. Apaloketi āpucchati anenāti apalokanaṃ, taṃyeva kammaṃ apalokanakammaṃ.",
  "tika-vin12t:2012_12": "Vuttanayenevāti “sīmaṭṭhakasaṅghaṃ sodhetvā”tiādinā vuttanayeneva. “Suṇātu me”tiādinā",
  "tika-vin12t:2012_13": "saṅghagaṇapuggale ñāpeti etāyāti ñatti, sāyeva kammaṃ ñattikammaṃ, ñattiyeva dutiyaṃ",
  "tika-vin12t:2012_14": "ñattidutiyaṃ, tameva kammaṃ ñattidutiyakammaṃ. Ettha kiñcāpi ñatti paṭhamaṃ ṭhapitā,",
  "tika-vin12t:2012_15": "kammavācāyeva dutiyā hoti, “phassapañcamā”tiādīsu viya pana paṭilomavasena vohāraṃ",
  "tika-vin12t:2012_16": "katvā “ñattidutiyā”ti vuttaṃ. Phassapañcamāti ettha kiñcāpi dhammasaṅgaṇiyaṃ “phasso",
  "tika-vin12t:2012_17": "hoti, vedanā hoti, saññā hoti, cetanā hoti, cittaṃ hotī”ti phassaṃ paṭhamaṃ vuttaṃ,",
  "tika-vin12t:2012_18": "paṭilomavasena pana vohāraṃ katvā “phassapañcamā”ti dhātukathāyaṃ vuttanti daṭṭhabbaṃ.",
  "tika-vin12t:2012_19": "Eseva nayo ñatti catutthakammepi. Ekāya ca anusāvanāyāti ñattito anupacchā sāvetabbāti",
  "tika-vin12t:2012_20": "anusāvanā, tāya, tīhi ca anusāvanāhīti ñattitoanu pacchā, punappunaṃ vā tikkhattuṃ",
  "tika-vin12t:2012_21": "sāvetabbāti anusāvanā, tāhi. Tatthāti catūsu kammesu.",
  "tika-vin12t:2013_0": "Apaloketvāvāti ettha evaphalaṃ dassento āha “ñattikammādivasena na kātabba”nti. Ñattikammampīti",
  "tika-vin12t:2013_1": "pisaddena na kevalaṃ apalokanakammameva, atha kho ñattikammampīti dasseti. Ñattidutiyakammaṃ",
  "tika-vin12t:2013_2": "panāti ettha panasaddo visesatthajotako, pakkhantarajotako vā. Tatthāti dvīsu kammesu.",
  "tika-vin12t:2013_3": "Garukānīti alahukāni. Avasesānīti chahi kammehi avasesāni, evarūpāni lahukakammānīti",
  "tika-vin12t:2013_4": "sambandho. “Avasesā”tipi pāṭho, sammutiyoti sambandho. Apaloketvāpīti pisaddo ñattidutiyakammavācaṃ",
  "tika-vin12t:2013_5": "sāvetvāpīti sampiṇḍeti. Aññatthāpohanaṃ dassento āha “ñattikammañatticatutthakammavasena",
  "tika-vin12t:2013_6": "pana na kātabbamevā”ti. Ñatticatutthakammaṃ kātabbanti sambandho. Etthāti samathakkhandhake.",
  "tika-vin12t:2014_0": "Vitthārato pana āgatoyevāti sambandho. Etesanti catunnaṃ kammānaṃ. Yaṃ pana atthajātaṃ",
  "tika-vin12t:2014_1": "anuttānanti sambandho. Tatthāti catūsu kammesu. Tanti atthajātaṃ. Evanti evaṃ kammavaggeyeva",
  "tika-vin12t:2014_2": "vaṇṇayamāne. Hīti laddhaguṇajotako. Suviññeyyāti sukhena viññātabbā.",
  "tika-vin12t:2015": "216. Pāḷivasenevāti na aṭṭhakathāvasenāti adhippāyo.",
  "tika-vin12t:2016_0": "220. Yenāti cittuppādena. Iminā vivadanti anenāti vivādoti vacanatthaṃ dasseti. Samathehi",
  "tika-vin12t:2016_1": "cāti casaddo sampiṇḍanattho. Tena na kevalaṃ vivādoyeva, atha kho adhikaraṇañcāti",
  "tika-vin12t:2016_2": "sampiṇḍeti, atha vā samathehi cāti samathehi eva. Iminā samathehi adhikarīyati vūpasamīyatīti",
  "tika-vin12t:2016_3": "adhikaraṇanti vacanatthaṃ dasseti. Vivādoyeva adhikaraṇaṃ vivādādhikaraṇaṃ. Evamādinā",
  "tika-vin12t:2016_4": "nayenāti ādisaddena anuddhaṃsanena vadanti anena cittuppādenāti anuvādotiādayo vacanatthe saṅgaṇhāti.",
  "tika-vin12t:2017_0": "222. Sandhāyabhāsitavasenāti lokavajjaṃ sandhāya bhāsitassa vacanassa vasena. Sandhāyabhāsitatthaṃ",
  "tika-vin12t:2017_1": "vitthārento āha “yasmiṃ hī”tiādi. Tattha pathavikhaṇanādike yasmiṃ āpattādhikaraṇeti",
  "tika-vin12t:2017_2": "yojanā. Tasminti kusalacittaṅge āpattādhikaraṇe. Tasmāti yasmā na sakkā vattuṃ, tasmā.",
  "tika-vin12t:2017_3": "Idanti “natthi āpattādhikaraṇaṃ kusala”nti vacanaṃ, vuttanti sambandho. Sandhāya",
  "tika-vin12t:2017_4": "avuttaṃ dassetvā sandhāya vuttaṃ dassento āha “idaṃ pana sandhāya vutta”nti. Tattha",
  "tika-vin12t:2017_5": "idaṃ panāti kāraṇaṃ pana sandhāyāti sambandho. Yaṃ āpattādhikaraṇanti yojanā. “Lokavajja”nti",
  "tika-vin12t:2017_6": "pade tulyādhikaraṇaṃ. Lokasmiṃ, lokehi vā vajjetabbanti lokavajjaṃ. Tanti āpattādhikaraṇaṃ.",
  "tika-vin12t:2017_7": "Tatthāti āpattādhikaraṇe. Vikappoti vividhā kappanaṃ, vividhatakko vā. Yaṃ panāti",
  "tika-vin12t:2017_8": "āpattādhikaraṇaṃ pana. “Paṇṇattivajja”nti pade tulyādhikaraṇaṃ. Bhagavato paññattiyā",
  "tika-vin12t:2017_9": "hetubhūtāya vajjetabbanti paṇṇattivajjaṃ. Tanti āpattādhikaraṇaṃ, akusalaṃ hotīti",
  "tika-vin12t:2017_10": "sambandho. Kiñcīti appamattakaṃ, āpattānāpattiṃ ajānantassa āpajjanatoti sambandho.",
  "tika-vin12t:2017_11": "Tasmāti yasmā abyākataṃ hoti, tasmā. Tatthāti paṇṇattivajjabhūte āpattādhikaraṇe.",
  "tika-vin12t:2017_12": "“Āpattādhikaraṇaṃ…pe… kusala”nti idaṃ vacanaṃ vuttanti yojanā.",
  "tika-vin12t:2018_0": "Yadi kusalacitto āpajjati, atha nanu āpattādhikaraṇaṃ kulalanti vattabbo bhaveyyāti",
  "tika-vin12t:2018_1": "āha “sace panā”tiādi. Yanti āpattādhikaraṇaṃ. “Idaṃ vuccati…pe… kusala”nti vadeyya",
  "tika-vin12t:2018_2": "saceti yojanā. Eḷakalomañca padasodhammañca eḷakalomapadasodhammāni, tāni ādīni yesaṃ",
  "tika-vin12t:2018_3": "tānīti eḷakalomapadasodhammādīni, tāni samuṭṭhānāni yāsanti eḷakalomapadasodhammādisamuṭṭhānā,",
  "tika-vin12t:2018_4": "tāsaṃ āpattīnampīti sambandho. Tatthāti eḷakalomapadasodhammādisamuṭṭhānāsu āpattīsu.",
  "tika-vin12t:2018_5": "Āpattiyā aṅganti āpattiyā kāraṇaṃ. Evaṃ āpattiyā anaṅgaṃ dassetvā tassāyeva aṅgaṃ",
  "tika-vin12t:2018_6": "dassento āha “kāyavacīviññattivasena panā”tiādi. Tattha calitappavattānanti calitena",
  "tika-vin12t:2018_7": "hetubhūtena pavattānaṃ. Atha vā calito ca kāyo, pavattā ca vācāti calitappavattā,",
  "tika-vin12t:2018_8": "tāsaṃ calitappavattānaṃ kāyavācānaṃ. Tañcāti kāyavācānaṃ aññatarañca. Abyākatanti",
  "tika-vin12t:2018_9": "ettha itisaddo parisamāpanattho.",
  "tika-vin12t:2019_0": "Ayamattho evaṃ veditabboti yojanā. Tenāti cittena. “Idaṃ…pe… saddhi”nti iminā sañjānantoti",
  "tika-vin12t:2019_1": "ettha saṃsaddassa sundaratthaṃ saha ākārena dasseti. “Vītikkama…pe… kappetvā”ti iminā",
  "tika-vin12t:2019_2": "ceccāti padassa atthaṃ saha visesanena dasseti. “Upakkamavasena…pe… pesetvā”ti iminā",
  "tika-vin12t:2019_3": "abhivitaritvāti padassa atthaṃ dasseti. Pāḷiyaṃ yaṃsaddovītikkamavisayoti āha “yaṃ",
  "tika-vin12t:2019_4": "āpattādhikaraṇaṃ vītikkama”nti. “Āpajjatī”ti iminā pāṭhasesaṃ dasseti. Evaṃ vītikkamato",
  "tika-vin12t:2019_5": "tassa bhikkhunoti yojanā.",
  "tika-vin12t:2020_0": "Abyākatavārepīti pisaddo akusalavāraṃ apekkhati. Tassāti cittassa. Ajānantotiādīnaṃ",
  "tika-vin12t:2020_1": "padānamattho akusalavāre vuttapaṭipakkhavasena veditabbo. Yaṃ āpattādhikaraṇantiādīnaṃ",
  "tika-vin12t:2020_2": "padānamattho akusalavārena sadisoyeva.",
  "tika-vin12t:2021": "224. Ayaṃ vivādo no adhikaraṇantiādīsu evamattho veditabboti sambandho.",
  "tika-vin12t:2022": "9. Adhikaraṇavūpasamanasamathakathā",
  "tika-vin12t:2023_0": "228. Catuvaggakaraṇe kammeti sīmasammutiādikamme. Pañcavaggakaraṇeti paccantimesu",
  "tika-vin12t:2023_1": "janapadesu upasampadādikamme. Dasavaggakaraṇeti majjhimesu janapadesu upasampadakamme.",
  "tika-vin12t:2023_2": "Vīsativaggakaraṇeti abbhānakamme. Kammappattāti kammassa pattā yuttā anurūpā.",
  "tika-vin12t:2024_0": "230. Sampaṭicchitabbanti paṭiggaṇhitabbaṃ. Sampaṭicchitvā ca pana atikkāmetabbanti",
  "tika-vin12t:2024_1": "sambandho. Bhaṇḍakanti cīvarādibhaṇḍakaṃ. Mānaniggahatthāyāti bhaṇḍanajātānaṃ mānassa",
  "tika-vin12t:2024_2": "niggahatthāya. Katipāhanti katipayāhaṃ, dvīhatīhanti attho.",
  "tika-vin12t:2025_0": "231. Anantāni ceva bhassānīti ettha anantasaddo aparimāṇasaddena atthato ekoti āha",
  "tika-vin12t:2025_1": "“aparimāṇānī”ti. “Vacanānī”ti iminā bhassasaddo vacanapariyāyoti dasseti. Ubbāhikāya",
  "tika-vin12t:2025_2": "sammanitabboti kena sammanitabboti āha “apaloketvā vā”tiādi. Iminā apalokanakammena",
  "tika-vin12t:2025_3": "vā ñattidutiyakammena vā sammanitabboti dasseti. Anantāni bhassāni dhammakathikaṃ",
  "tika-vin12t:2025_4": "uddharitvā bāhati paṭisedheti imāya sammutiyāti ubbāhikā, tāya. Evaṃ sammatehi pana",
  "tika-vin12t:2025_5": "bhikkhūhi vinicchitabbanti sambandho. Visuṃ nisīditvā tassāyeva parisāya nisīditvā",
  "tika-vin12t:2025_6": "vāti yojanā. Aññehīti sammatabhikkhūhi aññehi.",
  "tika-vin12t:2026_0": "233. Tatrassāti ettha tatra assāti padavibhāgaṃ katvā tasaddo parisavisayo pasiddhavisayo,",
  "tika-vin12t:2026_1": "assasaddo ākhyātikoti āha “tassaṃ parisati bhaveyyā”ti. “Neva suttaṃ āgata”nti sāmaññato",
  "tika-vin12t:2026_2": "vuttepi “no suttavibhaṅgo”ti vakkhamānattā mātikaṃ sandhāya vuttanti āha “na mātikā",
  "tika-vin12t:2026_3": "āgatā”ti. Vinayopīti khandhakavinayopi. Pisaddena suttavibhaṅgaṃ apekkhati. Byañjanacchāyāyāti",
  "tika-vin12t:2026_4": "ettha chāyāsaddo paṭibimbe ca pabhāya ca hotīti āha “byañjanamattamevā”ti, byañjanapaṭibimbikabyañjanapabhāvantabhūtaṃ",
  "tika-vin12t:2026_5": "atthaṃ aggahetvā byañjanapaṭibimbabyañjanapabhāmattameva gahetvāti adhippāyo. “Paṭisedhetī”ti",
  "tika-vin12t:2026_6": "iminā paṭibāhasaddo paṭisedhatthoyeva, na maddanatthoti dasseti. Paṭibāhanākāraṃ",
  "tika-vin12t:2026_7": "dassento āha “jātarūparajatakhettavatthupaṭiggahaṇādīsū”tiādi. Kinti kena kāraṇena,",
  "tika-vin12t:2026_8": "kasmā kāraṇā vā. Imeti jātarūpādipaṭiggāhake bhikkhū. Kārethāti tumhe kāreyyātha.",
  "tika-vin12t:2026_9": "Eyyāthassa hi ethādeso. Pucchāyaṃ sattamīvibhatti hoti. Sutteti suttantapiṭake. Aparo",
  "tika-vin12t:2026_10": "dhammakathiko vadatīti sambandho. Imesanti olambetvā nivāsentānaṃ. Etthāti olambetvā nivāsane.",
  "tika-vin12t:2027_0": "234. Bahutarā bhikkhūti ettha dviguṇatiguṇādinā adhikā eva bahutarā nāmāti āha “ekenapi",
  "tika-vin12t:2027_1": "adhikā bahutarāvā”ti. “Ko pana vādo”tiādinā “ekenapī”ti ettha pisaddassa garahatthaṃ dasseti.",
  "tika-vin12t:2028": "Tividhasalākaggāhakathā",
  "tika-vin12t:2029_0": "235. Saññattiyāti ettha saññāpanaṃ saññatti, tadatthāyāti dassento āha “saññāpanatthāyā”ti.",
  "tika-vin12t:2029_1": "Gūhitabboti gūḷho, soyeva gūḷhako, salākaggāho kātabboti sambandho. Vivaritabboti",
  "tika-vin12t:2029_2": "vivaṭo, soyeva vivaṭako. Sassa attano kaṇṇasamīpe jappīyati kathīyatīti sakaṇṇajappo,",
  "tika-vin12t:2029_3": "soyeva sakaṇṇajappako. “Nimittasaññaṃ āropetvā”ti iminā vaṇṇāvaṇṇāyo katvāti ettha",
  "tika-vin12t:2029_4": "vaṇṇasaddo saṇṭhānavācakoti dasseti. Susaṇṭhānadusaṇṭhānā salākāyo katvāti attho.",
  "tika-vin12t:2029_5": "Tatoti visabhāgakaraṇato paraṃ gahetabboti sambandho. Sabbāpi tā salākāyoti yojanā.",
  "tika-vin12t:2029_6": "Katvāti pakkhipanaṃ katvā. Vuttanayenāti “alajjussannāyā”tiādinā vuttanayena. “Yāvatatiya”nti",
  "tika-vin12t:2029_7": "iminā paccukkaḍḍhitabbanti ettha punappunaṃ uddhaṃ kaḍḍhitabbanti atthaṃ dasseti.",
  "tika-vin12t:2029_8": "Atirekajāteti adhammavādīhi atirekato jāte satīti sambandho. Yāvatatiyampīti pisaddo",
  "tika-vin12t:2029_9": "tato ūne ekadvevāre pana kā nāma kathāti dasseti.",
  "tika-vin12t:2030_0": "Sakaṇṇajappake pana evaṃ vinicchayo veditabboti yojanā. Sace saṅghatthero gaṇhātīti",
  "tika-vin12t:2030_1": "sambandho. Soti saṅghatthero. Vayoanuppattāti pacchimavayaṃ anuppattā. Etanti adhammavādisalākaṃ.",
  "tika-vin12t:2030_2": "Assāti saṅghattherassa. Itarā salākāti adhammavādisalākāhi aññā dhammavādisalākā.",
  "tika-vin12t:2030_3": "Soti saṅghatthero. Tanti dhammavādisalākaṃ. Tatoti neva avabujjhanakāraṇā. Vuttanayamevāti",
  "tika-vin12t:2030_4": "gūḷhake vuttanayameva. Vivaṭo attho imassāti vivaṭattho.",
  "tika-vin12t:2031": "Tassapāpiyasikāvinayakathā",
  "tika-vin12t:2032_0": "238. Pārājikasāmantaṃ nāmāti pārājikassa āsannaṃ nāma. Adinnādānādīsūti ādisaddena",
  "tika-vin12t:2032_1": "manussaviggaha uttarimanussadhammapārājike saṅgaṇhāti. Nibbeṭhayamānanti veṭhanarahitaṃ,",
  "tika-vin12t:2032_2": "tamenaṃ bhikkhunti sambandho. Iminā nibbeṭhentanti ettha antasaddo mānasaddapariyāyoti",
  "tika-vin12t:2032_3": "dasseti. Ativeṭhetīti ettha kehi ativeṭhetīti āha “iṅghāyasmātiādivacanehī”ti. Tenāti",
  "tika-vin12t:2032_4": "codakena. Manti mamaṃ. Āhāti cuditako āha. Etassāti avajānanapaṭijānanādikārakassa",
  "tika-vin12t:2032_5": "pāpiyassa puggalassa. Sīlavā bhavissatīti pāpiyo puggalo sace sīlavā bhavissati.",
  "tika-vin12t:2032_6": "Paṭippassaddhinti pāpiyabhāvato paṭippassambhanaṃ. No ceti sīlavā no bhavissati ce.",
  "tika-vin12t:2032_7": "Tathā nāsitoti tena tassa pāpiyasikakammakaraṇena nāsaṃ gato bhavissati. Sabbatthāti",
  "tika-vin12t:2032_8": "sabbasmiṃ samathakkhandhake.",
  "tika-vin12t:2033": "Iti samathakkhandhakavaṇṇanāya yojanā samattā.",
  "tika-vin12t:2034": "5. Khuddakavatthukkhandhakaṃ",
  "tika-vin12t:2035": "Khuddakavatthukathā",
  "tika-vin12t:2036_0": "243. Khuddakavatthukkhandhake muṭṭhikamallāti muṭṭhikena mathanti aññamaññaṃ hiṃsantīti",
  "tika-vin12t:2036_1": "muṭṭhikamallā. Iminā pāḷiyaṃ padassa heṭṭhupariyaṃ dasseti. Gāmamudavāti ettha chavirāgamaṇḍanānuyuttena",
  "tika-vin12t:2036_2": "mudo modanaṃ etesamatthīti mudavā, gāme vasantā mudavā gāmamudavāti dassento āha",
  "tika-vin12t:2036_3": "“chavirāgamaṇḍanānuyuttā nāgarikamanussā”ti. “Vaṇṇavā ahesu”ntiādīsu viya vacanaṃ",
  "tika-vin12t:2036_4": "daṭṭhabbaṃ. Thambheti ettha na yattha katthaci thambho hoti, atha kho nhānatitthe",
  "tika-vin12t:2036_5": "nikhaṇitvā ṭhapitathambhoyevāti āha “nhānatitthe nikhaṇitvā ṭhapitatthambhe”ti.",
  "tika-vin12t:2037_0": "Iṭṭhakāsilādārukuṭṭānanti iṭṭhakākuṭṭasilākuṭṭadārukuṭṭānaṃ. Aṭṭhapadākārenāti aṭṭhapadaphalakākārena.",
  "tika-vin12t:2037_1": "Rājiyoti lekhāyo. Tatthāti aṭṭāne, ākiritvāti sambandho. Gandhabbahatthakoti gandhabbānaṃ",
  "tika-vin12t:2037_2": "vīṇāhattho viyāti gandhabbahatthako. Dārūhi katattā vuttaṃ “dārumayahatthenā”ti.",
  "tika-vin12t:2037_3": "Tenāti gandhabbahatthena, gahetvāti sambandho. Kuruvindakapāsāṇacuṇṇānīti evaṃnāmakassa",
  "tika-vin12t:2037_4": "pāsāṇassa cuṇṇāni. Tanti kataguḷikakalāpakaṃ, gahetvāti sambandho. Viggayhāti aññamaññassa",
  "tika-vin12t:2037_5": "sarīre daḷhaṃ gahetvāti dassento āha “aññamaññaṃ sarīrena sarīra”nti. Makaradantaketi",
  "tika-vin12t:2037_6": "makaranāmakassa macchassa dantasadise dante. Mallakamūlasaṇṭhānenāti kheḷapaṭiggahapādasaṇṭhānena.",
  "tika-vin12t:2037_7": "Gilānassāpīti pisaddo agilānassa pagevāti dasseti.",
  "tika-vin12t:2038_0": "244. Danteti makaradante. Akataṃ mallakaṃ akatamallakaṃ. Kapālakhaṇḍaṃ vāti vāsaddo",
  "tika-vin12t:2038_1": "samuccayattho. Kāsaphullavirahitattā vatthavaṭṭi ukkāsikā nāma. Natthi kāsaṃ phullametissāti",
  "tika-vin12t:2038_2": "ukkāsā, sā eva ukkāsikā. Yassa kassacīti gilānāgilānassa vā jarādubbalataruṇabalavassa",
  "tika-vin12t:2038_3": "vā. Piṭṭhinti piṭṭhiyaṃ, ayameva vā pāṭho. Pāṇitalassa puthuṭṭhānaṃ puthupāṇi, tena",
  "tika-vin12t:2038_4": "kataṃ puthupāṇikaṃ, hatthaparikammaṃ, tena vuttaṃ “hatthaparikammaṃ vuccatī”ti. Sabbesanti",
  "tika-vin12t:2038_5": "nhāyantānaṃ vā anhāyantānaṃ vā sabbesaṃ.",
  "tika-vin12t:2039_0": "245. Kaṇṇatoti kaṇṇacchiddato. Muttolambakādivallisadisattā vallikā nāma. Palambakasuttanti",
  "tika-vin12t:2039_1": "parimuñcitvā lambiyati anenāti palambakaṃ, tameva suttaṃ palambakasuttaṃ. Valayanti niyuraṃ.",
  "tika-vin12t:2040_0": "246. Dvīhi māsehi niyuttaṃ dumāsikaṃ. Dve aṅgulāni etassāti duvaṅgulaṃ, keso. Ubhayenapīti",
  "tika-vin12t:2040_1": "dumāsikaduvaṅgulasaṅkhātena ubhayenapi. Ayampi ukkaṭṭhaparicchedova vuttoti yojanā.",
  "tika-vin12t:2040_2": "Tatoti dumāsikaduvaṅgulato.",
  "tika-vin12t:2041_0": "Osaṇṭhentīti ettha olikhitvā samaṃ patiṭṭhāpentīti dassento āha “olikhitvā sannisīdāpentī”ti.",
  "tika-vin12t:2041_1": "Dantamayādīsūti ādisaddena aṭṭhimayādayo saṅgaṇhāti. Hatthaphaṇenāti hatthasaṅkhātena",
  "tika-vin12t:2041_2": "phaṇena. Cikkhallenāti cikkhallasadisena niyyāsena. Udakatelenāti ettha udakañca",
  "tika-vin12t:2041_3": "telañcāti ca udakasaṅkhātena telenāti ca atthaṃ nivattento āha “udakamissakena telenā”ti.",
  "tika-vin12t:2041_4": "Iminā udakena missakaṃ telaṃ udakatelanti vacanatthaṃ dasseti. Uṭṭhalometi uṭṭhitalome.",
  "tika-vin12t:2041_5": "Hatthaṃ temetvāti hatthaṃ udakatelena temetvā. Uṇhābhitattarajokiṇṇasirānampīti uṇhena",
  "tika-vin12t:2041_6": "abhitatto ca rajehi okiṇṇasiro ca uṇhābhitattarajokiṇṇasirā, atha vā uṇhena abhitatto",
  "tika-vin12t:2041_7": "siro etesanti uṇhābhitattasirā, rajehi okiṇṇo siro etesanti rajokiṇṇasirā, uṇhābhitattasirā",
  "tika-vin12t:2041_8": "ca rajokiṇṇasirā ca uṇhābhitattarajokiṇṇasirā, pubbapade uttarapadalopo, tesampi.",
  "tika-vin12t:2041_9": "Allahatthenāti addahatthena, ayameva vā pāṭho.",
  "tika-vin12t:2042_0": "247. Yesu kaṃsapattādīsu mukhanimittaṃ paññāyati, sabbāni tāni kaṃsapattādīnipīti",
  "tika-vin12t:2042_1": "yojanā. Yattha katthacīti yasmiṃ kasmiṃci ādāse vā udakapatte vāti sambandho. Sañchavi",
  "tika-vin12t:2042_2": "nu khoti sañjātā chavi nu kho, ahaṃ jiṇṇo amhi nu kho, noti yojanā.",
  "tika-vin12t:2043_0": "Mukhaṃ ālimpantīti ettha kehi ālimpantīti āha “vippasannachavirāgakarehi mukhalepanehī”ti.",
  "tika-vin12t:2043_1": "“Manosilāyā”ti iminā manosilā eva manosilikāti dasseti. Tānīti lañchanāni. Haritālādīhipīti",
  "tika-vin12t:2043_2": "pisaddena na kevalaṃ manosilikāya eva, atha kho haritālādīhipīti dasseti.",
  "tika-vin12t:2044_0": "248. Na bhikkhave naccaṃ vātiādīsu evaṃ vinicchayo veditabboti yojanā. Niccāpentassa",
  "tika-vin12t:2044_1": "vāti parehi naccāpentassa vā. Sādhugītanti sundaraṃ aniccatādipaṭisaṃyuttaṃ gītaṃ,",
  "tika-vin12t:2044_2": "sajjanānaṃ vā. Dantagītampi na vaṭṭatīti sambandho. Yanti gītaṃ. Pubbabhāgeti gāyanato",
  "tika-vin12t:2044_3": "pubbabhāge. Gāyāpentassāpīti parehi vā gāyāpentassāpi. Yaṃ panāti kiriyāparāmasanaṃ.",
  "tika-vin12t:2044_4": "Yaṃ paharati, tattha paharaṇe anāpattīti yojanā. Sabbanti akhilaṃ naccagītavāditaṃ.",
  "tika-vin12t:2044_5": "Passatoti passantassa ca suṇantassa ca. Savanampi hi ekasesena vā sāmaññaniddesena",
  "tika-vin12t:2044_6": "vā passaneneva saṅgahitaṃ. Vihāratoti anaccaagītaavāditaṭṭhānavihārato. Vihāranti",
  "tika-vin12t:2044_7": "naccagītavāditaṭṭhānavihāraṃ. Asanasālāyāti gāme ṭhitāya asanasālāya.",
  "tika-vin12t:2045_0": "249. Sarakiriyanti sarassa kiriyaṃ. Iminā sarakuttinti ettha sarassa karaṇaṃ sarakuttīti",
  "tika-vin12t:2045_1": "vacanatthaṃ dasseti. Aladdhaṃ samādhinti sambandho. Pacchimā janatāti ettha samūhiṃ",
  "tika-vin12t:2045_2": "avayavaṃ vinā samūhassa avayavino abhāvā tāpaccayo svatthopi hotīti āha “pacchimo",
  "tika-vin12t:2045_3": "jano”ti. Taṃ taṃ vattanti suttantavattādiṃ taṃ taṃ vattaṃ. Akkharāni vināsetvāti",
  "tika-vin12t:2045_4": "aññathā vattabbāni akkharāni aññathā vadanena ca dīghādīni rassādivadanena ca vināsetvā.",
  "tika-vin12t:2045_5": "Dhamme panāti ettha saddo pana visesajotako. Gītato visesova veditabboti hi attho.",
  "tika-vin12t:2045_6": "Suttantavattanti suttantassa uccāraṇaṃ vattaṃ. Eseva nayo “jātakavattaṃ gāthāvatta”nti",
  "tika-vin12t:2045_7": "etthāpi. Tanti vattaṃ. Yadi pana taṃ vināsetvā atidīghaṃ kātuṃ na vaṭṭati, evaṃ sati",
  "tika-vin12t:2045_8": "yathā suttantavattādīni honti, tathā kathaṃ dassetabbānīti āha “caturassena vattenā”tiādi.",
  "tika-vin12t:2045_9": "Tattha caturassena vattenāti paripuṇṇena uccāraṇavattena. Parimaṇḍalānīti samantato",
  "tika-vin12t:2045_10": "maṇḍalāni bimbāni puṇṇānīti attho. “Sarena bhaṇita”nti iminā sarabhaññanti ettha",
  "tika-vin12t:2045_11": "sarena bhaṇitabbanti sarabhaññanti vacanatthaṃ dasseti. Sarabhaññe kira atthīti sambandho.",
  "tika-vin12t:2045_12": "Taraṅgavatthādīnaṃ uccāraṇavidhānāni etarahi natthi. Dvattiṃsavattānīti ca saṅkhyāmattameva",
  "tika-vin12t:2045_13": "atthi, na saṅkhyeyyaṃ. Tasmā ṭīkāsu “taraṅgavattādīnaṃ uccāraṇavidhānāni naṭṭhapayogānī”ti",
  "tika-vin12t:2045_14": "vuttaṃ. Atthīti saṃvijjanti. Ayañhi atthisaddo nipāto. Tesūti dvattiṃsavattesu. Yanti",
  "tika-vin12t:2045_15": "vattaṃ. Uccāraṇavidhānāni naṭṭhapayogānipi tesaṃ sabbesaṃ sāmaññalakkhaṇaṃ dassento",
  "tika-vin12t:2045_16": "āha “sabbesa”ntiādi. Tattha sabbesanti dvattiṃsavattānaṃ, lakkhaṇanti sambandho.",
  "tika-vin12t:2045_17": "“Avināsetvā”ti vatvā tamevatthaṃ pākaṭaṃ karonto āha “vikāraṃ akatvā”ti. Tattha vikārakaraṇaṃ",
  "tika-vin12t:2045_18": "nāma yattakāhi mattāhi akkharaṃ paripuṇṇaṃ hoti, tato adhikamattāyuttaṃ katvā kathanaṃ,",
  "tika-vin12t:2045_19": "tathā akatvā samaṇasāruppena caturassena nayena pavattanaṃyeva lakkhaṇanti attho.",
  "tika-vin12t:2046_0": "Bāhiralomiṃ uṇṇinti ettha “bāhiralomi”nti padaṃ bhāvanapuṃsakanti āha “uṇṇalomāni",
  "tika-vin12t:2046_1": "bahi katvā”ti. “Uṇṇapāvāra”nti iminā uṇṇīti ettha uttarapadalopaṃ dasseti. Atha vā",
  "tika-vin12t:2046_2": "pāvārapadena uṇṇā etassa atthīti uṇṇīti katvā taddhitapaccayassa sarūpaṃ dasseti.",
  "tika-vin12t:2046_3": "“Tathā dhārentassa dukkaṭa”nti vacanassa atthāpattinayaṃ dassento āha “lomāni anto",
  "tika-vin12t:2046_4": "katvā pārupituṃ vaṭṭatī”ti.",
  "tika-vin12t:2047": "251. Aṅgajātaṃ chindantassevāti aṅgajātameva chindantassāti yojanā. Atha vā aṅgajātaṃ chindantassa thullaccayamevāti yojanā. Ahikīṭadaṭṭhādīsu nimittabhūtesu chindantassāti yojanā.",
  "tika-vin12t:2048_0": "252. Uppannā hotīti paṭilābhavasena uppannā hoti. Uppannabhāvaṃ pākaṭaṃ karonto āha",
  "tika-vin12t:2048_1": "“so”tiādi. Tattha soti rājagahako seṭṭhi, kīḷatīti sambandho. Tassāti seṭṭhissa.",
  "tika-vin12t:2048_2": "Idaṃ padaṃ “jāle”ti pade sāmyatthachaṭṭhī, “uppannā hotī”ti pade sampadānaṃ. Tanti",
  "tika-vin12t:2048_3": "candanagaṇṭhiṃ. Assāti seṭṭhissa. Idaṃ padaṃ “purisā”ti pade sāmyatthachaṭṭhī, “adaṃsū”ti",
  "tika-vin12t:2048_4": "pade sampadānaṃ. Vikubbaniddhīti vividhaṃ, vikāraṃ vā kubbanavasena pavattā iddhi.",
  "tika-vin12t:2048_5": "Adhiṭṭhāniddhīti adhiṭṭhānavasena pavattā iddhi.",
  "tika-vin12t:2049_0": "Gihī upanāmentīti sambandho. Byañjanaṃ katvāti byañjanaṃ pakkhipanaṃ katvā. Tanti",
  "tika-vin12t:2049_1": "suvaṇṇataṭṭikādiṃ. Āmasitumpīti pisaddo pageva paṭiggaṇhitunti dasseti. Saṅghikaparibhogena",
  "tika-vin12t:2049_2": "vāti vāsaddo panasaddattho. Saṅghikaparibhogena panāti hi attho. Gihivikaṭāni vāti",
  "tika-vin12t:2049_3": "vāsaddo sampiṇḍanattho. Gihivikaṭāni bhājanānipi vaṭṭantīti hi attho. Kaṃsalohavaṭṭalohānaṃ",
  "tika-vin12t:2049_4": "sabhāgattā vuttaṃ “kaṃsa…pe… saṅgahito”ti.",
  "tika-vin12t:2050": "253. “Likhitu”nti etaṃ vuttanti yojanā. Pakatimaṇḍalanti ettha kiṃ makaradantamattampi acchinnamaṇḍalanti āha “makaradantacchinnakamaṇḍalamevā”ti.",
  "tika-vin12t:2051_0": "254. Paharitvāti āvaṭṭanato aññamaññaṃ paharitvā. Tayo patte uparupari ṭhapetuṃ vaṭṭatīti",
  "tika-vin12t:2051_1": "sambandho. Bhūmiādhārako nāma bhūmiyā āsanno dantādīhi kato valayādhārako. Dāruādhārako",
  "tika-vin12t:2051_2": "nāma ekadārunā kato ādhārako. Daṇḍādhārako nāma catudaṇḍato paṭṭhāya bahūhi daṇḍehi",
  "tika-vin12t:2051_3": "kato ādhārako. Tatthāti bhamakoṭisadisadāru ādhārakatidaṇḍakādhāresu. Gahetvā evāti",
  "tika-vin12t:2051_4": "pattaṃ gahetvā eva, ekameva ṭhapetabbaṃ iti vuttanti yojanā.",
  "tika-vin12t:2052": "Tatthevāti miḍḍhanteyeva. Vitthiṇṇāyāti vitthārāya. Bāhirapasseti kuṭṭassa bāhirapasse. Katāyāti kuṭṭassa thirabhāvatthaṃ katāya. Etthāti paribhaṇḍante.",
  "tika-vin12t:2053_0": "Yaṃ vatthaṃ pattharitvā patto ṭhapiyatīti vatthaṃ coḷakaṃ nāmāti yojanā. Tasmiṃ panāti",
  "tika-vin12t:2053_1": "coḷake pana. Yatthāti yassaṃ vālikāyaṃ. Na dussatīti patto na dussati. Pattamāḷakanti",
  "tika-vin12t:2053_2": "pattassa ṭhapanatthāya kataṃ aṭṭaṃ. Bhaṇḍakukkhaḷikāti pattādibhaṇḍakānaṃ pakkhipanā",
  "tika-vin12t:2053_3": "ukkhaḷikā. Yattha katthacīti bhittikhīlādike yasmiṃ kasmiṃci. Laggentassāti pattaṃ",
  "tika-vin12t:2053_4": "thavikāya laggentassa. Nisīdanasayanatthaṃ vā kataṃ hotūti yojanā. Aññenāti pattato",
  "tika-vin12t:2053_5": "aññena. Aṭṭakachannenāti aṭṭapatirūpena, aṭṭakasadisenāti attho. Tatthāti aṭṭakachannena",
  "tika-vin12t:2053_6": "ṭhapite mañcapīṭhe. Aṃse baddhiyati anenāti aṃsabaddho, soyeva aṃsabaddhako, tena",
  "tika-vin12t:2053_7": "laggetvāti sambandho. Chatte ṭhapetuṃ na vaṭṭatīti sambandho. Bhattena pūro bhattapūro,",
  "tika-vin12t:2053_8": "patto. Bandhitvā ṭhapite chatte vā aṭṭakaṃ katvā ṭhapite chatte vāti yojanā. Yo koci",
  "tika-vin12t:2053_9": "bhattapūropi tucchapattopīti sambandho.",
  "tika-vin12t:2054_0": "255. Yassāti bhikkhuno. Hatthe patto atthi, so eva bhikkhu pattahattho na hoti, apica",
  "tika-vin12t:2054_1": "kho pana hatthe vā piṭṭhipāde vā yattha katthaci sarīrāvayave pattasmiṃ satīti yojanā.",
  "tika-vin12t:2054_2": "Eseva nayo anantaravākyepi. Imehi vākyehi “pattahattho”ti ca “kavāṭaṃ paṇāmetu”nti",
  "tika-vin12t:2054_3": "ca upalakkhaṇamattamevāti dasseti. Sūciṃ vā avāpuritunti sambandho. Kuñcikāya vāti",
  "tika-vin12t:2054_4": "vāsaddo “sarīrāvayavenā”ti padaṃ apekkhati.",
  "tika-vin12t:2055_0": "Lābukaṭāhanti lambatīti lābu, lābuyā kaṭāhaṃ lābukaṭāhaṃ. “Tāvakālika”nti iminā ekavārameva",
  "tika-vin12t:2055_1": "tena āmisaṃ gahetvā paribhuñjitvā chaḍḍetabbanti dasseti. Ghaṭikapālanti bhājanakapālaṃ.",
  "tika-vin12t:2055_2": "Abhuṃ meti avaḍḍhi mayhaṃ, uppajjitthāti attho. “Abhu me”ti vattabbe niggahitāgamavasena",
  "tika-vin12t:2055_3": "evaṃ vuttaṃ. Utrāsavacananti utrāsena vacanakāraṇaṃ padaṃ. Dinnakamevāti parehi dinnakameva āmisanti sambandho.",
  "tika-vin12t:2056_0": "Cambetvāti mukhena cambetvā. Apaviddhāmisānīti chaḍḍitāni āmisāni. Etesūti calakādīsu.",
  "tika-vin12t:2056_1": "Anucchiṭṭhaṃ suddhapattanti natthi ucchiṭṭho etthāti anucchiṭṭho, suddhapatto, taṃ.",
  "tika-vin12t:2056_2": "Ucchiṭṭhahatthenāti ucchiṭṭho ettha atthīti ucchiṭṭho, soyeva hattho ucchiṭṭhahattho,",
  "tika-vin12t:2056_3": "tena. Vāmahatthena āsiñcitvāti sambandho. Etthāti suddhapatte. Ettāvatāpīti ettakena",
  "tika-vin12t:2056_4": "ekaudakageṇḍusagahaṇamattenāpi. Soti suddhapatto. Hatthaṃ panāti ucchiṭṭhahatthampi.",
  "tika-vin12t:2056_5": "Panasaddo hettha sampiṇḍanattho. Yaṃ aṭṭhiṃ vā yaṃ calakaṃ vāti yojanā. Tatthāti",
  "tika-vin12t:2056_6": "macchamaṃsaphalādīsu. Tanti aṭṭhicalakaṃ. Yaṃ panāti aṭṭhicalakādiṃ pana, paṭikhāditukāmoti",
  "tika-vin12t:2056_7": "sambandho, puna khāditukāmoti attho. Tatthevāti patte eva. Katvāti ṭhapanaṃ katvā.",
  "tika-vin12t:2056_8": "Yaṃ kiñci aṭṭhikaṇṭakādinti sambandho.",
  "tika-vin12t:2057_0": "256. Satthakaveṭhanakanti satthakassa veṭhanakaraṇaṃ. Pipphalikaṃ vā daṇḍasatthakaṃ",
  "tika-vin12t:2057_1": "nāmāti yojanā. Pipphāleti etāyāti pipphali, sāyeva pipphalikaṃ. Aññampīti pipphalikato",
  "tika-vin12t:2057_2": "aññampi. Yaṃkiñci daṇḍaṃ yojetvā katasatthakaṃ vā daṇḍasatthakaṃ nāmāti yojanā. Iminā",
  "tika-vin12t:2057_3": "daṇḍena yojitaṃ satthakaṃ daṇḍasatthakanti vacanatthaṃ dasseti.",
  "tika-vin12t:2058_0": "Malaggahitāti ayamalaggahitā. Kiṇṇenāti madirādibījena kiṇṇena. Tenāti pāsāṇacuṇṇasaṅkhātena",
  "tika-vin12t:2058_1": "saritakena. Makkhetunti sūciṃ makkhetuṃ. Makkhitamadhusitthakaṃ taṃ saritakaṃ paribhijjatīti",
  "tika-vin12t:2058_2": "yojanā. Madhusitthakapilotikanti madhusitthakena makkhitaṃ pilotikaṃ. Tatthāti nisseṇiyaṃ.",
  "tika-vin12t:2058_3": "Yāya rajjuyā kathine bandhanti, sā rajju kathinarajju nāmāti yojanā. Tatthāti dīghassa",
  "tika-vin12t:2058_4": "bhikkhuno pamāṇena kate kathine. Daṇḍaketi kathinadaṇḍakamhi. Tassāti dīghassa bhikkhuno",
  "tika-vin12t:2058_5": "pamāṇena katassa kathinassa. Itarassa bhikkhunoti dīghabhikkhuto itarassa rassabhikkhuno.",
  "tika-vin12t:2059_0": "Daṇḍakathinapamāṇena katassa kaṭasārakassāti yojanā. “Duguṇakaraṇa”nti iminā pidalakanti",
  "tika-vin12t:2059_1": "duguṇakaraṇasaṅkhātassa kiriyāvisesassa nāmanti dasseti. Vinandhanarajjunti visesena",
  "tika-vin12t:2059_2": "nahiyati bandhiyati etāyāti vinandhanā, sāyeva rajju vinandhanarajju, tamevatthaṃ",
  "tika-vin12t:2059_3": "dassetuṃ vuttaṃ “vinandhituṃ rajju”nti. Vinandhanasuttakanti etthāpi eseva nayo.",
  "tika-vin12t:2059_4": "Tena suttakenāti vinandhanasuttakena. Tatthāti khuddakanisseṇiyaṃ kāci suttantarikāyoti",
  "tika-vin12t:2059_5": "sambandho. Pamāṇasaññākaraṇanti suttantarikapamāṇassa saññākaraṇaṃ. Kāḷasuttena saññākaraṇaṃ",
  "tika-vin12t:2059_6": "viya haliddisuttena saññākaraṇanti yojanā. Aṅguliyā paṭiggaṇhantīti ettha “paṭiggaṇhantī”ti",
  "tika-vin12t:2059_7": "padassa “aṅguliyā”ti karaṇasseva vuttattā kammassa avuttattā tassa kammaṃ dassetuṃ",
  "tika-vin12t:2059_8": "vuttaṃ “sūcimukha”nti. Aṅgulikosakanti aṅgulikañcukaṃ.",
  "tika-vin12t:2060_0": "257. Pāticaṅkoṭakādinti ettha pāti nāma paṭiggahasaṇṭhānena kato sūciādibhaṇḍaṭṭhapano",
  "tika-vin12t:2060_1": "bhājanaviseso. Ākiritvāti pakkhipitvā. Odhunitvāti papphoṭetvā. Ghanadaṇḍakanti nirantaradaṇḍakaṃ.",
  "tika-vin12t:2060_2": "Antokatvāti kathinassa antokatvā.",
  "tika-vin12t:2061": "258. Vinandhitvāti coḷakena vinandhitvā.",
  "tika-vin12t:2062_0": "259. Aparissāvanakasseva bhikkhunoti yojanā. Yo pana yācatīti sambandho. Majjhedaṇḍaketi",
  "tika-vin12t:2062_1": "daṇḍakassa majjhe. Udakanti akappiyaudakaṃ. Tanti udakaṃ. Yanti parissāvanaṃ. Udakaṃ",
  "tika-vin12t:2062_2": "parisuddhaṃ hutvā savati gacchati pavattati anenāti parissāvanaṃ. Yaṃ udake ottharitvā",
  "tika-vin12t:2062_3": "ghaṭena udakaṃ gaṇhanti, taṃ ottharakaṃ nāmāti yojanā. Tamevatthaṃ vitthārento āha",
  "tika-vin12t:2062_4": "“taṃ hī”tiādi. Tanti parissāvanaṃ, bandhitvāti sambandho. Tesūti catūsu khāṇukesu.",
  "tika-vin12t:2062_5": "Sabbapariyanteti sabbaparissāvanassa pariyante mocetvāti sambandho. Ottharitvāti",
  "tika-vin12t:2062_6": "ogāhetvā. Cīvarakuṭikāti cīvarena katā kuṭikā, sā makasānaṃ parittāṇatthaṃ katattā",
  "tika-vin12t:2062_7": "makasakuṭikāti vuccati.",
  "tika-vin12t:2063_0": "260. Semhādidosussannakāyāti semhādidosehi ussannakāyā. Aggaḷatthambhoti kavāṭatthambho.",
  "tika-vin12t:2063_1": "Yatthāti aggaḷatthambhe. Tatthāti dvārabāhāya. Tatthāti aggaḷapāsake. Dhūmo nikkhamati",
  "tika-vin12t:2063_2": "etenāti dhūmanetto, chiddo. Tena vuttaṃ “dhūmanikkhamanachidda”nti. “Gandhehī”ti",
  "tika-vin12t:2063_3": "iminā “vāsetu”nti padassa karaṇaṃ dasseti. “Udakaṭṭhapanaṭṭhāna”nti iminā udakaṭṭhānanti",
  "tika-vin12t:2063_4": "ettha udakassa ṭhapanaṃ ṭhānaṃ udakaṭṭhānanti majjhepadalopasamāsaṃ dasseti. Tatthāti",
  "tika-vin12t:2063_5": "udakaṭṭhāne. Koṭṭhakoti ettha na yattha katthaci, yassa kassaci vā koṭṭhako hoti,",
  "tika-vin12t:2063_6": "api ca kho pana dvāre eva, dvārasseva vā koṭṭhakoti āha “dvārakoṭṭhako”ti.",
  "tika-vin12t:2064_0": "261. Parikammanti piṭṭhiādiparikammaṃ. Paṭicchādiyati imāyāti paṭicchādi, vatthameva",
  "tika-vin12t:2064_1": "paṭicchādi vatthapaṭicchādi. Udakaṃ na hotīti ettha pānodakaṃ nivattento āha “nhānodakaṃ na hotī”ti.",
  "tika-vin12t:2065_0": "262. Paṇṇikānaṃ tulaṃ viya udakaubbāhanakatulanti yojanā. Dīghavarattādīhītiādisaddena",
  "tika-vin12t:2065_1": "rajju ādayo saṅgaṇhāti. Arahatthaghaṭiyantaṃ nāma cakkasaṇṭhānaṃ anekāraṃ are are",
  "tika-vin12t:2065_2": "ghaṭāni bandhitvā ekena vā dvīhi vā paribbhamiyamānaṃ yantaṃ. Arasaṅkhātesu hatthesu",
  "tika-vin12t:2065_3": "ghaṭā bandhitabbā etthāti arahatthaghaṭi, tameva yantaṃ arahatthaghaṭiyantaṃ. Cammabhājananti",
  "tika-vin12t:2065_4": "cammamayaṃ bhājanaṃ. Aparikkhittā hotīti candanikā apākārā hoti. Udakapuñjanaṃ vaṭṭatīti",
  "tika-vin12t:2065_5": "sambandho. Tasminti udakapuñjane. “Udakapuñjanī”tipi pāṭho. Evaṃ sati tāya udakapuñjaniyāti",
  "tika-vin12t:2065_6": "attho. Paccuddharitunti apanetuṃ.",
  "tika-vin12t:2066_0": "263. Ā samantato viddhaṃ pakkhapāsakametthāti āviddhapakkhapāsakaṃ. Maṇḍaleti kaṇṇikamaṇḍalamhi.",
  "tika-vin12t:2066_1": "Kataṃ kūṭañca chadanañca etthāti katakūṭacchadanaṃ, jantāgharaṃ, tassa. Etanti “nillekhajantāghara”nti",
  "tika-vin12t:2066_2": "etaṃ nāmaṃ. “Cattāro māse”ti iminā “catumāsa”nti digusamāsassa vākyaṃ dasseti.",
  "tika-vin12t:2067_0": "264. Namatakanti ettha heṭṭhā vuttanamatakato visesaṃ dassento āha “eḷakalomehī”tiādi.",
  "tika-vin12t:2067_1": "Avāyimanti vāyitvā na kataṃ. Cammakhaṇḍaparihārenāti cammakhaṇḍaṃ viya adhiṭṭhānavikappanaapanayanena,",
  "tika-vin12t:2067_2": "paribhuñjitabbanti attho. Peḷāyāti aṭṭhaṃsādiākārena katāya mañjūsāya. Etanti “āsittakūpadhāna”nti",
  "tika-vin12t:2067_3": "etaṃ nāmaṃ. Dārumayāpīti pisaddo na tambaloharajatamayā evāti dasseti. Etthevāti",
  "tika-vin12t:2067_4": "maḷorikāyameva. Ādhārakasaṅkhepagamanatoti ādhārake saṅkhepaṃ gamanato. Hīti saccaṃ,",
  "tika-vin12t:2067_5": "yasmā vā. Pubbe pattarakkhanatthaṃ ādhārako anuññāto, idāni bhuñjanatthanti daṭṭhabbaṃ.",
  "tika-vin12t:2067_6": "Eko bhikkhu gacchatīti sambandho. Sesakanti gahetabbaphalapūvehi sesakaṃ. Tasmiṃ",
  "tika-vin12t:2067_7": "khaṇeti tasmiṃ bhuñjanakkhaṇe.",
  "tika-vin12t:2068_0": "265. Ekekenapi aṅgenāti pisaddo sambhāvanattho, tato pana adhikehi aṅgehi pagevāti",
  "tika-vin12t:2068_1": "hi attho. Samannāgatassa upāsakassa nikkujjitunti sambandho. Tassāti upāsakassa.",
  "tika-vin12t:2068_2": "Na gahetabboti saṅghena na gahetabbo. Asukassa upāsakassāti sambandho. Ukkujjanakāleti",
  "tika-vin12t:2068_3": "pattassa ukkujjanakāle. Yācāpetvāti pattanikujjitena upāsakena yācāpetvā. Hatthapāsanti",
  "tika-vin12t:2068_4": "saṅghassa hatthapāsaṃ.",
  "tika-vin12t:2069_0": "268. Purakkhatvāti ettha purasaddassa aggatthabhāvañca karasaddassa khādesabhāvañca",
  "tika-vin12t:2069_1": "dassento āha “aggato katvā”ti. Soti bodhirājakumāro, santharīti sambandho. Lacchāmīti",
  "tika-vin12t:2069_2": "labhissāmi, esa bodhirājakumāro puttalābhāya abhabboti yojanā. Akkamane dosaṃ dassento",
  "tika-vin12t:2069_3": "āha “yadī”tiādi. Pacchāti akkamanato pacchā. Ayanti bhagavā. Idanti kāraṇaṃ. Tāvāti",
  "tika-vin12t:2069_4": "sikkhāpadapaññattito, sikkhāpadapaññattiyā vā paṭhamaṃ. Paribhavatoti gihīnaṃ paribhavato.",
  "tika-vin12t:2070_0": "Maṅgalatthāyāti arogādikassa maṅgalassa atthāya. Dhotapādakanti ettha dhotehi pādehi",
  "tika-vin12t:2070_1": "akkamanaṭṭhāne attharitaṃ dhotapādakanti vacanatthaṃ dassento āha “dhotapādakaṃ nāmā”tiādi.",
  "tika-vin12t:2070_2": "Tattha “paccattharaṇaṃ atthata”nti iminā “dhotapādaka”nti ettha ṇikapaccayassa attharitatthe",
  "tika-vin12t:2070_3": "pavattabhāvaṃ dasseti.",
  "tika-vin12t:2071_0": "269. Padumakaṇṇikākāranti padumakaṇṇikasaṇṭhānaṃ. Kataṃ pādaghaṃsanaṃ katakaṃ nāmāti",
  "tika-vin12t:2071_1": "yojanā. Tanti katakaṃ, paṭikkhittamevāti sambandho. Potthakesu taṃsaddo galitoti",
  "tika-vin12t:2071_2": "daṭṭhabbo. Bāhullikānuyogattāti paccayabahulabhāvāya anuyogattā. Pāsāṇapheṇakopīti",
  "tika-vin12t:2071_3": "pāsāṇaabbudampi. Bījanīti caturassabījanī. Tanti vidhūpanaṃ, kataṃ hotūti sambandho.",
  "tika-vin12t:2071_4": "Idhāpi taṃsaddo galito. Veḷudantavilīvehi vā morapiñchehi vā cammavikatīhi vā kataṃ",
  "tika-vin12t:2071_5": "hotūti yojanā. Sabbaṃ vidhūpananti sambandho. Pāḷiyaṃ tālavaṇṭanti saha vaṇṭena kataṃ",
  "tika-vin12t:2071_6": "tālaṃ tālavaṇṭaṃ, tālasaddena taṃmayā maṇḍalabījanī gahetabbā vikārīvikārabhāvena",
  "tika-vin12t:2071_7": "sambandhattā. Makasabījanīti makasānaṃ palāyanakabījanī, dantamayavisāṇamayadaṇḍakāpi",
  "tika-vin12t:2071_8": "makasabījanī vaṭṭatīti yojanā. “Vākamayabījaniyā”ti padaṃ “saṅgahitā”ti pade ādhāro, karaṇaṃ vā.",
  "tika-vin12t:2072_0": "270. Yassāti bhikkhussa cakkhuṃ vā dubbalaṃ hotīti yojanā. Aññoti kāyaḍāhādīhi ābādhehi",
  "tika-vin12t:2072_1": "añño, koci ābādho vā uppajjatīti yojanā. “Vasse panā”ti padaṃ “cīvaraguttattha”nti",
  "tika-vin12t:2072_2": "pade eva sambandhitabbaṃ. Cīvaraguttatthanti cīvarassa vassatemanato guttatthaṃ,",
  "tika-vin12t:2072_3": "vāḷamigacorabhayesu santesūti sambandho. Tālapaṇṇādinā ekena paṇṇena kataṃ chattaṃ",
  "tika-vin12t:2072_4": "ekapaṇṇacchattaṃ. Sabbatthevāti sabbesu eva gāmāraññesu.",
  "tika-vin12t:2073_0": "“Asi assā”ti iminā asissāti padassa anavakāsavidhiṃ dasseti. Asīti khaggo. Assāti",
  "tika-vin12t:2073_1": "corassa, asīti sambandho. Vijjotalatīti ettha alapaccayo rūpasiddhimattovāti āha",
  "tika-vin12t:2073_2": "“vijjotatī”ti. “Catuhatthoyevā”ti iminā pamāṇayuttoti padassa atthaṃ dasseti. Tatoti",
  "tika-vin12t:2073_3": "catuhatthato. Sabbesanti gilānāgilānānaṃ. “Sakkā panā”ti padaṃ “na vaṭṭatī”ti pade",
  "tika-vin12t:2073_4": "kattā, “dātabbā”ti pade kammaṃ. Sammannitvāva dātabbā, na vinā sammutiyāti adhippāyo.",
  "tika-vin12t:2074": "273. Āgatanti udariyato nikkhamitvā āgataṃ. Uggāranti galato uggāraṃ bhojananti sambandho. Sandhāretvāti patiṭṭhāpetvā. Asandhāritameva hutvāti sambandho.",
  "tika-vin12t:2075": "Yanti khādanīyabhojanīyaṃ, patitanti sambandho. Tanti khādanīyabhojanīyaṃ, gahetvā paribhuñjitunti sambandho. Idanti vacanaṃ.",
  "tika-vin12t:2076_0": "274. Kubbaṃ karissāmīti ettha kariyati uccāriyatīti kubbanti vutte saddoti āha “saddaṃ",
  "tika-vin12t:2076_1": "karissāmī”ti. Saddanti “ayaṃ maṃ bhikkhu vippakarotī”ti uccāsaddaṃ. Nakhādīhītiādisaddena",
  "tika-vin12t:2076_2": "mukhakuṭṭe saṅgaṇhāti. Anurakkhanatthanti anudayena pālanatthaṃ. Nakhacchedananti",
  "tika-vin12t:2076_3": "nakhaṃ chindati anenāti nakhacchedanaṃ, satthakādi. Vīsatimaṭṭhanti ettha vīsatiyā",
  "tika-vin12t:2076_4": "nakhānaṃ maṭṭhaṃ vīsatimaṭṭhanti dassento āha “vīsatipi nakhe”tiādi. Likhitamaṭṭheti",
  "tika-vin12t:2076_5": "likhite hutvā maṭṭhe. Kārāpentīti nahāpite kārāpenti. Nakhatoti nakhato vā nakhantarato",
  "tika-vin12t:2076_6": "vā. Apakaḍḍhitunti kaḍḍhitvā apanetuṃ.",
  "tika-vin12t:2077_0": "275. Khurakosakanti khurassa ṭhapanakaṃ. Kattariyāti kantiyati chindiyati imāyāti",
  "tika-vin12t:2077_1": "kattari, ayomayo eko upakaraṇaviseso, tāya. “Chedāpentī”ti iminā kappāpentīti ettha",
  "tika-vin12t:2077_2": "kappasaddassa vidhyatthaṃ adhippāyena dasseti. Massuṃ vaḍḍhāpentīti ettha massuṃ",
  "tika-vin12t:2077_3": "vaḍḍhetvā ruhāpentīti atthaṃ paṭikkhipanto āha “massuṃ dīghaṃ kārāpentī”ti. Eḷakamassūti",
  "tika-vin12t:2077_4": "eḷakassa viya massūti eḷakamassu. “Golomika”nti vuccatīti sambandho. “Catukoṇa”nti",
  "tika-vin12t:2077_5": "iminā caturassanti ettha aṃsasaddo koṇatthoti dasseti. Caturassanti ettha hi “caturaṃsa”nti",
  "tika-vin12t:2077_6": "vattabbe niggahitassa lopaṃ katvā parassa sakārassa dvebhāvaṃ katvā “caturassa”nti",
  "tika-vin12t:2077_7": "vuttaṃ. Lomasaṃharaṇanti lomānaṃ apanayanaṃ. Lomarājiṭṭhapananti lomalekhāṭhapanaṃ.",
  "tika-vin12t:2077_8": "Sabbatthāti sabbesu, massukappanādīsūti sambandho. Gaṇḍavaṇarudhiābādhapaccayāti",
  "tika-vin12t:2077_9": "gaṇḍo ca vaṇo ca rudhi ca gaṇḍavaṇarudhayo, teyeva ābādhā gaṇḍavaṇarudhiābādhā, tesaṃ",
  "tika-vin12t:2077_10": "paccayā. Vaṇoti mahanto vaṇo. Rudhīti khuddako vaṇo. Sakkharādīhīti sakkharamadhusitthakehi.",
  "tika-vin12t:2077_11": "Saṇḍāsoti suṭṭhu lomaṃ ḍaṃsatīti saṇḍāso. Yanti lomaṃ, ṭhitanti sambandho. Kattha",
  "tika-vin12t:2077_12": "ṭhitanti āha “bhamukāya vā”tiādi. Kiṃ hutvā ṭhitanti āha – “uggantvā vibhacchaṃ ṭhita”nti,",
  "tika-vin12t:2077_13": "vibhacchaṃ hutvā ṭhitanti yojanā. Visesena sobhaṇaṃ bhakkhatīti vibhaccho, asobhaṇo.",
  "tika-vin12t:2077_14": "“Vigaccha”ntipi pāṭho, virūpaṃ gacchati, gamayatīti vā vigaccho. Tattha purimapāṭhoyeva",
  "tika-vin12t:2077_15": "mūlapāṭhoti daṭṭhabboti. Palitaṃ vā apalitaṃ vā tādisaṃ lomanti yojanā.",
  "tika-vin12t:2078_0": "277. Kaṃsapattharikāti ettha kaṃsaāpaṇe pattharanti pasārentīti kaṃsapattharikāti",
  "tika-vin12t:2078_1": "vutte kaṃsabhaṇḍavāṇijā gahetabbāti āha “kaṃsabhaṇḍavāṇijā”ti. Vāsidaṇḍādīnaṃ apātanatthaṃ",
  "tika-vin12t:2078_2": "bandhati anena lohenāti bandhanaṃ, tameva mattaṃ appanti bandhanamattaṃ.",
  "tika-vin12t:2079_0": "278. Nikkhamantenāti ārāmato nikkhamantena. Yatthāti yasmiṃ ṭhāne. “Saritvā”ti iminā",
  "tika-vin12t:2079_1": "asaritvā piṇḍāya caritabbanti dasseti. Bahurajjukanti bahū rajjuyo etassāti bahurajjukaṃ.",
  "tika-vin12t:2079_2": "Iminā kalāpena bahurajjūnaṃ samūhena kattabbanti kalāpukanti vacanatthaṃ dasseti,",
  "tika-vin12t:2079_3": "ikārassukāro. Deḍḍubhakanti ettha deḍḍubhasaddena tassa sīsaṃ gahetabbaṃ ekadesūpacārena,",
  "tika-vin12t:2079_4": "deḍḍubhaṃ viyāti deḍḍubhakaṃ, sadisatthe kapaccayo hoti. Tena vuttaṃ “udakasappasīsasadisa”nti.",
  "tika-vin12t:2079_5": "“Murajavaṭṭisaṇṭhāna”nti iminā murajasaddena murajavaṭṭi gahetabbā tassa vikārattā,",
  "tika-vin12t:2079_6": "tena sadisaṃ murajanti vacanatthaṃ dasseti. Veṭhetvāti bahurajjuke ekato veṭhetvā.",
  "tika-vin12t:2079_7": "Maddavīṇasaddo pāmaṅgapariyāyo. Maddavīṇaṃ viyāti maddavīṇaṃ. Tena vuttaṃ “pāmaṅgasaṇṭhāna”nti.",
  "tika-vin12t:2079_8": "“Pageva bahūnī”ti iminā “ekampī”ti ettha pisaddassa sambhāvanatthaṃ dasseti. Macchakaṇṭakavāyimāti",
  "tika-vin12t:2079_9": "macchakaṇṭakaṃ viya dassetvā vāyimā. Kuñjaracchikādibhedāti vāraṇaacchikādibhedā.",
  "tika-vin12t:2079_10": "Vāraṇo hi kuṃ bhūmiṃ jarāpetīti kuñjaroti ca kuñje nikuñje ramatīti kuñjaroti ca",
  "tika-vin12t:2079_11": "vuccati. Tassa acchi viyāti kuñjaracchikaṃ, taṃ ādi yesaṃ tānīti kuñjaracchikādīni,",
  "tika-vin12t:2079_12": "tesaṃ bhedāti kuñjaracchikādibhedā. Ādisaddena goṇacchikādayo saṅgaṇhāti. “Kuñcikākosakasaṇṭhāna”nti",
  "tika-vin12t:2079_13": "iminā sūkarassa antaṃ viya sūkarantakanti atthaṃ dasseti. Sūkarassa hi antaṃ kuñcikākosakaṃ",
  "tika-vin12t:2079_14": "viya majjhe susiro hoti. Sūkarantakaṃ anulometīti sūkarantakena anulometi. Dasāsuyevāti",
  "tika-vin12t:2079_15": "kāyabandhanassa antesuyeva. Etthāti dasāsu. “Catunnaṃ upari na vaṭṭatī”ti iminā murajadasā",
  "tika-vin12t:2079_16": "tato upari vaṭṭatīti dasseti. Veṭhetvāti rajjuṃ vatthena veṭhetvā. Muddikasaṇṭhānenāti",
  "tika-vin12t:2079_17": "varakasīsasaṇṭhānena. Evaṃ sibbitāti evaṃ sibbiyamānā. Hīti phalajotako. Pāsantoti pāsakoṭi.",
  "tika-vin12t:2080_0": "280. Olambakaṃ katvā nivatthaṃ hatthisoṇḍakaṃ nāmāti yojanā. Coḷikaitthīnanti coḷaraṭṭhe",
  "tika-vin12t:2080_1": "nivāsīnaṃ itthīnaṃ. Hatthiyā soṇḍo viya hatthisoṇḍakaṃ nivatthaṃ. Macchavālaṃ viyāti",
  "tika-vin12t:2080_2": "macchavālakaṃ. Cattāro kaṇṇā etassa nivatthassāti catukaṇṇakaṃ. Tālavaṇṭaṃ viyāti",
  "tika-vin12t:2080_3": "tālavaṇṭakaṃ. Sataṃ valino etassa nivatthassāti satavalikaṃ. “Anekakkhattu”nti iminā",
  "tika-vin12t:2080_4": "“satavalika”nti ettha satasaddassa anekatthavācakataṃ dasseti. “Vāmadakkhiṇapassesu",
  "tika-vin12t:2080_5": "vā”ti iminā purimanivatthaṃ kaṭito paṭṭhāya heṭṭhā nivatthaṃ nāmāti dasseti.",
  "tika-vin12t:2081_0": "Saṃvallitvā nivatthaṃ saṃvalliyaṃ. Mallo ca kammakāro ca mallakammakārā, te ādayo",
  "tika-vin12t:2081_1": "yesaṃ teti mallakammakārādayo. Ādisaddena dhuttādayo saṅgaṇhāti. Yampi nivatthaṃ",
  "tika-vin12t:2081_2": "nivāsenti, sabbaṃ taṃ nivatthaṃ na vaṭṭatīti yojanā. Ekaṃ vā koṇanti sambandho. Koṇeti",
  "tika-vin12t:2081_3": "antaravāsakassa koṇe. “Tathā”ti iminā “ekaṃ vā dve vā koṇe ukkhipitvā antaravāsakassa",
  "tika-vin12t:2081_4": "upari laggentī”ti atthaṃ atidisati. Antokāsāvassa dassetvāti sambandho. Dve nivāsentena",
  "tika-vin12t:2081_5": "agilānenāti yojanā. Saguṇanti antokāsāvena bahikāsāvaṃ samānaguṇaṃ katvā. Itītiādi",
  "tika-vin12t:2081_6": "nigamanaṃ. Yañcāti yaṃ nivatthañca. Idhāti khuddakavatthukkhandhake. Yañca sekhiyavaṇṇanāyaṃ",
  "tika-vin12t:2081_7": "paṭikkhittanti sambandho. Sabbaṃ taṃ nivatthanti yojanā. Nibbikāraṃ katvāti sambandho.",
  "tika-vin12t:2081_8": "Ubho kaṇṇeti heṭṭhā ṭhite ubho kaṇṇe upari ca ṭhite ubho kaṇṇe. Tanti parimaṇḍalapārupanaṃ.",
  "tika-vin12t:2082_0": "Tatthāti “gihipāruta”nti vacane yaṃkiñci aññathāpārutaṃ atthīti sambandho. Tasmāti",
  "tika-vin12t:2082_1": "yasmā gihipārutaṃ nāma, tasmā, parimaṇḍalaṃ pārupitabbanti sambandho. “Yathā pārupanti,",
  "tika-vin12t:2082_2": "yathā ca ṭhapentī”tiādinā yojanā kātabbā. Tassevāti dīghasāṭakasseva. Tassevāti sāṭakasseva.",
  "tika-vin12t:2082_3": "Pāḷikārakoti pāḷiṃ gaṇhantaṃ vā vācentaṃ vā kārako. Tathāti yathā pārupanti, tathā.",
  "tika-vin12t:2083_0": "281. Kuhiñci ṭhānaṃ gacchato raññoti yojanā. “Parikkhārabhaṇḍavahanamanussā”ti iminā",
  "tika-vin12t:2083_1": "te manussā muṇḍaṃ sīsaṃ coḷakena veṭhentīti muṇḍaveṭhino nāmāti dasseti. Adhippāyoti",
  "tika-vin12t:2083_2": "ujjhāyantānaṃ manussānamadhippāyo. Antarākājanti ettha antarāsaddo majjhatthavācakoti",
  "tika-vin12t:2083_3": "āha “majjhe”ti. “Laggetvā”tiādinā kājassa antare laggetvā vahitabbaṃ antarākājanti",
  "tika-vin12t:2083_4": "vacanatthaṃ dasseti.",
  "tika-vin12t:2084": "282. “Cakkhūnaṃ hita”nti iminā acakkhussanti ettha ssapaccayo cakkhusaddato hitatthe hotīti dasseti. Pamāṇaṅgulenāti vaḍḍhakīnaṃ pamāṇayuttena aṅgulena.",
  "tika-vin12t:2085_0": "283. “Tiṇavanādīsū”ti iminā dāyaṃ ālimpentīti ettha dāyasaddo vanavācakoti dasseti.",
  "tika-vin12t:2085_1": "“Aggiṃ dentī”ti iminā āpubbo lipidhātu upasaggavasena aggidānatthoti dasseti. Parittanti",
  "tika-vin12t:2085_2": "ettha samantato tāyati anenāti parittanti dassento āha “appaharitakaraṇena vā parikhākhaṇena",
  "tika-vin12t:2085_3": "vā parittāṇa”nti. Etthāti parittakaraṇe. Dātuṃ labbhatīti sayaṃ dātuṃ labbhati. Haritunti",
  "tika-vin12t:2085_4": "apanetuṃ. Pattaṃ vā apattaṃ vā agginti sambandho. Tathāti aggidānādinā ākārena. Udakena",
  "tika-vin12t:2085_5": "nibbāpentena bhikkhunāti sambandho.",
  "tika-vin12t:2086_0": "284. Sati karaṇīyeti ettha karaṇīyasaddo kiccapariyāyoti āha “sukkhakaṭṭhādiggahaṇakicce”ti.",
  "tika-vin12t:2086_1": "“Sukkhakaṭṭhādiggahaṇa” iti padena kiccasarūpaṃ dasseti. “Purisappamāṇa”nti iminā",
  "tika-vin12t:2086_2": "porisiyanti ettha ṇiyapaccayo pamāṇatthe hotīti dasseti. Purisappamāṇaṃ nāma upari",
  "tika-vin12t:2086_3": "bāhudvayatatassa purisassa pamāṇaṃ. Disvā vā hutvā vā disvāti yojanā. Atiuccampīti",
  "tika-vin12t:2086_4": "pisaddo sambhāvanattho. Nīcaṃ pana rukkhaṃ pagevāti hi attho.",
  "tika-vin12t:2087_0": "285. Kalyāṇavākkaraṇāti ettha kariyati uccāriyatīti karaṇo, saddo, vācāyeva karaṇo",
  "tika-vin12t:2087_1": "vākkaraṇo, kalyāṇo vākkaraṇo etesanti kalyāṇavākkaraṇāti dassento āha “madhurasaddā”ti.",
  "tika-vin12t:2087_2": "Vedaṃ viyāti sutiṃ viya. Vācanāmagganti vācanāya upāyaṃ. Sakāti sammāsambuddhasaṅkhātassa",
  "tika-vin12t:2087_3": "sassa attano esā sakā. Tena vuttaṃ “sammāsambuddhenā”ti. Sammāsambuddhena hi māgadhaniruttiyā",
  "tika-vin12t:2087_4": "eva dhammo bhāsito, tasmā sā māgadhanirutti sakā nāmāti vuccati. Niruttīti atthaṃ",
  "tika-vin12t:2087_5": "nīharitvā vuccate imāya saddapaññattiyāti nirutti, vacadhātussa vakārassa ukāro,",
  "tika-vin12t:2087_6": "sabbavohāro labbhati. Idha pana “sakāyā”ti vuttattā māgadhavohāro eva. Tena vuttaṃ",
  "tika-vin12t:2087_7": "“māgadhavohāro”ti. “Sabhāvaniruttī”tipi pāṭho. Evañhi sati sabbasattānaṃ sabhāvena",
  "tika-vin12t:2087_8": "pavattā mūlabhāsābhūtā māgadhaniruttiyeva.",
  "tika-vin12t:2088": "286. Lokāyataṃ nāma titthiyasatthanti sambandho. Imināva kāraṇenāti “seto kāko, kasmā? Aṭṭhīnaṃ setattā. Ratto bako, kasmā? Lohitassa rattattā” iti iminā eva kāraṇena.",
  "tika-vin12t:2089": "288. Antarā ahosīti ettha antarasaddo byavadhānatthoti āha “antaritā ahosi paṭicchannā”ti. Tena saddena dhammakathā byavadhānā ahosīti attho.",
  "tika-vin12t:2090": "289. Ābādhappaccayāti ettha ābādhassa bhesajjasaṅkhāto paccayo ābādhapaccayoti dassento āha “yassā”tiādi. Iminā ābādhoyeva paccayo ābādhapaccayoti atthaṃ paṭikkhipati.",
  "tika-vin12t:2091_0": "293. Dukkaṭavatthu nāma akappiyavohārādinā mālāvaccharopanādi, pācittiyavatthu nāma",
  "tika-vin12t:2091_1": "mālāvaccharopanādiatthāya pathavīkhaṇanādi. Paharaṇīti paharati imāyāti paharaṇī.",
  "tika-vin12t:2091_2": "Etanti “paharaṇī”ti etaṃ nāmaṃ. Yassa kassaci āvudhasaṅkhātassa lohabhaṇḍassāti sambandho.",
  "tika-vin12t:2091_3": "Tanti āvudhasaṅkhātaṃ lohabhaṇḍaṃ. Vuttamevāti “katakaṃ nāma padumakaṇṇikākāra”ntiādinā",
  "tika-vin12t:2091_4": "vuttameva. Dhaniyassevāti dhaniyassa eva. Aññesañhi katāya sabbamattikāmayakuṭiyā",
  "tika-vin12t:2091_5": "apākaṭattā vuttaṃ “dhaniyassevā”ti. Atha vā dhaniyassa sabbamattikāmayakuṭi ivāti",
  "tika-vin12t:2091_6": "yojanā. Sabbatthāti sabbasmiṃ khuddakavatthukkhandhake.",
  "tika-vin12t:2092": "Iti khuddakavatthukkhandhakavaṇṇanāya yojanā samattā.",
  "tika-vin12t:2093": "6. Senāsanakkhandhakaṃ",
  "tika-vin12t:2094": "Vihārānujānanakathā",
  "tika-vin12t:2095_0": "294. Senāsanakkhandhake apaññattaṃ hotīti ettha na ñapadhātu hoti, apica ñādhātuyeva,",
  "tika-vin12t:2095_1": "so ca kho anujānanatthoti āha “ananuññātaṃ hotī”ti. Iminā ñādhātussa avabodhanādayo",
  "tika-vin12t:2095_2": "atthe nivatteti, anujānanatthaṃyeva dasseti. Aḍḍhayogādīnaṃ visuṃ gahitattā vihārasaddena",
  "tika-vin12t:2095_3": "pārisesato avasesāvāsova gahetabboti āha “aḍḍhayogādimuttako avasesāvāso”ti. Suvaṇṇavaṅkagehanti",
  "tika-vin12t:2095_4": "suvaṇṇavaṅkachadanena chāditaṃ gehaṃ. Iṭṭhakāguhāti iṭṭhakāya katā guhā. Eseva nayo",
  "tika-vin12t:2095_5": "sesesupi. Āgatassa ca anāgatassa cāti ettha casaddena dvandavākyaṃ dasseti. Āgacchatīti",
  "tika-vin12t:2095_6": "āgato, na āgato anāgato, saṅgho. Āgato ca anāgato ca āgatānāgato, samāhāradvando",
  "tika-vin12t:2095_7": "puṃliṅgo, tassa. “Appaṭihatacārassā”ti iminā catūsu disāsu appaṭihatacāro cātuddisoti",
  "tika-vin12t:2095_8": "vacanatthaṃ dasseti.",
  "tika-vin12t:2096_0": "295. Anumodanagāthāsu evaṃ vinicchayo veditabboti yojanā. Utuvisabhāgavasenāti sītauṇhānaṃ",
  "tika-vin12t:2096_1": "utūnaṃ visabhāgavasena. Saṃphusitakavātoti saha udakabindunā āgato vāto. Ettha hi",
  "tika-vin12t:2096_2": "saṃsaddo sahattho, phusitasaddo udakabinduvācako. Ujukameghavuṭṭhiyo evāti vātena",
  "tika-vin12t:2096_3": "apaharitattā ujukaṃ patitā meghavuṭṭhiyo eva. Pāḷiyaṃ tatoti ettha topaccayo paccattatthe",
  "tika-vin12t:2096_4": "vattati. So vihāroti hi attho. Vāḷamigāni cāti vāḷamige ca. Liṅgavipallāso hesa.",
  "tika-vin12t:2096_5": "Etāni sabbānīti “sīta”ntiādīni sabbāni satta padāni. Yojetabbānīti so vihāro sītaṃ",
  "tika-vin12t:2096_6": "paṭihanati…pe… vuṭṭhiyo paṭihanatīti yojetabbānīti attho.",
  "tika-vin12t:2097_0": "“Vihārenā”ti iminā pāḷiyaṃ tatoti ettha topaccayo kattutthe hotīti dasseti, tena",
  "tika-vin12t:2097_1": "vihārenāti attho. Paṭihaññatīti paṭihanīyati. Sukhatthanti ettha uttarapadalopoti",
  "tika-vin12t:2097_2": "āha “sukhavihārattha”nti. “Leṇatthañca sukhatthañcā”ti padadvayaṃ “hotī”ti pāṭhasesena",
  "tika-vin12t:2097_3": "yojetabbaṃ. Vihāradānaṃ leṇatthañca sukhatthañca hotīti hi attho. Idanti ayaṃ adhippāyo.",
  "tika-vin12t:2097_4": "Vuttanti vutto. Vihāradānaṃ sukhatthañca hotīti yojanā. Jhāyituṃ vipassituñca yaṃ",
  "tika-vin12t:2097_5": "sukhaṃ atthīti sambandho. Tadatthanti tassa sukhassa atthāya. Parapadenapīti “jhāyituñca",
  "tika-vin12t:2097_6": "vipassitu”nti padadvayato paraṃ ṭhitena “vihāradāna”nti padenapi. Idhāti imasmiṃ",
  "tika-vin12t:2097_7": "vihāre. Vihāradānanti vihārassa dānaṃ, dātabbavihāraṃ vā, vaṇṇitanti sambandho. Vuttanti",
  "tika-vin12t:2097_8": "saṃyuttanikāye vuttaṃ. Sādhakapāḷiyaṃ yo upassayaṃ dadāti, so ca sabbadado sabbesaṃ",
  "tika-vin12t:2097_9": "balādīnaṃ dado hotīti yojanā. So cāti ettha casaddo avadhāraṇattho. So evāti hi attho.",
  "tika-vin12t:2098_0": "“Vihāre”ti iminā vāsayetthāti ettha etasaddassa visayaṃ dasseti. Vāsayeti vāseyya.",
  "tika-vin12t:2098_1": "Tesaṃ annañcāti ettha “tesa”nti padaṃ “anucchaviya”nti pāṭhasesena yojetabbanti dassento",
  "tika-vin12t:2098_2": "āha “tesaṃ anucchaviya”nti. Tattha anucchaviyaṃ annañca anucchaviyāni vatthāni cāti",
  "tika-vin12t:2098_3": "yojanā. Atha vā tesanti bhummatthe sampadānavacananti dassento āha “tesū”ti, bhikkhūsūti",
  "tika-vin12t:2098_4": "attho. Ujubhūtesūti ettha sampadānatthe bhummavacanaṃ katvā ujubhūtānaṃ tesaṃ bhikkhūnaṃ",
  "tika-vin12t:2098_5": "dadeyyāti atthopi yujjateva. “Akuṭilacittesū”ti iminā “ujubhūtesū”ti ettha ujusaddassa",
  "tika-vin12t:2098_6": "akuṭilatthañca bhūtasaddena bāhiratthasamāsañca dasseti. Ujubhūtaṃ cittametesanti",
  "tika-vin12t:2098_7": "ujubhūtāti vacanattho kātabbo. Nidaheyyāti nikhaṇitvā ṭhapeyya. “Na cittapasādaṃ",
  "tika-vin12t:2098_8": "virādhetvā”ti iminā vippasannena cetasāti ettha evatthaphalaṃ vā aññatthāpohanaṃ",
  "tika-vin12t:2098_9": "vā dasseti. Hīti phalajotako. Evaṃ vippasannacittassa tassa vihāradāyakassa te bhikkhū",
  "tika-vin12t:2098_10": "dhammaṃ desentīti yojanā.",
  "tika-vin12t:2099_0": "296. Āviñchanachiddanti aṅguliṃ ava pavesetvā añchati ākaḍḍhati ettha, etenāti vā",
  "tika-vin12t:2099_1": "āviñchanaṃ. Avapubbo achidhātu, upasaggaakārassa dīghaṃ katvā, dhātuakārassa ca ikāraṃ",
  "tika-vin12t:2099_2": "katvā “āviñchana”nti vuttaṃ, tameva chiddaṃ āviñchanachiddaṃ. Āviñchanarajjunti kavāṭacchidde",
  "tika-vin12t:2099_3": "ava pavesetvā añchati ākaḍḍhati imāyāti āviñchanā, sāyeva rajjūti āviñchanarajju.",
  "tika-vin12t:2099_4": "Kāci rajju na na vaṭṭatīti yojanā. Atha vā na vaṭṭati na hoti, vaṭṭatiyevāti yojanā.",
  "tika-vin12t:2099_5": "Tīṇi tālānīti ettha tālasaddo kuñcikāpariyāyoti āha “tisso kuñcikāyo”ti. Iminā tālasaddassa",
  "tika-vin12t:2099_6": "rukkhatūriyavisese nivatteti. Yaṃ yanti upakaraṇaṃ. Tassāti yantakassa. Vedikāvātapānanti",
  "tika-vin12t:2099_7": "vātaṃ pivati anenāti vātapānaṃ, vedikāya kataṃ vātapānaṃ vedikāvātapānaṃ. Cakkalikanti",
  "tika-vin12t:2099_8": "ettha cakkākārena alati pavattatīti cakkalaṃ, coḷakapādapuñjanaṃ. Tena bandhitabbanti",
  "tika-vin12t:2099_9": "cakkalikanti dassento āha “coḷakapādapuñjanaṃ bandhitu”nti. “Vātapānappamāṇena bhisiṃ",
  "tika-vin12t:2099_10": "katvā”ti iminā vātapānapamāṇena katā bhisi vātapānabhisīti vacanatthaṃ dasseti.",
  "tika-vin12t:2100_0": "297. “Uccakampi āsandika”nti vacanato vaṭṭatīti veditabboti sambandho. Ekatobhāgena",
  "tika-vin12t:2100_1": "dīghapīṭhaṃ aṭṭhaṅgulapādakameva vaṭṭatīti yojanā. Tato adhikaṃ na vaṭṭatīti adhippāyo.",
  "tika-vin12t:2100_2": "Pamāṇātikkantopīti pisaddo pamāṇayutto pana pagevāti dasseti. Sattaṅgoti tīsu disāsu",
  "tika-vin12t:2100_3": "apassayo, cattāro pādāti satta aṅgāni etassāti sattaṅgo. Ayampīti pisaddo āsandikaṃ",
  "tika-vin12t:2100_4": "apekkhati. Eḷakapādapīṭhaṃ nāma vuccatīti sambandho. Eḷakassa pādo viya pādo etthāti",
  "tika-vin12t:2100_5": "eḷakapādaṃ, tameva pīṭhaṃ eḷakapādapīṭhaṃ. Āmalakavaṇṇikapīṭhanti āmalakāya vaṇṇo",
  "tika-vin12t:2100_6": "saṇṭhāno āmalakavaṇṇo, tena yojitaṃ āmalakavaṇṇikaṃ, tadeva pīṭhaṃ āmalakavaṇṇikapīṭhaṃ.",
  "tika-vin12t:2100_7": "“Ākārenā”ti iminā vaṇṇasaddassa saṇṭhānatthaṃ dasseti. Imānīti pīṭhāni. Etthāti pīṭhe.",
  "tika-vin12t:2100_8": "Muñcapabbajamayanti muñjena ca pabbajena ca kataṃ.",
  "tika-vin12t:2101_0": "Manussānanti vaḍḍhakīmanussānaṃ. Chavisaṃrakkhanatthāyāti chaviyā vināsanato suṭṭhu",
  "tika-vin12t:2101_1": "rakkhanatthāya. Simbalirukkhādīnantiādisaddena tūlanibbattake sabbarukkhe saṅgaṇhāti.",
  "tika-vin12t:2101_2": "Khīravalliādīnantiādisaddena tūlanibbattakā sabbā latāyo saṅgaṇhāti. Poṭakītiṇādīnantiādisaddena",
  "tika-vin12t:2101_3": "tūlanibbattakā sabbā tiṇajātiyo saṅgaṇhāti. Tīhīti rukkhalatāpoṭakīhi. Nanu bhūtagāmānaṃ",
  "tika-vin12t:2101_4": "anekattā etehi tīhi mutto bhūtagāmo atthi, kasmā pana sabbabhūtagāmā saṅgahitā hontīti",
  "tika-vin12t:2101_5": "āha “rukkhavallitiṇajātiyo hī”tiādi. Tattha hi yasmā natthi, tasmā saṅgahitā hontīti",
  "tika-vin12t:2101_6": "yojanā. Tasmāti yasmā natthi, tasmā. Sabbampi etaṃ tūlanti yojanā. Bibbohane lomampi",
  "tika-vin12t:2101_7": "vaṭṭatīti sambandho. Lomampīti pisaddena tūlaṃ apekkhati. Yaṃkiñci pupphanti sabbaṃ",
  "tika-vin12t:2101_8": "pupphaṃ. Pattaṃ pāpuṇitvā suddhaṃ tamālapattameva na vaṭṭati, avasesaṃ sabbaṃ pattaṃ",
  "tika-vin12t:2101_9": "suddhampi vaṭṭatīti adhippāyo. Pañcavidhanti uṇṇacoḷavākatiṇapaṇṇavasena pañcapakāraṃ.",
  "tika-vin12t:2102_0": "“Upaḍḍhakāyapamāṇānī”ti iminā addhakāyikānīti ettha addhassa kāyassa pamāṇena katāni",
  "tika-vin12t:2102_1": "addhakāyikānīti atthaṃ dasseti. Yesu bibbohanesu kaṭito paṭṭhāya yāva sīsaṃ upadahanti,",
  "tika-vin12t:2102_2": "tāni bibbohanāni addhakāyikāni nāmāti yojanā. Yassāti bibbohanassa. Vitthārato muṭṭhiratanaṃ",
  "tika-vin12t:2102_3": "hotīti sambandho. Iminā yattha saha gīvāya sakalaṃ sīsaṃ ṭhapetuṃ sakkā, tassa muṭṭhiratanaṃ",
  "tika-vin12t:2102_4": "vitthārapamāṇanti dasseti. “Tīsu kaṇṇesu dvinnaṃ kaṇṇāna”nti idaṃ bibbohanassa ubhosu",
  "tika-vin12t:2102_5": "antesu ṭhapetabbacoḷapamāṇaṃ sandhāya vuttaṃ. Idaṃ pana bibbohanassa ubhosu antesu",
  "tika-vin12t:2102_6": "ṭhapitacoḷassa koṭiyā koṭiṃ āhacca dviguṇaṃ kataṃ tikaṇṇaṃ hoti, tesu tīsu kaṇṇesu",
  "tika-vin12t:2102_7": "dvinnaṃ kaṇṇānamantaraṃ vidatthi caturaṅgulaṃ hoti, majjhaṭṭhānaṃ koṭito koṭimāhacca",
  "tika-vin12t:2102_8": "muṭṭhiratanaṃ hoti, idaṃ pana bibbohanaṃ tikaṇṇaṃ hoti. Vaṭṭaṃ vā caturassādiṃ vā",
  "tika-vin12t:2102_9": "katvā sibbitaṃ yathā koṭito koṭi vitthārato puthulaṭṭhānaṃ muṭṭhiratanaṃ hoti, evaṃ",
  "tika-vin12t:2102_10": "sibbitabbaṃ. Ito adhikaṃ na vaṭṭati, ūnaṃ pana vaṭṭatiyeva. Sīsūpadhānanti sīsaṃ",
  "tika-vin12t:2102_11": "upadahanti ṭhapenti etthāti sīsūpadhānaṃ. Bibbohanānīti visesena, visesaṃ vā sukhaṃ",
  "tika-vin12t:2102_12": "vahantīti bibbohanāni. Uparīti bibbohanānaṃ upari. Yāni pana kappiyatūlāni santīti",
  "tika-vin12t:2102_13": "yojanā. Mahantampīti pisaddo khuddakaṃ pana pagevāti dasseti. Vinayadharaupatissatthero",
  "tika-vin12t:2102_14": "pana āhāti sambandho. “Vinayadhara” iti padena phussadevattherato visesaṃ dasseti.",
  "tika-vin12t:2102_15": "Akappiyatūlaṃ vāti bhisiyaṃ akappiyatūlaṃ vā. Bibbohane hi akappiyatūlaṃ nāma natthi.",
  "tika-vin12t:2103_0": "Pañcabhisiyoti ettha vākyabhāvañca asamāhāradigubhāvañca paṭikkhipanto āha “pañcahi",
  "tika-vin12t:2103_1": "uṇṇādīhi pūritā bhisiyo”ti. Iminā pañcahi uṇṇādīhi pūritā bhisiyo pañcabhisiyoti",
  "tika-vin12t:2103_2": "vacanatthaṃ dasseti. Atthato pana vākyampi asamāhāradigupi yujjateva. Kasmā pañcagaṇanā",
  "tika-vin12t:2103_3": "hotīti āha “tūlagaṇanāya hī”tiādi. Hi yasmā tūlagaṇanāya etāsaṃ gaṇanā vuttā, tasmā",
  "tika-vin12t:2103_4": "pañcabhisiyo hontīti yojanā. Tatthāti uṇṇādīsu pañcasu. Uṇṇaggahaṇena gahitanti sambandho.",
  "tika-vin12t:2103_5": "Kambalamevāti uṇṇāmayaṃ kambalameva. Uṇṇāya, uṇṇaṃ vā pakkhipitvā katā bhisi uṇṇābhisi.",
  "tika-vin12t:2103_6": "Eseva nayo coḷabhisiādīsu.",
  "tika-vin12t:2104_0": "Pamāṇaniyamoti ettakā pamāṇāti pamāṇassa niyamo. Mañce attharitabbā bhisi mañcabhisi.",
  "tika-vin12t:2104_1": "Etāsanti mañcabhisiādīnaṃ. Yaṃ etaṃ tūlanti yojanā. Sūrakepīti cammamayabhisiyampi.",
  "tika-vin12t:2104_2": "Etenāti kurundiyaṃ vuttavacanena siddhaṃ hotīti sambandho.",
  "tika-vin12t:2105_0": "Mañcabhisinti mañce attharitabbaṃ bhisiṃ. “Attharaṇatthāya saṃharantīti yujjatī”ti",
  "tika-vin12t:2105_1": "iminā “attharantī”ti ettha kāriyūpacārena attho gahetabboti dasseti. Attharaṇāya",
  "tika-vin12t:2105_2": "hi saṃharaṇaṃ kāraṇaṃ nāma, attharaṇaṃ kāriyaṃ nāma. Uparīti bhisichaviyā upari.",
  "tika-vin12t:2105_3": "Phusitānīti bindūni. Bhittikammanti bhittiyaṃ nānāvaṇṇehi rājikaraṇaṃ viya kattabbaṃ kammaṃ.",
  "tika-vin12t:2106_0": "298. “Ikkāsa”nti nāmaṃ niyyāsasilesānaṃ nāmanti āha “rukkhaniyyāsaṃ vā silesaṃ vā”ti.",
  "tika-vin12t:2106_1": "“Kuṇḍakamissakamattika”nti iminā kuṇḍakena missakā mattikā kuṇḍakamattikāti vacanatthaṃ",
  "tika-vin12t:2106_2": "dasseti. Sāsapapiṭṭhanti sāsapacuṇṇaṃ. “Bindu bindu hutvā”ti iminā accussannaṃ hotīti",
  "tika-vin12t:2106_3": "ettha kāraṇūpacāraṃ dasseti. Accussannañhi kāraṇaṃ hoti, “bindu bindu hutvā”ti ṭhānaṃ",
  "tika-vin12t:2106_4": "kāriyaṃ hoti. “Puñjitu”nti sodhetuṃ. Gaṇḍuppādagūthamattikanti mahilatāya gūthamayaṃ",
  "tika-vin12t:2106_5": "mattikaṃ. Iminā laṇḍamattikanti ettha laṇḍasaddo gūthapariyāyoti dasseti.",
  "tika-vin12t:2107_0": "299. Na bhikkhave paṭibhānacittanti ettha “itthirūpakaṃ purisarūpaka”nti pāḷiyaṃ",
  "tika-vin12t:2107_1": "vuttattā kiṃ itthipurisarūpameva na vaṭṭatīti āha “na kevala”ntiādi. Tiracchānarūpampi",
  "tika-vin12t:2107_2": "kātuṃ vā “karohī”ti vattuṃ vā na vaṭṭatīti sambandho. Dvārapālanti dvārapālarūpaṃ.",
  "tika-vin12t:2107_3": "Pasādanīyānīti pasādetabbāni, pasādetuṃ arahānīti attho.",
  "tika-vin12t:2108": "300. Ekaṅgaṇāti avihāraṭṭhānena samānabhūmibhāgā. Muṇḍacchedanagabbhoti muṇḍena chādetabbo gabbho.",
  "tika-vin12t:2109_0": "Tatthāti vijjhitabbarukkhe. “Kata”nti iminā kulaṅkapādakanti ettha ṇikapaccayassa",
  "tika-vin12t:2109_1": "atthaṃ dasseti. Taṃ āharimaṃ bhittipādaṃ patiṭṭhāpetunti sambandho. Vassaparittāṇatthanti",
  "tika-vin12t:2109_2": "vassodakaparittāṇatthaṃ. “Madditamattika”nti iminā uddasudhanti ettha sudhāsaddassa",
  "tika-vin12t:2109_3": "lepanasudhaṃ dasseti, bhojanasudhaṃ nivatteti.",
  "tika-vin12t:2110_0": "Pamukhanti vihārassa pamukhaṃ. Yanti padesaṃ, hanantīti sambandho. Tassa katapadesassāti",
  "tika-vin12t:2110_1": "yojanā. “Paghāna”ntipi vuccatīti dīghavasena “paghāna”ntipi vuccati. Iminā purimapāṭhe",
  "tika-vin12t:2110_2": "rassabhāvaṃ dīpeti. “Pakuṭṭa”ntipi pāṭhoti sasaṃyogavasena “pakuṭṭa”ntipi pāṭho.",
  "tika-vin12t:2110_3": "Iminā purimapāṭhe nisaṃyogabhāvaṃ dasseti. Vaṃsanti veḷuṃ. Tatoti vaṃsato. “Osāretvā",
  "tika-vin12t:2110_4": "kata”nti iminā osāretvā kataṃ osārakanti vacanatthaṃ dasseti. “Chadanapamukha”nti",
  "tika-vin12t:2110_5": "iminā ṇikapaccayassa sarūpaṃ dasseti. Cakkalayuttoti cakkalena yutto.",
  "tika-vin12t:2111": "301. Pānīyadānabhājananti pānīyaṃ deti anenāti pānīyadānaṃ, tameva bhājanaṃ pānīyadānabhājanaṃ. “Uḷuṅko ca thālakañcā”ti iminā dve pānīyasaṅkhassa anulomānīti yojanā.",
  "tika-vin12t:2112": "303. Dvārathakanakanti dvāraṃ thaketi anenāti dvārathakanakaṃ. Gāmadvāresu dvārathakanakaṃ viya cakkalayuttaṃ dvārathakanakanti yojanā.",
  "tika-vin12t:2113_0": "305. Assatarirathāti assānaṃ visesena, atisayena vāti assataro, atha vā pakatiasse",
  "tika-vin12t:2113_1": "tarati atikkamatīti assataro, so etesu rathesu yujjitabboti assatarī, teyeva rathāti",
  "tika-vin12t:2113_2": "assatarirathāti dassento āha “assatarayuttā rathā assatarirathā”ti. Tattha “assatarayuttā”ti",
  "tika-vin12t:2113_3": "iminā “assatarī”ti padassa assatthitaddhitaṃ dasseti. Āmuttamaṇikuṇḍalāti padassa",
  "tika-vin12t:2113_4": "“sataṃ kaññā sahassānī”ti padena sambandhitabbattā vuttaṃ “āmuttamaṇikuṇḍalānī”ti.",
  "tika-vin12t:2113_5": "Iminā nikārassa ākāro hotīti dasseti. Kaṇṇesu āmuttaṃ maṇikuṇḍalaṃ etāsanti āmuttamaṇikuṇḍalā kaññāyo.",
  "tika-vin12t:2114_0": "Khandhaparinibbānena parinibbutoti atthaṃ paṭikkhipanto āha “kilesaparinibbānena",
  "tika-vin12t:2114_1": "parinibbuto”ti. Sītibhūtoti ettha kilesātapānaṃ abhāveneva sītibhūto, na aññesanti",
  "tika-vin12t:2114_2": "āha “kilesātapābhāvenā”ti. “Kilesūpadhiabhāvenā”ti iminā nirupadhīti ettha khandhūpadhiabhisaṅkhārūpadhiabhāvenāti",
  "tika-vin12t:2114_3": "atthaṃ paṭikkhipati.",
  "tika-vin12t:2115_0": "Āsattiyoti ettha punappunaṃ visayesu, bhavesu vā sañjantīti āsattiyoti dassento āha",
  "tika-vin12t:2115_1": "“rūpādīsū”tiādi. Patthanāyoti taṇhāyo. Iminā āsattīnaṃ sarūpaṃ dasseti. “Chinditvā”ti",
  "tika-vin12t:2115_2": "iminā chetvāti ettha chedhātuyā chedanatthaṃ dasseti. Vineyyahadaye daranti ettha",
  "tika-vin12t:2115_3": "“vineyyā”ti padassa tvāpaccayantabhāvañca hadayasaddassa cittavācakabhāvañca darathasarūpañca",
  "tika-vin12t:2115_4": "dassento āha “citte kilesadarathaṃ vinetvā”ti. Tattha “citte”ti iminā hadayasaddassatthaṃ",
  "tika-vin12t:2115_5": "dasseti, “kilesa” iti padena darathasarūpaṃ, “vinetvā”ti iminā tvāpaccayantabhāvaṃ",
  "tika-vin12t:2115_6": "dasseti. Vayakaraṇanti paribbayamūlaṃ. Tañhi vayaṃ kariyati anenāti vayakaraṇanti",
  "tika-vin12t:2115_7": "vuccati. Iminā vayassa karaṇaṃ vayāyikaṃ, karaṇatthe āyikapaccayo, vayāyikameva veyyāyikanti atthaṃ dasseti.",
  "tika-vin12t:2116_0": "307. Ādeyyavācoti ettha ādiyitabbāti ādeyyā, sā vācā etassāti ādeyyavācoti dassento",
  "tika-vin12t:2116_1": "āha “tassa vacana”ntiādi. Tattha tassāti anāthapiṇḍikassa. Sadhanāti saṃvijjamāna",
  "tika-vin12t:2116_2": "dhanā, attano vā dhanavanto. Mandadhanāti appadhanā. Adāsīti anāthapiṇḍiko adāsi.",
  "tika-vin12t:2116_3": "Itīti evaṃ, datvā katvāti sambandho. Soti anāthapiṇḍiko, agamāsīti sambandho.",
  "tika-vin12t:2117_0": "Kahāpaṇe santharīti sambandho. Koṭiyā karaṇabhūtāya, ādhārabhūtāya vā. Paṭipātetvāti",
  "tika-vin12t:2117_1": "paṭihanāpetvā. Tattha tasmiṃ ṭhāne ye rukkhā vā yā pokkharaṇiyo vā tiṭṭhantīti yojanā.",
  "tika-vin12t:2117_2": "Tesanti tāsaṃ rukkhapokkharaṇīnaṃ. Sāmaññañhi apekkhitvā pulliṅgavasena vuttaṃ. Parikkhepapamāṇanti",
  "tika-vin12t:2117_3": "pariṇāhassa pamāṇaṃ. Assāti anāthapiṇḍikassa.",
  "tika-vin12t:2118": "Evaṃ bahudhanaṃ cajantassāpi gahapatinoti yojanā. Koṭṭhakaṃ māpesīti ettha aññe koṭṭhake paṭikkhipanto āha “dvārakoṭṭhakapāsāda”nti.",
  "tika-vin12t:2119_0": "Vihārādayoti ettha ādisaddena pāḷiyaṃ āgate pariveṇādayo cuddasa upakaraṇe saṅgaṇhāti.",
  "tika-vin12t:2119_1": "Amhākaṃ bhagavato vihārakārāpanapasaṅgena sattannampi buddhānaṃ vihārakārāpanaṃ dassento",
  "tika-vin12t:2119_2": "āha “vipassissā”tiādi. Tattha vipassissa bhagavato vihāraṃ kārāpesīti sambandho.",
  "tika-vin12t:2119_3": "Tigāvutappamāṇaṃ bhūmiṃ suvaṇṇayaṭṭhisantharena kiṇitvā vihāraṃ kārāpesīti yojanā.",
  "tika-vin12t:2119_4": "Eseva nayo paratopi. Aṭṭhakarīsappamāṇā bhūmi usabhena dasausabhappamāṇā yaṭṭhiyā",
  "tika-vin12t:2119_5": "dvisatayaṭṭhippamāṇā hotīti daṭṭhabbaṃ. “Evaṃ anupubbena parihāyantī”ti vatvā sabbajanaṃ",
  "tika-vin12t:2119_6": "saṃvejento āha “sampattiyo hī”tiādi. Tattha yasmā sampattiyo parihāyanti, tasmā alameva",
  "tika-vin12t:2119_7": "sabbasampattīsu virajjituṃ, alaṃ eva sabbasampattīhi vimuccitunti yojanā. “Sabbasampattīsū”ti",
  "tika-vin12t:2119_8": "padañhi “vimuccitu”nti padena vibhattipariṇāmaṃ katvā sambandhitabbaṃ.",
  "tika-vin12t:2120_0": "308. Khaṇḍaphullasaddānaṃ adhikaraṇabhāvaṃ dassento āha “khaṇḍanti chinnokāso. Phullanti",
  "tika-vin12t:2120_1": "phalitokāso”ti. Tattha “chinnokāso”ti iminā khaṇḍati chijjati etthāti khaṇḍanti vacanatthaṃ",
  "tika-vin12t:2120_2": "dasseti. “Phalitokāso”ti iminā phullati phalati etthāti phullanti vacanatthaṃ dasseti.",
  "tika-vin12t:2120_3": "Paṭisaṅkharissatīti ettha pāṭisaddassa pākatikatthabhāvaṃ, saṅkharissatisaddassa",
  "tika-vin12t:2120_4": "ca karadhātuyā nipphannabhāvaṃ dassetuṃ vuttaṃ “pākatikaṃ kariyatī”ti.",
  "tika-vin12t:2121_0": "310. Theroti sāriputtatthero, āgacchatīti sambandho. Idanti gilānapaṭijagganādi.",
  "tika-vin12t:2121_1": "Assāti therassa. Aggāsanantiādīsu aggasaddo paṭhamatthopi uttamatthopi yujjati. Tena",
  "tika-vin12t:2121_2": "vuttaṃ “therāsana”ntiādi. Antarā satthīnanti ettha antarāti bhummatthe nissakkavacanaṃ.",
  "tika-vin12t:2121_3": "Satthisaddo ca ūrusaṅkhāto pādavācakoti āha “catunnaṃ pādānaṃ antare”ti.",
  "tika-vin12t:2122": "315. Patiṭṭhāpesīti ettha kaṃ vayaṃ katvā patiṭṭhāpesīti āha “aṭṭhārasakoṭipariccāgaṃ katvā”ti. Evantiādi nigamanaṃ.",
  "tika-vin12t:2123": "Āsanappaṭibāhanādikathā",
  "tika-vin12t:2124_0": "316. Vippakatabhojanenāti ettha vippakatasaddo aniṭṭhitapariyāyoti āha “aniṭṭhite",
  "tika-vin12t:2124_1": "bhojane”ti. Pakiriyittha, pakiriyissate vā pakataṃ, na pakataṃ vippakatanti viggaho",
  "tika-vin12t:2124_2": "kātabbo, atthato pana “kariyamāno aniṭṭhito”ti vuttaṃ hoti. Etthāti ṭhāne. Atisamīpanti",
  "tika-vin12t:2124_3": "bhuñjamānassa bhikkhussa atiāsannaṃ. Tassāti bhuñjamānassa bhikkhussa. Pivitvā vāti",
  "tika-vin12t:2124_4": "yāguṃ pivitvā vā. Khāditvā vāti khajjakaṃ khāditvā vā. Rittahatthampīti tucchahatthampi.",
  "tika-vin12t:2124_5": "Pisaddena āmisahatthaṃ pana pagevāti dasseti. Hīti saccaṃ, yasmā vā. Soti rittahattho bhikkhu.",
  "tika-vin12t:2125_0": "Āpattinti dukkaṭāpattiṃ. Yanti vippakatabhojanaṃ bhikkhuṃ. Soti pacchā āgato bhikkhu.",
  "tika-vin12t:2125_1": "Ayañca bhikkhūti vippakatabhojano ayañca bhikkhu. Tenāti vippakatabhojanena navakena",
  "tika-vin12t:2125_2": "vā vuḍḍhatarena vā bhikkhunā. Kiṃ navakena vuḍḍhataraṃ āṇāpetuṃ vaṭṭatīti āha “vuḍḍhataraṃ",
  "tika-vin12t:2125_3": "hī”tiādi. Hīti saccaṃ, yasmā vā. Soti vuḍḍhataro bhikkhu. Tatoti udakaṃ āharāpetuṃ",
  "tika-vin12t:2125_4": "āṇattito. Yanti kammaṃ.",
  "tika-vin12t:2126_0": "Yoti bhikkhu. “Evarūpassā”ti padena tassa niyamanaṃ veditabbaṃ. Kāsassa kheḷamallakaṃ",
  "tika-vin12t:2126_1": "ṭhapetabbaṃ. Bhagandaraatisārānaṃ vaccakapālaṃ ṭhapetabbaṃ. Aññesaṃ aññāni ṭhapetabbāni",
  "tika-vin12t:2126_2": "honti. Tena vuttaṃ “kheḷa…pe… hontī”ti. Yasmiṃti yasmiṃ gilāne. Yopi bhesajjaṃ karotīti",
  "tika-vin12t:2126_3": "sambandho. Lesakappenāti ettha lesakappasaddānaṃ atthato ekattā vuttaṃ “appakena",
  "tika-vin12t:2126_4": "sīsābādhādimattenā”ti. Bhikkhū gaṇetvāti ettha gaṇaṃ ñatvāti dassento āha “paricchedaṃ",
  "tika-vin12t:2126_5": "ñatvā”ti. Tattha “pariccheda”nti iminā gaṇasaddassa adhippāyatthaṃ dasseti. “Ñatvā”ti",
  "tika-vin12t:2126_6": "iminā idhātuyā atthaṃ dasseti.",
  "tika-vin12t:2127": "Senāsanaggāhakathā",
  "tika-vin12t:2128_0": "318. Seyyāti kāyapasāraṇasaṅkhātaṃ sayanakiriyaṃ paṭikkhipitvā senāsanasaṅkhātaṃ",
  "tika-vin12t:2128_1": "seyyaṃ dassento āha “mañcaṭṭhānānī”ti. “Seyyāparicchedenā”ti iminā seyyagghenāti",
  "tika-vin12t:2128_2": "ettha agghasaddassa pūjanatthaṃ paṭikkhipitvā paricchedanatthaṃ dīpeti. Ettha ca",
  "tika-vin12t:2128_3": "agghasaddassa catutthakkharena yuttabhāvo heṭṭhā samuccayakkhandhakavaṇṇanā yojanāya",
  "tika-vin12t:2128_4": "vuttoyeva. Kālanti seyyāpaṭiggahaṇassa kālaṃ. Gāhiyamānāti gāhāpiyamānā. “Atirekāni",
  "tika-vin12t:2128_5": "ahesu”nti iminā ussārayiṃsūti ettha uddhaṃ sārayiṃsu gacchiṃsu pavattiṃsūti atthaṃ",
  "tika-vin12t:2128_6": "dasseti. Atirekānīti ca bhikkhuparicchedato seyyāparicchedāni atirekāni. Anubhāganti",
  "tika-vin12t:2128_7": "ettha anu pacchā dātabbo bhāgo anubhāgoti dassento āha “puna aparampi bhāgaṃ dātu”nti.",
  "tika-vin12t:2128_8": "Atimandesūtiādivacanena kiñcimandesu bhikkhūsu ekekassa bhikkhuno dve tisso seyyā",
  "tika-vin12t:2128_9": "dātabbā. Yato kiñcimandesu bhikkhūsu dve tayo vihārā dātabbāti atthopi gahetabbo.",
  "tika-vin12t:2128_10": "Tatthāti “na akāmā dātabbo”ti vacane. Anubhāge gahiteti yojanā. Yena anubhāgo ca",
  "tika-vin12t:2128_11": "paṭhamabhāgo ca gahito, so bhikkhūti yojanā.",
  "tika-vin12t:2129_0": "“Upacārasīmato bahī”ti iminā nissīmeti ettha sīmato bahi nikkhantaṃ, nisinnaṃ vā",
  "tika-vin12t:2129_1": "nissīmanti atthaṃ dasseti. Upacārasīmāya āvāsavaḍḍhanavasena ativitthārattā vuttaṃ",
  "tika-vin12t:2129_2": "“dūre ṭhitassāpī”ti. Utukālepīti hemantagimhakālepi. Tasmiñhi kāle sītauṇhautu tikhiṇo",
  "tika-vin12t:2129_3": "hoti, tasmā tasseva visesena utukāloti nāmaṃ pākaṭaṃ hoti. Tena vuttaṃ “hemantagimhakālepī”ti.",
  "tika-vin12t:2129_4": "Pisaddena vassakālaṃ apekkhati. Purimavassūpanāyikadivase gāho purimako, pacchimavassūpanāyikadivase gāho pacchimako.",
  "tika-vin12t:2130_0": "Antarā dvīhi vassūpanāyikadivasehi mutte kāle gāho antarāmuttako. Ekasmiṃ vihāreti",
  "tika-vin12t:2130_1": "ekissaṃ vihārasīmāyaṃ. Senāsanasāmikāti senāsanadāyakā, dentīti sambandho. Tanti",
  "tika-vin12t:2130_2": "senāsanaṃ. Āvāsikā na olokentīti sambandho. Etthāti senāsane. Palujjantampīti vinassantampi.",
  "tika-vin12t:2130_3": "Bhagavā āhāti sambandho. Tassāti senāsanassa. Aparajjūti aparasmiṃ ahani aparajju.",
  "tika-vin12t:2130_4": "Gatāyāti atikkamitāya. Pavāraṇāya gatāya pavāraṇadivase atikkamite sati aparajju",
  "tika-vin12t:2130_5": "antarāmuttako gāhetabboti yojanā.",
  "tika-vin12t:2131_0": "Tanti antarāmuttakaṃ. Gāhentenāti gāhāpentena. Tenāti gaṇhantena. Aṭṭhamāseti cattāro",
  "tika-vin12t:2131_1": "hemantamāse, cattāro ca gimhamāseti aṭṭhamāse. Kadāci pañca gimhamāseti navamāse",
  "tika-vin12t:2131_2": "vā. Khaṇḍaṃ vāti chinnaṭṭhānaṃ vā. Phullaṃ vāti phalitaṭṭhānaṃ vā. Paṭisaṅkharitabbanti",
  "tika-vin12t:2131_3": "pākatikaṃ kātabbaṃ. Divasaṃ khepetvāti pariveṇe divasaṃ khepetvā. Tatthāti gahitasenāsane.",
  "tika-vin12t:2131_4": "Rattindivanti ratti ca divo ca rattindivaṃ, samāhāradvando, accantasaṃyoge cetaṃ",
  "tika-vin12t:2131_5": "upayogavacanaṃ. Na labbhatīti saṅghattherena na labbhati. Idanti senāsanaṃ.",
  "tika-vin12t:2132_0": "Antarāmuttakagāhena agahetabbasenāsanaṃ dassento āha “yasmiṃ panā”tiādi. Temāsaccayena",
  "tika-vin12t:2132_1": "temāsaccayenāti tiṇṇaṃ māsānaṃ atikkamena tiṇṇaṃ māsānaṃ atikkamena. Hīti saccaṃ,",
  "tika-vin12t:2132_2": "yasmā vā. Yasmiṃ panāti senāsane pana. Sakidevāti ekavārameva. Ayanti esā kathā.",
  "tika-vin12t:2133_0": "Tatthāti duvidhesu senāsanaggāhesu. Utukālanti utukāle āgacchantīti sambandho. Tesaṃ",
  "tika-vin12t:2133_1": "tadāva dātabbanti sambandho. Akālo nāmāti uṭṭhāpanassa akālo nāma natthi. Ekaṃ vā",
  "tika-vin12t:2133_2": "mañcaṭṭhānaṃ vā ṭhapetabbanti yojanā. Eko vā thero āgacchatīti yojanā. Ubbhaṇḍikāti ukkhittabhaṇḍikā.",
  "tika-vin12t:2134_0": "Bahūsūti tayo ādiṃ katvā bahūsu bhikkhūsu. Pahotīti ekekassa bhikkhussa pahoti. Tatthāti",
  "tika-vin12t:2134_1": "pariveṇe. Tassevāti pariveṇasāmikasseva. Evaṃ apahontesūti evaṃ pariveṇagghena apahontesu.",
  "tika-vin12t:2134_2": "Pāsādagghenāti vihārasaṅkhātassa pāsādassa paricchedena. Ovarakagghenāti gabbhassa",
  "tika-vin12t:2134_3": "paricchedena. Seyyagghenāti catupañcahatthappamāṇāya seyyāya paricchedena. Mañcaṭṭhānenāti",
  "tika-vin12t:2134_4": "dvihatthavitthārassa catuhatthaāyāmassa mañcassa ṭhānena. Ekamañcaṭṭhānassa dvinnaṃ",
  "tika-vin12t:2134_5": "pīṭhakānaṃ ṭhānattā vuttaṃ “ekapīṭhakaṭṭhānavasenā”ti. Idaṃ nisīdituṃ sakkuṇeyyavasena",
  "tika-vin12t:2134_6": "vuttaṃ. Sace na sakkā nisīdituṃ, na dātabbaṃ. Tena vuttaṃ “bhikkhuno pana ṭhitokāsamattaṃ",
  "tika-vin12t:2134_7": "na gāhetabba”nti. Etanti ṭhitokāsamattaṃ. Hīti saccaṃ, yasmā vā. Ekamañcaṭṭhānassa",
  "tika-vin12t:2134_8": "tiṇṇaṃ janānaṃ ekapīṭhakaṭṭhānabhāvena apahontattā vuttaṃ “ekaṃ mañcaṭṭhānaṃ vā tiṇṇaṃ",
  "tika-vin12t:2134_9": "janānaṃ dātabba”nti. Hīti saccaṃ. “Sītasamaye”ti iminā uṇhasamayepi sabbadivasaṃ",
  "tika-vin12t:2134_10": "ajjhokāse vasituṃ na sakkāti dīpeti. Pariḷāhasamaye pana sakkā sabbarattiṃ ajjhokāse",
  "tika-vin12t:2134_11": "vasituṃ. Kiñcāpi sakkā, sītuṇhakāle pana na dātabbattā pariḷāhasamayepi na dātabbanti",
  "tika-vin12t:2134_12": "veditabbaṃ. Ekamañcaṭṭhāne vā ekapīṭhakaṭṭhāne vā tiṇṇaṃ janānaṃ nisīdanākāraṃ dassento",
  "tika-vin12t:2134_13": "āha “mahātherenā”tiādi. Tattha mahātherena vattabbanti sambandho. Niddāgarukoti niddāya",
  "tika-vin12t:2134_14": "garukārako. Sītaṃ anudahatīti sītaṃ maṃ pīḷeti. Tenāti mahātherena. Dutiyattherenāpīti",
  "tika-vin12t:2134_15": "pisaddo mahātheraṃ apekkhati. Vuttanayenevāti “ukkāsitvā”tiādinā vuttanayeneva. Evantiādi",
  "tika-vin12t:2134_16": "nigamanaṃ. Jambudīpe pana ekacce bhikkhū gāhentīti sambandho. Kiñcideva mañcaṭṭhānaṃ",
  "tika-vin12t:2134_17": "vā pīṭhaṭṭhānaṃ vāti yojanā. Ayantiādi purimavacanassa nigamanavasena pacchimavacanassa",
  "tika-vin12t:2134_18": "kathanatthāya vuttavacanaṃ.",
  "tika-vin12t:2135_0": "Vassāvāse senāsanaggāho evaṃ veditabboti yojanā. Āgantukavattanti āgantukassa vattaṃ.",
  "tika-vin12t:2135_1": "Aññatthāti aññasmiṃ ṭhāne. Gantvā vasitukāmena āgantukenāti yojanā. Vassūpanāyikadivasamevāti",
  "tika-vin12t:2135_2": "vassaṃ upagamanadivaseyeva. Tatthāti aññaṃ ṭhānaṃ. Nagantabbakāraṇaṃ dassento āha",
  "tika-vin12t:2135_3": "“vasanaṭṭhānaṃ vā hī”tiādi. Hīti yasmā. Tatrāti aññasmiṃ ṭhāne. Tenāti sambādhaasampajjanakāraṇā.",
  "tika-vin12t:2135_4": "Tasmāti yasmā na phāsuṃ vihareyya, tasmā. Taṃ vihāranti yasmiṃ vasitukāmo, taṃ vihāraṃ.",
  "tika-vin12t:2135_5": "Tatthāti vihāre, vasanto sukhaṃ vasissatīti sambandho. Uddesatthikoti uddesaṃ atthiko,",
  "tika-vin12t:2135_6": "uddesena vā. Kammaṭṭhānasappāyatanti kammaṭṭhānena, kammaṭṭhānassa vā sappāyabhāvaṃ.",
  "tika-vin12t:2136_0": "Tatthāti aññavihāraṃ. Gacchantena ghaṭṭetabboti sambandho. Ghaṭṭetabbākāraṃ dassento",
  "tika-vin12t:2136_1": "āha “na tatthā”tiādi. Tattha tatthāti sakaṭṭhāne. Kiṃ na vattabbāti āha “tumhe”tiādi.",
  "tika-vin12t:2136_2": "Salākabhattādīni vā yāgukhajjakādīni vā natthi na vijjantīti yojanā. Uposathāgārassa",
  "tika-vin12t:2136_3": "parikkhāroti sambandho. Tumhākaṃ vihārassa idaṃ tāḷañceva imaṃ sūciñca sampaṭicchathāti",
  "tika-vin12t:2136_4": "yojanā. Gamiyavattanti gamikānaṃ bhikkhūnaṃ vattaṃ. “Daharehī”ti padaṃ “ukkhipāpetvā”ti",
  "tika-vin12t:2136_5": "ca “gāhāpetvā”ti ca padadvaye kāritakammaṃ, “pattacīvarabhaṇḍikāyo”ti padaṃ “ukkhipāpetvā”ti",
  "tika-vin12t:2136_6": "pade dhātukammaṃ, “telanāḷikattaradaṇḍādīnī”ti padaṃ “gāhāpetvā”ti pade dhātukammameva.",
  "tika-vin12t:2136_7": "Attānaṃ dassentenāti attānaṃ manussānaṃ pakāsentena. Vitakkanti paccayabāhullikavitakkaṃ.",
  "tika-vin12t:2136_8": "“Saparivāra”nti padaṃ “gacchantañcā”ti pade kiriyāvisesanaṃ. Evañhi sati saparivāraṃ",
  "tika-vin12t:2136_9": "gacchantañcāti sambandho. “Na”nti pade pana kārakavisesanaṃ. Evañhi sati saparivāraṃ",
  "tika-vin12t:2136_10": "naṃ bhikkhunti sambandho. “Disvā”ti pade ca kiriyāvisesanameva. Evañhi sati gacchantañca",
  "tika-vin12t:2136_11": "naṃ bhikkhuṃ saparivāraṃ disvāti sambandho. Manussā vadantīti sambandho. Tesūti manussesu.",
  "tika-vin12t:2136_12": "Eko paṇḍitamanussoti sambandho. Ayaṃ kālo vassūpanāyikakālo nāmāti yojanā. Yatthāti",
  "tika-vin12t:2136_13": "ṭhāne. Tassāti ekassa paṇḍitamanussassa, vacananti sambandho. Te manussā yācantīti",
  "tika-vin12t:2136_14": "sambandho. Aññatthāti aññaṃ ṭhānaṃ. Mejjanti aññamaññaṃ sinehantīti mittā. Sukhadukkhesu",
  "tika-vin12t:2136_15": "amā saha vattantīti amaccā. Mittāyeva amaccāti mittāmaccā, te. Sammantayitvāti samaṃ,",
  "tika-vin12t:2136_16": "sammā vā mantayitvā. Idhevāti gāme eva, vihāre eva vā. Kasmā sādituṃ vaṭṭati, nanu",
  "tika-vin12t:2136_17": "sabbametaṃ akappiyañca sāvajjañcāti āha “sabbañhetaṃ kappiyañceva anavajjañcā”ti.",
  "tika-vin12t:2136_18": "Hi yasmā etaṃ sabbaṃ kappiyañca anavajjañca, tasmā sabbaṃ sādituṃ vaṭṭatīti yojanā.",
  "tika-vin12t:2136_19": "Kurundiyaṃ pana vuttanti sambandho. Ubhayampīti mahāaṭṭhakathākurundīsu vuttavacanavasena",
  "tika-vin12t:2136_20": "ubhayampi etaṃ vacananti sambandho.",
  "tika-vin12t:2137_0": "Āvāsikavattaṃ vitthārento āha “paṭikacceva hī”tiādi. Tattha paṭikaccevāti āgantukānaṃ",
  "tika-vin12t:2137_1": "āgatato paṭhamameva. Padhānagharavihāramaggoti padhānagharamaggo ca vihāramaggo ca.",
  "tika-vin12t:2137_2": "Muddavedikāyāti cetiyassa hammiyavedikāya. Kasmā idampi sabbaṃ kātabbanti āha “vassaṃ",
  "tika-vin12t:2137_3": "vasitukāmā hī”tiādi. Hīti saccaṃ, yasmā vā. Vassaṃ vasitukāmā sukhaṃ vasissantīti",
  "tika-vin12t:2137_4": "sambandho. Kataparikammehi āvāsikehīti sambandho. Yato kulato pakatiyā labbhati,",
  "tika-vin12t:2137_5": "tasmiṃ kule vassāvāsikaṃ pucchitabbanti yojanā. Na dinnapubbanti pubbe na dinnaṃ.",
  "tika-vin12t:2137_6": "Hīti yasmā. Upaddutāti upagantvā, bhusaṃ vā pīḷitā. Tatthāti manussesu. Yeti manussā.",
  "tika-vin12t:2137_7": "Vassāvāsike gāhiteti vassāvāsike senāsane gāhāpiyamāne. Gāhitabhikkhūnanti gāhāpitabhikkhūnaṃ.",
  "tika-vin12t:2137_8": "Vassāvāsikanti vassaṃ āvasantānaṃ dātabbaṃ cīvaraṃ. Gāhaṇakāloti gāhāpanakālo. Upakaṭṭhoti",
  "tika-vin12t:2137_9": "āsanno. Chātakādīhīti ādisaddena rogādayo saṅgaṇhāti. Yanti cīvaraṃ. Tatoti cīvarato.",
  "tika-vin12t:2137_10": "Tanti vacanaṃ. Tadanurūpenāti tesaṃ manussānaṃ vacanassānurūpena. Tesaṃ tesanti manussānaṃ,",
  "tika-vin12t:2137_11": "vassāvāsikaṃ cīvaranti sambandho.",
  "tika-vin12t:2138_0": "Yassāti bhikkhuno. Soti bhikkhu. Iti vadantīti yojanā. Tanti cīvaraṃ. Paṭikkammāti",
  "tika-vin12t:2138_1": "paṭikkamitvā. Vihārato apasakkitvāti attho. Tatrāti gāme. Upanikkhepaṃ ṭhapetvāti",
  "tika-vin12t:2138_2": "kappiyavatthuṃ vā akappiyavatthuṃ vā ārāmikādīnaṃ hatthe upanikkhepaṃ ṭhapetvā. Vihāreti",
  "tika-vin12t:2138_3": "vihārassa, vihāre vassaṃ vasantassa vā. Apucchitvāpīti pisaddena “pucchitvāpī”ti",
  "tika-vin12t:2138_4": "atthaṃ dasseti. Tesantikulānaṃ. Vattanti jagganādivattaṃ. Tesanti kulānaṃ. Āgatañca",
  "tika-vin12t:2138_5": "tanti taṃ paṃsukūlikaṃ āgatañca vadantīti sambandho. Tenāti paṃsukūlikena. Dātuṃ",
  "tika-vin12t:2138_6": "na icchantīti saṅghassa ācikkhantepi saṅghassa dātuṃ na icchanti. Sabhāgo bhikkhūti",
  "tika-vin12t:2138_7": "attanā sabhāgo bhikkhu. Etanti vassāvāsikaṃ. Paṃsukūlikassa na vaṭṭati, kasmā? Gahapaticīvarattā.",
  "tika-vin12t:2138_8": "Itītiādi nigamanaṃ. Saddhādeyyeti saddhāya dātabbe vassāvāsikalābhavisaye.",
  "tika-vin12t:2139_0": "Tatruppādeti tasmiṃ vihāre uppajjanakalābhavisaye. Bhaṇḍapaṭicchādananti paṭicchādanacīvarabhaṇḍaṃ.",
  "tika-vin12t:2139_1": "Cīvarabhaṇḍameva hi yasmā anena sarīraṃ paṭicchādiyati, tasmā bhaṇḍapaṭicchādananti",
  "tika-vin12t:2139_2": "vuccati. Gāhethāti bhikkhūhi gāhāpetha. Gāhetabbanti bhikkhūhi gāhāpetabbaṃ. Vatthu",
  "tika-vin12t:2139_3": "panāti sāṭakato aññaṃ kappiyaṃ vā akappiyaṃ vā vatthu pana. Kasmā vaṭṭatiyeva, nanu",
  "tika-vin12t:2139_4": "akappiyavatthu na vaṭṭatīti āha “kappiyakārakānañhi”tiādi. Tattha hi yasmā anuññātaṃ,",
  "tika-vin12t:2139_5": "tasmā vaṭṭatiyevāti yojanā. Dinnavatthuto uppannanti sambandho.",
  "tika-vin12t:2140_0": "Yanti vatthu dinnanti sambandho. Etthāti kappiyakārakānaṃ hatthe dinnavatthūsu. Tanti",
  "tika-vin12t:2140_1": "vatthu upanāmentehīti sambandho. Garubhaṇḍaṃ hoti, garubhaṇḍattā aññesu paccayesu",
  "tika-vin12t:2140_2": "na upanāmetabbanti adhippāyo. Puggalavasenevāti “bhikkhū cīvarena kilamanti, ettakaṃ",
  "tika-vin12t:2140_3": "nāma taṇḍulabhāgaṃ bhikkhūnaṃ cīvaraṃ kātuṃ ruccati saṅghassā”tiādinā puggalaṃ parāmasitvā",
  "tika-vin12t:2140_4": "puggalavaseneva. Saṅghavasenāti “saṅgho cīvarena kilamatī”tiādinā saṅghavasena na",
  "tika-vin12t:2140_5": "kātabbanti sambandho. Evaṃ puggalavasena apalokanakammassa akattabbataṃ dassetvā",
  "tika-vin12t:2140_6": "idāni vatthuvasena tasseva akattabbataṃ dassento āha “jātarūparajatavasenāpī”tiādi.",
  "tika-vin12t:2140_7": "Kappiyabhaṇḍavasenāti cīvarataṇḍulehi avasesassa kappiyabhaṇḍassa vasena. Cīvarataṇḍulānañhi",
  "tika-vin12t:2140_8": "visuṃ gahitattā “kappiyabhaṇḍavasenā”ti ettha tehi avaseso kappiyabhaṇḍova gahetabbo.",
  "tika-vin12t:2140_9": "Taṃ panāti apalokanakammaṃ pana. Kattabbākāraṃ dassento āha “idānī”tiādi. Subhikkhanti",
  "tika-vin12t:2140_10": "samiddhabhikkhaṃ. Sulabhapiṇḍanti sukhena labhapiṇḍaṃ. Dvīhi padehi aññamaññassa",
  "tika-vin12t:2140_11": "kāraṇaṃ dasseti, subhikkhattā sulabhapiṇḍaṃ, sulabhapiṇḍattā subhikkhanti vuttaṃ hoti.",
  "tika-vin12t:2141_0": "Evaṃ cīvarapaccayaṃ sallakkhetvā senāsanaṃ sallakkhetabbanti sambandho. Kāleti gāhāpanassa",
  "tika-vin12t:2141_1": "kāle. Vuttanti mahāaṭṭhakathāya vuttaṃ. Kasmā dve sammannitabbā, nanu ekampi sammannituṃ",
  "tika-vin12t:2141_2": "vaṭṭatīti āha “evañhī”tiādi. Tattha hi yasmā gāhessati, tasmā dve sammannitabbāti",
  "tika-vin12t:2141_3": "yojanā. Ekena hi sammutiladdhena sakkā paraṃ gāhāpetuṃ, attanā pana attano pāpetuṃ",
  "tika-vin12t:2141_4": "na sakkā, tasmā dvīsu sammatesu navako vuḍḍhassa, vuḍḍho ca navakassāti ubho aññamaññaṃ",
  "tika-vin12t:2141_5": "gāhessantīti adhippāyo. Sammannitabbāti ekato sammannitabbā. Aṭṭhapi soḷasapīti ettha",
  "tika-vin12t:2141_6": "pisaddena tato adhikampi ekato sammannituṃ vaṭṭatīti dīpeti. Sattasatikakkhandhake",
  "tika-vin12t:2141_7": "ubbāhikasammutiyaṃ aṭṭhapi janā ekatova sammatāti vacanañcettha sādhakaṃ. Niggahakammameva",
  "tika-vin12t:2141_8": "hi saṅgho saṅghassa na karotīti daṭṭhabbaṃ. Tesanti aṭṭhasoḷasajanānaṃ, sammuti vaṭṭatiyevāti",
  "tika-vin12t:2141_9": "sambandho. Kinti sallakkhetabbanti āha “cetiyaghara”ntiādi.",
  "tika-vin12t:2142_0": "Āsanagharanti paṭimāgharaṃ. Maggapokkharaṇīnaṃ samīpe katā sālāyo upacāravasena vuccanti",
  "tika-vin12t:2142_1": "“maggo”ti ca “pokkharaṇī”ti ca. Tā hi sālāyo upacārasīmabbhantaragate gāmābhimukhamagge",
  "tika-vin12t:2142_2": "ca antoupacārasīmāyaṃ khaṇitā yattha katthaci pokkharaṇiyo ca karīyanti, iti sallakkhetabbanti",
  "tika-vin12t:2142_3": "yojanā. Asenāsanaṃ dassetvā senāsanaṃ dassento āha “vihāro”tiādi. Rukkhamūlanti channakavāṭabaddharukkhamūlaṃ.",
  "tika-vin12t:2142_4": "Eseva nayo veḷugumbepi. Gāhentena ca gāhetabbānīti sambandho. Saṅghikoti tatruppādo.",
  "tika-vin12t:2142_5": "Tesūti dvīsu cīvarapaccayesu. Yanti cīvarapaccayaṃ. Tassāti cīvarapaccayassa. Ṭhitikatoti",
  "tika-vin12t:2142_6": "pabandhavasena ṭhitaṭṭhānato. Itaroti paṭhamaṃ gahitacīvarapaccayato itaro.",
  "tika-vin12t:2143_0": "Appatāyāti appabhāvato, gāhiyamāneti sambandho. Pariveṇagghenāti pariveṇaparicchedena.",
  "tika-vin12t:2143_1": "Labhantīti pariveṇasāmikā bhikkhū labhanti. Tanti pariveṇaṃ. Vijaṭetvāti vijaṭaṃ",
  "tika-vin12t:2143_2": "katvā, dve vā tayo vā koṭṭhāse katvāti attho. Pakkhipitvāti bhāgakoṭṭhāsaṃ pakkhipitvā.",
  "tika-vin12t:2143_3": "Na evaṃ kātabbanti yathā mahāsumatthero āha, tathā na kātabbanti attho. Akātabbakāraṇaṃ",
  "tika-vin12t:2143_4": "dassento āha “manussā hī”tiādi. Tatthāti pariveṇe, pavisitabbaṃ iti āhāti yojanā.",
  "tika-vin12t:2143_5": "Etthāti etasmiṃ gāhaṇaṭṭhāne. Paṭikkosatīti paṭisedheti. Paṭikkosanākāraṃ dassento",
  "tika-vin12t:2143_6": "āha “mā āvuso”tiādi. Iti vuttaṃ, iti paṭikkosatīti yojanā. Eko hi itisaddo luttaniddiṭṭho.",
  "tika-vin12t:2143_7": "Tassāti mahātherassa. Saṅgahanti bhikkhūnaṃ saṅgahaṃ. Tanti mahātheraṃ.",
  "tika-vin12t:2144_0": "Evaṃ vattabbanti evaṃ vakkhamānanayena vattabbaṃ. Paccayaṃ dhāretha, iti vattabbanti",
  "tika-vin12t:2144_1": "yojanā. Pāpuṇāti āvuso iti vutteti yojanā. “Gahitaṃ hotī”ti iminā “gaṇhatha, gaṇhāmī”ti",
  "tika-vin12t:2144_2": "paccuppannakālavasena vuttattā gahitaṃ hotīti dasseti. Atītaanāgatakālavasena agahitabhāvaṃ",
  "tika-vin12t:2144_3": "dassento āha “sace panā”tiādi. Satuppādamattanti gahaṇe satiyā uppādanamattaṃ. Etthāti",
  "tika-vin12t:2144_4": "senāsanapaccayagahaṇaṭṭhāne.",
  "tika-vin12t:2145_0": "Yopīti yampi. Upayogatthe cetaṃ paccattavacanaṃ, yampi paccayaṃ vissajjetīti yojanā.",
  "tika-vin12t:2145_1": "Paccayanti ca cīvarapaccayaṃ. Ayampīti ayampi paccayo. Pisaddo mahālābhapariveṇe",
  "tika-vin12t:2145_2": "paccayaṃ sampiṇḍeti. Tasmiṃyeva pariveṇeti tasmiṃ paṃsukūlikena gahitapariveṇe eva.",
  "tika-vin12t:2145_3": "Aññassāti paṃsukūlikato aññassa bhikkhussa. Paṃsukūliko “ahaṃ vasāmī”ti senāsanaṃ",
  "tika-vin12t:2145_4": "jaggissati. Itaro “ahaṃ paccayaṃ gaṇhāmī”ti senāsanaṃ jaggissatīti yojanā. Dvīhi",
  "tika-vin12t:2145_5": "kāraṇehīti vasanagahaṇavasena dvīhi kāraṇehi. Paṃsukūlike gaṇhanteti sambandho. Idhāti",
  "tika-vin12t:2145_6": "senāsane. Tenāti paṃsukūlikena. Heṭṭhāti senāsanassa heṭṭhā, ṭhitaṃ aññaṃ bhikkhunti",
  "tika-vin12t:2145_7": "sambandho. Tenāti paṃsukūlikena, kiñci vacananti sambandho. Vutthavassassa paṃsukūlikassāti",
  "tika-vin12t:2145_8": "yojanā. Vaṭṭatīti paṃsukūlikassa vaṭṭati. Tasmiṃ senāsaneti paṃsukūlikena gahitasenāsane.",
  "tika-vin12t:2145_9": "Yesaṃ panāti manussānaṃ pana. Tesanti manussānaṃ.",
  "tika-vin12t:2146": "Thūpaṃ katvāti cetiyaṃ katvā. Tassāti thūpassa. Tena bhikkhunāti vassāvāsikaṃ gāhakabhikkhunā. Tanti bhojanasālaṃ. Gāhetuṃ vaṭṭatīti sambandho. Sabbamidanti sabbaṃ idaṃ vacanaṃ.",
  "tika-vin12t:2147_0": "Pāṭipadaaruṇatoti vassūpanāyikadivasasaṅkhātassa pāṭipadassa aruṇuggamanato. Vitakkacārikoti",
  "tika-vin12t:2147_1": "“kattha nu kho vasissāmī”tiādinā vitakkena caraṇe anuyutto. Senāsanaṃ yācatīti senāsanaggāhāpakaṃ",
  "tika-vin12t:2147_2": "senāsanaṃ yācati. Gahitanti saṅghena gahitaṃ. Yatthāti ṭhāne. Vassūpagatehi vattabbāti",
  "tika-vin12t:2147_3": "sambandho. Punappunaṃ, samaṃ vā cetiyaṅgaṇādiṃ muñcanti sodhenti imāhīti sammuñcaniyo.",
  "tika-vin12t:2147_4": "Mucidhātu sodhanatthe yupaccayo karaṇatthe hoti. Tālujo paṭhamakkharo. Sulabhā ce",
  "tika-vin12t:2147_5": "daṇḍakā, ekekena dve tisso yaṭṭhisammuñcaniyo bandhitabbā. Sulabhā ce salākā, chapañcamuṭṭhisammuñcaniyo",
  "tika-vin12t:2147_6": "bandhitabbāti attho. Pañca pañca ukkāti araññavihāresu parissayavijānanatthaṃ pañca",
  "tika-vin12t:2147_7": "pañca aggiukkā koṭṭetabbā chinditabbāti attho.",
  "tika-vin12t:2148_0": "“Nibaddhavattaṃ ṭhapetvā”ti ettha akattabbavattaṃ dassento āha “vattaṃ karontehi",
  "tika-vin12t:2148_1": "cā”tiādi. Tattha vattaṃ karontehi ca evarūpaṃ adhammikavattaṃ na kātabbanti sambandho.",
  "tika-vin12t:2148_2": "Hi saccaṃ, sabbeva ete uddesādayo papañcāti yojanā. Papañcenti saṃsāre ciraṃ ṭhapentīti",
  "tika-vin12t:2148_3": "papañcā. Mūgabbatanti mūgānaṃ vataṃ, mūgehi kattabbaṃ vā, mūgena viya vā amūgehi",
  "tika-vin12t:2148_4": "kattabbaṃ vataṃ. Evaṃ akātabbavattaṃ dassetvā idāni kātabbavattaṃ dassento āha “pariyattidhammo",
  "tika-vin12t:2148_5": "nāmā”tiādi. Tividhampīti pariyattipaṭipattipaṭivedhavasena tippakārampi. Avayavapariyattidhammopi",
  "tika-vin12t:2148_6": "avayavipariyattidhammaṃ, avayavipariyattidhammo vā avayavapariyattidhammaṃ patiṭṭhāpeti,",
  "tika-vin12t:2148_7": "tasmā pariyattidhammo attanāpi attānaṃ patiṭṭhāpesīti veditabbaṃ. Uddisathāti pariyattiṃ",
  "tika-vin12t:2148_8": "uddisatha. Sodhetvā…pe… upasampādethāti ettha sodhanaṃ nāma sabbesaṃ ācārakulaputtānaṃ",
  "tika-vin12t:2148_9": "upaparikkhanaṃ. Sodhetvā nissayaṃ dethāti ettha sodhanaṃ nāma bhikkhusabhāgataṃ upaparikkhanaṃ.",
  "tika-vin12t:2148_10": "Hīti saccaṃ. Kulaputtoti ācārakulaputto. Yattakāni dhutaṅgāni samādiyituṃ sakkothāti",
  "tika-vin12t:2148_11": "yojanā. Antovassaṃ nāmetanti bhummatthe upayogavacanametaṃ. Etasmiṃ antovasseti hi",
  "tika-vin12t:2148_12": "attho, bhavitabbantiādīsu sambandhitabbaṃ. Sakaladivasanti sakaladivasamhi, appamattehīti",
  "tika-vin12t:2148_13": "sambandho. Ekacārikavattanti ekakena caritabbaṃ vattaṃ. Bhasseti vacane. Dasavatthukakathanti",
  "tika-vin12t:2148_14": "appicchatādidasavatthuka kathaṃ.",
  "tika-vin12t:2149_0": "Viggāhikapisuṇapharusavacanānīti viggahaṃ kalahaṃ janetīti viggāhikaṃ, viggāhikavacanañca",
  "tika-vin12t:2149_1": "pisuṇavacanañca pharusavacanañca viggāhikapisuṇapharusavacanāni. Manasikārabahulā",
  "tika-vin12t:2149_2": "viharatha iti ovaditabbāti yojanā. Dantakaṭṭhakhādanavattanti heṭṭhā adinnādānavaṇṇanāyaṃ",
  "tika-vin12t:2149_3": "vuttaṃ dantakaṭṭhakhādane, dantakaṭṭhakhādanassa vā vattaṃ. “Pattaṃ thavikāya pakkhipantena",
  "tika-vin12t:2149_4": "na kathetabba”nti iminā kathente pamādena patto bhijjeyyāti pattassa guttatthāya",
  "tika-vin12t:2149_5": "kathanaṃ nivāreti. Ācikkhitabbāti itisaddo parisamāpanattho.",
  "tika-vin12t:2150_0": "Koci dāyakoti sambandho. Āgantuko bhikkhūti cīvaraggāhitato pacchā āgato āgantuko",
  "tika-vin12t:2150_1": "bhikkhu. Saṅghattheroti āvāsikasaṅghatthero. Paṭhamabhāganti pubbe gāhitaṃ paṭhamabhāgaṃ,",
  "tika-vin12t:2150_2": "parivattetvāti pubbe gāhitabhāgena pacchā dātabbaṃ vassāvāsikaṃ parivattetvā. Āgantukassa",
  "tika-vin12t:2150_3": "vassaggena pattaṭṭhāne āgantukassa dātabbanti yojanā. “Āgantukassā”ti padaṃ pubbāparaṃ",
  "tika-vin12t:2150_4": "apekkhati. Tasmā dvinnaṃ padānaṃ majjhe vuttaṃ. Paṭhamavassūpagatāti paṭhamavassūpanāyikadivase",
  "tika-vin12t:2150_5": "vassūpagatā. “Dve tīṇi cattārī”ti vacanassa vā bahūnaṃ bhikkhūnaṃ vā byāpanatthāya",
  "tika-vin12t:2150_6": "“laddhaṃ laddha”nti vicchāvasena vuttaṃ. Tena panāti āgantukena pana. Paṭhamavassūpagatehi",
  "tika-vin12t:2150_7": "appake laddhe pacchimavassūpanāyikadivase dātabbānaṃ vassāvāsikānaṃ bahukepi ayaṃ",
  "tika-vin12t:2150_8": "nayo ñātabboti katvā na vutto.",
  "tika-vin12t:2151_0": "Dvīsupīti paṭhama dutiyavasena dvīsupi. Vassūpagatā bhikkhū bhikkhāya kilamantā vadantīti",
  "tika-vin12t:2151_1": "sambandho. Idhāti ṭhāne. Vasantāti ekato vasantā. Dve bhāgā homa sādhu vatāti yojanā.",
  "tika-vin12t:2151_2": "Sādhu vatāti ekaṃsena sundarā bhaveyyunti attho. Yesanti bhikkhūnaṃ. Tatthāti ñātipavāritaṭṭhānesu.",
  "tika-vin12t:2151_3": "Pavāraṇāyāti pavāraṇādivase. Tesūti bhikkhūsu. Yeti bhikkhū. Tatthāti ñātipavāritaṭṭhānesu.",
  "tika-vin12t:2151_4": "Kasmā apaloketvā dātabbaṃ, nanu te sādiyantīti āha “sādi yantāpi hī”tiādi. Tattha",
  "tika-vin12t:2151_5": "hīti yasmā. “Neva vassāvāsikassa sāmino”ti iminā tesaṃ vassacchinnataṃ dīpeti. Neva",
  "tika-vin12t:2151_6": "adātuṃ labhantīti paṭhamameva katikavattassa katattā adātuṃ neva labhanti, sabbesaṃ",
  "tika-vin12t:2151_7": "no amhākanti yojanā. Idhāti ṭhāne. Tanti katikavattaṃ. Eko bhikkhūti sambandho. Tesanti",
  "tika-vin12t:2151_8": "bhikkhūnaṃ. Tatthāti sabhāgaṭṭhāne. Vasitvā āgatānaṃ tesaṃ bhikkhūnanti yojanā. Na",
  "tika-vin12t:2151_9": "labbhati iti vuttanti yojanā. Imesanti vassāvāsiappattakānaṃ ekaccānaṃ. Gāhitasadisamevāti",
  "tika-vin12t:2151_10": "vassāvāsikassa gāhitena sadisameva. Tesamevāti ekaccānameva.",
  "tika-vin12t:2152_0": "Pakkantopīti aññaṃ ṭhānaṃ pakkamantopi. Hīti saccaṃ, yasmā vā. Tena bhikkhunā kataṃ",
  "tika-vin12t:2152_1": "pānīyaupaṭṭhapanādikammaṃ bhatiniviṭṭhaṃ bhatiyā ṭhitanti yojanā. Apalokanakammaṃ",
  "tika-vin12t:2152_2": "katvā gāhitaṃ saṅghikanti sambandho. Saṅghikanti tatruppādaṃ sandhāya vuttaṃ. Vibbhantopīti",
  "tika-vin12t:2152_3": "pisaddo pageva chinnavassoti dasseti. Paccayavasenevāti saddhādeyyapaccayavasena.",
  "tika-vin12t:2152_4": "Vadantīti keci vadanti.",
  "tika-vin12t:2153_0": "Disaṃgamiko bhikkhu vibbhamatīti sambandho. Manusseti vassāvāsikadāyakamanusse. Sammukhāti",
  "tika-vin12t:2153_1": "āvāsikassa sammukhā. Sampaṭicchāpetvāti “suṭṭhu dassāmā”ti paṭicchāpetvā. Yassa gāhitanti",
  "tika-vin12t:2153_2": "yassa bhikkhuno senāsanaṃ gāhitaṃ. Senāsanasāmikassāti senāsanadāyakassa puttadhītādayoti",
  "tika-vin12t:2153_3": "sambandho. Senāsane demāti senāsanassa dema. Tatthāti senāsane. Ekameva vatthaṃ dātabbaṃ.",
  "tika-vin12t:2153_4": "Kasmā? Puggalassa adatvā senāsanasseva dātabbattā. Vassāvāsikaṭṭhitikāyāti vassāvāsikagāhitassa",
  "tika-vin12t:2153_5": "ṭhitikāya. Eseva nayoti senāsanasseva dinnattā eseva nayo. Tasseva hontīti puggalasseva",
  "tika-vin12t:2153_6": "dinnattā tasseva honti.",
  "tika-vin12t:2154_0": "Dutiyo therāsane gāhito hotīti sambandho. Paṭhamabhāgassa sāmaṇerassa gāhitattā vuttaṃ",
  "tika-vin12t:2154_1": "“varabhāgaṃ sāmaṇerassa datvā”ti. Ubhopīti dve therasāmaṇerepi. Sayamevāti dāyako",
  "tika-vin12t:2154_2": "sayameva. Yanti vassāvāsikaṃ. Yassāti therassa vā sāmaṇerassa vā.",
  "tika-vin12t:2155_0": "Itoti vuttanayato. Daharasāmaṇerassāti taruṇassa sāmaṇerassa. Soti gharasāmiko. Nanti",
  "tika-vin12t:2155_1": "pattajanaṃ. Yassāti bhikkhuno. Tesanti manussānaṃ. Yathābhūtaṃ ācikkhitabbanti vibbhamakālaṅkatakāraṇaṃ",
  "tika-vin12t:2155_2": "yathābhūtaṃ ācikkhitabbaṃ. Suddhapaṃsukūlikāyevāti aññehi amissā suddhā paṃsukūlikāyevāti.",
  "tika-vin12t:2155_3": "Idaṃ nevāsikavattanti nigamanaṃ.",
  "tika-vin12t:2156": "Upanandavatthukathā",
  "tika-vin12t:2157_0": "319. Ayamatthoti ayaṃ vakkhamāno attho, evaṃ veditabboti sambandho. Tatthāti gāmake.",
  "tika-vin12t:2157_1": "Tanti senāsanaṃ, gaṇhantenevāti sambandho. Idhāti sāvatthiyaṃ. Muttanti te senāsanaṃ",
  "tika-vin12t:2157_2": "muñcitaṃ hoti. Tatrāpīti gāmakepi. Ubhayatthāti sāvatthiyaṃ, gāmake cāti ubhayattha.",
  "tika-vin12t:2158_0": "Etthāti upanandavatthusmiṃ. Kathanti kena pakārena paṭippassambhati. Idhāti sāsane.",
  "tika-vin12t:2158_1": "Ekacco gaṇhātīti sambandho. Tatrāpīti sāmantavihārepi. Tassāti bhikkhussa. Idhāti",
  "tika-vin12t:2158_2": "senāsane. Ālayamattanti cittuppādamattaṃ. Iccassāti iti assa, evaṃ assa bhikkhussāti",
  "tika-vin12t:2158_3": "attho. Sabbatthāti sabbasmiṃ “gahaṇena gahaṇa”ntiādike catukke. Yo pana gacchatīti",
  "tika-vin12t:2158_4": "sambandho. Upacārasīmātikkameti nimittatthe cetaṃ bhummavacanaṃ, bhāvena bhāvalakkhaṇe",
  "tika-vin12t:2158_5": "vā. Tatthāti aññasmiṃ vihāre paccāgacchati, vaṭṭati, senāsanaggāho na paṭippassambhatīti adhippāyo.",
  "tika-vin12t:2159_0": "320. Yoti bhikkhu. Mahantataro vā daharataro vāti attano mahantataro vā daharataro",
  "tika-vin12t:2159_1": "vā hoti. So bhikkhu tivassantaro nāmāti yojanā. Ekassa bhikkhuno tiṇṇaṃ vassānamantare",
  "tika-vin12t:2159_2": "ṭhito tivassantaro añño bhikkhu. Tatthāti bhikkhūsu. Ime sabbeti tivassantaradvivassantarasamānavassike",
  "tika-vin12t:2159_3": "ime bhikkhū, labhantīti sambandho. Yaṃ tiṇṇaṃ pahotīti mañcapīṭhavinimuttaṃ yaṃ āsanaṃ",
  "tika-vin12t:2159_4": "tiṇṇaṃ sukhaṃ nisīdituṃ pahoti, tathārūpe āsanepi dve dve hutvā nisīdituṃ labhantīti",
  "tika-vin12t:2159_5": "yojanā. Apisaddena mañcapīṭhāni apekkhati. Idaṃ pacchimadīghāsanaṃ. Anupasampannenāpīti",
  "tika-vin12t:2159_6": "pisaddo pageva upasampannenāti dasseti.",
  "tika-vin12t:2160_0": "Hatthikumbheti hatthisiropiṇḍe. Iminā hatthisaddena hatthikumbho gahito avayavūpacārena",
  "tika-vin12t:2160_1": "vā uttarapadalopena vāti dasseti. Hatthī viyāti hatthī, bhūmibhāgo, hatthimhi patiṭṭhito",
  "tika-vin12t:2160_2": "pādasaṅkhāto nakho imassāti hatthinakhako, pāsādo. Etaṃ “hatthinakhako”ti nāmaṃ evaṃkatassa",
  "tika-vin12t:2160_3": "pāsādassa nāmanti yojanā. “Suvaṇṇarajatādivicitrānī”ti padaṃ “kavāṭāni mañcapīṭhāni",
  "tika-vin12t:2160_4": "tālavaṇṭānī”ti sabbapadesu yojetabbaṃ. Yaṃkiñci cittakammakataṃ atthi, sabbaṃ vaṭṭatīti",
  "tika-vin12t:2160_5": "yojanā. Pāsādassa demāti sambandho. Pāṭekkanti pāsādato visuṃ. Paṭiggahitamevāti",
  "tika-vin12t:2160_6": "sabbaṃ paṭiggahitameva hoti. Gonakādīni aṭṭhārasa attharaṇāni paribhuñjitunti sambandho.",
  "tika-vin12t:2160_7": "Gihivikaṭanīhārenāti gihīhi visesena yathākāmaṃ kariyatīti gihivikaṭaṃ, gihisantakaṃ.",
  "tika-vin12t:2160_8": "“Gihivikaṭa”nti nīhāro abhinīhāro gihivikaṭanīhāro, tena. Labbhantīti nisīditumeva",
  "tika-vin12t:2160_9": "labbhanti. Tatrāpīti dhammāsanepi.",
  "tika-vin12t:2161": "Avissajjiyavatthukathā",
  "tika-vin12t:2162_0": "321. Etānīti garubhaṇḍāni. Tatthāti rāsivasena pañcasu sarūpavasena pañcavīsatiyā",
  "tika-vin12t:2162_1": "garubhaṇḍesu. Āgantvā, ābhuso vā ramanti etthāti ārāmo. Tesaṃyevāti pupphārāmaphalārāmānameva.",
  "tika-vin12t:2162_2": "“Ṭhapitokāso”ti iminā vatthusaddassa bhūmibhedatthaṃ dasseti. Vasati ārāmo patiṭṭhahati",
  "tika-vin12t:2162_3": "etthāti ārāmavatthu. Tesu vāti ettha vāsaddena navabhūmibhāgato aññassa porāṇabhūmibhāgassapi",
  "tika-vin12t:2162_4": "ārāmavatthubhāvaṃ vikappeti. Visesena catuiriyāpathe harati pavatteti etthāti vihāro.",
  "tika-vin12t:2162_5": "Tassāti vihārassa. Catunnaṃ mañcānanti niddhāraṇatthe sāmivacanaṃ. Aññataro mañco",
  "tika-vin12t:2162_6": "nāmāti yojanā. Eseva nayo sesesupi. “Lohena katā kumbhī”ti iminā lohakumbhīti ettha",
  "tika-vin12t:2162_7": "majjhelopasamāsaṃ dasseti. Lohamayā kumbhī lohakumbhīti vacanatthopi yujjateva. “Eseva",
  "tika-vin12t:2162_8": "nayo”ti iminā lohena kataṃ bhāṇakaṃ, lohena kato vārako, lohena kataṃ kaṭāhanti atthaṃ",
  "tika-vin12t:2162_9": "atidisati. Etthāti bhāṇakavārakakaṭāhesu. Arañjaroti atimahantattā araṃ khippaṃ jarati",
  "tika-vin12t:2162_10": "vināsetīti arañjaro. Atha vā jalaṃ gaṇhituṃ alanti arañjaro lakārānaṃ rakāre katvā.",
  "tika-vin12t:2163_0": "Gāthāvasena nigamanaṃ dassento āha “eva”ntiādi. Tattha evaṃ pakāsayīti sambandho.",
  "tika-vin12t:2163_1": "Dve garubhaṇḍāni dvisaṅgahāni honti, tatiyaṃ garubhaṇḍaṃ catusaṅgahaṃ hoti, catutthaṃ",
  "tika-vin12t:2163_2": "garubhaṇḍaṃ navakoṭṭhāsaṃ hoti, pañcamaṃ garubhaṇḍaṃ aṭṭhabhedanaṃ hoti, iti iminā",
  "tika-vin12t:2163_3": "pakārena pañcanimmalalocano nātho pañcahi rāsīhi pañcavīsavidhaṃ garubhaṇḍaṃ pakāsayīti yojanā.",
  "tika-vin12t:2164": "Tatrāti garubhaṇḍe. Hīti vitthāro. Sabbampi idaṃ garubhaṇḍaṃ avissajjiyanti vuttanti yojanā. Idhāti imasmiṃ vatthusmiṃ. Parivāre pana āgatanti sambandho.",
  "tika-vin12t:2165": "Pañca rāsayo mahesinā vuttāti yojanā. Etthāti parivāre.",
  "tika-vin12t:2166_0": "Tatrāti “parivattanavasenā”ti vacane. Idaṃ garubhaṇḍaṃ upanetunti sambandho. Niccaṃ",
  "tika-vin12t:2166_1": "tiṭṭhantīti thāvarā, ṭhādhātu varapaccayo, ṭhākārassa thākāro. Iminā ārāmaārāmavatthuvihāravihāravatthūni",
  "tika-vin12t:2166_2": "gahetabbāni. Avissajjiyaavebhaṅgīyattā garu alahukaṃ bhaṇḍaṃ garubhaṇḍaṃ. Iminā mañcādīni",
  "tika-vin12t:2166_3": "ekavīsati garubhaṇḍāni gahetabbāni. Thāvareti ādhāre bhummaṃ, pariyāpannanti sambandho.",
  "tika-vin12t:2166_4": "Atha vā niddhāraṇe bhummaṃ, thāvaresūti hi attho, khettantiādīsu sambandhitabbaṃ.",
  "tika-vin12t:2166_5": "Khipati pubbaṇṇabījametthāti khettaṃ. Vasati aparaṇṇabījaṃ patiṭṭhāti etthāti vatthu,",
  "tika-vin12t:2166_6": "tale bhūmibhāge ekato vā dvīhi vā tīhi vā ṭhānehi āvaraṇaṃ karīyati etthāti taḷāko,",
  "tika-vin12t:2166_7": "saro. Kassakānaṃ matena kattabbāti mātikā. Ārāmena parivattetunti sambandho. Kāni",
  "tika-vin12t:2166_8": "parivattetunti āha “imāni cattāripī”ti. Pisaddo avayavasampiṇḍano.",
  "tika-vin12t:2167_0": "Tatrāti “parivattetuṃ vaṭṭatī”ti vacane. Dūreti saṅghārāmato dūraṭṭhāne. Yampīti",
  "tika-vin12t:2167_1": "nāḷikeraphalampi. Harantīti saṅghassa haranti. Aññesanti saṅghato aññesaṃ manussānanti",
  "tika-vin12t:2167_2": "sambandho. Teti manussā. Saṅghena sampaṭicchitabboti sambandho. Ruccatīti saṅghassārāmena",
  "tika-vin12t:2167_3": "manussānamārāmaṃ, manussānamārāmena vā saṅghassārāmaṃ parivattetuṃ rucīyati icchīyati.",
  "tika-vin12t:2167_4": "Bhikkhūnaṃ ārāmoti sambandho. Ayanti manussānamārāmo. Khuddakoti saṅghārāmato khuddako.",
  "tika-vin12t:2167_5": "Āyanti ayati āyasāmiko dhanena vaḍḍhiṃ gacchati anenāti āyo, taṃ. Samakamevāti samappamāṇameva,",
  "tika-vin12t:2167_6": "āyaṃ sace detīti sambandho. Pamāṇatthe kapaccayo. Manussānaṃ rukkhāti sambandho.",
  "tika-vin12t:2167_7": "Atirekaṃ saṅghassa demāti sambandho. Jānāpetvāti “saṅghe dinnaṃ mahapphala”nti saṅghassa",
  "tika-vin12t:2167_8": "dinnadānassa ānisaṃsaṃ manussānaṃ jānāpetvā. Phaladhārino honti nanūti yojanā. Evantiādi",
  "tika-vin12t:2167_9": "nigamanaṃ. Eteneva nayenāti yena nayena ārāmo ārāmena parivattetabbo, eteneva nayena.",
  "tika-vin12t:2167_10": "Mahantena vā khuddakena vā ārāmavatthunā cāti yojanā. Ārāma ārāmavatthuvihāravihāravatthūni",
  "tika-vin12t:2167_11": "parivattetabbānīti sambandho.",
  "tika-vin12t:2168_0": "Ubhopīti gehapāsādavasena ubhopi. Tatthāti gehe. Idaṃ panāti pāsādasaṅkhātaṃ gehaṃ,",
  "tika-vin12t:2168_1": "manussānaṃ gehanti sambandho. Mahagghena vā appagghena vā vihāravatthunā cāti yojanā.",
  "tika-vin12t:2168_2": "Vihāravihāravatthuārāmaārāmavatthūni parivattetabbānīti sambandho. Evantiādi nigamanaṃ.",
  "tika-vin12t:2169_0": "Garubhaṇḍena garubhaṇḍaparivattane evaṃ vinicchayo veditabboti yojanā. Paṃsvāgārakesūti",
  "tika-vin12t:2169_1": "paṃsukīḷanatthāya katesu agārakesu. Kappiyamañcāti saṅghagaṇapuggalānaṃ kappiyā suvaṇṇarajatādīhi",
  "tika-vin12t:2169_2": "akatā mañcā. Vihārassa pana suvaṇṇarajatamayādikāpi kappiyā mañcā dātabbāti sambandho.",
  "tika-vin12t:2169_3": "Bahisīmāyāti upacārasīmato bahi. Tatthāti saṅghattherassa vasanaṭṭhāne. Tatthāti",
  "tika-vin12t:2169_4": "tassa bhikkhuno vasanaṭṭhāne. “Mahagghenā”ti vuttavacanaṃ niyamento āha “satagghanakena",
  "tika-vin12t:2169_5": "vā sahassagghanakena vā”ti. Mañcasatanti mañcabahuṃ. Etesupīti pīṭhabhisibibbohanesupi.",
  "tika-vin12t:2169_6": "Tatthāti pīṭhabhisibibbohanesu. Kappiyaṃ pīṭhādīti sambandho. Akappiyaṃ vā mahagghaṃ",
  "tika-vin12t:2169_7": "kappiyaṃ vāti kappiyena vā mahagghakappiyena vā parivattetvāti sambandho. “Vuttavatthūnī”ti",
  "tika-vin12t:2169_8": "padaṃ “parivattetvā”ti pade avuttakammaṃ, “gahetabbānī”ti pade vuttakammaṃ, pubbāparāpekkhapadaṃ.",
  "tika-vin12t:2170_0": "Pasatamattaudakagaṇhakānipīti ettha pasato nāma kuñcitapāṇi. Sīhaḷadīpeti sīhaṃ lāti",
  "tika-vin12t:2170_1": "gaṇhātīti sīhaḷo lakārassa ḷakāraṃ katvā, sīhabāhunāmako rājā, tassa puttattā vijayakumāropi",
  "tika-vin12t:2170_2": "sīhaḷo nāma, tena ādimhi nivāsabhāvena gahitattā dīpo sīhaḷadīpo nāma, tasmiṃ. Pādaṃ",
  "tika-vin12t:2170_3": "gaṇhātīti pādagaṇhano, soyeva pādagaṇhanako. Pādo nāmāti “pādagaṇhanako”ti ettha",
  "tika-vin12t:2170_4": "pādo nāma. Yo lohavārako magadhanāḷiyā pañcanāḷimattaṃ gaṇhāti, so lohavārako pādo",
  "tika-vin12t:2170_5": "nāmāti yojanā. Iminā pamāṇassa nāmaṃ pamāṇavante upacārato vohāranayaṃ dasseti. Tatoti",
  "tika-vin12t:2170_6": "pañcanāḷimattagaṇhanakavārakato. Imānīti lohakumbhīādīni.",
  "tika-vin12t:2171_0": "Bhiṅgāra …pe… kaṭacchuādīnīti bhiṅgāro ca paṭiggaho ca uḷuṅko ca dabbi ca kaṭacchu",
  "tika-vin12t:2171_1": "ca pāti ca taṭṭako ca sarako ca samuggo ca aṅgārakapallo ca dhūmakaṭacchu ca bhiṅgāra…pe…",
  "tika-vin12t:2171_2": "dhūmakaṭacchuyo, tā ādi yesaṃ tānīti bhiṅgāra…pe… kaṭacchuādīni. Ādisaddena aññāni",
  "tika-vin12t:2171_3": "upakaraṇāni gahetabbāni. Bhājanīyānīti bhājetabbāni. Kaṃsalohādītiādisaddena vaṭṭalohaṃ",
  "tika-vin12t:2171_4": "saṅgaṇhāti. Vaṭṭalohaṃ nāma pītalohaṃ. Hīti saccaṃ, yasmā vā. Pārihāriyanti saṅghikaparibhogaṃ",
  "tika-vin12t:2171_5": "pariharitvā apanetvā puggalikaparibhogena paribhuñjanaṃ, “attasantaka”nti vā pariggahena",
  "tika-vin12t:2171_6": "haritvā bhuñjanaṃ na vaṭṭati. Gihivikaṭanīhārenevāti “gihivikaṭa”nti abhinīhāreneva.",
  "tika-vin12t:2172_0": "Aññasmimpi kappiyalohabhaṇḍe pariyāpannā añjanīti yojanā. Atha vā kappiyalohabhaṇḍeti",
  "tika-vin12t:2172_1": "niddhāraṇe bhummaṃ, “añjanī”tiādinā sambandhitabbaṃ. Sūcīti cīvarādisibbanakā sūci.",
  "tika-vin12t:2172_2": "Paṇṇasūcīti paṇṇe likhanā sūci. Aññampīti añjaniādito aññampi. Dhūmanettañca phālañca",
  "tika-vin12t:2172_3": "dīparukkho ca dīpakapallako ca olambakadīpo ca dhūmanetta…pe… olambakadīpā. Itthipurisatiracchānagatasaṅkhātāni",
  "tika-vin12t:2172_4": "rūpāni etesu atthīti itthipurisatiracchānagatarūpakāni. Dhūmanetta…pe… olambakadīpā",
  "tika-vin12t:2172_5": "ca te itthipurisatiracchānagatarūpakāni ceti dhūmanetta…pe… rūpakāni, visesanaparanipāto.",
  "tika-vin12t:2172_6": "Tāni vā aññāni vā bhitticchadanakavāṭādīsu upanetabbāni lohabhaṇḍānīti sambandho.",
  "tika-vin12t:2172_7": "Lohakhilakanti lohamayaṃ āṇiṃ. Pariharitvāti “attano santaka”nti pariggahena haritvā,",
  "tika-vin12t:2172_8": "saṅghikaparibhogagihivikaṭāni vā apanetvā. Khīrapāsāṇamayānīti khīravaṇṇena pāsāṇena katāni.",
  "tika-vin12t:2173_0": "Suvaṇṇañca rajatañca hārakūṭañca jātiphalikañca suvaṇṇa…pe… jātiphalikāni, tehi katāni",
  "tika-vin12t:2173_1": "bhājanāni suvaṇṇa…pe… bhājanāni. Sabbanti suvaṇṇarajatādisabbaṃ. Vaṭṭatīti saṅghagaṇapuggalānaṃ vaṭṭati.",
  "tika-vin12t:2174_0": "Vāsiādīsu evaṃ vinicchayo veditabboti yojanā, niddhāraṇe vā bhummaṃ. Yāya vāsiyā",
  "tika-vin12t:2174_1": "na sakkāti sambandho. Tatoti vāsito. Mahattarīsaddo mahantapariyāyo anipphannapāṭipadiko.",
  "tika-vin12t:2174_2": "Mahattarī vāsīti sambandho. Vejjānanti bhisakkānaṃ. Sirāvedhanapharasupīti pisaddena",
  "tika-vin12t:2174_3": "tato mahantaṃ pana pagevāti dasseti. Yā pana kuṭhārī āvudhasaṅkhepena katāti sambandho.",
  "tika-vin12t:2174_4": "Atha vā āvudhasaṅkhepena katā yā pana kuṭhārī atthīti yojanā. Anāmāsāti anāmasitabbā,",
  "tika-vin12t:2174_5": "anāmāsārahāti attho. Caturaṅgulamattopīti pisaddo tato adhiko pana pagevāti dasseti.",
  "tika-vin12t:2174_6": "Nikhaṇitvā khādatīti nikhādanaṃ. Caturassaṃ mukhametassāti caturassamukhaṃ. Doṇisadisaṃ",
  "tika-vin12t:2174_7": "mukhametassāti doṇimukhaṃ. Sammuñcanidaṇḍavedhanampi nikhādanaṃ daṇḍabaddhaṃ hoti",
  "tika-vin12t:2174_8": "ceti yojanā. Daṇḍena bandhitabbanti daṇḍabaddhaṃ, daṇḍaṃ baddhametassāti vā daṇḍabaddhaṃ.",
  "tika-vin12t:2174_9": "“Adaṇḍaka”nti vatvā tassevatthaṃ dassetuṃ vuttaṃ “phalamattamevā”ti. Natthi daṇḍametassāti",
  "tika-vin12t:2174_10": "adaṇḍakaṃ. Yanti nikhādanaṃ. Pariharitunti puggalikabhāvena pariggahetvā harituṃ,",
  "tika-vin12t:2174_11": "saṅghikabhāvaṃ apanetuṃ vā. Sikharampi nikhādaneneva saṅgahitaṃ lakkhaṇahāranayena",
  "tika-vin12t:2174_12": "samānakiccabhāvato. Sikharanti yena paribbhamitvā chindanti, yehi manussehi dinnānīti",
  "tika-vin12t:2174_13": "sambandho. Teti manussā, vadantīti sambandho. Noti amhākaṃ. Pākatiketi pakatiyā ṭhite,",
  "tika-vin12t:2174_14": "yathā paṭhamaṃ ṭhitā honti, tathā karissāmāti attho. Sace āharantīti sace āyācanaṃ",
  "tika-vin12t:2174_15": "akatvā haranti. Anāharantāpīti puna anāharantāpi.",
  "tika-vin12t:2175_0": "Kammāro ca taṭṭakāro ca cundakāro ca naḷakāro ca maṇikāro ca pattabandhako ca kammāra…pe…",
  "tika-vin12t:2175_1": "pattabandhakā, tesaṃ. Adhikaraṇī ca muṭṭhiko ca saṇḍāso ca tulā ca adhikaraṇi…pe…",
  "tika-vin12t:2175_2": "tulā. Saṅghe dinnakālatoti saṅghassa dinnakālato. Tipuṃ chindati anenāti tipucchedanaṃ,",
  "tika-vin12t:2175_3": "tameva satthakaṃ tipucchedanasatthakaṃ. Mahākattariñca mahāsaṇḍāsañca mahāpipphilikañca",
  "tika-vin12t:2175_4": "ṭhapetvāti yojanā. Kasmā ṭhapitānīti āha “mahākattariādīni garubhaṇḍānī”ti. Tattha",
  "tika-vin12t:2175_5": "yasmā mahākattariādīni garubhaṇḍāni, tasmā “ṭhapetvā mahākattari”nti ādi mayā vuttanti yojanā.",
  "tika-vin12t:2176": "Valliādīsu evaṃ vinicchayo veditabboti yojanā. Vettavalliādikāti vettasaṅkhātavalliādikā. Aḍḍhabahuppamāṇāti ettha –",
  "tika-vin12t:2177": "“Byāmo sahakarā bāhu, dvepassadvayavitthatā”ti. –",
  "tika-vin12t:2178_0": "Abhidhāne (abhidhānappadīpikāyaṃ 269 gāthāyaṃ) vuttattā bāhu nāma idha byāmova adhippeto.",
  "tika-vin12t:2178_1": "Tasmā dvīsu passesu vitthatānaṃ byāmasaṅkhātānaṃ sahakarānaṃ dvinnaṃ bāhūnaṃ aḍḍhoti",
  "tika-vin12t:2178_2": "aḍḍhabāhu, tassa pamāṇametassāti aḍḍhabāhuppamāṇāti vacanattho kātabbo, dīghato dvihatthā",
  "tika-vin12t:2178_3": "vallīti vuttaṃ hoti. Tatthajātakāti tissaṃ saṅghassa bhūmiyaṃ jātakā. Rakkhitagopitāti",
  "tika-vin12t:2178_4": "saṅghena sayaṃ rakkhitā, parehi gopitā. Iminā arakkhitaagopitā garubhaṇḍaṃ na hotīti",
  "tika-vin12t:2178_5": "dasseti. Sāti valli. Atirekā hotīti sambandho. Upanetunti taṃ valliṃ upanetuṃ. Suttañca",
  "tika-vin12t:2178_6": "makacivākañca nāḷikerahīrañca cammañca sutta…pe… cammāni, tehi katā sutta…pe… cammamayā.",
  "tika-vin12t:2178_7": "Rajjukā vā yottāni vā garubhaṇḍaṃ hotīti sambandho. Ekavaṭṭā vā dvivaṭṭā vāti ettha",
  "tika-vin12t:2178_8": "vāsaddena tivaṭṭādiṃ saṅgaṇhāti. Avaṭṭetvā dinnaṃ suttañca avaṭṭetvā dinnā makacivākanāḷikerahīrā cāti yojanā.",
  "tika-vin12t:2179_0": "Yo koci veḷūti sambandho. Sopīti veḷupi vaṭṭatīti sambandho. Pisaddena valliṃ apekkhati.",
  "tika-vin12t:2179_1": "Idametthāti idaṃ sabbaṃ ettha veḷumhi, veḷūsu vā idanti sambandho. Samakaṃ vāti gahitaveḷunā",
  "tika-vin12t:2179_2": "samappamāṇaṃ vā. Atirekaṃ vāti tato atirekaṃ vā. Taṃagghanakanti tassa veḷuno agghanārahaṃ.",
  "tika-vin12t:2179_3": "Phātikammanti vaḍḍhikammaṃ. Tatthevāti gaṇhanaṭṭhāneva. Gamanakāleti gaṇhanaṭṭhānato",
  "tika-vin12t:2179_4": "aññattha gamanakāle. “Pahiṇitvā dātabbo”ti iminā sayaṃ vā āgantvā dātabboti atthopi",
  "tika-vin12t:2179_5": "lakkhaṇahāranayena gahetabbo samānakiccattā.",
  "tika-vin12t:2180_0": "Muñjapabbajasaddena muñjapabbajatiṇānaṃ pāḷiyaṃ visuṃ gahitattā tiṇasaddena tāni",
  "tika-vin12t:2180_1": "ṭhapetvā pārisesañāyena avasesatiṇameva gahetabbanti dassento āha “muñjaṃ pabbajañca",
  "tika-vin12t:2180_2": "ṭhapetvā”tiādi. Samānaphalattā lakkhaṇahāranayena paṇṇampi tiṇeneva saṅgahitanti",
  "tika-vin12t:2180_3": "dassento āha “yatthā”tiādi. Tattha yatthāti yasmiṃ ṭhāne, itīti evaṃ. Tiṇañca garubhaṇḍaṃ",
  "tika-vin12t:2180_4": "hotīti sambandho. Tatthajātakaṃ vāti tasmiṃ saṅghārāme jātakaṃ vā. Bahārāmeti saṅghārāmato",
  "tika-vin12t:2180_5": "bahi. Tampīti tiṇampi. Pisaddena valliveḷū apekkhati. Aṭṭhaṅgulappamāṇopīti dīghato",
  "tika-vin12t:2180_6": "aṭṭhaṅgulapamāṇopi. Rittapotthakoti alikhitattā tuccho makacivatthādikopi paṇṇamayopi",
  "tika-vin12t:2180_7": "potthako. Idañca paṇṇapasaṅgena vuttaṃ.",
  "tika-vin12t:2181": "Pañcavaṇṇā vāti nīlapītalohitodātamañjiṭṭhavasena pañcavaṇṇanā vā. Tampīti mattikampi. Pisaddena valliveḷutiṇāni apekkhati.",
  "tika-vin12t:2182": "Dārubhaṇḍe evaṃ vinicchayo veditabboti yojanā. Rakkhitagopito yo koci dārubhaṇḍako atthīti yojanā. Mahāaṭṭhakathāyaṃ pana vuttoti sambandho.",
  "tika-vin12t:2183_0": "Tatrāti mahāaṭṭhakathāyaṃ, “tena kho pana samayenā”ti pāḷiyaṃ vā. Imesūti āsandikādīsu.",
  "tika-vin12t:2183_1": "Etthāti pīṭhesu, palālapīṭhenāti sambandho. Byagghacammaonaddhanti byagghacammena",
  "tika-vin12t:2183_2": "avanaddhaṃ. Vāḷarūpaparikkhittanti vāḷarūpehi parivāritaṃ. Ratanaparisibbitanti ratanasuttena samantato sibbitaṃ.",
  "tika-vin12t:2184_0": "Etesupīti vaṅkaphalakādīsupi. “Saṅkhathālakaṃ pana bhājanīya”nti pāṭhassānantaraṃ",
  "tika-vin12t:2184_1": "“tathā”ti pāṭho atthi, so ettha na yujjati, parato pana “yena kenaci kataṃ garubhaṇḍamevā”ti",
  "tika-vin12t:2184_2": "pāṭhassānantaraṃ yujjati. Tattha hi yathā yena kenaci kataṃ garubhaṇḍameva hoti,",
  "tika-vin12t:2184_3": "tathā thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ",
  "tika-vin12t:2184_4": "garubhaṇḍamevāti attho.",
  "tika-vin12t:2185_0": "Sabbanti sakalaṃ udakatumbapādakathalikamaṇḍalaṃ. Etesupīti ādhārakādīsupi. Tathā",
  "tika-vin12t:2185_1": "thambhatalāti ettha tathāsaddena ‘garubhaṇḍamevā”ti padaṃ atidisati. Saṅghe dinnanti",
  "tika-vin12t:2185_2": "saṅghassa dinnaṃ. Bhūmattharaṇanti bhūmiyaṃ attharitabbaṃ. Tampīti eḷakacammampi.",
  "tika-vin12t:2186_0": "Udukkhalaṃ garubhaṇḍamevāti sambandho. Eseva nayo musalantiādīsupi. Etesūti mañcapādādīsu.",
  "tika-vin12t:2186_1": "Anuññātavāsiyāti bhājanatthāya anuññātavāsiyā. Dhamakaraṇoti ettha “saṅkhaṃ dhamati,",
  "tika-vin12t:2186_2": "saṅkhadhamako”tiādīsu viya nissaṃyogapāṭhoyeva yujjati. Tasmā dhamati vātena pavattatīti",
  "tika-vin12t:2186_3": "dhamo, vātahetuko saddo, dhamaṃ karotīti dhamakaraṇoti vacanattho kātabbo. Sabbametanti",
  "tika-vin12t:2186_4": "anuññātavāsidaṇḍādikaṃ etaṃ sabbaṃ. Tatoti anuññātavāsidaṇḍādikato, mahantataraṃ",
  "tika-vin12t:2186_5": "vāsidaṇḍādikaṃ garubhaṇḍanti yojanā.",
  "tika-vin12t:2187": "Yathājātamevāti yathāpavattameva. Tehīti hatthidantādīhi, “kata”iti padena sambandhitabbaṃ. Tacchitaniṭṭhitopīti tacchitakammena niṭṭhitopi.",
  "tika-vin12t:2188_0": "Mattikābhaṇḍe evaṃ vinicchayo veditabboti yojanā, upabhogo ca paribhogo ca upabhogaparibhogaṃ,",
  "tika-vin12t:2188_1": "samāhāradvando. Idaṃ padaṃ “ghaṭapidhānādikulālabhājana”nti padeneva sambandhitabbaṃ.",
  "tika-vin12t:2188_2": "Thupikātīti ettha itisaddo imasaddattho. Idaṃ sabbaṃ saṅghassa dinnakālato paṭṭhāya",
  "tika-vin12t:2188_3": "garubhaṇḍanti yojanā. “Anatirittapamāṇo”ti visesanapadaṃ “ghaṭako”ti visesyapadeneva",
  "tika-vin12t:2188_4": "sambandhitabbaṃ. Etthāti mattikābhaṇḍe, ādhāre vā niddhāraṇe vā ttha paccayo. Mattikābhaṇḍe",
  "tika-vin12t:2188_5": "kuṇḍikā bhājanīyakoṭṭhāsaṃ bhajati, evaṃ lohabhaṇḍepīti yojanā. Etthāti garubhaṇḍavinicchaye.",
  "tika-vin12t:2189": "Navakammadānakathā",
  "tika-vin12t:2190_0": "323. Bhaṇḍikāṭṭhapanamattenāti ettha bhaṇḍikāṭṭhapanaṃ nāma bhaṇḍikayojananti āha",
  "tika-vin12t:2190_1": "“kapotabhaṇḍikayojanamattenā”ti. Assāti bhikkhussa. Citakadhūmoti citake uṭṭhito",
  "tika-vin12t:2190_2": "dhūmo. Etassevāti bhikkhussa eva vihāroti sambandho. Dhūmakāleti dhūmassa uṭṭhitakāle.",
  "tika-vin12t:2190_3": "“Apaloketvā”ti iminā dhūmakāle apalokitaṃ dhūmakālikaṃ. Dhūmakālikaṃ hutvāti atthayojanaṃ",
  "tika-vin12t:2190_4": "katvā pāḷiyaṃ “pariyositavihāra”nti padena sambandhitabbabhāvaṃ dasseti. Katapariyositavihāranti",
  "tika-vin12t:2190_5": "katapariyosito vihāro imassa navakammassāti katapariyositavihāraṃ. Idaṃ navakammaṃ",
  "tika-vin12t:2190_6": "dentīti sambandho. Yāva gopānasiyo na ārohanti, tāva vippakato nāmāti yojanā. Tatoti",
  "tika-vin12t:2190_7": "gopānasiārohanato. Kañcideva samādapetvā kāressatīti vihārasāmikoyeva kañci bhikkhuṃsamādapetvā",
  "tika-vin12t:2190_8": "kāressati. Pañcahatthe vihāreti sambandho. Chavassikaṃ navakammanti sambandho. Etthāti",
  "tika-vin12t:2190_9": "aḍḍhayoge. Soti aḍḍhayogo. Mahallakaṃ niyāmetvā dassento āha “dasahatthe ekādasahatthe”ti.",
  "tika-vin12t:2190_10": "Dasavassikaṃ vā ekādasavassikaṃ vā navakammanti sambandho. Tatoti dvādasahatthato.",
  "tika-vin12t:2190_11": "Lohapāsādasadisepi pāsādeti sambandho. Tatoti dvādasavassikanavakammato.",
  "tika-vin12t:2191_0": "Navakammikoti navakamme yuttapayutto. Utukāleti hemantagimhakāle. Paṭibāhitunti aññesaṃ",
  "tika-vin12t:2191_1": "sampattabhikkhūnaṃ paṭisedhetuṃ. Āvāsasāmikassāti āvāsadāyakassa. Tassāti āvāsasāmikassa.",
  "tika-vin12t:2191_2": "Vaṃseti anvaye. Teti tava. Soti āvāsasāmiādiko. Bhikkhūhi jaggitabboti sambandho.",
  "tika-vin12t:2191_3": "Tepīti ñātiupaṭṭhākāpi. Tasmimpīti saṅghikapaccayepi. Bahū āvāseti sambandho. Ekaṃ āvāsanti yojanā.",
  "tika-vin12t:2192_0": "Ekaṃ vā āvāsanti sambandho. Tatoti visajjitāvāsehi, uppannānīti sambandho. Kurundiyaṃ",
  "tika-vin12t:2192_1": "pana vuttaṃ, kinti vuttanti yojanā. Ekaṃ mañcaṭṭhānaṃ gahetvāti ekaṃ mañcaṭṭhānaṃ",
  "tika-vin12t:2192_2": "puggalikabhāvena gahetvā. Tibhāganti tatiyabhāgaṃ. Ayameva vā pāṭho. Etthāti naṭṭhavihāre.",
  "tika-vin12t:2192_3": "Puggalikamevāti puggalikaṃ eva, puggalikaṃ iva vā. Jaggāti jaggāhi. Hīti phalajotako.",
  "tika-vin12t:2192_4": "Evaṃ jaggito panāti evaṃ jaggito vihāro pana. Tasminti jaggante. Saddhivihārikādīnaṃ",
  "tika-vin12t:2192_5": "dātukāmo hotīti saṅghassa bhaṇḍaṭṭhapanaṃ vā navakānaṃ vasanaṭṭhānaṃ vā adatvā attanoyeva",
  "tika-vin12t:2192_6": "saddhivihārikādīnaṃ dātukāmo hoti. Saddhivihārikādīnaṃ dātuṃ labbhatīti sabbavihāraṃ",
  "tika-vin12t:2192_7": "puggalikabhāvena aggahetvā ekadesasseva gahitattā saddhivihārikādīnaṃ dātuṃ labbhatīti",
  "tika-vin12t:2192_8": "attho. Jaggāpetabbo iti vuttanti yojanā. Ettha “vutta”nti pāṭho atthi, so apāṭhoyeva",
  "tika-vin12t:2192_9": "“kurundiyaṃ pana vutta”nti padassa ākārattā.",
  "tika-vin12t:2193_0": "Aññaṃ idampi ca vakkhamānavacanaṃ tattheva kurundiyaṃ vuttanti yojanā. Kinti vuttanti",
  "tika-vin12t:2193_1": "āha “dve bhikkhū”tiādi. Dve bhikkhū karontīti sambandho. Yenāti bhikkhunā. Soyeva",
  "tika-vin12t:2193_2": "sāmīti yena sā bhūmi paṭhamaṃ gahitā, soyeva sāmīti attho. Patirūpe ṭhāneti patirūpe",
  "tika-vin12t:2193_3": "senāsanaṭṭhāne. Tanti puggalikakaraṇaṃ. Yaṃ pana vayakammanti yojanā. Ettha ca vayakammanti",
  "tika-vin12t:2193_4": "tasmiṃ vihāre katassa kammassa mūlaṃ. Vihārassa mūlaṃ dātabbanti vuttaṃ hoti. Tassāti",
  "tika-vin12t:2193_5": "saṅghikaṃ karontassa. Tatthevāti katavihāre eva. Katāvāseti samīpatthe bhummavacanaṃ,",
  "tika-vin12t:2193_6": "katāvāsasamīpeti vuttaṃ hoti. Chāyūpagaphalūpagāti chāyaṃ upagacchantā ca phalaṃ",
  "tika-vin12t:2193_7": "upagacchantā ca, chāyāphalāni upaharantāti attho. Apaloketvāti saṅghaṃ apaloketvā.",
  "tika-vin12t:2193_8": "Sāmikāti rukkhasāmikā. Hāretabbāti apanetabbā.",
  "tika-vin12t:2194_0": "“Saṅghikavallimattampi aggahetvā”ti iminā saṅghikaṃ gahetvā saṅghikāya bhūmiyā sace",
  "tika-vin12t:2194_1": "vihāraṃ karoti, saṅghikamevāti dasseti. Dvibhūmakatibhūmakādīsu pāsādesu upaḍḍhabhāgaṃ",
  "tika-vin12t:2194_2": "dassento āha “pāsādo ceva hotī”tiādi. Upari pāsādoti sambandho. Soti vihārakārako",
  "tika-vin12t:2194_3": "bhikkhu, tassa heṭṭhāpāsādoti sambandho. Vihāreti saṅghikavihāre, vihārasamīpeti",
  "tika-vin12t:2194_4": "attho. Akataṭṭhāneti cayapamukhānaṃ akatapubbaṭṭhāne. Cayaṃ vā pamukhaṃ vāti saṅghikavihārassa",
  "tika-vin12t:2194_5": "cayaṃ vā pamukhaṃ vā. Bahikuṭṭeti kuṭṭassa, kuṭṭato vā bahi. Tassāti cayapamukhakārakassa",
  "tika-vin12t:2194_6": "bhikkhussa hotīti sambandho. Visamaṃ pabbatakandarādinti sambandho. Apadeti sukarassa",
  "tika-vin12t:2194_7": "akāraṇe. Kataṃ hotīti cayaṃ vā pamukhaṃ vā kataṃ hoti. Tatthāti cayapamukhesu, saṅgho",
  "tika-vin12t:2194_8": "anissaro iti vuttanti yojanā.",
  "tika-vin12t:2195": "Varaseyyaṃ gahetunti sambandho.",
  "tika-vin12t:2196": "Puna āgantvāti pakkamitvā puna āgantvā. Tassāti navakammagāhakassa bhikkhussa. Etanti senāsanaṃ.",
  "tika-vin12t:2197": "Aññatraparibhogapaṭikkhepādikathā",
  "tika-vin12t:2198_0": "324. Nātiharantīti ettha atisaddo haraṇattho, harasaddo paribhuñjanatthoti āha “aññatra",
  "tika-vin12t:2198_1": "haritvā na paribhuñjantī”ti. Yaṃ mañcapīṭhādīti yojanā. Tatthāti undriyamahāvihāre.",
  "tika-vin12t:2198_2": "Tanti mañcapīṭhādiṃ. Tasmāti yasmā anujānāti, tasmā. Tanti mañcapīṭhādiṃ. Aññatrāti",
  "tika-vin12t:2198_3": "aññaṃ vihāraṃ. Aroganti anaṭṭhājiṇṇattā arogaṃ. Tasmiṃ vihāreti undriyavihāre. Tasminti",
  "tika-vin12t:2198_4": "undriyavihāre. Tatoti undriyavihārato. Suyojitānīti suṭṭhu yojitāni. Mūladānaṃ vā",
  "tika-vin12t:2198_5": "paṭipākatikaṃ vā natthīti adhippāyo. Chaḍḍitavihāratoti bhikkhūhi anapekkhena chaḍḍitasaṅghikavihārato",
  "tika-vin12t:2198_6": "ca puggalena sāpekkhena chaḍḍitapuggalikavihārato ca. Āvāsikakāleti āvāsikānaṃ ṭhitakāle.",
  "tika-vin12t:2198_7": "Tatoti chaḍḍitavihārato.",
  "tika-vin12t:2199": "Phātikammatthāyāti ettha phātisaddo vaḍḍhanatthoti āha “vaḍḍhikammatthāyā”ti. Etthāti “phātikammatthāyā”ti pāṭhe.",
  "tika-vin12t:2200_0": "Cakkalikanti cakkākārena lāti pavattati, cakkākāraṃ vā lāti gaṇhātīti cakkalaṃ, tadeva",
  "tika-vin12t:2200_1": "cakkalikaṃ, pādapuñjanaṃ, “kambalādīhi veṭhetvā kata”nti iminā tassa karaṇākāraṃ",
  "tika-vin12t:2200_2": "dasseti. Yehīti pādehi. Udakanti senāsanassa tintakaṃ udakaṃ. Udakaṃ na paññāyatīti",
  "tika-vin12t:2200_3": "yojanā. Saupāhanena akkamituṃ na vaṭṭatīti yojanā.",
  "tika-vin12t:2201_0": "Sudhābhūmiyanti sudhāya littāyaṃ bhūmiyaṃ. Paribhaṇḍabhūmiyanti gomayakasāvaparibhaṇḍabhūmiyaṃ.",
  "tika-vin12t:2201_1": "Pādāti mañcapādā. Tasminti coḷake. Ṭhapentassāti mañcapāde ṭhapentassa. Tatthāti",
  "tika-vin12t:2201_2": "tesu bhikkhūsu. Nevāsikāti nibaddhaṃ vasantīti nevāsikā. Ṭhapentīti mañcapāde ṭhapenti.",
  "tika-vin12t:2201_3": "Tathevāti yathā nevāsikā vaḷañjanti, tatheva āgantukehi vaḷañjituṃ vaṭṭatīti attho.",
  "tika-vin12t:2202_0": "Setabhitti vāti ettha vāsaddena nīlabhittiādayo sampiṇḍeti. “Dvārampi vātapānampī”tiādinā",
  "tika-vin12t:2202_1": "sāmaññato vuttattā dvāravātapānādayo aparikammakatāpi na apassayitabbā. Kenaci vā",
  "tika-vin12t:2202_2": "vatthādināti sambandho.",
  "tika-vin12t:2203_0": "“Hutvā”ti iminā “dhotapādakā”ti padassa “nipajjitu”nti pade kiriyāvisesanabhāvaṃ",
  "tika-vin12t:2203_1": "dasseti, “bhikkhū”ti pade kārakavisesanabhāvaṃ nivatteti. Kasmiṃ ṭhāne nipajjituṃ",
  "tika-vin12t:2203_2": "kukkuccāyantīti āha “dhotehi pādehi akkamitabbaṭṭhāne”ti. “Akkamitabbaṭṭhānassetaṃ",
  "tika-vin12t:2203_3": "adhivacana”nti iminā “dhotapādake”ti pāṭhassa dhoto pādo tiṭṭhati ettha ṭhāneti dhotapādakaṃ,",
  "tika-vin12t:2203_4": "tasmiṃ dhotapādaketi atthaṃ dasseti. Etanti “dhotapādake”ti nāmaṃ. “Paccattharitvā”ti",
  "tika-vin12t:2203_5": "ettha kena paccattharitvāti āha “paccattharaṇenā”ti. “Attano santakenā”ti iminā saṅghikena",
  "tika-vin12t:2203_6": "paccattharaṇena paccattharaṇaṃ paṭikkhipati. Niddāyatopīti niddāyakāraṇāpi, saṃkuṭiteti",
  "tika-vin12t:2203_7": "sambandho. Atha vā niddāyatopīti niddāyantassapi. “Sarīrāvayavo”ti pade sāmyatthachaṭṭhī,",
  "tika-vin12t:2203_8": "“āpattiyevā”ti pade sampadānaṃ. Lomesu phusantesūti sambandho. “Paribhogasīsenā”ti",
  "tika-vin12t:2203_9": "iminā paribhogaṃ akatvā kenaci kammena sarīrāvayavena phusantassa anāpattīti dasseti.",
  "tika-vin12t:2203_10": "Hatthatalena phusituṃ pādatalena phusituṃ vā akkamituṃ vāti yathālābhayojanā daṭṭhabbā.",
  "tika-vin12t:2203_11": "“Paribhogasīsenā”ti padassa atthaṃ dassento āha “mañcapīṭhaṃ nīharantassā”tiādi.",
  "tika-vin12t:2204": "Saṅghabhattādianujānanakathā",
  "tika-vin12t:2205_0": "325. “Saṅghassa bhatta”nti iminā saṅghabhattanti padassa chaṭṭhīsamāsaṃ dasseti.",
  "tika-vin12t:2205_1": "Saṅghassa atthāya ābhataṃ bhattaṃ kātuṃ na sakkontīti yojanā. Uddesabhattantiādīsu",
  "tika-vin12t:2205_2": "evamattho veditabboti yojanā. “Uddesena laddhabhikkhūnaṃ bhattaṃ kātu”nti iminā uddesena",
  "tika-vin12t:2205_3": "laddhabhikkhūnaṃ kātabbaṃ bhattaṃ uddesabhattanti vacanatthaṃ dasseti. Tathevāti",
  "tika-vin12t:2205_4": "yathā saṅghato uddisitvā laddhabhikkhū, tatheva. Paricchinditvāti “ekaṃ vā”tiādinā",
  "tika-vin12t:2205_5": "paricchinditvā. Tesanti laddhabhikkhūnaṃ. Iminā nimantetvā laddhabhikkhūnaṃ kātabbaṃ",
  "tika-vin12t:2205_6": "bhattaṃ nimantanabhattanti vacanatthaṃ dasseti. “Salākāyo chinditvā”ti iminā salākāyo",
  "tika-vin12t:2205_7": "chinditvā kātabbaṃ bhattaṃ salākabhattanti vacanatthaṃ dasseti. Pakkhikanti uposathikanti",
  "tika-vin12t:2205_8": "pāṭipadikanti evaṃ niyāmetvāti yojanā. Pañcamīādīsu pakkhesu kātabbaṃ pakkhikaṃ.",
  "tika-vin12t:2205_9": "Uposathe kātabbaṃ uposathikaṃ. Pāṭipade kātabbaṃ pāṭipadikaṃ, tameva bhattaṃ pāṭipadikabhattaṃ.",
  "tika-vin12t:2205_10": "Uddesabhattaṃ nimantananti ettha itisaddo ādyattho, uddesabhattaṃ nimantanantiādiṃ",
  "tika-vin12t:2205_11": "imaṃ vohāraṃ pattānīti hi attho. Uddesabhattādīniyeva anujānanamakatvā kasmā saṅghabhattampi",
  "tika-vin12t:2205_12": "anujānātīti āha “yasmā panā”tiādi. Tattha yasmā sakkhissantīti sambandho. Teti manussā.",
  "tika-vin12t:2205_13": "Tampīti saṅghabhattampi. Pisaddena uddesabhattādīni apekkhati.",
  "tika-vin12t:2206_0": "Saṅghabhattādīnaṃ vitthāraṃ dassento āha “tatthā”tiādi. Tattha tatthāti “saṅghabhattaṃ",
  "tika-vin12t:2206_1": "uddesabhatta”ntiādipāṭhe, evaṃ vinicchayo veditabboti yojanā, saṅghabhattādīsu vā",
  "tika-vin12t:2206_2": "niddhāraṇe bhummaṃ, bhuñjantānaṃ amhākaṃ ajja dasa dvādasa divasā ahesunti yojanā.",
  "tika-vin12t:2206_3": "Aññatoti aññasmā ṭhānā. Tatthāti saṅghabhatte. Vattabbāti manussā vattabbā. Tanti",
  "tika-vin12t:2206_4": "saṅghabhattaṃ, dhātukammaṃ, “amhāka”nti kāritakammaṃ. Tanti saṅghabhattaṃ.",
  "tika-vin12t:2207": "Uddesabhattakathā",
  "tika-vin12t:2208_0": "Ayaṃ nayo evaṃ veditabboti yojanā. Raññā vā pahiteti sambandho. Sace atthīti sace",
  "tika-vin12t:2208_1": "ṭhitikā atthi. Uddesakenāti bhattuddesakena. Na atikkāmetabbanti uddesabhattaṃ na",
  "tika-vin12t:2208_2": "atikkāmetabbaṃ. Te panāti piṇḍapātikā pana. Ṭhitikaṃ ṭhapetvāti ṭhitikaṃ ṭhitaṭṭhāne",
  "tika-vin12t:2208_3": "ṭhapetvā muñcitvāti attho. Tesanti mahātherānaṃ. Yojanantarikavihāratopīti yojanena",
  "tika-vin12t:2208_4": "byavadhāne ṭhitavihāratopi. Ṭhitaṭṭhānatoti ṭhitikāya ṭhitaṭṭhānato. Asampattānampīti",
  "tika-vin12t:2208_5": "bhattuddesaṭṭhānaṃ asampattānampi. Vaḍḍhitā nāma sīmāti upacārasīmā vaḍḍhitā nāma.",
  "tika-vin12t:2208_6": "Saṅghanavakassa dinnepīti yāva dutiyabhāgo na dātabbo, tāva saṅghanavakassa dinnepi.",
  "tika-vin12t:2208_7": "Vassaggenāti gaṇiyatīti gaṃ, vassameva gaṃ vassaggaṃ, tena vassaggena, vassagaṇanāyāti",
  "tika-vin12t:2208_8": "vuttaṃ hoti. Yadi “vassagghenā”ti catutthakkharena pāṭho bhaveyya, evaṃ sati vassaparicchedenāti",
  "tika-vin12t:2208_9": "attho daṭṭhabbo, ayameva yuttataro.",
  "tika-vin12t:2209_0": "Ekasmiṃ vihāreti ekissaṃ vihārasīmāyaṃ. Tasmiṃyeva bhattuddesaṭṭhāneti ettha evasaddena",
  "tika-vin12t:2209_1": "aññasmiṃ ṭhāne gāhaṇaṃ paṭikkhipati. Ekoti eko dāyako. Tenāti pahitabhikkhunā. So",
  "tika-vin12t:2209_2": "atthoti so hetu. Taṃdivasanti tasmiṃ pahitadivase. Pamussatīti satipavāsena mussati.",
  "tika-vin12t:2209_3": "Bhojanasālāyāti bhattuddesaṭṭhānasaṅkhātāya bhojanasālāya. Yā pakatiṭṭhitikāti yojanā.",
  "tika-vin12t:2209_4": "“Ekābaddhā hontī”ti vuttavacanassa atthaṃ dassento āha “aññamaññaṃ dvādasahatthantaraṃ",
  "tika-vin12t:2209_5": "avijahitvā”ti. Navaṃ ṭhitikanti bhattuddesaṭṭhāne ṭhapitapakatiṭṭhitikato aññaṃ navaṃ",
  "tika-vin12t:2209_6": "ṭhitikaṃ. Hīti saccaṃ, yasmā vā. Etanti uddesabhattaṃ. “Sve”ti niyāmetvā vuttattā",
  "tika-vin12t:2209_7": "dutiyadivase na labbhati.",
  "tika-vin12t:2210_0": "Kocīti dāyako. Sakavihāre ṭhītikāvaseneva gāhetabbanti yaṃ vihāraṃ gacchanti, tattha",
  "tika-vin12t:2210_1": "apaviṭṭhattā sakavihāre ṭhitikāvaseneva gāhetabbaṃ. Dinnaṃ pana bhattaṃ gāhetabbanti",
  "tika-vin12t:2210_2": "sambandho. Sampattānanti dinnaṭṭhānaṃ sampattānaṃ. Tatthāti dinnaṭṭhānaṃ, sampattānaṃyevāti",
  "tika-vin12t:2210_3": "sambandho. Tassa vihārassāti paviṭṭhavihārassa. Tasmiṃ tasmiṃ ṭhāneti gāmadvāravīthicatukkasaṅkhāte",
  "tika-vin12t:2210_4": "tasmiṃ tasmiṃ ṭhāne. Antoupacāragatānanti ettha antoupacāro nāma dvādasahatthabbhantaraṃ.",
  "tika-vin12t:2211_0": "Gāmadvārūpacāra vīthicatukkūpacāra gharūpacāresu tīsu gharūpacārassa visesaṃ dassento",
  "tika-vin12t:2211_1": "āha “gharūpacāro cetthā”tiādi. Etthāti tīsu upacāresu. Gharūpacāro veditabboti sambandho.",
  "tika-vin12t:2211_2": "Eko upacāro etthāti ekūpacāraṃ gharaṃ. Imesanti catunnaṃ gharānaṃ. Tatthāti catūsu",
  "tika-vin12t:2211_3": "gharesu. Ekakulassa yaṃ gharanti sambandho. Ekavaḷañjanti ekadvārena samānaparibhogaṃ. Tatthāti ekūpacāre.",
  "tika-vin12t:2212": "Yaṃ pana ekaṃ gharaṃ katanti sambandho. Sukhavihāratthāyāti kalahaṃ vicchinditvā sukhavihāratthāya. Tasmiṃ tasmiṃ ṭhāneti bhittiyā paricchinne tasmiṃ tasmiṃ ṭhāne.",
  "tika-vin12t:2213": "Yasmiṃ pana ghare nisīdāpentīti sambandho. Yampi nivesananti yojanā.",
  "tika-vin12t:2214": "Yo pana uddesalābho uppajjati, so pāpuṇātīti yojanā. Kiñcāpi dissanti, tathāpīti yojanā.",
  "tika-vin12t:2215": "Yo panāti bhikkhu pana, labhatīti sambandho. Aññasminti attanā aññasmiṃ. Tenāti uddesabhattaṃ labhantena bhikkhunā.",
  "tika-vin12t:2216_0": "Kālaṃ paṭimānentesūti bhojanakālaṃ paṭimānentesu bhikkhūsu, nisinnesūti sambandho.",
  "tika-vin12t:2216_1": "Koci manusso vadatīti sambandho. Saṅghuddesapattaṃ detha iti vāti yojanā. “Eseva",
  "tika-vin12t:2216_2": "nayo”ti iminā pattassa ṭhāne bhikkhuṃ pakkhipitvā vutte atidisati.",
  "tika-vin12t:2217_0": "Etthāti uddesabhatte, evaṃvacane vā. Pesaloti piyasīlo. Tenāti uddesakena. Kinti",
  "tika-vin12t:2217_1": "jānātīti āha “dasavassena laddha”nti. Tassāti uddesakassa, vacananti sambandho. Appasaddāti",
  "tika-vin12t:2217_2": "saṇikasaddā. “Apasaddā”tipi pāṭho, nissaddāti attho. Sabbanavakassāti sabbesaṃ bhikkhūnaṃ",
  "tika-vin12t:2217_3": "navakassa. Chāyāyapi pucchiyamānāyāti anādare bhummavacanaṃ, sāmivacanaṃ vā. Na labhatīti",
  "tika-vin12t:2217_4": "pāpuṇāpitattā na labhati. Nisinnassāpi niddāyantassāpīti anādare sāmivacanaṃ, bhikkhussa",
  "tika-vin12t:2217_5": "nisinnassāpi niddāyantassāpīti attho. Hīti saccaṃ. Etaṃ bhājanīyabhaṇḍaṃ nāmāti yojanā.",
  "tika-vin12t:2217_6": "Tatthāti “sampattasseva pāpuṇātī”ti vacane. Upacārenāti dvādasahatthūpacārena. Tasminti antoparikkhepe.",
  "tika-vin12t:2218_0": "Koci upāsako pahiṇātīti sambandho. Paṇītabhojanānanti paṇītabhojanehi. Udakassāti",
  "tika-vin12t:2218_1": "udakena, pūretvāti sambandho. Āgatā manussāti sambandho. Yenāti bhikkhunā. Yanti",
  "tika-vin12t:2218_2": "vatthu. Ticīvaraparivāranti ticīvarena parivāritaṃ, ticīvaraparivāravantaṃ vā uddesabhattanti",
  "tika-vin12t:2218_3": "attho. Hi saccaṃ assa bhikkhussa puññaviseso īdisoti yojanā. Nanu udakaṃpissa puññavisesaṃ,",
  "tika-vin12t:2218_4": "kasmā aññaṃ uddesabhattaṃ labhatīti āha “udakaṃ panā”tiādi.",
  "tika-vin12t:2219": "Gahetvā āgatā te manussāti yojanā. Tesanti mahātherādīnaṃ. Daharasāmaṇerehīti daharehi sāmaṇerehi, laddhesūti sambandho.",
  "tika-vin12t:2220": "Tatthāti uddesabhatte. Puratoti mahātherānaṃ purato. Patteti saṅghuddesapatte, agāhiteyevāti sambandho. Āhaṭampi uddesabhattanti sambandho.",
  "tika-vin12t:2221_0": "Eko vadatīti sambandho. Soti manusso, bhaṇatīti sambandho. Yathā te ruccati, tathā",
  "tika-vin12t:2221_1": "vatvā āharāti yojanā. Vissaṭṭhadūto nāmāti attano ruciṃ vissajjitvā tassa ruciyā",
  "tika-vin12t:2221_2": "vissaṭṭho dūto nāma. Paṭipāṭipattaṃ vāti saṅghato paṭipāṭiyā laddhaṃ pattaṃ vā, idaṃ",
  "tika-vin12t:2221_3": "nimantanabhattaṃ sandhāya vuttaṃ. Yaṃ icchatīti vissaṭṭhadūto yaṃ icchati. Soti bālo,",
  "tika-vin12t:2221_4": "na vattabboti sambandho. Pucchāsabhāgena vadeyyāti sambandho. Tatoti vadanakāraṇā.",
  "tika-vin12t:2222_0": "Kūṭaṭṭhitikā nāmāti aññehi uddesabhattehi missetvā ujukaṭṭhitikāya pavattitvā kūṭena",
  "tika-vin12t:2222_1": "pavattā ṭhitikā nāma hoti. Tamevatthaṃ vitthārento āha “rañño vā hī”tiādi. Ekacārikabhattānīti",
  "tika-vin12t:2222_2": "pati ekaṃ katvā caritabbāni bhakkhitabbānīti ekacārikāni, aññehi uddesabhattehi amissetvā",
  "tika-vin12t:2222_3": "pati ekaṃ katvā bhakkhitabbānīti vuttaṃ hoti, tāniyeva bhattāni ekacārikabhattāni.",
  "tika-vin12t:2222_4": "Ekacce bhikkhū gatāti sambandho. Tesūti ekaccesu bhikkhūsu. Taṅkhaṇaṃyevāti tasmiṃ",
  "tika-vin12t:2222_5": "nisinnakkhaṇeyeva. Puna taṅkhaṇaṃyevāti tasmiṃ gāhaṇakkhaṇeyeva. “Paṇītabhatta”nti",
  "tika-vin12t:2222_6": "vutte “kativassato paṭṭhāyā”ti vadanti, “ettakavassato nāmā”ti vutteti yojanā. Gāhiteti",
  "tika-vin12t:2222_7": "ṭhitikaṃ ajānantehi āgantukehi patte gāhite. Āgatehipi ṭhitikaṃ jānanakabhikkhūhīti",
  "tika-vin12t:2222_8": "sambandho. Eseva nayo paratopi. Bhikkhūyeva āgacchantūti pattaṃ aggahetvā bhikkhūyeva",
  "tika-vin12t:2222_9": "āgacchantūti adhippāyo.",
  "tika-vin12t:2223_0": "Neti ṭhitikaṃ ajānante āgantuke. Rājā bhojetvāti rājā attano gehe bhojetvā. Nesanti",
  "tika-vin12t:2223_1": "āgantukānaṃ, pattepīti sambandho. Yaṃ āhaṭanti yaṃ bhattaṃ abhuñjitvā āhaṭaṃ. Taṃ",
  "tika-vin12t:2223_2": "na gāhetabbanti taṃ bhattaṃ ṭhitikāya na gāhetabbaṃ thokattā. Nesanti āgantukānaṃ.",
  "tika-vin12t:2223_3": "Gīvā hotīti iṇaṃ hoti. Iṇaṃ nāma paṭidātabbasabhāvo hoti, tasmā paṭidātabbanti adhippāyo.",
  "tika-vin12t:2223_4": "Etthāti ṭhitikaṃ ajānitvā bhuttaṭṭhāne. Tāva nisīditabbanti tāva āgametvā nisīditabbaṃ.",
  "tika-vin12t:2223_5": "Pattaṭṭhānena gāhaṇampi gīvāsadisoti purimatherassa mati bhaveyya. Evañhi sati dvinnaṃ",
  "tika-vin12t:2223_6": "therānaṃ vādo sadisoyeva.",
  "tika-vin12t:2224": "Eko piṇḍapātoti sambandho. Tathārūpoti ticīvaraparivāro satagghanako. Ayanti piṇḍapāto. Iti vuttaṃ aṭṭhakathāsu.",
  "tika-vin12t:2225_0": "Eko bhikkhūti sambandho. Antarābhaṭṭhakoti uddesabhattassa antare vemajjhe bhassati",
  "tika-vin12t:2225_1": "galatīti antarābhaṭṭhako. Paripuṇṇavasso yo pana sāmaṇeroti yojanā. Tassa upasampajjitasāmaṇerassa",
  "tika-vin12t:2225_2": "ṭhitikā atikkantāti sambandho. Soti uddesabhattapatto bhikkhu. Samīpeti attano samīpe.",
  "tika-vin12t:2225_3": "Tañce theyyāya harantīti taṃ pattaṃ pattahārakā theyyāya haranti ce. Gīvā hotīti",
  "tika-vin12t:2225_4": "pattadāpakassa gīvā hoti. So bhikkhūti samīpe nisinno so bhikkhu. Assāti pattadāpakassa.",
  "tika-vin12t:2225_5": "“Aya”nti potthakesu pāṭho atthi, so na sundaro. Tatoti uddesabhattagharato. “Suhaṭo”ti",
  "tika-vin12t:2225_6": "vacanassa atthaṃ dassento āha “bhattassa dinnattā gīvā na hotī”ti.",
  "tika-vin12t:2226_0": "Sādiyanakoti uddesabhattasādiyanako, hotīti sambandho. Dasahipi pattehi bhattaṃ āharāpetvāti",
  "tika-vin12t:2226_1": "yojanā. Bhikkhudattiyaṃ nāmāti bhikkhunā dattiyaṃ nāma. So bhikkhūti sādiyanako so",
  "tika-vin12t:2226_2": "bhikkhu. Te bhikkhūti piṇḍapātike te bhikkhū. Etha bhante mayhaṃ sahāyā hotha iti",
  "tika-vin12t:2226_3": "vatvāti sambandho. Tassāti upāsakassa. Tatthāti upāsakassa ghare. Tassevāti sādiyanakasseva.",
  "tika-vin12t:2226_4": "Itareti navapiṇḍapātikā. Nesanti dasannaṃ bhikkhūnaṃ. Tassa bhikkhunoti sādiyanakassa",
  "tika-vin12t:2226_5": "bhikkhuno. Bhuttāvīnanti bhuttavantānaṃ.",
  "tika-vin12t:2227_0": "Teti navapiṇḍapātikā, vuttā gacchantīti sambandho. Tatthāti upāsakassa ghare. Tatrāti",
  "tika-vin12t:2227_1": "dasasu bhikkhūsu. Madhurena sarena anumodanaṃ karontassa ekassa dhammakathaṃ sutvāti",
  "tika-vin12t:2227_2": "yojanā. Akatabhāgo nāmāti pubbe na kariyitthāti akato, soyeva bhāgo koṭṭhāsoti akatabhāgo,",
  "tika-vin12t:2227_3": "āgantukabhāgo nāmāti attho.",
  "tika-vin12t:2228_0": "Eko upāsako detīti sambandho. Imanti khādanīyabhojanīyaṃ. Pattasāmikassa dātabbanti",
  "tika-vin12t:2228_1": "yojanā. Ṭhapetvāti pakatiyā ṭhapetvā. “Sabbo saṅgho bhuñjatū”ti vatvā ca kiñci avatvā",
  "tika-vin12t:2228_2": "ca gatepi paṭhamameva “sabbaṃ saṅghikaṃ pattaṃ dethā”ti vuttattā bhājetvā paribhuñjitabbaṃ.",
  "tika-vin12t:2229_0": "Pātiyā āharitvāti sambandho. Ekekaṃ ālopanti ekekassa bhikkhussa ekekaṃ ālopaṃ. Acchatīti",
  "tika-vin12t:2229_1": "vasati. Kassa teti kassa atthāya tayā, ānītanti yojanā. “Ekena bhikkhunā”ti padaṃ",
  "tika-vin12t:2229_2": "“gāhetabba”nti pade kāritakammaṃ, “bhatta”nti dhātukammaṃ tabbapaccayo vadati.",
  "tika-vin12t:2230_0": "Kiṃ āharīyatīti avatvāti kiṃ vatthu tayā āharītīti upāsakaṃ apucchitvā. “Kiṃ āharissasī”tipi",
  "tika-vin12t:2230_1": "pāṭho, kiṃ vatthuṃ tvaṃ āharissasīti attho. Saparivārāya yāguyā ca mahagghānaṃ phalānañca",
  "tika-vin12t:2230_2": "paṇītānaṃ khajjakānañca tathā āveṇikā ṭhitikā kātabbāti yojanā. Ekā eva ṭhitikāti",
  "tika-vin12t:2230_3": "samānā eva ṭhitikā. Tathā phāṇitassāti ettha tathāsaddena “ekā eva ṭhitikā vaṭṭatī”ti padaṃ atidisati.",
  "tika-vin12t:2231": "Iti uddesabhattakathāya yojanā samattā.",
  "tika-vin12t:2232": "Nimantanabhattakathā",
  "tika-vin12t:2233_0": "Nimantanaṃ puggalikaṃ saṅghikañcāti duvidhaṃ. Tattha puggalikaṃ sandhāya vuttaṃ “puggalikaṃ",
  "tika-vin12t:2233_1": "ce sayameva issaro”ti. “Ettake bhikkhū saṅghato uddisathā”tiādīni avatvā “ettakānaṃ",
  "tika-vin12t:2233_2": "bhikkhūnaṃ bhattaṃ gaṇhathā”ti nimantetvā dinnaṃ saṅghikaṃ nimantanaṃ nāma. Etthāti",
  "tika-vin12t:2233_3": "nimantane. Piṇḍapātikānampi vaṭṭatīti “bhikkha”nti kappiyavohārena vuttattā piṇḍapātikānampi",
  "tika-vin12t:2233_4": "vaṭṭati. Paṭipāṭiyāti saṅghato laddhapaṭipāṭiyā. Āgatamanusso vadatīti sambandho.",
  "tika-vin12t:2233_5": "Vicchinditvāti “tumhe ca gacchathā”ti vacanaṃ vicchinditvā.",
  "tika-vin12t:2234": "Nimantanabhattagharatoti nimantanabhattassa dinnagharato. Eko āharatīti sambandho. Pūretvāti bhattassa pūretvā. Tanti bhattaṃ. Idhāpīti nimantanepi.",
  "tika-vin12t:2235_0": "Tatoti vadanakāraṇā. “So bhikkhū”ti padaṃ “assā”ti pade pakatikattā, “jigucchanīyo”ti",
  "tika-vin12t:2235_1": "padaṃ tattheva vikatikattā. Assāti bhaveyya, hoti vā. “Pattatthāya āgatomhī”ti vadantassa",
  "tika-vin12t:2235_2": "tassa patto dātabboti yojanā. Bhattāharaṇakapattanti bhattaṃ āharati anenāti bhattāharaṇako,",
  "tika-vin12t:2235_3": "soyeva patto bhattāharaṇakapatto, taṃ. Paṭipāṭibhattanti paṭipāṭiyā laddhaṃ bhattaṃ.",
  "tika-vin12t:2236_0": "Ālopabhattaṭṭhitikatoti ekekaālopena laddhassa bhattassa ṭhitikato. Ālopasaṅkhepenāti",
  "tika-vin12t:2236_1": "ekekasmiṃ ālope taṃsaṃkhipanena. Ayaṃ nayo uddesabhattato viseso. Kassa te ābhatanti",
  "tika-vin12t:2236_2": "kassa atthāya tayā ābhatanti yojanā. Saṅghassa me bhattanti saṅghassa atthāya mayā",
  "tika-vin12t:2236_3": "bhattaṃ ābhataṃ. Therānaṃ me bhattanti therānaṃ mayā bhattaṃ ābhataṃ.",
  "tika-vin12t:2237_0": "Upāsako pahiṇātīti sambandho. Ime tayo janāti saṅghatthero ca ganthadhutaṅgavasena",
  "tika-vin12t:2237_1": "abhiññāto ca bhattuddesako cāti ime tayo janā. Pucchitunti “kiṃ saṅghato gaṇhāmi,",
  "tika-vin12t:2237_2": "udāhu ye jānāmi, tehi saddhiṃ āgacchāmī”ti pucchituṃ. Āruhiyitthāti ārūḷhā. Attanavamehīti",
  "tika-vin12t:2237_3": "attā navamo etesanti attanavamā, tehi bhikkhūhīti sambandho. Hīti yasmā. Ete bhikkhūti",
  "tika-vin12t:2237_4": "saṅghattherādayo tayo ete bhikkhū. Tenāti ganthadhutaṅgādīhi anabhiññātena bhikkhunā",
  "tika-vin12t:2237_5": "paṭipajjitabbanti sambandho. Nissitake vā, ye bhikkhū jānātha, te bhikkhū vā gahetvāti",
  "tika-vin12t:2237_6": "yojanā. Attanā añño gāmo gantabboti sambandho. Soyeva gāmoti nimantanagāmoyeva.",
  "tika-vin12t:2238_0": "Tatrāti asanasālāyaṃ. Ussavādīsūti chaṇādīsu. Ādisaddena aññena kenaci kāraṇena manussānaṃ",
  "tika-vin12t:2238_1": "bahusannipātaṃ saṅgaṇhāti. Tadāti tasmiṃ nimantanakāle. Sannipātaṭṭhānatoti bhikkhūnaṃ",
  "tika-vin12t:2238_2": "sannipātaṭṭhānato. Yathāsattīti sattiyā anurūpaṃ, sattiṃ anatikkamitvāti attho. Ettha",
  "tika-vin12t:2238_3": "ca sattisaddassa kuntasaṅkhātassa satthassapi vācakattā taṃ paṭikkhipanto āha “yathābala”nti.",
  "tika-vin12t:2239_0": "Saṅghatthero vā āgacchantīti sambandho. Bahukattāramapekkhitvā “āgacchantī”ti bahuvacanavasena",
  "tika-vin12t:2239_1": "vuttaṃ. Ekavāranti ekasmiṃ divase, āgamanadivaseti attho. Paṭibaddhakālatoti tattheva",
  "tika-vin12t:2239_2": "sakaṭṭhāne vāsassa nibaddhakālato. Dutiyavāreti dutiyadivase. Abhinavaāgantukāvāti",
  "tika-vin12t:2239_3": "anāgamanapubbā abhinavā āgantukāva. Tatrāti tasmiṃ pattaṭṭhāne. Tesanti abhinavaāgantukānaṃ.",
  "tika-vin12t:2239_4": "Etthāti anāgatapubbaṭṭhāne.",
  "tika-vin12t:2240": "Sabbatthāti sabbesu sakaṭṭhānaāgantukaṭṭhānesu. Tenāti atilābhinā bhikkhunā. Avisesetvāti visesamakatvā.",
  "tika-vin12t:2241": "Salākabhattakathā",
  "tika-vin12t:2242_0": "Salākabhattaṃ pana evaṃ veditabbanti yojanā. “Vacanato”ti padaṃ “dātabbā”ti pade",
  "tika-vin12t:2242_1": "ñāpakahetu. Salākāya vāti kusadaṇḍe vā. Asukassa nāmāti asukassa nāma upāsakassa.",
  "tika-vin12t:2242_2": "Upanibandhitvāti likhitvā, chinditvāti attho. “Opuñjitvā”ti padassa atthaṃ dassento",
  "tika-vin12t:2242_3": "āha “punappunaṃ heṭṭhupariyavasena āloḷetvā”ti. Bhattuddesakena dātabbāti sambandho.",
  "tika-vin12t:2243_0": "Na bahukāti appakā. Gāmavasenapīti yebhuyyena samānalābhagāmavasenapi. Pisaddena",
  "tika-vin12t:2243_1": "kulaṃ apekkhati. Gāhentena gāhitānevāti sambandho. Saṭṭhisalākabhattāni hontīti yojanā.",
  "tika-vin12t:2243_2": "Tesanti dvinnaṃ tiṇṇaṃ salākabhattānaṃ.",
  "tika-vin12t:2244_0": "Tanti bahusalākabhattagāmaṃ. Taṃ panāti ekasalākabhattaṃ pana. Etesūti bhikkhūsu.",
  "tika-vin12t:2244_1": "Niggahenāti dūrattā anicchantassapi ekassa niggahena. Tanti salākabhattaṃ. Orimagāmeti",
  "tika-vin12t:2244_2": "orabhāge ṭhite gāme. Gāhitasaññāyāti gāhitā iti saññāya. Puna vihāraṃ āgantvāti puna",
  "tika-vin12t:2244_3": "vihāraṃ anāgantvā orimagāme salākabhattāni paṭhamaṃ gahetvā pacchā vihāraṃ āgantvā",
  "tika-vin12t:2244_4": "attano pāpetvā bhuñjitumpi vaṭṭati. Kasmā puna vihāro āgantabbo, nanu agāhitopi attano",
  "tika-vin12t:2244_5": "pattattā gahetvā bhuñjituṃ vaṭṭatīti āha “na hī”tiādi. Hi yasmā bahisīmāya saṅghalābho",
  "tika-vin12t:2244_6": "gāhetuṃ na labbhati, tasmā vihāro āgantabboti yojanā. Ekabāhavasena vāti ekāya gharapāḷisaṅkhātāya",
  "tika-vin12t:2244_7": "bāhāyavasena vā. Vīthiādīsu cāti vīthibāhakulesu ca, niddhāraṇe bhummaṃ. Yatthāti",
  "tika-vin12t:2244_8": "yasmiṃ ṭhāne. Salākāsu asati asantāsūti yojanā. Uddisitvāpīti “asukagāmassa salākabhattāni",
  "tika-vin12t:2244_9": "tuyhaṃ pāpuṇantī”ti gāmādīni uddisitvāpi.",
  "tika-vin12t:2245": "Tamevatthaṃ vitthārento āha “tena hī”tiādi. Tattha tenāti salākadāyakena bhikkhunā. Gāhetabbanti sambandho. Vāragāmeti atidūrattā vārena gantabbe gāme. Tatrāti taṃ gāmaṃ.",
  "tika-vin12t:2246_0": "Atirekagāvuteti gāvutato atireke ṭhāne. Taṃdivasanti tasmiṃ salākabhattagahaṇadivase.",
  "tika-vin12t:2246_1": "Yo na gacchati, tassa na dātabbāti yojanā. Hīti yasmā. Tīṇi pana divasānīti accantasaṃyoge",
  "tika-vin12t:2246_2": "cetaṃ upayogavacanaṃ. Tanti orimavāragāmasalākaṃ. Daṇḍakammaṃ pana kinti gāḷhaṃ kātabbanti",
  "tika-vin12t:2246_3": "āha “saṭṭhito vā paṇṇāsato vā na parihāpetabba”nti. Vihāravāroti vihārassa rakkhanatthāya",
  "tika-vin12t:2246_4": "vāro. Vihāravārikassāti vihāraṃ vārena, vāraṃ gahetvā vā rakkhatīti vihāravāriko,",
  "tika-vin12t:2246_5": "tassa dātabbāti sambandho. Vihāragopakāti vihāraṃ gopentīti vihāragopakā. Aññathattanti",
  "tika-vin12t:2246_6": "pasādaññathattaṃ. Aññesu kulesu dātabbāti aññesaṃ kulānaṃ yāguādayo dātabbā.",
  "tika-vin12t:2247_0": "Vāraṃ gāhetvāti aññehi vāraṃ gāhāpetvā. Nesanti vihāravārikānaṃ. Salākāti pakatikattāraṃ",
  "tika-vin12t:2247_1": "apekkhitvā “bhavantī”ti bahuvacanavasena vuttaṃ. Phātikammamevāti vihārarakkhanatthāya",
  "tika-vin12t:2247_2": "saṅghena dātabbaphātikammameva. Aññampīti pisaddena na kevalaṃ phātikammameva, aññampīti",
  "tika-vin12t:2247_3": "dasseti. Atirekauttaribhaṅgassāti atirekaṃ uttaribhaṅgametassāti atirekauttaribhaṅgaṃ, tassa.",
  "tika-vin12t:2248": "Salākā laddhāti salākā eva laddhā. Taṃdivasanti tasmiṃ salākaladdhadivase. Ekassevāti ekekasseva. Vijaṭetvāti tāni dve tīṇi ekacārikabhattāni vijaṭaṃ nigumbaṃ katvā.",
  "tika-vin12t:2249_0": "Ekasambhogāti ekato sambhogā. Gāhentena dātunti sambandho. Sammukhībhūtassāti upacārasīmāyaṃ",
  "tika-vin12t:2249_1": "ṭhitassa yassa kassaci, pāpetvāti yojanā. Rasasalākanti ucchusalākaṃ. “Rasālasalāka”ntipi",
  "tika-vin12t:2249_2": "pāṭho, ayamevattho. Khuddakavihāre gāhetabbavidhānaṃ dassetvā mahāāvāse taṃ dassento",
  "tika-vin12t:2249_3": "āha “mahāāvāse”tiādi.",
  "tika-vin12t:2250_0": "“Takkasalākampi …pe… dātuṃ vaṭṭatī”ti idaṃ khuddakavihāraṃ sandhāya vuttaṃ, tena",
  "tika-vin12t:2250_1": "vuttaṃ “mahāāvāse”tiādi. Bhesajjādisalākāyoti ettha ādisaddena gandhamālāsalākāyo",
  "tika-vin12t:2250_2": "saṅgaṇhāti. Etthāti salākāsu. Aggabhikkhamattanti aggato dātabbaṃ bhikkhāmattaṃ.",
  "tika-vin12t:2250_3": "Tādisāni bhattānīti aggabhikkhāmattasabhāvāni bhattāni. No ceti tādisāni bhattāni",
  "tika-vin12t:2250_4": "bahūni no ce honti. Laddhā vā aladdhā vāti labhitvā vā alabhitvā vā.",
  "tika-vin12t:2251_0": "Salākāsu gāhitāsūti aññāsu salākāsu gāhitāsu. Samīpe ṭhitassāti hatthaṃ apasāretvā",
  "tika-vin12t:2251_1": "samīpe ṭhitassa. Assāti bhikkhussa. Ayaṃ salākāti “ayaṃ tassa salākā”ti ṭhapetuṃ",
  "tika-vin12t:2251_2": "vaṭṭati. Adhammikāti katikā adhammayuttā. Anāgatassa dethāti anāgatassa bhikkhussa salākaṃ detha.",
  "tika-vin12t:2252_0": "Soti bhattuddesako, vadeyyāti sambandho. Mayā mayhaṃ pāpitanti sambandho. Tatthāti",
  "tika-vin12t:2252_1": "gāme. Bhuñjeyyātha iti vadeyya, vaṭṭatīti yojanā. Tatthevāti asanasālāyameva. Tatrāti",
  "tika-vin12t:2252_2": "tasmiṃ gāme. Vihāraṃ ānetvāti vihāraṃ salākabhattaṃ ānetvā. Salākaggāhaṇakāleti salākāya",
  "tika-vin12t:2252_3": "bhikkhūhi gāhāpanakāle.",
  "tika-vin12t:2253": "Tatthāti tasmiṃ disābhāge. Aññenāti attanā aññena, laddhā hotīti sambandho. Tena panāti gamikato itarena. Tasminti gamike. Upacārasīmaṃ anatikkanteyevāti yojanā.",
  "tika-vin12t:2254": "Tatthāti chaḍḍitavihāre. Tesūti āvāsikesu bhikkhūsu, gatesūti sambandho. Sovāti āgantuko eva. Yo pana gacchatīti sambandho. Tanti salākabhattaṃ, na pāpuṇātīti sambandho.",
  "tika-vin12t:2255_0": "Puññenāti puññasmā. Tā ca kho panāti salākāyo pana. Pacchiṃ panāti salākapacchiṃ",
  "tika-vin12t:2255_1": "pana. Tatthāti pacchiyaṃ. Ettovāti ākiraṇaṭṭhānatova. Ekanti ekaṃ salākaṃ. Vattabbanti",
  "tika-vin12t:2255_2": "salākadāyakena vattabbaṃ.",
  "tika-vin12t:2256_0": "Bhikkhū gatāti sambandho. Tatthāti aññasmiṃ vihāre. Mahātheropi gacchatīti sambandho.",
  "tika-vin12t:2256_1": "Gatavihāre abhuñjitvāva gocaragāmaṃ anuppattehi bhikkhūhi pattā na dātabbāti yojanā.",
  "tika-vin12t:2256_2": "Vihāraṭṭhakaṃ bhattanti vihāre ṭhitaṃ bhattaṃ.",
  "tika-vin12t:2257": "Pakkhikabhattādikathā",
  "tika-vin12t:2258_0": "Yanti bhattaṃ diyyatīti sambandho. Cātuddasīpañcaddasīpañcamīaṭṭhamīti abhilakkhitesūti",
  "tika-vin12t:2258_1": "yojanā. Kammappasutehīti kammūpacayehi. Imehi pāṭhehi pakkhesu dātabbaṃ pakkhikanti",
  "tika-vin12t:2258_2": "vacanatthaṃ dasseti. Tanti pakkhikabhattaṃ. “Hotī”ti pade vuttakattā, “gāhetvā”ti",
  "tika-vin12t:2258_3": "pade dhātukammaṃ, “bhuñjitabba”nti pade vuttakammaṃ. Sabbesanti bhikkhūnaṃ. Yesanti",
  "tika-vin12t:2258_4": "bhikkhūnaṃ. Mandāti appā. Tanti salākabhattaṃ. Paṇītaṃ dentīti paṇītaṃ katvā denti.",
  "tika-vin12t:2258_5": "Lūkhabhattanti asiniddhabhattaṃ.",
  "tika-vin12t:2259_0": "Yaṃ bhattaṃ attanā bhuñjati, tadeva diyyatīti yojanā. Iminā uposathe dātabbaṃ uposathikanti",
  "tika-vin12t:2259_1": "vacanatthaṃ dasseti. Uposatheti uposathadivase. Ettha ca pañcaddasiyaṃ sace dāyakā",
  "tika-vin12t:2259_2": "“pakkhika”nti vatvā denti, pakkhikaṃ nāma. Atha “uposathika”nti vatvā denti, uposathikaṃ",
  "tika-vin12t:2259_3": "nāmāti viseso. Pāṭipadeti pāṭipadadivase. Uposathakammenāti uposathakammena hetubhūtena.",
  "tika-vin12t:2259_4": "“Pāṭipade diyyanakadāna”nti iminā pāṭipade dātabbaṃ pāṭipadikanti vacanatthaṃ dasseti.",
  "tika-vin12t:2259_5": "Tampi ubhayanti uposathikapāṭipadikavasena ubhayampi taṃ bhattaṃ. Iti imānīti ettha",
  "tika-vin12t:2259_6": "imasaddena itisaddassa imasaddatthabhāvo dassito hoti. Sattapi bhattānīti imasmiṃ",
  "tika-vin12t:2259_7": "senāsanakkhandhake āgatāni saṅghabhattādīni sattapi bhattāni.",
  "tika-vin12t:2260_0": "Aparānipi cattāri bhattānīti sambandho. Tatthāti catūsu bhattesu. “Āgantukānaṃ dinna”ntiādinā",
  "tika-vin12t:2260_1": "āgantukabhattanti padassa catutthīmajjhelopasamāsaṃ dasseti. Aññattha pana “āgantukassa",
  "tika-vin12t:2260_2": "atthāya ābhata”ntiādinā chaṭṭhīmajjhelopasamāsaṃ dasseti. Etthāti catūsu bhattesu.",
  "tika-vin12t:2260_3": "Sabbesanti bhikkhūnaṃ. Eko āgantuko nisīdatīti sambandho. Tenāti paṭhamaāgantukena.",
  "tika-vin12t:2261": "Yoti āgantuko. Āgantvāpīti pisaddo garahattho, pacchā pana pagevāti attho. Tena gaṇhitabbanti yojanā. “Āgatadivaseyevā”ti iminā na dutiyadivasādīsu bhuñjitabbanti dasseti.",
  "tika-vin12t:2262": "Katthacīti kiñci ṭhānaṃ. Tanti āgantukabhattaṃ. Nibandhāpitanti niccaṃ ṭhapitaṃ. Asanasālāyanti antogāme asanasālāyaṃ. Asatīti asantesu.",
  "tika-vin12t:2263_0": "Āvāsikopīti pisaddo na gamikoyevāti dasseti. Yathā āgantukabhattaṃ dve vā tīṇi vā",
  "tika-vin12t:2263_1": "satta vā divasāni labbhati, evaṃ idaṃ gamiyabhattaṃ na labbhatīti yojanā. Panthanti",
  "tika-vin12t:2263_2": "maggaṃ. Rundhantīti pidahanti. Udakaṃ vā rundhatīti sambandho. Ete upaddaveti corādayo",
  "tika-vin12t:2263_3": "ete upaddave. Oḍḍetvāti ṭhapetvā.",
  "tika-vin12t:2264_0": "Etassāti mahāgilānassa. Puna etassāti anāgatassa mahāgilānassa. Sappāyabhojananti",
  "tika-vin12t:2264_1": "gilānānaṃ sappāyabhojanaṃ. Missakayāgunti nānātaṇḍule missetvā pacitaṃ yāguṃ. Na",
  "tika-vin12t:2264_2": "kuppatīti na vikāraṃ karoti.",
  "tika-vin12t:2265_0": "Idampīti gilānupaṭṭhākabhattampi. Tatthāti tasmiṃ kule. Assāti gilānassa. Evaṃ dinnānīti",
  "tika-vin12t:2265_1": "evaṃ vakkhamānanayena dinnāni honti. Piṇḍapātikānampi vaṭṭatīti “bhikkha”nti kappiyavohārena",
  "tika-vin12t:2265_2": "vuttattā piṇḍapātikānampi vaṭṭati. Na vaṭṭatīti “bhatta”nti akappiyavohārena vuttattā na vaṭṭati.",
  "tika-vin12t:2266_0": "Aparānipi tīṇi bhattānīti sambandho. Tatthāti tīsu bhattesu. Dhurabhattanti ettha",
  "tika-vin12t:2266_1": "dhurasaddassa dhuvasaddena atthato sadisattā niccatthoti āha “niccabhattaṃ vuccatī”ti.",
  "tika-vin12t:2266_2": "Tanti dhurabhattaṃ. Tatthāti duvidhesu. “Saṅghike”ti pāṭhaseso yojetabbo. Puggalikepīti",
  "tika-vin12t:2266_3": "pisaddo “saṅghike”ti padaṃ apekkhati. Pacchāti paṭhamaṃ “bhikkhaṃ gaṇhathā”ti vuttavacanato,",
  "tika-vin12t:2266_4": "vuttavacanassa vā paraṃ.",
  "tika-vin12t:2267_0": "Kuṭiṃ katvā dātabbaṃ bhattaṃ kuṭibhattanti dassento āha “kuṭibhattaṃ nāmā”tiādi.",
  "tika-vin12t:2267_1": "Yanti bhattaṃ, nibandhāpitanti sambandho, senāsanavāsino bhikkhūti sambandho. Yaṃ",
  "tika-vin12t:2267_2": "panāti bhattaṃ pana, dinnanti sambandho. Tassevāti puggalasseva. Tasminti puggale.",
  "tika-vin12t:2268": "Vārena, vāraṃ gahetvā vā dinnaṃ bhattaṃ vārabhattanti dassento āha “vārabhattaṃ nāmā”tiādi. Tampīti vārabhattampi. Nigamanavasena sampiṇḍetvā dassento āha “iti imāni cā”tiādi.",
  "tika-vin12t:2269_0": "Aṭṭhakathāyanti mahāaṭṭhakathāyaṃ, vuttānīti sambandho. Tatthāti catūsu bhattesu.",
  "tika-vin12t:2269_1": "Vihāre uppannaṃ bhattaṃ vihārabhattanti dassento āha “vihārabhattaṃ nāmā”tiādi. Tatruppādabhattanti",
  "tika-vin12t:2269_2": "tasmiṃ vihāre dinnakhettavatthuādīhi uppādabhattaṃ. Tanti vihārabhattaṃ. Yathāti",
  "tika-vin12t:2269_3": "yenākārena, paṭiggahiyamāneti sambandho. Aṭṭhannaṃ samūho, aṭṭha parimāṇāni yassāti",
  "tika-vin12t:2269_4": "vā aṭṭhako, tassa dinnaṃ bhattaṃ aṭṭhakabhattaṃ. Evaṃ catukkabhattanti etthāpi. Tamevatthaṃ",
  "tika-vin12t:2269_5": "dassento āha “aṭṭhannaṃ bhikkhūnaṃ demā”tiādi. Mahābhisaṅkhārikenāti sabbinonītādīhi",
  "tika-vin12t:2269_6": "mahanto abhisaṅkhāro mahābhisaṅkhāro, so etassa atthīti mahābhisaṅkhāriko, tena atirasakapūvena",
  "tika-vin12t:2269_7": "patte pakkhipitvāti sambandho. “Thaketvā dinna”nti iminā gūhitvā dātabbaṃ guḷhakaṃ,",
  "tika-vin12t:2269_8": "tameva bhattaṃ guḷhakabhattanti vacanatthaṃ dasseti.",
  "tika-vin12t:2270_0": "Idhāti imasmiṃ loke. Ekacce manussā dentīti sambandho. “Bhikkhuparicchedajānanatthaṃ",
  "tika-vin12t:2270_1": "guḷake dentī”ti iminā guḷakena bhikkhū gaṇetvā dātabbaṃ bhattaṃ guḷakabhattanti vacanatthaṃ",
  "tika-vin12t:2270_2": "dasseti. Ettha ca purimanaye ḷakāre hakārasaṃyogo atthi, pacchimanaye natthīti daṭṭhabbaṃ.",
  "tika-vin12t:2270_3": "Guḷapiṇḍagaṇanāya bhikkhugaṇanaṃ jānāti. Itītiādi nigamanaṃ. Cīvarabhājanīyaṃ vuttanti sambandho.",
  "tika-vin12t:2271": "Sabbiādīsu bhesajjesūti niddhāraṇe bhummaṃ, “sabbissā”ti padaṃ “kumbhasatampī”ti pade nissitasambandho.",
  "tika-vin12t:2272_0": "Pacchā āgatānaṃ dātabbamevāti dutiyabhāge adātabbeyeva pacchā āgatānaṃ dātabbameva.",
  "tika-vin12t:2272_1": "Sabbasannipātaṭṭhāneyevāti sabbesaṃ bhikkhūnaṃ sannipātaṭṭhāneva. Bhājanīyabhaṇḍaṃ",
  "tika-vin12t:2272_2": "nāma bhājanaṭṭhānaṃ sampattasseva pāpuṇāti, na asampattassa. Sabbasannipātaṭṭhāne",
  "tika-vin12t:2272_3": "ca yebhuyyena sampatto hoti, tena vuttaṃ “sabbasannipātaṭṭhāneyevā”ti.",
  "tika-vin12t:2273_0": "Yathāṭhitaṃyevāti kiñci abhājetvā yathāṭhitaṃyeva. “Duggahita”nti vatvā tadatthaṃ",
  "tika-vin12t:2273_1": "dassento āha “taṃ gatagataṭṭhāne saṅghikameva hotī”ti. Āvajjetvāti pariṇāmetvā. Tampīti",
  "tika-vin12t:2273_2": "thālake pakkhittaṃ sabbimpi. Thinanti ghanabhāvena tiṭṭhatīti thinaṃ, ghananti vuttaṃ",
  "tika-vin12t:2273_3": "hoti. Vuttaparicchedatoti “dasa bhikkhū, daseva ca sabbikumbhā”ti vuttaparicchedato.",
  "tika-vin12t:2274_0": "Gāthāyaṃ pāḷinti vinayapāḷiṃ. Aṭṭhakathañcevāti tassā aṭṭhakathañceva. Vicakkhaṇoti",
  "tika-vin12t:2274_1": "vividhaṃ atthaṃ cakkhati passatīti vicakkhaṇo. Evanti yathāvuttanayena. Tatrāyaṃ",
  "tika-vin12t:2274_2": "yojanā – evaṃ vicakkhaṇo bhikkhu pāḷiṃ, aṭṭhakathañceva oloketvā appamattova hutvā",
  "tika-vin12t:2274_3": "saṅghike paccaye bhājayeti.",
  "tika-vin12t:2275": "Iti paccayabhājanīyakathāya yojanā samattā.",
  "tika-vin12t:2276": "Upaḍḍhabhāgoti bhikkhūnaṃ laddhabhāgato upaḍḍho bhāgo. Sesaṃ suviññeyyameva.",
  "tika-vin12t:2277": "Iti senāsanakkhandhakavaṇṇanāya yojanā samattā.",
  "tika-vin12t:2278": "7. Saṅghabhedakakkhandhakaṃ",
  "tika-vin12t:2279": "Chasakyapabbajjākathā",
  "tika-vin12t:2280_0": "330. Saṅghabhedakakkhandhake abhiññātā abhiññātāti ettha abhipubbo ñātasaddo pākaṭatthoti",
  "tika-vin12t:2280_1": "āha “pākaṭā pākaṭā”ti. Kāḷudāyippabhūtayoti kāḷudāyiādayo. Parivārehi saddhiṃ dasa",
  "tika-vin12t:2280_2": "dūtā ca aññe ca bahū janā sakyakumārā nāmāti yojanā. Amhesūti sakyakulasaṅkhātesu",
  "tika-vin12t:2280_3": "amhesu, niddhāraṇe bhummaṃ. Iminā pāṭhasesaṃ dasseti. “Kulato”ti iminā “kulā”ti ettha",
  "tika-vin12t:2280_4": "nissakkatthe nissakkavacananti dasseti. Gharāvāsatthanti ettha ghare āvasantānaṃ",
  "tika-vin12t:2280_5": "manussānaṃ kiccanti dassento āha “gharāvāse ya”ntiādi. Tattha yanti yaṃkiñci. Udakaṃ",
  "tika-vin12t:2280_6": "ninnetabbanti ettha udakaṃ nīharitvā netabbaṃ apanetabbanti dassento āha “yathā udakaṃ",
  "tika-vin12t:2280_7": "sabbaṭṭhānesu susaṃ hotī”ti. Susanti sukkhaṃ. Tiṇānīti sassadūsakāni tiṇāni. “Uddharitabbānī”ti",
  "tika-vin12t:2280_8": "iminā niddhāpetabbanti ettha dhudhātuyā papphoṭanadhaṃsanatthe dasseti. Bhusāti sassanāḷadaṇḍā,",
  "tika-vin12t:2280_9": "tehi missā palālā bhusikā. Ophuṇāpetabbanti ettha phuṇadhātuyā avakiraṇatthaṃ dassento",
  "tika-vin12t:2280_10": "āha “apanetabba”nti. Tvaññeva gharāvāsatthena upajānāti ettha gharāvāsatthenāti upayogatthe",
  "tika-vin12t:2280_11": "karaṇavacanaṃ. Upajānāti upatyūpasaggo dhātvatthānuvattako, hivibhatti ca lopo hoti,",
  "tika-vin12t:2280_12": "tena vuttaṃ “tvaññeva gharāvāsatthaṃ jānāhī”ti. Ahanti bhaddiyakumāranāmako ahaṃ.",
  "tika-vin12t:2280_13": "Tayāti anuruddhakumāranāmakena tayā. “Saddhiṃ pabbajissāmī”ti iminā pāṭhasesaṃ dasseti.",
  "tika-vin12t:2280_14": "Sesanti “saddhiṃ pabbajissāmī”ti vacanaṃ.",
  "tika-vin12t:2281": "331. Nippātitāti ettha nikkhamitvā gamāpitāti dassento āha “nikkhāmitā”ti. Mānassinoti ettha mānaṃ sayanti nissayantīti mānassinoti dassento āha “mānassayino”ti.",
  "tika-vin12t:2282_0": "332. Yassantarato na santi kopāti ettha antarasaddo cittavācako, topaccayo ca sattamyatthavācakoti",
  "tika-vin12t:2282_1": "dassento āha “yassa citte”ti. Kasmā kopā na santīti āha “tatiyamaggena samūhatattā”ti.",
  "tika-vin12t:2282_2": "Anāgāmimaggena dosassa samūhatattā yassa khīṇāsavassa citte kopā na santīti adhippāyo.",
  "tika-vin12t:2282_3": "Iti bhavābhavatañca vītivattoti ettha atthaṃ dassento āha “yasmā panā”tiādi. Tattha",
  "tika-vin12t:2282_4": "yasmā pana vuccati, tasmā evamattho daṭṭhabboti yojanā. Vibhavoti pāpaṃ vuccatīti",
  "tika-vin12t:2282_5": "sambandho. Nanu pāḷiyaṃ “vibhavo”ti natthi, “abhavo”ti eva atthi, atha kasmā “vibhavoti",
  "tika-vin12t:2282_6": "abhavo”ti vuttanti āha “vibhavoti ca abhavoti ca atthato ekamevā”ti. Iminā saddatoyeva",
  "tika-vin12t:2282_7": "nānanti dasseti. Yā esā bhavābhavatā vuccatīti sambandho. “Anekappakārā”ti iminā",
  "tika-vin12t:2282_8": "itisaddassa pakāratthaṃ dasseti. Catūhipi maggehi vītivattoti sambandho. Tassāti khīṇāsavassa.",
  "tika-vin12t:2283": "333. Ahimekhalikāti mekhalā viya mekhalikā, ahimeva mekhalikā ahimekhalikā. Tamevatthaṃ dassento āha “ahiṃ kaṭiyaṃ bandhitvā”ti.",
  "tika-vin12t:2284_0": "334. Sammannatīti ettha “sammānetī”ti curādigaṇikadhātuvasena vattabbe divādigaṇikadhātuvasena",
  "tika-vin12t:2284_1": "vuttanti dassento āha “sammānetī”ti. Acinteyyo hi pāḷinayo. Sammānetīti sammānaṃ",
  "tika-vin12t:2284_2": "karoti. Yanti kammaṃ. Soti satthā. Iminā yaṃ tumoti ettha tumoti ruḷhīsaddo idha",
  "tika-vin12t:2284_3": "“so”ti sabbanāmasaddena sadisatthoti dasseti.",
  "tika-vin12t:2285": "Pakāsanīyakammādikathā",
  "tika-vin12t:2286_0": "336. “Kheḷasadisā”ti iminā micchājīvena uppannapaccayānaṃ sadisūpacārena kheḷabhāvaṃ",
  "tika-vin12t:2286_1": "dasseti. Tasmā kheḷā viyāti kheḷo, micchājīvapaccayā, kheḷe asati bhakkhati ajjhoharatīti",
  "tika-vin12t:2286_2": "kheḷāsakoti vacanattho kātabbo. Etarahi pāḷiyaṃ, aṭṭhakathāyañca “kheḷāpakassā”ti",
  "tika-vin12t:2286_3": "oṭṭhajena paṭhamakkharena pāṭho atthi.",
  "tika-vin12t:2287_0": "340. Patthaddhenāti ettha bhūso thaddho patthaddho, bāḷhathaddhoti attho. Tena vuttaṃ",
  "tika-vin12t:2287_1": "“niccalenā”ti. Potthakarūpasadisenāti ettha potthakarūpaṃ nāma vatthadantādimayaṃ,",
  "tika-vin12t:2287_2": "tena sadiso potthakarūpasadiso, tena.",
  "tika-vin12t:2288_0": "342. Rājañātakā nāmāti ettha raññā jāniyanti “amhākaṃ garū”ti rājañātā, teyeva rājañātakāti",
  "tika-vin12t:2288_1": "attho daṭṭhabbo. Tadatthaṃ adhippāyena dassento āha “rājā amhe jānātī”tiādi. Pahaṭṭhakaṇṇavāloti",
  "tika-vin12t:2288_2": "pahaṭṭho kaṇṇo ca vālo ca etassāti pahaṭṭhakaṇṇavālo. Bandhaniccaleti rajjuvallīhi",
  "tika-vin12t:2288_3": "bandho viya niccale, pahaṭṭhakaṇṇavāleti sambandho. “Katvā”ti iminā “abhidhāvī”ti",
  "tika-vin12t:2288_4": "pade kiriyāvisesanabhāvaṃ dasseti.",
  "tika-vin12t:2289_0": "Dukkhañhi kuñjara nāgamāsadoti ettha kuñjarasaddassa āmantanapadabhāvaṃ āvikaronto",
  "tika-vin12t:2289_1": "āha “bho kuñjarā”ti. Nāgasaddassa ahināgahatthināgesu pavattanato vuttaṃ “buddhanāga”nti.",
  "tika-vin12t:2289_2": "Āsadoti padassa ākodhena sadanaṃ upagamanaṃ āsadoti dassento āha “vadhakacittena",
  "tika-vin12t:2289_3": "upagamanaṃ nāmā”ti. Dukkhanti etarahi ca āyatiñca dukkhakāraṇaṃ. Dukkhaṃ hīti hisaddo",
  "tika-vin12t:2289_4": "padapūraṇamattaṃ, atha vā dukkhamevāti attho. “Buddhanāgaṃ ghātakassā”ti iminā nāgaṃ",
  "tika-vin12t:2289_5": "hanatīti nāgahatoti vacanatthaṃ dasseti.",
  "tika-vin12t:2290_0": "Paṭikuṭiyova osakkīti ettha tathāgatassa paṭimukhaṃ kuṭena gamanametassāti paṭikuṭiyo,",
  "tika-vin12t:2290_1": "paṭikuṭiyo eva hutvā osakkīti dassento āha “tathāgatābhimukhoyeva piṭṭhimehi pādehi",
  "tika-vin12t:2290_2": "osakkī”ti. “Na jānātī”ti iminā lakkha dassanaṅkesūti dhātupāṭhesu (pāṇinī 1539 saddanītidhātumālāyaṃ",
  "tika-vin12t:2290_3": "18 dakārantadhātu) vuttesu atthesu idha dassanatthoti dasseti. Na lakkhitabboti aññehi",
  "tika-vin12t:2290_4": "sappurisehi na lakkhitabboti attho. Ettha ṇyapaccayo kattukammesu hoti, yakārassa",
  "tika-vin12t:2290_5": "kakāraṃ katvā alakkhikoti vuttaṃ.",
  "tika-vin12t:2291_0": "343. “Bhuñjitabbabhojana”nti iminā tikabhojananti ettha yupaccayassa kammatthabhāvaṃ",
  "tika-vin12t:2291_1": "dasseti. Tanti tikabhojanaṃ. Yathādhammoti “gaṇabhojane pācittiya”nti vuttāya mātikāvibhaṅgapāḷiyā",
  "tika-vin12t:2291_2": "anurūpaṃ. Pañcavatthuyācanakathāti pañca vatthūni yācanassa kathā. Āyukappanti avīcimahāniraye",
  "tika-vin12t:2291_3": "āyukappaṃ sandhāya vuttaṃ. Avīcimahāniraye āyukappo nāma eko antarakappoti jinālaṅkāraṭīkādīsu",
  "tika-vin12t:2291_4": "vutto. “Eko asaṅkhyeyyakappo”ti sammohavinodanādīsu vutto. Seṭṭhaṃ puññanti mahantaṃ",
  "tika-vin12t:2291_5": "puññaṃ. Iminā brahaṃ puññanti brahasaddo mahantatthoti dasseti. Braha vuddhiyanti",
  "tika-vin12t:2291_6": "dhātupāṭhesu (pāṇinī 735; saddanītidhātumālāyaṃ 16 hakārantadhātu) vuttattā brahasaddo",
  "tika-vin12t:2291_7": "mahantavācako hoti. Brahadhātuto apaccayaṃ katvā “brahā”tipi, mapaccayaṃ katvā “brahmā”tipi",
  "tika-vin12t:2291_8": "pāṭho atthi. Āyukappamevāti saggesu āyukappameva.",
  "tika-vin12t:2292": "Saṅghabhedakathā",
  "tika-vin12t:2293": "344. Soti devadatto, gato kirāti sambandho. Tatthevāti vihārasīmāyameva. Āveṇikanti bhikkhusaṅghato āveṇikaṃ.",
  "tika-vin12t:2294_0": "345. Āgilāyatīti ettha ātyūpasaggo abhibhavanattho, giledhātu bādhanatthoti āha “vedanābhibhūtā",
  "tika-vin12t:2294_1": "bādhatī”ti. Tanti piṭṭhiṃ. Parassa cittaṃ ādisitvā desayati etāyāti ādesanā, sā eva",
  "tika-vin12t:2294_2": "pāṭihāriyaṃ ādesanāpāṭihāriyaṃ. Anusāsati etāyāti anusāsanī, imamevatthaṃ dassento",
  "tika-vin12t:2294_3": "āha “evampi te”tiādi.",
  "tika-vin12t:2295_0": "346. Mamānukrubbanti ettha anutyūpasaggo anukiriyattho karadhātu antapaccayo gacchantādigaṇoti",
  "tika-vin12t:2295_1": "dassento āha “mamānukiriyaṃ kurumāno”ti. “Dukkhito”ti iminā kapaṇoti ettha kapadhātu",
  "tika-vin12t:2295_2": "hiṃsanatthoti dasseti. Mahāvarāhassāti varāhasaddassa sūkaratthaṃ paṭikkhipanto āha",
  "tika-vin12t:2295_3": "“mahānāgassā”ti. “Pathavi”nti iminā mahiṃ vikubbatoti ettha mahīsaddassa evaṃnāmakaṃ",
  "tika-vin12t:2295_4": "mahānadiṃ paṭikkhipati. “Padālentassā”ti iminā karadhātuyā vityūpasaggavasena padālanatthaṃ",
  "tika-vin12t:2295_5": "dasseti. Bhisaṃ ghasamānassāti ettha mānasaddo katvatthoti āha “bhisaṃ ghasantassā”ti.",
  "tika-vin12t:2295_6": "Ghasantassāti bhakkhantassa. Nadīnāmakaṃ taṃ pokkharaṇinti yojanā. Iminā nadīsu jaggatoti",
  "tika-vin12t:2295_7": "ettha nadī nāma pokkharaṇīti dasseti. Jaggatoti hatthiyūthaṃ pālentassa.",
  "tika-vin12t:2296": "347. “Sutāti sotā”ti iminā pāḷiyā dvidhābhāvaṃ dasseti. “Nissandeho”ti iminā asandiddhoti ettha dihadhātuṃ dasseti, disadhātuṃ nivatteti.",
  "tika-vin12t:2297": "350. Buddhasahassenapīti pisaddo garahattho, pageva ekena buddhenāti dasseti.",
  "tika-vin12t:2298_0": "“Satto”ti iminā kocisaddassa padhānapadaṃ dasseti. Aṭṭhāti ākhyātapadassa atthaṃ",
  "tika-vin12t:2298_1": "dassento āha “ṭhito”ti. Devadattoti me sutanti ettha “me”ti padaṃ bhagavantaṃ sandhāya",
  "tika-vin12t:2298_2": "vuttanti āha “bhagavatā”ti. Tadevāti sutameva. Idanti “devadattoti me suta”nti vacanaṃ.",
  "tika-vin12t:2298_3": "Anucinātīti anuvaḍḍheti. “Patvā”ti iminā āsajjananti ettha sadadhātuyā gatyatthaṃ,",
  "tika-vin12t:2298_4": "kiriyāvisesanañca dasseti. Avīcinirayaṃ pattoti ettha idāni na devadatto avīcinirayaṃ",
  "tika-vin12t:2298_5": "patto hoti, āyatiṃ pana avīciniraye avassambhāviyattā “avīcinirayaṃ patto”ti vuttanti",
  "tika-vin12t:2298_6": "āha “āsaṃsāyaṃ atītavacana”nti. Āsaṃsāyanti avassambhāviyatthe. Bhesmā hi udadhī",
  "tika-vin12t:2298_7": "mahāti ettha bhesmāsaddo bhayānakapariyāyoti āha “bhayānako”ti.",
  "tika-vin12t:2299": "Upālipañhākathā",
  "tika-vin12t:2300_0": "351. Ekatoti ettha topaccayassa sattamyatthe pavattabhāvaṃ dassento āha “dhammavādīpakkhe”ti.",
  "tika-vin12t:2300_1": "“Anunayanto”ti iminā anussāvetīti ettha anusaddassa atthaṃ dasseti. Anunayantoti",
  "tika-vin12t:2300_2": "punappunaṃ nayanto. Sāvanākāraṃ dassento āha “na tumhākaṃyevā”tiādi. Ayaṃ adhammo",
  "tika-vin12t:2300_3": "vā ayaṃ avinayo vā idaṃ asatthusāsanaṃ vā yadi bhaveyyāti yojanā. “Bodhetī”ti iminā",
  "tika-vin12t:2300_4": "sāvetīti ettha sudhātuyā atthaṃ dasseti. “Anussāvetvā”ti iminā “anussāveti, salākaṃ",
  "tika-vin12t:2300_5": "gāhetī”ti ettha anussāvanakiriyā pubbabhāge pavattā, salākaggāhakiriyā pacchābhāgeti dasseti.",
  "tika-vin12t:2301": "Ettāvatāti ettakena anussāvanasalākaggāhamattena. Na pana saṅgho bhinno hoti, anussāvetvā salākaṃ gāhetvā āveṇikaṃ saṅghakamme kateyeva saṅgho bhinno hotīti adhippāyo.",
  "tika-vin12t:2302_0": "Ettha ṭhatvā kassaci codakassa anuyogo siyāti yojanā. Kinti siyāti āha “evaṃ devadatto”tiādi.",
  "tika-vin12t:2302_1": "Tattha evanti pakatatte saṅghe bhinde satīti attho. Kathanti kenākārena. Puna kathanti",
  "tika-vin12t:2302_2": "kasmā kāraṇā. Raññoti ajātasatturañño, kāritakammaṃ. “Ghātāpitattā”ti bimbisārarājānaṃ",
  "tika-vin12t:2302_3": "ghātāpitattā. Tatthāti “bhikkhu kho upālī”tiādivacane, ṭhatvā parihāraṃ vadāmāti",
  "tika-vin12t:2302_4": "yojanā. Viraddhattāti virādhitattā. Tamatthaṃ vitthārento āha “tena hī”tiādi. Tattha",
  "tika-vin12t:2302_5": "tena hīti uyyojanatthe nipāto. Evañhīti evameva. Tassāti devadattassa. Kumāro panāti",
  "tika-vin12t:2302_6": "ajātasattukumāro pana, katamatteyeva na vuttāti sambandho. Tassāti devadattassa.",
  "tika-vin12t:2302_7": "Tasmāti yasmā saṅghabhedato pubbe ruhituppādakammaṃ karontassāpi pacchā abhabbabhāvo ropito, tasmā.",
  "tika-vin12t:2303_0": "Bhedakaravatthūsu evaṃ vinicchayo veditabboti yojanā. Dhammādhammādīnaṃ suttantavinayapariyāyena",
  "tika-vin12t:2303_1": "visesaṃ dassento āha “suttantapariyāyenā”tiādi. Tattha suttantapariyāyenāti suttantadesanāya,",
  "tika-vin12t:2303_2": "suttantadesanānayatoti vuttaṃ hoti. Tathāti tato aññathā.",
  "tika-vin12t:2304_0": "Tatthāti dvīsu dhammādhammesu. Evaṃ amhākanti evaṃ kariyamāne amhākaṃ. Evaṃ suttantapariyāyena",
  "tika-vin12t:2304_1": "dhammādhammānaṃ visesaṃ dassetvā idāni vinayapariyāyena tesaṃ taṃ dassento āha “vinayapariyāyena",
  "tika-vin12t:2304_2": "panā”tiādi. Bhūtena vatthunā kātabbanti sambandho. Evaṃ “abhūtena vatthunā”ti etthāpi.",
  "tika-vin12t:2305_0": "Evaṃ dvinnaṃ pariyāyānaṃ vasena dhammādhammadukassa visesaṃ dassetvā idāni vinayāvinayadukassa",
  "tika-vin12t:2305_1": "visesaṃ dassento āha “suttantapariyāyenā”tiādi. Tattha suttantanayena rāgādayo vinetīti",
  "tika-vin12t:2305_2": "vinayo, vinayanayena kāyaṃ vācaṃ vinetīti vinayoti vacanattho kātabbo.",
  "tika-vin12t:2306_0": "Evaṃ dvinnaṃ pariyāyānaṃ vasena vinayāvinayadukassa visesaṃ dassetvā idāni bhāsitābhāsitadukassa",
  "tika-vin12t:2306_1": "visesaṃ dassento āha “suttantapariyāyena cattāro satipaṭṭhānā”tiādi. Tattha “aṭṭhaṅgiko",
  "tika-vin12t:2306_2": "maggo”ti idaṃ vacanaṃ tathāgatena bhāsitaṃ lapitanti yojanā.",
  "tika-vin12t:2307_0": "Evaṃ dvinnaṃ pariyāyānaṃ vasena bhāsitābhāsitadukassa visesaṃ dassetvā idāni āciṇṇānāciṇṇadukassa",
  "tika-vin12t:2307_1": "visesaṃ dassento āha “suttantapariyāyena devasika”ntiādi. Tattha “devasika”nti padaṃ",
  "tika-vin12t:2307_2": "“samāpajjanaṃ, volokana”nti tīsuyeva padesu yojetabbaṃ. Aṭṭhuppattivasenāti kāraṇuppattivasena.",
  "tika-vin12t:2307_3": "Kāraṇañhi arati phalaṃ etasmāti atthoti vuccati, atthassa uppatti atthuppatti, sāyeva",
  "tika-vin12t:2307_4": "aṭṭhuppatti tthakārassa ṭṭhakāraṃ katvā, aṭṭhuppattiyā vaso aṭṭhuppattivaso, tena.",
  "tika-vin12t:2307_5": "Idaṃ padaṃ “suttantadesanā jātakakathā”ti dvīhipi padehi yojetabbaṃ. Idanti phalasamāpattisamāpajjanādi.",
  "tika-vin12t:2307_6": "Āciṇṇanti ā bandhitaṃ, punappunaṃ vā upacitaṃ vaḍḍhitaṃ, paguṇaṃ vā. Cāriyapakkamananti",
  "tika-vin12t:2307_7": "cāriyatthaṃ pakkamanaṃ.",
  "tika-vin12t:2308_0": "Evaṃ dvinnaṃ pariyāyānaṃ vasena āciṇṇānāciṇṇadukassa visesaṃ dassetvā idāni paññattadukassa",
  "tika-vin12t:2308_1": "visesaṃ dassento āha “suttantapariyāyena cattāro satipaṭṭhānā”tiādi. Taṃ bhāsitābhāsitadukasadisameva.",
  "tika-vin12t:2308_2": "Evaṃ dvinnaṃ suttantavinayapariyāyānaṃ vasena pañcannaṃ dukānaṃ viseso dassito.",
  "tika-vin12t:2309_0": "Āpattānāpattiduke “na mocanādhippāyassā”ti pāṭhassa anantare pacchimavākye ṭhito",
  "tika-vin12t:2309_1": "ādisaddo ānetabbo. Iti ādinā nayenāti hi attho. Tattha tatthāti tasmiṃ tasmiṃ sikkhāpade.",
  "tika-vin12t:2309_2": "Idaṃ padaṃ pacchimavākyepi anuvattetabbaṃ.",
  "tika-vin12t:2310": "Lahukagarukaduke pañcāpattikkhandhāti thullaccayapācittiyapāṭidesanīyadukkaṭadubbhāsitavasena pañca āpattirāsayo. Dve āpattikkhandhāti pārājikasaṅghādisesavasena dve āpattirāsayo.",
  "tika-vin12t:2311": "Sāvasesānāvasesaduke cha āpattikkhandhāti pārājikāpattito avasesā cha āpattirāsayo.",
  "tika-vin12t:2312_0": "Duṭṭhullāduṭṭhulladuke lahukagarukadukasadisameva. Ayaṃ pana viseso – garukāpatti",
  "tika-vin12t:2312_1": "duṭṭhullā nāma, lahukāpatti aduṭṭhullā nāmāti evaṃ vinayapariyāyavaseneva catunnaṃ",
  "tika-vin12t:2312_2": "dukānaṃ viseso dassito.",
  "tika-vin12t:2313": "Etthāti “adhammaṃ dhammoti dīpentī”tiādivacane. Catunnaṃ saṅghakammānanti apalokanādivasena catunnaṃ saṅghakammānaṃ. Karontehi hetubhūtehi, hetvatthe cetaṃ karaṇavacanaṃ.",
  "tika-vin12t:2314_0": "Tatthāti “te imehī”tiādivacane. Apakassantīti ettha kasadhātussa gatyatthaṃ dassento",
  "tika-vin12t:2314_1": "āha “parisaṃ ākaḍḍhantī”ti. Vijaṭentīti vijaṭaṃ karonti, visuṃ karontīti attho. Ekamantaṃ",
  "tika-vin12t:2314_2": "ussādentīti ekasmiṃ ante ussadaṃ karonti. Avapakassantīti ettha dvinnaṃ upasaggānaṃ",
  "tika-vin12t:2314_3": "vasena ativiyattho daṭṭhabboti āha “ati viya ākaḍḍhantī”ti. Ativiyatthaṃ āvikaronto",
  "tika-vin12t:2314_4": "āha “yathā visaṃsaṭṭhāva honti, evaṃ karontī”ti. Yathāti yenākārena kariyamāneti",
  "tika-vin12t:2314_5": "sambandho. “Visu”nti iminā āveṇisaddo “visu”ntiatthavācako anipphannapāṭipadikoti",
  "tika-vin12t:2314_6": "dasseti. Vatthūsūti bhedakaravatthūsu. Imaṃ gaṇhathāti imaṃ vādaṃ gaṇhatha. Visunti",
  "tika-vin12t:2314_7": "āveṇiṃ. Imasmiṃ khandhake vuttavacanaṃ parivārapāḷiyā saṃsandento āha “parivāre panā”tiādi.",
  "tika-vin12t:2314_8": "Tattha pañcahi ākārehīti “kammena uddesena voharanto anussāvanena salākaggāhenā”ti",
  "tika-vin12t:2314_9": "evaṃ pañcahi kāraṇehi. Tassāti parivāre vuttavacanassa. Idhāti imasmiṃ saṅghabhedakakkhandhake,",
  "tika-vin12t:2314_10": "vuttena iminā saṅghabhedalakkhaṇenāti yojanā. “Atthato nānākaraṇaṃ natthī”ti iminā",
  "tika-vin12t:2314_11": "saddato nānākaraṇaṃ atthīti dīpeti. Assāti saṅghabhedalakkhaṇassa. Taṃ pana nānākaraṇābhāvanti",
  "tika-vin12t:2314_12": "yojanā. Tatthevāti parivāre eva. Sabbatthāti sabbasmiṃ saṅghabhedakakkhandhake.",
  "tika-vin12t:2315": "Iti saṅghabhedakakkhandhakavaṇṇanāya yojanā samattā.",
  "tika-vin12t:2316": "8. Vattakkhandhakaṃ",
  "tika-vin12t:2317": "1. Āgantukavattakathā",
  "tika-vin12t:2318_0": "357. Vattakkhandhake ārāmanti upacārasīmaṃ sandhāya vuttanti āha “upacārasīmasamīpa”nti.",
  "tika-vin12t:2318_1": "“Gahetvā”ti padassa “upāhanā”ti kammaṃ pākaṭaṃ, karaṇaṃ pana apākaṭaṃ. Tasmā karaṇaṃ",
  "tika-vin12t:2318_2": "dassento āha “upāhanadaṇḍakena gahetvā”ti. Iminā “hatthenā”ti karaṇaṃ nivatteti.",
  "tika-vin12t:2318_3": "Paṭikkamantīti ettha pavisantīti ca apakkamantīti ca atthaṃ paṭikkhipanto āha “sannipatantī”ti.",
  "tika-vin12t:2318_4": "Upāhanā…pe… pucchitabbāti ettha “pucchitabbā”ti padassa saha kammena pucchitabbākāraṃ",
  "tika-vin12t:2318_5": "dassento āha “katarasmiṃ ṭhāne”tiādi. Tattha “katarasmiṃ…pe… coḷaka”nti iminā pucchitabbākāraṃ",
  "tika-vin12t:2318_6": "dasseti. “Āvāsikā bhikkhū”ti iminā kammaṃ dasseti. “Pattharitabba”nti iminā vissajjetabbanti",
  "tika-vin12t:2318_7": "ettha sajadhātuyā cajanatthaṃ paṭikkhipati. Gocaro pucchitabboti ettha gocarasaddo",
  "tika-vin12t:2318_8": "bhikkhācārasaddena atthato ekanti dassento āha “bhikkhācāro pucchitabbo”ti. Bhikkhāya",
  "tika-vin12t:2318_9": "caranti etthāti bhikkhācāro, gocaragāmo. Yatthāti yasmiṃ gāme. “Ki”ntiādinā pānīyaṃ",
  "tika-vin12t:2318_10": "pucchitabbantiādīsu pucchitabbākāraṃ dasseti. Kaṃ kālanti kasmiṃ kāle.",
  "tika-vin12t:2319_0": "Bahi nikkhamantassāti vihārato bahi nikkhamantassa. Nilloketabboti oloketabbo. “Yadi",
  "tika-vin12t:2319_1": "sakkotī”ti iminā sace ussahatīti ettha sacesaddo yadipariyāyo, ussahatisaddo sakkoti",
  "tika-vin12t:2319_2": "pariyāyoti dasseti. Sakkontassa vihārasodhanavatteti sambandho.",
  "tika-vin12t:2320": "2. Āvāsikavattakathā",
  "tika-vin12t:2321_0": "359. Āvāsikavatte evaṃ vinicchayo veditabboti yojanā. Sabbaṃ kātabbanti sambandho.",
  "tika-vin12t:2321_1": "Tassāti vuḍḍhatarassa āgantukassa. “Paṇḍito”tiādinā sace bālo “sammajjāhi tāva cetiyaṅgaṇa”nti",
  "tika-vin12t:2321_2": "na vadati, sammajjaniṃ nikkhipitvā tassa vattameva kātabbanti dasseti. Bhesajjameva",
  "tika-vin12t:2321_3": "kātabbanti sahāvadhāraṇena vuttattā bālo “karohi tāva bhesajja”nti avadantopi bhesajjameva",
  "tika-vin12t:2321_4": "kātabbaṃ. “Paṇḍito hī”tiādinā pana āgantukassa vattabbabhāvamattameva dasseti. Pāḷimuttakavattaṃ",
  "tika-vin12t:2321_5": "dassento āha “apicā”tiādi. Bījanenāti bījaniyā. “Bījana”nti hi napuṃsakaliṅgo, “bījanī”ti",
  "tika-vin12t:2321_6": "itthiliṅgo. “Bījitabbo”ti ca “bījitabba”nti ca iminā aṭṭhakathāvacanena bījiyati",
  "tika-vin12t:2321_7": "anenāti bījanaṃ, bījiyati etāyāti bījanīti vacanattho kātabbo. Assāti vuḍḍhataraāgantukassa.",
  "tika-vin12t:2321_8": "Makkhetabbāti añjetabbā. Hīti saccaṃ. Etthāti upāhanapuñchane. Katthāti kasmiṃ vihāre.",
  "tika-vin12t:2321_9": "Pucchitena āvāsikenāti sambandho.",
  "tika-vin12t:2322": "“Attano santikaṃ…pe… na labhatī”ti iminā attānaṃ sandhāya anāgacchantopi attano santikaṃ sampattassa āgantukassa vattaṃ akātuṃ na labhatīti dasseti.",
  "tika-vin12t:2323": "3. Gamikavattakathā",
  "tika-vin12t:2324_0": "360. Gamikavatte evaṃ vinicchayo veditabboti yojanā. Tatthāti senāsanakkhandhake.",
  "tika-vin12t:2324_1": "Taṃ sabbaṃ paṭisāmetvāti sambandho. Yattha yesu pāsāṇapiṭṭhipāsāṇatthambhesu upacikā",
  "tika-vin12t:2324_2": "nārohanti, tassaṃ pāsāṇapiṭṭhiyaṃ vā tesu pāsāṇatthambhesu vā yaṃ katasenāsanaṃ atthi,",
  "tika-vin12t:2324_3": "taṃ anāpucchantassāpi anāpattīti yojanā. Catūsu pāsāṇesūtiādi vuttanti sambandho,",
  "tika-vin12t:2324_4": "upacikānaṃ uppattiṭṭhāne kateti sambandho. Ayanti ānisaṃso. Ovassakagehe pana ṭhapitānaṃ",
  "tika-vin12t:2324_5": "mañcapīṭhānanti sambandho.",
  "tika-vin12t:2325": "4. Anumodanavattakathā",
  "tika-vin12t:2326_0": "362. Iddhaṃ ahosīti ettha idhadhātuyā vaḍḍhanatthaṃ paṭikkhipanto āha “sampannaṃ",
  "tika-vin12t:2326_1": "ahosī”ti. Saṅghatthere nisinneti sambandho. Anuthere anumodanatthāya nisinneti yojanā.",
  "tika-vin12t:2326_2": "Saṅghattherena ajjhiṭṭhepīti sambandho. Anumodako vadatīti sambandho. Anu punappunaṃ,",
  "tika-vin12t:2326_3": "pacchā vā dāyake dhammakathāya modetīti anumodako. “Gacchathā”ti sace vadati anumodakoti",
  "tika-vin12t:2326_4": "yojanā. Tassāti anumodakassa. Manussā kārentīti sambandho. “Ekenā”ti padaṃ “kārentī”ti",
  "tika-vin12t:2326_5": "pade kāritakammaṃ. Tassāti kāritabhikkhussa. Anumodanatoti anumodanakāraṇā. Upanisinnakathāti",
  "tika-vin12t:2326_6": "upasamīpe nisinnānaṃ kathiyati etāyāti upanisinnakathā. Anumodanāyāti anumodanatthāya.",
  "tika-vin12t:2326_7": "Ajjhiṭṭhovāti sayaṃ ajjhiṭṭho eva. Etthāti anumodanavatthusmiṃ. “Sañjātavacco”ti",
  "tika-vin12t:2326_8": "iminā vacco sañjāto imassāti vaccitoti katvā sañjātatthe ita paccayoti dasseti.",
  "tika-vin12t:2327": "5. Bhattaggavattakathā",
  "tika-vin12t:2328_0": "364. Bhattaggavatteti bhattaṃ gaṇhanti etthāti bhattaggaṃ, parivisanaṭṭhānaṃ. Tasmiṃ",
  "tika-vin12t:2328_1": "kattabbaṃ vattaṃ bhattaggavattaṃ, tasmiṃ bhattaggavatte evaṃ vinicchayo veditabboti",
  "tika-vin12t:2328_2": "yojanā. Manussānaṃ parivisanaṭṭhānaṃ nāma yattha manussā saputtadārā āvasitvā bhikkhūbhojenti.",
  "tika-vin12t:2328_3": "“Atiallīyitvā”ti iminā anupakhajjāti ettha khadadhātussa hiṃsanaṃ nāma atiallīyananti",
  "tika-vin12t:2328_4": "dasseti. Āsanesu satīti āsanesu santesu. Nisīdantassa navakassāti sambandho. Āpajjatīti",
  "tika-vin12t:2328_5": "āpattiṃ āpajjati. Āpucchite ananujānanto thero āpajjatīti yojanā. Saṅghāṭinti pārutasaṅghāṭiṃ.",
  "tika-vin12t:2329": "Pattadhovanaudakanti bhuñjanatthāya pattānaṃ dhovanaudakaṃ. Gahetabbanti hatthena gahetabbaṃ.",
  "tika-vin12t:2330_0": "Yathā gaṇhiyamāneti yojanā. Mattāyāti pamāṇāya. Sabbiādīsu evāti evasaddo ajjhāharitabbo.",
  "tika-vin12t:2330_1": "Sabbiādīsūti sabbitelauttaribhaṅgesu, niddhāraṇe bhummaṃ. Yanti sabbiādikaṃ. Appahotīti",
  "tika-vin12t:2330_2": "sabbesaṃ bhikkhūnaṃ nappahoti. Tanti sabbiādikaṃ, sampādehīti sambandho. Tādisaṃ",
  "tika-vin12t:2330_3": "sabbiādikanti sambandho.",
  "tika-vin12t:2331": "Yaṃ bhattagganti yojanā. Hatthadhovanaudakanti bhuttāvīnaṃ hatthassa dhovanaudakaṃ. Antarāti bhojanassa majjhe. Pipāsitenāti pivituṃ icchantena. Galeti kaṇṭhe.",
  "tika-vin12t:2332_0": "Nivattantenāti ettha kasmā ṭhānā nivattantenāti āha “bhattaggato”ti. Kathaṃ kenākārena",
  "tika-vin12t:2332_1": "nivattitabbanti yojanā. Kasmā navakehi bhikkhūhi paṭhamataraṃ nivattitabbanti āha",
  "tika-vin12t:2332_2": "“sambādhesu hī”tiādi. Nikkhamanokāsoti paṭhamataraṃ nikkhantokāso. Paṭipāṭiyāti vuḍḍhapaṭipāṭiyā.",
  "tika-vin12t:2332_3": "Dhureti gehadvārassa samīpe. Dhurasaddo hi idha samīpavācako. Navakā antogehe ce",
  "tika-vin12t:2332_4": "nisinnā hontīti yojanā. Antarenāti bhikkhūnaṃ vivarena, majjhena vā. Viraḷāyāti tanukāya.",
  "tika-vin12t:2333": "6. Piṇḍacārikavattakathā",
  "tika-vin12t:2334_0": "366. Piṇḍacārikavatte evaṃ vinicchayo veditabboti yojanā. Kappāsaṃ vā gahetvāti sambandho.",
  "tika-vin12t:2334_1": "Yañcāti yañca kiñci vatthuṃ, gahetvāti sambandho. Karontī ṭhitā vāti karontī hutvā",
  "tika-vin12t:2334_2": "ṭhitā vā. Tanti kammaṃ. Na ca bhikkhādāyikāyāti itthiliṅgavasena vuttattā itthiyā",
  "tika-vin12t:2334_3": "eva mukhaṃ na ulloketabbanti atthaṃ paṭikkhipanto āha “itthī vā hotū”tiādi. “Bhikkhādānasamaye”ti",
  "tika-vin12t:2334_4": "iminā aññasmiṃ samaye olokentopi natthi dosoti dasseti. Ekasmiṃ kāle bhikkhāya dadamānāya",
  "tika-vin12t:2334_5": "sabbakālampi na oloketabbanti anicchitatthaṃ paṭikkhipati.",
  "tika-vin12t:2335": "7. Āraññikavattakathā",
  "tika-vin12t:2336_0": "368. Āraññikavatte evaṃ vinicchayo veditabboti yojanā. Senāsanā otaritabbanti ettha",
  "tika-vin12t:2336_1": "araññe rukkhamūlādīsu nisinnassa vihārābhāvato senāsanaṃ nāma vasanaṭṭhānaṃ sandhāya",
  "tika-vin12t:2336_2": "vuttanti āha “vasanaṭṭhānato nikkhamitabba”nti.",
  "tika-vin12t:2337_0": "Pattaṃ thavikāya pakkhipitvāti ettha kathaṃ patto thavikāya pakkhipitabboti āha “sace",
  "tika-vin12t:2337_1": "bahī”tiādi. Tattha patto pakkhipitabboti sambandho. Dhovitvā katvāti padesu “pattaṃ",
  "tika-vin12t:2337_2": "vodaka”nti vibhattipariṇāmaṃ katvā sambandhitabbaṃ. Tampīti veḷunāḷikampi. Samīpeti",
  "tika-vin12t:2337_3": "āraññakassa senāsanassa samīpe. Yathā ca āraññakassa araṇisahitaṃ icchitabbaṃ, evaṃ",
  "tika-vin12t:2337_4": "kantāraṃ paṭipannassāpi araṇisahitaṃ icchitabbanti yojanā. Gaṇavāsinoti gaṇena saha",
  "tika-vin12t:2337_5": "vāsino, āraññakassāti sambandho. Tenāti araṇisahitena. “Nakkhattāneva nakkhattapadānī”ti",
  "tika-vin12t:2337_6": "iminā assayujādinakkhattāneva (abhidhānappadīpikāyaṃ 58-60 gāthāsu) disābhāgajānanassa,",
  "tika-vin12t:2337_7": "ca samayajānanassa ca kāraṇattā nakkhattapadāni nāmāti dasseti.",
  "tika-vin12t:2338": "8. Senāsanavattakathā",
  "tika-vin12t:2339_0": "369. Senāsanavatte evaṃ vinicchayo veditabboti yojanā. Dvāraṃ nāmāti mahādvāraṃ.",
  "tika-vin12t:2339_1": "Mahāvaḷañjanti mahantehi janehi paribhuñjitabbaṃ. Tatthāti dvāre. Āpucchitvāvāti",
  "tika-vin12t:2339_2": "vuḍḍhaṃ āpucchitvāva, sabhāgassa vuḍḍhatarassāti sambandho. Vaṭṭatiyevāti yathāsukhaṃ",
  "tika-vin12t:2339_3": "viharituṃ vaṭṭatiyeva. Parivattitabbanti parimukhaṃ vattitabbaṃ.",
  "tika-vin12t:2340": "9. Jantāgharavattādikathā",
  "tika-vin12t:2341": "371. Jantāgharavatte evaṃ vinicchayo veditabboti yojanā. Bahijagatīti bahiālindo.",
  "tika-vin12t:2342_0": "373. Ācamanavatthusmiṃ evamattho veditabboti yojanā. Nīharitvāti udakaṃ nīharitvā.",
  "tika-vin12t:2342_1": "Ācamitabbanti dhovitabbaṃ. “Āpubbo camu dhovane”ti hi dhātupāṭhesu vuttaṃ. Idaṃ ativivaṭanti",
  "tika-vin12t:2342_2": "idaṃ ṭhānaṃ ativivaṭaṃ, na kenaci paṭicchannanti attho. Udakaṃ alabhantassevāti udakaṃ alabhanteyeva.",
  "tika-vin12t:2343_0": "374. Vaccakuṭivatte evaṃ vinicchayo veditabboti yojanā. Ayanti dantakaṭṭhaṃ khādato",
  "tika-vin12t:2343_1": "vaccakaraṇaṃ. Sabbatthevāti sabbasmiṃ eva ṭhāne. “Na pharusena kaṭṭhenā”ti ettha",
  "tika-vin12t:2343_2": "na kevalaṃ kharakaṭṭhameva, phālitakaṭṭhādayopi chaviavalekhanakaṭṭhā pharusāyeva",
  "tika-vin12t:2343_3": "nāmāti dassento āha “phālitakaṭṭhena vā”tiādi. Paviṭṭhassāti vaccakuṭiṃ paviṭṭhassa.",
  "tika-vin12t:2344_0": "Sabbasādhāraṇaṭṭhānanti sabbesaṃ bhikkhūnaṃ, sabbehi vā sādhāraṇaṃ vaccakuṭisaṅkhātaṃ",
  "tika-vin12t:2344_1": "ṭhānaṃ. Tatrāti tasmiṃ sabbasādhāraṇe ṭhāne. Nibaddhagamanatthāyāti attano nibaddhagamanatthāya",
  "tika-vin12t:2344_2": "kataṃ yaṃ ṭhānaṃ vā yaṃ puggalikaṭṭhānaṃ vā hotīti yojanā.",
  "tika-vin12t:2345_0": "Uhatāti ettha upubbo hadadhātūti dassento āha “uhaditā”ti. “Hada karīsossagge”ti",
  "tika-vin12t:2345_1": "dhātupāṭhesu (pāṇinī 977 dhātupāṭhe; saddanītidhātumālāyaṃ 15 dakārantadhātu) vuttattā",
  "tika-vin12t:2345_2": "vaccakūpato bahi karīsassa ossajjananti āha “bahi vaccamakkhitā”ti. Dhovitabbāti",
  "tika-vin12t:2345_3": "udakena dhovitabbā. Etampīti udakassa avijjamānampi. Sabbatthāti sabbasmiṃ vattakkhandhake.",
  "tika-vin12t:2346": "Iti vattakkhandhakavaṇṇanāya yojanā samattā.",
  "tika-vin12t:2347": "9. Pātimokkhaṭṭhapanakkhandhakaṃ",
  "tika-vin12t:2348": "1. Pātimokkhuddesayācanakathā",
  "tika-vin12t:2349_0": "383. Pātimokkhaṭṭhapanakkhandhake nandimukhiyā rattiyāti ettha nandiyati tusiyatīti",
  "tika-vin12t:2349_1": "nandi, ikārantoyaṃ napuṃsakaliṅgo. “Nandiseno nandivisālo”tiādīsu ikārantoyaṃ pulliṅgo",
  "tika-vin12t:2349_2": "hoti, idha pana mukhaṃ apekkhitvā ikāranto napuṃsakaliṅgo hoti. Aruṇuṭṭhitakāle odātadisāmukhatāya",
  "tika-vin12t:2349_3": "nandi mukhaṃ etissaṃ rattiyanti nandimukhī, ratti, tāya nandimukhiyā rattiyā, tena",
  "tika-vin12t:2349_4": "vuttaṃ “aruṇuṭṭhitakālepi hi nandīmukhā viya ratti khāyatī”ti. Antopūtinti ettha",
  "tika-vin12t:2349_5": "kāyassa anto kuṇapapūtinti atthaṃ paṭipakkhipanto āha “attacittasantāne”tiādi. “Kilesavassanavasenā”ti",
  "tika-vin12t:2349_6": "iminā udakavassanavasenāti atthaṃ paṭikkhipati. Avassutanti tintaṃ, kilinnanti attho.",
  "tika-vin12t:2349_7": "Kasambujātanti ettha kasambūti saṅkāro. So hi sammuñcaniyā kasiyamāne vilekhiyamāne",
  "tika-vin12t:2349_8": "sambati saddaṃ karotīti kasambu, taṃ viya jātanti kasambujātanti attho daṭṭhabbo.",
  "tika-vin12t:2349_9": "Aṭṭhakathāyaṃ pana adhippāyavasena “ākiliṭṭhajāta”nti vuttaṃ, ativiya kiliṭṭhajātanti",
  "tika-vin12t:2349_10": "attho. “Ākiṇṇadosatāya kiliṭṭhajāta”ntipi pāṭho. “Yāva bāhāgahaṇāpi nāmā”ti iminā",
  "tika-vin12t:2349_11": "pāṭhena dassetīti sambandho. Hīti padapūraṇamattaṃ. Tenāti moghapurisena. “Yāvā”ti",
  "tika-vin12t:2349_12": "nipātapayogattā “bāhāgahaṇāpī”ti ettha pañcamīvibhatti avadhiatthe hoti. Nāma-saddo",
  "tika-vin12t:2349_13": "garahatthajotako, tassa payogattā “āgamessatī”ti ettha atītatthe anāgatavacanaṃ (saddanītisuttamālāya",
  "tika-vin12t:2349_14": "893 sutte). Āgamessati nāmāti yojanā. Āgamessatīti īsaṃ adhivāsessati. “Āto gamuīsamadhivāsane”ti",
  "tika-vin12t:2349_15": "hi dhātupāṭhesu (saddanītidhātumālāyaṃ 18 makārantadhātu) vuttaṃ.",
  "tika-vin12t:2350_0": "384. Na āyatakeneva papātoti ettha dīgheneva papātoti dassento āha “na paṭhamameva",
  "tika-vin12t:2350_1": "gambhīro”ti. Āyatasaddo hi dīghapariyāyo. “Na āyatakena gītassarena dhammo gāyitabbo”tiādīsu",
  "tika-vin12t:2350_2": "viya papāto dīghena tīrassa ādimhi na hotīti vuttaṃ hoti. Paṭhamamevāti tīrassa ādimhiyeva.",
  "tika-vin12t:2350_3": "“Anupubbena gambhīro”ti iminā “na paṭhamameva gambhīro”ti vacanassa adhippāyatthaṃ",
  "tika-vin12t:2350_4": "dasseti. Ṭhitadhammoti tīrassa antoyeva ṭhitasabhāvo. Velaṃ nātivattatīti ettha velāsaddassa",
  "tika-vin12t:2350_5": "tīramariyādatthesu pavattabhāvaṃ dassento āha “osakkanakandaraṃ mariyādavela”nti.",
  "tika-vin12t:2350_6": "Tattha “osakkanakandara”iti padena tīratthaṃ dasseti, “mariyāda” iti padena mariyādatthaṃ.",
  "tika-vin12t:2350_7": "Kena udakena daritabboti kandaro, udakena osakkano kandaro etthāti osakkanakandaraṃ,",
  "tika-vin12t:2350_8": "tīraṃ. Osakkanakandarabhūtañca mariyādabhūtañca velaṃ tīraṃ nātikkamatīti attho.",
  "tika-vin12t:2350_9": "Tīraṃ vāhetīti ettha vahadhātuyā pāpuṇanatthaṃ dassento āha “tīraṃ appetī”ti. Tattha",
  "tika-vin12t:2350_10": "appetīti pāpuṇāpeti. “Ussāretī”ti iminā pāḷiyaṃ “thalaṃ ussāretī”ti padena “tīraṃ",
  "tika-vin12t:2350_11": "vāhetī”ti padassa atthaṃ dassetīti attho dassito. Ussāretīti uddharitvā gamāpeti.",
  "tika-vin12t:2350_12": "Aññāpaṭivedhoti ettha ājānāti, ājānitthāti vā aññaṃ arahattamaggo vā arahattaphalaṃ",
  "tika-vin12t:2350_13": "vā, tassa paṭivijjhanaṃ aññāpaṭivedho, sukhuccāraṇatthaṃ majjhe dīgho, aññāpaṭivedho",
  "tika-vin12t:2350_14": "nāma arahattuppattiyeva hoti. Tena vuttaṃ “arahattuppattī”ti.",
  "tika-vin12t:2351_0": "385. Channamativassatīti udānapāḷiyā sandhāyabhāsitapāḷibhāvaṃ dassento āha “āpatti”ntiādi.",
  "tika-vin12t:2351_1": "Tattha idanti “channamativassatī”ti vacanaṃ vuttanti sambandho. Etanti navāpattiāpajjanaṃ",
  "tika-vin12t:2351_2": "sandhāyāti sambandho.",
  "tika-vin12t:2352": "4. Pātimokkhasavanārahakathā",
  "tika-vin12t:2353_0": "386. Pure vā pacchā vāti ñattito pure vā pacchā vā. Khetteti pātimokkhaṭṭhapanassa",
  "tika-vin12t:2353_1": "khette. Khettaṃ dassento āha “tasmā”tiādi. Rekāraṃ bhaṇatīti chattiṃsatyakkharesu",
  "tika-vin12t:2353_2": "re-kāraṃ ñattiṭṭhapanako bhaṇati. Idanti pañcatiṃsatyakkharānaṃ uccāraṇaṭṭhānaṃ.",
  "tika-vin12t:2353_3": "Vutteti ñattiṭṭhapanakena vutte. “Suṇātu me”ti vacane anāraddheyevāti yojanā.",
  "tika-vin12t:2354": "5. Dhammikādhammikapātimokkhaṭṭhapanakathā",
  "tika-vin12t:2355_0": "387. Tena puggalenāti tena cuditakena puggalena. Sā vipattīti sīlavipattiādisaṅkhātā",
  "tika-vin12t:2355_1": "sā vipatti. Saññāamūlikavasenāti “katā” iti saññāya amūlikavasena. Katañcāti ekantena",
  "tika-vin12t:2355_2": "katañca. Akatañcāti ekantena akatañca.",
  "tika-vin12t:2356_0": "Kopetukāmatāya neva āgacchatīti sambandho. Tenāti anāgamanādikāraṇena. Āpajjatīti",
  "tika-vin12t:2356_1": "pātimokkhaṭṭhapanako āpajjati. Iccassāpīti iti evaṃ assa pātimokkhaṭṭhapanakassāpi.",
  "tika-vin12t:2356_2": "Paccādiyatīti pati ādiyati, “akataṃ kammaṃ, puna kātabbaṃ kamma”ntiādinā puna ādīyati,",
  "tika-vin12t:2356_3": "puna ārabhatīti attho.",
  "tika-vin12t:2357": "6. Dhammikapātimokkhaṭṭhapanakathā",
  "tika-vin12t:2358_0": "388. Maggapaṭipādanādīsūti maggasmiṃ paṭipādanādīsu. Ādisaddena theyyacittena avahārādayo",
  "tika-vin12t:2358_1": "saṅgaṇhāti. Ākārādisaññāti ākārasaññā liṅgasaññā nimittasaññā. Tanti parisaṅkaṃ sandhāyāti sambandho.",
  "tika-vin12t:2359": "7. Attādānaaṅgakathā",
  "tika-vin12t:2360_0": "398. Attādānaṃ ādātukāmenāti ettha kiṃ attādānanti āha “sāsanaṃ sodhetukāmo”tiādi.",
  "tika-vin12t:2360_1": "Iminā paraṃ codetuṃ attanā ādātabbaṃ adhikaraṇaṃ attādānanti vuccatīti dasseti. Akālo",
  "tika-vin12t:2360_2": "imaṃ attādānaṃ ādātunti ettha akālaṃ dassento āha “rājabhaya”ntiādi. Tattha vassārattoti",
  "tika-vin12t:2360_3": "vassakālo. So hi vasso ativiya rañjati ettha kāleti vassārattoti vuccati. Vassārattopi",
  "tika-vin12t:2360_4": "adhikaraṇavūpasamatthaṃ lajjiparisāya dūrato ānayanassa dukkarattā akālo nāma. Itīti",
  "tika-vin12t:2360_5": "ayaṃ rājabhayādikāloti attho. Viparītoti rājabhayādīnaṃ abhāvakālo.",
  "tika-vin12t:2361_0": "Abhūtaṃ idaṃ attādānanti ettha abhūtasaddo avijjamānapariyāyoti āha “asantamida”nti,",
  "tika-vin12t:2361_1": "idaṃ attādānaṃ avijjamānanti attho. Mayā gahitoti sambandho. Sīlavā puggaloti yojanā.",
  "tika-vin12t:2361_2": "Yanti attādānaṃ saṃvattatīti sambandho. Idanti attādānaṃ.",
  "tika-vin12t:2362_0": "Na labhissāmi sandiṭṭhe, labhissāmi sandiṭṭheti ettha “na labhissāmi, labhissāmī”ti",
  "tika-vin12t:2362_1": "idaṃ kiṃ sandhāya vuttanti āha “appekadā hī”tiādi. Tattha appekadāti api ekadā. Hisaddo",
  "tika-vin12t:2362_2": "vitthārajotako. Evarūpāti sandiṭṭhasambhattasabhāvā. Tanti upatthambhakabhikkhulabhanaṃ",
  "tika-vin12t:2362_3": "sandhāyāti sambandho. “Na labhissāmī”ti idaṃ vacanaṃ vuttanti sambandho.",
  "tika-vin12t:2363_0": "Kosambakānaṃ bhaṇḍanādi bhavati viya bhaṇḍanādi bhavissatīti yojanā. Pacchāpi avippaṭisārakaraṃ",
  "tika-vin12t:2363_1": "bhavissatīti ettha kesaṃ avippaṭisārakaraṃ bhavati viya pañcaṅgasampannāgataṃ attādānaṃ",
  "tika-vin12t:2363_2": "ādiyato pacchāpi avippaṭisārakaraṃ bhavatīti āha “subhaddaṃ vuḍḍhapabbajita”ntiādi.",
  "tika-vin12t:2363_3": "Tattha pañcasatikasaṅgītinti pañcasatehi mahākassapādīhi kattabbaṃ saṅgītiṃ. Mahākassapattherassa",
  "tika-vin12t:2363_4": "pacchā samanussaraṇakaraṃ hoti iva hotīti yojanā. Eseva nayo sesesupi. Samanussaraṇakaranti",
  "tika-vin12t:2363_5": "sammodavasena punappunaṃ anussaraṇassa karaṃ. Iminā “avippaṭisārakara”nti padassa",
  "tika-vin12t:2363_6": "atthaṃ dasseti. Pacchāpīti ettha pisaddassa avuttasampiṇḍanatthaṃ dassento āha “sāsanassa",
  "tika-vin12t:2363_7": "cā”tiādi. Tattha sāsanassa ca sassirikatāyāti sambandho. Vigataupakkilesacandimasūriyānaṃ",
  "tika-vin12t:2363_8": "viya sāsanassa ca sassirikatāya saṃvattatīti adhippāyo.",
  "tika-vin12t:2364": "8. Codakena paccavekkhitabbadhammakathā",
  "tika-vin12t:2365_0": "399. “Acchiddena appaṭimaṃsenā”tiādīsu evamattho veditabboti yojanā. Chiddasappaṭimaṃsaṃ",
  "tika-vin12t:2365_1": "paṭhamaṃ dassetvā viparītavasena acchiddaappaṭimaṃsaṃ dassento āha “yenā”tiādi. Tattha",
  "tika-vin12t:2365_2": "yena katānīti sambandho. Chijjatīti chiddo, paṭi punappunaṃ masiyati āmasiyatīti",
  "tika-vin12t:2365_3": "paṭimaṃso, niggahitāgamo, bhāvappadhānoyaṃ kammaniddeso. Saha paṭimaṃsenāti sappaṭimaṃso,",
  "tika-vin12t:2365_4": "kāyasamācāro. Viparītoti viparivattavasena ito pavatto, kāyasamācāroti attho. Amūlakānuddhaṃsanādīhīti",
  "tika-vin12t:2365_5": "ādisaddena duṭṭhullavācādayo saṅgaṇhāti.",
  "tika-vin12t:2366_0": "Mettaṃ nu kho me cittanti ettha appanābhāvappattaṃ mettacittamevādhippetanti dassento",
  "tika-vin12t:2366_1": "āha “palibodhe chinditvā”tiādi. Tattha palibodheti āvāsapalibodhādike palibodhe.",
  "tika-vin12t:2366_2": "“Vikkhambhanavasena vihatāghāta”nti iminā appanābhāvappattaṃ mettacittameva dasseti.",
  "tika-vin12t:2366_3": "Idaṃ panāvuso kattha vuttaṃ bhagavatāti ettha idaṃsaddakiṃsaddānaṃ visayaṃ dassento",
  "tika-vin12t:2366_4": "āha “idaṃ sikkhāpadaṃ katarasmiṃ nagare”ti.",
  "tika-vin12t:2367": "9. Codakena upaṭṭhāpetabbakathā",
  "tika-vin12t:2368_0": "400. “Kālena vakkhāmī”tiādīsu codanāya kālaakālādiṃ dassento āha “eko eka”ntiādi.",
  "tika-vin12t:2368_1": "Tattha ekoti ekako codako. Ekanti ekakaṃ cuditakaṃ. Saṅghamajjha…pe… asanasālādīsu",
  "tika-vin12t:2368_2": "vā parivāritakkhaṇe vāti yojanā. Tattha “saṅghamajjha…pe… asanasālādīsū”ti iminā",
  "tika-vin12t:2368_3": "ṭhānābhāvaṃ dasseti, “upaṭṭhākehi parivāritakkhaṇe”ti iminā kālābhāvaṃ dasseti. Imehi",
  "tika-vin12t:2368_4": "padehi ṭhānampi kālena saṅgahetvā “kālena vakkhāmī”ti vuttanti dasseti. Tacchenāti",
  "tika-vin12t:2368_5": "saccena. Hambhoti nipāto pacchimapadesu paccekaṃ yojetabbo. Hambho mahallaka, hambho",
  "tika-vin12t:2368_6": "parisāvacara, hambho paṃsukūlika, hambho dhammakathikāti hi attho. Idanti kammaṃ.",
  "tika-vin12t:2368_7": "Kāraṇanissitanti mahallakabhāvakāraṇādīsu nissitaṃ. “Bhante”ti nipātopi paccekaṃ",
  "tika-vin12t:2368_8": "yojetabbo. Ettha ca “hambho”ti nipātena lokavohāravasena anādarassa pakāsakattā pharusena",
  "tika-vin12t:2368_9": "vadati nāma, “bhante”ti nipātena sādarassa pakāsakattā saṇhena vadati nāma. Kāraṇanissitaṃ",
  "tika-vin12t:2368_10": "katvāti imasmiṃ vītikkame ayaṃ nāma dosoti kāraṇanissitaṃ katvā. “Mettacittaṃ upaṭṭhapetvā”ti",
  "tika-vin12t:2368_11": "iminā mettacittoti padassa “vakkhāmī”ti pade kiriyāvisesanabhāvaṃ dasseti. No dosantaroti",
  "tika-vin12t:2368_12": "ettha antarasaddassa cittavācakabhāvaṃ dassento āha “na duṭṭhacitto”ti. “Hutvā”ti",
  "tika-vin12t:2368_13": "iminā kiriyāvisesanabhāvaṃ dasseti.",
  "tika-vin12t:2369": "10. Codakacuditakapaṭisaṃyuttakathā",
  "tika-vin12t:2370_0": "401. Ajjhattanti ettha attasaddassa cittavācakabhāvañca sattamīvibhattiyāpi amādesabhāvañca",
  "tika-vin12t:2370_1": "dassento āha “attano citte”ti. Uppādetvāti iminā “manasikaritvā”ti padassa adhippāyatthaṃ",
  "tika-vin12t:2370_2": "dasseti. Kāruññatāti ettha dvīsu ṇyapaccayatāpaccayesu ekasseva bhāvavācakattā eko",
  "tika-vin12t:2370_3": "svatthoti dassento āha “karuṇabhāvo”ti. Tattha karuṇassa puggalassa bhāvo kāruññaṃ,",
  "tika-vin12t:2370_4": "tadeva kāruññatā. Atha vā karuṇo eva puggalo kāruññaṃ, tassa bhāvo kāruññatāti vacanattho",
  "tika-vin12t:2370_5": "kātabbo. Imināti “kāruññatā”ti padena. Karuṇañcāti appanāpattaṃ karuṇañca. Karuṇāpubbabhāgañcāti",
  "tika-vin12t:2370_6": "appanāpattāya karuṇāya pubbabhāge parikammūpacāravasena pavattaṃ kāmāvacarakaruṇañca.",
  "tika-vin12t:2370_7": "Dvīhipīti “hitesitā, anukampitā”ti dvīhipi padehi. Mettañcāti appanāpattamettañca.",
  "tika-vin12t:2370_8": "Mettāpubbabhāgañcāti appanāpattāya mettāya pubbabhāge parikammūpacāravasena pavattaṃ",
  "tika-vin12t:2370_9": "kāmāvacaramettañca. Suddhanteti suddhe koṭṭhāse. Paṭiññaṃ āropetvāti cuditakaṃ paṭiññaṃ",
  "tika-vin12t:2370_10": "āropetvā. Ye eteti “kāruññatā”tiādinā nayena ye ete pañca dhammā vuttāti yojanā.",
  "tika-vin12t:2370_11": "Iminā ime pañca dhammeti ettha imasaddassa aniyamaniddesabhāvaṃ dasseti.",
  "tika-vin12t:2371_0": "Sacce ca akuppe cāti ettha saccasaddassa viratisaccaparamatthasaccāni paṭikkhipanto",
  "tika-vin12t:2371_1": "āha “vacīsacce cā”ti. “Akuppanatāyā”ti iminā nakupassa bhāvo akuppanti katvā ṇyapaccayassa",
  "tika-vin12t:2371_2": "bhāvatthaṃ dasseti. Hīti saccaṃ, vitthāro vā. Na paro ghaṭṭetabboti na paro kujjhāpetabbo.",
  "tika-vin12t:2371_3": "Sabbatthāti sabbasmiṃ pātimokkhaṭṭhapanakkhandhake.",
  "tika-vin12t:2372": "Iti pātimokkhaṭṭhapanakkhandhakavaṇṇanāya yojanā samattā.",
  "tika-vin12t:2373": "10. Bhikkhunikkhandhakaṃ",
  "tika-vin12t:2374": "Mahāpajāpatigotamīvatthukathā",
  "tika-vin12t:2375_0": "402. Bhikkhunikkhandhake kasmā paṭikkhipatīti codanaṃ dassetvā tassā ābhogaṃ dassento",
  "tika-vin12t:2375_1": "āha “nanū”tiādi. “Kāma”ntiādinā abhyūpagamaparihāravasena vissajjeti. Tattha kāmaṃsaddo",
  "tika-vin12t:2375_2": "anuggahattho, pana saddo garahattho, pana tathāpi paṭikkhipatīti sambandho. Tanti",
  "tika-vin12t:2375_3": "mahāpajāpatiṃ gotamiṃ. Yācitena hutvā anuññātanti yojanā. Ayanti pabbajjā. Bhaddakaṃ",
  "tika-vin12t:2375_4": "katvāti laddhakaṃ katvā, manāpaṃ katvāti attho.",
  "tika-vin12t:2376": "403. Kumbhathenakehīti ettha kumbhe dīpaṃ jāletvā tenālokena thenentīti kumbhathenakāti dassento āha “kumbhe dīpaṃ jāletvā”tiādi.",
  "tika-vin12t:2377": "Nāḷimajjhagatanti sassanāḷassa majjhe gataṃ. Gaṇṭhinti phaḷuṃ. “Kaṇḍa”ntipi pāṭho, daṇḍanti attho. Yenāti pāṇakena. Ayañhi yaṃsaddo taṃsaddānapekkhoti daṭṭhabbo.",
  "tika-vin12t:2378_0": "Antorattabhāvoti antolohitabhāvo. Etamatthanti etaṃ vakkhamānaṃ atthaṃ. Āḷiyāti āvaraṇāya.",
  "tika-vin12t:2378_1": "Abaddhāyapīti pisaddo anuggahattho, baddhāya pana pagevāti attho. Kiñcīti appamattakaṃ.",
  "tika-vin12t:2378_2": "Yanti udakaṃ. Tampīti udakampi. Pisaddo abaddhāya ṭhitaṃ kiñci udakaṃ apekkhati.",
  "tika-vin12t:2378_3": "Ye ime garudhammā paññattāti yojanā. Paṭikaccevāti pageva, paṭhamamevāti attho. Tesūti",
  "tika-vin12t:2378_4": "garudhammesu. Apaññattesu santesupīti yojanā. Paṭhamaṃ vuttantiādi vuttaṃ, vassasahassameva",
  "tika-vin12t:2378_5": "ṭhassati iti imamatthaṃ dassetīti yojanā. “Vassasahassa”nti ca etaṃ vacanaṃ vuttanti",
  "tika-vin12t:2378_6": "sambandho. Tatoti vassasahassato. Pariyattidhammopīti pisaddo paṭivedhasaddhammaṃ",
  "tika-vin12t:2378_7": "apekkhati. Dvīsu saddhammesu ṭhitesu paṭipattisaddhammo ṭhitoyevāti katvā na vuttaṃ.",
  "tika-vin12t:2378_8": "Tāniyevāti pañcavassasahassāniyeva. Pariyattiyā sati paṭivedho na hotīti nāpi vattabboti",
  "tika-vin12t:2378_9": "yojanā. Liṅganti samaṇavesaṃ, samaṇākāranti attho.",
  "tika-vin12t:2379": "Bhikkhunīupasampadānujānanakathā",
  "tika-vin12t:2380_0": "404. Imāya anupaññattiyāti mahāpajāpatiyā aṭṭhagarudhammapaṭiggahaṇūpasampadaṃ upanidhāya",
  "tika-vin12t:2380_1": "ayaṃ paññatti anupaññatti nāma, tāya anupaññattiyā upasampādetunti attho. Mahāpajāpatiyā",
  "tika-vin12t:2380_2": "saddhivihāriniyo katvāti mahāpajāpatiṃ upajjhaṃ katvā pañcasatā sākiyāniyo tassā",
  "tika-vin12t:2380_3": "saddhivihāriniyo katvāti attho. Itīti tasmā ahesunti sambandho. Iminā ovādenāti bhagavato iminā ovādena.",
  "tika-vin12t:2381": "410. Etissāti etissā bhikkhuniyā. Tanti kammaṃ. Aññasminti aññasmiṃ kamme. Aññanti ropitabbakammato aññaṃ kammaṃ.",
  "tika-vin12t:2382_0": "411. Kaddamodakenāti kaddamena āluḷitena udakeneva. Kaddamādīsupīti pīsaddo “yena",
  "tika-vin12t:2382_1": "kenacī”ti ettha yojetabbo. Yena kenacipīti hi attho. Sannipatitvāti bhikkhunisaṅghena",
  "tika-vin12t:2382_2": "sannipatitvā. Apasādanīyanti apasādetabbaṃ kammaṃ. Ettāvatāti ettakena sāvanamattena.",
  "tika-vin12t:2382_3": "Avandiyoti na vandetabbo, vandituṃ na arahoti attho. Tatoti tikkhattuṃ sāvetabbato.",
  "tika-vin12t:2382_4": "Na vandantīti bhikkhuniyo na vandanti. Disvāpīti taṃ bhikkhuṃ disvāpi. Tena bhikkhunāti",
  "tika-vin12t:2382_5": "apasādanīyaṃ dassentena bhikkhunā, khamāpetabbanti sambandho. Vihāreyevāti bhikkhūnaṃ",
  "tika-vin12t:2382_6": "vihāreyeva. Tena bhikkhunāti upasaṅkamitabbena bhikkhunā, vattabbanti sambandho.",
  "tika-vin12t:2382_7": "Tatoti vattabbakālato. Soti apasādanīyaṃ dassento bhikkhu. Etthāti bhikkhunikkhandhake.",
  "tika-vin12t:2382_8": "Kammavibhaṅgeti parivārāvasāne kammānaṃ vibhaṅgaṭṭhāne.",
  "tika-vin12t:2383_0": "Obhāsantīti ava hīnena bhāsantīti dassento āha “asaddhammena obhāsantī”ti. “Bhikkhunīhi",
  "tika-vin12t:2383_1": "saddhiṃ sampayojentī”ti ettha kammakaraṇe dassento āha “purise asaddhammenā”ti. Ettha",
  "tika-vin12t:2383_2": "“purise”ti iminā kammaṃ dasseti, “asaddhammenā”ti iminā karaṇaṃ. Vihārappavesaneti",
  "tika-vin12t:2383_3": "bhikkhūnaṃ vihārappavesane. Ovādaṃ ṭhapetunti ettha ovādaṭṭhapanākāraṃ dassento āha",
  "tika-vin12t:2383_4": "“na bhikkhunupassaya”ntiādi. Ovādatthāyāti ovādapaṭiggahaṇatthāya. Mā karitthāti mā kareyyātha.",
  "tika-vin12t:2384_0": "416. Gihidārikāyoti gihibhūtā dārikāyo bandhanti viyāti yojanā. Ghanapaṭṭakenāti",
  "tika-vin12t:2384_1": "ghanabhūtena paṭṭena niyuttena. Ekapariyakanti ettha ekavāraṃ kaṭiyaṃ parikkhipitvā",
  "tika-vin12t:2384_2": "kataṃ kāyabandhanaṃ ekapariyakanti dassento āha “ekavāraṃ parikkhipanaka”nti. Tattha",
  "tika-vin12t:2384_3": "parikkhipanakanti kaṭiyaṃ parikkhipanārahaṃ.",
  "tika-vin12t:2385_0": "Vilīvenāti ettha bahutthe ekavacananti āha “saṇhehi vilīvehī”ti. “Katapaṭṭenā”ti",
  "tika-vin12t:2385_1": "iminā pāḷiyaṃ “katenā”ti pāṭhasesaṃ dasseti. Setavatthapaṭṭenāti setavatthena katena",
  "tika-vin12t:2385_2": "paṭṭena. Kataveṇiyāti katāya veṇiyā. Iminā dussena katā veṇi dussaveṇīti vacanatthaṃ",
  "tika-vin12t:2385_3": "dasseti. Eseva nayo purimapacchimapadesupi. Coḷakāsāvanti coḷameva kasāvena rattattā coḷakāsāvaṃ.",
  "tika-vin12t:2386_0": "Aṭṭhillenāti addena aṭṭhinā. “Gojaṅghaṭṭhike”ti iminā aṭṭhino sambandhaṃ dasseti.",
  "tika-vin12t:2386_1": "Hatthaṃ koṭṭāpentīti ettha hatthaṃ nāma aggabāhamevādhippetaṃ, na kapparato paṭṭhāyāti",
  "tika-vin12t:2386_2": "dassento āha “aggabāha”nti. Piṭṭhihatthanti hatthapiṭṭhiṃ. Piṭṭhipādanti pādapiṭṭhiṃ.",
  "tika-vin12t:2387_0": "417. Vuttanayānevāti chabbaggiyānaṃ mukhalimpanādīsu vuttanayāneva. Aṅgadeseti sarīrappadese.",
  "tika-vin12t:2387_1": "Gaṇḍappadeseti kapolappadese. Sāloke tiṭṭhantīti ettha saṃvijjati āloko etthāti sālokanti",
  "tika-vin12t:2387_2": "katvā dvāraṃ gahetabbaṃ. Tena vuttaṃ “dvāraṃ vivaritvā”ti. Vuṭṭhāpentīti upasampādenti.",
  "tika-vin12t:2387_3": "Sūnaṃ ṭhapentīti ettha sūnāsaddo maṃsapariyāyoti āha “maṃsaṃ vikkiṇantī”ti. Tenāti",
  "tika-vin12t:2387_4": "dāsena. Idaṃ padaṃ “kārentī”ti pade kāritakammaṃ. “Haritakañceva pakkañcā”ti iminā",
  "tika-vin12t:2387_5": "haritakapakkikanti padassa dvandavākyaṃ dasseti. Tattha haritakanti haritameva paṇṇaṃ.",
  "tika-vin12t:2387_6": "Pakkanti seditaṃ paṇṇaṃ.",
  "tika-vin12t:2388": "418. Kathitāyevāti cīvarakkhandhake kathitāyeva.",
  "tika-vin12t:2389_0": "419. Pāḷimuttakavinicchayoti pāḷiyaṃ vuttavinicchayato mutto vinicchayo. Pāḷimuttakavinicchayaṃ",
  "tika-vin12t:2389_1": "vitthārento āha “sace hī”tiādi. Yo koci kālaṃ karonto vadatīti sambandho. Mamaccayenāti",
  "tika-vin12t:2389_2": "mama atikkamena. Aññassāti vuttehi upajjhāyādīhi aññassa. Tesanti upajjhāyādīnaṃ.",
  "tika-vin12t:2389_3": "Na hotīti parikkhāro na hoti. Hīti saccaṃ, yasmā vā. Accayadānanti accayena hotūti",
  "tika-vin12t:2389_4": "dānaṃ. Na ruhatīti pañcannaṃ sahadhammikānaṃ pabbajitassa vā gahaṭṭhassa vā yassa",
  "tika-vin12t:2389_5": "kassaci accayadānaṃ tesaṃ na ruhati, saṅghasseva ruhatīti adhippāyo. Gihīnaṃ pana",
  "tika-vin12t:2389_6": "accayadānanti sambandho. Ruhatīti gihīnaṃ pabbajitassa vā gahaṭṭhassa vā yassa kassaci",
  "tika-vin12t:2389_7": "accayadānaṃ tesaṃ ruhati, tesaṃyeva santako hotīti adhippāyo.",
  "tika-vin12t:2390_0": "420. Purāṇamallīti ettha mallassa bhariyā mallī, purāṇe mallī purāṇamallīti dassento",
  "tika-vin12t:2390_1": "āha “purāṇe”tiādi. “Gihikāle”ti iminā “purāṇe”ti ettha ṇapaccayassa sarūpaṃ dasseti.",
  "tika-vin12t:2390_2": "Mallassāti muṭṭhimallassa. Purisabyañjananti ettha byañjanasaddo nimittapariyāyoti",
  "tika-vin12t:2390_3": "āha “purisanimitta”nti. Cittanti rāgacittaṃ.",
  "tika-vin12t:2391": "421. Yanti yaṃ vatthu, agganti paṭhamabhāgaṃ. Asappāyanti attano asappāyaṃ.",
  "tika-vin12t:2392": "Hiyyoti atītānantarāhani. Aññasminti bhikkhunīhi aññasmiṃ. “Bhikkhunīhī”ti padaṃ “paṭiggāhāpetvā”ti pade kāritakammaṃ. Hīti saccaṃ, yasmā vā.",
  "tika-vin12t:2393": "426. “Bhojanakāla”nti iminā “kālaṃ vītināmesu”nti ettha kālavisesaṃ dasseti.",
  "tika-vin12t:2394_0": "Pureti ādimhi. Tāsanti aṭṭhannaṃ bhikkhunīnaṃ. Abbhantarimāti abbhantare pariyāpannā.",
  "tika-vin12t:2394_1": "Aññāti aṭṭhahi bhikkhunīhi aññā. Navakatarā hotīti sambandho. “Ṭhapetvā bhattagga”nti",
  "tika-vin12t:2394_2": "iminā aññattha sabbattha yathāvuḍḍhaṃ na paṭibāhitabbanti ettha aññasaddassa apādānaṃ",
  "tika-vin12t:2394_3": "dasseti. Aññasminti ettha smiṃvacanena tthapaccayassa atthaṃ dasseti. “Catupaccayabhājanīyaṭṭhāne”ti",
  "tika-vin12t:2394_4": "iminā sarūpaṃ dasseti.",
  "tika-vin12t:2395_0": "430. Dūtenapi upasampādetunti ettha kiṃ sabbathā dūtena upasampadā vaṭṭatīti āha",
  "tika-vin12t:2395_1": "“dūtena…pe… vaṭṭatī”ti. Yena kenaci antarāyenāti sambandho, asati antarāye na vaṭṭatīti",
  "tika-vin12t:2395_2": "adhippāyo. Kammavācāpariyosāne upasampannāva hotīti sambandho. Tāvadevāti upasampannakkhaṇeyeva.",
  "tika-vin12t:2396": "431. Navakammampīti pisaddo udositaupassaye apekkhati.",
  "tika-vin12t:2397": "432. Tassāti tassā itthiyā. Yāva so dārako viññutaṃ pāpuṇātīti ettha kathaṃ viññubhāvo gahetabboti āha “yāva khāditu”ntiādi.",
  "tika-vin12t:2398_0": "Ṭhapetvā sāgāranti ettha sakāro sahasaddakāriyo, agāranti ca seyyāgāranti dassento",
  "tika-vin12t:2398_1": "āha “sahāgāraseyyamattaṃ ṭhapetvā”ti. Yathā aññasmiṃ purise paṭipajjitabbaṃ, evaṃ",
  "tika-vin12t:2398_2": "tathāti yojanā. “Aññasmi”nti iminā pāḷiyaṃ aññe puriseti ettha smiṃvacanassa sabbanāmato",
  "tika-vin12t:2398_3": "ekārādeso dassito, taṃdassanena ca kaccāyane (kaccāyane 110 sutte) sabbanāmato smiṃvacanassa",
  "tika-vin12t:2398_4": "ekārādesanisedhanaṃ aniccanti dasseti.",
  "tika-vin12t:2399_0": "434. “Yadeva sā vibbhantā”ti iminā dassetīti sambandho. “Yasmā”ti iminā yadevāti",
  "tika-vin12t:2399_1": "ettha yaṃsaddassa kāraṇatthaṃ dasseti. Odātāni vatthāni nivatthāti sambandho. “Tasmāyevā”ti",
  "tika-vin12t:2399_2": "iminā tadevāti padassa kāraṇatthameva dasseti. “Na sikkhāpaccakkhānenā”ti iminā evatthaphalaṃ",
  "tika-vin12t:2399_3": "dasseti. Sā puna upasampadaṃ na labhatīti sā vibbhantā bhikkhunī puna upasampadaṃ na labhati.",
  "tika-vin12t:2400": "Pabbajjampi na labhatīti titthāyatanasaṅkantā bhikkhunī pabbajjampi na labhati, pageva upasampadaṃ.",
  "tika-vin12t:2401_0": "Pāde sambāhantāti bhikkhunīnaṃ pāde sambāhantā. Keseti bhikkhunīnaṃ kese. Tatrāti",
  "tika-vin12t:2401_1": "“kukkuccayantā na sādiyantī”ti vacane. Eke ācariyā vadantīti sambandho. Sārattā hontīti",
  "tika-vin12t:2401_2": "yojanā. Etthāti purisānaṃ abhivādanādīsu. Idanti purisānaṃ abhivādanādi, “anuññāta”nti",
  "tika-vin12t:2401_3": "pade vuttakammaṃ “vaṭṭatī”ti pade vuttakattā. Atha vā odissa anuññātaṃ idaṃ purisānaṃ",
  "tika-vin12t:2401_4": "abhivādanādi vaṭṭatīti yojanā. Evañhi sati “odissa anuññāta”nti padaṃ hetuantogadhavisesanaṃ,",
  "tika-vin12t:2401_5": "odissa anuññātattā vaṭṭatīti adhippāyo. Tanti aṭṭhakathāsu vuttavacanaṃ. Hīti saccaṃ, yasmā vā.",
  "tika-vin12t:2402_0": "435. Pallaṅkena nisīdantīti ettha āsanapallaṅkaṃ paṭikkhipanto āha “pallaṅkaṃ ābhujitvā",
  "tika-vin12t:2402_1": "nisīdantī”ti. Tattha ābhujitvāti ābandhitvā. Kūpoti vaccakūpo. Uparīti kūpato upari.",
  "tika-vin12t:2402_2": "“Sabbadisāsu paññāyatī”ti iminā paṭicchannameva atthi, na upari channanti dasseti.",
  "tika-vin12t:2403": "436. Kuṇḍakanti kaṇaṃ. Etthāti bhikkhunikkhandhake.",
  "tika-vin12t:2404": "Iti bhikkhunikkhandhakavaṇṇanāya yojanā samattā.",
  "tika-vin12t:2405": "11. Pañcasatikakkhandhakaṃ",
  "tika-vin12t:2406": "1. Khuddānukhuddakasikkhāpadakathā",
  "tika-vin12t:2407_0": "441. Pañcasatikakkhandhake “cattāri…pe… khuddakānī”ti evamādi vuttanti sambandho.",
  "tika-vin12t:2407_1": "Pariyāyenāti kāraṇena. Dhūmakālikanti ettha dhūmassa kālo dhūmakālo, dhūmassa uṭṭhitakāloti",
  "tika-vin12t:2407_2": "attho. So etassatthīti dhūmakālikaṃ, sikkhāpadapaññattaṃ. Iti imamatthaṃ dassento āha “yāvā”tiādi.",
  "tika-vin12t:2408_0": "443. Idanti “katamāni pana bhante khuddānukhuddakāni sikkhāpadānī”ti apucchanaṃ.",
  "tika-vin12t:2408_1": "“Tayā”ti iminā idaṃ teti ettha tesaddassa “tuyhaṃ, tavā”ti atthe paṭikkhipati. Āpattinti",
  "tika-vin12t:2408_2": "dukkaṭāpattiṃ. Hīti saccaṃ, yasmā vā. Teti therā. “Saṅgho…pe… na samucchindatī”ti",
  "tika-vin12t:2408_3": "etaṃ vacanaṃ anussāvitanti yojanā. “Desehi taṃ āvuso dukkaṭa”nti idampi ca vuttanti",
  "tika-vin12t:2408_4": "sambandho. Thero panāti ānandatthero pana āhāti sambandho. Tatthāti apucchane. Yathāti",
  "tika-vin12t:2408_5": "yenākārena. Catūsu ṭhānesūti “bhagavato vassikasāṭikaṃ akkamitvā sibbesī”tiādīsu",
  "tika-vin12t:2408_6": "catūsu ṭhānesu. Etthāti pañcasatikakkhandhake.",
  "tika-vin12t:2409": "Iti pañcasatikakkhandhakavaṇṇanāya yojanā samattā.",
  "tika-vin12t:2410": "12. Sattasatikakkhandhakaṃ",
  "tika-vin12t:2411": "Dasavatthukathā",
  "tika-vin12t:2412_0": "447. Sattasatikakkhandhake vaḍḍhenti kaṭasinti ettha kaṭasīsaddo susānabhūmivācakoti",
  "tika-vin12t:2412_1": "dassento āha “punappunaṃ kaḷevaraṃ nikkhipamānā bhūmiṃ vaḍḍhentī”ti. Tattha kaḷevaranti",
  "tika-vin12t:2412_2": "dehaṃ. Tañhi kaḷe aṅgapaccaṅgānaṃ avayave sampiṇḍetvā variyati icchiyatīti kaḷevaranti",
  "tika-vin12t:2412_3": "vuccati. Evaṃ ghoraṃ kaṭasiṃ vaḍḍhentāva punabbhavaṃ ādiyantīti yojanā.",
  "tika-vin12t:2413": "454. Pāpakaṃ no āvuso katanti ettha nosaddo amhasaddakāriyo, chaṭṭhīkattā ca hotīti dassento āha “āvuso amhehi pāpakaṃ kata”nti.",
  "tika-vin12t:2414_0": "455. “Piyavacana”nti iminā katamena tvaṃ bhūmi-vihārenāti ettha bhūmisaddo piyavācako",
  "tika-vin12t:2414_1": "ruḷhīsaddoti dasseti. “Āmantetī”ti iminā ālapanapadanti dasseti. Āvuso bhūmīti attho.",
  "tika-vin12t:2414_2": "Kullavihāro nāma mettāvihāro, so ca heṭṭhimajhānattaye yuttattā uttānavihāroti āha “uttānavihārenā”ti.",
  "tika-vin12t:2415_0": "457. Sāvatthiyāti sāvatthinagare. Suttavibhaṅgeti padabhājanīye. Paṭikkhittabhāvaṃ",
  "tika-vin12t:2415_1": "vitthārento āha “tatra hī”tiādi. Tatrāti suttavibhaṅge, paṭikkhittaṃ hotīti sambandho.",
  "tika-vin12t:2415_2": "Tatrāti “sannidhikārake asannidhikārakasaññī”tiādivacane. Eke ācariyā evaṃ maññantīti",
  "tika-vin12t:2415_3": "yojanā. Kinti maññantīti āha “yo pana bhikkhū”tiādi. Aloṇakaṃ yampi āmisanti yojanā.",
  "tika-vin12t:2415_4": "Tenāti purepariggahitaloṇena. Tanti āmisaṃ. Tadahupaṭiggahitamevāti tasmiṃ ahani",
  "tika-vin12t:2415_5": "paṭiggahitameva. Tasmāti yasmā tadahupaṭiggahitameva, tasmā. Vadatoti vadantassa,",
  "tika-vin12t:2415_6": "bhagavato vacanenāti sambandho. Etthāti aloṇakāmisaparibhuñjane, dukkaṭena bhavitabbaṃ",
  "tika-vin12t:2415_7": "iti maññantīti yojanā. Teti eke ācariyā. Dukkaṭenapīti pisaddena pageva pācittiyenāti",
  "tika-vin12t:2415_8": "dasseti. Hīti saccaṃ, yasmā vā. Etthāti yāvajīvikayāvakālikesu. Yāvajīvikaṃ na tadahupaṭiggahitaṃ,",
  "tika-vin12t:2415_9": "yāvakālikameva tadahupaṭiggahitanti yojanā. Tadahupaṭiggahitañca yāvakālikanti sambandho.",
  "tika-vin12t:2415_10": "Taṃ dukkaṭaṃ tumhe yadi maññathāti yojanā. Yāvajīvikamissanti loṇasaṅkhātena yāvajīvikena",
  "tika-vin12t:2415_11": "saṃsaṭṭhaṃ. Byañjanamattanti vikāle na kappatīti byañjanamattaṃ.",
  "tika-vin12t:2416_0": "Etthāti “yāvakālikena bhikkhave”tiādivacane tadahupaṭiggahitaṃ yāvajīvikanti yojanā.",
  "tika-vin12t:2416_1": "Yāvakālikassa gati viya gati etassāti yāvakālikagatikaṃ. Tasmā dukkaṭaṃ na hotīti",
  "tika-vin12t:2416_2": "sambandho. Etthāti purepaṭiggahitaloṇena āmisaparibhuñjane. Tadahupaṭiggahitaṃ yāvakālikena",
  "tika-vin12t:2416_3": "sambhinnarasaṃ yāvajīvikanti yojanā. Tanti yathāvuttaṃ yāvajīvikaṃ, vikālabhojanapācittiyā",
  "tika-vin12t:2416_4": "eva kāraṇaṃ hotīti yojanā. Evanti tathā, ajja paṭiggahitampi yāvajīvikanti sambandho.",
  "tika-vin12t:2416_5": "Aparajju paṭiggahitena yāvakālikenāti yojanā. Tanti yāvajīvikena sammissaṃ yāvakālikaṃ,",
  "tika-vin12t:2416_6": "ajānantopīti sambandho. Idanti yathāvuttaṃ yāvakālikaṃ. Tatoti sannidhibhojanapācittiyato.",
  "tika-vin12t:2416_7": "Hīti saccaṃ. “Sāvatthiyā suttavibhaṅge”ti idaṃ byākaraṇaṃ parisuddhanti yojanā.",
  "tika-vin12t:2417_0": "“Rājagahe uposathasaṃyutte”ti idaṃ vacanaṃ vuttanti sambandho. Uposathasaṃyutteti",
  "tika-vin12t:2417_1": "uposathena sambandhe uposathakkhandhake. Kiṃ sandhāya vuttanti āha “na bhikkhave…pe…",
  "tika-vin12t:2417_2": "dukkaṭassāti etaṃ sandhāyā”ti. Atisāreti atikkamitvā saraṇe gamane pavattaneti attho.",
  "tika-vin12t:2417_3": "Nimittatthe cetaṃ bhummaṃ. “Campeyyake vinayavatthusmi”nti idaṃ vuttanti sambandho.",
  "tika-vin12t:2417_4": "“Campeyyakkhandhake āgata”nti iminā campeyye āgataṃ campeyyakanti vacanatthaṃ dasseti.",
  "tika-vin12t:2418_0": "Dhammikanti bhūtena pavattaṃ. Suttavibhaṅge hi yasmā āgatanti sambandho. Dasāyevāti",
  "tika-vin12t:2418_1": "dasāyameva, ādhāre cetaṃ bhummaṃ. Vidatthimattāti vidatthipamāṇā. Dasāya vināti dasaṃ",
  "tika-vin12t:2418_2": "vajjetvā. Taṃ pamāṇanti vidatthittayasaṅkhātaṃ taṃ pamāṇaṃ karontassa vuttapācittiyaṃ",
  "tika-vin12t:2418_3": "āpajjatīti sambandho. “Taṃ atikkāmayato chedanakaṃ pācittiya”nti idaṃ vacanaṃ āgatameva",
  "tika-vin12t:2418_4": "hotīti yojanā. Sabbatthāti sabbasmiṃ sattasatikakkhandhake.",
  "tika-vin12t:2419": "Iti samantapāsādikāya vinayasaṃvaṇṇanāya",
  "tika-vin12t:2420": "Sattasatikakkhandhakavaṇṇanāya",
  "tika-vin12t:2421": "Yojanā samattā.",
  "tika-vin12t:2422_0": "Dvivaggasaṅgahāti mahāvaggacūḷavaggavasena dvīhi vaggehi saṅgahitā. Dvāvīsatipabhedanāti",
  "tika-vin12t:2422_1": "mahāvagge dasa, cūḷavagge dvādasāti evaṃ dvāvīsatipakārā. Pañcakkhandhadukkhappahāyinoti",
  "tika-vin12t:2422_2": "pañcakkhandhasaṅkhātaṃ dukkhaṃ pajahanasīlassa, bhagavatoti sambandho. Āsāpīti icchāpi.",
  "tika-vin12t:2422_3": "Ayaṃ panettha yojanā-pañcakkhandhadukkhappahāyino bhagavato sāsane dvivaggasaṅgahā",
  "tika-vin12t:2422_4": "dvāvīsatipabhedanā ye khandhakā bhagavatā vuttā, tesaṃ khandhakānaṃ esā vaṇṇanā antarāyaṃ",
  "tika-vin12t:2422_5": "vinā yathā siddhā, evaṃ tathā pāṇīnaṃ kalyāṇā āsāpi sijjhantūti.",
  "tika-vin12t:2423": "Iti samantapāsādikāya vinayasaṃvaṇṇanāya",
  "tika-vin12t:2424": "Cūḷavaggasaṃvaṇṇanāya",
  "tika-vin12t:2425": "Yojanā samattā.",
  "tika-vin12t:2426": "Jādilañchitanāmena, nekānaṃ vācito mayā;",
  "tika-vin12t:2427": "Cūḷavaggakhandhakassa, samatto yojanānayoti.",
  "tika-vin12t:2428": "Namo tassa bhagavato arahato sammāsambuddhassa",
  "tika-vin12t:2429": "Pācityādiyojanā",
  "tika-vin12t:2430": "Parivāravaggayojanā",
  "tika-vin12t:2431": "Cūḷavaggakhandhakassevaṃ, katvāna yojanānayaṃ;",
  "tika-vin12t:2432": "Adhunā parivārassa, karissaṃ yojanānayaṃ.",
  "tika-vin12t:2433": "Soḷasamahāvāro",
  "tika-vin12t:2434": "Paññattivārayojanā",
  "tika-vin12t:2435_0": "Evaṃ dvāvīsatikhandhakānaṃ saṃvaṇṇanaṃ katvā idāni “parivāro”ti saṅgahamārūḷhassa",
  "tika-vin12t:2435_1": "vinayassa saṃvaṇṇanaṃ karonto ayamācariyo paṭhamaṃ tāva anusandhidassanamukhena paṭiññaṃ",
  "tika-vin12t:2435_2": "kātukāmo āha “visuddhaparivārassā”tiādi. Tattha visuddhaparivārassāti visuddhāya",
  "tika-vin12t:2435_3": "catuparisāya parivāritassa, athavā visuddhena catuparisasaṅkhātena parivārena samannāgatassa",
  "tika-vin12t:2435_4": "bhagavatoti sambandho. Parivāre hi visuddhe tena parivārito, taṃparivārito vā bhagavāpi",
  "tika-vin12t:2435_5": "visuddhoyeva nāma hoti. Iminā saṃvaṇṇiyamānassa “parivāro”ti saṅgahamārūḷhassa desetabbadhammassa",
  "tika-vin12t:2435_6": "anurūpena desakabhūtassa bhagavato thomanaṃ kataṃ hoti. Dhammakkhandhasarīrassāti",
  "tika-vin12t:2435_7": "sīlādidhammakkhandhasaṅkhātena sarīrena samannāgatassa, iminā saṃvaṇṇitānaṃ khandhakānamanurūpena",
  "tika-vin12t:2435_8": "bhagavato thomanaṃ kataṃ hoti. Pakati hesācariyānaṃ yadidaṃ desetabbadhammānurūpena",
  "tika-vin12t:2435_9": "desakassa thomanā. Anantarāti anantare kāle.",
  "tika-vin12t:2436_0": "Yoti vinayo. Pubbāgatanti pubbe vuttesu vibhaṅgakhandhakesu āgataṃ. Nayanti saddaatthavinicchayanayasaṅkhātaṃ",
  "tika-vin12t:2436_1": "sabbaṃ nayaṃ. Hitvāti cajitvā. Anuttānatthavaṇṇananti anuttānānaṃ padānamatthavaṇṇanaṃ.",
  "tika-vin12t:2436_2": "Ayaṃ panettha yojanā – visuddhaparivārassa dhammakkhandhasarīrassa bhagavato sāsane",
  "tika-vin12t:2436_3": "khandhakānamanantarā “parivāro”ti yo vinayo saṅgahaṃ samārūḷho, tassa vinayassa pubbāgataṃ",
  "tika-vin12t:2436_4": "nayaṃ hitvā idāni anuttānatthavaṇṇanaṃ karissāmīti.",
  "tika-vin12t:2437_0": "1. Tattha tatthāti “tassa anuttānatthavaṇṇanaṃ karissāmī”ti yo parivārasaṅkhāto vinayo",
  "tika-vin12t:2437_1": "saṃvaṇṇetabbabhāvena vutto, tattha. Saṅkhepatthoti samāsattho. Yaṃ tenāti ettha tasaddassa",
  "tika-vin12t:2437_2": "aniyamaniddesabhāvaṃ dassento āha “yo so”ti. Tattha yoti aniyama niddeso, tassa “tenā”ti",
  "tika-vin12t:2437_3": "niyamanaṃ daṭṭhabbaṃ. Soti padālaṅkāro. Dvīsu hi sabbanāmesu yebhuyyena pubbameva",
  "tika-vin12t:2437_4": "padhānaṃ, pacchimaṃ pana vacanālaṅkāraṃ. Yo so bhagavā paññapesīti sambandho. Ciraṭṭhitikatthanti",
  "tika-vin12t:2437_5": "ciraṃ pañcavassasahassakālaṃ ṭhitikatthāya, “yācito”ti ca “paññapesī”ti ca sambandho.",
  "tika-vin12t:2437_6": "Dhammasenāpatinā yācitoti sambandho. Yācito hutvā paññapesīti yojanā. Tena bhagavatā",
  "tika-vin12t:2437_7": "paññattanti sambandho. “Jānatā passatā”ti dvinnaṃ padānaṃ kammameva dassento āha",
  "tika-vin12t:2437_8": "“tassa tassā”tiādi. Tattha “paññattikāla”nti iminā “jānatā”ti padassa kammaṃ dasseti,",
  "tika-vin12t:2437_9": "“dasa atthavase”ti iminā “passatā”ti padassa kammaṃ.",
  "tika-vin12t:2438_0": "Evaṃ kammadassanena yojanānayaṃ dassetvā idāni karaṇadassanena aparampi yojanānayaṃ",
  "tika-vin12t:2438_1": "dassento āha “apicā”tiādi. “Pubbenivāsādīhī”tiādisaddena dibbacakkhussa visuṃ gahetabbattā",
  "tika-vin12t:2438_2": "iddhividhadibbasotaparacittavijānanāni gahetabbāni. Imehi padehi “jānatā, passatā”ti",
  "tika-vin12t:2438_3": "dvinnaṃ padānaṃ pañcannaṃ lokiyaabhiññānameva karaṇabhāvaṃ dasseti. Tīhi vijjāhīti",
  "tika-vin12t:2438_4": "pubbenivāsadibbacakkhuāsavakkhayañāṇasaṅkhātāhi tīhi vijjāhi. Chahi vā pana abhiññāhīti",
  "tika-vin12t:2438_5": "saha āsavakkhayañāṇena pañcalokiyābhiññāsaṅkhātāhi chahi abhiññāhi. Sabbatthāti sabbesu",
  "tika-vin12t:2438_6": "tīsu kālesu, pañcasupi ñeyyadhammesu. Samantacakkhunāti anāvaraṇasabbaññutaññāṇasaṅkhātena",
  "tika-vin12t:2438_7": "samantacakkhunā. Paññāyāti sabbaññutapaññāya. Tirokuṭṭādīti ādisaddena tiropabbatādayo",
  "tika-vin12t:2438_8": "saṅgaṇhāti. Maṃsacakkhunāti pasādacakkhunā. Paṭivedhapaññāyāti maggapaññāya. Desanāpaññāyāti",
  "tika-vin12t:2438_9": "sabbaññutapaññāya. Sabbaññutapaññāyeva hi atthato desanāpaññā nāma. Tena vuttaṃ “tassā",
  "tika-vin12t:2438_10": "paññāya tejasā. Abhidhammakathāmaggaṃ, devānaṃ sampavattayīti. Imehi padehi avatthāvasena",
  "tika-vin12t:2438_11": "visuṃ visuṃ dvinnaṃ padānaṃ karaṇasambhavaṃ dasseti. Arahatāti arīnaṃ arānañca hatattā,",
  "tika-vin12t:2438_12": "paccayādīnañca arahattā arahatā. Sammāsambuddhenāti sammā sāmañca sabbadhammānaṃ",
  "tika-vin12t:2438_13": "buddhattā sammāsambuddhena, tena bhagavatāti sambandho. Kenābhatanti taṃ paṭhamaṃ",
  "tika-vin12t:2438_14": "pārājikaṃ kena ābhataṃ, iti saṅkhepatthoti yojanā.",
  "tika-vin12t:2439_0": "2. Pucchāvisajjane pana evamattho veditabboti yojanā. Yaṃ tena…pe… pārājikanti idaṃ",
  "tika-vin12t:2439_1": "padaṃ paccuddharaṇamattamevāti sambandho. Patiuddharaṇamattameva, na atthadassananti",
  "tika-vin12t:2439_2": "attho. Etthāti etesu padesu. Ekā paññattīti ekā paṭhamapaññatti. Anupaññattiyoti",
  "tika-vin12t:2439_3": "pacchā ṭhapitā paññattiyo.",
  "tika-vin12t:2440_0": "Ettāvatāti ettakena “ekā paññatti, dve anupaññattiyo”ti vacanamattena vissajjitā",
  "tika-vin12t:2440_1": "hontīti sambandho. Tatiyaṃ pucchanti sambandho. Kasmā anuppannapaññatti tasmiṃ natthīti",
  "tika-vin12t:2440_2": "āha “ayaṃ hī”tiādi. Tattha hi yasmā aññatra natthi, tasmā natthīti yojanā. “Anuppanne",
  "tika-vin12t:2440_3": "dose paññattā”ti iminā anuppanne dose paññapetabbāti anuppannapaññattīti vacanatthaṃ",
  "tika-vin12t:2440_4": "dasseti. Sāti anuppannapaññatti. Tasmāti yasmā aññatra natthi, tasmā. Sabbatthapaññattīti",
  "tika-vin12t:2440_5": "ettha sabbasmiṃ padese paññatti sabbatthapaññattīti aluttasamāsaṃ dassento āha “majjhimadese",
  "tika-vin12t:2440_6": "cevā”tiādi. “Majjhimadese ceva paccantimajanapadesu cā”ti iminā “sabbatthā”ti padassa",
  "tika-vin12t:2440_7": "sarūpaṃ dasseti. Padesapaññattiṃ apanetvā sabbatthapaññattiṃ pārisesanayena dassento",
  "tika-vin12t:2440_8": "āha “vinayadharapañcamenā”tiādi. Tattha vinayadharapañcamenāti anussāvanācariyapañcamena.",
  "tika-vin12t:2440_9": "Etthevāti majjhimadeseyeva. Etehīti catūhi sikkhāpadehi. Sesānīti catūhi sikkhāpadehi sesāni.",
  "tika-vin12t:2441_0": "Sādhāraṇapaññattīti ettha sādhāraṇā nāma bhikkhubhikkhunīnamevāti āha “bhikkhūnañceva",
  "tika-vin12t:2441_1": "bhikkhunīnañcā”ti. Idaṃ panāti paṭhamapārājikaṃ pana, paññattanti sambandho. Vinītakathāmattamevāti",
  "tika-vin12t:2441_2": "vinītavatthupakāsakaṃ kathāmattameva. Tāsanti bhikkhunīnaṃ. Byañjanamattamevāti “sādhāraṇā”ti",
  "tika-vin12t:2441_3": "ca “ubhato”ti ca byañjanamattameva. Etthāti sādhāraṇapaññattiubhatopaññattipade.",
  "tika-vin12t:2442_0": "“Nidāne anupaviṭṭha”nti iminā “nidānogadha”nti padassa sattamīsamāsañca ogadhasaddassa",
  "tika-vin12t:2442_1": "anupaviṭṭhatthañca dasseti. Ogāḷho hutvā dharati tiṭṭhatīti ogadhaṃ. Nanu nidānogadhe",
  "tika-vin12t:2442_2": "sati “paṭhamena uddesenā”ti vattabbaṃ, kasmā “dutiyena uddesenā”ti vuttanti āha “nidānogadha”nti.",
  "tika-vin12t:2442_3": "Nidānapariyāpannampi samānanti nidānapariyāpannaṃ samānampīti yojanā. Pisaddo garahattho,",
  "tika-vin12t:2442_4": "pageva dutiye uddese pariyāpanneti dasseti. “Sīlavipattiādīna”nti vacanaṃ vitthārento",
  "tika-vin12t:2442_5": "āha “paṭhamā hī”tiādi.",
  "tika-vin12t:2443_0": "Dvaṅgikenāti kāyacittasaṅkhātena dvaṅgikena. Nanu “ekena samuṭṭhānenā”ti vuttattā",
  "tika-vin12t:2443_1": "“kāyatoyevā”ti vattabbaṃ, atha kasmā “kāyato ca cittato ca samuṭṭhātī”ti vuttanti",
  "tika-vin12t:2443_2": "āha “ettha hī”tiādi. Etthāti “ekena samuṭṭhānenā”ti vacane. Cittanti sevanacittaṃ.",
  "tika-vin12t:2443_3": "Āpannosīti tvaṃ āpanno asīti yojanā. Āma āpannomhīti āma ahaṃ āpanno amhīti yojanā.",
  "tika-vin12t:2443_4": "Tāvadevāti tasmiṃ paṭijānakkhaṇeyeva. Taṃ puggalanti pārājikamāpannaṃ taṃ puggalaṃ.",
  "tika-vin12t:2443_5": "Tappaccayāti tassa pārājikamāpannassa kāraṇā. “Na katamena samathena sammatī”ti yaṃ",
  "tika-vin12t:2443_6": "pana vacanaṃ vuttanti yojanā. Tanti vacanaṃ, vuttanti sambandho.",
  "tika-vin12t:2444_0": "Vuttamātikā paññattīti vuttamātikāsaṅkhātā paññatti vinayo nāmāti yojanā. Mātikā",
  "tika-vin12t:2444_1": "hi yasmā paññapīyati saṅkhepena ṭhapīyati, pakāraṃ jānāpeti vā, tasmā paññattīti",
  "tika-vin12t:2444_2": "vuccati. “Padabhājanaṃ vuccatī”ti iminā vitthārena bhājiyati etāyāti vibhattīti dasseti.",
  "tika-vin12t:2444_3": "Vītikkamoti kāyavācāvītikkamo. So hi na saṃvarati kāyavācaṃ na pidahatīti asaṃvaroti",
  "tika-vin12t:2444_4": "vuccati. Yesaṃ vattatīti ettha vattatikiriyāya kattāraṃ dassento āha “vinayapiṭakañca",
  "tika-vin12t:2444_5": "aṭṭhakathā cā”ti. Paguṇāti vācuggatā. Teti te puggalā, dhārentīti sambandho. Hīti",
  "tika-vin12t:2444_6": "saccaṃ, yasmā vā. Etassāti paṭhamapārājikassa. Kenābhatanti ettha bharadhātuyā dhāraṇaposanatthesu",
  "tika-vin12t:2444_7": "(pāṇinī 108 dhātupāṭhe) dhāraṇatthaṃ dassento āha “kena ānīta”nti. “Paramparāya ānīta”nti",
  "tika-vin12t:2444_8": "iminā paramparābhatanti padassa tatiyāsamāsaṃ dasseti. Athavā “kenābhata”nti pucchāya",
  "tika-vin12t:2444_9": "anurūpaṃ yakāralopavasena vākyanti dasseti.",
  "tika-vin12t:2445_0": "3. Upāli dāsako cevātiādikā gāthāyo kimatthaṃ kehi ṭhapitāti āha “idānī”tiādi. Tanti",
  "tika-vin12t:2445_1": "paraṃ paraṃ. Tatthāti tāsu gāthāsu. Yanti vacanaṃ. Iminā nayenāti paṭhamapārājikassa",
  "tika-vin12t:2445_2": "pucchāvisajjane vuttena iminā nayena.",
  "tika-vin12t:2446": "Iti mahāvibhaṅge paññattivāravaṇṇanāya yojanā samattā.",
  "tika-vin12t:2447": "Katāpattivārādivaṇṇanā",
  "tika-vin12t:2448_0": "157. Itoti paññattivārato, paraṃ vuttā satta vārā uttānatthā evāti yojanā. Katāpattivāroti",
  "tika-vin12t:2448_1": "“katāpattī”ti padena lakkhito vāro. Eseva nayo sesesupi. Tadanantaroti tesaṃ sattannaṃ",
  "tika-vin12t:2448_2": "vārānaṃ anantare vutto. Samuccayavāroti saṃ ekato āpattivipattiādayo uciyanti sampiṇḍiyanti",
  "tika-vin12t:2448_3": "etthāti samuccayo, soyeva vāro samuccayavāro.",
  "tika-vin12t:2449_0": "188. Tatoti tehi aṭṭhahi vārehi, paraṃ vuttāti sambandho. Paccayavasena vutto eko",
  "tika-vin12t:2449_1": "paññattivāroti yojanā. Paccayavasenāti paccayasaddassa vasena. Tassāti paccayassa.",
  "tika-vin12t:2449_2": "Tepīti aṭṭha vārāpi. Itītiādi nigamanaṃ. Tatoti mahāvibhaṅgato, paraṃ āgatāti sambandho.",
  "tika-vin12t:2449_3": "Evaṃ ime dvattiṃsa vārāti yojanā. Hīti saccaṃ, yasmā vā. Etthāti dvattiṃsavāresu.",
  "tika-vin12t:2450": "Samuṭṭhānasīsavaṇṇanā",
  "tika-vin12t:2451_0": "257. Tadanantarāyāti tesaṃ dvattiṃsavārānaṃ anantaraṃ vuttāya samuṭṭhānakathāya evamattho",
  "tika-vin12t:2451_1": "veditabboti yojanā. Anattā iti nicchitāti anattātveva vinicchitā. Iminā anattā iti",
  "tika-vin12t:2451_2": "nicchayāti ettha cidhātuyā vinicchayatthaṃ dasseti. “Aniccākārādīhī”ti iminā sabhāgadhammānanti",
  "tika-vin12t:2451_3": "ettha aniccākārādīhi samāno bhāgo etesanti sabhāgā, teyeva dhammā sabhāgadhammāti",
  "tika-vin12t:2451_4": "vacanatthaṃ dasseti. Nāmamattampīti aniccādināmamattampi. Pisaddena pageva nāmiko",
  "tika-vin12t:2451_5": "aniccādisabhāvoti dasseti. Na paññāyatīti na khāyati. Iminā na nāyatīti ettha ñādhātuyā",
  "tika-vin12t:2451_6": "khāyanatthaṃ dasseti. Dukkhahāninti ettha dukkhaṃ jahātīti dukkhahānīti dassento",
  "tika-vin12t:2451_7": "āha “dukkhaghātana”nti. Dukkhaṃ hanatīti dukkhaghātano, saddhammo, taṃ. “Khandhakā",
  "tika-vin12t:2451_8": "yā ca mātikā”ti vattabbe sukhuccāraṇatthāya rassavasena pāṭho atthīti āha “khandhakā",
  "tika-vin12t:2451_9": "ya ca mātikā”ti. Samuṭṭhānaṃ niyatokatanti ettha “samuṭṭhānaṃ niyatakata”nti vattabbe",
  "tika-vin12t:2451_10": "“parosahassa”ntiādīsu viya okārāgamavasena “samuṭṭhānaniyatokata”nti vuttanti āha",
  "tika-vin12t:2451_11": "“samuṭṭhānaṃ niyatakata”nti. Etenāti “samuṭṭhānaṃ niyatokata”nti pāṭhena. Paccetabboti",
  "tika-vin12t:2451_12": "pati etabbo, paṭimukhaṃ ñātabboti attho. Aññehīti tīhi sikkhāpadehi aññehi sikkhāpadehi.",
  "tika-vin12t:2452_0": "Tatthāti sambhedanidānavacanesu. Sambhedavacanena paccetabbanti sambandho. Hīti saccaṃ.",
  "tika-vin12t:2452_1": "Tāni tīṇi sikkhāpadāni ṭhapetvāti sambandho. Paññattidesasaṅkhātanti paññattiṭṭhānabhūtadesasaṅkhātaṃ.",
  "tika-vin12t:2452_2": "“Imāni tīṇī”ti iminā “dissantī”ti kiriyāya kattāraṃ dasseti. “Paññāyantī”ti iminā",
  "tika-vin12t:2452_3": "disadhātuyā khāyanatthaṃ dasseti. Tatthāti samuṭṭhānaniyamasambhedanidānasaṅkhātesu",
  "tika-vin12t:2452_4": "tīsu, niddhāraṇe bhummaṃ. Itaraṃ panāti samuṭṭhānaniyamasambhedehi aññaṃ pana.",
  "tika-vin12t:2453": "Āḷavīti āḷaviyaṃ. Sakkesu bhaggesu cāti ettha janapadanāmattā bahuvacanavasena vuttaṃ.",
  "tika-vin12t:2454_0": "Dvīsu vibhaṅgesu paññattaṃ yaṃ sikkhāpadaṃ uddisantīti yojanā. “Vibhaṅgesū”ti iminā",
  "tika-vin12t:2454_1": "vibhaṅgeti ettha sukāralopoti dasseti. Tassāti sikkhāpadassa. Yathāñāyanti yuttiyā",
  "tika-vin12t:2454_2": "anurūpaṃ. Tanti samuṭṭhānaṃ. Me suṇāthāti mama santikā suṇātha. Itīti ayamattho.",
  "tika-vin12t:2455_0": "Kathinanti paṭhamakathinasamuṭṭhānaṃ. Ananuññātāya saddhinti ananuññātasamuṭṭhānena",
  "tika-vin12t:2455_1": "saddhiṃ. Sadisā idha dissareti ettha idhasaddo atthapakaraṇavasena ubhatovibhaṅgavisayoti",
  "tika-vin12t:2455_2": "āha “idha ubhatovibhaṅge”ti. “Sadisānī”ti iminā sadisāti ettha nikārassākārādeso",
  "tika-vin12t:2455_3": "dassito. “Dissantī”ti iminā dissareti ettha antisaddassa rekāro (niruttidīpaniyaṃ 570 sute) dassito.",
  "tika-vin12t:2456": "Samuṭṭhānasīso",
  "tika-vin12t:2457": "Paṭhamapārājikasamuṭṭhānavaṇṇanā",
  "tika-vin12t:2458_0": "258. Kimatthaṃ “methunaṃ sukkasaṃsaggo”tiādivacanaṃ vuttanti āha “idānī”tiādi. Tattha",
  "tika-vin12t:2458_1": "tatthāti “methunaṃ sukkasaṃsaggo”tiādivacane. Samuṭṭhānasīsanti samuṭṭhānānaṃ, samuṭṭhānesu",
  "tika-vin12t:2458_2": "vā sīsaṃ. Sesānīti paṭhamapārājikato sesāni pañcasattati sikkhāpadāni. Tenāti paṭhamapārājikena.",
  "tika-vin12t:2458_3": "“Sukkasaṃsaggo”tiādivacanaṃ saṃvaṇṇento āha “tatthā”tiādi. Tattha tatthāti “sukkasaṃsaggo”tiādivacane.",
  "tika-vin12t:2459": "Khuddakavaṇṇanāvasāneti khuddakaṭṭhakathāya avasāne.",
  "tika-vin12t:2460": "Liṅgavipariyāyoti liṅgavipallāso. Kāyamānasikā katāti ettha kāyamānasesu pavattā kāyamānasikāti vutte samuṭṭhānāti āha “kāyacittasamuṭṭhānā katā”ti.",
  "tika-vin12t:2461": "Dutiyapārājikasamuṭṭhānavaṇṇanā",
  "tika-vin12t:2462_0": "259. Idaṃ samuṭṭhānaṃ ekaṃ samuṭṭhānasīsanti sambandho. “Adinnādāna”nti iminā adinnanti",
  "tika-vin12t:2462_1": "ettha samudāyanāme ekadesavohāroti dasseti. Sesānīti dutiyapārājikato sesāni ekūnasattati",
  "tika-vin12t:2462_2": "sikkhāpadāni. Tenāti dutiyapārājikena. Tatthāti “viggahuttarī”tiādivacane. Viggahuttarītiādipadānaṃ",
  "tika-vin12t:2462_3": "byañjane ādaramakatvā atthameva dassetuṃ vuttaṃ “manussaviggahauttarimanussadhammasikkhāpadānī”ti.",
  "tika-vin12t:2462_4": "Aniyatā dutiyikāti āpattiṃ apekkhitvā pāḷiyaṃ itthiliṅgavasena vuttaṃ, aṭṭhakathāyaṃ",
  "tika-vin12t:2462_5": "pana sikkhāpadaṃ apekkhitvā napuṃsakaliṅgavasena dutiyanti vuttaṃ.",
  "tika-vin12t:2463": "Samuṭṭhānā tikā katāti ettha “tikasamuṭṭhānā”ti vattabbe padavipariyāyavasena kakārassa dīghavasena samuṭṭhānā tikāti vuttanti dassento āha “tikasamuṭṭhānā katā”ti.",
  "tika-vin12t:2464": "Sañcarittasamuṭṭhānavaṇṇanā",
  "tika-vin12t:2465": "260. “Sañcarī”ti idaṃ tāva sañcarittaṃ nāma ekasamuṭṭhānasīsaṃ, sesāni tena sadisāni.",
  "tika-vin12t:2466": "Vibhaṅge āgatena “riñcantī”ti padena eḷakalomadhovāpanasikkhāpadaṃ upalakkhitvā vuttanti āha “vibhaṅge riñcanti uddesanti āgata”nti.",
  "tika-vin12t:2467": "“Yāva dvārakosā aggaḷaṭṭhapanāya” iti ca “aññātikāya bhikkhuniyā cīvaraṃ dadeyya”iti ca “cīvaraṃ sibbeyya”iti ca vuttasikkhāpadattayanti yojanā.",
  "tika-vin12t:2468": "“Samaṇacīvarena cā”ti evaṃ vacanaṃ vuttanti sambandho. “Samaṇacīvaraṃ dadeyyā”ti idaṃ vacanaṃ sandhāyāti sambandho.",
  "tika-vin12t:2469": "Samanubhāsanāsamuṭṭhānavaṇṇanā",
  "tika-vin12t:2470": "261. Bhedanti idaṃ samanubhāsanaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t:2471": "Kathinasamuṭṭhānavaṇṇanā",
  "tika-vin12t:2472": "262. Ubbhatanti idaṃ kathinasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t:2473": "Āvasathena saddhinti āvasathasaddena saddhiṃ.",
  "tika-vin12t:2474": "Eḷakalomasamuṭṭhānavaṇṇanā",
  "tika-vin12t:2475_0": "263. “Eḷakalomā”ti idaṃ eḷakalomasamuṭṭhānaṃ nāma ekaṃ samuṭṭhānasīsaṃ. Itoti yathāvuttato.",
  "tika-vin12t:2475_1": "Pāḷinti mātikāpāḷiṃ. Virajjhitvāti pubbāparato virādhetvā. Yathāti yenākārena. Panasaddo",
  "tika-vin12t:2475_2": "anuggahattho. Kiñcāpi likhanti, pana tathāpīti yojanā. Evanti tathākārena. Atthānukkamoti atthassa anukkamo.",
  "tika-vin12t:2476_0": "“Abhikkhukāvā sena cā”ti etaṃ vacanaṃ vuttanti sambandho. “Abhikkhuke āvāse vassaṃ",
  "tika-vin12t:2476_1": "vaseyyā”ti idaṃ vacanaṃ sandhāyāti sambandho. “Bhikkhunī”tiādinā vuttānīti sambandho.",
  "tika-vin12t:2476_2": "Ādisaddena “sikkhamānā ca sāmaṇerī gihiniyā”ti pāṭhaṃ saṅgaṇhāti.",
  "tika-vin12t:2477": "Padasodhammasamuṭṭhānavaṇṇanā",
  "tika-vin12t:2478_0": "264. Padanti idaṃ padasodhammasamuṭṭhānaṃ nāma ekaṃ samuṭṭhānasīsaṃ, sesāni tena",
  "tika-vin12t:2478_1": "sadisāni. “Tathā atthaṅgatena cā”ti etaṃ vacanaṃ vuttanti sambandho. “Atthaṅgate",
  "tika-vin12t:2478_2": "sūriye ovadeyyā”ti idaṃ vacanaṃ sandhāyāti sambandho. Anokāso ca…pe… sandhāya vuttanti etthāpi eseva nayo.",
  "tika-vin12t:2479": "Addhānasamuṭṭhānavaṇṇanā",
  "tika-vin12t:2480": "265. Addhānanti idaṃ addhānasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t:2481": "Theyyasatthasamuṭṭhānavaṇṇanā",
  "tika-vin12t:2482_0": "266. Theyyasatthanti idaṃ theyyasatthasamuṭṭhānaṃ nāma ekaṃ samuṭṭhānasīsaṃ, sesāni",
  "tika-vin12t:2482_1": "tena sadisāni. “Byūhena sattamā”ti idaṃ vacanaṃ vuttanti yojanā. Tadanantaramevāti",
  "tika-vin12t:2482_2": "tassa sikkhāpadassa anantarameva, “āgata”iti sambandho.",
  "tika-vin12t:2483": "Dhammadesanāsamuṭṭhānavaṇṇanā",
  "tika-vin12t:2484_0": "267. Dhammadesanāsamuṭṭhāne samuṭṭhānasīsaṃ natthi, sabbāni ekadasa sikkhāpadāni",
  "tika-vin12t:2484_1": "sampiṇḍetvā dhammadesanāsamuṭṭhānānīti vuttāni. Evantiādi nigamanaṃ. Tesanti tesaṃ",
  "tika-vin12t:2484_2": "sikkhāpadānaṃ. Sambhinnasamuṭṭhānanti saṃsaggasamuṭṭhānaṃ. Tividhanti bhūtārocanacorivuṭṭhāpanaananuññātasamuṭṭhānavasena",
  "tika-vin12t:2484_3": "tippakāraṃ. Tanti niyatasamuṭṭhānaṃ, hotīti sambandho. Puna tanti niyatasamuṭṭhānaṃ,",
  "tika-vin12t:2484_4": "dassetunti sambandho. Puna tanti vacanaṃ. Nettidhammānulomikanti ettha kāyavācaṃ",
  "tika-vin12t:2484_5": "neti vinetīti netti, kāyavācaṃ neti vineti ettha, etāyāti vā netti. Dhammoti pāḷi.",
  "tika-vin12t:2484_6": "Sā hi yasmā atthaṃ dhāreti, tasmā dhammoti vuccati. Nettiyeva dhammo nettidhammo,",
  "tika-vin12t:2484_7": "tassa anulomikaṃ nettidhammānulomikaṃ. Tena vuttaṃ “vinayapāḷidhammassa anuloma”nti.",
  "tika-vin12t:2485": "Iti samuṭṭhānasīsavaṇṇanāya yojanā samattā.",
  "tika-vin12t:2486": "Antarapeyyāla katipucchāvāravaṇṇanā",
  "tika-vin12t:2487": "271. Idāni vuttoti sambandho. “Idānī”ti padena sambandhattā vuttoti ettha tapaccayo paccuppannakālikoti daṭṭhabbo.",
  "tika-vin12t:2488_0": "Tatthāti mātikāyaṃ, pucchāsu vā. Āgatāpattipucchāti āgatāpattiyā pucchā. Hīti visesajotako,",
  "tika-vin12t:2488_1": "hi visesaṃ vakkhāmīti attho. Etthāti “kati āpattikkhandhā”ti dutiyapade. “Rāsivasenā”ti",
  "tika-vin12t:2488_2": "iminā khandhasaddassa rāsatthaṃ dasseti. Vinītavatthūnīti ettha vinītasaddo vinayapariyāyoti",
  "tika-vin12t:2488_3": "āha “vinayapucchā”ti. Nanu vinītavinayasaddānaṃ saddato nānattā atthatopi nānaṃ,",
  "tika-vin12t:2488_4": "kasmā pana “vinayapucchā”ti vuttanti āha “vinītaṃ…pe… eka”nti. Idanti padattayaṃ.",
  "tika-vin12t:2488_5": "Atthato ekanti atthatoyeva ekaṃ, na saddato. Vinītavatthūnīti āpattivinayakāraṇattā",
  "tika-vin12t:2488_6": "vinītavatthūni. Yesūti agāravesu. Satīti santesu. Ettha ca yesu sati āpattiyo na",
  "tika-vin12t:2488_7": "honti, asati hontīti vākyampi avuttasiddhinayena gahetabbaṃ. Yesūti gāravesu. Teti",
  "tika-vin12t:2488_8": "agāravagārave. Yasmā pana natthīti sambandho. Vipattibhāvapucchāti vipattibhāvassa",
  "tika-vin12t:2488_9": "pucchā. Pucchiyati imāyāti pucchā. Vivādamūlāni anuvādamūlānīti imā pucchāyo mūlapucchāti",
  "tika-vin12t:2488_10": "sambandho. Potthakesu “imānī”ti nikārena saha pāṭho atthi, so apāṭhoyeva. Mūlapucchāti",
  "tika-vin12t:2488_11": "pucchiyanti imāhīti pucchā, mūlānaṃ pucchā mūlapucchā. “Adhikaraṇa”ntiādīsu “vuttaṃ”",
  "tika-vin12t:2488_12": "iti sambandho. Tesaṃyevāti adhikaraṇānaṃyeva. Ayamettha mātikā.",
  "tika-vin12t:2489": "Niddese mātikāyāti pātimokkhe. Vibhaṅgeti padabhājaniyaṃ, āgatavasena vuttāti yojanā. Ayamettha niddeso.",
  "tika-vin12t:2490_0": "Paṭiniddese āratītiādipadānaṃ vacanatthaṃ dassento āha “ārakā”tiādi. Tattha “ārakā”ti",
  "tika-vin12t:2490_1": "iminā āratīti ettha āupasaggassa atthaṃ dasseti. Etehīti āpattikkhandhehi, ārakāti",
  "tika-vin12t:2490_2": "sambandho. “Ramatī”ti iminā tipaccayo katvatthe hotīti dasseti. Ratīti ramanaṃ. Iminā",
  "tika-vin12t:2490_3": "tipaccayo bhāvatthepi hotīti dasseti. Vināti etehi āpattikkhandhehi vinā. Iminā viratīti",
  "tika-vin12t:2490_4": "ettha vityūpasaggassa atthaṃ dasseti. Paccekanti pati ekaṃ, paṭisaddo vicchatthajotako,",
  "tika-vin12t:2490_5": "visuṃ visunti attho. Iminā paṭiviratīti ettha paṭityūpasaggassa atthaṃ dasseti. Virati",
  "tika-vin12t:2490_6": "paṭiviratīti etthāpi tipaccayo bhāvatthepi veditabbo. Veranti anatthakarattā viramitabbanti",
  "tika-vin12t:2490_7": "viraṃ, tadeva veraṃ, rāgādiakusaladhammā. Te hi verahetuttā veranti vuccanti. Etāyāti",
  "tika-vin12t:2490_8": "viratiyā. Iminā akiriyāti ettha ririyapaccayo karaṇatthe hotīti dasseti. Yaṃ āpattikkhandhakaraṇanti",
  "tika-vin12t:2490_9": "yojanā. Tassāti āpattikkhandhakaraṇassa. Paṭipakkhatoti viruddhabhāvato. Iminā akaraṇanti",
  "tika-vin12t:2490_10": "ettha akāro viruddhatthoti dasseti. Āpattikkhandhaajjhāpattiyāti āpattikkhandhānaṃ",
  "tika-vin12t:2490_11": "atikkamitvā āpajjanassa. “Velanato”ti iminā velatīti velā, velanaṃ vā velāti vacanatthe",
  "tika-vin12t:2490_12": "dasseti. Niyyānanti maggaṃ. Maggo hi nibbānaṃ ārammaṇakaraṇavasena yāti gacchatīti",
  "tika-vin12t:2490_13": "niyyānanti vuccati. “Bandhatī”ti iminā sidhātuyā bandhanatthaṃ dasseti. “Nivāretī”ti",
  "tika-vin12t:2490_14": "iminā bandhadhātuyā adhippāyatthaṃ. Etanti “setū”ti nāmaṃ. Taṃ setunti āpattikkhandhasaṅkhātaṃ",
  "tika-vin12t:2490_15": "taṃ setuṃ. Ettha kesuci potthakesu “so setū”ti ca “etāya paññattiyā”ti ca pāṭho atthi, so apāṭhoyeva.",
  "tika-vin12t:2491_0": "Buddhe agāravādīsu evaṃ vinicchayo veditabboti yojanā. Yoti yo koci, na gacchatītiādīsu",
  "tika-vin12t:2491_1": "sambandho. Dharamāneti tiṭṭhamāne, saṃvijjamāneti attho. Upaṭṭhānanti upaṭṭhānaṭṭhānaṃ,",
  "tika-vin12t:2491_2": "upaṭṭhānatthaṃ vā. Etassāti yassa kassaci gahaṭṭhassa vā pabbajitassa vā. Dhammassavananti",
  "tika-vin12t:2491_3": "dhammassavanaṭṭhānaṃ, dhammassavanatthaṃ vā. Dhammassavanagganti dhammassavanaṃ gaṇhanti",
  "tika-vin12t:2491_4": "etthāti dhammassavanaggo, dhammasavanamaṇḍapo. Atha vā dhammassavanaṃ gaṇhātīti dhammassavanaggo,",
  "tika-vin12t:2491_5": "dhammassavanaṭṭhāne samāgamajano, taṃ dhammassavanaggaṃ. Cittīkāranti apacāyanākāraṃ.",
  "tika-vin12t:2491_6": "Vikkhitto vā anādaro vā hutvā nisīdatīti yojanā. Kāyapāgabbiyanti bhusaṃ garati aññe",
  "tika-vin12t:2491_7": "pīḷeti anenāti pagabbo, atimāno, oṭṭhajo tatiyakkharo. Pagabbassa bhāvo pāgabbiyaṃ,",
  "tika-vin12t:2491_8": "kāyena pāgabbiyaṃ kāyapāgabbiyaṃ, kāyānācāraṃ. Tisso sikkhāti adhisīlasikkhādikā",
  "tika-vin12t:2491_9": "tisso sikkhā. Pamajjanaṃ pamādo, sativippavāsoti āha “pamāde ca sativippavāse”ti.",
  "tika-vin12t:2491_10": "Āmisapaṭisandhāranti āmisena attano, paresañca antarassa paṭisandahanaṃ āmisapaṭisandhāro,",
  "tika-vin12t:2491_11": "tathā dhammapaṭisandhāro.",
  "tika-vin12t:2492_0": "272. Sattharipi agāravotiādīnaṃ atthoti sambandho. “Anīcavuttī”tiādinā appatissoti",
  "tika-vin12t:2492_1": "padassa adhippāyatthaṃ dasseti, saddattho panevaṃ veditabbo, paṭimukhaṃ ādarena satthuvacanaṃ",
  "tika-vin12t:2492_2": "asuṇanto appatisso nāmāti. Ajjhattaṃ vāti ettha niyakajjhattādīsu catūsu niyakajjhattabhāvañca",
  "tika-vin12t:2492_3": "sattamīvibhattiyā amādesabhāvañca dassento āha “attano santāne vā”ti. “Attano pakkhe",
  "tika-vin12t:2492_4": "vā”ti iminā attano cittasantāneti atthaṃ paṭikkhipati. Tatra tumheti ettha tasaddassa",
  "tika-vin12t:2492_5": "visayaṃ dassento āha “tasmiṃ ajjhattabahiddhābhede”ti. Saparasantāneti attaparasantāne.",
  "tika-vin12t:2492_6": "Pahānāyāti ettha hādhātuyā karaṇañca āyasaddassa tadatthabhāvañca dassento āha “mettābhāvanādīhi",
  "tika-vin12t:2492_7": "nayehi pahānattha”nti. Mettābhāvanādīhītiādisaddena karuṇābhāvanādiṃ saṅgaṇhāti.",
  "tika-vin12t:2492_8": "Tanti vivādamūlaṃ. “Appavattibhāvāyā”ti iminā anavassavāyāti ettha avapubba sudhātuyā",
  "tika-vin12t:2492_9": "pavattanatthaṃ dasseti.",
  "tika-vin12t:2493_0": "Sandiṭṭhiparāmāsīti ettha sassa attano idaṃ saṃ, saṃ diṭṭhiṃ parato āmasatīti sandiṭṭhiparāmāsīti",
  "tika-vin12t:2493_1": "dassento āha “sakameva diṭṭhiṃ parāmasatī”ti. “Ya”ntiādinā parāmasanākāraṃ dasseti.",
  "tika-vin12t:2493_2": "Ādhānaggāhīti ettha ābhuso ṭhiyate ādhānanti vacanatthena ādhānasaddo daḷhapariyāyoti",
  "tika-vin12t:2493_3": "āha “daḷhaggāhī”ti. Daḷhaṃ gaṇhātīti daḷhaggāhī.",
  "tika-vin12t:2494_0": "273. Anuvādamūlaniddeso kiñcāpi samānoti yojanā. Atha khoti tathā samānopi, ayamettha",
  "tika-vin12t:2494_1": "visesoti sambandho. Vivadantānaṃ puggalānanti yojanā. Tathā vivadantāti tenākārena",
  "tika-vin12t:2494_2": "vivadantā, anuvadantīti sambandho. “Asukaṃ nāma vipattiṃ āpanno”ti vuttamevatthaṃ",
  "tika-vin12t:2494_3": "āpattiyā sallakkhetvā dassento āha “pārājikaṃ āpannosī”tiādi. Etthāti anuvādamūle.",
  "tika-vin12t:2494_4": "Visesoti vivādamūlato viseso. Vivadantānaṃ kodhūpanāhādīni vivādamūlāni, anuvadantānaṃ",
  "tika-vin12t:2494_5": "anuvādamūlānīti vuttaṃ hoti.",
  "tika-vin12t:2495_0": "274. Mettaṃ kāyakammaṃ nāmāti ettha mettā etassatthīti mettaṃ, kāyakammaṃ, mettacittasahagataṃ",
  "tika-vin12t:2495_1": "kāyakammanti vuttaṃ hoti. Tena vuttaṃ “mettacittena kataṃ kāyakamma”nti. Sammukhaparammukhānaṃ",
  "tika-vin12t:2495_2": "vitthāraṃ dassento āha “tatthā”tiādi. Tattha tatthāti tesu sammukhaparammukhesu.",
  "tika-vin12t:2495_3": "Kāyakammaṃ nāmāti mettaṃ kāyakammaṃ nāma. Therānaṃ dānaiti sambandho. Ubhayehipīti",
  "tika-vin12t:2495_4": "navakattherehipi. Tesūti navakattheresu. Avamaññanti avamānaṃ. Attano dunnikkhittānaṃ",
  "tika-vin12t:2495_5": "paṭisāmanaṃ viya paṭisāmananti yojanā. “Mettākāyakammasaṅkhāto”ti iminā ayampi dhammoti",
  "tika-vin12t:2495_6": "ettha dhammasarūpaṃ dasseti. Pisaddo upari vakkhamāne dhamme apekkhati. “Saritabbo”ti",
  "tika-vin12t:2495_7": "iminā anīyasaddo kammavācakoti dasseti. Satijanakoti sabrahmacārīnaṃ satijanako.",
  "tika-vin12t:2495_8": "Tassa padassa adhippāyaṃ dassento āha “yo na”ntiādi. Tattha yoti puggalo. Nanti mettaṃ",
  "tika-vin12t:2495_9": "kāyakammaṃ. Taṃ puggalaṃ anussarantīti sambandho. Yesanti sabrahmacārīnaṃ. Teti sabrahmacārino.",
  "tika-vin12t:2495_10": "Pasannacittā hutvāti sambandho. “Piyaṃ karotī”ti iminā piyakaraṇoti padassa piyaṃ",
  "tika-vin12t:2495_11": "karotīti piyakaraṇoti vacanatthaṃ dasseti. Eseva nayo garukaraṇoti etthāpi. “Saṅgahetabbabhāvāyā”ti",
  "tika-vin12t:2495_12": "iminā saṅgahāyāti padassa bhāvappadhānakammaniddesabhāvaṃ dasseti. Saṅgahetabboti",
  "tika-vin12t:2495_13": "saṅgaho, tadatthāya. Tehīti sabrahmacārīhi. “Samaggabhāvāyā”ti iminā samaggassa bhāvo",
  "tika-vin12t:2495_14": "sāmaggīti vacanatthaṃ dasseti.",
  "tika-vin12t:2496_0": "Paggayha vacananti paggahetvā vacanaṃ. Vihāreti ādhāre bhummaṃ, there asanteti yojanā.",
  "tika-vin12t:2496_1": "Tanti theraṃ kadā āgamissati nukhoti yojanā. Mamāyanavacananti mamāyanākārena pavattaṃ",
  "tika-vin12t:2496_2": "vacanaṃ. Mettāsinehasiniddhānīti mettāsaṅkhātena sinehena sinehitāni. Nayanānīti",
  "tika-vin12t:2496_3": "cakkhūni. “Appābādho”ti iminā arogoti padasseva atthaṃ dasseti. Niccābādhena vā arogo,",
  "tika-vin12t:2496_4": "āgantukābādhena appābādho, ajjhattābādhena vā arogo, bahiddhābādhena appābādho, kāyābādhena",
  "tika-vin12t:2496_5": "vā arogo, cittābādhena appābādho. Samannāharaṇanti punappunaṃ manasikaraṇaṃ.",
  "tika-vin12t:2497_0": "Na puggalaṃ paṭivibhajitvā bhuñjatīti yojanā. Tadatthaṃ vitthārento āha “yo hī”tiādi.",
  "tika-vin12t:2497_1": "Tattha yoti puggalo, bhuñjatīti sambandho. “Ettakaṃ…pe… bhuñjissāmī”ti iminā āmisapaṭivibhattabhogibhāvaṃ",
  "tika-vin12t:2497_2": "dasseti. “Ettakaṃ vā asukassa ca…pe… bhuñjissāmī”ti iminā puggalapaṭivibhattabhogibhāvaṃ",
  "tika-vin12t:2497_3": "dasseti. Ayanti puggalo. Ābhatanti gāmādito ānītaṃ. Adātumpīti pisaddena dātumpi",
  "tika-vin12t:2497_4": "vaṭṭatīti dasseti. Dānañhi nāma na kassaci vāritaṃ. Sabbesanti dussīlasīlavantānaṃ.",
  "tika-vin12t:2497_5": "Vuttanti aṭṭhakathāyaṃ vuttaṃ. Viceyyāti vicinitvā. Dātumpīti pisaddena avicinitvā",
  "tika-vin12t:2497_6": "sāmaññato dātumpi vaṭṭatīti sampiṇḍeti. Nanu evaṃ sati puggalavibhāgo kato nāma hoti,",
  "tika-vin12t:2497_7": "kasmā viceyya dātuṃ vaṭṭatīti āha “na hī”tiādi. Hīti yasmā. Eteti gilānādayo. Idaṃ",
  "tika-vin12t:2497_8": "padaṃ vicinitvāti pade kammaṃ, “dentenā”ti pade sampadānaṃ. Hīti saccaṃ. Iti ayanti",
  "tika-vin12t:2497_9": "iti manasikatvā ayaṃ sāraṇīyadhammapūrako.",
  "tika-vin12t:2498_0": "Akhaṇḍānītiādīsu paṭhamaṃ tāva khaṇḍachiddasabalakammāsāni dassetvā tesaṃ paṭipakkhavasena",
  "tika-vin12t:2498_1": "akhaṇḍādīni dassento āha “yassā”tiādi. Tattha yassāti bhikkhussa, sikkhāpadaṃ bhinnanti",
  "tika-vin12t:2498_2": "sambandho. Sattasu āpattikkhandhesūti ādhāre bhummaṃ, sikkhāpadanti sambandho. Āpattiñhi",
  "tika-vin12t:2498_3": "paṭicca sikkhāpadassa paññattattā āpatti tassa visayo hoti. Ādimhi vā ante vāti sikkhāpadānaṃ",
  "tika-vin12t:2498_4": "ādimhi vā ante vā. Vāsaddo aniyamavikappattho. Sikkhāpade bhinne āpattisambhavato",
  "tika-vin12t:2498_5": "vuttaṃ “sikkhāpadaṃ bhinna”nti. Khaṇḍaṃ nāmāti chinnaṃ nāma. Vemajjheti sikkhāpadānaṃ",
  "tika-vin12t:2498_6": "vemajjhe. Bhinnanti sikkhāpadaṃ bhinnaṃ. Chiddaṃ nāmāti vivaraṃ nāma. Dve tīṇi sikkhāpadānīti",
  "tika-vin12t:2498_7": "sambandho. Sabalaṃ nāmāti citraṃ nāma. Bhinnānīti sikkhāpadāni bhinnāni. Kammāsaṃ",
  "tika-vin12t:2498_8": "nāmāti vicitraṃ nāma. Ettha ca ekasmiṃ ṭhāne ekena visabhāgavaṇṇena citraṃ sabalaṃ",
  "tika-vin12t:2498_9": "nāma, nānāṭhāne nānāvaṇṇena vicitraṃ kammāsaṃ nāmāti ayametesaṃ viseso. Khaṇḍādīnaṃ",
  "tika-vin12t:2498_10": "viparivattanavasena akhaṇḍādīni dassento āha “yassa panā”tiādi. Abhinnānisīlānīti",
  "tika-vin12t:2498_11": "abhinnāni sikkhāpadasīlāni. Tāni panāti sīlāni pana. “Etānī”ti padaṃ padālaṅkāramattaṃ.",
  "tika-vin12t:2498_12": "Bhujissabhāvakaraṇatoti taṇhādāsabyato mocetvā bhujissakaraṇabhāvato. Iminā “bhujissabhāvakaraṇānī”ti",
  "tika-vin12t:2498_13": "vattabbe uttarapadalopavasena evaṃ vuttanti dasseti. Bhujissānīti vuccantīti sambandho.",
  "tika-vin12t:2498_14": "Viññūhīti buddhādīhi sappurisehi. Upacārasamādhiṃ appanāsamādhiṃ vāti ettha vāsaddo",
  "tika-vin12t:2498_15": "samuccayattho. Upacārasamādhiñca appanāsamādhiṃ cāti hi attho. “Saṃvattayantī”ti",
  "tika-vin12t:2498_16": "iminā samādhisaṃvattanikānīti ettha anīyasaddo bahulaṃ kattuvācakoti dasseti. Sīlasāmaññagatoti",
  "tika-vin12t:2498_17": "ettha samānassa bhāvo sāmaññaṃ, taṃ gatoti sāmaññagato, sīlena sāmaññagato sīlasāmaññagato,",
  "tika-vin12t:2498_18": "hutvā viharatīti yojanā. Tena vuttaṃ “samānabhāvūpagatasīlo viharatī”ti.",
  "tika-vin12t:2499_0": "Yāyaṃ diṭṭhīti ettha “diṭṭhī”ti sāmaññagatassāpi saddassa “ariyā”ti saddantarasannidhānena",
  "tika-vin12t:2499_1": "visesavisayattā sammādiṭṭhīti āha “maggasampayuttā sammādiṭṭhī”ti. “Maggasampayuttā”ti",
  "tika-vin12t:2499_2": "iminā lokiyasammādiṭṭhiṃ paṭikkhipati. Niddosāti visuddhattā, uttamattā vā niddosā.",
  "tika-vin12t:2499_3": "Iminā ariyasaddo niddosatthavācako anipphannapāṭipadikoti dasseti. Niyyātīti nibbānaṃ",
  "tika-vin12t:2499_4": "yāti. Iminā anīyasaddo bahulaṃ kattuvācakoti dasseti. Yo tathākārī hoti, takkarassāti",
  "tika-vin12t:2499_5": "yojanā. Tathākārīti tāya maggasampayuttāya sammādiṭṭhiyā kārī hoti. Iminā tāya sammādiṭṭhiyā",
  "tika-vin12t:2499_6": "karotīti takkaroti vacanatthaṃ dasseti. Dukkhakkhayāyāti ettha khīyanaṃ khayo, dukkhassa",
  "tika-vin12t:2499_7": "khayo dukkhakkhayo, tadatthāyāti dassento āha “sabbadukkhassa khayattha”nti. Sesanti",
  "tika-vin12t:2499_8": "vuttavacanato sesaṃ vacanaṃ.",
  "tika-vin12t:2500": "Iti katipucchāvāravaṇṇanāya yojanā samattā.",
  "tika-vin12t:2501": "Khandhakapucchāvāro",
  "tika-vin12t:2502": "Pucchāvissajjanāvaṇṇanā",
  "tika-vin12t:2503_0": "320. Upasampadakkhandhakanti mahākhandhakaṃ. “Nidānena ca niddesena ca saddhi”nti",
  "tika-vin12t:2503_1": "iminā saha nidānenāti sanidānaṃ, saha niddesenāti saniddesanti vacanatthaṃ dasseti.",
  "tika-vin12t:2503_2": "Ettha nidānenāti sikkhāpadapaññattidesasaṅkhātena nidānena. Niddesenāti puggalādiniddesena.",
  "tika-vin12t:2503_3": "Tatthāti upasampadakkhandhake. Samukkaṭṭhapadānanti ettha samukkaṭṭhasaddo uttamapariyāyoti",
  "tika-vin12t:2503_4": "āha “uttamānī”ti. Padānīti “na bhikkhave ūnavīsativasso puggalo upasampādetabbo”ti",
  "tika-vin12t:2503_5": "ādinā nayena vuttāni padāni. Imehi padehi “samukkaṭṭhāni padāni samukkaṭṭhapadānī”ti",
  "tika-vin12t:2503_6": "vacanatthaṃ dasseti. Itīti ayamattho. Kasmā panettha “samukkaṭṭhapadānaṃ kati āpattiyo”ti",
  "tika-vin12t:2503_7": "padānameva sāmivasena niddeso kato, nanu āpattiyo nāma puggalānaññeva hontīti āha",
  "tika-vin12t:2503_8": "“yena yena hī”tiādi. Hīti yasmā. Yena yena padena paññattāti sambandho. Sā sāti āpatti.",
  "tika-vin12t:2503_9": "Dve āpattiyoti ettha dvinnaṃ āpattīnaṃ sarūpaṃ dassento āha “pācittiyaṃ, dukkaṭa”nti.",
  "tika-vin12t:2504_0": "Nassanteteti nassantu ete. Vinassanteteti vinassantu ete bhikkhūti attho. Tehīti",
  "tika-vin12t:2504_1": "bhikkhūhi. Vadatoti vadantānaṃ. Sesesu uposathakaraṇesūti sambandho. “Dukkaṭāpattiyevā”ti",
  "tika-vin12t:2504_2": "iminā ekā āpattīti ettha atthapakaraṇādivasena dukkaṭāpattiyevāti dasseti.",
  "tika-vin12t:2505": "Pavāraṇakkhandhakepīti pisaddo uposathakkhandhakaṃ apekkhati.",
  "tika-vin12t:2506_0": "Cammasaṃyuttepīti cammena saṃyuttaṃ katvā desite khandhakepi, cammakkhandhakepīti",
  "tika-vin12t:2506_1": "attho. Pisaddo pavāraṇakkhandhakaṃ apekkhati. Bhesajjakkhandhakepīti pisaddo cammakkhandhakaṃ",
  "tika-vin12t:2506_2": "apekkhati. Samantāti aṅgajātassa samantato.",
  "tika-vin12t:2507": "Tatthāti kathinakkhandhake. Cīvarasaṃyutteti cīvarakkhandhake.",
  "tika-vin12t:2508": "Campeyyaketi campeyyakkhandhake. Samuccayakkhandhakesupīti pisaddo campeyyakkhandhakaṃ apekkhati.",
  "tika-vin12t:2509": "Samathakkhandhake imā dve āpattiyo hontīti yojanā. Eseva nayo sesesupi. Khuddakavatthuketi khuddakavatthukkhandhake. Garubhaṇḍavissajjaneti garubhaṇḍassa vissajjane.",
  "tika-vin12t:2510_0": "Saṅghabhedeti saṅghabhedakkhandhake. “Samācāraṃ pucchissanti vutte vattakkhandhake”ti",
  "tika-vin12t:2510_1": "iminā samācārasaddena vattakkhandhakaṃ gahetabbanti dasseti. Sāti dukkaṭāpatti. “Tathā”ti",
  "tika-vin12t:2510_2": "padena “ekā dukkaṭāpattiyevā”ti padaṃ atidisati. “Pātimokkhaṭṭhapane”ti iminā pāḷiyaṃ",
  "tika-vin12t:2510_3": "ṭhapanaṃ pucchissanti ettha “pātimokkha”ntiādipadassa lopaṃ dasseti. Pañcasatikasattasatikesūti",
  "tika-vin12t:2510_4": "pañcasatikakkhandhakasattasatikakkhandhakesu. Āropitoti ettha rupadhātuyā dvikammikattā,",
  "tika-vin12t:2510_5": "nyādigaṇattā ca “dhammo”ti padhānakammameva vuttaṃ, na “saṅgaha”nti apadhānakammaṃ.",
  "tika-vin12t:2510_6": "Tena vuttaṃ “dhammo saṅgaha”nti. Tatthāti pañcasatikasattasatikesu.",
  "tika-vin12t:2511": "Iti khandhakapucchāvaṇṇanāya yojanā samattā.",
  "tika-vin12t:2512": "Ekuttarikanayo",
  "tika-vin12t:2513": "Ekuttarikanayo ekakavāravaṇṇanā",
  "tika-vin12t:2514_0": "321. Evaṃ khandhakapucchāya vaṇṇanaṃ katvā idāni ekuttarikanayassa taṃ karonto āha",
  "tika-vin12t:2514_1": "“āpatti…pe… naye”ti. Tattha ekuttarikanaye evaṃ vinicchayo veditabboti yojanā. “Cha",
  "tika-vin12t:2514_2": "āpattisamuṭṭhānānī”ti iminā samuṭṭhānāni āpattiṃ karontīti atthena āpattikarā nāmāti",
  "tika-vin12t:2514_3": "dasseti. Etesanti channaṃ āpattisamuṭṭhānānaṃ. Hīti yasmā, āpajjatīti sambandho.",
  "tika-vin12t:2514_4": "Sikkhāpade cāti mātikāsikkhāpade ca. Lahukā āpattīti ettha appasāvajjattā na lahukā",
  "tika-vin12t:2514_5": "nāma hoti, lahukena pana vinayakammenāti āha “lahukena vinayakammena visujjhanato”ti.",
  "tika-vin12t:2514_6": "Pañcavidhāti thullaccayādivasena pañcapakārā. Kenacīti lahukena vā garukena vā kenaci",
  "tika-vin12t:2514_7": "ākārena. Saṃvijjati gihibhāvato avaseso samaṇabhāvo etissāti sāvasesā, paṭipakkhavasena",
  "tika-vin12t:2514_8": "anavasesā. Dve āpattikkhandhāti pārājikasaṅghādisesavasena dve āpattikkhandhā.",
  "tika-vin12t:2515_0": "“Karontī”ti iminā antarāyikāti ettha ṇikapaccayassa atthaṃ dasseti. Antarāyikā āpattiyo",
  "tika-vin12t:2515_1": "sabbathā antarāyikā hontīti āha “antarāyikaṃ āpannassāpī”tiādi. Desetvā suddhipattassāti",
  "tika-vin12t:2515_2": "sambandho. Lokavajjāti lokehi vajjetabbā. Paṇṇattivajjāti bhagavato paṇṇattiyā vajjetabbā.",
  "tika-vin12t:2515_3": "Yanti yaṃ āpattiṃ āpajjatīti sambandho. Karontoti kiriyamānato. Ettha hi mānasaddassa",
  "tika-vin12t:2515_4": "antādeso. Iminā karaṇaṃ kiriyanti bhāvatthaṃ dasseti. Āpajjatīti puggalo āpajjati.",
  "tika-vin12t:2515_5": "Sā āpatti kiriyato samuṭṭhitā nāmāti yojanā. Kā āpatti viyāti āha “pārājikāpatti",
  "tika-vin12t:2515_6": "viyā”ti. Eseva nayo anantaravākyesupi.",
  "tika-vin12t:2516_0": "Pubbāpattīti ettha pubbasaddo paṭhamatthoti āha “paṭhamaṃ āpannāpattī”ti. “Āpannā”ti",
  "tika-vin12t:2516_1": "padena majjhelopaṃ dasseti. Pacchā āpannāpattīti vattabhedadukkaṭāpatti. Mūlavisuddhiyāti",
  "tika-vin12t:2516_2": "mūle kāyaci āpattiyā amissattā visuddhiyā āpattiyā. Kurundiyaṃ vuttanti sambandho.",
  "tika-vin12t:2516_3": "Idampīti kurundiyaṃ vuttavacanampi. Pisaddena purimaṃ mahāaṭṭhakathāvacanaṃ apekkhati.",
  "tika-vin12t:2516_4": "Ekena pariyāyenāti ekena kāraṇena.",
  "tika-vin12t:2517_0": "Yāti āpatti, desitā hotīti sambandho. Ayaṃ desitā gaṇanūpikā nāmāti yojanā. Yā desitā",
  "tika-vin12t:2517_1": "hoti, ayaṃ agaṇanūpikā nāmāti yojanā. Saussāhenevāti punapi āpajjissāmīti saha ussāheneva.",
  "tika-vin12t:2517_2": "Hīti saccaṃ, yasmā vā. “Gaṇanaṃ na upetī”ti iminā gaṇanaṃ na upagacchatīti agaṇanūpikāti",
  "tika-vin12t:2517_3": "vacanatthaṃ dasseti. Aṭṭhame vatthusmiṃ pūraṇeti sambandho. Idaṃ pāḷiyaṃ aṭṭhavatthukapūraṇavasena",
  "tika-vin12t:2517_4": "bhikkhunīnaṃ āgatattā bhikkhuniyo sandhāya vuttaṃ. Bhikkhūnampi dutiyapārājikaṭṭhāne labbhatiyeva.",
  "tika-vin12t:2518_0": "Thullavajjāti ettha thullaṃ vajjaṃ etissāti thullavajjāti dassento āha “thulladose",
  "tika-vin12t:2518_1": "paññattā”ti. Yā ca dhammikassa paṭissavassa asaccāpane āpatti atthi, sā ca gihipaṭisaṃyuttāti",
  "tika-vin12t:2518_2": "yojanā. Pañcānantariyakammāpattīti pañcahi ānantariyakammehi āpannā pārājikāpatti.",
  "tika-vin12t:2518_3": "Sudinnattherādīti ādisaddena dhaniyattherādayo saṅgaṇhāti. Ādikammikoti ādikammaṃ",
  "tika-vin12t:2518_4": "karonto, tasmiṃ niyutto vā. Makkaṭisamaṇādīti ādisaddena vajjiputtakādayo saṅgaṇhāti.",
  "tika-vin12t:2518_5": "Yo kadāci karahaci āpattiṃ āpajjati, so adhiccāpattiko nāmāti yojanā. Paratopi eseva nayo.",
  "tika-vin12t:2519_0": "“Codetī”ti iminā codetīti codakoti vacanatthaṃ dasseti. “Codito”ti iminā coditabboti",
  "tika-vin12t:2519_1": "cudito, soyeva cuditakoti vacanatthaṃ dasseti. Pañcadasasūti pātimokkhaṭṭhapanakkhandhake",
  "tika-vin12t:2519_2": "vuttesu pañcadasadhammesu. Tenāti adhammacodakena, coditoti sambandho. Pātimokkhaṭṭhapanakkhandhake",
  "tika-vin12t:2519_3": "vutte sacce ca akuppe ca atiṭṭhantopi adhammacuditakoyeva nāma, so pana dhammacodakena",
  "tika-vin12t:2519_4": "coditeyeva kuppanto adhammacuditako nāma, adhammacodakena codite pana kuppantopi",
  "tika-vin12t:2519_5": "adhammacuditako nāma na hoti, tasmā idha na vutto. “Samannāgato”ti iminā niyatā etassa",
  "tika-vin12t:2519_6": "santīti niyatoti vacanatthaṃ dasseti.",
  "tika-vin12t:2520_0": "Āpajjituṃ bhabbāti bhabbāpattikā. Kenaci kammena akatopi anukkhittakoyeva nāma, so",
  "tika-vin12t:2520_1": "pana ukkhittakoti saṅkābhāvato idha na vutto. Ayanti tajjanīyādikammakato bhikkhu.",
  "tika-vin12t:2520_2": "Hīti yasmā, na kopetīti sambandho. Liṅgadaṇḍakammasaṃvāsanāsanāhīti liṅganāsanena",
  "tika-vin12t:2520_3": "ca daṇḍakammanāsanena ca saṃvāsanāsanena ca. Yenāti bhikkhunā. Soti nānāsaṃvāsako.",
  "tika-vin12t:2520_4": "Dvinnaṃ nānāsaṃvāsakānaṃ viseso heṭṭhā vuttoyeva. Ṭhapanaṃ jānitabbanti ettha kiṃ",
  "tika-vin12t:2520_5": "ṭhapanaṃ nāmāti āha “pātimokkhaṭṭhapana”nti.",
  "tika-vin12t:2521": "Iti ekakavāravaṇṇanāya yojanā samattā.",
  "tika-vin12t:2522": "Ekuttarikanayo dukavāravaṇṇanā",
  "tika-vin12t:2523_0": "322. Dukesu acittakā āpattīti sambandho. Bhūtārocanāpattīti pācittiyāpatti. Abhūtārocanāpattīti",
  "tika-vin12t:2523_1": "pārājikathullaccayāpatti. Padasodhammādikātiādisaddena uttarichapañcavācā saṅgahitā.",
  "tika-vin12t:2523_2": "Mañcapīṭhādīnantiādisaddena bhisiādayo saṅgaṇhāti. Anāpucchāgamanādīsūti ādisaddena",
  "tika-vin12t:2523_3": "anuddharitvā gamanaṃ saṅgaṇhāti. Sapuggaloti so attasaṅkhāto puggalo sapuggalo. Parapuggaloti",
  "tika-vin12t:2523_4": "paro puggalo parapuggalo. Garukanti saṅghādisesaṃ. Lahukanti pācittiyaṃ. Puna garukanti",
  "tika-vin12t:2523_5": "pārājikaṃ. Puna lahukanti pācittiyameva.",
  "tika-vin12t:2524": "Aṅgulimattampīti pisaddena kesaggamattampīti atthaṃ sampiṇḍeti. Tanti mañcapīṭhaṃ. Gamiyo āpajjati nāmāti sambandho.",
  "tika-vin12t:2525_0": "“Ādiyanto āpajjati nāmā”tiādinā atthāpatti ādiyanto āpajjatīti pāḷiyaṃ ādiyanto hutvā",
  "tika-vin12t:2525_1": "āpajjati āpatti atthīti yojanānayaṃ dasseti. Evañhi sati “āpajjatī”ti ākhyātapadaṃ",
  "tika-vin12t:2525_2": "“atthī”ti kiriyantaraṃ apekkhitvā kattā hotīti daṭṭhabbaṃ. Atha vā ādiyanto puggalo",
  "tika-vin12t:2525_3": "yaṃ āpattiṃ āpajjati, sā āpatti atthīti yojanā. Eseva nayo aññesupi. Mūgabbatādīnīti",
  "tika-vin12t:2525_4": "ādisaddena govatakukkuravatādīni saṅgaṇhāti. Pārivāsikādayo āpajjantīti sambandho.",
  "tika-vin12t:2525_5": "Tajjanīyādikammakatā vā puggalāti yojanā. Asamādiyantā āpajjantīti asamādiyantā hutvā",
  "tika-vin12t:2525_6": "āpajjanti. Teti puggale. Karonto āpajjati nāmāti karonto hutvā āpajjati nāmāti yojanā.",
  "tika-vin12t:2525_7": "Evaṃ dento āpajjati nāmātiādīsupi.",
  "tika-vin12t:2526_0": "Ekarattachārattasattāhadasāhamāsātikkamesūti “ekarattampi ticīvarena vippavaseyyā”ti",
  "tika-vin12t:2526_1": "ca “chārattaparamaṃ tena bhikkhunā tena cīvarena vippavasitabba”nti ca “sattāhaparamaṃ",
  "tika-vin12t:2526_2": "sannidhikārakaṃ paribhuñjitabba”nti ca “dasāhaparamaṃ atirekacīvaraṃ dhāretabba”nti",
  "tika-vin12t:2526_3": "ca “māsaparamaṃ nikkhipitabba”nti ca vuttakālātikkamesu.",
  "tika-vin12t:2527": "Imaṃ pana āpattiṃ āpajjati nāmāti sambandho.",
  "tika-vin12t:2528_0": "Yasmiṃ pakkhe nisinnoti yasmiṃ pakkhe sayaṃ nisinno. Tesanti attano pakkhe nisinnānaṃ,",
  "tika-vin12t:2528_1": "nānāsaṃvāsakanti sambandho. Yesanti sakapakkhe nisinnānaṃ. Kammaṃ kopetīti nānāsaṃvāsakattā",
  "tika-vin12t:2528_2": "kammaṃ kopeti. Itaresanti parapakkhe nisinnānaṃ. Hatthapāsaṃ anāgatattā kammaṃ kopetīti",
  "tika-vin12t:2528_3": "yojanā. “Eseva nayo”ti vuttavacanaṃ vitthārento āha “yesaṃ hī”tiādi. Yesanti sakapakkhe",
  "tika-vin12t:2528_4": "vā parapakkhe vā nisinnānaṃ yesaṃ bhikkhūnaṃ. Soti bhikkhu. Āpajjitabbatoti āpajjitabbabhāvato.",
  "tika-vin12t:2528_5": "Iminā puggalena chahi samuṭṭhānehi āpajjitabbāti āpattiyoti vacanatthaṃ dasseti.",
  "tika-vin12t:2528_6": "Kammena vā salākaggāhena vāti ettha uddeso kamme lakkhaṇahāranayena saṅgahaṃ gacchati,",
  "tika-vin12t:2528_7": "vohārānussāvanā salākaggāheti dassento āha “uddeso ceva…pe… eka”nti. Pubbabhāgāti",
  "tika-vin12t:2528_8": "saṅghabhedassa pubbabhāge pavattā. Pamāṇanti saṅghabhedassa kāraṇaṃ.",
  "tika-vin12t:2529_0": "Addhānahīno nāmāti ettha addhānasaddo kālapariyāyoti āha “ūnavīsativasso”ti. Theyyasaṃvāsakādayotiādisaddena",
  "tika-vin12t:2529_1": "titthiyapakkantakabhikkhunīdūsakapañcānantariyā saṅgahetabbā. Aṭṭha abhabbapuggalā",
  "tika-vin12t:2529_2": "karaṇadukkaṭakā nāma hontīti yojanā. Ettha kattabbanti karaṇaṃ, kammaṃ, duṭṭhu kattabbanti",
  "tika-vin12t:2529_3": "dukkaṭaṃ, kammameva. Karaṇaṃ dukkaṭametassāti karaṇadukkaṭako. Visesanaparanipāto",
  "tika-vin12t:2529_4": "“agyāhito”tiādīsu viya. Tadevatthaṃ dassento āha “dukkaṭakiriyā”tiādi. No ca yācatīti",
  "tika-vin12t:2529_5": "ettha yācadhātuyā padhānakammaṃ dassento āha “upasampada”nti, “saṅgha”nti apadhānakammamānetabbaṃ.",
  "tika-vin12t:2529_6": "Tepiṭakoti tipiṭakaṃ vācuggatavasena dhārako. Āṇāyapīti pisaddo “matenapī”ti atthaṃ",
  "tika-vin12t:2529_7": "sampiṇḍeti. Yācantassevāti nissayaṃ ācariyaṃ yācantasseva. Yaṃ vatthuṃ ajjhācaranto",
  "tika-vin12t:2529_8": "āpattiṃ āpajjati, taṃ vatthu sātisāraṃ nāmāti yojanā.",
  "tika-vin12t:2530_0": "Upaghātikāti ettha upahanantīti upaghātā, teyeva upaghātikāti dassento āha “upaghātā”ti.",
  "tika-vin12t:2530_1": "Tatthāti dvīsu upaghātikesu. Dve venayikāti ettha vinayena siddhā venayikāti dassento",
  "tika-vin12t:2530_2": "āha “vinayasiddhā”ti. “Dve atthā”ti iminā ṇikasaddassa sarūpaṃ dasseti. Paññattānulomaṃ",
  "tika-vin12t:2530_3": "nāma daṭṭhabbanti sambandho. Paccayaghātoti paccayassa ghāto. Iminā setughātoti ettha",
  "tika-vin12t:2530_4": "setusaddo paccayavācakoti dasseti. Cittassāpīti pisaddo pageva kāyavācānanti dasseti.",
  "tika-vin12t:2530_5": "Itipīti pisaddo dutiyatthasampiṇḍano. “Pamāṇenā”ti iminā mattakāritāti ettha mattasaddo",
  "tika-vin12t:2530_6": "pamāṇatthoti dasseti. “Karaṇa”nti iminā kāritāti taddhitabhāvaṃ kitabhāvena dasseti",
  "tika-vin12t:2530_7": "sabhāgattā. Kāyadvārikanti kāyadvāre pavattaṃ āpattiṃ. Iminā āpajjatīti padassa kammaṃ",
  "tika-vin12t:2530_8": "dasseti. Kāyeneva vuṭṭhātīti kāyasāmaggiyā dānattā kāyeneva vuṭṭhāti. Sīsamakkhanādīti",
  "tika-vin12t:2530_9": "ādisaddena pādamakkhanādiṃ saṅgaṇhāti.",
  "tika-vin12t:2531_0": "Tanti bhāraṃ. “Nittharituṃ vīriyaṃ ārabhatī”ti iminā vahanākāraṃ dasseti. Thero samānoti",
  "tika-vin12t:2531_1": "yojanā. Navahanākāraṃ dassento āha “anujānāmī”tiādi. “Kukkuccāyitvā karotī”ti iminā",
  "tika-vin12t:2531_2": "kukkuccasaddassa nāmadhātuṃ dasseti. “Divā ca ratto cā”ti iminā abhiṇhaṃ āsavavaḍḍhanaṃ",
  "tika-vin12t:2531_3": "dasseti. Tattha tatthāti tesu tesu vibhaṅgakkhandhakesu.",
  "tika-vin12t:2532": "Iti dukavāravaṇṇanāya yojanā samattā.",
  "tika-vin12t:2533": "Ekuttarikanayo tikavāravaṇṇanā",
  "tika-vin12t:2534_0": "323. Tikesu bhagavati tiṭṭhante yaṃ āpattiṃ āpajjati, sā āpatti atthīti yojanā. Sabbatthāti",
  "tika-vin12t:2534_1": "sabbesu padesu. Vitthāraṃ dassento āha “tatthā”tiādi. Tattha tatthāti tikesu, vitthāro",
  "tika-vin12t:2534_2": "evaṃ veditabboti yojanā. Lohituppādāpattīti anulomapārājikāpatti. “Āvusovādenā”ti",
  "tika-vin12t:2534_3": "“āvuso”ti vohārena. Voti tumhehi.",
  "tika-vin12t:2535_0": "Kāleti purebhattakāle. Vikāleti pacchābhattakāle. Avasesaṃ āpattinti sambandho. Dasavassomhīti",
  "tika-vin12t:2535_1": "ahaṃ dasavasso amhi. Navoti pañcavassaaparipuṇṇo. Majjhimoti pañcavassato paṭṭhāya",
  "tika-vin12t:2535_2": "yāva dasavassaaparipuṇṇo. Kusalacitto āpajjatīti kusalacitto hutvā āpajjati. Abyākatacittoti",
  "tika-vin12t:2535_3": "supantassa bhavaṅgacittaṃ sandhāya vuttaṃ. Yanti āpattiṃ. Sabbanti āpattiṃ, āpajjatīti",
  "tika-vin12t:2535_4": "sambandho. Dukkhavedanāsamaṅgī hutvā āpajjatīti yojanā. Yanti āpattiṃ.",
  "tika-vin12t:2536_0": "Tayo paṭikkhepāti ettha paṭikkhepassa sāmikaṃ dassento āha “buddhassa bhagavato”ti.",
  "tika-vin12t:2536_1": "Kilesasallekhanakapaṭipattiyāti kilesaṃ sallikhati tanuṃ karotīti kilesasallekhanakā,",
  "tika-vin12t:2536_2": "sāyeva paṭipatti kilesasallekhanakapaṭipatti, tāya.",
  "tika-vin12t:2537": "Parisaṃ upaṭṭhāpento bāloti sambandho. Parisaṃ upaṭṭhāpento paṇḍito cāti sambandho. Avasesaṃ āpattinti yojanā. Kāḷeti kāḷapakkhe. Juṇheti juṇhapakkhe.",
  "tika-vin12t:2538_0": "Kattikapuṇṇamāsiyāti pacchimakattikapuṇṇamāsiyā. Kurundiyaṃ vuttanti sambandho. Suvuttakāraṇaṃ",
  "tika-vin12t:2538_1": "dassento āha “cātumāsa”ntiādi. Hīti yasmā, pariyesanto ca nivāsento ca bhikkhūti yojanā.",
  "tika-vin12t:2539": "Vatthunti methunadhammādivatthuṃ.",
  "tika-vin12t:2540_0": "Paṭicchādeti etāyāti paṭicchādīti karaṇatthopi yujjati. Vitthāraṃ dassento āha “dvāraṃ",
  "tika-vin12t:2540_1": "pidahitvā”tiādi. Etadevāti parikammameva. Ubhayatthāti ubhayesu jantāgharapaṭicchādiudakapaṭicchādīsu.",
  "tika-vin12t:2540_2": "Sabbanti akhilaṃ parikammādiṃ. Niyyantīti nilīyitvā yanti. Iminā vahantīti ettha",
  "tika-vin12t:2540_3": "vahadhātu gatyatthoti dasseti. Abbhamahikādhūmarajarāhuvimuttanti abbhena ca mahikāya",
  "tika-vin12t:2540_4": "ca dhūmena ca rajena ca rāhunā ca vimuttaṃ. Tesūti abbhādīsu. Tathāti yathā candamaṇḍalaṃ",
  "tika-vin12t:2540_5": "virocati, tathā sūriyamaṇḍalaṃ.",
  "tika-vin12t:2541": "Karaṇīyena hutvāti sambandho.",
  "tika-vin12t:2542": "Kappentoti karonto. Āgantuko āpajjatīti sambandho. Anajjhiṭṭhoti anajjhesito hutvāti sambandho. Tiṇavatthārakasamathe kāyena vuṭṭhāti kāyasāmaggiyā dānattā.",
  "tika-vin12t:2543_0": "Āgāḷhāya ceteyyāti āgāḷhasaddo daḷhapariyāyoti āha “daḷhabhāvāyā”ti. Ā bhuso gāhiyate",
  "tika-vin12t:2543_1": "āgāḷho, gāḷho bāḷho daḷhoti atthato ekaṃ. Ceteyyāti pakappeyya. Na pūrayatoti na",
  "tika-vin12t:2543_2": "pūrayantassa. Alajjī ca hoti bālo ca apakatatto cāti ettha bālamattaapakatattamattena",
  "tika-vin12t:2543_3": "kammaṃ na kātabbaṃ, āpattivaseneva pana kātabbanti dassento āha “bālo”tiādi. Tattha",
  "tika-vin12t:2543_4": "bālo na jānātīti sambandho. Ayanti bālo. Ettāvatāti ettakena ajānanamattena. Bālabhāvamūlakaṃ",
  "tika-vin12t:2543_5": "āpattinti sambandho. Dve āpattikkhandheti pārājikasaṅghādisesavasena dve āpattirāsayo.",
  "tika-vin12t:2543_6": "Tesanti tiṇṇaṃ puggalānaṃ, kātabbanti sambandho.",
  "tika-vin12t:2544_0": "Kāyiko davo nāmāti kāyiko parihāso nāma. Mukhālambarakaraṇādibhedoti mukhena ālambaranāmakatūriyakiccassa",
  "tika-vin12t:2544_1": "karaṇādibhedo. Dvīhipi dvārehīti kāyavacīvasena dvīhipi dvārehi. Kāyadvāre paññattasikkhāpadavītikkamoti",
  "tika-vin12t:2544_2": "kāyadvāre paññattassa kāyasaṃsaggādisikkhāpadassa vītikkamo. Vacīdvāre paññattasikkhāpadavītikkamoti",
  "tika-vin12t:2544_3": "vacīdvāre paññattassa duṭṭhullavācādisikkhāpadassa vītikkamo. Kāyikena upaghātikenāti",
  "tika-vin12t:2544_4": "ettha upaghātikaṃ nāma asikkhananti āha “asikkhanenā”ti. Kasmā asikkhanaṃ upaghātaṃ",
  "tika-vin12t:2544_5": "nāmāti āha “yo hī”tiādi. Tattha yoti puggalo. Tanti kāyadvāre paññattasikkhāpadaṃ.",
  "tika-vin12t:2544_6": "Nanti evameva. Hi yasmā upaghātetīti sambandho. Vejjakammena samannāgatoti sambandho.",
  "tika-vin12t:2544_7": "Sāsanauggahaṇaārocanādinā vācasikena micchājīvenāti yojanā.",
  "tika-vin12t:2545_0": "“Mā bhaṇḍanaṃ karī”ti iminā “mā”ti paṭisedhassa “karī”ti pāṭhasesena sambandhitabbabhāvaṃ",
  "tika-vin12t:2545_1": "dasseti. Na voharitabbanti ettha vipubbaavapubba-haradhātu kathanatthoti āha “na",
  "tika-vin12t:2545_2": "kiñci vattabba”nti. Hīti saccaṃ. Bījanaggāhādiketi ādisaddena dhammajjhesanādiṃ saṅgaṇhāti.",
  "tika-vin12t:2545_3": "Okāsakammaṃ kārentassāti ettha “okāsa”nti ca “okāsakamma”nti ca sadisanti āha “okāsaṃ",
  "tika-vin12t:2545_4": "kārentassā”ti. Na ādātabbanti na gaṇhitabbaṃ. Tamevatthaṃ dassento āha “yattha gahetvā”tiādi.",
  "tika-vin12t:2546_0": "Yanti vinayaṃ. Soti bhikkhu. Soti vinayo. Tassāti bhikkhussa. Idanti kammaṃ. Aññaṃ",
  "tika-vin12t:2546_1": "pucchāti mayā aññaṃ bhikkhuṃ pucchāhīti yojanā. Itīti evaṃ. Soti tīhaṅgehi samannāgato",
  "tika-vin12t:2546_2": "bhikkhu. Assāti tīhaṅgehi samannāgatassa. Na sākacchitabboti na saha kathetabbo.",
  "tika-vin12t:2547_0": "“Laddhi”nti iminā idamappahāyāti ettha idaṃsaddassa visayaṃ dasseti. “Avijahitvā”ti",
  "tika-vin12t:2547_1": "iminā hādhātu tvāpaccayoti dasseti. Suddhaṃ brahmacārinti ettha sabbathā kilesasuddho",
  "tika-vin12t:2547_2": "khīṇāsavova gahetabboti āha “khīṇāsavaṃ bhikkhu”nti. “Pātabyabhāva”nti iminā pātabyatanti",
  "tika-vin12t:2547_3": "ettha tāpaccayo bhāvatthe hotīti dasseti. “Paṭisevana”nti iminā pātabyasaddo yathākāmaparibhuñjanatthoti",
  "tika-vin12t:2547_4": "dasseti. Gativisodhananti duggatito sugatiyā visujjhanaṃ. “Akusalāni ceva mūlāni",
  "tika-vin12t:2547_5": "cā”ti iminā akusalasaddassa ca mūlasaddassa ca tulyādhikaraṇabhāvaṃ dasseti. Tasmā",
  "tika-vin12t:2547_6": "akusalasaṅkhātāni mūlāni akusalamūlānīti tulyādhikaraṇasamāso kātabbo. Duccaritānīti",
  "tika-vin12t:2547_7": "ettha dusaddassa duṭṭhuvirūpatthabhāvaṃ dassento āha “duṭṭhu caritāni, virūpāni vā",
  "tika-vin12t:2547_8": "caritānī”ti. Virūpānīti vikārasabhāvāni. “Karaṇabhūtenā”ti iminā “kattubhūtenā”ti",
  "tika-vin12t:2547_9": "atthaṃ paṭikkhipati. Tattha tatthāti tasmiṃ tasmiṃ khandhake.",
  "tika-vin12t:2548": "Iti tikavāravaṇṇanāya yojanā samattā.",
  "tika-vin12t:2549": "Ekuttarikanayo catukkavāravaṇṇanā",
  "tika-vin12t:2550_0": "324. Catukkesu evaṃ vinicchayo veditabboti yojanā. Tiṇavatthārakasamathaṭṭhānanti",
  "tika-vin12t:2550_1": "tiṇavatthārakasamathena adhikaraṇavūpasamitaṭṭhānaṃ. Parassa kammavācāyāti parassa",
  "tika-vin12t:2550_2": "karaṇabhūtāya kammavācāya. Tatoti catukkato. Paresūti aññesu catukkesu evamattho",
  "tika-vin12t:2550_3": "veditabboti yojanā. Tamevāti kāyadvārikameva. Puna tamevāti vacīdvārikameva. Āpajjitabbāpattiñca",
  "tika-vin12t:2550_4": "sahāgāraseyyāpattiñcāti yojanā. Jaggantoti jāgaranto.",
  "tika-vin12t:2551_0": "Acittako āpajjati nāmāti “acittako bhikkhu āpajjati nāmā”ti vā “acittako hutvā āpajjati",
  "tika-vin12t:2551_1": "nāmā”ti vā yojanā kātabbā. Sabhāganti vatthusabhāgaṃ. Tañcāti aññataraṃ tañca āpattiṃ. Itīti evaṃ.",
  "tika-vin12t:2552": "Kammenāti samanubhāsanakammena. Kammena vuṭṭhātīti kammena eva vuṭṭhāti.",
  "tika-vin12t:2553": "Soti gihiparikkhāro, āhaṭo hotīti sambandho. Avāpuraṇanti kuñcikaṃ. Antoti bhaṇḍāgārassa anto.",
  "tika-vin12t:2554": "Sammukhā vuṭṭhātīti sammukhā eva vuṭṭhāti.",
  "tika-vin12t:2555_0": "Sayitāya eva bhikkhuniyāti yojanā. Idanti sahāgāraseyyāpattiṃ, paṭiccāti sambandho.",
  "tika-vin12t:2555_1": "Etanti “liṅgapātubhāvenā”ti vacanaṃ, vuttanti sambandho. Ubhinnampīti bhikkhubhikkhunīnampi.",
  "tika-vin12t:2555_2": "Liṅgapaṭilābhenāti itthiliṅgapaṭilābhena. Paṭhamanti ādikappakāle. “Paṭhamaṃ uppannavasenā”ti",
  "tika-vin12t:2555_3": "iminā pure uppannaṃ purimanti vacanatthaṃ dasseti. “Seṭṭhabhāvenā”ti iminā purabhāvena",
  "tika-vin12t:2555_4": "seṭṭhabhāvena uppannaṃ purimanti vacanatthaṃ dasseti. “Purisaliṅga”nti iminā imapaccayassa",
  "tika-vin12t:2555_5": "sarūpaṃ dasseti. Purisakuttapurisākārādīti ādisaddena purisanimittādayo saṅgaṇhāti.",
  "tika-vin12t:2555_6": "Yāni chacattālīsa sikkhāpadānīti yojanā. Iminā vuttanayānusārena dutiyacatukkepi",
  "tika-vin12t:2555_7": "attho veditabbo. Tehīti tiṃsādhikehi satasikkhāpadehi.",
  "tika-vin12t:2556_0": "Mahāpadesāti vinaye āgatā mahāpadesā. Kasmā mahāpadesā “sāmukkaṃsā”ti vuccantīti",
  "tika-vin12t:2556_1": "āha “te hī”tiādi. Tattha teti cattāro mahāpadesā, vuccantīti sambandho. “Saya”nti",
  "tika-vin12t:2556_2": "iminā sāmukkaṃsāti ettha saṃsaddassa sayamatthaṃ dasseti. “Ukkhipitvā”ti iminā ukkaṃsasaddo",
  "tika-vin12t:2556_3": "ukkhipanatthoti dasseti. “Ṭhapitattā”ti iminā sayaṃ ukkaṃsitvā ṭhapitā sāmukkaṃsāti",
  "tika-vin12t:2556_4": "vacanatthaṃ dasseti. “Ajjhoharaṇīyaparibhogā”ti iminā bāhiraparibhogaṃ nivatteti.",
  "tika-vin12t:2556_5": "Udakaṃ panāti kenaci asaṃsaggaṃ pasannodakaṃ pana. Kāleti sappadaṭṭhakāle. “Pañca",
  "tika-vin12t:2556_6": "vā dasa vā sīlānī”ti iminā pañca vā dasa vā sīlāni upāsakasīlanti dasseti.",
  "tika-vin12t:2557_0": "Tattha cāti vihāre ca. Ubhopīti āgantukāvāsikavasena ubhopi. Asādhāraṇanti dvīhi",
  "tika-vin12t:2557_1": "asādhāraṇaṃ. Āpattinti bhikkhunīhiyeva sādhāraṇaṃ āpattiṃ. Gamiyacatukkepīti pisaddo",
  "tika-vin12t:2557_2": "āgantukacatukkaṃ apekkhati. Vatthunānattatāvāti methunādivatthunānattatā eva. Hīti",
  "tika-vin12t:2557_3": "saccaṃ, yasmā vā. Sāti āpatti. Tathāti yathā kāyasaṃsagge, tathā lasuṇakhādaneti",
  "tika-vin12t:2557_4": "yojanā. Etthāti vatthunānattatādicatukke. Cattāri pārājikānīti bhikkhupātimokkhe",
  "tika-vin12t:2557_5": "āgatāni. Visuṃ āpajjantesupi eseva nayoti sambandho.",
  "tika-vin12t:2558_0": "Purimacatukketi vatthunānattatādicatukke. Yo paṭhamo pañhoti yojanā. Idhāti vatthusabhāgatādicatukke.",
  "tika-vin12t:2558_1": "Yo cāti yo ca pañho. Tatthāti vatthunānattatādicatukke. Tatiyacatutthesu pañhesūti sambandho.",
  "tika-vin12t:2559": "“Saddhivihārikassā”ti padaṃ “kattabba”iti pade sampadānaṃ.",
  "tika-vin12t:2560": "Garukanti pārājikaṃ. Lahukanti thullaccayaṃ vā dukkaṭaṃ vā.",
  "tika-vin12t:2561_0": "Aṭṭhannaṃ bhikkhunīnaṃ paṭipāṭiyā nisīditabbato vuttaṃ “navamabhikkhunito”ti. Paccuṭṭhānārahāti",
  "tika-vin12t:2561_1": "paṭimukhaṃ upaṭṭhātuṃ arahā. Avisesena cāti “bhikkhū”ti vā “bhikkhunī”ti vā visesa,",
  "tika-vin12t:2561_2": "makatvā sāmaññena ca. “Āsanārahacatukkassā”ti padaṃ “paṭhamapada”nti pade avayavisambandho.",
  "tika-vin12t:2562_0": "Asādhāraṇanti bhikkhūhi asādhāraṇaṃ. Vikāle kappatīti tadahuvikāle kappati. Kālātītanti",
  "tika-vin12t:2562_1": "kālayāmasattahātītaṃ. Yāvakālikādittayañca akappiyamaṃsañca uggahitakañca apaṭiggahitakañcāti yojanā.",
  "tika-vin12t:2563_0": "Guṇaṅguṇūpāhanañca dhuvanhānañca cammattharaṇañca guṇaṅguṇūpāhanadhuvanhānacammattharaṇāni.",
  "tika-vin12t:2563_1": "Imāni cattārīti pañcavaggena gaṇena upasampadadānādīni. Idhāti paccantimesu janapadesu.",
  "tika-vin12t:2563_2": "Idhāti majjhimesu. Idanti catubbidhaṃ vatthu. Dīpetumpīti dīpanampi. Tuṃpaccayo hi",
  "tika-vin12t:2563_3": "katvatthajotako. Eseva nayo dīpetuṃ panāti etthāpi. Sesaṃ anuññātakanti sambandho.",
  "tika-vin12t:2563_4": "Ubhayatthapīti paccantimamajjhimavasena ubhayatthāpi.",
  "tika-vin12t:2564_0": "Chandapārisuddhiakkhānaṃ ekaṃ katvā “cattāro”ti vuttaṃ. Cattāro pubbakiccāti liṅgavipallāso,",
  "tika-vin12t:2564_1": "“cattāri pubbakiccānī”ti hi attho. Evaṃ vuttāni imāni cattārīti sambandho. Evaṃ āgatā",
  "tika-vin12t:2564_2": "sammutiyoti sambandho. Sabbatthāti sabbesu catukkesu.",
  "tika-vin12t:2565": "Iti catukkavāravaṇṇanāya yojanā samattā.",
  "tika-vin12t:2566": "Ekuttarikanayo pañcakavāravaṇṇanā",
  "tika-vin12t:2567_0": "325. Pañcakesu “pañca puggalā niyatā”ti etaṃ ānantariyānameva gahaṇanti yojanā. Pañca",
  "tika-vin12t:2567_1": "chedana kā āpattiyo nāma veditabbāti sambandho. Yā vikappanā vuttāti yojanā. Ussaṅkitoti",
  "tika-vin12t:2567_2": "uṭṭhahitvā saṅkito. Parisaṅkitoti punappunaṃ saṅkito. Akuppo arahattaphalasaṅkhāto",
  "tika-vin12t:2567_3": "dhammo imassāti akuppadhammo, khīṇāsavo. Khīṇāsavo samānopi ussaṅkito ceva parisaṅkito",
  "tika-vin12t:2567_4": "cāti yojanā. Pariharitabbāti apanetabbā. Hīti saccaṃ, yasmā vā. Etesūti agocaresu.",
  "tika-vin12t:2567_5": "Thūpacīvaranti ettha thūpaṃ parikkhipitvā kataṃ cīvaraṃ thūpacīvaranti dassento āha",
  "tika-vin12t:2567_6": "“vammika”ntiādi. Vammiko hi thūpayati uddhaṃ ārohatīti thūpoti vuccati. Nhānaṭṭhāneti",
  "tika-vin12t:2567_7": "sabbesaṃ nhānaṭṭhāne. Tañhi udakena kāyaṃ abhisiñcati etthāti abhisekanti vuccati.",
  "tika-vin12t:2567_8": "Abhiseke chaḍḍitaṃ ābhisekikaṃ, cīvaraṃ. Tena vuttaṃ “chaḍḍitacīvara”nti. Bhatapaṭiyābhatanti",
  "tika-vin12t:2567_9": "ettha bharadhātuyā posanatthaṃ paṭikkhipitvā dhāraṇatthaṃ dassento āha “susānaṃ netvā",
  "tika-vin12t:2567_10": "puna ānītaka”nti. Tattha “susāna”nti iminā kammaṃ dasseti, “punā”ti iminā paṭisaddassa",
  "tika-vin12t:2567_11": "atthaṃ dasseti. Imehi padehi susānaṃ bhataṃ hutvā gehaṃ paṭiābharitabbanti bhatapaṭiyābhatanti",
  "tika-vin12t:2567_12": "vacanatthaṃ dasseti, yakāro padasandhikaro. Pāḷiyaṃ, aṭṭhakathāyañca potthakesu “gatapaṭiyāgata”nti",
  "tika-vin12t:2567_13": "kaṇṭhajatatiyakkharena pāṭho atthi, so asundaro.",
  "tika-vin12t:2568": "Kāyo paṭhamaṃ, vācā dutiyaṃ, kāyavācā tatiyaṃ, idaṃ sandhāya “tatiyenā”ti vuttaṃ. Tatthevāti antarapeyyāle eva.",
  "tika-vin12t:2569_0": "Adinnanti ettha akārassa nakāriyabhāvañca tapaccayassa kammavācakabhāvañca dassento",
  "tika-vin12t:2569_1": "āha “aññena na dinna”nti. Tattha “aññenā”ti iminā tapaccayassa kammavācakabhāvaṃ",
  "tika-vin12t:2569_2": "dasseti, nakārena akārassa kāriyaṃ dasseti. Kena kāraṇena aviditanti āha “paṭiggaṇhāmīti",
  "tika-vin12t:2569_3": "cetanāya abhāvenā”ti. Aviditanti apākaṭaṃ. Naṭasamajjādidānanti naṭasamajjādīnaṃ",
  "tika-vin12t:2569_4": "sabbesaṃ dānaṃ. Usabhavissajjananti usabhassa vissajjanaṃ. Idaṃ upalakkhaṇavasena",
  "tika-vin12t:2569_5": "vuttaṃ. Sabbāsampi pana manussāmanussānaṃ itthīnaṃ methunarativasena purisānaṃ dānampi",
  "tika-vin12t:2569_6": "gahetabbaṃ. Itthidānanti etthāpi yāsaṃ kāsañci itthīnaṃ yesaṃ kesañci purisānaṃ dānaṃ",
  "tika-vin12t:2569_7": "gahetabbaṃ. Paṭibhānacittakammadānanti methunasevanapaṭibhānacittakammadānaṃ. Lokassāti",
  "tika-vin12t:2569_8": "lokena. Kathetukamyatāti kathetukāmatā. “Na suppaṭivinodayā”ti iminā dukkhena paṭivinodetabbāti",
  "tika-vin12t:2569_9": "duppaṭivinodayā, paṭivinodetuṃ na sukarāti dasseti. Upāyenāti yuttiyā.",
  "tika-vin12t:2570_0": "Phussadevatthero aṭṭhāsi kirāti sambandho. Ekaṃsanti bhummatthe cetaṃ upayogavacanaṃ.",
  "tika-vin12t:2570_1": "Ekasmiṃ aṃseti hi attho. Buddhārammaṇanti buddhaguṇārammaṇaṃ. Māroti devaputtamāro,",
  "tika-vin12t:2570_2": "gatoti sambandho. Gomayanti gomīḷhaṃ. Jaraggavoti jaragoṇo. Tādisamevāti gomayavippakiraṇasabhāvameva.",
  "tika-vin12t:2570_3": "Vippakāranti visesapakārena karaṇaṃ. Vaṅkapādanti kuṭilapādaṃ. Parikasantoti paricchedaṃ",
  "tika-vin12t:2570_4": "katvā vilekhanto. Vigacchapurisoti vikāraṃ, virūpaṃ vā gatapuriso. “Vibhacchapuriso”tipi",
  "tika-vin12t:2570_5": "pāṭho, visesena sobhaṇaṃ bhakkhapurisoti attho. Ayameva pāṭho abhidhānādīsu (abhidhānappadīpikāyaṃ",
  "tika-vin12t:2570_6": "102 gāthāyaṃ) dissati. Samantāti kaṭaandhakāravihārassa samantato. Māro siyā nu khoti",
  "tika-vin12t:2570_7": "yojanā. Na asakkhiṃ iti āhāti yojanā. Diṭṭhapubboti pubbe diṭṭho. Mahānubhāvoti deviddhiyā",
  "tika-vin12t:2570_8": "mahānubhāvo. Iṅghāti uyyojanatthe nipāto, uyyojemīti attho. Attabhāvanti tava attabhāvaṃ.",
  "tika-vin12t:2570_9": "Tādisaṃ rūpanti buddhassa bhagavato attabhāvasadisaṃ rūpaṃ. Taṃsarikkhakanti tena",
  "tika-vin12t:2570_10": "rūpena sadisaṃ. Patirūpameva sadisaṭṭhena patirūpakaṃ, na ekaṃsasadisaṃ rūpaṃ kiñci",
  "tika-vin12t:2570_11": "sadisarūpanti attho. Sakattabhāvanti sassa eso sako, soyeva attabhāvo sakattabhāvo,",
  "tika-vin12t:2570_12": "taṃ. Ayanti māro. Kathanti kena kāraṇena bhagavā na sobhati nu kho, sobhatiyevāti",
  "tika-vin12t:2570_13": "attho. Tadeva samatthetuṃ vuttaṃ “sabbaso vītarāgadosamoho”ti. Vañcitomhīti ahaṃ",
  "tika-vin12t:2570_14": "vañcito amhi. Kiṃ atthīti kiṃ nāma atthi, mama vañcanacittaṃ natthīti adhippāyo.",
  "tika-vin12t:2570_15": "Daharabhikkhu paṭilabhatītiādinā sambandhitabbaṃ.",
  "tika-vin12t:2571_0": "Daharabhikkhu aṭṭhāsīti sambandho. Saṅkārachaḍḍaniṃ pacchinti sambandho. Saṅkāraṃ",
  "tika-vin12t:2571_1": "chaḍḍeti imāyāti saṅkārachaḍḍanī. Tissadattatthero nāma pucchīti sambandho. Nāvātoti",
  "tika-vin12t:2571_2": "potato. Pañhāsahassanti samathavipassanākammaṭṭhānesu pucchāsahassaṃ. Pucchīti daharaṃ",
  "tika-vin12t:2571_3": "pucchi. Paricchindīti tasmiṃ divase kātabbavattaṃ niṭṭhapesīti attho. Yonakavisayatoti",
  "tika-vin12t:2571_4": "yonakalokato. Aṭṭha kappe anussarīti cetiyaṅgaṇaṃ disvā cittassa pasīdanato pubbenivāsañāṇena",
  "tika-vin12t:2571_5": "aṭṭha kappe anussari.",
  "tika-vin12t:2572_0": "Eko bhikkhu gatoti sambandho. Devatā pupphahatthā aṭṭhaṃsūti manussavesaṃ gahetvā",
  "tika-vin12t:2572_1": "aṭṭhaṃsu. Tena vuttaṃ “kataragāmavāsikātthā”ti. Tumhe katarasmiṃ gāme vasanasīlā",
  "tika-vin12t:2572_2": "attha bhavathāti yojanā. Idhevāti imasmiṃyeva ṭhāne. Ṭhitāmhāti mayaṃ ṭhitā amhāti yojanā.",
  "tika-vin12t:2573_0": "Ayaṃ kathāti ayaṃ vakkhamānakathā. Kiṃ amaccaputto pāsādiko nu khoti yojanā. Neti",
  "tika-vin12t:2573_1": "amaccaputtaabhayatthere. Ñātakā agamaṃsūti sambandho. Theramātāpi pahiṇīti sambandho.",
  "tika-vin12t:2573_2": "Pisaddena ñātake apekkhati. Pahiṇākāraṃ dassento āha “putto me”tiādi. Amaccaputto",
  "tika-vin12t:2573_3": "ārūḷhoti sambandho. Abhayatthero āhāti sambandho. Tenāti amaccaputtena. Yugaggāhanti",
  "tika-vin12t:2573_4": "yugassa gāhaṃ. “Mahallakattherassa sammaṭṭhaṭṭhāne kacavaraṃ chaḍḍetvā”ti vacanaṃ",
  "tika-vin12t:2573_5": "āvi karonto āha “atītattabhāve kirā”tiādi. Amaccaputto chaḍḍesīti sambandho.",
  "tika-vin12t:2574_0": "Tanti sammajjanavattaṃ. Tatrāti “satthusāsanaṃ kataṃ hotī”tivacane. Āyasmā sāriputto",
  "tika-vin12t:2574_1": "nisīdi kirāti sambandho. Bhagavā paccāgañchīti sambandho. Pādānīti pādassa akkamanaṭṭhānāni,",
  "tika-vin12t:2574_2": "pādacetiyānīti attho. Thero nisīdīti sambandho. Jaṇṇukehi patiṭṭhāya “pādacetiyaṃ",
  "tika-vin12t:2574_3": "vanditvā”ti pāṭhaseso ajjhāharitabbo. Me nisinnabhāvaṃ me satthā aññāsi vatāti yojanā.",
  "tika-vin12t:2574_4": "Mesaddo hi pubbaparāpekkho. Codananti dosāropanaṃ. Kāressāmīti dasabalaṃ kāressāmi.",
  "tika-vin12t:2574_5": "Bhagavā āhāti sambandho. Gatosīti tvaṃ gato asi, vicarantassa tuyhaṃ na patirūpanti",
  "tika-vin12t:2574_6": "yojanā. Tatoti codanakālato.",
  "tika-vin12t:2575_0": "Ettako vinicchayo upalabbhatīti sambandho. Bhāsapariyantanti vacanaparicchedaṃ. Ayanti",
  "tika-vin12t:2575_1": "kathā. Ettakaṃ vacananti sambandho. Gayhūpaganti gahetabbabhāvaṃ upagamanaṃ, gaṇhituṃ",
  "tika-vin12t:2575_2": "khamanīyanti attho. Tānīti dve mūlāni. Puna tānīti samudayabhūtāni cha āpattisamuṭṭhānāni.",
  "tika-vin12t:2575_3": "Vatthunti methunādivatthuṃ. Itipīti pisaddo paṭhamanayaṃ apekkhati. Ettha paṭhamanaye",
  "tika-vin12t:2575_4": "mūlena samudayassa pāyato abhedo hoti, pacchimanaye pana sabbathā bhedo hoti. Tasmā",
  "tika-vin12t:2575_5": "pacchimanayoyeva yuttataroti daṭṭhabbo. “Vūpasammatī”ti iminā “nirujjhatī”ti padassa",
  "tika-vin12t:2575_6": "samucchedanirodhaṃ dasseti. Vuṭṭhānenāti parivāsādivinayakammena.",
  "tika-vin12t:2576_0": "Tettiṃsamūlānaṃ sarūpaṃ dassento āha “vivādādhikaraṇassa dvādasa mūlānī”tiādi. Ekaṃ",
  "tika-vin12t:2576_1": "mūlanti sambandho. Tānīti tettiṃsa mūlāni. Paratoti parasmiṃ. “Aṭṭhārasa bhedakaravatthūnī”tiādinā",
  "tika-vin12t:2576_2": "adhikaraṇānaṃ samuṭṭhānaṃ dasseti. Cattāri saṅghakiccāni nissāya uppajjatīti yojanā.",
  "tika-vin12t:2576_3": "Idanti vatthu. Sattannaṃ nidānanti sattannaṃ āpattikkhandhānaṃ paññattiṭṭhānasaṅkhātaṃ",
  "tika-vin12t:2576_4": "nidānaṃ. Etthāti ṭhāne. Paññattiṃ na jānātīti ettha “anupaññattiṃ na jānātī”ti vakkhamānattā",
  "tika-vin12t:2576_5": "paṭhamapaññatti gahetabbāti āha “paṭhamapaññattiṃ na jānātī”ti. Anupaññattīti ettha",
  "tika-vin12t:2576_6": "anusaddo naupacchinnatthoti āha “punappunaṃ paññattiṃ na jānātī”ti. Pacchātthopi",
  "tika-vin12t:2576_7": "yujjateva paṭhamapaññattito pacchā paññattattā. Anusandhivacanapathanti ettha anusandhīnaṃ",
  "tika-vin12t:2576_8": "vasena vacanapathanti dassento āha “kathānusandhivinicchayānusandhivasena vatthu”nti.",
  "tika-vin12t:2576_9": "Ñattikiccanti ñattiyā kiccaṃ. Iminā ñattiyāti ettha sāmyatthe sāmivacanaṃ. Karadhātusambandhe",
  "tika-vin12t:2576_10": "karaṇavacanampi yujjateva. Karaṇanti ettha ca yupaccayassa kammatthabhāvañca dasseti.",
  "tika-vin12t:2576_11": "Na kevalaṃ ñattikamme eva ñattikiccaṃ na jānāti, atha kho ñattidutiyañatticatutthakammesupi",
  "tika-vin12t:2576_12": "na jānātīti dassento āha “ñattidutiyañatticatutthakammesū”tiādi. Pubbe ṭhapetabbāti",
  "tika-vin12t:2576_13": "ñatti nāma kammavācāya pubbe ṭhapetabbāti na jānāti. Iminā napubbakusalabhāvaṃ dasseti.",
  "tika-vin12t:2576_14": "“Pacchā”ti iminā naaparakusalabhāvaṃ dasseti. Pisaddena paṭhamanayaṃ apekkhati. “Kālaṃ",
  "tika-vin12t:2576_15": "na jānātī”ti iminā akālaññūti padassa viggahavākyaṃ dasseti. Kālaṃ dassento āha “anajjhiṭṭho”tiādi.",
  "tika-vin12t:2577_0": "“Dhutaṅge ānisaṃsaṃ ajānitvā”ti iminā mandamomūhānaṃ phalaṃ dasseti. Pāpicchoti ettha",
  "tika-vin12t:2577_1": "pāpiccho nāma paccayalābhassa patthanāti āha “paccayalābhaṃ patthayamāno”ti. Kāyaviveko",
  "tika-vin12t:2577_2": "ca cittaviveko ca upadhiviveko ca kāyacittaupadhivivekaṃ, samāhāradvando, pubbapadesu",
  "tika-vin12t:2577_3": "uttarapadalopo. Etassāti āraññikassa. Iminā imāya attho idamattho, so etassatthīti",
  "tika-vin12t:2577_4": "idamatthīti vacanatthaṃ dasseti. Appicchaññevātiādīsu evasaddānaṃ chaḍḍetabbatthaṃ",
  "tika-vin12t:2577_5": "dassento āha “na aññaṃ kiñci lokāmisa”nti.",
  "tika-vin12t:2578": "Navavidhanti divasavasena tividhaṃ, tathā kattabbākāravasena, tathā kārakavasenāti navavidhaṃ uposathaṃ.",
  "tika-vin12t:2579_0": "Kāyaduccaritādi yasmā na pasādaṃ saṃvatteti, na pasādāya vā saṃvattati, tasmā apāsādikanti",
  "tika-vin12t:2579_1": "vuccati. Tena vuttaṃ “apāsādikanti kāyaduccaritādi akusala”nti. Velaṃ atikkammāti",
  "tika-vin12t:2579_2": "bhojanādikālaṃ atikkamitvā. Iminā ativelanti ettha atisaddassa atikkamanatthañca",
  "tika-vin12t:2579_3": "“ativela”nti padassa “viharato”ti pade kiriyavisesanabhāvañca dasseti. Appaṃ kālanti",
  "tika-vin12t:2579_4": "yojanā. Avataraṇaṃ otāroti dassento āha “otaraṇa”nti. Sabbatthāti sabbesu pañcakesu.",
  "tika-vin12t:2580": "Iti pañcakavāravaṇṇanāya yojanā samattā.",
  "tika-vin12t:2581": "Ekuttarikanayo chakkavāravaṇṇanā",
  "tika-vin12t:2582": "326. Chakkesu evamattho veditabboti yojanā. Itīti evaṃ. Imā cha sāmīciyoti yojanā. Tatthāti chasu ākāresu. Satisammosenāti satiyā vippavāsena.",
  "tika-vin12t:2583_0": "Tatthāti cuddasasu paramesu. Tatoti chakkato. Ekaṃ apanetvāti yaṃkiñci ekaṃ apanetvā.",
  "tika-vin12t:2583_1": "Sesesūti chahi paramehi sesesu aṭṭhasu paramesu. Aññānipi chakkānīti paṭhamachakkato",
  "tika-vin12t:2583_2": "aññānipi aṭṭha chakkāni.",
  "tika-vin12t:2584_0": "Cha āpattiyoti tīṇi chakkānīti “cha āpattiyo”ti vuttāni tīṇi chakkānīti yojanā. Vuttadvayaṃ",
  "tika-vin12t:2584_1": "ekaṃ katvā. Nhāneti nhānasikkhāpade. Chakkadvayanti ādāyasamādāyavasena chakkadvayaṃ.",
  "tika-vin12t:2584_2": "Sabbatthāti sabbesu chakkesu.",
  "tika-vin12t:2585": "Iti chakkavāravaṇṇanāya yojanā samattā.",
  "tika-vin12t:2586": "Ekuttarikanayo sattakavāravaṇṇanā",
  "tika-vin12t:2587": "327. Sattakesu chasu sāmīcīsu pakkhipitvāti sambandho. Tatthevāti samathakkhandhake eva.",
  "tika-vin12t:2588_0": "Campeyyaketi campeyyakkhandhake. “Asaddhammā”ti padassa bhedanissitatulyanissitasamāsaṃ",
  "tika-vin12t:2588_1": "dassento āha “asataṃ dhammā”tiādi. Tattha “asataṃ dhammā”ti iminā bhedanissitasamāsaṃ",
  "tika-vin12t:2588_2": "dasseti, “asanto vā dhammā”ti iminā tulyanissitasamāsaṃ dasseti. Sabbatthāti sabbesu",
  "tika-vin12t:2588_3": "sattakesu. Sesaṃ suviññeyyameva.",
  "tika-vin12t:2589": "Iti sattakavāravaṇṇanāya yojanā samattā.",
  "tika-vin12t:2590": "Ekuttarikanayo aṭṭhakavāravaṇṇanā",
  "tika-vin12t:2591_0": "328. Aṭṭhakesu aṭṭhānisaṃsādīnaṃ desanākāradesanaṭṭhānāni dassento āha “na maya”ntiādi.",
  "tika-vin12t:2591_1": "Tattha “na mayaṃ…pe… karissāmā”ti iminā desanākāraṃ dasseti, “kosambakakkhandhake”ti",
  "tika-vin12t:2591_2": "iminā desanaṭṭhānaṃ dasseti. Tampīti dutiyaaṭṭhakampi.",
  "tika-vin12t:2592_0": "Terasake vuttāti sambandho. Kulāni dūsetīti ettha “dūsetī”ti kiriyāpadassa karaṇaṃ",
  "tika-vin12t:2592_1": "dassento āha “pupphena vā”tiādi. Imehi aṭṭhahi dūsetīti yojanā. “Lābhenā”tiādinā",
  "tika-vin12t:2592_2": "“aṭṭhahi asaddhammehī”ti ettha asaddhammasarūpaṃ dasseti. Sārāgoti saṃrāgo, bhusaṃ",
  "tika-vin12t:2592_3": "rajjananti attho. Paṭivirodhoti doso. So hi yasmā alābhādīsu paṭivirujjhati, tasmā",
  "tika-vin12t:2592_4": "paṭivirodhoti vuccati. Pāḷiyanti vinayapāḷiyaṃ.",
  "tika-vin12t:2593_0": "Pāṇantiādikā dve gāthāyo dvādasakkharena bandhitā. Paṭhamagāthāya tatiyapāde cariyasaddena",
  "tika-vin12t:2593_1": "yuttattā ekakkharo adhiko. Ayaṃ panettha yojanā – pāṇaṃ na hane na ghāteyya, ādinnañca",
  "tika-vin12t:2593_2": "na ādiye na gaṇheyya, musā vitathavacanaṃ na bhāse na katheyya, majjapo majjapānaṃ",
  "tika-vin12t:2593_3": "na ca siyā, abrahmacariyā methunā virameyya, rattiṃ vikālabhojanaṃ na bhuñjeyya.",
  "tika-vin12t:2594": "Mālaṃ na dhāre na dhāreyya, gandhañca na ācare, santhate mañce ca chamāyañca sayetha. Etañhi uposathaṃ aṭṭhaṅgikaṃ uposathaṃ iti dukkhantagunā buddhena pakāsitanti āhu paṇḍitāti.",
  "tika-vin12t:2595_0": "Saṅghabhedaketi saṅghabhedakakkhandhake. Tāsaṃyevāti bhikkhunīnameva. “Upāsikā aṭṭha",
  "tika-vin12t:2595_1": "varāni yācatī”ti evaṃ sāmaññavacanassāpi atthapakaraṇādinā visesavisayo hotīti āha",
  "tika-vin12t:2595_2": "“visākhā”ti. Sā hi vividhā puttanattusaṅkhātā sākhā etissātthīti visākhāti vuccati.",
  "tika-vin12t:2595_3": "Sabbatthāti sabbesu aṭṭhakesu. Sesaṃ suviññeyyameva.",
  "tika-vin12t:2596": "Iti aṭṭhakavāravaṇṇanāya yojanā samattā.",
  "tika-vin12t:2597": "Ekuttarikanayo navakavāravaṇṇanā",
  "tika-vin12t:2598_0": "329. Navakesu acarītiādīnīti ādisaddena “carati, carissatī”tiādīni saṅgaṇhāti. Taṃ",
  "tika-vin12t:2598_1": "kutettha labbhāti ettha tanti anatthacaraṇaṃ, kopakaraṇaṃ vā. Kutoti kena kāraṇena.",
  "tika-vin12t:2598_2": "Etthāti etasmiṃ anatthacarakapuggale. Labbhāti laddhā, sakkā laddhuṃ na labbhā evāti",
  "tika-vin12t:2598_3": "attho. Navannaṃ vā bhikkhūnaṃ kāraṇāti yojanā. Taṇhanti dvīsu esanataṇhāesitataṇhāsu",
  "tika-vin12t:2598_4": "esanataṇhaṃ. Paṭiccāti ārabbha. Pariyesanāti punappunaṃ esanā. Lābhoti rūpādiārammaṇalābho.",
  "tika-vin12t:2598_5": "Vinicchayoti ñāṇataṇhādiṭṭhivitakkavasena catubbidho vinicchayo. Catubbidho hi dhammo",
  "tika-vin12t:2598_6": "“ettakaṃ mayhaṃ bhavissatī”tiādinā vinicchinati anenāti vinicchayoti vuccati. Chandarāgoti",
  "tika-vin12t:2598_7": "balavarāgo. Ajjhosānanti “ahaṃ mama”nti balavasanniṭṭhānaṃ, pariggahoti taṇhādiṭṭhivasena",
  "tika-vin12t:2598_8": "paricchinditvā gahaṇaṃ. Macchariyanti paresaṃ sādhāraṇabhāvassa asahanatā. Ārakkhāti",
  "tika-vin12t:2598_9": "dvārapidahanamañjūsagopanādivasena ābhuso rakkhanaṃ. Ārakkhādhikaraṇanti ārakkhakāraṇā,",
  "tika-vin12t:2598_10": "hetvatthe cetaṃ paccattavacanaṃ. Daṇḍādānādīsu paranisedhanatthaṃ daṇḍassa ādānaṃ",
  "tika-vin12t:2598_11": "daṇḍādānaṃ. Tathā ekatodhārādino satthassa ādānaṃ satthādānaṃ. Kalahoti kāyakalahopi",
  "tika-vin12t:2598_12": "vācākalahopi. Viggahoti viruddhavasena gahaṇaṃ. Vivādoti viruddhavasena vadanaṃ.",
  "tika-vin12t:2598_13": "“Tuvaṃ tuva”nti anādaravasena vadanaṃ tuvaṃtuvaṃ vādo, pesuññavasena vadanaṃ pesuññavādo,",
  "tika-vin12t:2598_14": "musāvasena vadanaṃ musāvādo, daṇḍādānañca satthādānañca kalaho ca viggaho ca vivādo",
  "tika-vin12t:2598_15": "ca tuvaṃtuvaṃvādo ca pesuññavādo ca musāvādo ca daṇḍādāna…pe… musāvādā. Musāvādāti",
  "tika-vin12t:2598_16": "ettha vādasaddo “tuvaṃ tuva”nti ca “pesuñña”nti ca etthāpi yojetabbo. “Ahaṃ seyyohamasmī”ti",
  "tika-vin12t:2598_17": "pavattamānādayoti yojanā. Adhiṭṭhitakālato paṭṭhāya na vikappetabbānīti adhiṭṭhānavikappanaṃ",
  "tika-vin12t:2598_18": "ekato na kātabbaṃ, adhiṭṭhite na vikappetabbanti adhippāyo. Pariṇataṃ lābhaṃ pariṇāmetīti sambandho.",
  "tika-vin12t:2599_0": "Etesaṃyeva dānānanti etesaṃyeva adhammikānaṃ dānānaṃ. Saṅghassa ninnanti saṅghassa",
  "tika-vin12t:2599_1": "nataṃ, nāmitaṃ vā lābhanti sambandho. Saṅghassa namati, nāmiyatīti vā ninnaṃ. Tesaṃyevāti",
  "tika-vin12t:2599_2": "tesaṃyeva tiṇṇaṃ dhammikadānānaṃ. Tayo tayo dānapaṭiggahaparibhoge sampiṇḍetvā navako",
  "tika-vin12t:2599_3": "gahetabbo. Tatthevāti samathakkhandhake eva. Ovādavaggassāti bhikkhunovādavaggassa.",
  "tika-vin12t:2599_4": "Tatthevāti ovādavaggassa paṭhamasikkhāpade eva. Sabbatthāti sabbesu navakesu.",
  "tika-vin12t:2600": "Iti navakavāravaṇṇanāya yojanā samattā.",
  "tika-vin12t:2601": "Ekuttarikanayo dasakavāravaṇṇanā",
  "tika-vin12t:2602_0": "330. Dasakesu aṭṭhāne vā panāti akāraṇe vā pana. Tatthāti navakesu. “Natthi dinnantiādivasenā”ti",
  "tika-vin12t:2602_1": "ādisaddena “natthi yiṭṭhaṃ natthi huta”ntiādayo nava natthikā saṅgahetabbā. “Sassato",
  "tika-vin12t:2602_2": "lokoti ādivasenā”tiādisaddena “asassato loko”tiādayo nava antaggāhike saṅgaṇhāti.",
  "tika-vin12t:2602_3": "Viparītā sammattāti dasahi micchattehi viparītā dasa sammattā sammādiṭṭhi sammāsaṅkappo",
  "tika-vin12t:2602_4": "sammāvācā sammākammanto sammāājīvo sammāvāyāmo sammāsati sammāsamādhi sammāñāṇaṃ sammāvimuttīti.",
  "tika-vin12t:2603_0": "Dasa ādīnavā niddiṭṭhāti sambandho. Undūrakkhāyitanti mūsikena khāditaṃ. Ettha hi",
  "tika-vin12t:2603_1": "khedhātu khādanattho hoti. Aggidaḍḍhanti agginā daḍḍhaṃ. Etesūti etesu dasasu paṃsukūlesu.",
  "tika-vin12t:2603_2": "Udakasāṭikaṃ vā saṃkaccikaṃ vāti bhikkhunīnaṃ udakasāṭikaṃ vā saṃkaccikaṃ vā. Ettha",
  "tika-vin12t:2603_3": "vāsaddo aniyamavikappattho.",
  "tika-vin12t:2604": "Paṇṇasanthāro tiṇasanthārena saṅgahito. Sabbatthāti sabbesu dasakesu.",
  "tika-vin12t:2605": "Iti dasakavāravaṇṇanāya yojanā samattā.",
  "tika-vin12t:2606": "Ekuttarikanayo ekādasakavāravaṇṇanā",
  "tika-vin12t:2607_0": "331. Ekādasakesu tiṇapādukāti muñjapabbajehi avasesā tiṇamayapādukā. Kaṭṭhapādukasaṅgahamevāti",
  "tika-vin12t:2607_1": "kaṭṭhapāduke saṅgahaṃ eva. Tambalohamayena vā dārumayena vāti vāsaddo aniyamavikappattho.",
  "tika-vin12t:2607_2": "“Nasi animittā”tiādayo bhikkhunikkhandhake niddiṭṭhā. Te sabbeti sabbe te gaṇṭhikavidhā.",
  "tika-vin12t:2607_3": "Naggenāti acelakena. Te sabbeti sabbe te avandiyapuggalā. Pubbeti dasake. Kammavaggeti avasāne kammavagge.",
  "tika-vin12t:2608_0": "So bhikkhu yaṃ na nigaccheyya, etaṃ na nigataṃ aṭṭhānaṃ anavakāsoti yojanā. Evañhi",
  "tika-vin12t:2608_1": "sati yaṃsaddo kiriyāparāmasano hoti, atha vā yaṃ yena kāraṇena na nigaccheyya, etaṃ",
  "tika-vin12t:2608_2": "kāraṇaṃ aṭṭhānanti yojanā. Anadhigataṃ samādhinti yojanā. Saddhammāssāti saddhammā",
  "tika-vin12t:2608_3": "assa. Assa akkosakaparibhāsakassa bhikkhussa saddhammā na vodāyanti na pariyodapentīti",
  "tika-vin12t:2608_4": "attho. Rogātaṅkanti rogasaṅkhātaṃ ātaṅkaṃ. Nirayaṃ upapajjatīti nirayamhi upapajjati.",
  "tika-vin12t:2608_5": "“Upapajjatī”ti ettha upaiti kammappavacanīyaupasaggena yuttattā “niraya”nti ettha",
  "tika-vin12t:2608_6": "bhummatthe upayogavacanaṃ daṭṭhabbaṃ. Ettha etasmiṃ aṅguttarapāḷiyaṃ.",
  "tika-vin12t:2609_0": "Āsevitāyāti ettha ātyūpasaggo ādikammatthoti āha “ādito paṭṭhāya sevitāyā”ti. “Nipphāditāyā”tiiminā",
  "tika-vin12t:2609_1": "bhāvitāyāti ettha bhūsaddo sattatthoti dasseti, “vaḍḍhitāyā”ti iminā vaḍḍhanatthoti",
  "tika-vin12t:2609_2": "dasseti. Bahulīkatāyāti ettha bahulaṃ nāma atthato punappunanti āha “punappunaṃ katāyā”ti.",
  "tika-vin12t:2609_3": "Suyuttayānasadisāyāti suṭṭhu yuttena yānena sadisāya. Iminā yānīkatāyāti ettha na",
  "tika-vin12t:2609_4": "yaṃkiñci yānaṃ viya kataṃ hoti, atha kho icchiticchitakkhaṇe ārohanīyattā suyuttayānaṃ",
  "tika-vin12t:2609_5": "viya kataṃ hotīti dasseti. Yathā kariyamāne patiṭṭhā hotīti yojanā. Vatthukatāyāti",
  "tika-vin12t:2609_6": "ettha vatthusaddo patiṭṭhatthoti dasseti. Vasati patiṭṭhahati etthāti vatthūti vacanattho",
  "tika-vin12t:2609_7": "kātabbo. Anuṭṭhitāyāti ettha anusaddo naupacchinnattho, ṭhādhātu uppajjanatthoti",
  "tika-vin12t:2609_8": "dassento āha “anu anu pavattitāyā”ti. “Samantato”ti iminā paricitāyāti ettha parisaddo",
  "tika-vin12t:2609_9": "samantatthoti dasseti. “Abhivaḍḍhitāyā”ti iminā cidhātu vaḍḍhanatthoti dasseti. Samāraddhāyāti",
  "tika-vin12t:2609_10": "paripuṇṇaṃ ārādhitāya. Rādhadhātu hi sādhanattho hoti. “Vasībhāvaṃ upanītāyā”ti iminā",
  "tika-vin12t:2609_11": "tadatthaṃ adhippāyena dasseti. “Na pāpakaṃ supinaṃ passatī”ti vacanassa atthāpattinayaṃ",
  "tika-vin12t:2609_12": "dassento āha “bhadrakaṃ panā”tiādi. Vuddhikāraṇabhūtanti vuddhiyā kāraṇabhūtaṃ supinanti",
  "tika-vin12t:2609_13": "sambandho. Devatā rakkhantīti ettha sāmaññato vuttepi ārakkhadevatāyeva gahetabbāti",
  "tika-vin12t:2609_14": "āha “ārakkhadevatā”ti. Ārakkhadevatā nāma bhummadevādayo. Khippanti bhāvanapuṃsakaṃ.",
  "tika-vin12t:2609_15": "Iminā tuvaṭaṃ cittanti ettha tuvaṭasaddo khippapariyāyoti dasseti. Uttarimappaṭivijjhantoti",
  "tika-vin12t:2609_16": "ettha “uttari”nti padassa avadhipekkhattā tassa avadhi ca uttarisaddassa idha arahattavācakabhāvañca",
  "tika-vin12t:2609_17": "vidhadhātuyā sacchikaraṇatthañca dassento āha “mettājhānato”tiādi. Tattha “mettājhānato”ti",
  "tika-vin12t:2609_18": "iminā avadhiṃ dasseti, “arahatta”nti iminā “uttari”nti padassa sarūpatthaṃ dasseti,",
  "tika-vin12t:2609_19": "“asacchikaronto”ti iminā vidhadhātuyā sacchikaraṇatthaṃ dasseti. Sabbatthāti sabbesu ekādasakesu.",
  "tika-vin12t:2610": "Iti ekādasakavāravaṇṇanāpariyosānāya",
  "tika-vin12t:2611": "Ekuttarikavaṇṇanāya",
  "tika-vin12t:2612": "Yojanā samattā.",
  "tika-vin12t:2613": "Uposathādipucchāvissajjanā",
  "tika-vin12t:2614_0": "332. Vissajjane evamattho veditabboti yojanā. Kāyasāmaggī ādi nāmāti yojanā. Osāraṇakiriyāti",
  "tika-vin12t:2614_1": "kathanakiriyā. Chandapavāraṇaṃ āharitvāti chandañca pavāraṇañca āharitvā. Pavāraṇākathāti",
  "tika-vin12t:2614_2": "“saṅghaṃ bhante pavāremī”tiādikā pavāraṇākathā. Tajjanīyakammādīsu vatthu nāma kiṃ?",
  "tika-vin12t:2614_3": "Puggalo nāma koti āha “vatthu nāmā”tiādi. Tattha yena vatthunāti bhaṇḍanakārakādinā",
  "tika-vin12t:2614_4": "yena vatthunā karaṇabhūtena, hetubhūtena vā. Yenāti puggalena kattubhūtena, katanti",
  "tika-vin12t:2614_5": "sambandho. “Tassā tassā kammavācāyā”ti padaṃ “avasānavacana”nti pade avayavisambandho.",
  "tika-vin12t:2614_6": "Sabbatthāti sabbesu vissajjanesu.",
  "tika-vin12t:2615": "Iti uposathādipucchāvissajjanavaṇṇanāya yojanā",
  "tika-vin12t:2616": "Samattā.",
  "tika-vin12t:2617": "Atthavasapakaraṇavaṇṇanā",
  "tika-vin12t:2618_0": "334. Atthavasapakaraṇeti avayaviādhāro. Dasa atthavasetiādīsūti avayavādhāro. Yanti",
  "tika-vin12t:2618_1": "vacanaṃ. Uparimaṃ uparimaṃ padanti “saṅghaphāsutāyā”tiādikaṃ uttaruttari vuttaṃ padaṃ.",
  "tika-vin12t:2618_2": "Heṭṭhimassa heṭṭhimassa padassāti “saṅghasuṭṭhutāyā”tiādikassa adho adho vuttassa padassa.",
  "tika-vin12t:2619_0": "Yadetaṃ padasataṃ vuttanti yojanā. Tatthāti tasmiṃ padasate, niddhāraṇe bhummaṃ,",
  "tika-vin12t:2619_1": "atthasatanti abhidheyyasataṃ. Dhammasatantiabhidhānasataṃ, pāḷisatanti attho. “Atthasataṃ",
  "tika-vin12t:2619_2": "dhammasata”nti padānaṃ atthantaravikappaṃ dassento āha “atha vā”tiādi. Tattha ye",
  "tika-vin12t:2619_3": "dasa atthavase paṭicca paññattaṃ, tesaṃ dasaatthavasānanti yojanā, ye dasa atthavase",
  "tika-vin12t:2619_4": "pubbe vaṇṇitā, tesaṃ dasaatthavasānanti yojanā. Paṭhamapārājikavaṇṇanāyaṃ vaṇṇitāti",
  "tika-vin12t:2619_5": "sambandho. Tatthāti “saṅghasuṭṭhutāyā”tiādipāṭhe. Suṭṭhu devāti suṭṭhu mahārāja.",
  "tika-vin12t:2619_6": "Hi yasmā āṇābalabhogabalaissariyabalehi dibbati, tasmā devoti vuccati. Yo cāti gahaṭṭho",
  "tika-vin12t:2619_7": "vā pabbajito vā, sampaṭicchatīti sambandho. Tasmāti yasmā hitāya sukhāya hoti, tasmā.",
  "tika-vin12t:2619_8": "Ānisaṃsaṃ dassetvā paññapessāmīti sambandho. Abhibhavitvā na paññapessāmīti yojanā.",
  "tika-vin12t:2619_9": "Idhāti atthavasapakaraṇe. Tadatthajotakānanti soyeva attho tadattho, tassa jotakā",
  "tika-vin12t:2619_10": "tadatthajotakā, tesaṃ. Idāni veditabbānīti sambandho. Atthaṃ jotentīti atthajotakā,",
  "tika-vin12t:2619_11": "saddā. Nīharitvā, niyametvā vā attho vuccate imāhi saddapaññattīhīti niruttiyo.",
  "tika-vin12t:2620_0": "Atthasatanti gāthāyaṃ atthavase pakaraṇe atthasataṃ veditabbantiādinā yojanā kātabbā.",
  "tika-vin12t:2620_1": "Iti hīti iti eva. Hisaddo hi evasaddattho. Idanti “atthasata”ntiādivacanaṃ, vuttanti",
  "tika-vin12t:2620_2": "sambandho. Etanti yathāvuttaṃ atthaṃ paṭiccāti sambandho.",
  "tika-vin12t:2621": "Iti samantapāsādikāya vinayasaṃvaṇṇanāya",
  "tika-vin12t:2622": "Mahāvaggavaṇṇanāya",
  "tika-vin12t:2623": "Yojanā samattā.",
  "tika-vin12t:2624": "Paṭhamagāthāsaṅgaṇikaṃ",
  "tika-vin12t:2625": "Sattanagaresu paññattasikkhāpadavaṇṇanā",
  "tika-vin12t:2626_0": "335. Ekaṃsanti ettha bhummatthe upayogavacananti āha “ekasmiṃ aṃse”ti. Dasanakhasamodhānasamujjalanti",
  "tika-vin12t:2626_1": "dasannaṃ nakhānaṃ samūhena suṭṭhu ujjalaṃ. Ettha “samujjala”nti iminā añjalinti padassa",
  "tika-vin12t:2626_2": "ādarena, abhimukhaṃ vā jalati dibbatīti añjalīti atthaṃ dasseti. Āsīsamānarūpovāti",
  "tika-vin12t:2626_3": "ettha āsīsamānarūpo evāti atthaṃ paṭikkhipanto āha “paccāsīsamānarūpo viyā”ti. Ettha",
  "tika-vin12t:2626_4": "“viyā”ti iminā “āsīsamāno ivā”ti padavibhāgaṃ katvā ivasaddo upamatthajotakoti dasseti.",
  "tika-vin12t:2626_5": "Kissāti ettha karaṇatthe chaṭṭhīvibhatti hotīti āha “kena kāraṇenā”ti. Idhāti mama",
  "tika-vin12t:2626_6": "nisinnaṭṭhānaṃ. “Āgato”ti iminā idhamāgatoti ettha makāro padasandhikaramattoti dasseti.",
  "tika-vin12t:2626_7": "Assāti upālissa vissajjesīti sambandho. Sabbatthāti sabbesu pañhesu. Itīti evaṃ.",
  "tika-vin12t:2627_0": "Tatthāti vissajjane. Bhaddako te ummaṅgoti ettha ummaṅgasaddo pañhavācakoti āha “bhaddakā",
  "tika-vin12t:2627_1": "te pañhā”ti. Tattha teti tava. Kasmā pañhā “ummaṅgo”ti vuccatīti āha “pañcā hī”tiādi.",
  "tika-vin12t:2627_2": "Hi yasmā ummaṅgoti vuccati, tasmā pañhā ummaṅgo nāmāti yojanā. “Ummujjitvā ṭhitattā”ti",
  "tika-vin12t:2627_3": "iminā ummujjatīti ummaṅgoti vacanatthaṃ dasseti. Mujadhātu ukārassa akāro, avijjandhakārasaṅkhātā",
  "tika-vin12t:2627_4": "udakato ummujjatīti attho. “Tagghā”ti nipātassa tasmā kāraṇāti atthaṃ dassento āha",
  "tika-vin12t:2627_5": "“yasmā”tiādi. “Sampaṭicchanatthe”ti iminā tagghasaddo sādhuatthoti dasseti, taggha",
  "tika-vin12t:2627_6": "sādhūti attho. Tīṇiyevāti “samādahitvā visibbentī”ti ekaṃ, “sāmisenā”ti ekaṃ, “sasitthaka”nti",
  "tika-vin12t:2627_7": "ekanti imāni tīṇiyeva.",
  "tika-vin12t:2628": "Catuvipattivaṇṇanā",
  "tika-vin12t:2629_0": "336. Yaṃ taṃ pucchimhāti ettha niggahitato paraṃ akāralopoti āha “yaṃ taṃ apucchimhā”ti.",
  "tika-vin12t:2629_1": "Tattha yanti pañhaṃ. Tanti tuvaṃ. “Tva”ntipi pāṭho, ayamevattho. Taṃ tadevāti taṃ",
  "tika-vin12t:2629_2": "taṃ eva pañhaṃ. Aññathāti aññaṃ ākāraṃ.",
  "tika-vin12t:2630_0": "Ye duṭṭhullā sā sīlavipattīti ettha nanu sīlavipattiṃ pucchanto pañho natthi, kasmā",
  "tika-vin12t:2630_1": "pana “sā sīlavipattī”ti vissajjanaṃ vuttanti āha “kiñcāpī”tiādi. Etanti “ye duṭṭhullā",
  "tika-vin12t:2630_2": "sā sīlavipattī”ti vacanaṃ. Tamevatthaṃ vitthārento āha “catūsu hī”tiādi. Vatvāti saṃkhepena vatvā.",
  "tika-vin12t:2631": "Tissannaṃ vipattīnanti sīlavipattito avasesānaṃ tissannaṃ vipattīnaṃ. Tatthāti “thullaccaya”ntiādivacane.",
  "tika-vin12t:2632": "“Abbhācikkhantī”ti padassa kattāraṃ dassento āha “vadantā”ti. “Tathāha”ntiādinā vadanākāraṃ dasseti.",
  "tika-vin12t:2633": "“Ayaṃ chahī”ti iminā ayaṃ sāti ettha sāsaddo padālaṅkāroti dasseti. Ettāvatāti ettakena “thullaccaya”ntiādivacanamattena. Vissajjitaṃ hotīti sambandho.",
  "tika-vin12t:2634": "Chedanakādivaṇṇanā",
  "tika-vin12t:2635_0": "337. Kati chedanakānītiādipucchānaṃ anusandhipucchābhāvaṃ dassento āha “yasmā panā”tiādi.",
  "tika-vin12t:2635_1": "Pucchā hi anusandhiananusandhivasena duvidhā. Tattha vissajjanena anusandhivasena",
  "tika-vin12t:2635_2": "pucchā anusandhipucchā nāma, vissajjanamanapekkhitvā yathākāmapucchā ananusandhipucchā",
  "tika-vin12t:2635_3": "nāma. Tāsaṃ vitthāro nettiaṭṭhakathādīsu gahetabbo. Idhāpi “ekādasa yāvatatiyakā”ti",
  "tika-vin12t:2635_4": "vissajjanena anusandhānattā anusandhipucchā nāma. Yasmā pana vissajjitoti sambandho.",
  "tika-vin12t:2635_5": "Saṅkhāvasenāti ekādasā”ti saṅkhāya sattiyā, āyattena vā. Saṅkhānusandhivasenevāti",
  "tika-vin12t:2635_6": "“katī”ti saṅkhāya anusandhivasena eva. Tesanti pañhānaṃ. Tatthāti “cha chedanakānī”tiādipāṭhe.",
  "tika-vin12t:2635_7": "Idamevāti idaṃ eva vacanaṃ. Apubbanti pubbe na vuttaṃ, aporāṇaṃ navanti attho. Yaṃ",
  "tika-vin12t:2635_8": "panetanti yaṃ pana etaṃ vacanaṃ. “Soḷasā”ti iminā sodasāti ettha dakārassa ḷakāraṃ",
  "tika-vin12t:2635_9": "katvā “soḷasā”ti pāṭhopi yujjatīti dasseti. Jānanti paññattāti ettha “evaṃ vatvā”ti",
  "tika-vin12t:2635_10": "pāṭhasesaṃ ajjhāharitvā yojetabbabhāvaṃ dassento āha “jāna”nti evaṃ vatvā paññattā”ti.",
  "tika-vin12t:2635_11": "Teti “jāna”nti paññattā sikkhāpadāti attho. Evanti vakkhamānanayena. Paviseyyātīti",
  "tika-vin12t:2635_12": "ettha itisaddo parisamānattho. Iti veditabboti yojanā.",
  "tika-vin12t:2636": "Asādhāraṇādivaṇṇanā",
  "tika-vin12t:2637_0": "338. Purima pañhanti “kati chedanakānī”tiādipañhānaṃ pure vuttaṃ pañhaṃ. Tatthāti",
  "tika-vin12t:2637_1": "“vīsaṃ dve satānī”tiādipāṭhe. “Dveaniyatehī”ti padassa asamāhāradiguvākyaṃ dassento",
  "tika-vin12t:2637_2": "āha “dvīhi aniyatehī”ti. “Saddhi”nti iminā sahādiyoge karaṇavacananti dasseti.",
  "tika-vin12t:2638": "Gāthāyaṃ “dhovanañca sikkhāpada”ntiādinā yojanā kātabbā. Dve lomāti dve eḷakalomasikkhāpadāni.",
  "tika-vin12t:2639": "“Sakalo”tiādikāya aḍḍhateyyagāthāya yojanā suviññeyyāva.",
  "tika-vin12t:2640_0": "Saṅghamhā dasa nissareti ettha “saṅghamhā nissārīyatī”ti evaṃ vuttā dasāti yojanānayaṃ",
  "tika-vin12t:2640_1": "dassento āha “saṅghamhā nissārīyatī”tiādi. Tatthāti bhikkhunivibhaṅge. Tathāti yathā",
  "tika-vin12t:2640_2": "khuddakā, tathāti attho. Itīti evaṃ.",
  "tika-vin12t:2641_0": "Tesanti pārājikānaṃ. Kaṇhasappādayo durāsadā viya durāsadā hontīti yojanā. “Durūpagamanāti",
  "tika-vin12t:2641_1": "iminā sadadhātuyā gatyatthaṃ dasseti. Durāsajjanāti dukkhena āsajjitabbā, āsajjituṃ",
  "tika-vin12t:2641_2": "na sukarāti attho. Samūpamāti samaupamā. Samūpamākāraṃ dassento āha “yathā”tiādi.",
  "tika-vin12t:2642_0": "Sādhāraṇanti aṭṭhahi pārājikehi sādhāraṇaṃ. Ekekassa pārājikassāti sambandho. Avirūḷhī",
  "tika-vin12t:2642_1": "bhavanti teti ettha upamānopameyyānaṃ pākaṭabhāvaṃ katvā yojanānayaṃ dassento āha",
  "tika-vin12t:2642_2": "“yathā ete”tiādi. Avirūḷhidhammāti avirūḷhīsabhāvā. Pakatisīlabhāvenāti pakatiyā",
  "tika-vin12t:2642_3": "sīlavantabhāvena, “pakatisīlābhāvenā”tipi pāṭho, pakatisīlassa abhāvena, abhāvahetūti",
  "tika-vin12t:2642_4": "attho. Ettāvatāti ettakena “aṭṭheva pārājikā”tiādivacanamattena, dassitaṃ hotīti",
  "tika-vin12t:2642_5": "sambandho. Vibhattiyoti pārājikādivasena vibhajitabbāti vibhattiyoti. Tatthāti “tevīsati",
  "tika-vin12t:2642_6": "saṅghādisesā”tiādipāṭhe. Sabbasaṅgāhikavacananti sabbesaṃ tiṇṇaṃ samathānaṃ, sabbāsaṃ",
  "tika-vin12t:2642_7": "vā āpattīnaṃ samathānaṃ saṅgāhikavacanaṃ. “Dvīhi samathehī”ti sammukhāvinayena ca",
  "tika-vin12t:2642_8": "paṭiññātakaraṇena cāti dvīhi samathehi.",
  "tika-vin12t:2643_0": "Etanti “dve uposathā dve pavāraṇā”ti vacanaṃ. Vibhajanānīti vibhajitabbānaṃ vibhajanakiriyāya",
  "tika-vin12t:2643_1": "avinābhāvato bhāvavasena vuttaṃ, tasmā vibhajitabbāti vibhattiyoti vacanattho kātabbo.",
  "tika-vin12t:2643_2": "Aparāpi imā vibhattiyo hontīti yojanā. Heṭṭhā vuttassa “vibhattimattadassaneneva",
  "tika-vin12t:2643_3": "cetaṃ vuttaṃ, na samathehi vūpasamanavasenā”ti vacanassa atthanayato aññaṃ atthanayaṃ",
  "tika-vin12t:2643_4": "dassento āha “athavā”tiādi, “imāpi vibhattiyo”ti padaṃ “nissāyā”ti pade avuttakammaṃ.",
  "tika-vin12t:2643_5": "Nissāya āpajjantīti sambandho. Tāti āpattiyo. Vuttappakārehevāti tīhi samathehīti",
  "tika-vin12t:2643_6": "vuttapakāreheva. Taṃmūlikānanti te eva uposathādayo mūlametāsanti taṃmūlikā, tāsaṃ.",
  "tika-vin12t:2643_7": "Iminā kāriyūpacārena vuttanayaṃ dasseti. Tā vibhattiyoti uposathādivibhattiyo.",
  "tika-vin12t:2644": "Pārājikādiāpattivaṇṇanā",
  "tika-vin12t:2645_0": "339. Evaṃ vissajjetvāti sambandho. Yadidaṃ āpattipārājikaṃ nāmāti yojanā. Āpattipārājikanti",
  "tika-vin12t:2645_1": "āpattisaṅkhātaṃ pārājikaṃ. “Parājayamāpanno”ti iminā sāsanato puggalaṃ parājetīti",
  "tika-vin12t:2645_2": "pārājikanti vacanatthaṃ dasseti. Ṇyapaccayo hetukatvatthavācako, yakārassa kakāro.",
  "tika-vin12t:2645_3": "Cutoti cavako. Paraddhoti viraddho. Bhaṭṭhoti patito. Niraṅkatoti saṅghamhā apasārito.",
  "tika-vin12t:2645_4": "Anīhate tasmiṃ puggaleti tasmiṃ puggale saṅghamhā nīharitvā na harite, anapanīteti",
  "tika-vin12t:2645_5": "attho. “Uposathapavāraṇādibhedo”ti iminā saṃvāsasarūpaṃ dasseti. Byañjane ādaramakatvā",
  "tika-vin12t:2645_6": "“etaṃ āpattī”ti vuttaṃ. Ayaṃ hīti ayaṃ evaṃ vakkhamāno. Etthāti gāthāyaṃ. Tena tasmāti",
  "tika-vin12t:2645_7": "ettha “tasmā”ti padena “tenā”ti padassa kāraṇatthaṃ dasseti.",
  "tika-vin12t:2646_0": "Etthāti dutiyagāthāyaṃ. Ādimhi ceva icchitabboti sambandho. Hīti saccaṃ. Etthāti",
  "tika-vin12t:2646_1": "parivāsadānādīsu catūsu kammesu. “Saṅgho”tiādivacanattho tipadabhinnādhikaraṇabāhiratthasamāso",
  "tika-vin12t:2646_2": "hoti, cevasaddacasaddehi ādisesapadānaṃ ubhayapadatthapadhānabhāvaṃ dasseti, “icchitabbo”ti",
  "tika-vin12t:2646_3": "padaṃ kārakānaṃ kiriyāpekkhattā kiriyatthāya pakkhittaṃ. Assāti āpattiyā, iminā aññapadaṃ",
  "tika-vin12t:2646_4": "dasseti. Icchitabbatthe apaccayaṃ katvā taddhitantipi vadanti. Lahukanayo panesa.",
  "tika-vin12t:2646_5": "Ayaṃ panettha garukanayo – ādi ca seso ca ādisesā, saṅgho ādisesesu assā icchitabboti saṅghādisesoti.",
  "tika-vin12t:2647_0": "Anekaṃsikataṃ padanti ettha padanti sikkhāpadaṃ. Anekaṃsena kataṃ anekaṃsikatanti",
  "tika-vin12t:2647_1": "dassento āha “yasmā idaṃ sikkhāpadaṃ anekaṃsena kata”nti. Yasmā kataṃ, tasmā aniyatoti",
  "tika-vin12t:2647_2": "pavuccatīti yojanā. Tatthāti aniyate. Yatthāti sikkhāpade. Sopīti sikkhāpadadhammopi.",
  "tika-vin12t:2648_0": "Accayesūti dosesu. Te hi niddosaṃ atikkamma ayanti gacchanti pavattantīti accayāti",
  "tika-vin12t:2648_1": "vuccanti. Tenāti accayena. Thūloti oḷāriko. “Thūlattā”ti iminā “teneta”nti ettha",
  "tika-vin12t:2648_2": "tenasaddassa kāraṇatthaṃ dasseti. Accayassa thūlattāti sambandho. Etanti āpattidhammaṃ.",
  "tika-vin12t:2648_3": "Imāya gāthāya aññesaṃ lahukāpattīnaṃ thūlo accayo thullaccayoti vacanatthaṃ dasseti.",
  "tika-vin12t:2648_4": "Dvebhāve sati saṃyogaparattā rasso hotīti daṭṭhabbaṃ.",
  "tika-vin12t:2649": "“Nissajjitvā desetabbato”ti iminā nissajjanaṃ nissaggo, āpattidesanato pubbabhāge kattabbassa vinayakammassetamadhivacanaṃ, so etassatthīti nissaggiyanti vacanatthaṃ dasseti.",
  "tika-vin12t:2650_0": "Kusaladhammasaddena kusalacittameva gahetabbanti āha “kusaladhammasaṅkhātaṃ kusalacitta”nti.",
  "tika-vin12t:2650_1": "“Kusalacittaṃ pātetī”ti iminā cittaṃ pātetīti pācittiyanti vacanatthaṃ dasseti. Ettha",
  "tika-vin12t:2650_2": "“cittapātiya”nti vattabbe padavipariyāyaṃ katvā, takārassa ca lopaṃ katvā “pācittiya”nti",
  "tika-vin12t:2650_3": "vuttaṃ. Acinteyyo hi pāḷinayo. Ṇyapaccayo hetukatvatthavācako. Nanu “pāteti kusalaṃ",
  "tika-vin12t:2650_4": "dhamma”nti imināva “pācittiya”nti padassa nibbacanaṃ siddhaṃ, kasmā pana “aparajjhati",
  "tika-vin12t:2650_5": "cittasammohanaṭṭhāna”nti vuttanti āha “yaṃ panā”tiādi. Yasmā hotīti sambandho.",
  "tika-vin12t:2651_0": "Pāṭidesanīyāsu nibbacanameva adassetvā kasmā “bhikkhu aññātako santo”tiādi vuttanti",
  "tika-vin12t:2651_1": "āha “vuttagārayhabhāvakāraṇadassanatthamevā”ti. “Paṭidesetabbato”ti iminā aññāpattidesanānayato",
  "tika-vin12t:2651_2": "“gārayha”ntiādinā paṭi visuṃ vatvā desetabbāti pāṭidesanīyāti nibbacanaṃ dasseti.",
  "tika-vin12t:2652_0": "Dukkaṭanti ettha dusaddo duṭṭhuattho ca virūpattho ca hotīti dassento āha “duṭṭhu",
  "tika-vin12t:2652_1": "kataṃ, virūpaṃ vā kata”nti. Tanti kammaṃ. Taṃ panetanti dukkaṭaṃ, khalitanti sambandho.",
  "tika-vin12t:2652_2": "Assāti dukkaṭassa. Tassattho evaṃ veditabboti yojanā. Hīti vitthāro. Yaṃ pāpanti",
  "tika-vin12t:2652_3": "yojanā. Yadīti atha. Yadisaddo hi athapariyāyo. Idampīti idampi kammaṃ, pāpanti sambandho.",
  "tika-vin12t:2653_0": "“Lapita”nti iminā durābhaṭṭhanti ettha bhāsadhātuyā kathanatthaṃ dasseti. Yanti vacanaṃ.",
  "tika-vin12t:2653_1": "Kiñca bhiyyoti tato atirekaṃ kathetabbavacanaṃ kiñcāti attho. Saṃkiliṭṭhañca yaṃ",
  "tika-vin12t:2653_2": "padanti ettha cakāro pisaddattho “pada”nti ettha yojetabbo, yaṃsaddo kāraṇatthoti",
  "tika-vin12t:2653_3": "āha “saṃkiliṭṭhaṃ yasmā tampi pada”nti. Tampi padanti tampi vacanaṃ. Padasaddo hi",
  "tika-vin12t:2653_4": "vacanavācako. Tampi vacanaṃ yasmā saṃkiliṭṭhaṃ hotīti yojanā. Kathaṃ saṃkiliṭṭhaṃ",
  "tika-vin12t:2653_5": "hotīti yojanā. “Yasmā”ti padena yaṃsaddo kāraṇatthoti dasseti. Nanti padaṃ. “Etaṃ",
  "tika-vin12t:2653_6": "iti vuccatī”ti saṃvaṇṇetabbapadaṃ. “Dubbhāsitanti etaṃ vuccatī”ti saṃvaṇṇanāpadaṃ.",
  "tika-vin12t:2653_7": "Etanti etaṃ padaṃ, etaṃ vacananti attho.",
  "tika-vin12t:2654": "Etthāti sekhiyagāthāya. Idanti āpattīnaṃ nibbacanadīpakaṃ vacanaṃ, vuttanti sambandho. Kassa dīpanatthaṃ vuttanti āha “saṅgahitassa atthassa dīpanattha”nti.",
  "tika-vin12t:2655_0": "Tatthāti “channamativassatī”tiādivacane. Gehanti pakatigehaṃ. Idaṃ pana gehanti yojanā.",
  "tika-vin12t:2655_1": "Vitthārento āha “mūlāpattiñhī”tiādi. “Avivaṭa”nti vatvā tassatthaṃ dassetuṃ vuttaṃ",
  "tika-vin12t:2655_2": "“succhanna”nti. Vivaṭanti acchannaṃ. Nātivassanabhāvaṃ vitthārento āha “mūlāpattiñhī”tiādi.",
  "tika-vin12t:2655_3": "Vivaranto bhikkhu nāpajjatīti sambandho. Suddhanteti suddhakoṭṭhāse. “Tasmā”ti ca",
  "tika-vin12t:2655_4": "“tenā”ti ca yebhuyyena atthato ekaṃ, tasmā vuttaṃ “tena kāraṇenā”ti. Evañcetaṃ vivaṭanti",
  "tika-vin12t:2655_5": "evaṃ etaṃ channaṃ ce vivaṭanti yojanā.",
  "tika-vin12t:2656_0": "Paripātiyamānānanti abhibhūyamānānaṃ. “Rukkhādigahanaṃ arañña”nti iminā pavananti",
  "tika-vin12t:2656_1": "padassa araññapariyāyataṃ dasseti. Gatisaddassa bhavabhedādiatthaṃ paṭikkhipitvā",
  "tika-vin12t:2656_2": "paṭissaraṇatthe hotīti dassento āha “paṭissaraṇaṃ hotī”ti. Tanti pavanaṃ. Teti migā.",
  "tika-vin12t:2656_3": "“Assasantī”ti padena “passasantī”ti atthopi gahetabbo avinābhāvato, ānāpānaṃ karontīti",
  "tika-vin12t:2656_4": "attho. Ākāsoti ajaṭākāso. Pakkhīnanti vihaṅgamānaṃ. “Sabbesaṃ saṅkhatadhammāna”nti",
  "tika-vin12t:2656_5": "iminā dhammānanti ettha saṅkhatadhammoyeva gahetabboti dasseti. “Vināsovā”ti iminā",
  "tika-vin12t:2656_6": "vibhavasaddo vināsavācakoti dasseti. Tesanti sabbesampi saṅkhatadhammānaṃ. Gatīti",
  "tika-vin12t:2656_7": "patiṭṭhā. Kasmā vibhavo dhammānaṃ gati hotīti āha “na hī”tiādi. Hīti yasmā. Teti",
  "tika-vin12t:2656_8": "sabbepi saṅkhatadhammā. Vināsanti vibhavaṃ. Sucirampīti asītivassādikālampi. Nibbānaṃ",
  "tika-vin12t:2656_9": "arahato gatīti saṃvaṇṇetabbapadaṃ. “Khīṇāsavassā”ti iminā arahatoti padassa atthaṃ",
  "tika-vin12t:2656_10": "dasseti. “Anupādisesanibbānadhātū”ti iminā “nibbāna”nti padassa idha adhippetanibbānaṃ",
  "tika-vin12t:2656_11": "dasseti. Gāthāya te te atthā saṃgahetvā gaṇiyanti etthāti gāthāsaṅgaṇikaṃ.",
  "tika-vin12t:2657": "Iti paṭhamagāthāsaṅgaṇikavaṇṇanāya yojanā samattā.",
  "tika-vin12t:2658": "Adhikaraṇabhedaṃ",
  "tika-vin12t:2659": "Ukkoṭanabhedādivaṇṇanā",
  "tika-vin12t:2660_0": "340. Adhikaraṇabhede evamattho veditabboti yojanā. Dassetuṃ āhāti sambandho. Dve",
  "tika-vin12t:2660_1": "samatheti ettha dvinnaṃ samathānaṃ sarūpaṃ dassento āha “sammukhāvinayañca yebhuyyasikañcā”ti.",
  "tika-vin12t:2660_2": "“Paṭisedhetī”ti iminā ukkoṭetīti ettha kuṭadhātuyā chedanatthaṃ atthato dasseti.",
  "tika-vin12t:2660_3": "Chedanaṃ nāma atthato samathapaṭisedhananti attho.",
  "tika-vin12t:2661_0": "341. Dvādasasu ukkoṭesūti niddhāraṇe bhummaṃ. Akataṃ kammantiādayoti ettha ādisaddena",
  "tika-vin12t:2661_1": "“dukkaṭaṃ kammaṃ, puna kātabbaṃ kamma”nti dve ukkoṭā saṅgahetabbā. Anihataṃ kammantiādayoti",
  "tika-vin12t:2661_2": "ettha ādisaddena “dunnihataṃ, puna nihanitabba”nti dve ukkoṭā saṅgahetabbā. Avinicchitantiādayoti",
  "tika-vin12t:2661_3": "ettha ādisaddena “duvinicchitaṃ, puna vinicchitabba”nti dve ukkoṭā saṅgahetabbā.",
  "tika-vin12t:2661_4": "Avūpasantantiādayoti ettha ādisaddena “duvūpasantaṃ, puna vūpasametabba”nti dve ukkoṭā",
  "tika-vin12t:2661_5": "saṅgahetabbā. Apicāti sāmaññato pana.",
  "tika-vin12t:2662_0": "Tattha jātakanti ettha tasaddassa visayaṃ dassento āha “yasmiṃvihāre”ti. Yasmiṃvihāre",
  "tika-vin12t:2662_1": "uppannaṃ hotīti sambandho. Aññamaññassa attesu, attānaṃ vā paṭipakkhaṃ atthayanti",
  "tika-vin12t:2662_2": "icchantīti attapaccatthikā. Pāḷimuttakavinicchayenevāti pāḷiyaṃ āgatehi samathehi",
  "tika-vin12t:2662_3": "muttakena dhammadesanāmattavinicchayeneva. Idanti adhikaraṇaṃ. Yenāpi vinicchayenāti",
  "tika-vin12t:2662_4": "pāḷimuttakena yenāpi vinicchayena.",
  "tika-vin12t:2663": "Aññoti nevāsikehi añño vinayadharo pucchatīti sambandho. Tehi cāti nevāsikehi ca.",
  "tika-vin12t:2664_0": "Etassāti vinayadharassa. Ayanti vinayadharo. Tatthāti taṃ gāmaṃ. Aññamaññaṃ vā saññāpentīti",
  "tika-vin12t:2664_1": "attapaccatthikā aññamaññaṃ vā saññāpenti. Te bhikkhūti te attapaccatthikā bhikkhū.",
  "tika-vin12t:2664_2": "Nijjhāpentīti saññāpenti. Ukkoṭeti yoti yo ukkoṭeti. Eteti attapaccatthike bhikkhū,",
  "tika-vin12t:2664_3": "disvāti sambandho. Tatthāti gāmaṃ. Tatthevāti antarāmagge eva.",
  "tika-vin12t:2665": "Tatthevāti gāmameva. Tatthevāti tasmiṃyeva ṭhāne. Tattha gatanti taṃ gāmaṃ gataṃ.",
  "tika-vin12t:2666": "“Eseva nayo”ti iminā pācittiyameva atidisati.",
  "tika-vin12t:2667_0": "Saṅghena…pe… adhikaraṇe vadantopīti sambandho. Yaṃ panetaṃ āpattivuṭṭhānaṃ nāma hotīti",
  "tika-vin12t:2667_1": "yojanā. Etanti āpattivuṭṭhānaṃ. Vadantopīti pisaddo na kevalaṃ tiṇavatthārakaṃ ukkoṭentoyeva",
  "tika-vin12t:2667_2": "ukkoṭeti nāma, atha kho vadantopīti dasseti.",
  "tika-vin12t:2668_0": "Chandāgatiṃ gacchantotiādīsu agatigamanākāraṃ dassento āha “vinayadharo hutvā”tiādi.",
  "tika-vin12t:2668_1": "Atthāya ukkoṭentoti sambandho. Tassāti anatthaṃ carantassa. Mando pana ukkoṭeti nāmāti",
  "tika-vin12t:2668_2": "sambandho. Eko balavanissito ca hotīti sambandho. Gahanamicchādiṭṭhinti gahanasadisaṃ",
  "tika-vin12t:2668_3": "micchādiṭṭhiṃ pavanasadisaṃ micchādiṭṭhinti attho. Balavante cāti ettha casaddo sabbakammesu",
  "tika-vin12t:2668_4": "yojetabbo. Nissitattāti ekassa nissitattā. Balavanissito cāti etthāpi ca saddo sabbakattūsu",
  "tika-vin12t:2668_5": "yojetabbo. Tassāti visamādinissitassa.",
  "tika-vin12t:2669_0": "Soti sāmaṇero. Maṅkubhūtātthāti maṅkū hutvā bhūtā, maṅkuṃ vā pattā attha bhavathāti",
  "tika-vin12t:2669_1": "attho. Teti parājayabhikkhū. Tassāti sāmaṇerassa. Soti sāmaṇero. Teti parājayabhikkhū.",
  "tika-vin12t:2669_2": "Tanti sāmaṇeraṃ. Soti daharo. Tatoti sannipātakāraṇā. Hiyyoti anantarātītāhe. Itīti",
  "tika-vin12t:2669_3": "evaṃ vadeti. Soti daharo. Idaṃ sikkhāpadaṃ paññattanti yojanā. Gacchāti gacchāhi.",
  "tika-vin12t:2669_4": "Itīti evaṃ vattabboti yojanā.",
  "tika-vin12t:2670_0": "Saṅghena saddhiṃ adhikaraṇaṃ vinicchinitvā pariveṇagataṃ ekaṃ bhikkhunti yojanā.",
  "tika-vin12t:2670_1": "Kissāti kena kāraṇena. Evaṃ iminākārena vinicchitabbaṃ nanūti yojanā. Soti vinicchayakārako",
  "tika-vin12t:2670_2": "bhikkhu. Chandadāyako suviññeyyoyeva.",
  "tika-vin12t:2671": "Adhikaraṇanidānādivaṇṇanā",
  "tika-vin12t:2672_0": "342. Kiṃnidānantiādīsu chasu padesu samāsabhāvaṃ dassento āha “kiṃnidānamassā”tiādi.",
  "tika-vin12t:2672_1": "Assāti vivādādhikaraṇassa. “Kiṃnidāna”nti padānaṃ satipi samāsabhāve byañjanantapakatikattā",
  "tika-vin12t:2672_2": "“ki”nti niggahitantabhāvena uccāraṇaṃ kātabbaṃ. Sabbānetānīti sabbāni nidānantiādīni",
  "tika-vin12t:2672_3": "etāni padāni. Vevacanānīti ekasmiṃyeva “kāraṇa”nti atthe vividhāni vacanāni vivacanāni,",
  "tika-vin12t:2672_4": "tāniyeva vevacanāni. Atha vā vividhaṃ vacanametassatthassāti vivacanaṃ, kāraṇasaṅkhāto",
  "tika-vin12t:2672_5": "attho, abhidheyyaabhidhānabhāvena sambandhattā vivacanassa etāni vevacanāni, padāni.",
  "tika-vin12t:2673_0": "“Aṭṭhārasabhedakaravatthusaṅkhāto”ti iminā vivādasarūpaṃ dasseti. Vivādanti aṭṭhārasabhedakaravatthusaṅkhātaṃ",
  "tika-vin12t:2673_1": "vivādaṃ. Etanti “vivādanidāna”nti etaṃ vacanaṃ. Assāti anuvādādhikaraṇassa. Idampīti",
  "tika-vin12t:2673_2": "“anuvādanidāna”nti vacanampi. Assāti āpattādhikaraṇassa. Etanti “āpattinidāna”nti",
  "tika-vin12t:2673_3": "vacanaṃ. Kiccameva byañjanavaḍḍhanavasena kiccayanti vuttaṃ. Assāti kiccādhikaraṇassa.",
  "tika-vin12t:2673_4": "Samanubhāsanādīnaṃ uppajjanakakiccānanti sambandho. Etanti “kiccayanidāna”nti vacanaṃ.",
  "tika-vin12t:2673_5": "Ekapadayojanāti ekena “nidāna”nti padena yojanā. Sabbapadānīti sabbāni samudayādīni padāni.",
  "tika-vin12t:2674_0": "Navannanti jātivasena channaṃ hetūnaṃ navasu antogadhattā tikavasenetaṃ vuttaṃ. Byañjanamattanti",
  "tika-vin12t:2674_1": "hetupaccayavasena byañjanameva. Hīti saccaṃ, yasmā vā. Etthāti tatiyapucchāvissajjane.",
  "tika-vin12t:2675_0": "343. Dvādasa mūlānīti ettha dvādasannaṃ mūlānaṃ sarūpaṃ dassento āha “kodhaupanāhayugaḷakādīnī”tiādi.",
  "tika-vin12t:2675_1": "Ettha ādisaddena makkhapaḷāsayugaḷa issāmacchariyayugaḷa māyāsāṭheyyayugaḷa pāpicchamicchādiṭṭhiyugaḷa",
  "tika-vin12t:2675_2": "sandiṭṭhiparāmāsiādhānaggāhiduppaṭinissaggiyugaḷavasena pañca yugaḷāni saṅgaṇhāti.",
  "tika-vin12t:2675_3": "Ajjhattasantānappavattānīti niyakajjhattasantāne pavattāni.",
  "tika-vin12t:2676_0": "Aṭṭhārasabhedakaravatthūnaṃ samuṭṭhānabhāvaṃ nibbacanena pakāsento āha “taṃ hī”tiādi.",
  "tika-vin12t:2676_1": "Tanti anuvādādhikaraṇaṃ, samuṭṭhātīti sambandho. Ettha ca “etesū”ti iminā adhikaraṇabhāvaṃ",
  "tika-vin12t:2676_2": "dasseti. “Etehī”ti iminā karaṇabhāvaṃ dasseti. Tenāti kāraṇena. Assāti vivādādhikaraṇassa.",
  "tika-vin12t:2676_3": "Etānīti aṭṭhārasabhedakaravatthūni. Sabbatthāti sabbesaṃ adhikaraṇānaṃ sabbesu samuṭṭhānesu.",
  "tika-vin12t:2677": "344. Ekena adhikaraṇena kiccādhikaraṇenāti idaṃ vuttanti sambandho. Etānīti adhikaraṇāni. Ekaṃsatoti ekaṃsena, ekakoṭṭhāsenāti attho. Hīti saccaṃ, yasmā vā.",
  "tika-vin12t:2678_0": "Sāvasesāpatti sammati viya anavasesāpatti na sammatīti yojanā. Kasmā na sammatīti",
  "tika-vin12t:2678_1": "āha “na hī”tiādi. Hīti yasmā. Sāti anavasesā āpatti. Tatoti anavasesāpattito. Ettha",
  "tika-vin12t:2678_2": "ca “na sakkā desetu”nti iminā desanāgāminiyā abhāvaṃ dīpeti. “Na sakkā…pe… patiṭṭhātu”nti",
  "tika-vin12t:2678_3": "iminā vuṭṭhānagāminiyā abhāvaṃ dīpeti.",
  "tika-vin12t:2679": "349. Tatoti nayato. Yattha sativinayotiādikā cha yamakapucchāti sambandho. Tāsanti pucchānaṃ. Pakāsitoti pākaṭo.",
  "tika-vin12t:2680_0": "351. Dvinnampi samathānanti sammukhāvinayasativinayavasena dvinnampi samathānaṃ.",
  "tika-vin12t:2680_1": "Yasmāti yena kāraṇena na sakkāti sambandho. Pattavaṭṭīnaṃ nānākaraṇanti sambandho.",
  "tika-vin12t:2680_2": "Tesanti sammukhāvinayasativinayānaṃ nānākaraṇanti sambandho. Ayaṃ panettha yojanā",
  "tika-vin12t:2680_3": "– yasmā kadalikkhandhe pattavaṭṭīnaṃ nānākaraṇaṃ vinibbhujjitvā dassetuṃ na sakkā",
  "tika-vin12t:2680_4": "viya tesaṃ nānākaraṇaṃ vinibbhujjitvā dassetuṃ na sakkāti. Tenāti kāraṇena. Sabbatthāti",
  "tika-vin12t:2680_5": "sabbesu vissajjanesu.",
  "tika-vin12t:2681": "Sattasamathanidānavaṇṇanā",
  "tika-vin12t:2682_0": "352. Assāti sammukhāvinayassa. Tatthāti “nidānanidāno”ti pāṭhe. Idanti sammukhācatukkaṃ.",
  "tika-vin12t:2682_1": "Laddhupavādoti laddho paresaṃ upavādo yenāti laddhupavādo, khīṇāsavo. Yassa cāti",
  "tika-vin12t:2682_2": "yassa ca santiketi sambandho. Ubhinnanti desakapaṭiggāhakānaṃ dvinnaṃ.",
  "tika-vin12t:2683_0": "353. Nanu pucchāyaṃ “sattannaṃ samathāna”nti vuttaṃ, kasmā pana vissajjanāyaṃ sammukhāvinayassa",
  "tika-vin12t:2683_1": "samuṭṭhānaṃ na vuttanti āha “kiñcāpī”tiādi. Tattha kiñcāpi vuttanti yojanā. Ettha",
  "tika-vin12t:2683_2": "kiñcāpisaddo sambhāvanattho, panasaddo garahattho. Tathā vuttampīti yojanā. Kammasaṅgahābhāvenāti",
  "tika-vin12t:2683_3": "kamme saṅgahassa abhāvena. Tatthāti tasmiṃ “kammassa kiriyā”tiādipāṭhe. Kammaṃ karīyati",
  "tika-vin12t:2683_4": "imāyāti kiriyā, ñatti. Tena vuttaṃ “kammassa kiriyāti ñatti veditabbā”ti. Kariyate",
  "tika-vin12t:2683_5": "ṭhapiyate karaṇaṃ. Sayaṃ upagamiyate upagamanaṃ. Ajjhesanena paraṃ upagamāpiyate",
  "tika-vin12t:2683_6": "ajjhupagamanaṃ. Adhivāsiyate adhivāsanā. Appaṭikkosiyate apaṭikkosanā. Iti imamatthaṃ",
  "tika-vin12t:2683_7": "dassento āha “karaṇanti tassāyevā”tiādi. Etanti kammaṃ. Meti mayhaṃ. Khamudhātupayoge",
  "tika-vin12t:2683_8": "sampadānatthe sampadānavacanaṃ. Atha vā meti mayā. Katvatthe karaṇavacanaṃ, sāmivacanaṃ",
  "tika-vin12t:2683_9": "vā. Khamatīti katturūpasadisaṃ kammarūpaṃ. Rūpañhi katturūpasadisaṃ kammarūpaṃ “khamati",
  "tika-vin12t:2683_10": "saṅghassā”tiādīsu viya. Kammarūpasadisaṃ katturūpaṃ “upāsako sīlaṃ samādiyatī”tiādīsu",
  "tika-vin12t:2683_11": "viya. Ettha kammatthe pavatto yapaccayo lopoti daṭṭhabbaṃ.",
  "tika-vin12t:2684": "Sattasamathanānātthādivaṇṇanā",
  "tika-vin12t:2685_0": "354. Mātāputtādīnaṃ ayaṃ vivādoti yojanā. “Viruddhavādattā”ti iminā vadanaṃ vādo,",
  "tika-vin12t:2685_1": "viruddho vādo vivādoti nibbacanaṃ dasseti. Adhikaraṇīyatāyāti vūpasamitatāya. Iminā",
  "tika-vin12t:2685_2": "adhikariyati samathehi vūpasamiyatīti adhikaraṇanti vacanatthaṃ dasseti. Sabbatthāti",
  "tika-vin12t:2685_3": "sabbesu adhikaraṇabhedesu.",
  "tika-vin12t:2686": "Iti adhikaraṇabhedavaṇṇanāya yojanā samattā.",
  "tika-vin12t:2687": "Dutiyagāthāsaṅgaṇikaṃ",
  "tika-vin12t:2688": "Codanādipucchāvissajjanāvaṇṇanā",
  "tika-vin12t:2689_0": "359. Dutiyagāthāsaṅgaṇiyaṃ codanā nāma kiṃ dassetvā codanāti āha “vatthuñca āpattiñca",
  "tika-vin12t:2689_1": "dassetvā codanā”ti. Dosaṃ sarāpetīti dosasāraṇā. Saṅghasannipātoti saṅghassa sannipatanaṃ.",
  "tika-vin12t:2689_2": "Iminā saṅghoti ettha uttarapadalopaṃ dasseti. Matikammanti ettha matisaddo icchatthoti",
  "tika-vin12t:2689_3": "āha “vuccati mantaggahaṇa”nti. Tanti matikammaṃ.",
  "tika-vin12t:2690_0": "“Tena cuditakapuggalenā”ti padaṃ “sāraṇatthāyā”ti pade kāritakammaṃ. Tassa puggalassāti",
  "tika-vin12t:2690_1": "tassa cuditakassa puggalassa, iminā “niggahatthāyā”ti padassa kammaṃ dasseti. Tatthāti",
  "tika-vin12t:2690_2": "tasmiṃ adhikaraṇavinicchayaṭṭhāne. Pariggahaṇatthāyāti pari vīmaṃsitvā gahaṇatthāya.",
  "tika-vin12t:2690_3": "Dhammā-dhammanti bhūtābhūtaṃ. “Vinicchayasanniṭṭhāpanattha”nti iminā pāḷiyaṃ pāṭhasesaṃ dasseti.",
  "tika-vin12t:2691_0": "Mā kho paṭighanti ettha paṭighasaddo kopapariyāyoti āha “kopaṃ mā janayī”ti. “Cuditake",
  "tika-vin12t:2691_1": "vā codake vā”ti iminā “saṅghe”ti ādhāraṃ paṭikkhipati. Sace anuvijjako tuvanti ettha",
  "tika-vin12t:2691_2": "anuvijjakasaddo vinayadharapariyāyoti āha “vinayadharo”ti. Vinayadharo hi yasmā codakacuditakānaṃ",
  "tika-vin12t:2691_3": "vacanaṃ anuminitvā vatthuāpattādivasena vidati, tasmā anuvijjakoti vuccati.",
  "tika-vin12t:2692": "Viruddhaṃ gāhaṃ saṃvattetīti viggāhikaṃ. “Na tva”ntiādinā ṇikapaccayassa sarūpaṃ dasseti. Yāyāti kathāya. Suttādīnaṃ sarūpaṃ dassento āha “suttaṃ nāmā”tiādi.",
  "tika-vin12t:2693_0": "Anuyuñjanavattanti anuyuñjanassa, anuyuñjane vā vattaṃ. Kusalena buddhimatāti ettha",
  "tika-vin12t:2693_1": "kusalasaddo chekapariyāyo, buddhimantusaddo paṇḍitapariyāyoti āha “chekena paṇḍitenā”ti.",
  "tika-vin12t:2693_2": "“Ñāṇapāramippattenā”ti iminā buddhimatāti ettha na kevalaṃ ñāṇasāmaññaṃ, atha kho",
  "tika-vin12t:2693_3": "sabbaññutaññāṇanti dasseti. Ayanti eso yathāvutto attho. Ayaṃ panāti eso vakkhamāno",
  "tika-vin12t:2693_4": "pana. Etthāti imāsu gāthāsu. Sace tvaṃ anuvijjako hosīti yojanā. Yaṃ pana anuyogavattaṃ",
  "tika-vin12t:2693_5": "kataṃ supaññattaṃ sabbasikkhāpadānaṃ anulomanti yojanā. Tanti anuyogavattaṃ. Itīti",
  "tika-vin12t:2693_6": "ayaṃ sādhippāyasaṅkhepavaṇṇanā. Attanoti anuvijjakassa. Samparāyeti paraloke. Yoti",
  "tika-vin12t:2693_7": "anuvijjako. Tanti anuyogavattaṃ. Gatinti sugatiṃ. Hitanti codakacuditakānaṃ hitaṃ.",
  "tika-vin12t:2693_8": "Gavesantoti ñāṇena esanto. Iminā hitaṃ esantoti hitesīti vacanatthaṃ dasseti. Mettañcāti",
  "tika-vin12t:2693_9": "appanāpattaṃ mettañca. Mettāpubbabhāgañcāti appanāmettāya pubbabhāge pavattaṃ parikammaupacāramettañca.",
  "tika-vin12t:2693_10": "Tava bhāre saṅghena kate evāti yojanā.",
  "tika-vin12t:2694": "Yoti anuvijjako. Etesanti codakacuditakānaṃ. “Bhāsita”nti iminā vohārasaddo bhāsitapariyāyoti dasseti. Tanti sahasā vohāraṃ.",
  "tika-vin12t:2695_0": "Anusandhitanti ettha vinicchayānusandhiṃ paṭikkhipanto āha “kathānusandhi vuccatī”ti.",
  "tika-vin12t:2695_1": "Kathāya anurūpaṃ sandahanaṃ kathānusandhi. Paṭiññānusandhitenāti ettha paṭiññāsaddaanusandhisaddānaṃ",
  "tika-vin12t:2695_2": "tulyādhikaraṇato aññaṃ bhinnādhikaraṇaṃ dassento āha “athavā”tiādi. Lajjiṃ puggalanti",
  "tika-vin12t:2695_3": "sambandho. Tatthāti gāthāyaṃ. Vattānusandhināti ācārasaṅkhātena vattena anusandhinā",
  "tika-vin12t:2695_4": "assa alajjīssa vattena saddhiṃ yā paṭiññā sandhiyatīti yojanā.",
  "tika-vin12t:2696_0": "Jānanto āpajjatīti jānanto hutvā āpajjati. Iminā sañciccāti padassa sañcetetvāti",
  "tika-vin12t:2696_1": "atthaṃ dasseti. Vītikkamacetanāya saddhiṃ cetetvāti attho. “Na deseti na vuṭṭhātī”ti",
  "tika-vin12t:2696_2": "iminā parigūhatīti ettha parigūhanaṃ nāma atthato na desanaṃ na vuṭṭhānanti dasseti.",
  "tika-vin12t:2697_0": "Yanti “sañcicca āpattiṃ āpajjatī”ti vacanaṃ. Tumhehīti parihārakārakehi. Saccanti",
  "tika-vin12t:2697_1": "tathaṃ avitathaṃ. Ahampīti codakopi. Pisaddena parihārakaṃ sampiṇḍeti. Nanti “sañciccā”tiādivacanaṃ.",
  "tika-vin12t:2697_2": "Tanti tuvaṃ, tvaṃ vā.",
  "tika-vin12t:2698_0": "Pubbāparanti ettha pubbe kathetabbaṃ pubbaṃ, aparamhi kathetabbaṃ aparaṃ, pubbañca",
  "tika-vin12t:2698_1": "aparañca pubbāparanti dassento āha “pure”tiādi. “Tasmiṃ pubbāpare”ti iminā pāḷiyaṃ",
  "tika-vin12t:2698_2": "pubbaparassāti ettha bhummatthe sāmivacananti dasseti.",
  "tika-vin12t:2699_0": "Dvīhīti pārājikasaṅghādisesavasena dvīhi. Pañcahīti thullaccayādivasena pañcahi.",
  "tika-vin12t:2699_1": "Micchādiṭṭhiyāti “natthi dinna”ntiādinā dasavatthukāya micchādiṭṭhiyā. Antaggāhikadiṭṭhiyāti",
  "tika-vin12t:2699_2": "“sassato loko”tiādinā dasavatthukāya antaggāhikadiṭṭhiyā. Sabbatthāti sabbesu dutiyagāthāsaṅgaṇikesu.",
  "tika-vin12t:2700": "Iti dutiyagāthāsaṅgaṇikavaṇṇanāya yojanā samattā.",
  "tika-vin12t:2701": "Codanākaṇḍaṃ",
  "tika-vin12t:2702": "Anuvijjakakiccavaṇṇanā",
  "tika-vin12t:2703_0": "360-1. Idāni āraddhanti sambandho. Eko bhikkhu ekena mātugāmenāti yojanā. Soti passanto",
  "tika-vin12t:2703_1": "bhikkhu. Tanti nikkhamantaṃ pavisantaṃ vā bhikkhuṃ. Itaroti cuditako. Tassāti codakassa.",
  "tika-vin12t:2703_2": "Na upetīti na upagacchati. Na paṭijānātīti na paṭissavaṃ karoti. Etthāti mātugāmena",
  "tika-vin12t:2703_3": "nikkhamantapavisantaṭṭhāne. Yanti kammaṃ. Tenāti codakena. Tassāti codakassa vacanenāti",
  "tika-vin12t:2703_4": "sambandho. Itaroti cuditako. Asuddhaparisaṅkitoti asuddhāya aṭṭhāne uppannāya parisaṅkāya",
  "tika-vin12t:2703_5": "parisaṅkito. Tadatthaṃ dasseti “amūlakaparisaṅkito”ti iminā. Tassa puggalassāti cuditakassa",
  "tika-vin12t:2703_6": "paṭiññāyāti sambandho. Sabbatthāti sabbesu anuvijjakakiccesu.",
  "tika-vin12t:2704": "Iti anuvijjakakiccavaṇṇanāya yojanā samattā.",
  "tika-vin12t:2705": "Codakapucchāvissajjanā",
  "tika-vin12t:2706_0": "362-3. Sacce ca akuppe cāti padhānaṃ sambandhaṭṭhānaṃ dassento āha “patiṭṭhātabba”nti.",
  "tika-vin12t:2706_1": "“Ya”ntiādinā sacce patiṭṭhātabbabhāvaṃ dasseti. Yanti kammaṃ. “Na cā”tiādinā akuppe",
  "tika-vin12t:2706_2": "patiṭṭhātabbabhāvaṃ dasseti. Otiṇṇañcāti vinicchayaṃ otiṇṇañca. “Vacana”nti iminā",
  "tika-vin12t:2706_3": "otiṇṇānotiṇṇasarūpaṃ dasseti. Tatrāti purimavacanāpekkhaṃ. “Otiṇṇānotiṇṇaṃ jānitabba”nti",
  "tika-vin12t:2706_4": "vacaneti hi attho. Codakassa pamāṇanti “dhammo”ti vā “adhammo”ti vā “bālo”ti vā “paṇḍito”ti",
  "tika-vin12t:2706_5": "vā codakassa pamāṇaṃ. Cuditakassa pamāṇanti dhammacuditako nu kho, noti cuditakassa",
  "tika-vin12t:2706_6": "pamāṇaṃ. Anuvijjakassa pamāṇanti sakkā nu kho vinicchituṃ, noti anuvijjakassa pamāṇaṃ.",
  "tika-vin12t:2706_7": "Anuvijjako vattabboti sambandho. Yena dhammenātiādīsu dhammādīnaṃ sarūpaṃ dassento",
  "tika-vin12t:2706_8": "āha “dhammoti bhūtaṃ vatthū”tiādi. Etena dhammena ca etena vinayena ca etena satthusāsanena",
  "tika-vin12t:2706_9": "cāti yojanā. Tasmā anuvijjakena vūpasametabbanti sambandho. Etthāti anuvijjakassa",
  "tika-vin12t:2706_10": "paṭipajjitabbaṭṭhāne.",
  "tika-vin12t:2707_0": "Avaññanti avajānanaṃ. Imeti therā. “Khatattā”ti iminā attanāva attā khaññatīti khatoti",
  "tika-vin12t:2707_1": "vacanatthaṃ dasseti. Upahaniyantīti upahatāni, upahatāni indriyāni anenāti upahatindriyo.",
  "tika-vin12t:2707_2": "“Paññāya abhāvato”ti iminā dummedhoti ettha dusaddo abhāvattho, medhāsaddo paññāpariyāyoti",
  "tika-vin12t:2707_3": "dasseti. Natthi medhā etassāti dummedhoti nibbacanaṃ kātabbaṃ. Khato…pe… dummedho",
  "tika-vin12t:2707_4": "so anuvijjako upagacchatīti yojanā. Tasmāti yasmā upagacchati, tasmā vuttanti sambandho.",
  "tika-vin12t:2707_5": "Tassāti pāṭhassa, gāthāya vā. Vitthāraṃ dassento āha “cuditakacodakesu hī”tiādi.",
  "tika-vin12t:2707_6": "Ubhopeteti ubhopi ete āmisapuggalanissaye. Dhammoti sāsanadhammo. Itīti ayamattho.",
  "tika-vin12t:2708_0": "Upakaṇṇakaṃ jappatīti ettha kaṇṇassa samīpaṃ upakaṇṇaṃ, tadeva upakaṇṇakanti dassento",
  "tika-vin12t:2708_1": "āha “evaṃ kathehī”tiādi. “Kaṇṇamūle”ti iminā upakaṇṇakanti ettha upasaddassa samīpatthaṃ",
  "tika-vin12t:2708_2": "dasseti. Mantetīti katheti. Iminā jappadhātuyā kathanatthaṃ dasseti. Jimhaṃ pekkhatīti",
  "tika-vin12t:2708_3": "ettha jimhasaddo kuṭilavācako, kuṭilaṃ nāma atthato idha dosoti āha “dosamevā”ti.",
  "tika-vin12t:2709": "Kathānusandhīti cuditakaanuvijjakānaṃ kathāya anusandhi. Vinicchayānusandhīti anuvijjakena katassa āpattānāpattivinicchayassa anusandhi. Sabbatthāti codanākaṇḍe.",
  "tika-vin12t:2710": "Iti codanākaṇḍavaṇṇanāya yojanā samattā.",
  "tika-vin12t:2711": "Cūḷasaṅgāmaṃ",
  "tika-vin12t:2712": "Anuvijjakassa paṭipattivaṇṇanā",
  "tika-vin12t:2713_0": "365. Cūḷasaṅgāme samāgamanaṃ saṅgāmo, samāgamenti sannipatanti etthāti vā saṅgāmoti",
  "tika-vin12t:2713_1": "vacanatthaṃ dassento āha “saṅgāmo vuccati…pe… saṅghasannipāto”ti. Sannipatanaṃ sannipāto,",
  "tika-vin12t:2713_2": "sannipatanti ettha deseti vā sannipāto, saṅghassa sannipāto saṅghasannipāto. Saṅgāma",
  "tika-vin12t:2713_3": "yuddheti dhātupāṭhesu (saddanītidhātumālāyaṃ 18 makārantadhātu) vuttaṃ. Tattha yuddhaṃ",
  "tika-vin12t:2713_4": "nāma atthato adhikaraṇavinicchayoti gahetabbaṃ. Tadatthaṃ vitthārento āha “tatra",
  "tika-vin12t:2713_5": "hī”tiādi. Tattha tatrāti tasmiṃ saṅgāme, samosarantīti sambandho. Attapaccatthikāti",
  "tika-vin12t:2713_6": "attano paṭipakkhaṃ atthayanti. Uddhammanti dhammato viyogaṃ. Dīpentā hutvāti yojanā.",
  "tika-vin12t:2713_7": "Ke viyāti āha “vajjiputtakā viyā”ti. So bhikkhu pavattetīti sambandho. Laddhinti",
  "tika-vin12t:2713_8": "uddhammādivādaṃ. Tatthāti saṅgāme. Avacaratīti ogāhetvā cāreti pavatteti. Tamevatthaṃ",
  "tika-vin12t:2713_9": "dassento āha “ajjhogāhetvā vinicchayaṃ pavattetī”ti. Ettha “ajjhogāhetvā”ti iminā",
  "tika-vin12t:2713_10": "avatyūpasaggassa ogāhatthaṃ dasseti. “Vinicchayaṃ pavattetī”ti iminā caradhātussa",
  "tika-vin12t:2713_11": "kāritantogadhattā sahakāritakammena pavattanatthaṃ dasseti. Iminā saṅgāme avacaratīti",
  "tika-vin12t:2713_12": "saṅgāmāvacaroti nibbacanaṃ dasseti. Ko viyāti āha “yasatthero viyā”ti. Mānaddhajanti",
  "tika-vin12t:2713_13": "ketukamyatāpaccupaṭṭhānamānasaṅkhātaṃ dhajaṃ. Rajoharaṇasamenāti ettha rajaṃ harati",
  "tika-vin12t:2713_14": "apaneti anenāti rajoharaṇaṃ, pādapuñjanaṃ, tena samenāti dassento āha “pādapuñjanasamenā”ti.",
  "tika-vin12t:2713_15": "Pādaṃ puñjati sodheti anenāti pādapuñjanaṃ, tena samo pādapuñjanasamo, tena. Samākāraṃ",
  "tika-vin12t:2713_16": "dassento āha “yathā”tiādi. Rajoharaṇassa neva rāgo hotīti sambandho. Yathāpatirūpanti",
  "tika-vin12t:2713_17": "patirūpassa anulomaṃ, patirūpānatikkantanti attho. Akathentena nisīditabbanti sambandho.",
  "tika-vin12t:2713_18": "Sāmaṃ vā dhammoti ettha dhammo nāma koti āha “kappiyākappiyanissitā vā”tiādi. Rūpārūpaparicchedo",
  "tika-vin12t:2713_19": "ca samathācāro ca vipassānācāro ca ṭhānavattañca nisajjavattañca, ādisaddena caṅkamavattādīni",
  "tika-vin12t:2713_20": "saṅgaṇhāti. Cuddasamahāvattādīnaṃ “kappiyākappiyanissitā”ti padena gahitattā vattasaddena",
  "tika-vin12t:2713_21": "ṭhānavattādīni eva gahetabbāni, ādisaddena caṅkamavattādīni gahetabbāni. Paro vā",
  "tika-vin12t:2713_22": "ajjhesitabboti yovā so vā koci ajjhesitabboti āha “yo”tiādi. Iminā na yo vā so vā",
  "tika-vin12t:2713_23": "koci ajjhesitabbo, samatthoyeva pana ajjhesitabboti vā dasseti. “Āvuso”tiādinā vattabbākāraṃ",
  "tika-vin12t:2713_24": "dasseti. Ariyo vā tuṇhībhāvoti ettha na kevalaṃ kathetuṃ asamatthavasena tuṇhībhāvo,",
  "tika-vin12t:2713_25": "kammaṭṭhānamanasikāravasena panāti āha “kammaṭṭhānamanasikāravasena tuṇhībhāvo”ti.",
  "tika-vin12t:2713_26": "Ariyānaṃ eso ariyo, tuṇhībhāvo. “Nāvajānitabbo”ti iminā nātimaññitabboti padassa",
  "tika-vin12t:2713_27": "atikkamma na maññitabboti dasseti.",
  "tika-vin12t:2714_0": "Upajjhāyoti codakacuditakānaṃ upajjhāyo. Sabbatthāti sabbesu “na ācariyo pucchitabbo”tiādipadesu.",
  "tika-vin12t:2714_1": "Kulameva jātināmagottavasena ayanti apadisiyatīti kulapadeso. Atrassāti ettha atra",
  "tika-vin12t:2714_2": "assāti padacchedaṃ katvā atrasaddo puggalavisayo, assasaddo ākhyātikoti āha “atra",
  "tika-vin12t:2714_3": "puggale”tiādi. Tattha “bhaveyyā”ti iminā assasaddassa sabbanāmattañca “bhavatī”ti",
  "tika-vin12t:2714_4": "vattamānikabhāvañca paṭikkhipati. Parisānuvidhāyakenāti parisāya anumataṃ karontena.",
  "tika-vin12t:2714_5": "Iminā no parisakappikenāti ettha kappasaddo vijhatthoti dasseti. Yanti vacanaṃ. Na",
  "tika-vin12t:2714_6": "hatthamuddāti mudanti etāyāti muddā, sakkharamaṅguliyaṃ hatthassa muddā avayaviavayavavasena",
  "tika-vin12t:2714_7": "sambandhattāti hatthamuddā. Tassā vikāro “hatthamuddā”ti gahetabboti āha “hatthavikāro”ti.",
  "tika-vin12t:2715_0": "“Atthaṃ anuvidhiyantenā”ti ettha atthanti vinicchayatthaṃ. Anuvidhiyantenāti sallakkhentena.",
  "tika-vin12t:2715_1": "Iti imamatthaṃ dassento āha “vinicchayapaṭivedhameva sallakkhentenā”ti. Sannipātamaṇḍaleti",
  "tika-vin12t:2715_2": "sannipātāya parisāya samūhe, sannipātamaṇḍalassa majjheti attho. Na vītihātabbanti",
  "tika-vin12t:2715_3": "ettha vītiharaṇaṃ nāma atthato hāpananti āha “na vinicchayo hāpetabbo”ti. Duruttavācanti",
  "tika-vin12t:2715_4": "codakacuditakānaṃ duruttavācaṃ. Hitaparisakināti ettha hitaṃ pari esatīti hitaparisako,",
  "tika-vin12t:2715_5": "karuṇā ca karuṇāpubbabhāgo ca, so etassatthīti hitaparisakī, puggalo, tena hitaparisakinā.",
  "tika-vin12t:2715_6": "Tamevatthaṃ dassento āha “hitesinā hitagavesinā”ti. Karuṇāti appanāpattā karuṇā.",
  "tika-vin12t:2715_7": "Karuṇāpubbabhāgoti appanāpattāya karuṇāya pubbabhāge pavattā parikammaupacārakaruṇā.",
  "tika-vin12t:2715_8": "Padadvayepīti “hitānukampinā kāruṇikena bhavitabbaṃ. Hitaparisakinā asamphappalāpinā",
  "tika-vin12t:2715_9": "bhavitabba”nti padadvayepi. Ayaṃ adhippāyo veditabboti yojanā. “Asundaravacana”nti",
  "tika-vin12t:2715_10": "iminā asuruttanti ettha sundaraṃ uttaṃ suruttaṃ, na suruttaṃ asuruttanti vacanatthaṃ",
  "tika-vin12t:2715_11": "dasseti. Pariggahetabboti parivīmaṃsitvā gahetabbo.",
  "tika-vin12t:2716_0": "Tassāti adhammacodakassa. Anosaṭaṃ vatthunti ettha “codakacuditakehi vutta”nti padaṃ",
  "tika-vin12t:2716_1": "adhikāravasena veditabbaṃ. Ettha ca anosaṭanti vinicchayaṃ anosaṭanti attho. Kiṃ",
  "tika-vin12t:2716_2": "paggaṇhitabboti āha “nanu tva”ntiādi. Anuyogavattanti “kālena vakkhāmī”tiādinā vuttaṃ,",
  "tika-vin12t:2716_3": "“sacce ca akuppe cā”ti ca vuttaṃ anuyuñjanavattaṃ. Tañhi yasmā anena vattena codako",
  "tika-vin12t:2716_4": "cuditakaṃ, cuditako vā codakaṃ anuyuñjati, codakena cuditako, cuditakena vā codako",
  "tika-vin12t:2716_5": "anuyuñjiyati, tasmā anuyogavattanti vuccati. Kathāpetvāti codakacuditakeheva kathāpetvā.",
  "tika-vin12t:2716_6": "Tassāti codakassa vā cuditakassa vā, sārajjanti bhayaṃ. Teti tava. Vatvāpīti mukhena",
  "tika-vin12t:2716_7": "vatvāpi. Pisaddena kāyavikāraṃ dassetvāpīti sampiṇḍeti. “Anuyogavatta”nti dhātukammaṃ,",
  "tika-vin12t:2716_8": "“so bhikkhū”ti kāritakammaṃ ajjhāharitabbaṃ, taṃ kammaṃ tabbapaccayo vadati. Asuci",
  "tika-vin12t:2716_9": "vibhāvetabboti ettha natthi suci sīlametassāti asucīti vutte alajjīti āha “alajji”nti.",
  "tika-vin12t:2716_10": "Uju sīlavā kāyavaṅkādirahito hotīti yojanā. Ettha ca kāyavaṅkādirahito hotīti iminā",
  "tika-vin12t:2716_11": "ujuno kāraṇaṃ dasseti. Kāyavaṅkādirahitattā uju hotīti adhippāyo. Soti bhikkhu. Maddavenevāti",
  "tika-vin12t:2716_12": "mudubhāveneva. Upacaritabboti kathetabbo. Iminā ujumaddavenāti padassa sambandhaṭṭhānaṃ",
  "tika-vin12t:2716_13": "pāṭhasesaṃ dasseti. Yoti bhikkhu. Ayamevāti evasaddena na dhammagaruko, puggalagaruko,",
  "tika-vin12t:2716_14": "dhammesu ca puggalesu ca na majjhattoti veditabboti dasseti.",
  "tika-vin12t:2717_0": "366. Tena ca pana anuvijjakenāti yojanā. Suttādīsūti ādisaddena vinayaanuloma paññattaanulomikāni",
  "tika-vin12t:2717_1": "saṅgahetabbāni. Suttaṃ saṃsandanatthāya hotīti yojanā. Kesaṃ saṃsandanatthāyāti āha",
  "tika-vin12t:2717_2": "“āpattānāpattīnaṃ saṃsandanattha”nti. Opammaṃ atthadassanatthāya hotīti yojanā. Eseva",
  "tika-vin12t:2717_3": "nayo sesesupi. Paccekaṭṭhāyino avisaṃvādakaṭṭhāyinoti ettha paccekasmiṃ tiṭṭhanti",
  "tika-vin12t:2717_4": "sīlenāti paccekaṭṭhāyino, avisaṃvādake tiṭṭhanti sīlenāti avisaṃvādakaṭṭhāyinoti",
  "tika-vin12t:2717_5": "dassento āha “issa…pe… ṭhitā”ti. “Issariyādhipaccajeṭṭhakaṭṭhāne”ti iminā paccekasarūpaṃ",
  "tika-vin12t:2717_6": "dasseti. Teti saṅghena anumatā puggalā.",
  "tika-vin12t:2718_0": "Kimatthaṃ “vinayo saṃvaratthāyā”tiādi vuttanti āha “idānī”tiādi. Idāni dassetuṃ āhāti",
  "tika-vin12t:2718_1": "sambandho. Ye mandā mandabuddhino hutvā evaṃ vadeyyunti yojanā. Atha vā mandā mandabuddhino",
  "tika-vin12t:2718_2": "ye puggalā evaṃ vadeyyunti yojanā. Sakalāpi vinayapaññatti upanissayo hotīti sambandho.",
  "tika-vin12t:2718_3": "Iminā “saṃvaratthāyā”tiādīsu “anupādāparinibbānatthāyā”tipariyosānesu terasavākyesu",
  "tika-vin12t:2718_4": "“upanissayo hotī”ti pāṭhaseso ajjhāharitabboti dasseti. “Paccayo”ti iminā “upanissayo”ti",
  "tika-vin12t:2718_5": "padassa upanissayapaccayoti atthaṃ dasseti. Sabbatthāti sabbesu dvādasavākyesu. Visesaṃ",
  "tika-vin12t:2718_6": "dassento āha “apicetthā”tiādi. Tattha apica visesaṃ vakkhāmīti yojanā. Etthāti “avippaṭisāratthāyā”tiādīsu.",
  "tika-vin12t:2718_7": "Tanti sukhaṃ. Taruṇavipassanā nāma kassa adhivacananti āha “udayabbayañāṇassetamadhivacana”nti.",
  "tika-vin12t:2718_8": "Nanu “virāgo”ti ettha catubbidhassa ariyamaggassa gahitattā “vimuttī”ti etthāpi catubbidhaṃ",
  "tika-vin12t:2718_9": "phalaṃ gahetabbaṃ, kasmā pana “vimuttīti arahattaphala”nti vuttanti āha “catubbidhopi",
  "tika-vin12t:2718_10": "hī”tiādi. Hīti saccaṃ, yasmā vā. Apaccayaparinibbānatthāyāti asaṅkhataparinibbānatthāya.",
  "tika-vin12t:2718_11": "Natthettha hi parinibbāne koci paccayo, tasmā apaccayaparinibbānanti vuccati. Tanti",
  "tika-vin12t:2718_12": "vimuttiñāṇadassanaṃ. Tasmiṃanuppatteti tasmiṃ vimuttiñāṇadassane anukkamena patte.",
  "tika-vin12t:2718_13": "Avassanti dhuvaṃ ekantenāti attho. Etadatthāti eso anupādā parinibbānasaṅkhāto attho",
  "tika-vin12t:2718_14": "payojanaṃ imissā kathāyāti etadatthā. Kathāti atthassa kathā. Mantanāti dhammassa",
  "tika-vin12t:2718_15": "mantanā. Etadatthā upanisāti ettha upanisāsaddo paccayavācakoti āha “paraṃparapaccayatāpī”ti.",
  "tika-vin12t:2718_16": "Paraṃparapaccayo hi yasmā ettha paraṃparaphalaṃ upagantvā nisīdati, tasmā upanisāti",
  "tika-vin12t:2718_17": "vuccati. “Vinayo saṃvaratthāyā”tiādikā ayaṃ paraṃparapaccayatāpīti yojanā. Sotāvadhānanti",
  "tika-vin12t:2718_18": "ogāhetvā dhiyate ṭhapiyate avadhānaṃ, sotassa avadhānaṃ sotāvadhānaṃ. Imaṃ kathanti",
  "tika-vin12t:2718_19": "“vinayo saṃvaratthāyā”tiādiṃ imaṃ kathaṃ. Yaṃ ñāṇaṃ uppajjati, tampi etadatthanti",
  "tika-vin12t:2718_20": "yojanā. Yadidaṃ anupādā cittassāti ettha “yadida”nti nipāto “vimokkho”ti padamapekkhitvā",
  "tika-vin12t:2718_21": "yo ayanti atthaṃ vadati. Anupādāti ettha “sayaṃ abhiññā”tiādīsu viya yakāralopo hoti,",
  "tika-vin12t:2718_22": "tassa padassa karaṇaṃ pana “catūhi upādānehī”ti veditabbaṃ. Iti ima matthaṃ dassento",
  "tika-vin12t:2718_23": "āha “yo ayaṃ catūhi upādānehi anupādiyitvā”ti. Ettha catūhi upādānehi anupādiyitvā",
  "tika-vin12t:2718_24": "cittassa arahattaphalasaṅkhāto yo ayaṃ vimokkho atthi, sopi etadatthāya hotīti yojanā.",
  "tika-vin12t:2718_25": "“Arahattaphalasaṅkhāto”ti iminā “vimokkho”ti padassa atthaṃ dasseti. Arahattaphalañhi",
  "tika-vin12t:2718_26": "yasmā viruddhehi, visesena vā sabbakilesehi muccittha, tasmā vimokkhoti vuccati.",
  "tika-vin12t:2718_27": "“Apaccayaparinibbānatthāya evā”ti iminā etadatthāyāti padassa atthaṃ dasseti.",
  "tika-vin12t:2719_0": "367. Vatthuṃ…pe… na jānātīti etthāti yojanā kātabbā. Tasmāti yasmā sambandho, tasmā.",
  "tika-vin12t:2719_1": "Etthāti imāsu gāthāsu. Samena cāti ettha “samenā”ti padaṃ “aññāṇenā”ti atthassa vācakaṃ",
  "tika-vin12t:2719_2": "rūḷhīpadanti dassento āha “teneva pubbāparaṃ ajānanassa samena aññāṇenā”ti. Pāḷiyaṃ",
  "tika-vin12t:2719_3": "kena kāraṇena katākataṃ na jānātīti āha “samenā”ti. Samena pubbāparassa aññāṇena",
  "tika-vin12t:2719_4": "katākataṃ na jānātīti attho. Evantiādi nigamanaṃ. Yaṃ panetaṃ vacanaṃ vuttanti yojanā.",
  "tika-vin12t:2719_5": "“Tatthā”ti ca “ākāraakovido”ti ca ādhārādheyyānamabhedo hoti, tasmā avayavī ādhāro,",
  "tika-vin12t:2719_6": "avayavo ādheyyoti daṭṭhabbaṃ. Ākārasaddo iṅgitatthoti āha “kāraṇākāraṇe”ti. Kāraṇaakāraṇasaṅkhāte",
  "tika-vin12t:2719_7": "iṅgiteti attho. Ākārassāti bhummatthe sāmivacanaṃ. Ākārasminti hi attho.",
  "tika-vin12t:2720_0": "Tathevāti yathā vatthuādīni na jānāti, tatheva. Itīti evaṃ. Yvāyanti yo ayaṃ bhikkhu.",
  "tika-vin12t:2720_1": "“Bhayenā”ti iminā bhayāti ettha kāraṇatthe nissakkavacananti dasseti. Bhayā bhayena",
  "tika-vin12t:2720_2": "gacchatīti yojanā. Eseva nayo sammohena mohā gacchatīti etthāpi. Chandāti chandena.",
  "tika-vin12t:2720_3": "Dosāti dosena. Attanā ñātuṃ asamatthatāya na saññattiyā kusaloti āha “paraṃ saññāpetuṃ",
  "tika-vin12t:2720_4": "asamatthatāyā”ti. Kasmā nijjhattiyā ca akovidoti āha “kāraṇā…pe… tāyā”ti. “Parisāya",
  "tika-vin12t:2720_5": "laddhattā”ti iminā laddho parisasaṅkhāto pakkho yenāti laddhapakkhoti vacanatthaṃ",
  "tika-vin12t:2720_6": "dasseti. Sace tādisako bhikkhu hoti, so bhikkhu “apaṭikkho”ti vuccatīti yojanā. Eseva",
  "tika-vin12t:2720_7": "nayo heṭṭhāpi. “Na paṭikkhitabbo”ti iminā paṭimukhaṃ na ikkhitabboti apaṭikkhoti",
  "tika-vin12t:2720_8": "vacanatthaṃ dasseti. “Na oloketabbo”ti iminā ikkhadhātuyā dassanatthaṃ dasseti.",
  "tika-vin12t:2721": "Iti cūḷasaṅgāmavaṇṇanāya yojanā samattā.",
  "tika-vin12t:2722": "Mahāsaṅgāmaṃ",
  "tika-vin12t:2723": "Voharantena jānitabbādivaṇṇanā",
  "tika-vin12t:2724_0": "368-74. Mahāsaṅgāme eteneva nayena veditabbanti sambandho. Vatthusaṅkamanākāraṃ dassetvā",
  "tika-vin12t:2724_1": "avajānanapaṭijānanākāraṃ dassento āha “yo panā”tiādi. Yo pana vadatīti sambandho.",
  "tika-vin12t:2724_2": "Esevāti eso eva, avajānanapaṭijānanabhikkhūti attho.",
  "tika-vin12t:2725_0": "375. Nīlādivaṇṇāvaṇṇavasenāti nīlādivaṇṇavasena ca ārogyatthādiavaṇṇavasena ca. Sañcarittaṃ",
  "tika-vin12t:2725_1": "yasmā anena sikkhāpadena dhanaṃ anupadīyati, tasmā dhanamanuppadānanti vuccati. Pubbapayogoti pubbe payujjitabbo.",
  "tika-vin12t:2726": "Agatiagantabbavaṇṇanā",
  "tika-vin12t:2727_0": "379. Bahujanaahitāya paṭipanno hotīti pāḷiṃ vitthārento āha “vinayadharena hī”tiādi.",
  "tika-vin12t:2727_1": "Tattha vinayadharenāti anuvijjakena, vinicchiteti sambandho. Ovādūpajīviniyoti bhikkhūnaṃ",
  "tika-vin12t:2727_2": "ovādaṃ upanissāya jīviniyo. Upāsakāpīti ratanattayaṃ paṭissaraṇanti upāsakāpi. Dāyakāpīti",
  "tika-vin12t:2727_3": "bhikkhūnaṃ paccayadāyakāpi. Tesanti upāsakādīnaṃ. Tathevāti yathā upāsakādayo dvidhā",
  "tika-vin12t:2727_4": "bhijjanti, tatheva. Tatoti ārakkhadevatāhi paranti sambandho. Tenāti dvidhākāraṇena.",
  "tika-vin12t:2728": "382. Gahananissitoti ettha gahanasaddo diṭṭhipariyāyoti āha “micchādiṭṭhiantaggāhikadiṭṭhisaṅkhātaṃ gahana”nti.",
  "tika-vin12t:2729": "393. Tassa avajānantoti ettha “tassā”ti padaṃ “vacana”nti pāṭhasesena sambandhitabbanti āha “tassa vacana”nti. Tassāti navakassa. Tanti navakaṃ.",
  "tika-vin12t:2730_0": "394. “Yaṃatthāyā”ti eso saddo samāsoti āha “yadatthāyā”ti. “Taṃ attha”nti eso saddo",
  "tika-vin12t:2730_1": "liṅgavipallāsoti āha “so attho”ti. Atthasaddo hi pulliṅgo, pāḷiyaṃ na parihāpetabbanti",
  "tika-vin12t:2730_2": "etthāpi liṅgavipallāso veditabbo. Sabbatthāti sabbasmiṃ mahāsaṅgāme.",
  "tika-vin12t:2731": "Iti mahāsaṅgāmavaṇṇanāya yojanā samattā.",
  "tika-vin12t:2732": "Kathinabhedaṃ",
  "tika-vin12t:2733": "Kathinaatthatādivaṇṇanā",
  "tika-vin12t:2734": "403. Kathine khandhaketi kathinakkhandhake. Pubbeti kathinakkhandhake.",
  "tika-vin12t:2735_0": "404. Payogassāti ettha payogo nāma koti āha “cīvaradhovanādino”tiādi. Ettha ādisaddena",
  "tika-vin12t:2735_1": "vicāraṇachedanabaddhanasibbanarajanakappabinduādiyanāni cha pubbakaraṇāni saṅgaṇhāti.",
  "tika-vin12t:2735_2": "Udakāharaṇādiko yo payogo karīyatīti yojanā. Anantaro nāma atītānantaraanāgatānantaravasena",
  "tika-vin12t:2735_3": "duvidho, idha anāgatānantaroyeva adhippetoti āha “anāgatavasenā”ti. Udakāharaṇādipayoge",
  "tika-vin12t:2735_4": "hi uppanne pacchā dhovanādipubbakaraṇassa uppattito tappayogassa anāgatavaseneva",
  "tika-vin12t:2735_5": "paccayo. Samanantarapaccayenāti ettha saṃsaddo suṭṭhuatthoti āha “suṭṭhu anantarapaccayenā”ti.",
  "tika-vin12t:2735_6": "“Āsannatara”nti iminā suṭṭhubhāvaṃ dasseti. “Payogassā”ti padaṃ “ādhārabhāva”nti",
  "tika-vin12t:2735_7": "pade sāmī, “paccayā hontī”ti pade sampadānaṃ. “Nissaya”nti padaṃ “ādhārabhāva”nti",
  "tika-vin12t:2735_8": "padena saṃvaṇṇeti. “Upetenā”ti iminā upasaddassa upagamanatthaṃ dasseti, balavatthaṃ",
  "tika-vin12t:2735_9": "paṭikkhipati. Paṭhamanti payogato, payogassa vā tāva. Iminā purejātapaccayenāti ettha",
  "tika-vin12t:2735_10": "puresaddo paṭhamatthoti dasseti. Pacchāti payogato, payogassa vā paraṃ. Apubbaṃ acarimanti",
  "tika-vin12t:2735_11": "ekapahārena. Iminā sahajātasaddassa atthaṃ dasseti.",
  "tika-vin12t:2736_0": "Evaṃ pucchitvāti sambandho. Yanti dhammajātaṃ. Idāni āhāti sambandho. Yassāti payogādikassa.",
  "tika-vin12t:2736_1": "Tadevāti dhammajātameva. Tassāti “pubbakaraṇaṃ payogassā”tiādivacanassa attho evaṃ",
  "tika-vin12t:2736_2": "veditabboti yojanā. “Payogassa katame dhammā”tiādi yaṃ vacanaṃ vuttaṃ, tattha vissajjanaṃ",
  "tika-vin12t:2736_3": "mayā vuccateti yojanā. Iminā pāḷiyaṃ ajjhāharitvā yojetabbabhāvaṃ dasseti. Catūhi",
  "tika-vin12t:2736_4": "paccayehi paccayākāraṃ vitthārento āha “payogassa hī”tiādi. Payogassa pubbakaraṇaṃ",
  "tika-vin12t:2736_5": "paccayo hotīti sambandho. Uddiṭṭhadhammesūti “anantarapaccayena paccayo”tiādinā uddiṭṭhesu",
  "tika-vin12t:2736_6": "dhammesu purejātapaccayo panesāti sambandho. Atha vā uddiṭṭhadhammesūti pubbakaraṇavasena",
  "tika-vin12t:2736_7": "uddiṭṭhesu dhovanādidhammesu ekadhammampīti sambandho. Na labhatīti udakāharaṇādipayogassa",
  "tika-vin12t:2736_8": "pubbe na labhati. Ayanti udakāharaṇādipayogo. Pacchājātapaccayaṃ pana labhatīti udakāharaṇādipayogo",
  "tika-vin12t:2736_9": "pacchājātapaccayaṃ labhati. Kasmā labhatīti āha “pacchā uppajjanakassa hī”tiādi.",
  "tika-vin12t:2736_10": "Pacchāti payogassa, payogato vā paraṃ. Hi yasmā kayirati, tasmā labhatīti yojanā.",
  "tika-vin12t:2736_11": "Sahajātapaccayaṃ pana na labhatīti sambandho. Mātikāpalibodhānisaṃsasaṅkhāteti aṭṭhamātikādvepalibodhapañcānisaṃsasaṅkhāte.",
  "tika-vin12t:2736_12": "Aññoti pannarasahi dhammehi añño. Payogādīsūtiādisaddena pubbakaraṇapaccuddhāraadhiṭṭhānāni",
  "tika-vin12t:2736_13": "saṅgaṇhāti. Etenupāyenāti etena yathāvuttaupāyena.",
  "tika-vin12t:2737": "Pubbakaraṇanidānādivibhāgavaṇṇanā",
  "tika-vin12t:2738_0": "406-7. Dvikkhattuṃ pucchitattā “pucchādvaya”nti vuttaṃ. Hetupaccayānaṃ sarūpaṃ dassento",
  "tika-vin12t:2738_1": "āha “cha cīvarānī”ti. Kasmā veditabbānīti āha “pubbapayogādīnañhī”tiādi. Hīti yasmā.",
  "tika-vin12t:2738_2": "Tāniyevāti cha cīvarāni eva. Evasaddo pacchāpi yojetabbo, tāni evāti attho. Hīti",
  "tika-vin12t:2738_3": "saccaṃ, pubbakaraṇādīni na atthīti yojanā.",
  "tika-vin12t:2739_0": "408. “Imāya saṅghāṭiyā”tiādinā vacībhedākāraṃ dasseti. Kathinatthārakena yasmā paccuddhāro",
  "tika-vin12t:2739_1": "ca adhiṭṭhānañca karīyati, tasmā kiriyāti vuccati. Tena vuttaṃ “paccuddhāro ceva adhiṭṭhānañcā”ti.",
  "tika-vin12t:2740": "411. Vatthuvipannādīnaṃ sarūpaṃ dassento āha “akappiyadussaṃ hotī”tiādi. Vināsaṃ, vikāraṃ vā pajjatīti vipannaṃ, vatthumeva vipannaṃ vatthuvipannaṃ.",
  "tika-vin12t:2741": "Kathinādijānitabbavibhāgavaṇṇanā",
  "tika-vin12t:2742_0": "412. Tesaññeva dhammānanti ettha dhammānaṃ sarūpaṃ dassento āha “yesu rūpādidhammesū”ti.",
  "tika-vin12t:2742_1": "Tattha rūpādidhammesūti vaṇṇagandhādīsu suddhaṭṭhakarūpakalāpadhammesu. Satīti santesu.",
  "tika-vin12t:2742_2": "Tesanti rūpādīnaṃ dhammānaṃ. “Samodhāna”nti iminā saṅgahoti padassa atthaṃ dasseti.",
  "tika-vin12t:2742_3": "“Missībhāvo”ti iminā samavāyoti padassa atthaṃ dasseti. Avayavadhammānaṃ saṃ ekabhāvassa",
  "tika-vin12t:2742_4": "gahaṇaṃ saṅgaho. Avayavadhammānaṃ samaṃ ayanaṃ pavattanaṃ samavāyo. Bahūsu dhammesūti",
  "tika-vin12t:2742_5": "bahūsu paramatthapaññattidhammesu. Nāmamattanti nāmapaññattimattaṃ. Pubbeti kathinakkhandhake.",
  "tika-vin12t:2743": "“Kāraṇehī”ti iminā ākārasaddo kāraṇatthoti dasseti. Yanti vacanaṃ.",
  "tika-vin12t:2744_0": "416. Uppajjantīti kathinuddhārā uppajjanti. Kinti kiṃ atthajātaṃ. Sabbepi kathinuddhārāti",
  "tika-vin12t:2744_1": "sambandho. Hīti saccaṃ, yasmā vā. Etthāti kathinuddhāresu. Purimā dveti antarubbhārasahubbhāravasena",
  "tika-vin12t:2744_2": "purimā dve. Etesañcāti purimānaṃ dvinnañca. Itareti avasesā kathinuddhārā. Tesupīti",
  "tika-vin12t:2744_3": "itaresu kathinuddhāresu. Sabbatthāti sabbasmiṃ kathinavinicchaye.",
  "tika-vin12t:2745": "Iti samantapāsādikāya vinayasaṃvaṇṇanāya",
  "tika-vin12t:2746": "Paññattivaggavaṇṇanāya",
  "tika-vin12t:2747": "Yojanā samattā.",
  "tika-vin12t:2748": "Upālipañcakaṃ",
  "tika-vin12t:2749": "Anissitavaggavaṇṇanā",
  "tika-vin12t:2750_0": "417. Upālipañhesu “kati hi nu kho bhante”ti pucchāya sambandho natthīti kassaci maññanaṃ",
  "tika-vin12t:2750_1": "nivārento āha “aya sambandho”ti. Theroti upālitthero, pucchīti sambandho. Imesanti",
  "tika-vin12t:2750_2": "pañcakānaṃ tantinti sambandho. Kesaṃ atthāya tantiṃ ṭhapessāmīti āha “nissāya vasanakārīnaṃ",
  "tika-vin12t:2750_3": "atthāyā”ti. Vasanakārīnaṃ bhikkhūnanti sambandho. Tesanti pañhānaṃ.",
  "tika-vin12t:2751_0": "Āpanno kammakatoti ettha “āpanno”ti padaṃ “kammakato”ti padassa kāraṇadassananti",
  "tika-vin12t:2751_1": "āha “āpattiṃ āpanno, tappaccayāva saṅghena kammaṃ kataṃ hotī”ti. Tappaccayāvāti taṃāpattiāpannasaṅkhātā kāraṇā eva.",
  "tika-vin12t:2752": "Nappaṭippassambhanavaggavaṇṇanā",
  "tika-vin12t:2753": "420. Ayanti kammakato bhikkhu, na vattatīti sambandho. Anulomavatteti katakammassa anulome vatte. Assāti bhikkhussa. Sarajjukoti saha kammasaṅkhātāya rajjuyāti sarajjuko.",
  "tika-vin12t:2754_0": "421. Samaggehi bhikkhūhīti sambandho. Hīti saccaṃ. Accayaṃ desāpetvāti aññamaññaṃ",
  "tika-vin12t:2754_1": "dosaṃ desāpetvā. Tiṇavatthārakasamathaṃ vāti vāsaddo atthantaravikappo. Tatra ceti",
  "tika-vin12t:2754_2": "ettha tasaddo kammavisayo, cesaddo sacepariyāyoti āha “sace tādise kamme”ti. Diṭṭhāvikammampi",
  "tika-vin12t:2754_3": "katvāti diṭṭhāvikammaṃ katvāpīti yojanā. Pisaddena akatvāpīti sampiṇḍeti. Yatra panāti",
  "tika-vin12t:2754_4": "kamme pana. Tatthāti kamme. Pakkamitabbanti saṅgāmāvacarena pakkamitabbaṃ.",
  "tika-vin12t:2755_0": "422. Ussitamantīti ettha ussitaṃ mantī ussitamantīti dassento āha “lobha…pe… bhāsitā”ti.",
  "tika-vin12t:2755_1": "Tattha “lobhadosa mohamānussannaṃ vāca”nti iminā ussitapadassa atthaṃ dasseti. “Bhāsitā”ti",
  "tika-vin12t:2755_2": "iminā “mantī”ti padassa atthaṃ dasseti. Nissitajappīti ettha aññanissitaṃ jappametassāti",
  "tika-vin12t:2755_3": "nissitajappīti dassento āha “attano”tiādi. Ettha jappanti vacanaṃ. Jappa vacaneti",
  "tika-vin12t:2755_4": "hi dhātupāṭhesu vuttaṃ. Ussadayuttanti lobhādiussadayuttaṃ, vacananti sambandho.",
  "tika-vin12t:2755_5": "Evamaññanti evaṃ attanā aññaṃ. Kathānusandhivacaneti codakacuditakānaṃ kathāya anusandhivacane.",
  "tika-vin12t:2755_6": "Ettha “vacane”ti iminā “bhāsānusandhī”ti ettha bhāsasaddo vacanapariyāyoti dasseti.",
  "tika-vin12t:2756_0": "Ussāretīti uddhaṃ gamāpeti. Iminā ussādeti upari gamāpetīti ussādetāti vacanatthaṃ",
  "tika-vin12t:2756_1": "dasseti. Ettha hi dakārarakārā sadisatthā. Te hi dve akkharā kadāci katthaci sadisatthā",
  "tika-vin12t:2756_2": "honti. Avasāretīti hīnabhāvaṃ gamāpeti. Iminā avasādeti adhobhāvaṃ gamāpetīti avasādetāti",
  "tika-vin12t:2756_3": "vacanatthaṃ dasseti. “Apasādetā”tipi pāṭho, upasaggamattameva nānaṃ. Samphañca bahuṃ",
  "tika-vin12t:2756_4": "bhāsatīti ettha samphasaddo niratthakakathāvacanoti āha “niratthakakatha”nti. Niratthakakathā",
  "tika-vin12t:2756_5": "hi yasmā saṃ hitasukhaṃ phalati vināseti, tasmā samphanti vuccati. Phā dhātūti ca",
  "tika-vin12t:2756_6": "phaladhātūti ca dhātupāṭhesu (saddanītidhātumālāyaṃ 16 lakārantadhātu) vuttaṃ.",
  "tika-vin12t:2757_0": "Bhāre anāropiteti “tava bhāro”ti saṅghena bhāre anāropite. Ajjhottharitvāti abhibhavitvā.",
  "tika-vin12t:2757_1": "Iminā pasayha pavattāti ettha pasayhasaddassa abhibhavanatthaṃ dasseti. Anadhikāreti",
  "tika-vin12t:2757_2": "anadhipaccaṭṭhāne. “Kathetā”ti iminā vatudhātuyā kathanatthaṃ dasseti. Anokāsakammaṃ",
  "tika-vin12t:2757_3": "kāretvāti ettha nakārassa ayuttayogabhāvato yuttaṭṭhānaṃ dassento āha “okāsakammaṃ",
  "tika-vin12t:2757_4": "akāretvā”ti. Yassāti yā assa. Assa bhikkhuno attano yā diṭṭhi atthīti yojanā, athavā",
  "tika-vin12t:2757_5": "attano yā diṭṭhi bhaveyyāti yojanā. Tanti diṭṭhiṃ. “Kathetā”ti iminā byākatāti ettha",
  "tika-vin12t:2757_6": "vi ā pubbakaradhātuyā kathanatthaṃ dasseti.",
  "tika-vin12t:2758": "Vohāravaggavaṇṇanā",
  "tika-vin12t:2759": "424. “Neva desanāya na vuṭṭhānenā”ti idaṃ pārājikāpattiṃ sandhāya vuttaṃ. Dosānurūpanti vatthusaṅkhātassa dosassa anurūpaṃ.",
  "tika-vin12t:2760_0": "Payogaṃ na jānātīti ettha sace payogo mūlena visadiso hutvā bhinno hoti, evaṃ sati",
  "tika-vin12t:2760_1": "mūlapayoganti na vattabbanti āha “adhikaraṇānaṃ hī”tiādi. Hīti saccaṃ, yasmā vā.",
  "tika-vin12t:2760_2": "Mūlameva payogā nāma honti, na aññanti adhippāyo.",
  "tika-vin12t:2761_0": "Kātabbanti na jānātīti kātabbaṃ iti kammassa karaṇaṃ na jānātīti yojanā. Vatthūti",
  "tika-vin12t:2761_1": "bhaṇḍanakalahādivatthu, niyassādīnaṃ vatthūti sambandho. Catunnanti tajjanīyaniyassapabbājanīyapaṭisāraṇīyavasena",
  "tika-vin12t:2761_2": "catunnaṃ. Yācatīti saṅghaṃ kammassa vūpasamaṃ yācati.",
  "tika-vin12t:2762_0": "Vatthunti ettha āpattikkhandhānameva vatthunti āha “sattannaṃ āpattikkhandhāna”nti.",
  "tika-vin12t:2762_1": "Padesapaññattisabbatthapaññattisādhāraṇapaññattiasādhāraṇapaññattiekatopañña- ttiubhatopaññattivasena",
  "tika-vin12t:2762_2": "channaṃ paññattīnaṃ paññattiyaṃ paviṭṭhattā vuttaṃ “tividhaṃ paññatti”nti. “Heṭṭhupariyaṃ",
  "tika-vin12t:2762_3": "katvā padaṃ yojetī”ti iminā padapaccābhaṭṭhanti ettha padānaṃ heṭṭhupariyavasena",
  "tika-vin12t:2762_4": "paṭinivattitvā ābhassanaṃ gaḷanaṃ cutaṃ padapaccābhaṭṭhanti atthaṃ dasseti.",
  "tika-vin12t:2763": "Vinayeti ettha na kevalaṃ pāḷiyaṃyeva, atha kho aṭṭhakathāyampīti āha “vinayapāḷiyañceva aṭṭhakathāyañcā”ti.",
  "tika-vin12t:2764_0": "Ñattiṃ na jānātīti ettha ñattibhedaṃ dassento āha “saṅkhepato”tiādi. Tatthāti duvidhāsu",
  "tika-vin12t:2764_1": "ñattīsu. Kammañattīti anussāvanakammassa ṭhāne ṭhitā ñatti. Anussāvanakammaṃ natthi,",
  "tika-vin12t:2764_2": "sayameva anussāvanakammaṭṭhāne ṭhitāti attho. Kammapādañattīti anussāvanakammassa",
  "tika-vin12t:2764_3": "pādabhūtā mūlabhūtā ñatti. Navasu ṭhānesūti osāraṇādīsu navasu ṭhānesū. Dvīsu ṭhānesūti",
  "tika-vin12t:2764_4": "ñattidutiyañatticatutthavasena dvīsu ṭhānesu, kammapādañattiyā karaṇaṃ na jānātīti",
  "tika-vin12t:2764_5": "sambandho. Yvāyaṃ catubbidho samathoti yojanā. Tanti catubbidhaṃ samathaṃ. Ñattiyāti",
  "tika-vin12t:2764_6": "sāmyatthe sāmivacanaṃ. Yaṃ adhikaraṇaṃ vūpasamatīti sambandho. Tassāti adhikaraṇassa.",
  "tika-vin12t:2764_7": "Taṃ vūpasamaṃ na jānātīti sambandho.",
  "tika-vin12t:2765_0": "Suttaṃ na jānātīti ettha suttasaddassa kadāci katthaci mātikāyañca suttantapiṭake",
  "tika-vin12t:2765_1": "ca pavattanato idha ubhatovibhaṅgeti āha “ubhatovibhaṅga”nti. Vinayaṃ na jānātīti",
  "tika-vin12t:2765_2": "ettha vinayasaddassa sakale vinayapiṭake vattamānassāpi suttanti ettha ubhatovibhaṅgassa",
  "tika-vin12t:2765_3": "gahitattā idha khandhakaparivārāva gahetabbāti āha “khandhakaparivāraṃ na jānātī”ti.",
  "tika-vin12t:2766_0": "Vinayaṃ na jānātīti ettha vinayapiṭakassa gahetabbattā vuttaṃ “ṭhapetvā vinayapiṭaka”nti.",
  "tika-vin12t:2766_1": "Suttantike cattāro mahāpadeseti buddhāpadesasaṅghāpadesasambahulattherāpadesaekattherā",
  "tika-vin12t:2766_2": "padesavasena cattāro mahāpadese. Etthāti pañcake. Yanti vacanaṃ. Sabbatthāti sabbesu pañcakesu.",
  "tika-vin12t:2767": "Iti",
  "tika-vin12t:2768": "Anissitavagga-nappaṭippassambhanavagga-vohāravaggavaṇṇanāya",
  "tika-vin12t:2769": "Yojanā samattā.",
  "tika-vin12t:2770": "Diṭṭhāvikammavaggavaṇṇanā",
  "tika-vin12t:2771_0": "425. Diṭṭhāvikammavagge diṭṭhāvikammāti ettha āvi karīyate āvikammaṃ, diṭṭhīnaṃ āvikammaṃ",
  "tika-vin12t:2771_1": "diṭṭhāvikammanti dassento āha “diṭṭhīnaṃ āvikammānī”ti. “Laddhipakāsanāna”nti iminā",
  "tika-vin12t:2771_2": "diṭṭhisaddo laddhipariyāyo, āvikammasaddo pakāsanapariyāyoti dasseti. Etanti “diṭṭhāvikammā”ti",
  "tika-vin12t:2771_3": "nāmaṃ. Adesanāgāminī nāma atthato garukanti āha “garukāpattiyā”ti. Lahukāyapīti pisaddo",
  "tika-vin12t:2771_4": "garahattho. Lahukāyapi desitāya diṭṭhāvikammaṃ adhammikaṃ hoti, pageva garukāyāti attho.",
  "tika-vin12t:2772_0": "Yathā …pe… hotīti yathā āvikate catūhi pañcahi ekībhūtehi āvikatā hotīti yojanā.",
  "tika-vin12t:2772_1": "Catūhi pañcahīti antimaparicchedadassanaṃ. Tato atirekehipi ekato desetuṃ na vaṭṭati,",
  "tika-vin12t:2772_2": "desitā ca āpatti na vuṭṭhāti, desanāpaccayā dukkaṭañca hoti. “Catūhi pañcahī”ti antimaparicchedassa",
  "tika-vin12t:2772_3": "dassitattā dvīhi tīhi pana ekato desetuṃ vaṭṭatīti daṭṭhabbaṃ. Manomānasenāti ettha",
  "tika-vin12t:2772_4": "manosaddena mānasasaddassa rāgaarahattesupi pavattanato tadatthe paṭikkhipitvā citte",
  "tika-vin12t:2772_5": "eva vattatīti dasseti. Tena vuttaṃ “manasaṅkhātena mānasenā”ti. Iminā manabhūtaṃ",
  "tika-vin12t:2772_6": "mānasaṃ manomānasanti vacanatthaṃ dasseti.",
  "tika-vin12t:2773_0": "Samānasaṃvāsakassāpīti pisaddo samānasaṃvāsakassapi nānāsīmāya ṭhitassa santike āvikammaṃ",
  "tika-vin12t:2773_1": "adhammikaṃ hoti, pageva nānāsaṃvāsakassāti dasseti. Māḷakasīmāyāti khaṇḍasīmāya aṅgaṇe.",
  "tika-vin12t:2773_2": "Avippavāsasīmāyāti mahāsīmāya, ṭhitassāpi santiketi sambandho. Pisaddena “khaṇḍasīmāya",
  "tika-vin12t:2773_3": "ṭhitassapī”ti atthaṃ sampiṇḍeti.",
  "tika-vin12t:2774_0": "430. Na pariyattanti na samatthaṃ. Iminā nālanti ettha alaṃsaddo pariyattatthova,",
  "tika-vin12t:2774_1": "nārahabhūsanavāraṇatthoti dasseti. Idhāpīti pañcakepi. Pisaddena purimapañcakaṃ apekkhati.",
  "tika-vin12t:2774_2": "“Sāsanato”ti iminā cudhātuyā apādānaṃ dasseti. “Kāmo”ti iminā adhippāyasaddo kāmapariyāyoti dasseti.",
  "tika-vin12t:2775_0": "432. Mandattā momūhattāti ettha ttapaccayassa bhāvatthe, pañcamīvibhattiyā ca kāraṇatthe",
  "tika-vin12t:2775_1": "pavattabhāvaṃ dassento āha “mandabhāvena momūhabhāvenā”ti. Paribhavāti ettha paribhavakāmāti",
  "tika-vin12t:2775_2": "atthaṃ dassento āha “paribhavaṃ āropetukāmo hutvā”ti. Aññabyākaraṇesupīti arahattabyākaraṇesupi.",
  "tika-vin12t:2775_3": "Sabbatthāti diṭṭhāvikammavagge. Yanti vacanaṃ.",
  "tika-vin12t:2776": "Iti diṭṭhāvikammavaggavaṇṇanāya yojanā samattā.",
  "tika-vin12t:2777": "Musāvādavaggavaṇṇanā",
  "tika-vin12t:2778_0": "444. Dhammapadhānaṃ dhammādhiṭṭhānaṃ sandhāya “pārājikaṃ gacchatīti pārājikagāmī”ti",
  "tika-vin12t:2778_1": "suddhakattuvasena vuttaṃ, puggalapadhānaṃ puggalādhiṭṭhānaṃ sandhāya “pārājikaṃ gacchati",
  "tika-vin12t:2778_2": "anena, gamāpetīti vā pārājikagāmī”ti karaṇahetukattuvasenapi vattabbaṃ. Vitthāraṃ",
  "tika-vin12t:2778_3": "dassanto āha “tatthā”tiādi. Tattha tatthāti “musāvādo pārājikagāmī”tiādipāṭhe, evaṃ",
  "tika-vin12t:2778_4": "vitthāro veditabboti sambandho. Tesu “musāvādo pārājikagāmī”tiādīsu vā, niddhāraṇe bhummaṃ.",
  "tika-vin12t:2779_0": "Adassanenāti ettha kassa adassanenāti āha “vinayadharassā”ti. Vitthāraṃ dassento",
  "tika-vin12t:2779_1": "āha “kappiyākappiyesu hī”tiādi. Tanti vinayadharaṃ. Assavanenāti ettha kesaṃ vacanaṃ",
  "tika-vin12t:2779_2": "assavanenāti āha “ekavihārepī”tiādi. Ekavihārepīti vinayadharena ekavihārepi. Pisaddena",
  "tika-vin12t:2779_3": "nānāvihāre pana pagevāti dasseti. Upaṭṭhānanti upaṭṭhānatthaṃ, upaṭṭhānaṭṭhānaṃ vā.",
  "tika-vin12t:2779_4": "Vuccamānaṃ aññesaṃ vacanaṃ asuṇanto hutvā vāti yojanā. Pasuttakatāti ettha yakāralopoti",
  "tika-vin12t:2779_5": "āha “pasuttakatāyā”ti. Pasuttakabhāvenapīti pisaddo aññampi adassanādikāraṇaṃ sampiṇḍeti.",
  "tika-vin12t:2779_6": "Tathāsaññīti ettha tathāsaddo kovisayoti āha “akappiye…pe… āpajjanto”ti. Ekarattātikkamādivasenāti",
  "tika-vin12t:2779_7": "ādisaddena chārattātikkamādiṃ saṅgaṇhāti. Sabbatthāti musāvādavagge.",
  "tika-vin12t:2780": "Iti musāvādavaggavaṇṇanāya yojanā samattā.",
  "tika-vin12t:2781": "Bhikkhunovādavaggavaṇṇanā",
  "tika-vin12t:2782_0": "450. Bhikkhunivagge alābhāyāti ettha labhadhātuyā kammaṃ, sampadānavacanassa ca tadatthaṃ",
  "tika-vin12t:2782_1": "dassento āha “catunnaṃ paccayānaṃ alābhatthāyā”ti. “Vāyamatī”ti iminā parisakkatīti",
  "tika-vin12t:2782_2": "ettha sakkadhātuyā samatthatthaṃ paṭikkhipitvā vāyamatthaṃ dasseti. Kalisāsananti",
  "tika-vin12t:2782_3": "pāpaparājayaāṇaṃ. Nīharaṇatthāyāti niddharitvā apanayanatthāya.",
  "tika-vin12t:2783": "451. “Kamma”nti sāmaññato vuttattā “sattannaṃ kammānaṃ aññatara”nti.",
  "tika-vin12t:2784_0": "454. Na sākacchātabboti ettha ko nāma kathāmaggo na sākacchātabbo, nanu vinayoyevāti",
  "tika-vin12t:2784_1": "āha “kappiyā…pe… kathāmaggo”ti. “Na kathetabbo”ti iminā kacchasaddassa kathadhātuyā",
  "tika-vin12t:2784_2": "nipphannabhāvaṃ dīpeti. Kasmā pana paṭhamapañcake “na asekkhenā”ti paṭikkhipitvā",
  "tika-vin12t:2784_3": "dutiyapañcake “asekkhenā”tiādi vuttanti āha “yasmā panā”tiādi. Itaro puthujjano na kathetīti yojanā.",
  "tika-vin12t:2785_0": "Na atthapaṭisambhidāpattoti ettha attho nāma aṭṭhakathāyevādhippetāti āha “aṭṭhakathāyā”ti.",
  "tika-vin12t:2785_1": "“Pabhedagatañāṇappatto”ti iminā atthādīsu pati visuṃ sambhijjatīti paṭisambhidā,",
  "tika-vin12t:2785_2": "paññā, taṃ pattoti paṭisambhidāpatto. Atthe paṭisambhidāpatto atthapaṭisambhidāpattoti",
  "tika-vin12t:2785_3": "dasseti. “Pāḷidhamme”ti iminā dhammapaṭisambhidāpattoti ettha dhammasarūpaṃ dasseti.",
  "tika-vin12t:2785_4": "Vohāraniruttiyanti paññattiniruttiyaṃ. Iminā niruttipaṭisambhidāpattoti ettha niruttisarūpaṃ",
  "tika-vin12t:2785_5": "dasseti. Paṭibhānapaṭisambhidāpattoti ettha paṭibhānaṃ nāma heṭṭhimañāṇattayamevāti",
  "tika-vin12t:2785_6": "āha “atthapaṭisambhidādīni ñāṇānī”ti, tesūti ñāṇesu, yaṃ yaṃ vimuttaṃ yathāvimuttaṃ,",
  "tika-vin12t:2785_7": "cittaṃ. Paccavekkhitāti punappunaṃ olokitā. Sabbatthāti bhikkhunivagge.",
  "tika-vin12t:2786": "Iti bhikkhunovādavaggavaṇṇanāya yojanā samattā.",
  "tika-vin12t:2787": "Ubbāhikavaggavaṇṇanā",
  "tika-vin12t:2788_0": "455. Ubbāhikavagge atthakusalotiādipadānaṃ bhedanissitasamāsaṃ dassento āha “aṭṭhakathākusalo”tiādi.",
  "tika-vin12t:2788_1": "Ācariyamukhatoti ācariyavadanato, ācariyasammukhe vā, sithiladhanitādīti ādisaddena",
  "tika-vin12t:2788_2": "dīgharassādīni saṅgaṇhāti. Akkharaparicchedeti ettako sithilo, ettako dhanitotiādinā",
  "tika-vin12t:2788_3": "akkharaparicchede. Iminā byañjanakusaloti ettha byañjanasaddo akkharapariyāyoti dasseti.",
  "tika-vin12t:2788_4": "Na pubbāparakusaloti ettha pubbāparo nāma purimānaṃ catunnañceva kathāya ca pubbāparoti",
  "tika-vin12t:2788_5": "āha “atthapubbāpare”tiādi.",
  "tika-vin12t:2789": "Kodhanotiādīni vuttānīti sambandho. Yasmā na sakkotīti yojanā. Pasāretāti ettha saradhātu upasaggavasena vecittavācakoti āha “mohetā”ti.",
  "tika-vin12t:2790": "Iti ubbāhikavaggavaṇṇanāya yojanā samattā.",
  "tika-vin12t:2791": "Adhikaraṇavūpasamavaggavaṇṇanā",
  "tika-vin12t:2792": "457. Adhikaraṇavūpasamavagge saṅghagaru nāma koti āha “dhammañca…pe… saṅghagaru nāma hotī”ti. Tānīti cīvarādīni.",
  "tika-vin12t:2793_0": "458. Pañcahupāli ākārehīti ettha ākārasaddo kāraṇatthoti āha “pañcahi kāraṇehī”ti.",
  "tika-vin12t:2793_1": "Kammenātiādīsu kammādīnaṃ sarūpaṃ dassento āha “apalokanādīsū”tiādi. Upapattīhīti",
  "tika-vin12t:2793_2": "yuttīhi. Mayhaṃ uccākulā pabbajitabhāvañca bahussutabhāvañca tumhe jānāthāti yojanā.",
  "tika-vin12t:2793_3": "Mādiso nāma…pe… tumhākaṃ yuttaṃ nanūti yojanā. Kaṇṇamūleti kaṇṇasamīpe. Anussāvanenāti",
  "tika-vin12t:2793_4": "anusamīpe sāvāpanena. Tesanti bhikkhūnaṃ. Anivattidhammeti anivattanasabhāve. Salākaggāhenāti",
  "tika-vin12t:2793_5": "attano salākāya gāhāpanena.",
  "tika-vin12t:2794_0": "Etthāti kammādīsu. Pamāṇanti saṅghabhedassa kāraṇaṃ. Pubbabhāgāti saṅghabhedato pubbabhāge",
  "tika-vin12t:2794_1": "pavattā. Pubbabhāgabhāvaṃ āvikaronto āha “aṭṭhārasavatthudīpanavasena hī”tiādi. Voharantepīti",
  "tika-vin12t:2794_2": "yojanā. Tatthāti vohāre. Kadā pana saṅgho bhinnoti āha “yadā panā”tiādi. Yadā pana",
  "tika-vin12t:2794_3": "karotīti sambandho. Kammanti uposathakammato aññaṃ kammaṃ gahetabbaṃ. Uddesanti uposathakammaṃ.",
  "tika-vin12t:2794_4": "Itīti evaṃ. Saṅghabhedakakkhandhakavaṇṇanāyaṃ “evaṃ…pe… pakāsayissāmā”ti yaṃ vacanaṃ",
  "tika-vin12t:2794_5": "avocumhāti yojanā. Tassa vacanassāti pāṭhaṃ ajjhāharitvā “svāyaṃ attho”ti padena sambandhitabbo.",
  "tika-vin12t:2795_0": "Paññattetanti ettha niggahitalopasandhīti āha “paññattaṃ eta”nti. Kvāti kismiṃ khandhake.",
  "tika-vin12t:2795_1": "Tatrāti vattakkhandhake. Ettāvatāti ettakena āgantukavattādiakaraṇamattena. Anupubbenāti",
  "tika-vin12t:2795_2": "anukkamena. Yathārattanti ettha yathāsaddo anurūpatthavācako, rattisaddena rattippamāṇaṃ",
  "tika-vin12t:2795_3": "gahetabbanti dassento āha “rattiparimāṇānurūpa”nti. Iminā rattiyā anurūpaṃ yathārattanti",
  "tika-vin12t:2795_4": "nibbacanaṃ dasseti. “Rattiparimāṇānurūpa”nti vutte rattiparimāṇassa atikkantattā",
  "tika-vin12t:2795_5": "atthato theroti āha “yathātheranti attho”ti. Vavatthānanti paricchedo. So hi visuṃ",
  "tika-vin12t:2795_6": "avahito hutvā tiṭṭhatīti vavatthānanti vuccati. Kammākammānīti ettha kammaṃ akammānīti",
  "tika-vin12t:2795_7": "padavibhāgaṃ katvā akāro vuddhatthoti āha “khuddakāni ceva mahantāni ca kammānī”ti.",
  "tika-vin12t:2795_8": "Sati ca akammassa mahantabhāve kammaṃ nāma khuddakanti atthato siddhaṃ hoti. Tena",
  "tika-vin12t:2795_9": "vuttaṃ “khuddakāni cevā”ti. Akārassa appatthaṃ gahetvā “mahantāni ceva khuddakāni",
  "tika-vin12t:2795_10": "ca kammānī”ti atthopi yujjateva. So pana idha na gahito, aññattha pana dissati. “Uccāvacāni",
  "tika-vin12t:2795_11": "kammānī”ti hi vākyavasena vuttaṭṭhāne uccasaddena mahantatthaṃ dasseti, avacasaddena",
  "tika-vin12t:2795_12": "khuddakatthaṃ dasseti. Tasmā mahantakhuddakāni kammānīti attho veditabbo. Sati ca",
  "tika-vin12t:2795_13": "akammassa khuddakabhāve kammaṃ nāma mahantanti atthatopi siddhanti daṭṭhabbaṃ.",
  "tika-vin12t:2796": "Saṅghabhedavaggadvayavaṇṇanā",
  "tika-vin12t:2797_0": "459. Saṅghabhedavaggadvaye eteti sabhāvā. Teti adhammādayo. Itīti evaṃ. Yaṃ kammanti",
  "tika-vin12t:2797_1": "yojanā. Diṭṭhiṃ vinidhāyāti sambandho. Ekasmiṃ pañcake ayaṃ atthayojanā kātabbāti",
  "tika-vin12t:2797_2": "sambandho. Etthāpīti imasmiṃ pañcakepi. Pisaddena heṭṭhā vuttaṃ pañcakaṃ apekkhati.",
  "tika-vin12t:2797_3": "Sabbatthāti sabbesu pañcakesu. Hīti saccaṃ. Pubbe avuttanayaṃ yaṃ vacanamatthi, taṃ",
  "tika-vin12t:2797_4": "vacanaṃ ettha pañcakesu na atthīti yojanā.",
  "tika-vin12t:2798": "Āvāsikavaggavaṇṇanā",
  "tika-vin12t:2799_0": "461. Āvāsikavagge “haritvā”ti iminā yathābhatanti ettha bharadhātuyā haraṇatthañca",
  "tika-vin12t:2799_1": "kiriyāvisesanabhāvañca dasseti. “Ṭhapito”ti iminā nikkhittoti ettha khipadhātuyā",
  "tika-vin12t:2799_2": "ṭhapanatthaṃ dasseti.",
  "tika-vin12t:2800": "462. Pariṇāmetīti pariṇataṃpāpeti. “Niyāmeti kathetī”ti iminā adhippāyatthaṃ dasseti, etthāti āvāsikavagge.",
  "tika-vin12t:2801": "Kathinatthāravaggavaṇṇanā",
  "tika-vin12t:2802_0": "467. Kathinatthāravagge otamasikoti ettha avatamaṃ gato otamasikoti dassento āha",
  "tika-vin12t:2802_1": "“andhakāragato”ti. Andhakārasaddena tamasaddo andhakārapariyāyoti dasseti. Tanti",
  "tika-vin12t:2802_2": "otamasikaṃ. Asamannāharantoti taṃ asamannāharanto, kasmā asamannāharantoti āha “kiccayapasutattā",
  "tika-vin12t:2802_3": "vandana”nti. Ekatoti kopena saddhiṃ. Verī visabhāgapuggalo ekato ākodhena vattanaṭṭhena",
  "tika-vin12t:2802_4": "ekāvattoti vuccati. Pahareyyāti vandantaṃ pahareyya. “Aññaṃ cintayamāno”ti iminā",
  "tika-vin12t:2802_5": "aññasmiṃ ārammaṇe cittaṃ vidahati ṭhapetīti aññavihitoti dasseti.",
  "tika-vin12t:2803_0": "Saṅghato uddharitvā khipitabbo apanetabboti ukkhitto, soyeva ukkhittako. Tehīti catūhi.",
  "tika-vin12t:2803_1": "Avandiyesu pannarasapuggalesūti sambandho. Antarā vuttakāraṇena cāti antare vuttena",
  "tika-vin12t:2803_2": "“tañhi vandantassa mañcapādādīsupi nalāṭaṃ paṭihaññeyyā”tiādinā kāraṇena ca. Itoti",
  "tika-vin12t:2803_3": "pannarasapuggalamhā. Itīti evaṃ. Sace uddesācariyo ca ovādācariyo ca navako hoti,",
  "tika-vin12t:2803_4": "na vandanīyo. Sabbatthāti kathinatthāravagge.",
  "tika-vin12t:2804": "Iti kathinatthāravaggavaṇṇanāya yojanā samattā.",
  "tika-vin12t:2805": "Niṭṭhitā ca upālipañcakavaṇṇanāya yojanā.",
  "tika-vin12t:2806": "Āpattisamuṭṭhānavaṇṇanā",
  "tika-vin12t:2807_0": "470. “Acittako āpajjatī”tiādīsu evamattho veditabboti yojanā. Acittako āpajjatīti",
  "tika-vin12t:2807_1": "acittako hutvā āpajjati. Eseva nayo acittako vuṭṭhātīti etthāpi. Yaṃkiñci āpattinti",
  "tika-vin12t:2807_2": "sambandho. Itaraṃ āpattinti yojanā. Dhammadānaṃ karomīti “sabbadānaṃ dhammadānaṃ",
  "tika-vin12t:2807_3": "jinātī”ti ca “amataṃdado ca so hoti, yo dhammamanusāsatī”ti ca bhagavatā vuttavacanaṃ",
  "tika-vin12t:2807_4": "sutvā dhammadānaṃ karomi. Domanassikoti domanassena yutto, domanassavanto vā. Etthāti abyākatamūle.",
  "tika-vin12t:2808": "473. Yassa yassāti sikkhāpadassa. Taṃ sabbanti sabbaṃ taṃtaṃsamuṭṭhānasikkhāpadaṃ.",
  "tika-vin12t:2809": "Aparadutiyagāthāsaṅgaṇikaṃ",
  "tika-vin12t:2810": "(1) Kāyikādiāpattivaṇṇanā",
  "tika-vin12t:2811_0": "474. Cha āpattiyo kāyikāti ettha cha āpattiyo nāma kāti āha “antarapeyyāle”tiādi.",
  "tika-vin12t:2811_1": "Antarapeyyāle vuttāti sambandho. “Kāyadvāre samuṭṭhitattā”ti iminā kāye samuṭṭhantīti",
  "tika-vin12t:2811_2": "kāyikāti vacanatthaṃ dasseti. Tasmiṃyeva antarapeyyāle vuttāti sambandho. “Vajjapaṭicchādikāyā”tiādinā",
  "tika-vin12t:2811_3": "chādentassa tissoti ettha tiṇṇaṃ sarūpaṃ dasseti. “Bhikkhuniyā”tiādinā pañca saṃsaggapaccayāti",
  "tika-vin12t:2811_4": "ettha pañcannaṃ sarūpaṃ dasseti.",
  "tika-vin12t:2812_0": "“Ekaratta”itiādinā aruṇugge tissoti ettha tiṇṇaṃ sarūpaṃ dasseti. Dve yāvatatiyakāti",
  "tika-vin12t:2812_1": "saṃvaṇṇetabbena “ekādasa yāvatatiyakā nāmā”ti saṃvaṇṇanāya viruddhabhāvaṃ paṭikkhipanto",
  "tika-vin12t:2812_2": "āha “paññattivasena panā”tiādi. “Imasmiṃ sāsane”ti iminā etthasaddassa visayaṃ dasseti.",
  "tika-vin12t:2812_3": "Ekena sabbasaṅgahoti ettha eko nāma ko, sabbāni nāma kānīti āha “yassa siyā”tiādi.",
  "tika-vin12t:2812_4": "“Nidānuddesenā”ti iminā ekassa sarūpaṃ dasseti. “Sikkhāpadānañca pātimokkhuddesānañcā”ti",
  "tika-vin12t:2812_5": "imehi padehi sabbasarūpaṃ dasseti. Saṅgaha saddena kammachaṭṭhīsamāso.",
  "tika-vin12t:2813": "“Vajjapaṭicchādikāyā”tiādinā dve duṭṭhullacchādanāti ettha dvinnaṃ sarūpaṃ dasseti.",
  "tika-vin12t:2814_0": "“Bhikkhu bhikkhuniyā”tiādinā gāmantare catassoti ettha catassannaṃ sarūpaṃ dasseti.",
  "tika-vin12t:2814_1": "Puna “bhikkhu bhikkhuniyā”tiādinā cetassā nadipārapaccayāti ettha catassannameva",
  "tika-vin12t:2814_2": "sarūpaṃ dasseti. “Cīvaradāne pācittiya”nti iminā pācittiyabhāvena sadisattā saṅkhyāviseso",
  "tika-vin12t:2814_3": "na kātabboti dasseti.",
  "tika-vin12t:2815": "(2) Desanāgāminiyādivaṇṇanā",
  "tika-vin12t:2816": "475. Eketthāti etthasaddo sāsanavisayo.",
  "tika-vin12t:2817": "Ekasikkhāpadampi natthīti pisaddo bahusikkhāpadāni pana pagevāti ca āpatti pana pagevāti ca āpattīpi natthīti ca atthaṃ dasseti.",
  "tika-vin12t:2818_0": "“Sakalepi vinaye”ti iminā dvetthāti pāṭhe etthasaddassa visayaṃ dasseti. Ubhinnanti",
  "tika-vin12t:2818_1": "bhikkhubhikkhunīnaṃ. Aññathā pana kittakā paṭhamāpattikāti āha “itarathā panā”tiādi.",
  "tika-vin12t:2818_2": "Tattha itarathāti paññattito aññena pakārena. Kammañcāti kammañatti ca. Kammapādikā",
  "tika-vin12t:2818_3": "cāti kammapādañatti ca. Navasu ṭhānesūti osāraṇādīsu navasu ṭhānesu. Dvīsūti ñattidutiya,",
  "tika-vin12t:2818_4": "ñatticatutthakammesu.",
  "tika-vin12t:2819_0": "Vajjapaṭicchādikāya pārājikaṃ, ukkhittānuvattikāya pārājikaṃ, aṭṭhavatthukāya pārājikanti",
  "tika-vin12t:2819_1": "iti ime tayoti yojanā. Kāraṇabhūtenāti hetubhūtena, “karaṇabhūtenā”tipi pāṭho, sādhakatamasattibhūtenāti attho.",
  "tika-vin12t:2820_0": "Tesanti addhānahīnādīnaṃ. Etthāti “tayo puggalā na upasampādetabbā”ti pāṭhe, etesu",
  "tika-vin12t:2820_1": "aṅgahīnādīsu vā. Yoti puggalo. Aparipūro na yācatīti sambandho. Mātughātakādayo karaṇadukkaṭakā",
  "tika-vin12t:2820_2": "cāti yojanā. Tatthāti tesu ñattikappanādīsu. Ñattikappanāti ñattividhi. Vippakatapaccattanti",
  "tika-vin12t:2820_3": "vippakataṃ paccattaṃ. Atītakaraṇanti atītassa karaṇaṃ. Vitthārento āha “vatthusampannaṃ",
  "tika-vin12t:2820_4": "hī”tiādi. Tayo kammāna saṅgahāti ettha chandabhedarakkhanatthāya nakāre niggahitalopo.",
  "tika-vin12t:2820_5": "Nāsitakāti nāsetabbā puggalā, nāsitabbāti nāsitā, nāsitā eva nāsitakā. Tiṇṇaṃ janānanti",
  "tika-vin12t:2820_6": "tiṇṇaṃ upasampadāpekkhajanānaṃ ekūpajjhāyena nānācariyena hutvāti yojanā. Ekānussāvanāti ekato anussāvanā.",
  "tika-vin12t:2821_0": "Pādo nāma kahāpaṇassa catutthabhāgo. Māsako nāma pādassa pañcamabhāgo. Pārājikanti",
  "tika-vin12t:2821_1": "vanappatiṃ chindantassa dutiyapārājikaṃ. Anodissāti “manusso maratū”tiādinā na uddisitvā. Tenāti visena.",
  "tika-vin12t:2822_0": "Bhikkhunovādakavaggasminti sāmaññādhāro. Dasasu sikkhāpadesūti visesādhāro. Paṭhamasikkhāpadamhiyevāti",
  "tika-vin12t:2822_1": "dasasu sikkhāpadesu paṭhamasikkhāpadamhiyeva. Upasampannāya bhikkhuniyāti sambandho.",
  "tika-vin12t:2822_2": "“Āpatti hotī”ti iminā “cīvarenā”ti padassa sambandhaṭṭhānaṃ dasseti.",
  "tika-vin12t:2823": "“Catasso evā”ti iminā tattikāti ettha tasaddassa visayaṃ dasseti. Tā catasso parimāṇā yāsaṃ āpattīnanti tattikā. Nipannassāpi tattikāti etthāpi eseva nayo. Sāti bhikkhunī.",
  "tika-vin12t:2824": "(3) Pācittiyavaṇṇanā",
  "tika-vin12t:2825": "476. Pañca bhesajjānīti sabbiādīni pañca bhesajjāni. Imaṃ āpattinti sambandho. Pacchā āpannoti yojanā.",
  "tika-vin12t:2826": "Ekaṃ kabaḷanti ekaṃ ālopaṃ, tumhamūleti tumhaṃ santike.",
  "tika-vin12t:2827": "Yathāvatthukanti vatthuanulomaṃ, āpattiyo desitāva hontīti yojanā.",
  "tika-vin12t:2828_0": "Kokālikādīnantiādisaddena kaṭamodakatissakādayo saṅgaṇhāti. Pāpikāya diṭṭhiyā appaṭinissagge",
  "tika-vin12t:2828_1": "pācittiyañca caṇḍakāḷikāya bhikkhuniyā pācittiyañcāti yojanā. Payuttavācāpaccayāti",
  "tika-vin12t:2828_2": "viññattinimittādīhi pakārena yuttāya vācāya paccayā. Āpatti pārājikassāti pārājikassa",
  "tika-vin12t:2828_3": "āpajjanaṃ. Athavā pārājikassāti assa bhikkhussa pārājikā āpatti hotīti vā pārājikā",
  "tika-vin12t:2828_4": "āpatti assa bhavatīti vā yojanā kātabbā. Itīti imā cha āpattiyo āpajjatīti yojanā.",
  "tika-vin12t:2829_0": "Bhojanaṃ gahetvā ajjhoharamānāti sambandho. Tathevāti yathā khādane, tatheva maṃsaṃ",
  "tika-vin12t:2829_1": "lasuṇaṃ ajjhoharamānāti yojanā. “Paṇītabhojanānī”ti ca “akappiyamaṃsa”nti ca padāni",
  "tika-vin12t:2829_2": "“ajjhoharamānā”ti padena sambandhitabbāni.",
  "tika-vin12t:2830_0": "Pañca ṭhānānīti pañca āpattisaṅkhātāni ṭhānāni. Tatthāti pañcasu sahadhammikesu.",
  "tika-vin12t:2830_1": "Dvinnanti bhikkhubhikkhunīnaṃ. Tesanti sikkhamānādīnaṃ. Pañcannamevāti sahadhammikānaṃyeva.",
  "tika-vin12t:2830_2": "Vinicchayavohāroti vinicchayavacanaṃ. Iminā cattāri adhikaraṇāni paṭikkhipati. Aḍḍakammaṃ",
  "tika-vin12t:2830_3": "nāmāti abhiyuñjantānaṃ kammaṃ nāma.",
  "tika-vin12t:2831_0": "“Sahadhammikāna”nti iminā pañjannaṃ vinicchayoti ettha pañcasarūpaṃ dasseti. Sobhaṇabhāvaṃ",
  "tika-vin12t:2831_1": "vitthārento āha “katavītikkamo hī”tiādi. Abbhuṇhasīloti abhinavuppannasīlo. Abbhuṇhasīlo",
  "tika-vin12t:2831_2": "nāma atthato pākatikasīloti āha “pākatiko”ti, pakatisīlena niyuttoti attho.",
  "tika-vin12t:2832": "“Kāyadvārasambhavā”ti iminā kāyikāti padassa taddhitabhāvaṃ dasseti. Mukhaṃ oloketabbanti ettha vuttāti sambandho.",
  "tika-vin12t:2833": "Catunnaṃ desanāya cāti ettha “desanāyā”ti padaṃ ādipadalopanti āha “accayadesanāyā”ti. Sāti accayadesanā. Abhinilīyitvā dhanunā mārentīti abhimārā.",
  "tika-vin12t:2834": "Chejjaṃ hotīti ettha chejjaṃ nāma pārājikāpajjanamevāti āha “devadatto viya pārājikaṃ āpajjatī”ti. Imā pana āpattiyoti pārājikathullaccayāpattiyo.",
  "tika-vin12t:2835": "(4) Avandanīyapuggalādivaṇṇanā",
  "tika-vin12t:2836_0": "477. Tesanti dasannaṃ puggalānaṃ. “Saddhi”nti iminā sāmīcenāti ettha sahatthe karaṇavacananti",
  "tika-vin12t:2836_1": "dasseti. Sāmīcenāti ca sāmīcinā kattabbaṃ sāmīcaṃ kammaṃ, tena sāmīcena. Dasa cīvaradhāraṇāti",
  "tika-vin12t:2836_2": "padassa samāsabhāvaṃ paṭikkhipanto āha “dasa divasāni atirekacīvarassa dhāraṇā”ti.",
  "tika-vin12t:2837_0": "Katisatantiādīsu dvīsu gāthāpādesu catūsu vibhatyantapadesu purimaṃ purimena, pacchimañca",
  "tika-vin12t:2837_1": "pacchimena yathākkamaṃ yojetabbanti dassento āha “katisataṃ āpattiyo rattisataṃ chādayitvānā”ti.",
  "tika-vin12t:2837_2": "Pacchimagāthāya pubbaḍḍhepi eseva nayo. Ayaṃ hīti ayaṃ eva vakkhamāno. Etthāti gāthāyaṃ.",
  "tika-vin12t:2837_3": "Yoti bhikkhu, paṭicchādetīti sambandho. Itīti ayaṃ saṅkhepattho.",
  "tika-vin12t:2838": "Heṭṭhā vuttesu catūsu catukkesu dhammena samaggaṃ apanetvā dvādasa kammadosā vuttāti daṭṭhabbaṃ. Adhammena vaggakammaṃ, adhammena samaggakammanti yojetabbaṃ.",
  "tika-vin12t:2839": "Etthāti chasu kammesu. Etadevāti dhammena samaggakammameva.",
  "tika-vin12t:2840_0": "Yaṃ desitāti ettha yaṃsaddo vacanavipallāsoti āha “yāni desitānī”ti. “Desitānī”ti",
  "tika-vin12t:2840_1": "iminā desitāti ettha nikārassa ākārādesabhāvaṃ dasseti. “Pariyantaparicchedabhāvarahitattā”ti",
  "tika-vin12t:2840_2": "iminā natthi antaṃ pariyantametassāti anantanti vacanatthaṃ dasseti. Tanti nibbānaṃ,",
  "tika-vin12t:2840_3": "jitanti sambandho. Kena kaṃ kinti katvā jitanti āha “bhagavatā kilesagaṇaṃ abhimadditvā”ti.",
  "tika-vin12t:2840_4": "Kena kaṃ kinti katvā kiṃ jitaṃ viyāti āha “raññā sapattagaṇaṃ abhimadditvā rajjaṃ",
  "tika-vin12t:2840_5": "viyā”ti. Tattha “raññā”ti iminā “kenā”ti pucchaṃ vissajjesi. “Sapattagaṇa”nti iminā",
  "tika-vin12t:2840_6": "“ka”nti pucchaṃ vissajjesi. “Abhimadditvā”ti iminā “kinti katvā”ti pucchaṃ vissajjesi.",
  "tika-vin12t:2840_7": "“Rajja”nti iminā “ki”nti pucchaṃ vissajjesi. Sapattagaṇanti verigaṇaṃ. Ayaṃ panettha",
  "tika-vin12t:2840_8": "yojanā – raññā sapattagaṇaṃ abhimadditvā rajjaṃ rājabhāvaṃ jitaṃ viya, bhagavatā",
  "tika-vin12t:2840_9": "kilesagaṇaṃ abhimadditvā nibbānaṃ jitanti. Svevāti bhagavā eva. “Nibbikāratāyā”ti",
  "tika-vin12t:2840_10": "iminā tādisaddo nibbikāratthavācako anipphannapāṭipadikoti dasseti. “Vivekapañcaka”nti",
  "tika-vin12t:2840_11": "iminā kāyacittaupadhivasena vivekattayampi gahetabbaṃ vivekabhāvena samānattā. Tena",
  "tika-vin12t:2840_12": "bhagavatāti sambandho. “Yāni satta āpattikkhandhānī”ti iminā eketthāti ettha ekasaddassa",
  "tika-vin12t:2840_13": "visayaṃ dasseti. Tatthāti sattasu āpattikkhandhesu. Ettha panāti samathesu pana.",
  "tika-vin12t:2840_14": "Hīti saccaṃ. Tassāti sammukhāvinayassa. Aṭṭhakathāsūti sabbaaṭṭhakathāsu. Mayaṃ panāti",
  "tika-vin12t:2840_15": "saṅgahakārakā amhe pana, buddhaghosanāmakā mayaṃ panāti attho, rocayāmāti sambandho.",
  "tika-vin12t:2840_16": "Kassa kimatthaṃ gahetvā rocesīti āha “vināti nipātassa paṭisedhanamatthamatta”nti.",
  "tika-vin12t:2840_17": "“Vināti nipātassā”ti padaṃ “atthamatta”nti pade vācakasambandho. Attano sādhyavacanaṃ",
  "tika-vin12t:2840_18": "buddhavacanasaṅkhātena sādhakavacanena sādhento āha “vuttampi ceta”ntiādi.",
  "tika-vin12t:2841_0": "Aṭṭhārasa aṭṭhakānīti adhammadiṭṭhibheda, dhammadiṭṭhibheda, vematikabhedesu tīsu",
  "tika-vin12t:2841_1": "ekamekaṃ mūlaṃ katvā tayo tayo mūliṃ katvā nava honti, tesu dhammadiṭṭhibhedesu dhammadiṭṭhibhedaṃ",
  "tika-vin12t:2841_2": "apanetvā aṭṭha honti, tāni aṭṭhārasa bhedakaravatthūsu yojetvā aṭṭhārasa aṭṭhakāni",
  "tika-vin12t:2841_3": "hontīti daṭṭhabbaṃ. Chaūnadiyaḍḍhasatanti catucattālīsādhikaṃ satanti vuttaṃ hoti.",
  "tika-vin12t:2842": "Ekekavatthusminti aṭṭhārasasu bhedakaravatthūsu ekekasmiṃ vatthusmiṃ.",
  "tika-vin12t:2843": "Iti gāthāsaṅgaṇikavaṇṇanāya yojanā samattā.",
  "tika-vin12t:2844": "Sedamocikagāthā",
  "tika-vin12t:2845": "(1) Avippavāsapañhāvaṇṇanā",
  "tika-vin12t:2846_0": "479. Sedamocikagāthāsūti adhippāyatthassa gambhīrattā taṃ cintentānaṃ vinayadharānaṃ",
  "tika-vin12t:2846_1": "kāye sedaṃ mocetīti sedamocikā, sāyeva gāthā sedamocikagāthā, tāsu. “Akappiyasambhogo",
  "tika-vin12t:2846_2": "na labbhatī”ti iminā kappiyasambhogo labbhatīti dasseti. Kappiyasambhogaṃ dassetuṃ",
  "tika-vin12t:2846_3": "“nahāpanabhojanādī”ti vuttaṃ. Anāpattīti mātubhikkhuniyā anāpatti. Esā pañhāti ettha",
  "tika-vin12t:2846_4": "pañhasaddo sabhāvatiliṅgoti saddasatthesu (saddanītidhātumālāyaṃ 16 hakārantadhātu;",
  "tika-vin12t:2846_5": "abhidhānappadīpikāyaṃ 115 gāthāyaṃ) vutto, idha itthiliṅgavasena vutto. “Paṇḍitehī”ti",
  "tika-vin12t:2846_6": "iminā kusalassa kāraṇaṃ dasseti, paṇḍitattā kusaloti adhippāyo. Assāti pañhāya. Etanti",
  "tika-vin12t:2846_7": "vissajjanaṃ. Assāti gāthāya.",
  "tika-vin12t:2847": "Ekādasa vivajjiyāti avibhattikaniddeso, ekādasa vivajjiyeti attho. Tena vuttaṃ “ye”tiādi. Tepīti pisaddo gāthāyaṃ luttaniddiṭṭhagamyamānabhāvaṃ dasseti.",
  "tika-vin12t:2848": "Ayanti nhāpitapubbako bhikkhu. Nimmitabuddhanti buddhena nimmitaṃ buddharūpaṃ.",
  "tika-vin12t:2849_0": "Vivajjiyāti ettha yakāro tvāpaccayassa kāriyoti āha “vivajjetvā”ti. Asīsakaṃ yaṃ",
  "tika-vin12t:2849_1": "taṃ kabandhaṃ atthīti yojanā. Asīsakattā kena sarīrena jīvitaṃ bandhatīti kabandho.",
  "tika-vin12t:2849_2": "Yassāti kabandhassa.",
  "tika-vin12t:2850": "Hīti saccaṃ. Teti abhabbapuggalā.",
  "tika-vin12t:2851_0": "Vācāti ettha yakāralopoti āha “vācāyā”ti. Iti meti evaṃ mama. Evaṃ vadamāne mama",
  "tika-vin12t:2851_1": "vacananti yojanā. Athavā itimeti evaṃ ime, evaṃ vadamāne ime janāti yojanā. Saddampīti",
  "tika-vin12t:2851_2": "iminā girasaddo saddapariyāyoti dasseti. Hīti saccaṃ. Tuṇhībhūtassa nisinnassa tassa",
  "tika-vin12t:2851_3": "bhikkhunoti yojanā. Yadi manodvāre āpatti nāma natthi, evaṃ sati kasmā āpajjeyya",
  "tika-vin12t:2851_4": "vācasikanti vuttanti āha “yasmā panā”tiādi. Tenāti tasmā. Assāti bhikkhussa.",
  "tika-vin12t:2852": "Sāti bhikkhunī, āpajjatīti sambandho. Vuttappakāranti “gāmantarapariyāpanna”nti vuttappakāraṃ.",
  "tika-vin12t:2853": "Tāsūti dvīsu bhikkhunīsu.",
  "tika-vin12t:2854_0": "Caturo janāti ettha catunnaṃ janānaṃ sarūpaṃ dassento āha “ācariyo ca tayo ca antevāsikā”ti.",
  "tika-vin12t:2854_1": "Sāhatthikāti sahatthā avaharitā. Āṇattiyāpīti āṇattena avaharitāpi. Itaresanti antevāsikānaṃ,",
  "tika-vin12t:2854_2": "ekeko māsakoti sambandho. Etthāti parivāre sedamocikagāthāyaṃ.",
  "tika-vin12t:2855": "(2) Pārājikādipañhāvaṇṇanā",
  "tika-vin12t:2856": "480. Santhatapeyyālañcāti paṭhamapārājikavibhaṅge vuttaṃ santhatapeyyālañca.",
  "tika-vin12t:2857": "Liṅgaparivattaṃ sandhāyāti sati liṅge parivatte paṭiggahaṇassa vijahanaṃ sandhāya vuttaṃ.",
  "tika-vin12t:2858": "Yoti bhikkhu, pariṇāmetīti sambandho. Attano atthāyāti yojanā.",
  "tika-vin12t:2859": "Assāti gāthāya. Kākauhadanti kākehi karīsussaggaṃ. Kaddamamakkhitanti kaddamena makkhitaṃ. Kāyagatāneva hutvāti sambandho.",
  "tika-vin12t:2860_0": "Hīti vitthāro. Anariyaṃ taṃ itthiṃ vā taṃ purisaṃ vā haneyyāti yojanā. Liṅgaparivattena",
  "tika-vin12t:2860_1": "hetubhūtena itthibhūtaṃ, purisabhūtañcāti sambandho. Itthibhūtanti ca itthī hutvā",
  "tika-vin12t:2860_2": "bhūtaṃ, itthibhāvaṃ vā pattaṃ.",
  "tika-vin12t:2861": "Migasiṅgatāpasasīhakumārādīnaṃ tiracchānagatamātāpitaro viyāti yojanā. Migasiṅgatāpasoti migasiṅganāmako tāpaso. Sīhakumāroti sīhabāhukumāro. Ādisaddena bhūridattādayo saṅgaṇhāti.",
  "tika-vin12t:2862": "Kurundiyaṃ āgatanti sambandho.",
  "tika-vin12t:2863": "“Saccaṃ bhaṇantoti gāthāyā”ti padaṃ “saccaṃ bhāsato lahukāpatti hotī”ti ettha itisaddena sambandhitabbaṃ. “Saccaṃ bhaṇanto”ti gāthāya iti atthoti yojanā.",
  "tika-vin12t:2864": "(3) Pācittiyādipañhāvaṇṇanā",
  "tika-vin12t:2865": "481. Salākaṃ dentassa assa bhikkhussa chejjaṃ hotīti yojanā. “Pārājikaṃ hotī”ti iminā hotichejjanti padassa atthaṃ dasseti.",
  "tika-vin12t:2866": "Suppatiṭṭhitanigrodhasadisaṃ rukkhamūlaṃ, tameva vā gahetabbaṃ.",
  "tika-vin12t:2867_0": "Tissitthiyoti ettha bhummatthe upayogavacanaṃ, paccattavacanaṃ vāti āha “tāsupī”ti.",
  "tika-vin12t:2867_1": "“Yaṃ taṃ methunaṃ nāma ta”nti iminā “methunaṃ yaṃ ta”nti padānaṃ samānādhikaraṇabhāvaṃ",
  "tika-vin12t:2867_2": "dasseti. “Na sevatī”ti iminā na seveti ettha tikārassa ekārādesabhāvaṃ dasseti. Tayo",
  "tika-vin12t:2867_3": "puriseti ettha “upagantvā”ti padaṃ ajjhāharitvā sambandhitabbanti dassento āha“tayo",
  "tika-vin12t:2867_4": "purisepi upagantvā”ti. Iminā tayo puriseti ettha upayogatthe upayogavacananti dasseti.",
  "tika-vin12t:2867_5": "Purimanayaṃ gahetvā etthāpi “tīsu purisesū”ti bhummatthe upayogavacananti atthopi",
  "tika-vin12t:2867_6": "yujjateva. Imaṃ nayaṃ gahetvā purimapadepi tissitthiyo upagantvāti upayogatthe upayogavacananti",
  "tika-vin12t:2867_7": "atthopi yujjateva. Tasmā te dve nayā aññamaññopadesadāyakanayā nāmāti daṭṭhabbaṃ.",
  "tika-vin12t:2867_8": "“Ubhatobyañjanasaṅkhāte”ti iminā anariyasaddena ubhatobyañjanova idha gahetabboti",
  "tika-vin12t:2867_9": "dasseti. “Nācaratī”ti iminā na cācareti etthāpi tisaddassa ekārādesabhāvameva dasseti.",
  "tika-vin12t:2867_10": "Methunadhammassa pubbabhāgaṃ kāyasaṃsaggaṃ āpajjituṃ vāyamantiyā tassā bhikkhuniyāti yojanā.",
  "tika-vin12t:2868": "Assāti gāthāya, titthiyo ārādhako hotīti yojanā. Tatthevāti titthiyavatte eva. Assāti titthiyassa. Tamevāti titthiyavattameva.",
  "tika-vin12t:2869": "Saṅghādisesantiādigāthā vuttāti sambandho. Tanti ajjhoharaṇaṃ.",
  "tika-vin12t:2870": "Ākāsagataṃ sāmaṇeranti sambandho. Saṅghenapīti pisaddo na kammārahenevāti dasseti. “Na kātabba”nti iminā saṅghopi kammārahopi bhūmigatova vaṭṭatīti dasseti.",
  "tika-vin12t:2871": "Assāti gāthāya vinicchayoti sambandho.",
  "tika-vin12t:2872_0": "“Na deti, na paṭiggaṇhātī”ti kiriyāpadānaṃ kattāraṃ dassento āha “nāpi uyyojikā”tiādi.",
  "tika-vin12t:2872_1": "Tassāti avassutapurisassa. “Kāraṇenā”ti iminā tenāti padassa kāraṇatthaṃ dasseti.",
  "tika-vin12t:2872_2": "Evasaddo pana sambhavavasena yojito, na aññena kāraṇenāti attho, avassutassa purisassāti",
  "tika-vin12t:2872_3": "sambandho. Gahaṇeti uyyojitāya gahaṇe. Tañca paribhogapaccayāti ettha tasaddassa",
  "tika-vin12t:2872_4": "visayaṃ, paribhogassa ca sambandhaṃ dassento āha “tañca panā”tiādi. Tattha “āpatti”nti",
  "tika-vin12t:2872_5": "iminā tasaddassa visayaṃ dasseti. “Tassā uyyojitāyā”ti iminā paribhogassa sambandhaṃ",
  "tika-vin12t:2872_6": "dasseti. Tassāti uyyojitāya.",
  "tika-vin12t:2873": "Sattarasakesu saṅghādisesesūti sambandho. Vajjaṃ na phusatīti padassa atthaṃ dassento āha “aññaṃ navaṃ āpatti”nti.",
  "tika-vin12t:2874": "Iti sedamocikagāthāvaṇṇanāya yojanā samattā.",
  "tika-vin12t:2875": "Pañcavaggo",
  "tika-vin12t:2876": "Kammavaggavaṇṇanā",
  "tika-vin12t:2877_0": "482. Kammavagge “gaṇanaparicchedavacana”nti iminā na pamāṇavacananti dasseti. Iminā",
  "tika-vin12t:2877_1": "kammānaṃ tato ūnātirekabhāvaṃ nivāreti. Gaṇiyate gaṇanaṃ, paricchijjati anenāti paricchedo,",
  "tika-vin12t:2877_2": "gaṇanassa paricchedo gaṇanaparicchedo. Atha vā gaṇiyati anenāti gaṇanaṃ, tameva paricchedo",
  "tika-vin12t:2877_3": "gaṇanaparicchedo, soyeva vacanaṃ gaṇanaparicchedavacanaṃ. Apalokanakammaṃ nāmāti",
  "tika-vin12t:2877_4": "kattabbaṃ kammanti sambandho. Vuttanayenevāti “sīmaṭṭhakasaṅghaṃ sodhetvā chandārahānaṃ",
  "tika-vin12t:2877_5": "chandaṃ āharitvā”ti vuttena eva nayena.",
  "tika-vin12t:2878": "Tatthāti catūsu kammesu, ñattidutiyakammaṃ pana atthīti sambandho.",
  "tika-vin12t:2879_0": "Tatthāti dvīsu kammesu. Avasesāti chahi kammehi avasesā. Yadi parivattetvā kataṃ",
  "tika-vin12t:2879_1": "daḷhīkammaṃ na hoti, evaṃ sati daḷhīkammatthāya kinti kātabbanti āha “sace panā”tiādi.",
  "tika-vin12t:2879_2": "Tattha “akkharaparihīnaṃ vā padaparihīnaṃ vā”ti idaṃ akkharapadānaṃ gaḷitaṃ sandhāya",
  "tika-vin12t:2879_3": "vuttaṃ. “Duruttapadaṃ vā”ti idaṃ sithiladhanitādiaparipuṇṇaṃ sandhāya vuttaṃ. Ettha",
  "tika-vin12t:2879_4": "“duruttakkharaṃ vā”ti ajjhāharitabbaṃ. Idanti punappunaṃ vacanaṃ. Kammaṃ hutvāti sukammaṃ hutvā.",
  "tika-vin12t:2880_0": "483. Sammukhākaraṇīyaasammukhākaraṇīyesu asammukhākaraṇīyāni appakattā paṭhamaṃ dassetvā",
  "tika-vin12t:2880_1": "sesānaṃ sammukhākaraṇīyabhāvaṃ dassento āha “tatthā”tiādi. Tattha tatthāti tesu dvīsu,",
  "tika-vin12t:2880_2": "asammukhākaraṇīyaṃ nāma aṭṭhavidhaṃ hotīti sambandho. Tattha tatthāti tesu tesu khandhakesu.",
  "tika-vin12t:2880_3": "“Sukataṃ hotī”ti vacanasāmatthiyato sammukhākatampi sukataṃ hotīti atthopi gahetabbo.",
  "tika-vin12t:2881": "Sesānīti aṭṭhakammehi sesāni. Etānīti kammāni. Vatthuvipannānīti vatthunā vipannāni.",
  "tika-vin12t:2882_0": "Tesampīti paṭipucchākaraṇīyānampi. Etthāti “paṭipucchākaraṇīya”nti pade. “Pucchitvā”ti",
  "tika-vin12t:2882_1": "iminā paṭipucchāti padassa tvāpaccayantabhāvaṃ dasseti. “Kātabba”nti iminā karaṇīyanti",
  "tika-vin12t:2882_2": "ettha anīyasaddassa kammatthabhāvaṃ dasseti. Yathādinnāyāhi cuditakena yathādinnāya.",
  "tika-vin12t:2882_3": "Vippalapantassāti vikārena yaṃ vā taṃ vā vacanaṃ palapantassa cuditakassāti sambandho.",
  "tika-vin12t:2882_4": "Sabbatthāti sabbesu “tajjanīyakammārahassā”tiādīsu.",
  "tika-vin12t:2883_0": "Anuposathadivaseti uposathadivasato aññasmiṃ divase. Tamevatthaṃ dassento āha “uposathadivaso",
  "tika-vin12t:2883_1": "nāmā”tiādi. Kattikamāsanti pacchimakattikamāsaṃ. Tassa pavāraṇamāsattā “ṭhapetvā”ti",
  "tika-vin12t:2883_2": "vuttaṃ. Sāmaggidivaso ca yathāvuttā cātuddasapannarasā ca uposathadivaso nāmāti yojanā.",
  "tika-vin12t:2883_3": "Yatrahīti yasmiṃ pana vihāre, ṭhapentīti sambandho. Antarāti cātuddasīpannarasīnaṃ majjhe.",
  "tika-vin12t:2884_0": "Paccukkaḍḍhitvā ṭhapitadivasoti pacchā upari kaḍḍhitvā ṭhapitaṃ kattikakāḷapakkhacātuddasiṃ",
  "tika-vin12t:2884_1": "vā pañcadasiṃ vā sandhāya vuttaṃ. Idhāpīti apavāraṇāya pavāraṇaṭṭhānepi. Pāḷiyamāgatanayato",
  "tika-vin12t:2884_2": "aññampi nayaṃ dassento āha “apicā”tiādi. Antimavatthunti pārājikavatthuṃ. Yassāti",
  "tika-vin12t:2884_3": "puggalassa. Iminā kammāraho puggalo vatthu nāmāti dasseti.",
  "tika-vin12t:2885": "484. Dabbassa aggaṇhanaṃ vatthuaparāmasanaṃ nāma na hoti, atha kho nāmassa aggaṇhanamevāti āha “tassa nāmaṃ na gaṇhātī”ti. Aparāmasanākāraṃ dassento āha “suṇātu me”tiādi.",
  "tika-vin12t:2886": "Puggalaṃ na parāmasatīti ettha puggalo nāma upajjhāyoti āha “yo upasampadāpekkhassa upajjhāyo”ti. Tanti upajjhāyaṃ.",
  "tika-vin12t:2887": "Sabbena sabbanti sabbathā sabbaṃ, nipātasamudāyoyaṃ, sabbena vā ākārena sabbaṃ ñattinti yojanā.",
  "tika-vin12t:2888": "Ñattikamme paṭhamaṃ kammaṃ katvā pacchā ñattiṭṭhapanampi pacchā ñattiṃ ṭhapetiyeva nāma. Iti imehītiādi nigamanaṃ.",
  "tika-vin12t:2889_0": "485. “Vuttanayenevā”ti atidisitvāpi ñattikammavācānaṃ asadisattā aparāmasanākāraṃ",
  "tika-vin12t:2889_1": "dassento āha “evaṃ panā”tiādi. Tattha nesanti vatthusaṅghapuggalānaṃ, paṭhamānussāvane",
  "tika-vin12t:2889_2": "vā dutiyatatiyānussāvanāsu vā vattabbe vadantoti sambandho.",
  "tika-vin12t:2890_0": "Sāvanaṃ hāpetīti ettha anusaddo lopoti āha “anussāvanaṃ na karotī”ti. “Sāvanaṃ hāpetī”ti",
  "tika-vin12t:2890_1": "ettha na kevalaṃ sabbena sabbaṃ anussāvanaṃ akarontoyeva sāvanaṃ hāpeti nāma, atha",
  "tika-vin12t:2890_2": "kho anussāvanāya duruttachaḍḍanampi hāpetiyeva nāmāti dassento āha “yopī”tiādi. “Sakimeva",
  "tika-vin12t:2890_3": "vā dvikkhattuṃ vā”ti iminā tikkhattuṃ aparipūrentoyeva sāvanaṃ hāpeti nāmāti dasseti.",
  "tika-vin12t:2890_4": "Imassa vacanassa sāmatthiyato ñattidutiyakamme ekakkhattuto, ñatticatutthakamme tikkhattuto",
  "tika-vin12t:2890_5": "atirekaṃ kammavācaṃ karonto na hāpetīti ñāyati.",
  "tika-vin12t:2891_0": "“Chaḍḍetī”ti ettha chaḍḍanassa padakkharānaṃ gaḷitabhāvena pākaṭattā taṃ adassetvā",
  "tika-vin12t:2891_1": "“duruttaṃ karotī”ti ettha duruttameva dassento āha “duruttaṃ karotīti ettha panā”tiādi.",
  "tika-vin12t:2891_2": "Karontena bhikkhunā upalakkhetabboti sambandho.",
  "tika-vin12t:2892_0": "“Sithila…pe… pabhedo”ti yvāyaṃ byañjanappabhedo vutto, ayaṃ byañjanappabhedoti yojanā.",
  "tika-vin12t:2892_1": "Gāthāyaṃ dasadhāti dasappakārena. Byañjanabuddhiyāti vaddhetīti buddhi, byañjanameva",
  "tika-vin12t:2892_2": "akkharameva sithilādivasena dasadhā buddhi byañjanabuddhi, tāya. Ettha “dasadhā”ti",
  "tika-vin12t:2892_3": "padena “byañjanabuddhī”ti samāsapadassa antare dasadhāsaddassa lopaṃ dasseti “kammajaṃ",
  "tika-vin12t:2892_4": "evā”tiādīsu viya. Ettha hi evasaddena kammena eva jātaṃ kammajanti samāsaṃ katvā",
  "tika-vin12t:2892_5": "samāsamajjhe evasaddalopaṃ dasseti. Pabhedoti viseso. Ayaṃ panettha yojanā – sithilañca",
  "tika-vin12t:2892_6": "dhanitañca dīghañca rassañca garukañca lahukañca niggahitañca sambandhañca vavatthitañca",
  "tika-vin12t:2892_7": "vimuttañcāti dasadhā byañjanabuddhiyāva pabhedo viseso ñātabboti. “Sithila”nti ādīni",
  "tika-vin12t:2892_8": "dasa padāni “akkharaṃ padaṃ byañjana”nti napuṃsakaliṅgavasena vuttapāṭhaṃnissāya",
  "tika-vin12t:2892_9": "vuttānīti daṭṭhabbaṃ.",
  "tika-vin12t:2893_0": "Gāthāya vitthāraṃ dassento āha “ettha hī”tiādi. Agāḷhena vacīpayogena vattabbaṃ akkharaṃ",
  "tika-vin12t:2893_1": "sithilaṃ. Gāḷhena vacīpayogena vattabbaṃ akkharaṃ dhanitaṃ. Tesvevāti pañcasu eva",
  "tika-vin12t:2893_2": "vaggesu. Na kevalaṃ dīghameva garukaṃ nāma, atha kho saṃyogaparampīti āha “yaṃ vā”tiādi.",
  "tika-vin12t:2893_3": "Yaṃ akkharaṃ saṃyogaparaṃ katvā vuccati, tampi garukaṃ nāmāti yojanā. Saṃyogo paro",
  "tika-vin12t:2893_4": "yassa akkharassāti saṃyogaparaṃ. “Saṃyogapada”ntipi pāṭho. Yaṃ asaṃyogaparaṃ katvā",
  "tika-vin12t:2893_5": "vuccati, tampi lahukaṃ nāmāti yojanā. Yaṃ sānunāsikaṃ katvā vattabbaṃ, taṃ niggahitaṃ",
  "tika-vin12t:2893_6": "nāmāti yojanā. Niggahetvāti niggahitaṃ nāma atthato ṭhānakaraṇānaṃ avissajjanaṃ amuñcananti",
  "tika-vin12t:2893_7": "āha “avissajjetvā”ti. Yaṃ sambandhitvā vuccati, taṃ sambandhaṃ nāmāti yojanā. Yaṃ",
  "tika-vin12t:2893_8": "asambandhaṃ katvā vuccati, taṃ vavatthitaṃ nāmāti yojanā. Yaṃ aniggahetvā vuccati,",
  "tika-vin12t:2893_9": "taṃ vimuttaṃ nāmāti yojanā. Aniggahetvāti aniggahaṃ nāma atthato vissajjananti āha “vissajjetvā”ti.",
  "tika-vin12t:2894_0": "Evaṃ byañjanabuddhivisesaṃ dassetvā idāni kammavācāya uccāraṇavisesaṃ vitthārena",
  "tika-vin12t:2894_1": "dassento āha “tatthā”tiādi. Tattha tatthāti tāsu dasasu byañjanabuddhīsu. Tathāsaddena",
  "tika-vin12t:2894_2": "takārassa thakārakaraṇañca sithilassa dhanitakaraṇañca atidisati, tathā “pattakallaṃ",
  "tika-vin12t:2894_3": "esā ñattī”tiādivacanañca sithilassa dhanitakaraṇaṃ nāmāti yojanā.",
  "tika-vin12t:2895_0": "Itīti evaṃ. Sithile kattabbe dhanitaṃ karotīti sambandho. Cattāri byañjanānīti cattāri",
  "tika-vin12t:2895_1": "akkharāni. Byañjanasaddo hi idha akkharavācako. Catassannaṃ byañjanabuddhīnaṃ kammadūsanaṃ",
  "tika-vin12t:2895_2": "dassetvā itarāsaṃ adūsanaṃ dassento āha “itaresu panā”tiādi. Anukkamāgatanti ariyehi",
  "tika-vin12t:2895_3": "otaritvā anukkamena āgataṃ. Paveṇinti santatiṃ. Vināsetvā vutte kiṃ kammavācākopo",
  "tika-vin12t:2895_4": "hotīti āha “sace panā”tiādi. Na kuppatīti na nassati. Kasmā pana kammavācā na kuppati,",
  "tika-vin12t:2895_5": "nanu kammaṃ kopentī kammavācā kuppatīti āha “imāni hī”tiādi. Hi yasmā na kopenti,",
  "tika-vin12t:2895_6": "tasmā kammavācā na kuppatīti yojanā.",
  "tika-vin12t:2896_0": "Yaṃ pana vacanaṃ suttantikattherā vadantīti sambandho. Kaccāyanādisuttantaṃ karontīti",
  "tika-vin12t:2896_1": "suttantikā, kaccāyanādayo, suttantikā ca te therā ceti suttantikattherā. Na vaṭṭatīti",
  "tika-vin12t:2896_2": "akkharavikāro na vaṭṭati. Vinayadharena kammavācā kātabbāti sambandho. Yathāpāḷiyāti",
  "tika-vin12t:2896_3": "bhagavatā yathāvuttāya pāḷiyā. Byañjananiruttiyāti byañjananiruttiyaṃ. Itarathāti",
  "tika-vin12t:2896_4": "vuttadosapariharaṇato aññena pakārena.",
  "tika-vin12t:2897_0": "Akāle vā sāvetīti ettha akālo nāma anokāsoti āha “anokāse”ti. Anokāso nāma ñattianussāvanānaṃ",
  "tika-vin12t:2897_1": "pubbāparavitathanti āha “ñattiṃ aṭṭhapetvā”tiādi. Paṭhamaṃyeva ñattiṃ aṭṭhapetvā",
  "tika-vin12t:2897_2": "paṭhamaṃyeva anussāvanakammaṃ katvāti yojanā. “Paṭhamaṃyevā”ti hi padaṃ pubbāparāpekkhaṃ. Itītiādi nigamanaṃ.",
  "tika-vin12t:2898_0": "486. Yā ekavīsati bhikkhū na gaṇhāti, ayaṃ atikhuddakasīmā nāmāti yojanā. Ekavīsati",
  "tika-vin12t:2898_1": "bhikkhūti abbhānakamme kammārahena saddhiṃ ekavīsati bhikkhū. Yattha sīmāyaṃ nisīdituṃ",
  "tika-vin12t:2898_2": "na sakkonti, ayaṃ atikhuddakasīmā nāmāti yojanā. Nisīditunti aññamaññassa hatthapāsaṃ",
  "tika-vin12t:2898_3": "avijahitvā parimaṇḍalākārena nisīdituṃ. Tatthāti atikhuddake. Etthāti sesasīmāsu.",
  "tika-vin12t:2898_4": "Yā sammatā hoti, ayaṃ atimahatī nāmāti yojanā. Kesaggamattenāpīti pisaddo tato atirekena",
  "tika-vin12t:2898_5": "pana pagevāti dasseti. Aghaṭitaṃ asambandhaṃ nimittaṃ imissāti aghaṭitanimittā. Khaṇḍanimittabhāvaṃ",
  "tika-vin12t:2898_6": "akhaṇḍanimittadassanena pākaṭaṃ karonto āha “puratthimāyā”tiādi. Pubbakittitanti",
  "tika-vin12t:2898_7": "paṭhamakittitaṃ. Tatthevāti uttarāya eva disāya. Aparāpīti pisaddo dutiyatthasampiṇḍanattho.",
  "tika-vin12t:2898_8": "Yā sammatā hoti, khaṇḍanimittā nāmāti yojanā. Animittupaganti yathābhūtakathanavisesanameva,",
  "tika-vin12t:2898_9": "na byavacchedavisesanaṃ tacasārādiggahaṇena animittupagabhāvassa pākaṭattā. Antarāti",
  "tika-vin12t:2898_10": "majjhe. Yā sammatā hoti, sā chāyānimittā nāma, animittā nāmāti yojanā.",
  "tika-vin12t:2899_0": "Bahi ṭhito hutvā sammannatīti yojanā. Nimittāni pana bahi ṭhatvāpi kittetuṃ vaṭṭati.",
  "tika-vin12t:2899_1": "Evaṃ sammatāpīti pisaddo asammatā pana pagevāti dasseti. Sīmāya sīmanti padānaṃ sambandhāpekkhattā,",
  "tika-vin12t:2899_2": "tassa ca asamānabhāvato tesaṃ visuṃ visuṃ sambandhaṃ dassento āha “attano sīmāya",
  "tika-vin12t:2899_3": "paresaṃ sīma”nti. Sambhindatīti sambandhaṃ karoti. Ettha hi bhididhātu dvidhākaraṇatthavācako,",
  "tika-vin12t:2899_4": "dhātvatthabādhakena saṃtyūpasaggena sambandhavācako hotīti daṭṭhabbaṃ. Tatthāti tāsu",
  "tika-vin12t:2899_5": "dvīsu sīmāsu. Itīti evaṃ. Tāsūti sīmāsu.",
  "tika-vin12t:2900_0": "487-8. Yampi kammappattachandārahalakkhaṇanti yojanā. Tatthāti tassaṃ parisato kammavipattiyaṃ.",
  "tika-vin12t:2900_1": "Tampīti kammappattachandārahalakkhaṇampi, vuttamevāti sambandho. Tatthāti “cattāro",
  "tika-vin12t:2900_2": "bhikkhū pakatattā kammappattā”ti pāṭhe. Anukkhittāti saṅghena ukkhepanīyakammassa",
  "tika-vin12t:2900_3": "akatattā anukkhittā. Parisuddhasīlāti pārājikaṃ anajjhāpannattā parisuddhasīlā. Imehi",
  "tika-vin12t:2900_4": "padehi pakati attā sabhāvo etesanti pakatattāti atthaṃ dasseti. “Kammassa arahā”ti",
  "tika-vin12t:2900_5": "iminā “kammappattā”ti padassa chaṭṭhīsamāsañca pattasaddassa arahaanucchavikatthabhāvañca",
  "tika-vin12t:2900_6": "dasseti. Tehīti catūhi pakatattehi. Etīti āgacchati. Avasesāti catūhi pakatattehi",
  "tika-vin12t:2900_7": "avasesā. Yassa panāti puggalassa pana. Kammārahoti kammassa araho.",
  "tika-vin12t:2901": "489. Etthāti paṇḍakādīnaṃ avatthubhāvadassanaṭṭhāne.",
  "tika-vin12t:2902": "Apalokanakammakathā",
  "tika-vin12t:2903_0": "495-6. Tatthāti catūsu kammesu. Etthāti osāraṇādipāṭhe. Padasiliṭṭhatāyāti loke padānaṃ",
  "tika-vin12t:2903_1": "siliṭṭhabhāvato. Tatthāti osāraṇādīsu pañcasu. Kaṇṭakasāmaṇerassa yā sā daṇḍakammanāsanā",
  "tika-vin12t:2903_2": "atthi, sā nissāraṇāti yojanā. “Micchādiṭṭhiko hotī”ti vatvā tamevatthaṃ dassetuṃ",
  "tika-vin12t:2903_3": "“antaggāhikāya diṭṭhiyā samannāgato”ti vuttaṃ. Micchādiṭṭhi hi liṅganāsanāya kāraṇaṃ",
  "tika-vin12t:2903_4": "hoti. Soti sāmaṇero, “nissajjāpetabbo”ti pade kāritakammaṃ, vuttakammaṃ vā. Taṃ laddhinti",
  "tika-vin12t:2903_5": "dhātukammaṃ, avuttakammaṃ vā. Kinti kātabbanti āha “evañca pana kammaṃ kātabba”nti.",
  "tika-vin12t:2904_0": "Kātabbākāraṃ dassento āha “saṅghaṃ bhante”tiādi. Yaṃ sahaseyyaṃ labhantīti yojanā.",
  "tika-vin12t:2904_1": "Tassāti sahaseyyassa. Alābhāyāti alābhatthāya. “Cara pire vinassā”ti iminā nissāraṇākāraṃ",
  "tika-vin12t:2904_2": "dasseti. Attho panassa heṭṭhā vuttoyeva.",
  "tika-vin12t:2905": "Soti samaṇero, osāretabboti sambandho.",
  "tika-vin12t:2906_0": "Svāyanti so ayaṃ sāmaṇero, accayaṃ desetīti sambandho. Soratoti sundaraladdhiyaṃ",
  "tika-vin12t:2906_1": "rato, duladdhito vā suṭṭhu orato. Yathā pureti yathā pubbe ruccati, tathāti yojanā.",
  "tika-vin12t:2906_2": "Kāyasambhogasāmaggidānanti kāyena ca sambhogena ca sāmaggiyā dānaṃ.",
  "tika-vin12t:2907_0": "Evantiādi nigamanaṃ. Yasmā pana brahmadaṇḍo pañcasatikakkhandhake channasseva paññatto,",
  "tika-vin12t:2907_1": "tasmā tasseva dātabboti āha “na kevala”ntiādi. Esāti brahmadaṇḍo, aññopi yo bhikkhu",
  "tika-vin12t:2907_2": "viharati, tassapi dātabboti sambandho. Kinti dātabboti āha “evañca pana dātabbo”ti.",
  "tika-vin12t:2907_3": "Dātabbākāraṃ dassento āha “saṅghamajjhe”tiādi.",
  "tika-vin12t:2908": "Yaṃ vacanaṃ iccheyya, taṃ vacananti yojanā. Khamāpentassāti saṅghaṃ khamāpentassa tassa bhikkhussāti yojanā.",
  "tika-vin12t:2909": "Paṭisaṅkhāti paṭisaṅkhāya, ñāṇena paccavekkhitvāti attho.",
  "tika-vin12t:2910_0": "Yanti avandiyakammaṃ, anuññātanti sambandho. Kena anuññātanti āha “bhagavatā”ti.",
  "tika-vin12t:2910_1": "Kismiṃ khandhake anuññātanti āha “bhikkhunikkhandhake”ti. Kesu vatthūsu anuññātanti",
  "tika-vin12t:2910_2": "āha “tena kho pana…pe… imesu vatthūsū”ti. Kiṃ katvā anuññātanti āha “dukkaṭaṃ paññapetvā”ti.",
  "tika-vin12t:2910_3": "Kinti anuññātanti āha “anujānāmi…pe… kātabbo”ti. Tassāti avandiyassa. “Na osāraṇādīnī”ti",
  "tika-vin12t:2910_4": "iminā evasaddassa chaḍḍetabbatthaṃ dasseti. Tassāti kammalakkhaṇabhūtassa avandiyassa.",
  "tika-vin12t:2910_5": "Tatthevāti bhikkhunikkhandhakeyeva. Nanti kammalakkhaṇaṃ. Idhāpīti parivāre kammavaggepi.",
  "tika-vin12t:2911": "Apāsādikanti apasādāvahaṃ, apasādajanakaṃ vā.",
  "tika-vin12t:2912": "Tatoti avandiyakaraṇato. Imanti bhikkhuṃ. Vandiyanti vanditabbaṃ, vandanaṃ vā.",
  "tika-vin12t:2913_0": "Etthāti apalokanakamme, bhikkhunisaṅghamūlakaṃ katvā paññattanti yojanā. Bhikkhusaṅghassāpīti",
  "tika-vin12t:2913_1": "pisaddo na bhikkhunisaṅghassevāti dasseti. Panasaddo sambhāvanattho, tathā bhikkhunisaṅghamūlakaṃ",
  "tika-vin12t:2913_2": "paññattampīti attho, labhitabbabhāvaṃ vitthārena dassento āha “yaṃ hī”tiādi. Yaṃ",
  "tika-vin12t:2913_3": "apalokanakammaṃ karotīti yojanā. Appamattakavissajjakena pana dātabbānīti sambandho.",
  "tika-vin12t:2913_4": "Tesanti sūciādīnaṃ. Soyevāti appamattakavissajjakoyeva. Tatoti appamattakato. Tatthāti",
  "tika-vin12t:2913_5": "senāsanakkhandhakavaṇṇanāyaṃ. Vuttappakāraṃ gilānabhesajjampīti sambandho. Yopi cāti",
  "tika-vin12t:2913_6": "bhikkhupi ca hotīti sambandho. Tassa dātabbāti sambandho. Tatruppādatoti tasmiṃ mahāvāse",
  "tika-vin12t:2913_7": "uppādapaccayato, gahetvāti sambandho. “Pesalassā”tiādinā dussīlādīnaṃ dātuṃ na vaṭṭatīti dasseti.",
  "tika-vin12t:2914": "Jaggāpetuṃ vaṭṭatīti ettha apucchitvā jaggāpetuṃ vaṭṭatīti āha “ayaṃ bhikkhū”tiādi. Odissāti uddisitvā.",
  "tika-vin12t:2915_0": "Āsanagharaṃ vāti paṭimāgharaṃ vā, kārako manussoti sambandho. Upanikkhepato gahetvāti",
  "tika-vin12t:2915_1": "sambandho. Saṅghikenapīti pisaddo na kevalaṃ cetiyassa upanikkhepeneva, atha kho",
  "tika-vin12t:2915_2": "saṅghikenapīti dasseti.",
  "tika-vin12t:2916_0": "Yāpanamattaṃ alabhantehi karontehīti yojanā, paribhuñjantehi hutvāti sambandho. “Vattaṃ",
  "tika-vin12t:2916_1": "karomā”tiādinā “yāpanamatta”nti padassa atthaṃ dasseti. Vihāre ropitā ye phalarukkhāti",
  "tika-vin12t:2916_2": "yojanā. Yesanti rukkhānaṃ. Tesūti rukkhesu. Ye panāti rukkhā pana, apariggahitā hontīti",
  "tika-vin12t:2916_3": "sambandho. Taṃ panāti apalokanakammaṃ pana. Salākaṃ gaṇhanti etthāti salākaggaṃ,",
  "tika-vin12t:2916_4": "ṭhānaṃ. “Yāgaggabhattagga”iti etthāpi eseva nayo. Uposathaggeti uposathassa gahaṇaṭṭhāne,",
  "tika-vin12t:2916_5": "uposathageheti attho. Tatthāti uposathagge. Tanti apalokanakammaṃ.",
  "tika-vin12t:2917": "Yaṃ mūlatacapattaaṅkurapupphaphalakhādanīyādīti yojanā. Antosīmāyāti anto upacārasīmāya.",
  "tika-vin12t:2918": "Sukatamevāti saṅghena katameva. Uposathadivaseti nidassanamattaṃ yasmiṃ kasmiṃci divasepi katattā.",
  "tika-vin12t:2919_0": "Phalavārenāti rukkhānaṃ phalagahaṇavārena. Rukkhā dharantīti rukkhā tiṭṭhanti, saṃvijjanti",
  "tika-vin12t:2919_1": "vā. Yehīti bhikkhūhi ropitā, hontīti sambandho. Sā eva katikāti pubbe katā sā eva",
  "tika-vin12t:2919_2": "katikā, aññā katikā na kātabbāti adhippāyo.",
  "tika-vin12t:2920_0": "Aññasmiṃ vihāreti rukkhānaṃ ṭhitavihārato aññasmiṃ vihāre. Tesanti rukkhānaṃ, sāmīti",
  "tika-vin12t:2920_1": "sambandho. Yepīti rukkhāpi, ropitāti sambandho. Aññato ṭhānatoti yojanā. Tesūti rukkhesu.",
  "tika-vin12t:2920_2": "Etthāti vihāre. Tehi panāti pariveṇasāmikehi bhikkhūhi pana. Dasabhāganti dasamabhāgaṃ.",
  "tika-vin12t:2920_3": "“Eseva nayo”ti iminā dasabhāgaṃ datvāti atthaṃ atidisati.",
  "tika-vin12t:2921_0": "Sambhāvanīyabhikkhunoti sīlasutādīhi sambhāvanīyassa bhikkhuno. Tatthāti porāṇavihāre.",
  "tika-vin12t:2921_1": "Mūleti pubbe, ādikāleti attho. Nikkukkuccenāti “abhājitamida”nti kukkuccavirahena.",
  "tika-vin12t:2921_2": "Khiyyanamattameva tanti taṃ khiyyanaṃ khiyyanamattameva, na sāmaṇerānaṃ khiyyanaṃ ruhatīti attho.",
  "tika-vin12t:2922_0": "Panasarukkhanti kaṇṭakīphalarukkhaṃ. Ayaṃ sāmīcīti ayaṃ bhājetvā khādanaṃ anudhammatā.",
  "tika-vin12t:2922_1": "Khāyitanti khāditaṃ. Dvinnaṃ tiṇṇaṃ katikapaṭippassambhanaṃ nayena ñātuṃ sakkuṇeyyattā",
  "tika-vin12t:2922_2": "taṃ adassetvā ekasseva katikapaṭippassambhanaṃ dassento āha “ekabhikkhuke panā”tiādi.",
  "tika-vin12t:2922_3": "Purimakatikāti “yathāsukhaṃ paribhuñjituṃ ruccatī”ti pure katā katikā. Tesanti sāmaṇerānaṃ,",
  "tika-vin12t:2922_4": "phātikammanti sambandho. Bhājetvāti sāmaṇerānaṃ bhājetvā. Iminā sāmaṇerānaṃ phātikammaṃ",
  "tika-vin12t:2922_5": "na dātabbampi bhāgaṃ bhājetabbanti dasseti.",
  "tika-vin12t:2923_0": "Sāmantagāmehīti āsannagāmehi, āgantvāti sambandho. Ekaṃ ambaṃ ekaṃ labujanti yojanā.",
  "tika-vin12t:2923_1": "Adiyyamāne dose dassite diyyamāne ānisaṃsampi atthato ñātabbanti dassento āha “adiyyamāne hī”tiādi.",
  "tika-vin12t:2924_0": "Gaṇhantānaṃ manussānanti sambandho. Tatoti katikavattaṭṭhapanato. Na vattabbāti phaladānakuladūsakattā",
  "tika-vin12t:2924_1": "na vattabbā. Kinti ācikkhitabbanti āha “nāḷikerādīnī”tiādi. Anuvicaritvāti padānamanukkamena",
  "tika-vin12t:2924_2": "vicaritvā. Upaḍḍhabhāgoti bhikkhūnaṃ laddhabhāgato upaḍḍho bhāgo. Apaloketvāti saṅghaṃ āpucchitvā.",
  "tika-vin12t:2925_0": "Maggagamiyasatthavāhoti maggaṃ gamiko satthavāho. Soti balakkārena gahetvā khādanto.",
  "tika-vin12t:2925_1": "Chāyādīnantiādisaddena ārāmavanāni saṅgahetabbāni. Sace atthīti sace attho atthi.",
  "tika-vin12t:2925_2": "Phalabharitāti phalena paripuṇṇā. “Phalabhāritā”tipi pāṭho. Phalasaṅkhātena bhārena",
  "tika-vin12t:2925_3": "samannāgatāti attho. Apaccāsīsantenāti tesaṃ santikā dānapaṭidānaṃ apaccāsīsantena.",
  "tika-vin12t:2925_4": "Pubbe vuttamevāti pubbe saṅghikaṭṭhāne “kuddho hi so”tiādinā vuttameva. Etthāti puggalikaṭṭhāne.",
  "tika-vin12t:2926_0": "Tanti phalārāmaṃ. Soti paṭibalo bhikkhu. Bhāriyaṃ kammanti jagganakammaṃ bhāriyaṃ.",
  "tika-vin12t:2926_1": "Ettakenāti tatiyabhāgaupaḍḍhabhāgamattena. Sabbaṃ phalārāmanti sambandho. Mūlabhāganti",
  "tika-vin12t:2926_2": "paṭhamabhāgaṃ. “Dasabhāgamatta”nti iminā tadatthaṃ dasseti. Datvāti saṅghassa datvā.",
  "tika-vin12t:2926_3": "Soti bhikkhu. Akatāvāsanti pubbe akataṃ navaṃ senāsanaṃ. Ārāmanti saṅghassa ārāmaṃ.",
  "tika-vin12t:2926_4": "Tehipīti nissitakehipi. Pisaddo ācariyaṃ apekkhati. Tesanti nissitakānaṃ. Jaggitakāleti",
  "tika-vin12t:2926_5": "jaggitānaṃ rukkhānaṃ pupphaphalabharitakāle. Jagganakāleti jagganamattakāle, jagganamattameva,",
  "tika-vin12t:2926_6": "na jagganakāraṇā kiñci pupphaṃ vā phalaṃ vā hoti, tasmiṃ kāleti attho. “Bahu”ntiādinā",
  "tika-vin12t:2926_7": "vāretabbākāraṃ dasseti.",
  "tika-vin12t:2927": "Phātikammena jagganto na atthīti yojanā. Anāpucchitvāvāti saṅghaṃ anapaloketvāva. Itīti evaṃ.",
  "tika-vin12t:2928": "Ñattikammaṭṭhānabhede pana evaṃ vinicchayo veditabboti yojanā. Osāreti saṅghamajjhaṃ paveseti imāya ñattiyāti osāraṇā.",
  "tika-vin12t:2929_0": "Nissāriyati saṅghato bahi kariyati imāyāti nissāraṇā. Ñatti uposatho nāmāti idaṃ",
  "tika-vin12t:2929_1": "kāraṇūpacāravasena vuttaṃ. Tenāha “uposathakammavasena ṭhapitā”ti. Eseva nayo ñattipavāraṇā nāmāti etthāpi.",
  "tika-vin12t:2930_0": "Anusāseyyātiādinā paṭhamapurisaeyyavibhattivasena ṭhapitā ñatti attanā paraṃ sammanituṃ",
  "tika-vin12t:2930_1": "ṭhapitā ñatti nāma. Anusāseyyantiādinā uttamapurisaeyyaṃvibhattivasena ṭhapitā ñatti",
  "tika-vin12t:2930_2": "attanāva attānaṃ sammanituṃ ṭhapitā ñatti nāma. Attanāva attā vā paro vā sammaniyati",
  "tika-vin12t:2930_3": "imāya ñattiyāti sammuti. Nissaṭṭhapattacīvarādīni dīyanti anenāti dānaṃ, ñatti. Vaccaṃ",
  "tika-vin12t:2930_4": "anapekkhitvā vācakassa niyatanapuṃsakaliṅgattā napuṃsakaliṅgavasena vuttaṃ.",
  "tika-vin12t:2931": "Āpatti paṭiggaṇhiyati anenāti paṭiggaho.",
  "tika-vin12t:2932": "Paṭimukhaṃ upari kaḍḍhiyati imāyāti paccukkaḍḍhanā.",
  "tika-vin12t:2933": "Kammamevāti lakkhiyati anenāti kammalakkhaṇaṃ.",
  "tika-vin12t:2934": "“Tathā”ti padena “kammalakkhaṇaṃ nāmā”ti padaṃ atidisati. Tatoti sabbasaṅgāhikañattito. Parā dve ñattiyo kammalakkhaṇaṃ nāmāti yojanā. Itītiādi nigamanaṃ.",
  "tika-vin12t:2935": "Ñattidutiyakammaṭṭhānabhede osāraṇādīnaṃ visesaṃ dassento āha “vaḍḍhassa licchavino”tiādi. Sīmāsammuti cātiādinā yojanā kātabbā.",
  "tika-vin12t:2936": "Yā pana dve ñattidutiyakammavācā vuttāti yojanā. Itītiādi nigamanaṃ.",
  "tika-vin12t:2937": "Ñatticatutthakammaṭṭhānabhede yojanānayo pākaṭoyeva.",
  "tika-vin12t:2938_0": "497. Catuvaggakaraṇe kammetiādikāya desanāya sambandhaṃ dassento āha “iti kammāni",
  "tika-vin12t:2938_1": "cā”tiādi. Tattha itīti evaṃ dassetvāti sambandho. Tassatthoti tassa “catuvaggakaraṇe",
  "tika-vin12t:2938_2": "kamme”tiādivacanassa attho veditabboti sambandho.",
  "tika-vin12t:2939": "Iti kammavaggavaṇṇanāya yojanā samattā.",
  "tika-vin12t:2940": "Atthavasavaggādivaṇṇanā",
  "tika-vin12t:2941_0": "498. Evaṃ kammavaggavaṇṇanaṃ dassetvā tassānantare vuttāya “dve atthavase paṭiccā”tiādikāya",
  "tika-vin12t:2941_1": "desanāya anusandhiṃ dassento āha “idānī”tiādi, idāni āraddhanti sambandho. Yāni tāni",
  "tika-vin12t:2941_2": "sikkhāpadānīti yojanā. Diṭṭhadhammikaverānanti diṭṭhadhamme pavattattā ca viramitabbattā",
  "tika-vin12t:2941_3": "ca diṭṭhadhammikānaṃ verānaṃ. Saṃvarāyāti ettha saṃpubbo varadhātu pidahanattho,",
  "tika-vin12t:2941_4": "āyasaddo ca tadatthoti āha “pidahanatthāyā”ti. Vipākadukkhasaṅkhātānanti pāṇātipātādīnaṃ",
  "tika-vin12t:2941_5": "vipākabhūtānaṃ dukkhasaṅkhātānaṃ. Samparāyikānanti samparāye pavattānaṃ. Idhāti imasmiṃ",
  "tika-vin12t:2941_6": "sikkhāpadapaññattānisaṃsaṭṭhāne. “Vajjanīyabhāvato”ti iminā vajjetabbānīti vajjānīti",
  "tika-vin12t:2941_7": "vacanatthaṃ dasseti. Bhāyanti etehīti bhayāni. Akkhamaṭṭhenāti asahaṇīyaṭṭhena. “Akusalānīti",
  "tika-vin12t:2941_8": "vuccantī”ti iminā vipākadukkhāni phalūpacārena akusalāni nāmāti dasseti. Gaṇabandhabhedanatthāya",
  "tika-vin12t:2941_9": "sikkhāpadaṃ paññattanti evameva pāṭho. Potthakesu pana “gaṇabhojanasikkhāpadaṃ paññatta”nti",
  "tika-vin12t:2941_10": "pāṭho likhito. Sabbatthāti sabbasmiṃ atthavasavagge. Yanti vacanaṃ. Etthāti imasmiṃ vagge.",
  "tika-vin12t:2942": "Iti atthavasavaggavaṇṇanāya yojanā samattā.",
  "tika-vin12t:2943_0": "499. Vattesu vattamāno puggalo osārīyati anenāti osāraṇīyaṃ, kammaṃ. Tena vuttaṃ",
  "tika-vin12t:2943_1": "“yena kammena osārīyati, taṃ kammaṃ paññatta”nti. “Yena kammenā”tiādinā bhaṇḍanakārakādayo",
  "tika-vin12t:2943_2": "nissārīyanti anena kammenāti nissāraṇīyanti vacanatthaṃ dasseti.",
  "tika-vin12t:2944_0": "500. Sattāpattikkhandhā paññattaṃ nāmāti sambandho. Antarāti kakusandhādīnaṃ tiṇṇaṃ",
  "tika-vin12t:2944_1": "buddhānañca amhākaṃ bhagavato ca antare. “Sikkhāpade”ti iminā “apaññatte”ti padassa",
  "tika-vin12t:2944_2": "atthaṃ dasseti. Makkaṭīvatthuādivinītakathā anupaññattaṃ nāmāti sambandho. “Sikkhāpade”ti",
  "tika-vin12t:2944_3": "iminā “paññatte”ti padassa atthaṃ dasseti. Sabbatthāti sabbasmiṃ ānisaṃsavagge.",
  "tika-vin12t:2945": "Iti ānisaṃsavaggavaṇṇanāya yojanā samattā.",
  "tika-vin12t:2946_0": "501. Sabbasikkhāpadānaṃ saṅgahanti sambandho. Tatthāti “nava saṅgahā”tiādipāṭhe evamattho",
  "tika-vin12t:2946_1": "veditabboti yojanā. “Vatthunā saṅgaho”ti iminā “vatthusmiṃ, vatthūnaṃ saṅgaho”ti",
  "tika-vin12t:2946_2": "atthaṃ nivāreti. Etthāti “vatthusaṅgaho”tiādipāṭhe. Hīti vitthāro. Yasmā natthīti",
  "tika-vin12t:2946_3": "sambandho. Sabbānīti sikkhāpadāni. “Saṅgahitānī”ti iminā saṅgahitabboti saṅgahoti",
  "tika-vin12t:2946_4": "nibbacanaṃ dasseti. Evaṃ tāvātiādi nigamanaṃ.",
  "tika-vin12t:2947": "Yasmā pana saṅgahitāti sambandho.",
  "tika-vin12t:2948": "Evametthātiādinā khandhasamuṭṭhānaadhikaraṇasamathe sampiṇḍetvā nigamanaṃ dasseti. Etthāti saṅgahavagge.",
  "tika-vin12t:2949": "Iti samantapāsādikāya vinayasaṃvaṇṇanāya",
  "tika-vin12t:2950": "Navasaṅgahitavaṇṇanāya yojanā samattā.",
  "tika-vin12t:2951_0": "Niṭṭhitāti niṭṭhaṃ nipphattiṃ itā gatāti niṭṭhitā, atha vā niṭṭhe nipphattiyaṃ itā",
  "tika-vin12t:2951_1": "ṭhitāti niṭṭhitā. Casaddo avadhāraṇattho, niṭṭhitā evāti hi attho. Anuttānatthapadavaṇṇanāti",
  "tika-vin12t:2951_2": "anuttānānaṃ atthavantapadānaṃ, atthānañca padānañca vaṇṇanā.",
  "tika-vin12t:2952": "Iti parivāravaṇṇanāya yojanā samattā.",
  "tika-vin12t:2953": "Niṭṭhitā ca pācityādivaṇṇanāya yojanāti.",
  "tika-vin12t:2954": "Jādilañchitanāmenanekānaṃ vācito mayā;",
  "tika-vin12t:2955": "Parivāravinayassa, samatto yojanānayo.",
  "tika-vin12t:2956": "Nigamanakathāvaṇṇanā",
  "tika-vin12t:2957_0": "Evaṃ vinayasaṃvaṇṇanaṃ katvā idāni taṃ nigamento āha “ettāvatā”tiādi. Tattha ettāvatāti",
  "tika-vin12t:2957_1": "ettakena “yo kappakoṭīhipi appameyya”ntiādivacanato paṭṭhāya “navasaṅgahitavaggavaṇṇanā",
  "tika-vin12t:2957_2": "niṭṭhitā”ti vacanapariyosānānaṃ akkharapadabyañjanānaṃ samudāyabhūtena vacanakkamena,",
  "tika-vin12t:2957_3": "samattāti sambandho.",
  "tika-vin12t:2958_0": "Ubhatovibhaṅgakhandhakaparivāravibhattidesananti ubhatovibhaṅgena ca khandhakena",
  "tika-vin12t:2958_1": "ca parivārena ca vibhajitabbadesanaṃ vinayapiṭakanti sambandho. Nāthoti bhikkhubhikkhunīnaṃ",
  "tika-vin12t:2958_2": "hitapaṭipattiṃ yācanaṭṭhena ca kilesānaṃ upatāpanaṭṭhena ca veneyyānaṃ hitasukhaṃ",
  "tika-vin12t:2958_3": "āsīsanaṭṭhena ca cittissariyaṭṭhena ca nātho. Veneyyanti vinetabbaṭṭhena veneyyaṃ.",
  "tika-vin12t:2958_4": "Jinoti pañcamārānaṃ jitaṭṭhena jino. Ayaṃ panettha yojanā – nātho veneyyaṃ vinento",
  "tika-vin12t:2958_5": "jino ubhatovibhaṅgakhandhakaparivāravibhattidesanaṃ yaṃ vinayapiṭakaṃ āhāti.",
  "tika-vin12t:2959_0": "Samadhikasattavīsatisahassamattenāti saha adhikena sattasahassappamāṇena ca vīsatisahassappamāṇena",
  "tika-vin12t:2959_1": "ca ganthenāti sambandho. Tassāti vinayapiṭakassa. Samantapāsādikāti samantato pasādaṃ",
  "tika-vin12t:2959_2": "vahikā, janikā vā. Tatrāyaṃ yojanā – tassa samadhikasattavīsatisahassamattena ganthena",
  "tika-vin12t:2959_3": "samantapāsādikā nāma saṃvaṇṇanā samattāti.",
  "tika-vin12t:2960_0": "Tatridanti tatra idaṃ. “Tatrā”ti padaṃ purimavacanāpekkhaṃ. Tatra “samantapāsādikā",
  "tika-vin12t:2960_1": "nāmā”ti vacaneti hi attho. Samantapāsādikattasminti paccattatthe cetaṃ bhummavacanaṃ",
  "tika-vin12t:2960_2": "hoti “idampi sīlasmi”ntiādīsu viya, samantapāsādikattanti attho. Ayaṃ panettha yojanātatra",
  "tika-vin12t:2960_3": "“samantapāsādikā nāmā”ti vacane samantapāsādikāya idaṃ samantapāsādikattaṃ hotīti",
  "tika-vin12t:2960_4": "ayaṃ samantapāsādikabhāvoti attho.",
  "tika-vin12t:2961_0": "Ācariyaparaṃparatotiādīsu gāthāsu vuttaṃ navavidhaṃ visesanapadaṃ “na dissatī”ti",
  "tika-vin12t:2961_1": "padena sambandhitabbaṃ. Sampassatanti sammā passantānaṃ viññūnanti sambandho. Yatoti",
  "tika-vin12t:2961_2": "yasmā, na dissatīti sambandho. Etthāti saṃvaṇṇanāyaṃ. Samantapāsādikātvevāti samantapāsādikā",
  "tika-vin12t:2961_3": "iti eva nāma. Vinayassāti vinayapiṭakassa. Vineyyadamanakusalenāti vineyyānaṃ damane",
  "tika-vin12t:2961_4": "chekena. Lokanāthenāti lokānaṃ nāthena. Lokamanukampamānenāti lokaṃ anukampamānena.",
  "tika-vin12t:2961_5": "Ayañhettha yojanā – ācariyaparaṃparato…pe… vibhaṅganayabhedadassanato sampassataṃ",
  "tika-vin12t:2961_6": "viññūnaṃ ettha kiñci apāsādikaṃ yato na dissati, tasmā vineyyadamanakusalena lokanāthena",
  "tika-vin12t:2961_7": "lokamanukampamānena bhagavatā vuttassa vinayassa ayaṃ samantapāsādikātveva saṃvaṇṇanā pavattāti.",
  "tika-vin12t:2962_0": "Tissopi imā sīhaḷaṭṭhakathāyo sutvāti sambandho. Kassa santike sutanti āha “buddhamitto…pe…",
  "tika-vin12t:2962_1": "santike”ti. “Buddhamitto”ti nāmena vissutassa yasassino vinayaññussa dhīrassa therassa",
  "tika-vin12t:2962_2": "santike sutvāti yojanā. “Sutvā”ti padaṃ “āraddhā”ti pade pubbakālakiriyāvisesanaṃ.",
  "tika-vin12t:2963": "Mahāmeghavanuyyāne bhūmibhāge patiṭṭhito satthu mahābodhivibhūsito yo mahāvihāro atthīti yojanā.",
  "tika-vin12t:2964": "Tassa mahāvihārassa dakkhiṇe disābhāge padhānagharaṃ padhānagharanāmakaṃ uttamaṃ sucicārittasīlena bhikkhusaṅghena sevitaṃ yaṃ pariveṇaṃ atthi, tattha kārayīti yojanā.",
  "tika-vin12t:2965_0": "Konāmo kārayīti āha “uḷārakulasambhūto…pe… vissuto”ti. Tattha uḷārakulasambhūto saṅghupaṭṭhāyako",
  "tika-vin12t:2965_1": "sadā anākulāya saddhāya ratanattaye pasanno “mahānigamasāmī”ti vissuto upāsako kārayīti sambandho.",
  "tika-vin12t:2966_0": "Kaṃ kārayīti āha “cāru…pe… sampannasalilāsaya”nti. Tattha cārupākārasaṃcitaṃ sobhena",
  "tika-vin12t:2966_1": "pākārena suṭṭhu citaṃ cinitaṃ manoramaṃ sītacchāyatarūpetaṃ sītacchāyena rukkhena",
  "tika-vin12t:2966_2": "upetaṃ sampannasalilāsayaṃ madhurajalādhāraṃ yaṃ pāsādaṃ kārayīti yojanā. Mahānigamasāmino",
  "tika-vin12t:2966_3": "tatra pāsāde vasatāmayāti sambandho.",
  "tika-vin12t:2967_0": "Kaṃ uddisitvā kīdisā kā āraddhāti āha “sucisīlasamācāraṃ…pe… vinayavaṇṇanā”ti. Tattha",
  "tika-vin12t:2967_1": "sucisīlasamācāraṃ buddhasirivhayaṃ theraṃ uddisitvā iddhā atthavinicchayādīhi paripuṇṇā",
  "tika-vin12t:2967_2": "yā vinayavaṇṇanā āraddhāti yojanā.",
  "tika-vin12t:2968_0": "Kiṃnāmassa rañño katame saṃvacchare āraddhā, kismiṃ kāle pariniṭṭhitāti āha “pālayantassa…pe…",
  "tika-vin12t:2968_1": "pariniṭṭhitā”ti. Tattha sakalaṃ laṅkādīpaṃ nirabbudaṃ katvāti sambandho. Pālayantassa",
  "tika-vin12t:2968_2": "sirinivāsassa siripālayasassino rañño jayasaṃvacchareti sambandho. Samavīsatime kheme",
  "tika-vin12t:2968_3": "jayasaṃvacchare ayaṃ vinayasaṃvaṇṇanā āraddhā, ekavīsamhi rañño ekavīsatime saṃvacchare",
  "tika-vin12t:2968_4": "sampatte sati pariniṭṭhitāti yojanā.",
  "tika-vin12t:2969_0": "Yathā attano saṃvaṇṇanā nirupaddavā sīghaṃ niṭṭhaṃ upagatā, evaṃ lokassa dhammūpasaṃhitā",
  "tika-vin12t:2969_1": "sīghaṃ gacchantūti āsīsaṃ dassento āha “upaddavākule”tiādi. Tattha upaddavākule upaddavehi",
  "tika-vin12t:2969_2": "ākule loke sattaloke nirupaddavato upaddavavirahato yathā ayaṃ vinayasaṃvaṇṇanā ekasaṃvacchareneva",
  "tika-vin12t:2969_3": "niṭṭhaṃ upāgatā, evaṃ sabbassa lokassa āraddhā sabbepi dhammūpasaṃhitā atthā nirupaddavā",
  "tika-vin12t:2969_4": "sīghaṃ niṭṭhaṃ gacchantūti yojanā.",
  "tika-vin12t:2970_0": "Attanā samācitassa puññassa icchitatthe pariṇāmanaṃ dassento āha “ciraṭṭhitatthaṃ",
  "tika-vin12t:2970_1": "dhammassā”tiādi. Tattha dhammassa ciraṭṭhitatthaṃ imaṃ vinayasaṃvaṇṇanaṃ karontena",
  "tika-vin12t:2970_2": "saddhammabahumānena mayā yañca puññaṃ samācitaṃ, sabbassa tassa puññassa ānubhāvena",
  "tika-vin12t:2970_3": "sabbepi pāṇino dhammarājassa bhagavato saddhammarasasevino bhavantu.",
  "tika-vin12t:2971_0": "Saddhammo ciraṃ tiṭṭhatu, devo kāle vassaṃ vassanto ciraṃ pajaṃ sattasamūhaṃ tappetu.",
  "tika-vin12t:2971_1": "Rājā dhammena medaniṃ rakkhatūti yojanā. Itisaddo parisamāpanattho. Iti pariniṭṭhaṃ",
  "tika-vin12t:2971_2": "suṭṭhu āpanaṃ daṭṭhabbantīti attho.",
  "tika-vin12t:2972_0": "Saddhā ca buddhi ca vīriyañca saddhābuddhivīriyāni, visuddhāni ca tāni saddhābuddhivīriyāni",
  "tika-vin12t:2972_1": "ceti visuddhasaddhābuddhivīriyāni, paramāni ca tāni visuddhasaddhābuddhivīriyāni",
  "tika-vin12t:2972_2": "ceti paramavisuddhasaddhābuddhivīriyāni, tehi parimaṇḍito paramavisuddhasaddhābuddhivīriyapaṭimaṇḍito,",
  "tika-vin12t:2972_3": "tena, therenāti sambandho. Sīlañca ācāro ca ajjavañca maddavañca sīlācārajjavamaddavāni,",
  "tika-vin12t:2972_4": "tāni ādīni yesaṃ teti sīlācārajjavamaddavādayo, ādisaddena khantisoraccādayo saṅgaṇhāti,",
  "tika-vin12t:2972_5": "teyeva guṇāti sīlācārajjavamaddavādiguṇā, tesaṃ samudayoti sīlācārajjavamaddavādiguṇasamudayo,",
  "tika-vin12t:2972_6": "tena samudito suṭṭhu pākaṭoti sīlācārajjavamaddavādiguṇasamudayasamudito, tena therenāti sambandho.",
  "tika-vin12t:2973_0": "Sakasamayo ca samayantaro ca sakasamayasamayantarā, teyeva pana gahanasadisattā gahananti",
  "tika-vin12t:2973_1": "sakasamayasamayantaragahanaṃ, tassa ajjhogāhaṇaṃ sakasamayasamayantaragahanajjhogāhaṇaṃ,",
  "tika-vin12t:2973_2": "tasmiṃ samattho sakasamayasamayantaragahanajjhogāhaṇasamattho. Tena therenāti sambandho.",
  "tika-vin12t:2973_3": "Visesena añjati pākaṭaṃ karotīti viyatto, puggalo, viyattassa idaṃ veyyattiyaṃ, sati.",
  "tika-vin12t:2973_4": "Paññā ca veyyattiyañca paññāveyyattiyaṃ, tena samannāgatenāti sambandho. Samannāgatena therenāti yojanā.",
  "tika-vin12t:2974_0": "Tīṇi piṭakānīti tipiṭakaṃ, tameva pariyāpuṇitabbattā pariyattīti tipiṭakapariyatti,",
  "tika-vin12t:2974_1": "tassa pabhedo ettha satthusāsaneti tipiṭakapariyattipabhedaṃ, tasmiṃ. Saha aṭṭhakathāyāti",
  "tika-vin12t:2974_2": "sāṭṭhakathaṃ, satthu sāsanaṃ, tasmiṃ satthusāsaneti sambandho. Satthuno pariyattipaṭipattipaṭivedhavasena",
  "tika-vin12t:2974_3": "tividhaṃ sāsanaṃ satthusāsanaṃ, byāsopi yujjateva, tasmiṃ satthusāsane “appaṭihata”iti",
  "tika-vin12t:2974_4": "padena sambandhitabbaṃ. Appaṭihataṃ ñāṇaṃ appaṭihatañāṇaṃ, idaṃ tasmiṃ vinayasaṃvaṇṇanākāle",
  "tika-vin12t:2974_5": "therassa paṭivedhañāṇābhāvato sutamayacintāmayañāṇaṃ sandhāya vuttanti daṭṭhabbaṃ.",
  "tika-vin12t:2974_6": "Appaṭihatañāṇassa pabhāvo etassāti appaṭihatañāṇapabhāvo, tena therenāti sambandho.",
  "tika-vin12t:2974_7": "Mahantaṃ veyyākaraṇametassāti mahāveyyākaraṇo, iminā sikkhāniruttiādīhi chaḷaṅge",
  "tika-vin12t:2974_8": "mahantaveyyākaraṇe therassa appaṭihatañāṇapabhāvataṃ dasseti, tena mahāveyyākaraṇena",
  "tika-vin12t:2974_9": "therenāti sambandho.",
  "tika-vin12t:2975_0": "Karaṇaṃ vuccati ṭhānaṃ kariyati uccāriyati ettha, etenāti vā vacanatthena, karaṇassa",
  "tika-vin12t:2975_1": "sampatti karaṇasampatti, tāya janitaṃ karaṇasampattijanitaṃ. Sukhena theramukhato",
  "tika-vin12t:2975_2": "viniggataṃ sukhaviniggataṃ, karaṇasampattijanitena hetubhūtena sukhaviniggataṃ karaṇasampattijanitasukhaviniggataṃ.",
  "tika-vin12t:2975_3": "Madhuravacanañca udāravacanañca madhurodāravacanaṃ, pubbapade uttarapadalopo, iminā",
  "tika-vin12t:2975_4": "keṭubhapakaraṇe (subodhālaṃkāre 127-142 gāthāsu) vuttesu dasasu saddaguṇesu madhuratāguṇena",
  "tika-vin12t:2975_5": "ca udāratāguṇena ca samannāgatabhāvaṃ dasseti. Karaṇasampattijanitasukhaviniggatañca",
  "tika-vin12t:2975_6": "taṃ madhurodāravacanañceti karaṇasampattijanitasukhaviniggatamadhurodāravacanaṃ.",
  "tika-vin12t:2975_7": "Atha vā karaṇasampattijanitañca taṃ sukhaviniggatamadhurodāravacanañceti karaṇasampattijanitasukhaviniggatamadhurodāravacanaṃ.",
  "tika-vin12t:2975_8": "Elaṃ vuccati duruttadoso, natthi elametassāti nelā, soyeva vaṇṇo nelavaṇṇo, tena",
  "tika-vin12t:2975_9": "yuttaṃ nelavaṇṇayuttaṃ, karaṇasampattijanitasukhaviniggatamadhurodāravacanaṃ nelavaṇṇayuttametassāti",
  "tika-vin12t:2975_10": "karaṇasampattijanitasukhaviniggatamadhurodāravacananelavaṇṇayutto, thero. Visesanaparapadasamāso,",
  "tika-vin12t:2975_11": "nelavaṇṇayuttakaraṇasampatti janitasukhaviniggatamadhurodāravacanoti hi attho, tena",
  "tika-vin12t:2975_12": "therenāti sambandho. Yuttañca parisāya sotena anurūpattā, muttañca parisāya visāradattāti",
  "tika-vin12t:2975_13": "yuttamuttaṃ, vacanaṃ, taṃ vadati sīlenāti yuttamuttavādī, tena therenāti sambandho.",
  "tika-vin12t:2976_0": "Kammasassataucchedaissaranimmānādivasena nānā vādā etesanti vādino, nānāvādā janā,",
  "tika-vin12t:2976_1": "vādīnaṃ, vādīsu vā varo kammakiriyavādattāti vādivaro, tena therenāti sambandho.",
  "tika-vin12t:2976_2": "Pāḷiyā atthaṃ vaṇṇetuṃ samatthattā mahanto kavi mahākavi, tena therenāti sambandho.",
  "tika-vin12t:2977_0": "Atthadhammaniruttipaṭibhānavasena pabhinnāya paṭisambhidāya parivāritoti pabhinnapaṭisambhidāparivāro,",
  "tika-vin12t:2977_1": "tasmiṃ uttarimanussadhammeti sambandho. Cha abhiññā ca paṭisambhidā ca chaḷabhiññāpaṭisambhidā,",
  "tika-vin12t:2977_2": "tā ādayo yesaṃ teti chaḷabhiññāpaṭisambhidādayo, ādisaddena tevijjādayo saṅgaṇhāti.",
  "tika-vin12t:2977_3": "Chaḷabhiññāpaṭisambhidādayo pabhedā etassāti chaḷabhiññāpaṭisambhidādippabhedo, soyeva",
  "tika-vin12t:2977_4": "guṇo chaḷabhiññāpaṭisambhidādippabhedaguṇo, tena paṭimaṇḍito chaḷabhiññāpaṭisambhidādippabhedaguṇapaṭimaṇḍito,",
  "tika-vin12t:2977_5": "tasmiṃ uttarimanussadhammeti sambandho. Uttarimanussānaṃ jhānalābhiādīnaṃ dhammo",
  "tika-vin12t:2977_6": "uttarimanussadhammo, atha vā manussānaṃ kusalakammapathasaṅkhātadhammato uttarīti",
  "tika-vin12t:2977_7": "uttarimanussadhammo, jhānādidhammo, tasmiṃ, “suppatiṭṭhita” iti padena sambandhitabbaṃ.",
  "tika-vin12t:2977_8": "Suppatiṭṭhitā buddhi etesanti suppatiṭṭhitabuddhino, tesaṃ therānanti sambandho.",
  "tika-vin12t:2977_9": "Therānaṃ vaṃse pakārena dippanti, padīpo viyāti vā theravaṃsappadīpā, tesaṃ. Thiro",
  "tika-vin12t:2977_10": "sīlasamādhipaññāsaṅkhāto guṇo etesamatthīti therā, tesaṃ, vaṃsālaṅkārabhūtenāti sambandho.",
  "tika-vin12t:2977_11": "Mahāvihāre vasanasīlā vasanadhammā, vasane sādhukārīti vā mahāvihāravāsino, tesaṃ,",
  "tika-vin12t:2977_12": "therānanti sambandho. Vaṃse alaṅkāro, vaṃsassa vāti vaṃsālaṅkāro, so hutvā bhūto,",
  "tika-vin12t:2977_13": "vaṃsālaṅkārabhāvaṃ vā pattoti vaṃsālaṅkārabhūto, tena therenāti sambandho.",
  "tika-vin12t:2978_0": "Vipulā ca sā visuddhā ceti vipulavisuddhā, visesanobhayapado, vipulavisuddhā buddhi",
  "tika-vin12t:2978_1": "etassāti vipulavisuddhabuddhi, tena therenāti sambandho. Nāmameva nāmadheyyaṃ, gahitaṃ",
  "tika-vin12t:2978_2": "nāmadheyyametassāti gahitanāmadheyyo, tena therena katā samantapāsādikā nāma ayaṃ",
  "tika-vin12t:2978_3": "vinayasaṃvaṇṇanā tiṭṭhatūti sambandho.",
  "tika-vin12t:2979_0": "Suddhacittassa tādino lokajeṭṭhassa mahesino “buddho”ti nāmampi yāva lokamhi pavattati,",
  "tika-vin12t:2979_1": "tāva lokanittharaṇesīnaṃ kulaputtānaṃ sīlavisuddhāya nayaṃ dassentī lokasmiṃ tiṭṭhatūti yojanā.",
  "tika-vin12t:2980": "Iti nigamanassa atthayojanā samattā.",
  "tika-vin12t:2981": "Nigamanakathā",
  "tika-vin12t:2982": "Ettāvatā ca –",
  "tika-vin12t:2983": "Ratanapuṇṇanāmassa, purassa rājadhāniyā;",
  "tika-vin12t:2984": "Dakkhiṇe munirūpassa, īsaṃpācīnanissite.",
  "tika-vin12t:2985": "Yo vihāro sapāsādo, kārito rājadeviyā;",
  "tika-vin12t:2986": "Yā vasatā mayā tatra, katā pācityādiyojanā.",
  "tika-vin12t:2987": "Māpitaratnapuṇṇassa, sattaraseva rājino;",
  "tika-vin12t:2988": "Jayavasseṭṭhārasamhi, sampatteyaṃ suniṭṭhitā.",
  "tika-vin12t:2989_0": "“Ratanapuṇṇā”tivhayassa rājadhānīnagarassa dakkhiṇasmiṃ disābhāge pañcayojanappamāṇe",
  "tika-vin12t:2989_1": "ṭhāne dvīhi mahātaḷākehi susobhitassa midhilanāmanagarassa puratthimasmiṃ disābhāge",
  "tika-vin12t:2989_2": "diyaḍḍhagāvutappamāṇe ṭhāne anekatālapantīhi susobhito catunnaṃ kulānaṃ ramaṇīyabhūto",
  "tika-vin12t:2989_3": "“kaphrū” iti voharito yo so mahāgāmo patiṭṭhito, tattha paṭisandhiyā jātena sīlādiguṇehi",
  "tika-vin12t:2989_4": "pasaṃsitena “jāgaro”ti garūhi gahitanāmadheyyena tikkhattuṃ rājūhi rājamuddinā lañchitena",
  "tika-vin12t:2989_5": "me katāyaṃ pācityādivaṇṇanāya yojanā sampatte jinacakke terasādhikacatuvassasatādhikaṃ",
  "tika-vin12t:2989_6": "dvisahassaṃ, sakkarāje pana ekatiṃsādhikadvivassasatādhikaṃ sahassaṃ gimhāne jeṭṭhamāse",
  "tika-vin12t:2989_7": "juṇhapakkhassa pañcame sukkavāre niṭṭhaṃ pattā anāyāsenāti.",
  "tika-vin12t:2990": "Yojanāya imissāhaṃ, racanassānubhāvato;",
  "tika-vin12t:2991": "Bhaveyyānekajātīsu, piṭakattayadhārako.",
  "tika-vin12t:2992": "Kusalo cubhayatthesu, parisāsu visārado;",
  "tika-vin12t:2993": "Samijjhantu susaṅkappā, mayhañca sabbapāṇinaṃ.",
  "tika-vin12t:2994": "Vappādimanatikkamma, sammā devo pavassatu;",
  "tika-vin12t:2995": "Attajamiva rakkhantu, rājāno cāpi medininti.",
  "tika-vin12t:2996": "Iti bhadantajāgarattherena katā",
  "tika-vin12t:2997": "Pācityādivaṇṇanāya yojanā samattā."
}