{
  "anya-e0906n0:0": "Namo tassa bhagavato arahato sammāsambuddhassa",
  "anya-e0906n0:1": "Abhidhammapiṭaka",
  "anya-e0906n0:2": "Saṃgāyanassa pucchā vissajjanā",
  "anya-e0906n0:3_0": "Pucchā – paṭhamamahāsaṃgītikāle āvuso dhammasaṃgāhakā mahākassapādayo mahātheravarā",
  "anya-e0906n0:3_1": "porāṇasaṃgītikārā paṭhamaṃ vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte",
  "anya-e0906n0:3_2": "cattāro mahānikāye saṃgāyitvā tadanantaraṃ kiṃ nāma pāvacanaṃ saṃgāyiṃsu.",
  "anya-e0906n0:4_0": "Vissajjanā – paṭhamamahāsaṃgītikāle bhante dhammasaṃgāhakā mahākassapādayo mahātheravarā",
  "anya-e0906n0:4_1": "porāṇasaṃgītikārā paṭhamaṃ vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte",
  "anya-e0906n0:4_2": "cattāro nikāye saṃgāyitvā tadanantaraṃ abhidhammapiṭakaṃ nāma pāvacanaṃ saṃgāyiṃsu.",
  "anya-e0906n0:5_0": "Pucchā – imissampi āvuso chaṭṭhasaṃgītiyaṃ sakalañceva vinayapiṭakaṃ saṃgītaṃ, te",
  "anya-e0906n0:5_1": "ca cattāro mahānikāyā. Kālo dāni āvuso sampatto abhidhammapiṭakaṃ saṃgāyituṃ, tasmāhaṃ",
  "anya-e0906n0:5_2": "taṃ tattha pucchitabbāni pucchissāmi. Abhidhammo nāmesa āvuso kenaṭṭhena abhidhammoti vuccati.",
  "anya-e0906n0:6": "Vissajjanā – dhammātireka dhammavisesaṭṭhena bhante abhidhammoti vuccati.",
  "anya-e0906n0:7": "Pucchā – so panesa āvuso abhidhammo kena kattha kadā ca adhigato.",
  "anya-e0906n0:8": "Vissajjanā – so kho bhante abhidhammo sabbaññubuddhena mahābodhimaṇḍamūle vesākhapuṇṇamiyaṃ yathābhūtaṃ adhigato.",
  "anya-e0906n0:9": "Pucchā – kattha panesa āvuso abhidhammo bhagavatā kadā ca vicito.",
  "anya-e0906n0:10": "Vissajjanā – so kho bhante abhidhammo bhagavatā mahābodhimaṇḍe ratanagharasattāhe vicito.",
  "anya-e0906n0:11": "Pucchā – kattha panesa āvuso abhidhammo bhagavatā kadā kassatthāya ca desito.",
  "anya-e0906n0:12_0": "Vissajjanā – so kho bhante abhidhammo bhagavatā devesu tāvatiṃsesu pāricchattakamūlamhi",
  "anya-e0906n0:12_1": "paṇḍukambalasilāyaṃ abhisambodhito sattame vasse mātaraṃ pamukhaṃ katvā dasahi cakkavāḷasahassehi",
  "anya-e0906n0:12_2": "āgamma sannisinnānaṃ devatānaṃ caturoghanittharaṇatthāya anto vassaṃ desito.",
  "anya-e0906n0:13": "Pucchā – kenesa āvuso abhidhammo paṭhamaṃ manussaloke patiggahito, kassa ca puna tena desito.",
  "anya-e0906n0:14_0": "Vissajjanā – āyasmatā bhante sāriputtattherena dhammasenāpatinā esa abhidhammo paṭhamaṃ",
  "anya-e0906n0:14_1": "manussaloke patiggahito, teneva bhante āyasmatā sāriputtattherena attano saddhivihārikānaṃ",
  "anya-e0906n0:14_2": "pañcannaṃ bhikkhusatānaṃ desito.",
  "anya-e0906n0:15": "Pucchā – ke āvuso sikkhanti.",
  "anya-e0906n0:16": "Vissajjanā – sekhā ca bhante puthujjanā kalyāṇakā ca sikkhanti.",
  "anya-e0906n0:17": "Pucchā – ke āvuso sikkhitasikkhā.",
  "anya-e0906n0:18": "Vissajjanā – arahanto bhante sikkhitasikkhā.",
  "anya-e0906n0:19": "Pucchā – ke āvuso dhārenti.",
  "anya-e0906n0:20": "Vissajjanā – yesaṃ bhante vattati, te dhārenti.",
  "anya-e0906n0:21": "Pucchā – kassa āvuso vacanaṃ.",
  "anya-e0906n0:22": "Vissajjanā – bhagavato bhante vacanaṃ arahato sammāsambuddhassa.",
  "anya-e0906n0:23": "Pucchā – kenāvuso ābhataṃ.",
  "anya-e0906n0:24": "Vissajjanā – paraṃparāya bhante ābhataṃ.",
  "anya-e0906n0:25": "Dhammasaṅgaṇī",
  "anya-e0906n0:26": "Pucchā – so panesa āvuso abhidhammo dhammasaṅgaṇivibhaṅgādipakaraṇaparicchedavasena sattavidho. Tesu paṭhamaṃ bhagavatā kataraṃ pakaraṇaṃ desitaṃ.",
  "anya-e0906n0:27": "Vissajjanā – paṭhamaṃ bhante dhammasaṅgaṇipakaraṇaṃ bhagavatā desitaṃ.",
  "anya-e0906n0:28": "Pucchā – dhammasaṅgaṇiyaṃ āvuso atthi mātikā, atthi padabhājanīyaṃ. Tesu mātikaṃ nikkhipantena bhagavatā kataṃ nikkhittā.",
  "anya-e0906n0:29_0": "Vissajjanā – mātikaṃ bhante nikkhipantena bhagavatā “kusalā dhammā akusalā dhammā",
  "anya-e0906n0:29_1": "abyākatā dhammā. Sukhāya vedanāya sampayuttā dhammā dukkhāya vedanāya sampayuttā",
  "anya-e0906n0:29_2": "dhammā adukkhamasukhāya vedanāya sampayuttā dhammā. Vipākā dhammā vipākadhammadhammā",
  "anya-e0906n0:29_3": "nevavipākanavipākadhammadhammā”ti evamādinā dvāvīsatiyā tikānaṃ vasena. “Hetū dhammā",
  "anya-e0906n0:29_4": "na hetū dhammā. Sahetukā dhammā ahetukā dhammā.",
  "anya-e0906n0:30_0": "Hetusampayuttā dhammā hetuvippayuttā dhammā. Hetū ceva dhammā sahetukā ca sahetukā",
  "anya-e0906n0:30_1": "ceva dhammā na ca hetū. Hetū ceva dhammā hetusampayuttā ca hetusampayuttā ceva dhammā",
  "anya-e0906n0:30_2": "na ca hetū. Na hetū kho pana dhammā sahetukāpi ahetukāpī”ti evamādinā dukasatānañca",
  "anya-e0906n0:30_3": "vasena mātikā nikkhittā.",
  "anya-e0906n0:31": "Kāmāvacarakusala",
  "anya-e0906n0:32_0": "Pucchā – abhidhammapiṭake āvuso dhammasaṅgaṇiyaṃ padabhājanīye cittuppādakaṇḍe kusalā",
  "anya-e0906n0:32_1": "dhammātipadassa atthaṃ vibhajantena bhagavatā kathaṃ kāmāvacarakusalaṃ vitthārato vibhajitvā desitaṃ.",
  "anya-e0906n0:33_0": "Vissajjanā – abhidhammapiṭake bhante dhammasaṅgaṇipakaraṇe cittuppādakaṇḍe kusalā",
  "anya-e0906n0:33_1": "dhammāti padassa atthaṃ vibhajantena bhagavatā “katame dhammā kusalā. Yasmiṃ samaye",
  "anya-e0906n0:33_2": "kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ",
  "anya-e0906n0:33_3": "vā saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ",
  "anya-e0906n0:33_4": "vā yaṃ yaṃ vā panārabbha. Tasmiṃ samaye phasso hoti vedanā hoti saññā hoti cetanā",
  "anya-e0906n0:33_5": "hoti cittaṃ hoti vitakko hoti vicāro hoti pīti hoti sukhaṃ hoti cittassekaggatā hotī”ti",
  "anya-e0906n0:33_6": "evamādinā kāmāvacarakusalaṃ tīhi mahāvārehi vibhajitvā desitaṃ.",
  "anya-e0906n0:34": "Rūpāvacarakusala",
  "anya-e0906n0:35_0": "Pucchā – abhidhammapiṭake āvuso dhammasaṅgaṇīpāḷiyaṃ cittuppādakaṇḍe kusalā dhammāti",
  "anya-e0906n0:35_1": "padassa atthaṃ vibhajantena bhagavatā kathaṃ rūpāvacarakusalañca arūpāvacarakusalañca",
  "anya-e0906n0:35_2": "vitthārato vibhajitvā desitaṃ.",
  "anya-e0906n0:36_0": "Vissajjanā – rūpāvacarakusalañca arūpāvacarakusalañca bhante “katame dhammā kusalā.",
  "anya-e0906n0:36_1": "Yasmiṃ samaye rūpūpapattiyā maggaṃ bhāveti vivicceva kāmehi vivicca akusalehi dhammehi",
  "anya-e0906n0:36_2": "savitakkaṃ savitakkaṃ vivekajaṃ pītisukhaṃ paṭhamaṃ jhānaṃ upasampajja viharati pathavīkasiṇa”nti",
  "anya-e0906n0:36_3": "evamādinā bhagavatā vitthārato desitaṃ.",
  "anya-e0906n0:37": "Lokuttarākusala",
  "anya-e0906n0:38": "Pucchā – abhidhammapiṭake āvuso dhammasaṅgaṇīpāḷiyaṃ cittuppādakaṇḍe kusalā dhammāti padassa atthaṃ vibhajantena bhagavatā kathaṃ lokuttarakusalaṃ vitthārato vibhajitvā desitaṃ.",
  "anya-e0906n0:39_0": "Vissajjanā – abhidhammapiṭake bhante dhammasaṅgaṇiyaṃ cittuppādakaṇḍe kusalā dhammāti",
  "anya-e0906n0:39_1": "padassa atthaṃ vibhajantena bhagavatā “katame dhammā kusalā. Yasmiṃ samaye lokuttaraṃ",
  "anya-e0906n0:39_2": "jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā pattiyā",
  "anya-e0906n0:39_3": "vivicceva kāmehi…pe… paṭhamaṃ jhānaṃ upasampajja viharati dukkhapaṭipadaṃ dandhābhiñña”nti",
  "anya-e0906n0:39_4": "evamādinā bhagavatā lokuttarakusalaṃ vitthārato vibhajitvā desitaṃ.",
  "anya-e0906n0:40": "Akusala",
  "anya-e0906n0:41": "Pucchā – tattheva āvuso akusalā dhammāti mātikāpadassa atthaṃ vibhajantena bhagavatā kathaṃ akusalaṃ vitthārato vibhajitvā desitaṃ.",
  "anya-e0906n0:42_0": "Vissajjanā – tattheva bhante akusalā dhammāti mātikāpadassa atthaṃ vibhajantena bhagavatā",
  "anya-e0906n0:42_1": "“katame dhammā akusalā. Yasmiṃ samaye akusalaṃ cittaṃ uppannaṃ hoti somanassasahagataṃ",
  "anya-e0906n0:42_2": "diṭṭhigatasampayuttaṃ rūpārammaṇaṃ vā saddhārammaṇaṃ vā gandhārammaṇaṃ vā rasārammaṇaṃ",
  "anya-e0906n0:42_3": "vā phoṭṭhabbārammaṇaṃ vā dhammārammaṇaṃ vā yaṃ yaṃ vā panārabbha. Tasmiṃ samaye phasso",
  "anya-e0906n0:42_4": "hoti vedanā hoti saññā hoti cetanā hoti cittaṃ hotī”ti evamādinā akusalaṃ vitthārato vibhajitvā desitaṃ.",
  "anya-e0906n0:43": "Abyākata",
  "anya-e0906n0:44_0": "Pucchā – abhidhammapiṭake āvuso dhammasaṅgaṇīpāḷiyaṃ cittuppādakaṇḍarūpakaṇḍesu abyākatā",
  "anya-e0906n0:44_1": "dhammāti mātikāpadassa atthaṃ vibhajantena bhagavatā kathaṃ abyākatā dhammā vitthārato vibhajitvā desitā.",
  "anya-e0906n0:45_0": "Vissajjanā – abhidhammapiṭake bhante dhammasaṅgaṇiyaṃ abyākatā dhammāti padassa atthaṃ",
  "anya-e0906n0:45_1": "vibhajantena bhagavatā “katame dhammā abyākatā. Yasmiṃ samaye kāmāvacarassa kusalassa",
  "anya-e0906n0:45_2": "kammassa katattā upacitattā vipākaṃ cakkhuviññāṇaṃ uppannaṃ hoti upekkhāsahagataṃ",
  "anya-e0906n0:45_3": "rūpārammaṇaṃ. Tasmiṃ samaye phasso hoti vedanā hoti saññā hoti cetanā hoti cittaṃ",
  "anya-e0906n0:45_4": "hotī”ti evamādinā ca cittuppādakaṇḍe, rūpakaṇḍe ca “katame dhammā abyākatā. Kusalākusalānaṃ",
  "anya-e0906n0:45_5": "dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho saññākkhandho",
  "anya-e0906n0:45_6": "saṅkhārakkhandho viññāṇakkhandho. Ye ca dhammā kiriyā neva kusalā nākusalā na ca",
  "anya-e0906n0:45_7": "kammavipākā. Sabbañca rūpaṃ asaṅkhatā ca dhātu. Ime dhammā abyākatā”ti evamādinā",
  "anya-e0906n0:45_8": "ca abyākatā dhammā vitthārato vibhajitvā desitā.",
  "anya-e0906n0:46": "Vibhaṅga",
  "anya-e0906n0:47": "Pucchā – sattasu āvuso abhidhammappakaraṇesu vibhaṅgappakaraṇe bhagavatā kati vibhaṅgā desitā.",
  "anya-e0906n0:48_0": "Vissajjanā – abhidhammapiṭake bhante sattasu pakaraṇesu dutiye vibhaṅgappakaraṇe",
  "anya-e0906n0:48_1": "khandhavibhaṅgo āyatanavibhaṅgo dhātuvibhaṅgo saccavibhaṅgo indriyavibhaṅgo paṭiccasamuppādavibhaṅgo",
  "anya-e0906n0:48_2": "satipaṭṭhānavibhaṅgo sammappadhānavibhaṅgo iddhipādavibhaṅgo bojjhaṅgavibhaṅgo maggaṅgavibhaṅgo",
  "anya-e0906n0:48_3": "jhānavibhaṅgo appamaññāvibhaṅgo sikkhāpadavibhaṅgo paṭisambhidāvibhaṅgo ñāṇavibhaṅgo",
  "anya-e0906n0:48_4": "khuddakavatthuvibhaṅgo dhammahadayavibhaṅgoti bhagavatā aṭṭhārasa vibhaṅgā desitā.",
  "anya-e0906n0:49": "Khandhavibhaṅga",
  "anya-e0906n0:50": "Pucchā – tesu āvuso aṭṭhārasasu vibhaṅgesu paṭhame khandhavibhaṅge bhagavatā kathaṃ khandhā vitthārato vibhajitvā desitā.",
  "anya-e0906n0:51_0": "Vissajjanā – tesu bhante aṭṭhārasasu vibhaṅgesu paṭhame khandhavibhaṅge “pañcakkhandhā",
  "anya-e0906n0:51_1": "rūpakkhandho vedanākkhandho saññākkhandho saṅkhārakkhandho viññāṇakkhandho. Tattha",
  "anya-e0906n0:51_2": "katamo rūpakkhandho, yaṃkiñci rūpaṃ atītānāgatapaccuppannaṃ ajjhattaṃ vā bahiddhā",
  "anya-e0906n0:51_3": "vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, tadekajjhaṃ abhisaññūhitvā",
  "anya-e0906n0:51_4": "abhisaṅkhipitvā ayaṃ vuccati rūpakkhandho”ti evamādinā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:51_5": "tīhi mahānayehi bhagavatā khandhā vitthārato vibhajitvā desitā.",
  "anya-e0906n0:52": "Āyatanavibhaṅga",
  "anya-e0906n0:53": "Pucchā – dutiye pana āvuso āyatanavibhaṅge bhagavatā kathaṃ āyatanāni vitthārato vibhajitvā desitāni.",
  "anya-e0906n0:54_0": "Vissajjanā – dutiye bhante āyatanavibhaṅge “dvādasāyatanāni cakkhāyatanaṃ rūpāyatanaṃ",
  "anya-e0906n0:54_1": "sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ rasāyatanaṃ kāyāyatanaṃ",
  "anya-e0906n0:54_2": "phoṭṭhabbāyatanaṃ manāyatanaṃ dhammāyatanaṃ. Cakkhuṃ aniccaṃ dukkhaṃ anattā vipariṇāmadhammaṃ,",
  "anya-e0906n0:54_3": "rūpā aniccā dukkhā anattā vipariṇāmadhammā”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:54_4": "tīheva āyatanāni vitthārato vibhajitvā desitāni.",
  "anya-e0906n0:55": "Dhātuvibhaṅga",
  "anya-e0906n0:56": "Pucchā – abhidhammapiṭake āvuso vibhaṅgappakaraṇe tatiye dhātuvibhaṅge bhagavatā kathaṃ dhātuyo vitthārena vibhajitvā desitā.",
  "anya-e0906n0:57_0": "Vissajjanā – tatiye bhante dhātuvibhaṅge “cha dhātuyo pathavīdhātu āpodhātu tejodhātu",
  "anya-e0906n0:57_1": "vāyodhātu ākāsadhātu viññāṇadhātū”ti bhante suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:57_2": "tīhi mahānayehi bhagavatā dhātuyo vitthārato vibhajitvā desitā.",
  "anya-e0906n0:58": "Saccavibhaṅga",
  "anya-e0906n0:59": "Pucchā – catutthe pana āvuso saccavibhaṅge bhagavatā kathaṃ saccāni vitthārato vibhajitvā desitāni.",
  "anya-e0906n0:60_0": "Vissajjanā – catutthe bhante saccavibhaṅge “cattāri ariyasaccāni dukkhaṃ ariyasaccaṃ,",
  "anya-e0906n0:60_1": "dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā",
  "anya-e0906n0:60_2": "ariyasaccaṃ. Tattha katamaṃ dukkhaṃ ariyasaccaṃ, jātipi dukkhā, jarāpi dukkhā, maraṇampi",
  "anya-e0906n0:60_3": "dukkhaṃ, sokaparidevadukkhadomanassupāyāsāpi dukkhā, appiyehi sampayogo dukkho, piyehi",
  "anya-e0906n0:60_4": "vippayogo dukkho, yampicchaṃ na labhati, tampi dukkhaṃ, saṃkhittena pañcupādānakkhandhā",
  "anya-e0906n0:60_5": "dukkhā”ti evamādinā suttantabhājanīyaabhidhammabhājanīyapañhāpucchakasaṅkhātehi tīhi",
  "anya-e0906n0:60_6": "mahānayehi bhagavatā saccāni vitthārato vibhajitvā desitāni.",
  "anya-e0906n0:61": "Indriyavibhaṅga",
  "anya-e0906n0:62": "Pucchā – pañcame pana āvuso indriyavibhaṅge bhagavatā kathaṃ indriyāni vitthārato vibhajitvā desitāni.",
  "anya-e0906n0:63_0": "Vissajjanā – pañcame pana bhante indriyavibhaṅge “bāvīsatindriyāni cakkhundriyaṃ",
  "anya-e0906n0:63_1": "sotindriyaṃ ghānindriyaṃ jivhindriyaṃ kāyindriyaṃ manindriyaṃ…pe… aññātāvindriya”nti",
  "anya-e0906n0:63_2": "evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā indriyāni",
  "anya-e0906n0:63_3": "vitthārato vibhajitvā desitāni.",
  "anya-e0906n0:64": "Paṭiccasamuppāda vibhaṅga",
  "anya-e0906n0:65": "Pucchā – abhidhammapiṭake āvuso vibhaṅgappakaraṇe chaṭṭhe paṭiccasamuppādavibhaṅge bhagavatā kathaṃ paṭiccasamuppādo vitthārena vibhajitvā desito.",
  "anya-e0906n0:66_0": "Vissajjanā – chaṭṭhe bhante paṭiccasamuppādavibhaṅge “avijjāpaccayā saṅkhārā…pe…",
  "anya-e0906n0:66_1": "samudayo hotī”ti evamādinā bhagavatā paṭiccasamuppādo suttantabhājanīyaabhidhammabhājanīyasaṅkhātehi",
  "anya-e0906n0:66_2": "dvīhi mahānayehi vitthārato vibhajitvā desito.",
  "anya-e0906n0:67": "Satipaṭṭhānavibhaṅga",
  "anya-e0906n0:68": "Pucchā – sattame pana āvuso satipaṭṭhānavibhaṅge bhagavatā kathaṃ satipaṭṭhānā vitthārato vibhajitvā desitā.",
  "anya-e0906n0:69_0": "Vissajjanā – sattame bhante satipaṭṭhānavibhaṅge “cattāro satipaṭṭhānā idha bhikkhu",
  "anya-e0906n0:69_1": "ajjhattaṃ kāye kāyānupassī viharati, bahiddhā kāye kāyānupassī viharati, ajjhattabahiddhā",
  "anya-e0906n0:69_2": "kāye kāyānupassī viharati ātāpī sampajāno satimā vineyya loke abhijjhādomanassa”nti",
  "anya-e0906n0:69_3": "evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi",
  "anya-e0906n0:69_4": "bhagavatā satipaṭṭhānā vitthārato vibhajitvā desitā.",
  "anya-e0906n0:70": "Sammappadhānavibhaṅga",
  "anya-e0906n0:71": "Pucchā – aṭṭhame pana āvuso sammappadhānavibhaṅge bhagavatā kathaṃ sammappadhānā vitthārato vibhajitvā desitā.",
  "anya-e0906n0:72_0": "Vissajjanā – aṭṭhame bhante sammappadhānavibhaṅge “cattāro sammappadhānā idha bhikkhu",
  "anya-e0906n0:72_1": "anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ",
  "anya-e0906n0:72_2": "ārabhati cittaṃ paggaṇhāti padahati, uppannānaṃ pāpakānaṃ akusalānaṃ dhammānaṃ pahānāya",
  "anya-e0906n0:72_3": "chandaṃ janeti vāyamati vīriyaṃ ārabhati cittaṃ paggaṇhāti padahati, anuppannānaṃ",
  "anya-e0906n0:72_4": "kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti",
  "anya-e0906n0:72_5": "padahati, uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya",
  "anya-e0906n0:72_6": "bhāvanāya pāripūriyā chandaṃ janeti vāyamati vīriyaṃ ārabhati cittaṃ paggaṇhāti padahatī”ti",
  "anya-e0906n0:72_7": "evamādinā bhagavatā sammappadhānā vitthārato vibhajitvā desitā.",
  "anya-e0906n0:73": "Iddhipādavibhaṅga",
  "anya-e0906n0:74": "Pucchā – navame pana āvuso iddhipādavibhaṅge bhagavatā kathaṃ iddhipādā vitthārato vibhajitvā desitā.",
  "anya-e0906n0:75_0": "Vissajjanā – navame bhante iddhipādavibhaṅge “cattāro iddhipādā idha bhikkhu chandasamādhipadhānasaṅkhārasamannāgataṃ",
  "anya-e0906n0:75_1": "iddhipādaṃ bhāveti…pe… vīmaṃsāsamādhipadhānasaṅkhārasamannāgataṃ iddhipādaṃ bhāvetī”ti",
  "anya-e0906n0:75_2": "evamādinā tīhi mahānayehi bhagavatā iddhipādā vitthārato vibhajitvā desitā.",
  "anya-e0906n0:76": "Bojjhaṅgavibhaṅga",
  "anya-e0906n0:77": "Pucchā – abhidhammapiṭake āvuso vibhaṅgappakaraṇe dasame bojjhaṅgavibhaṅge bhagavatā kathaṃ bojjhaṅgā vitthārato vibhajitvā desitā.",
  "anya-e0906n0:78_0": "Vissajjanā – dasame bhante bojjhaṅgavibhaṅge “satta bojjhaṅgā satisambojjhaṅgo dhammavicayasambojjhaṅgo",
  "anya-e0906n0:78_1": "vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "anya-e0906n0:78_2": "Tattha katamo satisambojjhaṅgo, idha bhikkhu satimā hoti paramena satinepakkena samannāgato",
  "anya-e0906n0:78_3": "cirakatampi cirabhāsitampi saritā hoti anussaritā, ayaṃ vuccati satisambojjhaṅgo”ti",
  "anya-e0906n0:78_4": "evamādinā bhagavatā suttantabhājanīyaabhidhammabhājanīyapañhāpucchakasaṅkhātehi tīhi",
  "anya-e0906n0:78_5": "nayehi bojjhaṅgā vitthārato vibhajitvā desitā.",
  "anya-e0906n0:79": "Maggaṅgavibhaṅga",
  "anya-e0906n0:80": "Pucchā – ekādasame pana āvuso maggaṅgavibhaṅge bhagavatā kathaṃ maggaṅgā vitthārato vibhajitvā desitā.",
  "anya-e0906n0:81_0": "Vissajjanā – ekādasame bhante maggaṅgavibhaṅge “ariyo aṭṭhaṅgiko maggo. Seyyathidaṃ,",
  "anya-e0906n0:81_1": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati",
  "anya-e0906n0:81_2": "sammāsamādhī”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:81_3": "tīhi mahānayehi maggaṅgā vitthārato vibhajitvā desitā.",
  "anya-e0906n0:82": "Jhānavibhaṅga",
  "anya-e0906n0:83": "Pucchā – dvādasamo pana āvuso jhānavibhaṅgo bhagavatā kathaṃ vitthārena vibhajitvā desito.",
  "anya-e0906n0:84_0": "Vissajjanā – dvādasamo bhante jhānavibhaṅgo “idha bhikkhu pātimokkhasaṃvarasaṃvuto",
  "anya-e0906n0:84_1": "viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu",
  "anya-e0906n0:84_2": "indriyesu guttadvāro bhojane mattaññū pubbarattāpararattaṃ jāgariyānuyogamanuyutto”ti",
  "anya-e0906n0:84_3": "evamādinā bhagavatā vitthārato vibhajitvā desito.",
  "anya-e0906n0:85": "Appamaññāvibhaṅga",
  "anya-e0906n0:86": "Pucchā – terasame pana āvuso appamaññāvibhaṅge bhagavatā kathaṃ appamaññāyo vitthārato vibhajitvā desitā.",
  "anya-e0906n0:87_0": "Vissajjanā – terasame bhante appamaññāvibhaṅge “catasso appamaññāyo idha bhikkhu",
  "anya-e0906n0:87_1": "mettāsahagatena cetasā ekaṃ disaṃ pharitvā viharati, tathā dutiyaṃ. Tathā tatiyaṃ.",
  "anya-e0906n0:87_2": "Tathā catutthaṃ. Iti uddhamadho tiriyaṃ sabbadhi sabbattatāya sabbāvantaṃ lokaṃ mettāsahagatena",
  "anya-e0906n0:87_3": "cetasā vipulena mahaggatena appamāṇena averena abyāpajjena pharitvā viharatī”ti evamādinā",
  "anya-e0906n0:87_4": "bhagavatā suttantabhājanīyaabhidhammabhājanīyapañhāpucchakasaṅkhātehi tīhi mahānayehi",
  "anya-e0906n0:87_5": "appamaññāyo vitthārato vibhajitvā desitā.",
  "anya-e0906n0:88": "Sikkhāpadavibhaṅga",
  "anya-e0906n0:89": "Pucchā – abhidhammapiṭake āvuso vibhaṅgappakaraṇe cuddasame sikkhāpadavibhaṅge bhagavatā kathaṃ sikkhāpadāni vitthārato vibhajitvā desitāni.",
  "anya-e0906n0:90_0": "Vissajjanā – cuddasame bhante sikkhāpadavibhaṅge “pañca sikkhāpadāni pāṇātipātā veramaṇī",
  "anya-e0906n0:90_1": "sikkhāpadaṃ, adinnādānā veramaṇī sikkhāpadaṃ, kāmesumicchācārā veramaṇī sikkhāpadaṃ,",
  "anya-e0906n0:90_2": "musāvādā veramaṇī sikkhāpadaṃ, surāmerayamajjapamādaṭṭhānā veramaṇī sikkhāpadaṃ.",
  "anya-e0906n0:90_3": "Tattha katamaṃ pāṇātipātā veramaṇī sikkhāpadaṃ, yasmiṃ samaye kāmāvacaraṃ kusalaṃ",
  "anya-e0906n0:90_4": "cittaṃ uppannaṃ hoti somanassasahagataṃ ñāṇasampayuttaṃ pāṇātipātā viramantassā”ti",
  "anya-e0906n0:90_5": "evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā sikkhāpadāni",
  "anya-e0906n0:90_6": "vitthārato vibhajitvā desitāni.",
  "anya-e0906n0:91": "Paṭisambhidāvibhaṅga",
  "anya-e0906n0:92": "Pucchā – pannarasame pana āvuso paṭisambhidāvibhaṅge bhagavatā kathaṃ paṭisambhidāyo vitthārato vibhajitvā desitā.",
  "anya-e0906n0:93_0": "Vissajjanā – pannarasame bhante paṭisambhidāvibhaṅge “catasso paṭisambhidā atthapaṭisambhidā",
  "anya-e0906n0:93_1": "dhammapaṭisambhidā niruttipaṭisambhidā paṭibhānapaṭisambhidā. Atthe ñāṇaṃ atthapaṭisambhidā,",
  "anya-e0906n0:93_2": "dhamme ñāṇaṃ dhammapaṭisambhidā, tatra dhammaniruttābhilāpe ñāṇaṃ niruttipaṭisambhidā,",
  "anya-e0906n0:93_3": "ñāṇesu ñāṇaṃ paṭibhānapaṭisambhidā”ti evamādinā bhagavatā catasso paṭisambhidāyo",
  "anya-e0906n0:93_4": "suttantabhājanīyaabhidhammabhājanīyapañhāpucchakasaṅkhātehi tīhi mahānayehi vitthārato vibhajitvā desitā.",
  "anya-e0906n0:94": "Ñāṇavibhaṅga",
  "anya-e0906n0:95": "Pucchā – soḷasame pana āvuso ñāṇavibhaṅge bhagavatā kathaṃ ñāṇāni vitthārato vibhajitvā desitāni.",
  "anya-e0906n0:96_0": "Vissajjanā – soḷasame bhante ñāṇavibhaṅge “ekavidhena ñāṇavatthu pañcaviññāṇā na",
  "anya-e0906n0:96_1": "hetū, ahetukā, hetuvippayuttā, sappaccayā, saṅkhatā, arūpā, lokiyā, sāsavā”ti evamādinā",
  "anya-e0906n0:96_2": "ekakato paṭṭhāya yāva dasakā bhagavatā ñāṇāni vitthārato vibhajitvā desitāni.",
  "anya-e0906n0:97": "Khuddakavatthuvibhaṅga",
  "anya-e0906n0:98": "Pucchā – abhidhammapiṭake āvuso vibhaṅgappakaraṇe sattarasamo khuddakavatthuvibhaṅgo bhagavatā kathaṃ desito.",
  "anya-e0906n0:99_0": "Vissajjanā – abhidhammapiṭake bhante dutiye vibhaṅgappakaraṇe sattarasamo khuddakavatthuvibhaṅgo",
  "anya-e0906n0:99_1": "“jātimado, gottamado, ārogyamado, yobbanamado, jīvitamado”ti evamādinā ekakato paṭṭhāya",
  "anya-e0906n0:99_2": "yāva aṭṭhasatataṇhāvicaritaṃ bhagavatā vitthārato vibhajitvā desito.",
  "anya-e0906n0:100": "Dhammahadayavibhaṅga",
  "anya-e0906n0:101": "Pucchā – tattha āvuso aṭṭhārasamo dhammahadayavibhaṅgo bhagavatā kathaṃ vibhajitvā desito.",
  "anya-e0906n0:102_0": "Vissajjanā – aṭṭhārasamo bhante dhammahadayavibhaṅgo “kati khandhā, kati āyatanāni,",
  "anya-e0906n0:102_1": "kati dhātuyo, kati saccāni, kati indriyāni, kati hetū, kati āhārā, kati phassā, kati",
  "anya-e0906n0:102_2": "vedanā, kati saññā, kati cetanā, kati cittāni. Pañcakkhandhā, dvādasāyatanāni, aṭṭhārasa",
  "anya-e0906n0:102_3": "dhātuyo, cattāri saccāni, bāvīsatindriyāni, nava hetū, cattāro āhārā, satta phassā,",
  "anya-e0906n0:102_4": "satta vedanā, satta saññā, satta cetanā, satta cittānī”ti evamādinā sabbasaṅgāhakādīhi",
  "anya-e0906n0:102_5": "dasahi vārehi bhagavatā vitthārena vibhajitvā desito.",
  "anya-e0906n0:103": "Pucchā – kathañcāvuso tattha bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n0:104_0": "Vissajjanā – dānaṃ datvā sīlaṃ samādiyitvā uposathakammaṃ katvā kattha upapajjanti.",
  "anya-e0906n0:104_1": "Dānaṃ datvā, sīlaṃ samādiyitvā uposathakammaṃ katvā appekacce khattiyamahāsālānaṃ",
  "anya-e0906n0:104_2": "sahabyataṃ upapajjanti, appekacce brāhmaṇamahāsālānaṃ, appekacce gahapatimahāsālānaṃ,",
  "anya-e0906n0:104_3": "appekacce cātumahārājikānaṃ devānaṃ, appekacce tāvatiṃsānaṃ devānaṃ, appekacce yāmānaṃ",
  "anya-e0906n0:104_4": "devānaṃ, appekacce tusitānaṃ devānaṃ sahabyataṃ upapajjantīti evamādinā bhante tattha",
  "anya-e0906n0:104_5": "bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n0:105": "Ukkhittā puññatejena, kāmarūpagatiṃ gatā;",
  "anya-e0906n0:106": "Bhavaggatampi sampattā, punāgacchanti duggatiṃ –",
  "anya-e0906n0:107": "Dhātukathā",
  "anya-e0906n0:108_0": "Pucchā – tenāvuso bhagavatā aṭṭhārasahi buddhadhammehi samannāgatena abhidhamme aṭṭhārasahi",
  "anya-e0906n0:108_1": "vibhaṅgehi paṭimaṇḍitaṃ dutiyaṃ vibhaṅgappakaraṇaṃ desetvā tadanantaraṃ dhātukathaṃ",
  "anya-e0906n0:108_2": "nāma tatiyaṃ pakaraṇaṃ kathaṃ vibhajitvā desitaṃ.",
  "anya-e0906n0:109_0": "Vissajjanā – tatiyaṃ bhante dhātukathaṃ nāma abhidhammapiṭakaṃ “saṅgaho asaṅgaho,",
  "anya-e0906n0:109_1": "saṅgahitena asaṅgahitaṃ, asaṅgahitena saṅgahitaṃ, saṅgahitena saṅgahitaṃ, asaṅgahitena",
  "anya-e0906n0:109_2": "asaṅgahitaṃ. Sampayogo vippayogo, sampayuttena vippayuttaṃ, vippayuttena sampayuttaṃ,",
  "anya-e0906n0:109_3": "sampayuttena sampayuttaṃ, vippayuttena vippayuttaṃ. Saṅgahitena sampayuttaṃ vippayuttaṃ,",
  "anya-e0906n0:109_4": "sampayuttena saṅgahitaṃ asaṅgahitaṃ, asaṅgahitena sampayuttaṃ vippayuttaṃ, vippayuttena",
  "anya-e0906n0:109_5": "saṅgahitaṃ asaṅgahita”nti evamādinā pañca mātikāyo paṭhamaṃ nikkhipitvā saṅgahāsaṅgahādīhi",
  "anya-e0906n0:109_6": "cuddasahi nayehi bhagavatā vitthārato vibhajitvā desitaṃ.",
  "anya-e0906n0:110": "Puggalapaññatti",
  "anya-e0906n0:111": "Pucchā – tenāvuso bhagavatā sabbadhātukusalena abhidhammapiṭake tatiyaṃ dhātukathāpakaraṇaṃ desetvā tadanantaraṃ catutthaṃ puggalapaññattippakaraṇaṃ kathaṃ vibhajitvā desitaṃ.",
  "anya-e0906n0:112_0": "Vissajjanā – abhidhammapiṭake bhante catutthaṃ puggalapaññattippakaraṇaṃ “cha paññattiyo",
  "anya-e0906n0:112_1": "khandhapaññatti āyatanapaññatti dhātupaññatti saccapaññatti indriyapaññatti puggalapaññatti.",
  "anya-e0906n0:112_2": "Kittāvatā khandhānaṃ khandhapaññatti, yāvatā pañcakkhandhā, rūpakkhandho vedanākkhandho",
  "anya-e0906n0:112_3": "saññākkhandho saṅkhārakkhandho viññāṇakkhandho. Ettāvatā khandhānaṃ khandhapaññattī”ti",
  "anya-e0906n0:112_4": "evamādinā khandhāyatanadhātusaccaindriyapaññattiyo saṃkhittena uddisitvā puggalapaññattiṃ",
  "anya-e0906n0:112_5": "ca ekakadukatikacatukkapañcakachakkasattakaaṭṭhakanavakadasakavasena vitthārato vibhajitvā bhagavatā desitā.",
  "anya-e0906n0:113": "Kathāvatthu",
  "anya-e0906n0:114_0": "Pucchā – tenāvuso bhagavatā sabbaparamatthapaññattidhammakusalena abhidhammapiṭake",
  "anya-e0906n0:114_1": "catutthaṃ puggalapaññattippakaraṇaṃ desetvā tadanantaraṃ pañcamaṃ kathāvatthuppakaraṇaṃ kathaṃ desitaṃ.",
  "anya-e0906n0:115_0": "Vissajjanā – sabbaparamatthapaññattidhammakusalena bhante bhagavatā loke aggapuggalena",
  "anya-e0906n0:115_1": "abhidhammapiṭake catutthaṃ puggalapaññattippakaraṇaṃ desetvā tadanantaraṃ kathāvatthudesanāya",
  "anya-e0906n0:115_2": "vāre sampatte “anāgate mama sāvako moggaliputtatissatthero nāma uppannaṃ sāsanamalaṃ",
  "anya-e0906n0:115_3": "sodhetvā tatiyasaṅgītiṃ karonto bhikkhusaṅghassa majjhe nisinno sakavāde pañca suttasatāni",
  "anya-e0906n0:115_4": "paravāde pañcāti suttasahassaṃ samodhānetvā, imaṃ pakaraṇaṃ bhājessatī”ti tassokāsaṃ",
  "anya-e0906n0:115_5": "karontena puggalavāre aṭṭhamukhā vādayuttiṃ ādiṃ katvā sabbakathāmaggesu asampuṇṇabhāṇavāratthāya",
  "anya-e0906n0:115_6": "tantiyā mātikā nikkhepamattena pañcamaṃ kathāvatthuppakaraṇaṃ saṃkhepato desitaṃ.",
  "anya-e0906n0:116": "Pucchā – adhunā pākaṭaṃ panāvuso vitthāraṃ kathāvatthuppakaraṇaṃ kadā kena kattha kathañca vitthārato vibhajitvā desitaṃ.",
  "anya-e0906n0:117_0": "Vissajjanā – taṃ kho bhante bhagavato nayamukhaṃ nissāya āyasmatā mahāmoggaliputtatissattherena",
  "anya-e0906n0:117_1": "tatiyasaṃgītikāle pāṭaliputte asokārāme saṭṭhibhikkhusatasahassānaṃ samāgame bhagavatā",
  "anya-e0906n0:117_2": "dinnanayavasena tathāgatena ṭhapitamātikaṃ vibhajantena sakavāde pañcasuttasatāni",
  "anya-e0906n0:117_3": "paravāde pañcāti suttasahassaṃ āharitvā idaṃ paravādamathanaṃ adhunā pākaṭaṃ kathāvatthuppakaraṇaṃ",
  "anya-e0906n0:117_4": "vitthārato vibhajitvā desitaṃ.",
  "anya-e0906n0:118": "Pucchā – kati āvuso tattha kathāyo tena āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:119": "Vissajjanā – tattha bhante vācanāmaggato dve ca satāni sattavīsati ca kathāyo āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:120": "Puggalakathā",
  "anya-e0906n0:121": "Pucchā – kathañcāvuso tattha paṭhamā puggalakathā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:122_0": "Vissajjanā – puggalo upalabbhati saccikaṭṭhaparamatthenāti, āmantā. Yo saccikaṭṭho",
  "anya-e0906n0:122_1": "paramattho, tato so puggalo upalabbhati saccikaṭṭhaparamatthenāti, na hevaṃ vattabbe.",
  "anya-e0906n0:122_2": "Ājānāhi niggahaṃ hañci puggalo upalabbhati saccikaṭṭhaparamatthena, tena vata re",
  "anya-e0906n0:122_3": "vattabbe “yo saccikaṭṭho paramattho, tato so puggalo upalabbhati saccikaṭṭhaparamatthenā”ti.",
  "anya-e0906n0:122_4": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’, no",
  "anya-e0906n0:122_5": "ca vattabbe ‘yo saccikaṭṭho paramattho, tato so puggalo upalabbhati saccikaṭṭhaparamatthenā”ti,",
  "anya-e0906n0:122_6": "micchāti evamādinā bhante tattha paṭhamā puggalakathā pañca bhāṇavāramattāya tantiyā",
  "anya-e0906n0:122_7": "āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:123": "Aññāṇakathā",
  "anya-e0906n0:124": "Pucchā – abhidhammapiṭake āvuso kathāvatthuppakaraṇe dutiyavagge dutiyā aññāṇakathā āyasmatā mahāmoggaliputtatissattherena kathaṃ vitthārato vibhajitvā kathitā.",
  "anya-e0906n0:125_0": "Vissajjanā – abhidhammapiṭake bhante pañcame kathāvatthuppakaraṇe dutiyavagge dutiyā",
  "anya-e0906n0:125_1": "aññāṇakathā “atthi arahato aññāṇanti, āmantā. Atthi arahato avijjā avijjogho avijjāyogo",
  "anya-e0906n0:125_2": "avijjānusayo avijjāpariyuṭṭhānaṃ avijjāsaṃyojanaṃ avijjānīvaraṇanti, na hevaṃ vattabbe.",
  "anya-e0906n0:125_3": "Natthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ",
  "anya-e0906n0:125_4": "avijjānivaraṇanti, āmantā. Hañci natthi arahato avijjā avijjogho avijjāyogo avijjānusayo",
  "anya-e0906n0:125_5": "avijjāpariyuṭṭhānaṃ avijjāsaṃyojanaṃ avijjānīvaraṇaṃ, no ca vata re vattabbe “atthi",
  "anya-e0906n0:125_6": "arahato aññāṇa”nti evamādinā āyasmatā mahāmoggaliputtatissattherena vitthārato vibhajitvā bhāsitā.",
  "anya-e0906n0:126": "Asaññakathā",
  "anya-e0906n0:127": "Pucchā – abhidhammapiṭake āvuso pañcame kathāvatthuppakaraṇe tatiyavagge ekādasamā asaññakathā āyasmatā mahāmoggaliputtatissattherena kathaṃ vitthārato vibhajitvā kathitā.",
  "anya-e0906n0:128_0": "Vissajjanā – abhidhammapiṭake bhante pañcame kathāvatthuppakaraṇe tatiyavagge ekādasamā",
  "anya-e0906n0:128_1": "asaññakathā “asaññasattesu saññā atthīti, āmantā. Saññābhavo saññāgati saññāsattāvāso",
  "anya-e0906n0:128_2": "saññāsaṃsāro saññāyoni saññattabhāvapaṭilābhoti, na hevaṃ vattabbe”ti evamādinā āyasmatā",
  "anya-e0906n0:128_3": "mahāmoggaliputtatissattherena vitthārato vibhajitvā kathitā.",
  "anya-e0906n0:129": "Asaññasattesu saññā atthi.",
  "anya-e0906n0:130": "Saññābhavo saññāgati saññāsattāvāso saññāsaṃsāro saññāyoni saññattabhāvapaṭilābho.",
  "anya-e0906n0:131": "Na hevaṃ vattabbe.",
  "anya-e0906n0:132": "Nanu asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho.",
  "anya-e0906n0:133": "Hañci asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho, no ca vata re vattabbe asaññasattesu saññā atthi.",
  "anya-e0906n0:134": "Asaññasattesu saññā atthi.",
  "anya-e0906n0:135": "Pañcavokārabhavo gati sattāvāso saṃsāro yoni attabhāvapaṭilābho.",
  "anya-e0906n0:136": "Nanu ekavokārabhavo gati sattāvāso saṃsāro yoni attabhāvapaṭilābho.",
  "anya-e0906n0:137": "Hañci ekavokārabhavo gati sattāvāso saṃsāro yoni attabhāvapaṭilābho, no ca vata re vattabbe asaññasattesu saññā atthi.",
  "anya-e0906n0:138": "Chaṭṭhavagga",
  "anya-e0906n0:139": "Pathavīdhātusanidassanātiādikathā",
  "anya-e0906n0:140": "Pucchā – chaṭṭhavagge pana āvuso aṭṭhamā pathavīdhātu sanidassanātiādikathā āyasmatā mahāmoggaliputtatissattherena kathaṃ vitthārato vibhajitvā kathitā.",
  "anya-e0906n0:141_0": "Vissajjanā – chaṭṭhavagge bhante aṭṭhamā pathavīdhātu sanidassanātiādikathā “pathavīdhātu",
  "anya-e0906n0:141_1": "sanidassanāti āmantā. Rūpaṃ rūpāyatanaṃ rūpadhātu nīlaṃ pītakaṃ lohitakaṃ odātaṃ",
  "anya-e0906n0:141_2": "cakkhuviññeyyaṃ cakkhusmiṃ paṭihaññati cakkhussa āpāthaṃ āgacchatīti, na hevaṃ vattabbe”ti",
  "anya-e0906n0:141_3": "evamādinā āyasmatā mahāmoggali puttatissattherena vitthārato vibhajitvā kathitā.",
  "anya-e0906n0:142": "Pathavīdhātu sanidassanā.",
  "anya-e0906n0:143": "Cakkhuñca paṭicca pathavīdhātuñca uppajjati cakkhuviññāṇaṃ.",
  "anya-e0906n0:144": "Tena hi na vattabbaṃ cakkhuñca paṭicca pathavīdhātuñca uppajjati cakkhuviññāṇaṃ.",
  "anya-e0906n0:145": "Antarābhavakathā",
  "anya-e0906n0:146": "Pucchā – abhidhammapiṭake āvuso pañcame kathāvatthuppakaraṇe aṭṭhamavagge dutiyā antarābhavakathā āyasmatā mahāmoggaliputtatissattherena kathaṃ vitthārato vibhajitvā kathitā.",
  "anya-e0906n0:147_0": "Vissajjanā – abhidhammapiṭake bhante pañcame kathāvatthuppakaraṇe aṭṭhamavagge dutiyā",
  "anya-e0906n0:147_1": "antarābhavakathā “atthi antarābhavoti, āmantā. Kāmabhavoti, na hevaṃ vattabbe…pe…",
  "anya-e0906n0:147_2": "atthi antarābhavoti, āmantā. Rūpabhavoti, na hevaṃ vattabbe…pe… atthi antarābhavoti,",
  "anya-e0906n0:147_3": "āmantā. Arūpabhavoti, na hevaṃ vattabbe”ti evamādinā āyasmatā mahāmoggaliputtatissattherena",
  "anya-e0906n0:147_4": "vitthārato vibhajitvā kathitā.",
  "anya-e0906n0:148": "Atthi antarābhavo.",
  "anya-e0906n0:149": "Na hevaṃ vattabbe.",
  "anya-e0906n0:150": "Atthi antarābhavo.",
  "anya-e0906n0:151": "Kāmabhavassa ca rūpabhavassa ca antare atthi antarābhavo.",
  "anya-e0906n0:152": "Na hevaṃ vattabbe.",
  "anya-e0906n0:153": "Rūpabhavassa ca arūpabhavassa ca antare atthi antarābhavo.",
  "anya-e0906n0:154": "Kāmabhavassa ca rūpabhavassa ca antare natthi antarābhavo.",
  "anya-e0906n0:155": "Hañci kāmabhavassa ca rūpabhavassa ca antare natthi antarābhavo, no ca vata re vattabbe atthi antarābhavo.",
  "anya-e0906n0:156": "Saḷāyatanuppattikathā",
  "anya-e0906n0:157": "Pucchā – abhidhammapiṭake āvuso pañcame kathāvatthuppakaraṇe cuddasamavagge dutiyā saḷāyatanuppattikathā āyasmatā mahāmoggaliputtatissattherena kathaṃ vitthārato vibhajitvā desitā.",
  "anya-e0906n0:158_0": "Vissajjanā – abhidhammapiṭake bhante pañcame kathāvatthuppakaraṇe cuddasamevagge",
  "anya-e0906n0:158_1": "dutiyā saḷāyatanuppattikathā “saḷāyatanaṃ apubbaṃ acarimaṃ mātukucchismiṃ saṇṭhātīti,",
  "anya-e0906n0:158_2": "āmantā. Sabbaṅgapaccaṅgī ahīnindriyo mātukucchismiṃ okkamatīti, na hevaṃ vattabbe”ti",
  "anya-e0906n0:158_3": "evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:159": "Saḷāyatanaṃ apubbaṃ acarimaṃ mātukucchismiṃ saṇṭhāti.",
  "anya-e0906n0:160": "Sabbaṅgappaccaṅgī ahīnindriyo mātukucchismiṃ okkamati.",
  "anya-e0906n0:161": "Na hevaṃ vattabbe.",
  "anya-e0906n0:162": "Upapattesiyena cittena cakkhāyatanaṃ saṇṭhāti.",
  "anya-e0906n0:163": "Upapattesiyena cittena hatthā saṇṭhanti, pādā saṇṭhanti, sīsaṃ saṇṭhāti, kaṇṇo saṇṭhāti, nāsikā saṇṭhāti, mukhaṃ saṇṭhāti, dantā saṇṭhanti.",
  "anya-e0906n0:164": "Na hevaṃ vattabbe.",
  "anya-e0906n0:165_0": "Pucchā – tenāvuso bhagavatā yamakapāṭihīrāvasāne tāvatiṃsadevalokaṃ gantvā dasasahassalokadhātūhi",
  "anya-e0906n0:165_1": "āgamma sannisinnānaṃ devānaṃ abhidhammadesanaṃ desentena paṭhamaṃ abhidhammapiṭake",
  "anya-e0906n0:165_2": "pañcappakaraṇāni desetvā tadanantaraṃ chaṭṭhaṃ yamakappakaraṇaṃ desentena kati yamakappakaraṇāni",
  "anya-e0906n0:165_3": "vibhajitvā desitāni.",
  "anya-e0906n0:166_0": "Vissajjanā – bhagavatā bhante yamassa visayātītena yamakapāṭihīrāvasāne tāvatiṃsadevalokaṃ",
  "anya-e0906n0:166_1": "gantvā tattha dasasahassalokadhātūhi āgamma sannisinnānaṃ devatānaṃ abhidhammapiṭakaṃ",
  "anya-e0906n0:166_2": "desentena abhidhammapiṭake pūrimāni pañcappakaraṇāni desetvā tadanantaraṃ chaṭṭhaṃ",
  "anya-e0906n0:166_3": "yamakappakaraṇaṃ mūlayamakaṃ khandhayamakaṃ āyatanayamakaṃ dhātuyamakaṃ saccayamakaṃ",
  "anya-e0906n0:166_4": "saṅkhārayamakaṃ anusayayamakaṃ cittayamakaṃ dhammayamakaṃ indriyayamakanti dasa yamakappakaraṇāni",
  "anya-e0906n0:166_5": "vitthārato vibhajitvā desitāni.",
  "anya-e0906n0:167": "Mūlayamaka",
  "anya-e0906n0:168": "Pucchā – kathañcāvuso tattha bhagavatā paṭhamaṃ mūlayamakaṃ vitthārato vibhajitvā desitaṃ.",
  "anya-e0906n0:169_0": "Vissajjanā – ye keci kusalā dhammā, sabbe te kusalamūlā. Ye vā pana kusalamūlā, sabbe",
  "anya-e0906n0:169_1": "te dhammā kusalā. Ye keci kusalā dhammā, sabbe te kusalamūlena ekamūlā. Ye vā pana",
  "anya-e0906n0:169_2": "kusalamūlena ekamūlā, sabbe te dhammā kusalā. Ye keci kusalamūlena ekamūlā dhammā,",
  "anya-e0906n0:169_3": "sabbe te dhammā kusalamūlena aññamaññamūlā. Ye vā pana kusalamūlena aññamaññamūlā,",
  "anya-e0906n0:169_4": "sabbe te dhammā kusalāti evamādinā bhante tattha bhagavatā paṭhamaṃ mūlayamakaṃ bāvīsatiyā",
  "anya-e0906n0:169_5": "ca tikehi dukasatena ca vitthārato vibhajitvā desitaṃ.",
  "anya-e0906n0:170": "Ye keci kusalā dhammā, sabbe te kusalamūlā.",
  "anya-e0906n0:171": "Ye keci kusalā dhammā, sabbe te kusalamūlāti, tīṇeva kusalamūlāni avasesā kusalā dhammā, na kusalamūlā, ye vā pana kusalamūlā, sabbe te dhammā kusalāti, āmantā –",
  "anya-e0906n0:172": "Khandhayamaka",
  "anya-e0906n0:173": "Pucchā – abhidhammapiṭake āvuso chaṭṭhe yamakappakaraṇe dutiyaṃ khandhayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:174_0": "Vissajjanā – abhidhammapiṭake bhante chaṭṭhe yamakappakaraṇe dutiyaṃ khandhayamakaṃ",
  "anya-e0906n0:174_1": "“pañcakkhandhā – rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n0:174_2": "Rūpaṃ rūpakkhandho, rūpakkhandho rūpaṃ. Vedanā vedanākkhandho, vedanākkhandho vedanā.",
  "anya-e0906n0:174_3": "Saññā saññākkhandho, saññākkhandho saññā. Saṅkhārā saṅkhārakkhandho, saṅkhārakkhandho",
  "anya-e0906n0:174_4": "saṅkhārā. Viññāṇaṃ viññāṇakkhandho, viññāṇakkhandho viññāṇa”nti evamādinā bhagavatā",
  "anya-e0906n0:174_5": "paṇṇattivārapavattivārapariññāvārasaṅkhātehi tīhi vārehi vitthārato vibhajitvā desitaṃ.",
  "anya-e0906n0:175": "Āyatanayamaka",
  "anya-e0906n0:176": "Pucchā – abhidhammapiṭake āvuso chaṭṭhe yamakappakaraṇe tatiyaṃ āyatanayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:177_0": "Vissajjanā – abhidhammapiṭake bhante chaṭṭhe yamakappakaraṇe tatiyaṃ āyatanayamakaṃ",
  "anya-e0906n0:177_1": "“dvādasāyatanāni – cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ",
  "anya-e0906n0:177_2": "rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manāyatanaṃ",
  "anya-e0906n0:177_3": "dhammāyatanaṃ. Cakkhu cakkhāyatanaṃ, cakkhāyatanaṃ cakkhu. Sotaṃ sotāyatanaṃ, sotāyatanaṃ",
  "anya-e0906n0:177_4": "sota”nti evamādinā paṇṇattivārapavattivārapariññāvārasaṅkhātehi tīhi vārehi bhagavatā",
  "anya-e0906n0:177_5": "vitthārato vibhajitvā desitaṃ.",
  "anya-e0906n0:178": "Dhātuyamaka",
  "anya-e0906n0:179": "Pucchā – abhidhammapiṭake āvuso chaṭṭhe yamakappakaraṇe dasasu yamakesu catutthaṃ dhātuyamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:180_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu catutthaṃ",
  "anya-e0906n0:180_1": "dhātuyamakaṃ “aṭṭhārasa dhātuyo – cakkhudhātu sotadhātu ghānadhātu jivhādhātu kāyadhātu",
  "anya-e0906n0:180_2": "rūpadhātu saddadhātu gandhadhātu rasadhātu phoṭṭhabbadhātu cakkhuviññāṇadhātu sotaviññāṇadhātu",
  "anya-e0906n0:180_3": "ghānaviññāṇadhātu jivhāviññāṇadhātu kāyaviññāṇadhātu manodhātu manoviññāṇadhātu dhammadhātū”ti",
  "anya-e0906n0:180_4": "evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi",
  "anya-e0906n0:180_5": "vitthārato vibhajitvā desitaṃ.",
  "anya-e0906n0:181": "Saccayamaka",
  "anya-e0906n0:182": "Pucchā – abhidhammapiṭake āvuso chaṭṭhe yamakappakaraṇe dasasu yamakesu pañcamaṃ saccayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:183_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu pañcamaṃ",
  "anya-e0906n0:183_1": "saccayamakaṃ “cattāri saccāni – dukkhasaccaṃ samudayasaccaṃ nirodhasaccaṃ maggasaccaṃ.",
  "anya-e0906n0:183_2": "Dukkhaṃ dukkhasaccaṃ, dukkhasaccaṃ dukkhaṃ. Samudayo samudayasaccaṃ, samudayasaccaṃ",
  "anya-e0906n0:183_3": "samudayo. Nirodho nirodhasaccaṃ, nirodhasaccaṃ nirodho. Maggo maggasaccaṃ, maggasaccaṃ",
  "anya-e0906n0:183_4": "maggo”ti evamādinā bhagavatā vitthārato vibhajitvā desitaṃ.",
  "anya-e0906n0:184": "Saṅkhārayamaka",
  "anya-e0906n0:185": "Pucchā – abhidhammapiṭake āvuso chaṭṭhe yamakappakaraṇe dasasu yamakesu chaṭṭhaṃ saṅkhārayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:186_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu chaṭṭhaṃ",
  "anya-e0906n0:186_1": "saṅkhārayamakaṃ “tayo saṅkhārā – kāyasaṅkhāro vacīsaṅkhāro, cittasaṅkhāro. Assāsapassāsā",
  "anya-e0906n0:186_2": "kāyasaṅkhāro, vitakkavicārā vacīsaṅkhārā, saññā ca vedanā ca cittasaṅkhāro ṭhapetvā",
  "anya-e0906n0:186_3": "vitakkavicāre sabbepi cittasampayuttakā dhammā cittasaṅkhāro”ti evamādinā bhagavatā",
  "anya-e0906n0:186_4": "paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:187": "Anusayayamaka",
  "anya-e0906n0:188": "Pucchā – abhidhammapiṭake āvuso chaṭṭhe yamakappakaraṇe dasasu yamakesu sattamaṃ anusayayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:189_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu sattamaṃ",
  "anya-e0906n0:189_1": "anusayayamakaṃ “satta anusayā – kāmarāgānusayo paṭighānusayo mānānusayo diṭṭhānusayo",
  "anya-e0906n0:189_2": "vicikicchānusayo bhavarāgānusayo avijjānusayo. Kattha kāmarāgānusayo anuseti, kāmadhātuyā",
  "anya-e0906n0:189_3": "dvīsu vedanāsu ettha kāmarāgānusayo anusetī”ti evamādinā bhagavatā uppattiṭṭhānavāra",
  "anya-e0906n0:189_4": "anusayavāra sānusayavāra pajahanavāra pariññāvāra pahīnavāra uppajjanavāra dhātuvārasaṅkhātehi",
  "anya-e0906n0:189_5": "aṭṭhahi mahāvārehi vitthārato vibhajitvā desitaṃ.",
  "anya-e0906n0:190": "Cittayamaka",
  "anya-e0906n0:191": "Pucchā – abhidhammapiṭake āvuso chaṭṭhe yamakappakaraṇe dasasu yamakesu aṭṭhamaṃ cittayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:192_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu aṭṭhamaṃ",
  "anya-e0906n0:192_1": "cittayamakaṃ “yassa cittaṃ uppajjati na nirujjhati, tassa cittaṃ nirujjhissati na",
  "anya-e0906n0:192_2": "uppajjissati. Yassa vā pana cittaṃ nirujjhissati na uppajjissati, tassa cittaṃ uppajjati",
  "anya-e0906n0:192_3": "na nirujjhatī”ti evamādinā bhagavatā suddhacittasāmaññasuttantacittamissakavisesaabhidhammacittamissakavisesa-",
  "anya-e0906n0:192_4": "saṅkhātehi tīhi mahānayeti vitthārato vibhajitvā desitaṃ.",
  "anya-e0906n0:193": "Dhammayamaka",
  "anya-e0906n0:194": "Pucchā – abhidhammapiṭake āvuso chaṭṭhe yamakappakaraṇe dasasu yamakesu navamaṃ dhammayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:195_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu navamaṃ",
  "anya-e0906n0:195_1": "dhammayamakaṃ “kusalā kusalā dhammā, kusalā dhammā kusalā. Akusalā akusalā dhammā,",
  "anya-e0906n0:195_2": "akusalā dhammā akusalā. Abyākatā abyākatā dhammā, abyākatā dhammā abyākatā”ti evamādinā",
  "anya-e0906n0:195_3": "bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:196": "Indriyayamaka",
  "anya-e0906n0:197": "Pucchā – abhidhammapiṭake āvuso chaṭṭhe yamakappakaraṇe dasasu yamakesu dasamaṃ indriyayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:198_0": "Vissajjanā – abhidhammapiṭake bhante chaṭṭhe yamakappakaraṇe dasasu yamakesu dasamaṃ",
  "anya-e0906n0:198_1": "indriyayamakaṃ “bāvīsatindriyāni – cakkhundriyaṃ sotindriyaṃ ghānindriyaṃ jivhindriyaṃ",
  "anya-e0906n0:198_2": "kāyindriyaṃ itthindriyaṃ purisindriyaṃ jīvitindriyaṃ manindriyaṃ sukhindriyaṃ dukkhindriyaṃ",
  "anya-e0906n0:198_3": "somanassindriyaṃ domanassindriyaṃ upekkhindriyaṃ saddhindriyaṃ vīriyindriyaṃ samādhindriyaṃ",
  "anya-e0906n0:198_4": "paññindriyaṃ anaññātaññassāmītindriyaṃ aññindriyaṃ aññātāvindriya”nti evamādinā bhagavatā",
  "anya-e0906n0:198_5": "paṇṇattivāra pavattivāra pariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:199": "Atītavāra",
  "anya-e0906n0:200": "Pucchā – abhidhammapiṭake āvuso indriyayamake tīsu mahāvāresu pavattivāre uppādaatītavāro bhagavatā kathaṃ vitthārena vibhajitvā desito.",
  "anya-e0906n0:201_0": "Vissajjanā – abhidhammapiṭake bhante indriyayamake tīsu mahāvāresu pavattivāre uppādaatītavāro",
  "anya-e0906n0:201_1": "“yassa cakkhundriyaṃ uppajjitta, tassa sotindriyaṃ, ghānindriyaṃ, jivhindriyaṃ, kāyindriyaṃ,",
  "anya-e0906n0:201_2": "itthindriyaṃ, purisindriyaṃ, jīvitindriyaṃ, somanassindriyaṃ, upekkhindriyaṃ, saddhindriyaṃ,",
  "anya-e0906n0:201_3": "vīriyindriyaṃ, satindriyaṃ, samādhindriyaṃ, paññindriyaṃ, manindriyaṃ, uppajjitthāti,",
  "anya-e0906n0:201_4": "āmantā. Yassa vā pana manindriyaṃ uppajjittha, tassa cakkhundriyaṃ uppajjitthāti,",
  "anya-e0906n0:201_5": "āmantā”ti evamādinā bhagavatā vibhajitvā desito.",
  "anya-e0906n0:202": "Uppādaanāgatavāra",
  "anya-e0906n0:203": "Pucchā – abhidhammapiṭake āvuso indriyayamake tīsu mahāvāresu pavattivāre uppādaanāgatavāro bhagavatā kathaṃ vitthārena vibhajitvā desito.",
  "anya-e0906n0:204_0": "Vissajjanā – abhidhammapiṭake bhante indriyayamake tīsu mahāvāresu pavattivāre uppādaanāgatavāro",
  "anya-e0906n0:204_1": "“yassa cakkhundriyaṃ uppajjissati, tassa sotindriyaṃ uppajjissatīti, āmantā. Yassa",
  "anya-e0906n0:204_2": "vā pana sotindriyaṃ uppajjissati, tassa cakkhundriyaṃ uppajjissatī”ti āmantā. Yassa",
  "anya-e0906n0:204_3": "cakkhundriyaṃ uppajjissati, tassa ghānindriyaṃ, jivhindriyaṃ, kāyindriyaṃ uppajjissatīti,",
  "anya-e0906n0:204_4": "ye rūpāvacaraṃ upapajjitvā parinibbāyissanti, tesaṃ cakkhundriyaṃ uppajjissati, no",
  "anya-e0906n0:204_5": "ca tesaṃ kāyindriyaṃ uppajjissati, itaresaṃ tesaṃ cakkhundriyañca uppajjissati kāyindriyañca",
  "anya-e0906n0:204_6": "uppajjissatī”ti evamādinā bhagavatā vitthārato vibhajitvā desito.",
  "anya-e0906n0:205_0": "Yassa cakkhundriyaṃ uppajjissati, tassa itthindriyaṃ uppajjissatīti. Ye rūpāvacaraṃ",
  "anya-e0906n0:205_1": "upapajjitvā parinibbāyissanti, ye ca purisā eteneva bhāvena katici bhave dassetvā",
  "anya-e0906n0:205_2": "parinibbāyissanti tesaṃ cakkhundriyaṃ uppajjissati, no ca tesaṃ itthindriyaṃ uppajjissati,",
  "anya-e0906n0:205_3": "itaresaṃ tesaṃ cakkhundriyañca uppajjissati itthindriyañca uppajjissati.",
  "anya-e0906n0:206_0": "Yassa cakkhundriyaṃ uppajjissati, tassa purisindriyaṃ uppajjissatīti, ye rūpāvacaraṃ",
  "anya-e0906n0:206_1": "upapajjitvā parinibbāyissanti, yā ca itthiyo eteneva bhāvena katici bhave dassetvā",
  "anya-e0906n0:206_2": "parinibbāyissanti, tesaṃ cakkhundriyaṃ uppajjissati, no ca tesaṃ purisindriyaṃ uppajjissati.",
  "anya-e0906n0:206_3": "Itaresaṃ tesaṃ cakkhundriyañca uppajjissati purisindriyañca uppajjissati.",
  "anya-e0906n0:207_0": "Yassa itthindriyaṃ uppajjissati, tassa purisindriyaṃ uppajjissatīti, yā itthiyo eteneva",
  "anya-e0906n0:207_1": "bhāvena katici bhave dassetvā parinibbāyissanti, tāsaṃ itthindriyaṃ uppajjissati,",
  "anya-e0906n0:207_2": "no ca tāsaṃ purisindriyaṃ uppajjissati. Itaresaṃ tesaṃ itthindriyañca uppajjissati",
  "anya-e0906n0:207_3": "purisindriyañca uppajjissati.",
  "anya-e0906n0:208": "Paṭṭhāna",
  "anya-e0906n0:209_0": "Pucchā – tenāvuso bhagavatā jānatā passatā arahatā sammāsambuddhena abhisambuddhakālato",
  "anya-e0906n0:209_1": "sattamavasse manussaloke yamakapāṭihīraṃ dassetvā tadanantaraṃ tāvatiṃsadevalokaṃ",
  "anya-e0906n0:209_2": "gantvā tattha paṇḍukambalasilāyaṃ sannisīditvā dasahi cakkavāḷasahassehi āgamma sannisinnānaṃ",
  "anya-e0906n0:209_3": "devānaṃ abhidhammadesanaṃ desentena yāva yamakappakaraṇā purimāni cha abhidhammappakaraṇāni",
  "anya-e0906n0:209_4": "desetvā tadanantaraṃ kiṃnāma pakaraṇaṃ desitaṃ.",
  "anya-e0906n0:210_0": "Vissajjanā – tena bhante bhagavatā jānatā passatā arahatā sammāsambuddhena abhisambuddhakālato",
  "anya-e0906n0:210_1": "sattame vasse manussaloke sāvatthiyaṃ kaṇḍambamūle yamakapāṭihīraṃ dassetvā tadanantaraṃ",
  "anya-e0906n0:210_2": "tāvatiṃsadevalokaṃ gantvā tattha paṇḍukambalasilāyaṃ sannipatitvā dasahi cakkavāḷasahassehi",
  "anya-e0906n0:210_3": "āgamma sannisinnānaṃ devānaṃ abhidhammadesanaṃ desentena purimāni cha abhidhammappakaraṇāni",
  "anya-e0906n0:210_4": "desetvā tadanantaraṃ anantanayasamantapaṭṭhānaṃ nāma sattamaṃ mahāpakaraṇaṃ desitaṃ.",
  "anya-e0906n0:211": "Pucchā – taṃ panetaṃ āvuso paṭṭhānaṃ kenaṭṭhena paṭṭhānanti vuccati.",
  "anya-e0906n0:212": "Vissajjanā – taṃ panetaṃ bhante paṭṭhānaṃ nānappakārapaccayaṭṭhena vibhajanaṭṭhena paṭṭhitaṭṭhena ca paṭṭhānanti vuccati.",
  "anya-e0906n0:213": "Pucchā – tañcāvuso bhagavatā paṭṭhānamahāpakaraṇaṃ desentena katihi vārehi vibhajitvā desitaṃ.",
  "anya-e0906n0:214": "Vissajjanā – taṃ kho bhante bhagavatā paṭṭhānamahāpakaraṇaṃ desentena mātikānikkhepavārasaṅkhāto paccayuddeso paccayaniddeso mahāvāreti dvīhi paricchedavārehi vibhajitvā desitaṃ.",
  "anya-e0906n0:215": "Pucchā – tesu āvuso vāresu paṭhame mātikānikkhepavāre paccayuddesavāro bhagavatā kathaṃ desito.",
  "anya-e0906n0:216_0": "Vissajjanā – tesu bhante dvīsu paricchedavāresu paṭhame mātikānikkhepavāre paccayuddese",
  "anya-e0906n0:216_1": "hetupaccayo ārammaṇapaccayo adhipatipaccayo anantarapaccayo samanantarapaccayo sahajātapaccayo",
  "anya-e0906n0:216_2": "aññamaññapaccayo nissayapaccayo…pe… avigatapaccayo”ti. Evaṃ kho bhante bhagavatā vibhajitvā desito.",
  "anya-e0906n0:217": "Pucchā – tadanantaraṃ pana āvuso paccayaniddesavāro bhagavatā kathaṃ vibhajitvā desito.",
  "anya-e0906n0:218_0": "Vissajjanā – tadanantaraṃ pana bhante paccayaniddesavāro “hetupaccayoti – hetū hetusampayuttakānaṃ",
  "anya-e0906n0:218_1": "dhammānaṃ taṃsamuṭṭhānānañca rūpānaṃ hetupaccayena paccayo. Ārammaṇapaccayoti – rūpārammaṇaṃ",
  "anya-e0906n0:218_2": "cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo. Saddhāyatanaṃ",
  "anya-e0906n0:218_3": "sotaviññāṇadhātuyā…. Gandhāyatanaṃ ghānaviññāṇadhātuyā…. Rasāyatanaṃ jivhāviññāṇadhātuyā….",
  "anya-e0906n0:218_4": "Phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ ārammaṇapaccayena",
  "anya-e0906n0:218_5": "paccayo. Rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manodhātuyā",
  "anya-e0906n0:218_6": "taṃsampayuttakānañca dhammānaṃ ārammaṇapaccayena paccayo. Sabbe dhammā manoviññāṇadhātuyā",
  "anya-e0906n0:218_7": "taṃsampayuttakānañca dhammānaṃ ārammaṇapaccayena paccayo. Yaṃ yaṃ dhammaṃ ārabbha",
  "anya-e0906n0:218_8": "ye ye dhammā uppajjanti cittacetasikā dhammā, te te dhammā tesaṃ tesaṃ dhammānaṃ",
  "anya-e0906n0:218_9": "ārammaṇapaccayena paccayo”ti evamādinā bhagavatā vibhajitvā desito.",
  "anya-e0906n0:219": "Pucchā – tenāvuso…pe… sammāsambuddhena abhidhammapiṭake sattame mahāpakaraṇe dvīsu padhānavāresu dutiye mahāvāre kati ṭhānāni vibhajitvā desitāni.",
  "anya-e0906n0:220_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:220_1": "mahāpakaraṇe dvīsu padhānaparicchedavāresu dutiye mahāvāre dhammānulome cha paṭṭhānāni,",
  "anya-e0906n0:220_2": "tathā dhammapaccanīye dhammānulomapaccanīye dhammapaccanīyānulometi catuvīsati paṭṭhānāni",
  "anya-e0906n0:220_3": "bhagavatā vibhajitvā desitāni.",
  "anya-e0906n0:221": "Dhammānuloma tikapaṭṭhāna",
  "anya-e0906n0:222": "Pucchā – tesupi āvuso catuvīsatiyā paṭṭhānesu paṭhame dhammānulomatikapaṭṭhāne dvāvīsatitikā bhagavatā katihi vārehi vibhajitvā desitā.",
  "anya-e0906n0:223_0": "Vissajjanā – tesu bhante catuvīsatiyā mahāpaṭṭhānesu paṭhame dhammānulomatikapaṭṭhāne",
  "anya-e0906n0:223_1": "dvāvīsatitikā paṭiccavāro sahajātavāro paccayavāro nissayavāro saṃsaṭṭhavāro sampayuttavāro",
  "anya-e0906n0:223_2": "pañhāvāroti sattahi sattahi vārehi vibhajitvā bhagavatā desitā.",
  "anya-e0906n0:224": "Kusalatika paṭiccavāra",
  "anya-e0906n0:225": "Pucchā – tesu cāvuso dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro bhagavatā kathaṃ vibhajitvā desito.",
  "anya-e0906n0:226_0": "Vissajjanā – tesu bhante dvāvīsatiyā tikesu paṭhame kusalattike sattasu mahāvāresu",
  "anya-e0906n0:226_1": "paṭhamo paṭiccamahāvāro siyā kusalaṃ dhammaṃ paṭicca kusalo dhammo uppajjeyya hetupaccayā.",
  "anya-e0906n0:226_2": "Siyā kusalaṃ dhammaṃ paṭicca akusalo dhammo uppajjeyya hetupaccayā. Siyā kusalaṃ",
  "anya-e0906n0:226_3": "dhammaṃ paṭicca abyākato dhammo uppajjeyya hetupaccayā. Siyā kusalaṃ dhammaṃ paṭicca",
  "anya-e0906n0:226_4": "kusalā ca abyākatā ca dhammā uppajjeyyuṃ hetupaccayā. Siyā kusalaṃ dhammaṃ paṭicca",
  "anya-e0906n0:226_5": "akusalo ca abyākato ca dhammā uppajjeyyuṃ hetupaccayā. Siyā kusalaṃ dhammaṃ paṭicca",
  "anya-e0906n0:226_6": "kusalo ca akusalo ca dhammā uppajjeyyuṃ hetupaccayā. Siyā kusalaṃ dhammaṃ paṭicca",
  "anya-e0906n0:226_7": "kusalo ca akusalo ca abyākato ca dhammā uppajjeyyuṃ hetupaccayā”ti evamādinā pucchāvārena",
  "anya-e0906n0:226_8": "ca. “Kusalaṃ dhammaṃ paṭicca kusalo dhammo uppajjati hetupaccayā. Kusalaṃ ekaṃ khandhaṃ",
  "anya-e0906n0:226_9": "paṭicca tayo khandhā, tayo khandhe paṭicca eko khandho, dve khandhe paṭicca dve khandhā.",
  "anya-e0906n0:226_10": "Kusalaṃ dhammaṃ paṭicca abyākato dhammo uppajjati hetupaccayā. Kusale khandhe paṭicca",
  "anya-e0906n0:226_11": "cittasamuṭṭhānaṃ rūpaṃ. Kusalaṃ dhammaṃ paṭicca kusalo ca abyākato ca dhammā uppajjanti",
  "anya-e0906n0:226_12": "hetupaccayā. Kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ,",
  "anya-e0906n0:226_13": "tayo khandhe paṭicca eko khandho cittasamuṭṭhānañca rūpaṃ, dve khandhe paṭicca dve",
  "anya-e0906n0:226_14": "khandhā cittasamuṭṭhānañca rūpa”nti evamādinā vissajjanā vissajjanāvārena ca. “Hetuyā",
  "anya-e0906n0:226_15": "nava, ārammaṇe tīṇi, adhipatiyā nava, anantare samanantare tīṇi, sahajāte nava, aññamaññe",
  "anya-e0906n0:226_16": "tīṇi, nissaye nava, upanissaye tīṇi, purejāte tīṇi, āsevane tīṇi, kamme nava, vipāke",
  "anya-e0906n0:226_17": "ekaṃ, āhāre jhāne indriye magge nava, sampayutte tīṇi, vippayutte atthiyā nava, natthiyā",
  "anya-e0906n0:226_18": "vigate tīṇi, avigate navā”ti evamādinā saṅkhyāvārena ca bhagavatā vitthārato vibhajitvā desito.",
  "anya-e0906n0:227": "Siyā kusalaṃ dhammaṃ paṭicca kusalo dhammo uppajjeyya hetupaccayā.",
  "anya-e0906n0:228": "Kusalatika sahajātavāra",
  "anya-e0906n0:229_0": "Pucchā – tenāvuso bhagavatā…pe… sammāsambuddhena abhidhammapiṭake mahāpakaraṇe catuvīsatiyā",
  "anya-e0906n0:229_1": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike",
  "anya-e0906n0:229_2": "sattasu mahāvāresu dutiyo sahajātavāro kathaṃ vitthārena vibhajitvā desito.",
  "anya-e0906n0:230_0": "Vissajjanā – abhidhammapiṭake bhante anantanayapaṭṭhāne mahāpakaraṇe catuvīsatiyā",
  "anya-e0906n0:230_1": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike",
  "anya-e0906n0:230_2": "sattasu mahāvāresu dutiyo sahajātāvāro “kusalaṃ dhammaṃ sahajāto kusalo dhammo uppajjati",
  "anya-e0906n0:230_3": "hetupaccayā, kusalaṃ ekaṃ khandhaṃ sahajātā tayo khandhā, tayo khandhe sahajāto eko",
  "anya-e0906n0:230_4": "khandho, dve khandhe sahajātā dve khandhā. Kusalaṃ dhammaṃ sahajāto abyākato dhammo",
  "anya-e0906n0:230_5": "uppajjati hetupaccayā, kusale khandhe sahajātaṃ cittasamuṭṭhānaṃ rūpaṃ. Kusalaṃ dhammaṃ",
  "anya-e0906n0:230_6": "sahajāto kusalo ca abyākato ca dhammā uppajjanti hetupaccayā, kusalaṃ ekaṃ khandhaṃ",
  "anya-e0906n0:230_7": "sahajātā tayo khandhā cittasamuṭṭhānañca rūpaṃ, tayo khandhe sahajāto eko khandho",
  "anya-e0906n0:230_8": "cittasamuṭṭhānañca rūpaṃ, dve khandhe cittasamuṭṭhānañca rūpa”nti evamādinā vissajjanāvārena",
  "anya-e0906n0:230_9": "ca. Hetuyā nava, ārammaṇe tīṇi, adhipatiyā nava, anantare samanantare tīṇī”ti evamādinā",
  "anya-e0906n0:230_10": "saṅkhyāvārena ca vācanāmaggato dvīhi vārehi paṭimaṇḍitvā bhagavatā vitthārato vibhajitvā desito.",
  "anya-e0906n0:231": "Kusalatika paccayavāra",
  "anya-e0906n0:232_0": "Pucchā – tenāvuso bhagavatā…pe… sammāsambuddhena paṭṭhānamahāpakaraṇe catuvīsatiyā",
  "anya-e0906n0:232_1": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike",
  "anya-e0906n0:232_2": "sattasu mahāvāresu tatiyo paccayavāro kathaṃ vibhajitvā vitthārena desito.",
  "anya-e0906n0:233_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:233_1": "mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne bāvīsatiyā",
  "anya-e0906n0:233_2": "tikesu paṭhame kusalattike sattasu mahāvāresu tatiyo paccayavāro “siyā kusalaṃ dhammaṃ",
  "anya-e0906n0:233_3": "paccayā kusalo dhammo uppajjeyya hetupaccayā, siyā kusalaṃ dhammaṃ paccayā akusalo",
  "anya-e0906n0:233_4": "dhammo uppajjeyya hetupaccayā, siyā kusalaṃ dhammaṃ paccayā abyākato dhammo uppajjeyya",
  "anya-e0906n0:233_5": "hetupaccayā”ti evamādinā pucchāvārena ca. “Kusalaṃ dhammaṃ paccayā kusalo dhammo",
  "anya-e0906n0:233_6": "uppajjati hetupaccayā, kusalaṃ ekaṃ khandhaṃ paccayā tayo khandhā, tayo khandhe paccayā",
  "anya-e0906n0:233_7": "eko khandho, dve khandhe paccayā dve khandhā”ti evamādinā vissajjanāvārena ca. “Hetuyā",
  "anya-e0906n0:233_8": "sattarasa, ārammaṇe satta, adhipatiyā sattarasa, anantare samanantare satta, sahajāte",
  "anya-e0906n0:233_9": "sattarasa. Aññamaññe sattā”ti evamādinā saṅkhyāvārena ca. Paccayānuloma paccaya paccaniya",
  "anya-e0906n0:233_10": "paccayānuloma paccanīya paccaya paccanīyānulomasaṅkhātehi catūhi nayehi vibhajitvā bhagavatā desito.",
  "anya-e0906n0:234": "Kusalaṃ dhammaṃ paccayā kusalo dhammo uppajjati hetupaccayā. Kusalaṃ ekaṃ khandhaṃ paccayā tayo khandhā, tayo khandhe paccayā eko khandho, dve khandhe paccayā dve khandhā- ….",
  "anya-e0906n0:235": "Pañhāvāra",
  "anya-e0906n0:236_0": "Pucchā – tenāvuso bhagavatā…pe… sammāsambuddhena abhidhammapiṭake sattasu mahāpakaraṇesu",
  "anya-e0906n0:236_1": "sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n0:236_2": "dvāvīsatiyā tikesu paṭhame kusalattike sattasu mahāvāresu sattamo pañhāvāro kathaṃ",
  "anya-e0906n0:236_3": "vitthārena vibhajitvā desito.",
  "anya-e0906n0:237_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:237_1": "mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n0:237_2": "tikesu paṭhame kusalattike sattasu mahāvāresu sattamo pañhāvāro “siyā kusalo dhammo",
  "anya-e0906n0:237_3": "kusalassa dhammassa hetupaccayena paccayo. Siyā kusalo dhammo akusalassa dhammassa",
  "anya-e0906n0:237_4": "hetupaccayena paccayo. Siyā kusalo dhammo abyākatassa dhammassa hetupaccayena paccayo”ti",
  "anya-e0906n0:237_5": "evamādinā pucchāvārena ca. “Kusalo dhammo kusalassa dhammassa hetupaccayena paccayo,",
  "anya-e0906n0:237_6": "kusalā hetū sampayuttakānaṃ khandhānaṃ hetupaccayena paccayo. Kusalo dhammo abyākatassa",
  "anya-e0906n0:237_7": "dhammassa hetupaccayena paccayo, kusalā hetū cittasamuṭṭhānānaṃ rūpānaṃ hetupaccayena",
  "anya-e0906n0:237_8": "paccayo”ti evamādinā vissajjanāvārena ca “hetuyā satta, ārammaṇe nava, adhipatiyā",
  "anya-e0906n0:237_9": "dasa, anantare samanantare satta, sahajāte nava, aññamaññe tīṇi, nissaye terasa,",
  "anya-e0906n0:237_10": "upanissaye nava, purejāte pacchājāte āsevane tīṇi, kamme satta, vipāke ekaṃ. Āhāre",
  "anya-e0906n0:237_11": "indriye jhāne magge satta, sampayutte tīṇi, vippayutte pañca, atthiyā terasa, natthiyā",
  "anya-e0906n0:237_12": "vigate satta, avigate terasā”ti evamādinā saṅkhyāvārena ca paccayānulomapaccayapaccanīyapaccayānulomapaccanīyapaccayapaccanīyānulomasaṅkhātehi",
  "anya-e0906n0:237_13": "catūhi nayehi bhagavatā vitthārato vibhajitvā desito.",
  "anya-e0906n0:238_0": "Kusalo dhammo kusalassa dhammassa hetupaccayena paccayo, kusalā hetū sampayuttakānaṃ",
  "anya-e0906n0:238_1": "khandhānaṃ hetupaccayena paccayo. Kusalo dhammo abyākatassa dhammassa hetupaccayena",
  "anya-e0906n0:238_2": "paccayo, kusalā hetū cittasamuṭṭhānānaṃ rūpānaṃ hetupaccayena paccayo. Kusalo dhammo",
  "anya-e0906n0:238_3": "kusalassa ca abyākatassa ca dhammassa hetupaccayena paccayo, kusalā hetū sampayuttakānaṃ",
  "anya-e0906n0:238_4": "khandhānaṃ cittasamuṭṭhānānañca rūpānaṃ hetupaccayena paccayo ….",
  "anya-e0906n0:239": "Vissajjanāvāra",
  "anya-e0906n0:240": "Hetupaccayavibhaṅga",
  "anya-e0906n0:241_0": "Pucchā – tenāvuso bhagavatā…pe… sammāsambuddhena abhidhammapiṭake sattasu pakaraṇesu",
  "anya-e0906n0:241_1": "sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n0:241_2": "dvāvīsatiyā tikesu paṭhame kusalattike sattasu mahāvāresu sattame pañhāvāre pucchāvissajjanāsaṅkhyāvārasaṅkhātesu",
  "anya-e0906n0:241_3": "tīsu vāresu vissajjanāvāre hetupaccayavibhaṅgo kathaṃ vitthārena vibhajitvā desito.",
  "anya-e0906n0:242_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:242_1": "mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n0:242_2": "tikesu paṭhame kusalattike sattasu mahāvāresu sattame pañhāvāre paccayānulomapaccayapaccanīya",
  "anya-e0906n0:242_3": "paccayānuloma paccanīyapaccaya paccayanīyānulomasaṅkhātesu catūsu nayesu paṭhame",
  "anya-e0906n0:242_4": "paccayānulomanaye pucchāvāravissajjanāvārasaṅkhyāvārasaṅkhātesu tīsupi vāresu dutiye",
  "anya-e0906n0:242_5": "vissajjanāvāre hetupaccayavibhaṅgo “kusalo dhammo kusalassa dhammassa hetupaccayena",
  "anya-e0906n0:242_6": "paccayo, kusalā hetū sampayuttakānaṃ khandhānaṃ hetupaccayena paccayo. Kusalo dhammo",
  "anya-e0906n0:242_7": "abyākatassa dhammassa hetupaccayena paccayo. Kusalā hetū cittasamuṭṭhānānaṃ rūpānaṃ",
  "anya-e0906n0:242_8": "hetupaccayena paccayo. Kusalo dhammo kusalassa ca abyākatassa ca dhammassa hetupaccayena",
  "anya-e0906n0:242_9": "paccayo, kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena",
  "anya-e0906n0:242_10": "paccayo”ti evamādinā bhagavatā vitthārato vibhajitvā desito.",
  "anya-e0906n0:243_0": "… “Kusalo dhammo kusalassa dhammassa hetupaccayena paccayo, kusalā hetū sampayattakānaṃ",
  "anya-e0906n0:243_1": "khandhānaṃ hetupaccayena paccayo. Kusalo dhammo abyākatassa dhammassa hetupaccayena",
  "anya-e0906n0:243_2": "paccayo, kusalā hetū cittasamuṭṭhānaṃ rūpānaṃ hetupaccayena paccayo. Kusalo dhammo",
  "anya-e0906n0:243_3": "kusalassa ca abyākatassa ca dhammassa hetupaccayena paccayo, kusalā hetū sampayuttakānaṃ",
  "anya-e0906n0:243_4": "khandhānaṃ cittasamuṭṭhānānañca rūpānaṃ hetupaccayena paccayo”.",
  "anya-e0906n0:244": "Ārammaṇapaccayavibhaṅga",
  "anya-e0906n0:245_0": "Pucchā – tenāvuso…pe… sammāsambuddhena abhidhammapiṭake sattasu pakaraṇesu sattame",
  "anya-e0906n0:245_1": "paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n0:245_2": "tikesu paṭhame kusalattike sattasu mahāvāresu sattame pañhāvāre catūsu nayesu paṭhame",
  "anya-e0906n0:245_3": "paccayānulomanaye pucchāvissajjanāsaṅkhyāvārasaṅkhātesu tīsu vāresu dutiye vissajjanāvāre",
  "anya-e0906n0:245_4": "hetupaccayavibhaṅgādīsu catuvīsatiyā vibhaṅgesu dutiyo ārammaṇapaccayavibhaṅgo kathaṃ",
  "anya-e0906n0:245_5": "vitthārena vibhajitvā desito.",
  "anya-e0906n0:246_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:246_1": "mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n0:246_2": "tikesu paṭhame kusalattike sattasu mahāvāresu sattame pañhāvāre catūsu nayesu paṭhame",
  "anya-e0906n0:246_3": "paccayānulomanaye tīsu ca vāresu dutiye vibhaṅgavāre hetupaccayavibhaṅgādīsu catuvīsatiyā",
  "anya-e0906n0:246_4": "vibhaṅgesu dutiyo ārammaṇapaccayavibhaṅgo “kusalo dhammo kusalassa dhammassa ārammaṇapaccayena",
  "anya-e0906n0:246_5": "paccayo, dānaṃ datvā sīlaṃ samādiyitvā uposathakammaṃ katvā taṃ paccavekkhati, pubbe",
  "anya-e0906n0:246_6": "suciṇṇāni paccavekkhati, jhānā vuṭṭhahitvā jhānaṃ paccavekkhati, sekkhā gotrabhuṃ",
  "anya-e0906n0:246_7": "paccavekkhanti, vodānaṃ paccavekkhanti, sekkhā maggā vuṭṭhahitvā maggaṃ paccavekkhanti,",
  "anya-e0906n0:246_8": "sekkhā vā puthujjanā vā kusalaṃ aniccato dukkhato anattato vipassanti, cetopariyañāṇena",
  "anya-e0906n0:246_9": "kusalacittasamaṅgissa cittaṃ jānanti, ākāsānañcāyatanakusalaṃ viññāṇañcāyatanakusalassa",
  "anya-e0906n0:246_10": "ārammaṇapaccayena paccayo. Ākiñcaññāyatanakusalaṃ nevasaññānāsaññāyatanakusalassa",
  "anya-e0906n0:246_11": "ārammaṇapaccayena paccayo. Kusalā khandhā iddhividhañāṇassa, cetopariyañāṇassa, pubbenivāsānussatiñāṇassa,",
  "anya-e0906n0:246_12": "yathākammupagañāṇassa, anāgataṃsañāṇassa ārammaṇapaccayena paccayo”ti evamādinā bhagavatā",
  "anya-e0906n0:246_13": "vitthārato vibhajitvā desito.",
  "anya-e0906n0:247": "Adhipatipaccayavibhaṅga",
  "anya-e0906n0:248_0": "Pucchā – abhidhammapiṭake āvuso sattasu pakaraṇesu sattame paṭṭhānamahāpakaraṇe catuvīsatiyā",
  "anya-e0906n0:248_1": "paṭṭhānesu paṭhame dhammānulomatikapaṭṭhānesu bāvīsatiyā tikesu paṭhame kusalattike",
  "anya-e0906n0:248_2": "sattasu mahāvāresu sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāsaṅkhātesu",
  "anya-e0906n0:248_3": "tīsu vāresu dutiye vissajjanāsaṅkhāte vibhaṅgavāre hetupaccayavibhaṅgādīsu catuvīsatiyā",
  "anya-e0906n0:248_4": "vibhaṅgesu tatiyo adhipatipaccayavibhaṅgo kathaṃ vitthārena vibhajitvā desito.",
  "anya-e0906n0:249_0": "Vissajjanā – abhidhammapiṭake bhante sattasu pakaraṇesu sattame anantanayasamantapaṭṭhāne",
  "anya-e0906n0:249_1": "mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne bāvīsatiyā",
  "anya-e0906n0:249_2": "tikesu paṭhame kusalattike sattasu mahāvāresu sattame pañhāvāre catūsu nayesu paṭhame",
  "anya-e0906n0:249_3": "paccayānulomanaye pucchāvissajjanāsaṅkhyāsaṅkhātesu tīsu vāresu dutiye vissajjanāsaṅkhāte",
  "anya-e0906n0:249_4": "vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo",
  "anya-e0906n0:249_5": "“kusalo dhammo kusalassa dhammassa adhipatipaccayena paccayo. Ārammaṇādhipati, sahajātādhipati.",
  "anya-e0906n0:249_6": "Ārammaṇādhipati–dānaṃ datvā sīlaṃ samādiyitvā uposathakammaṃ katvā taṃ garuṃ katvā",
  "anya-e0906n0:249_7": "paccavekkhati. Pubbe suciṇṇāni garuṃ katvā paccavekkhati, jhānā vuṭṭhahitvā jhānaṃ",
  "anya-e0906n0:249_8": "garuṃ katvā paccavekkhati, sekkhā gotrabhuṃ garuṃ katvā paccavekkhanti, vodānaṃ garuṃ",
  "anya-e0906n0:249_9": "katvā paccavekkhanti, sekkhā maggā vuṭṭhahitvā maggaṃ garuṃ katvā paccavekkhanti.",
  "anya-e0906n0:249_10": "Sahajātādhipati–kusalādhipati sampayuttakānaṃ khandhānaṃ adhipatipaccayena paccayo”ti",
  "anya-e0906n0:249_11": "evamādinā bhagavatā vitthārato vibhajitvā desito.",
  "anya-e0906n0:250": "Anantarapaccayavibhaṅga",
  "anya-e0906n0:251": "Pucchā – tenāvuso bhagavatā…pe… catuttho anantarapaccayavibhaṅgo kathaṃ vitthārena vibhajitvā desito.",
  "anya-e0906n0:252_0": "Vissajjanā – abhidhammapiṭake bhante…pe… catuttho anantarapaccayavibhaṅgo “kusalo",
  "anya-e0906n0:252_1": "dhammo kusalassa dhammassa anantarapaccayena paccayo, purimā purimā kusalā khandhā",
  "anya-e0906n0:252_2": "pacchimānaṃ pacchimānaṃ kusalānaṃ khandhānaṃ anantarapaccayena paccayo. Anulomaṃ",
  "anya-e0906n0:252_3": "gotrabhussa, anulomaṃ vodānassa, gotrabhu maggassa, vodānaṃ maggassa anantarapaccayena",
  "anya-e0906n0:252_4": "paccayo”ti evamādinā bhagavatā vitthārato vibhajitvā desito.",
  "anya-e0906n0:253": "Sahajātapaccayavibhaṅga",
  "anya-e0906n0:254": "Pucchā – tenāvuso…pe… chaṭṭho sahajātapaccayavibhaṅgo kathaṃ vitthārena vibhajitvā desito.",
  "anya-e0906n0:255_0": "Vissajjanā – abhidhammapiṭake bhante…pe… chaṭṭho sahajātapaccayavibhaṅgo “kusalo",
  "anya-e0906n0:255_1": "dhammo kusalassa dhammassa sahajātapaccayena paccayo, kusalo eko khandho tiṇṇannaṃ",
  "anya-e0906n0:255_2": "khandhānaṃ sahajātapaccayena paccayo, tayo khandhā ekassa khandhassa sahajātapaccayena",
  "anya-e0906n0:255_3": "paccayo, dve dvinnaṃ khandhānaṃ sahajātapaccayena paccayo. Kusalo dhammo abyākatassa",
  "anya-e0906n0:255_4": "dhammassa sahajātapaccayena paccayo, kusalā khandhā cittasamuṭṭhānānaṃ rūpānaṃ sahajātapaccayena",
  "anya-e0906n0:255_5": "paccayo”ti evamādinā bhagavatā vitthārato vibhajitvā desito.",
  "anya-e0906n0:256": "Upanissayapaccayavibhaṅga",
  "anya-e0906n0:257": "Pucchā – tenāvuso bhagavatā…pe… navamo upanissayapaccayavibhaṅgo kathaṃ vitthārena vibhajitvā desito.",
  "anya-e0906n0:258_0": "Vissajjanā – abhidhammapiṭake bhante…pe… navamo upanissayapaccayavibhaṅgo “kusalo",
  "anya-e0906n0:258_1": "dhammo kusalassa dhammassa upanissayapaccayena paccayo. Ārammaṇūpanissayo, anantarūpanissayo,",
  "anya-e0906n0:258_2": "pakatūpanissayo. Ārammaṇūpanissayo–dānaṃ datvā sīlaṃ samādiyitvā uposathakammaṃ katvā",
  "anya-e0906n0:258_3": "kaṃ garuṃ katvā paccavekkhati…pe…",
  "anya-e0906n0:259_0": "Pakatūpanissayo – saddhaṃ upanissāya dānaṃ deti sīlaṃ samādiyati uposathakammaṃ karoti,",
  "anya-e0906n0:259_1": "jhānaṃ uppādeti, vipassanaṃ uppādeti, maggaṃ uppādeti, abhiññaṃ uppādeti, samāpattiṃ",
  "anya-e0906n0:259_2": "uppādetī”ti evamādinā bhagavatā vitthārato vibhajitvā desito.",
  "anya-e0906n0:260": "Purejātapaccayavibhaṅga",
  "anya-e0906n0:261": "Pucchā – tenāvuso…pe… dasamo purejātapaccayavibhaṅgo kathaṃ vitthārena vibhajitvā desito.",
  "anya-e0906n0:262_0": "Vissajjanā – abhidhammapiṭake bhante…pe… dasamo purejātapaccayavibhaṅgo “abyākato",
  "anya-e0906n0:262_1": "dhammo abyākatassa dhammassa purejātapaccayena paccayo. Ārammaṇapurejātaṃ, vatthupurejātaṃ.",
  "anya-e0906n0:262_2": "Ārammaṇapurejātaṃ–arahā cakkhuṃ aniccato dukkhato anattato vipassati. Ghānaṃ, jivhaṃ,",
  "anya-e0906n0:262_3": "kāyaṃ, rūpe, sadde, gandhe, rase, phoṭṭhabbe, vatthuṃ aniccato dukkhato anattato",
  "anya-e0906n0:262_4": "vipassati. Dibbena cakkhunā rūpaṃ passati, dibbāya sotadhātuyā saddaṃ suṇāti, rūpāyatanaṃ",
  "anya-e0906n0:262_5": "cakkhuviññāṇassa, saddāyatanaṃ sotaviññāṇassa, gandhāyatanaṃ ghānaviññāṇassa, rasāyatanaṃ",
  "anya-e0906n0:262_6": "jivhāviññāṇassa, phoṭṭhabbāyatanaṃ kāyaviññāṇassa purejātapaccayena paccayo. Vatthupurejātaṃ–cakkhāyatanaṃ",
  "anya-e0906n0:262_7": "cakkhuviññāṇassa, sotāyatanaṃ sotaviññāṇassa, ghānāyatanaṃ ghānaviññāṇassa, jivhāyatanaṃ",
  "anya-e0906n0:262_8": "jivhāviññāṇassa, kāyāyatanaṃ kāyaviññāṇassa, vatthu vipākābyākatānaṃ kriyābyākatānaṃ",
  "anya-e0906n0:262_9": "khandhānaṃ purejātapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:263": "Kammapaccayavibhaṅga",
  "anya-e0906n0:264": "Pucchā – tenāvuso bhagavatā…pe… terasamo kammapaccayavibhaṅgo kathaṃ vitthārena vibhajitvā desito.",
  "anya-e0906n0:265_0": "Vissajjanā – abhidhammapiṭake bhante…pe… terasamo kammapaccayavibhaṅgo “kusalo dhammo",
  "anya-e0906n0:265_1": "kusalassa dhammassa kammapaccayena paccayo, kusalā cetanā sampayuttakānaṃ khandhānaṃ",
  "anya-e0906n0:265_2": "kammapaccayena paccayo. Kusalo dhammo abyākatassa dhammassa kammapaccayena paccayo.",
  "anya-e0906n0:265_3": "Sahajātā, nānākkhaṇikā. Sahajātā–kusalā cetanā cittasamuṭṭhānānaṃ rūpānaṃ kammapaccayena",
  "anya-e0906n0:265_4": "paccayo. Nānākkhaṇikā–kusalā cetanā vipākānaṃ khandhānaṃ kaṭattā ca rūpānaṃ kammapaccayena",
  "anya-e0906n0:265_5": "paccayo. Kusalo dhammo kusalassa ca abyākatassa ca dhammassa kammapaccayena paccayo.",
  "anya-e0906n0:265_6": "Kusalā cetanā sampayuttakānaṃ khandhānaṃ cittasamuṭṭhānānañca rūpānaṃ kammapaccayena",
  "anya-e0906n0:265_7": "paccayo”ti evamādinā bhagavatā vitthārato vibhajitvā desito.",
  "anya-e0906n0:266": "Āhārapaccayavibhaṅga",
  "anya-e0906n0:267": "Pucchā – tenāvuso…pe… pannarasamo āhārapaccayavibhaṅgo kathaṃ vitthārena vibhajitvā desito.",
  "anya-e0906n0:268_0": "Vissajjanā – abhidhammapiṭake bhante…pe… pannarasamo āhārapaccayavibhaṅgo “kusalo",
  "anya-e0906n0:268_1": "dhammo kusalassa dhammassa āhārapaccayena paccayo. Kusalā āhārā sampayuttakānaṃ khandhānaṃ",
  "anya-e0906n0:268_2": "āhārapaccayena paccayo. Kusalo dhammo abyākatassa dhammassa āhārapaccayena paccayo.",
  "anya-e0906n0:268_3": "Kusalā āhārā cittasamuṭṭhānānaṃ rūpānaṃ āhārapaccayena paccayo”ti evamādinā bhagavatā",
  "anya-e0906n0:268_4": "vitthārato vibhajitvā desito.",
  "anya-e0906n0:269": "Indriyapaccayavibhaṅga",
  "anya-e0906n0:270": "Pucchā – tenāvuso bhagavatā…pe… soḷasamo indriyapaccayavibhaṅgo kathaṃ vitthārena vibhajitvā desito.",
  "anya-e0906n0:271_0": "Vissajjanā – abhidhammapiṭake bhante…pe… soḷasamo indriyapaccayavibhaṅgo “kusalo",
  "anya-e0906n0:271_1": "dhammo kusalassa dhammassa indriyapaccayena paccayo, kusalo indriyā sampayuttakānaṃ",
  "anya-e0906n0:271_2": "khandhānaṃ indriyapaccayena paccayo. Kusalo dhammo abyākatassa dhammassa indriyapaccayena",
  "anya-e0906n0:271_3": "paccayo, kusalā indriyā cittasamuṭṭhānānaṃ rūpānaṃ indriyapaccayena paccayo”ti evamādinā",
  "anya-e0906n0:271_4": "bhagavatā vitthārato vibhajitvā desito.",
  "anya-e0906n0:272": "Saṅkhyāvāra",
  "anya-e0906n0:273": "Pucchā – tenāvuso…pe… pucchāvissajjanāsaṅkhyāvārasaṅkhātesu tīsu vāresu tatiyo saṅkhyāvāro kathaṃ vitthārato vibhajitvā desito.",
  "anya-e0906n0:274_0": "Vissajjanā – abhidhammapiṭake bhante…pe… tatiyo saṅkhyāvāro “hetuyā satta, ārammaṇe",
  "anya-e0906n0:274_1": "nava, adhipatiyā dasa, anantara samanantare satta, sahajāte nava, aññamaññe tīṇi,",
  "anya-e0906n0:274_2": "nissaye terasa, upanissaye nava, purejāte pacchājāte āsevane tīṇi, kamme satta, vipāke",
  "anya-e0906n0:274_3": "ekaṃ, āhāre indriye jhāne magge satta, sampayutte tīṇi, vippayutte pañca, atthiyā",
  "anya-e0906n0:274_4": "terasa, natthiyā vigate satta, avigate terasā”ti evamādinā bhagavatā vitthārato vibhajitvā desito.",
  "anya-e0906n0:275": "Hetu sahajāta nissaya atthi avigatanti satta, hetu sahajāta aññamañña nissaya atthi avigatanti tīṇi, hetu sahajāta aññamañña nissaya sampayutta atthi avigatanti tīṇi …",
  "anya-e0906n0:276": "Vedanātika paṭiccavāra",
  "anya-e0906n0:277": "Pucchā – tenāvuso bhagavatā…pe… paṭhamaṃ kusalattikaṃ vitthārato vibhajitvā tadanantaraṃ avasesā vedanāttikādayo ekavīsatitikā kathaṃ vitthārato vibhajitvā desitā.",
  "anya-e0906n0:278_0": "Vissajjanā – abhidhammapiṭake bhante…pe… paṭhamaṃ kusalattikaṃ vitthārato vibhajitvā",
  "anya-e0906n0:278_1": "tadanantaraṃ avasesā vedanāttikādayo ekavīsatitikā “sukhāya vedanāya sampayuttaṃ",
  "anya-e0906n0:278_2": "dhammaṃ paṭicca sukhāya vedanāya sampayutto dhammo uppajjati hetupaccayā. Sukhāya",
  "anya-e0906n0:278_3": "vedanāya sampayuttaṃ ekaṃ khandhaṃ paṭicca dve khandhā, dve khandhe paṭicca eko khandho,",
  "anya-e0906n0:278_4": "paṭisandhikkhaṇe sukhāya vedanāya sampayuttaṃ ekaṃ khandhaṃ paṭicca dve khandhā,",
  "anya-e0906n0:278_5": "dve khandhe paṭicca eko khandho”ti evamādinā ca. Vipākaṃ dhammaṃ paṭicca vipāko dhammo",
  "anya-e0906n0:278_6": "uppajjati hetupaccayā. Vipākaṃ ekaṃ khandhaṃ paṭicca tayo khandhā, tayo khandhe paṭicca",
  "anya-e0906n0:278_7": "eko khandho, dve khandhe paṭicca dve khandhā, paṭisandhikkhaṇe vipākaṃ ekaṃ khandhaṃ",
  "anya-e0906n0:278_8": "paṭicca tayo khandhā, tayo khandhe paṭicca eko khandho, dve khandhe paṭicca dve khandhā.",
  "anya-e0906n0:278_9": "Vipākaṃ dhammaṃ paṭicca nevavipākanavipākadhammadhammo uppajjati hetupaccayā, vipāke",
  "anya-e0906n0:278_10": "khandhe paṭicca cittasamuṭṭhānarūpaṃ, paṭisandhikkhaṇe vipāke khandhe paṭicca kaṭattārūpaṃ,",
  "anya-e0906n0:278_11": "khandhe paṭicca vatthū”ti evamādinā ca ekekasmiṃ tike sattahi sattahi mahāvārehi",
  "anya-e0906n0:278_12": "ekekasmiñca mahāvāre catūhi catūhi nayehi bhagavatā vitthārato vibhajitvā desitā.",
  "anya-e0906n0:279": "Dukapaṭṭhāna",
  "anya-e0906n0:280": "Pucchā – tenāvuso…pe… tikapaṭṭhānādīsu chasu antogadhapaṭṭhānādīsu paṭhamaṃ tikapaṭṭhānaṃ desetvā tadanantaraṃ dukapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:281_0": "Vissajjanā – abhidhammapiṭake bhante…pe… tikapaṭṭhānādīsu chasu antogadhapaṭṭhānādīsu",
  "anya-e0906n0:281_1": "paṭhamaṃ tikapaṭṭhānaṃ vibhajitvā tadanantaraṃ dukapaṭṭhānaṃ “hetuṃ dhammaṃ paṭicca",
  "anya-e0906n0:281_2": "hetu dhammo uppajjati hetupaccayā, alobhaṃ paṭicca adoso amoho, adosaṃ paṭicca alobho",
  "anya-e0906n0:281_3": "amoho, amohaṃ paṭicca alobho adoso. Lobhaṃ paṭicca moho, mohaṃ paṭicca lobho, dosaṃ",
  "anya-e0906n0:281_4": "paṭicca moho, mohaṃ paṭicca doso”ti evamādinā ca. Saraṇaṃ dhammaṃ paṭicca saraṇo",
  "anya-e0906n0:281_5": "dammo uppajjati hetupaccayā, saraṇaṃ ekaṃ khandhaṃ paṭicca tayo khandhā, tayo khandhe",
  "anya-e0906n0:281_6": "paṭicca eko khandho, dve khandhe paṭicca dve khandhā. Saraṇaṃ dhammaṃ paṭicca araṇo",
  "anya-e0906n0:281_7": "dhammo uppajjati hetupaccayā, saraṇo khandhe paṭicca cittasamuṭṭhānaṃ rūpaṃ. Saraṇaṃ",
  "anya-e0906n0:281_8": "dhammaṃ paṭicca saraṇo ca araṇo ca dhammā uppajjanti hetupaccayā. Saraṇaṃ ekaṃ khandhaṃ",
  "anya-e0906n0:281_9": "paṭicca tayo khandhā cittasamuṭṭhānañca rūpaṃ, tayo khandhe paṭicca eko khandho cittasamuṭṭhānañca",
  "anya-e0906n0:281_10": "rūpaṃ, dve khandhe paṭicca dve khandhā cittasamuṭṭhānañca rūpa”nti evamādinā ca.",
  "anya-e0906n0:281_11": "Ekekasmiṃ duke sattahi sattahi mahāvārehi ekekasmiñca mahāvāre catūhi catūhi nayehi",
  "anya-e0906n0:281_12": "bhagavatā vitthārato vibhajitvā desitaṃ.",
  "anya-e0906n0:282": "Saraṇaṃ dhammaṃ paṭicca saraṇo dhammo uppajjati hetupaccayā, saraṇaṃ ekaṃ khandhaṃ paṭicca tayo khandhā, tayo khandhe paṭicca eko khandho, dve",
  "anya-e0906n0:283": "Khandhe paṭicca dve khandhā …",
  "anya-e0906n0:284": "Dukatikapaṭṭhāna dukadukapaṭṭhāna",
  "anya-e0906n0:285_0": "Pucchā – tenāvuso…pe… tikapaṭṭhānādīsu chasu antogadhapaṭṭhānesu paṭhamaṃ tikapaṭṭhānañca",
  "anya-e0906n0:285_1": "dutiyaṃ dukapaṭṭhānañca vibhajitvā tadavasesāni dukatikapaṭṭhānādīni cattāro paṭṭhānāni",
  "anya-e0906n0:285_2": "kathaṃ vibhajitvā desitāni.",
  "anya-e0906n0:286_0": "Vissajjanā – abhidhammapiṭake bhante…pe… tikapaṭṭhānādīsu chasu antogadhapaṭṭhānesu",
  "anya-e0906n0:286_1": "paṭhamaṃ tikapaṭṭhānañca dutiyaṃ dukapaṭṭhānañca vibhajitvā tadavasesā dukatikapaṭṭhānādayo",
  "anya-e0906n0:286_2": "“hetuṃ kusalaṃ dhammaṃ paṭicca hetu kusalo dhammo uppajjati hetupaccayā. Hetuṃ kusalaṃ",
  "anya-e0906n0:286_3": "dhammaṃ paṭicca nahetu kusalo dhammo uppajjati hetupaccayā. Hetuṃ kusalaṃ dhammaṃ",
  "anya-e0906n0:286_4": "paṭicca hetu kusalo ca nahetu kusalo ca dhammā uppajjanti hetupaccayā, nahetuṃ kusalaṃ",
  "anya-e0906n0:286_5": "dhammaṃ paṭicca nahetu kusalo dhammo uppajjati hetupaccayā, nahetuṃ kusalaṃ dhammaṃ",
  "anya-e0906n0:286_6": "paṭicca hetu kusalo dhammo uppajjati hetupaccayā, nahetuṃ kusalaṃ dhammaṃ paṭicca",
  "anya-e0906n0:286_7": "hetu kusalo ca nahetu kusalo ca dhammā uppajjanti hetupaccayā”ti evamādinā vitthārato",
  "anya-e0906n0:286_8": "vibhajitvā desitāni.",
  "anya-e0906n0:287": "Dhammapaccanīyapaṭṭhāna",
  "anya-e0906n0:288": "Pucchā – tenāvuso bhagavatā…pe… paṭhamaṃ dhammānulomapaṭṭhānaṃ vibhajitvā tadanantaraṃ dutiyaṃ dhammapaccanīyapaṭṭhānaṃ kathaṃ vibhajitvā desitaṃ.",
  "anya-e0906n0:289_0": "Vissajjanā – abhidhammapiṭake bhante…pe… paṭhamaṃ dhammānulomapaṭṭhānaṃ vibhajitvā",
  "anya-e0906n0:289_1": "tadanantaraṃ dutiyaṃ dhammapaccanīyapaṭṭhānaṃ “nakusalaṃ dhammaṃ paṭicca nakusalo",
  "anya-e0906n0:289_2": "dhammo uppajjati hetupaccayā. Akusalābyākataṃ ekaṃ khandhaṃ paṭicca akusalābyākatā",
  "anya-e0906n0:289_3": "tayo khandhā cittasamuṭṭhānañca rūpaṃ. Tayo khandhe paṭicca eko khandho cittasamuṭṭhānañca",
  "anya-e0906n0:289_4": "rūpaṃ. Dve khandhe paṭicca dve khandhā cittasamuṭṭhānañca rūpaṃ. Nakusalaṃ dhammaṃ",
  "anya-e0906n0:289_5": "paṭicca naakusalo dhammo uppajjati hetu paccayā. Vipākābyākataṃ kiriyābyākataṃ ekaṃ",
  "anya-e0906n0:289_6": "khandhaṃ paṭicca tayo khandhā cittasamuṭṭhānañca rūpaṃ. Tayo khandhe paṭicca eko",
  "anya-e0906n0:289_7": "khandho cittasamuṭṭhānañca rūpaṃ. Dve khandhe paṭicca dve khandhā cittasamuṭṭhānañca",
  "anya-e0906n0:289_8": "rūpaṃ. Paṭisandhikkhaṇe…pe… nakusalaṃ dhammaṃ paṭicca naabyākato dhammo uppajjati",
  "anya-e0906n0:289_9": "hetupaccayā. Akusalaṃ ekaṃ khandhaṃ paṭicca tayo khandhā, tayo khandhe paṭicca eko",
  "anya-e0906n0:289_10": "khandho, dve khandhe paṭicca dve khandhā”ti evamādinā tikapaṭṭhānādīhi chahi antogadhapaṭṭhānehi",
  "anya-e0906n0:289_11": "ekekasmiñca tikapaṭṭhāne dukapaṭṭhāne dukatikapaṭṭhāne tikadukapaṭṭhāne tikatikapaṭṭhāne",
  "anya-e0906n0:289_12": "dukadukapaṭṭhāne sattahi sattahi mahāvārehi ekekasmiñca mahāvāre catūhi catūhi nayehi",
  "anya-e0906n0:289_13": "bhagavatā vitthārato vibhajitvā desitaṃ.",
  "anya-e0906n0:290": "Dhammānulomapaccanīyapaṭṭhāna",
  "anya-e0906n0:291": "Pucchā – tenāvuso bhagavatā…pe… tatiyaṃ dhammānulomapaccanīyapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:292_0": "Vissajjanā – abhidhammapiṭake…pe… tatiyaṃ dhammānulomapaccanīyapaṭṭhānaṃ “kusalaṃ",
  "anya-e0906n0:292_1": "dhammaṃ paṭicca nakusalo dhammo uppajjati hetupaccayā. Kusale khandhe paṭicca cittasamuṭṭhānarūpaṃ.",
  "anya-e0906n0:292_2": "Kusalaṃ dhammaṃ paṭicca naakusalo dhammo uppajjati hetupaccayā. Kusalaṃ ekaṃ khandhaṃ",
  "anya-e0906n0:292_3": "paṭicca tayo khandhā cittasamuṭṭhānañca rūpaṃ. Tayo khandhe paṭicca eko khandho cittasamuṭṭhānañca",
  "anya-e0906n0:292_4": "rūpaṃ. Dve khandhe paṭicca dve khandhā cittasamuṭṭhānañca rūpaṃ. Kusalaṃ dhammaṃ",
  "anya-e0906n0:292_5": "paṭicca naabyākato dhammo uppajjati hetupaccayā. Kusalaṃ ekaṃ khandhaṃ paṭicca tayo",
  "anya-e0906n0:292_6": "khandhā, tayo khandhe paṭicca eko khandho, dve khandhe paṭicca dve khandhā. Kusalaṃ",
  "anya-e0906n0:292_7": "dhammaṃ paṭicca naakusalo ca naabyākato ca dhammā uppajjanti hetupaccayā. Kusalaṃ",
  "anya-e0906n0:292_8": "ekaṃ khandhaṃ paṭicca tayo khandhā…pe… dve khandhe paṭicca dve khandhā. Kusalaṃ dhammaṃ",
  "anya-e0906n0:292_9": "paṭicca nakusalo ca naakusalo ca dhammā uppajjanti hetupaccayā. Kusale khandhe paṭicca",
  "anya-e0906n0:292_10": "cittasamuṭṭhānarūpa”nti evamādinā bhante tikapaṭṭhānādīhi chahi antogadhapaṭṭhānehi",
  "anya-e0906n0:292_11": "ekekasmiñca tikapaṭṭhāne dukapaṭṭhāne tikadukapaṭṭhāne dukatikapaṭṭhāne tikatikapaṭṭhāne",
  "anya-e0906n0:292_12": "dukadukapaṭṭhāne sattahi sattahi mahāvārehi ekekasmiñca mahāvāre catūhi catūhi nayehi",
  "anya-e0906n0:292_13": "bhagavatā vitthārato vibhajitvā desitaṃ.",
  "anya-e0906n0:293": "Dhammapaccanīyānulomapaṭṭhāna",
  "anya-e0906n0:294": "Pucchā – tenāvuso bhagavatā…pe… dhammānulomādīsu padhānabhūtesu catūsu paṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:295_0": "Vissajjanā – abhidhammapiṭake bhante…pe… dhammānulomapaṭṭhānādīsu catūsu padhānabhūtesu",
  "anya-e0906n0:295_1": "mahāpaṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ “nakusalaṃ",
  "anya-e0906n0:295_2": "dhammaṃ paṭicca akusalo dhammo uppajjati hetupaccayā, akusalaṃ ekaṃ khandhaṃ paṭicca",
  "anya-e0906n0:295_3": "tayo khandhā, tayo khandhe paṭicca eko khandho, dve khandhe paṭicca dve khandhā.",
  "anya-e0906n0:295_4": "Nakusalaṃ dhammaṃ paṭicca naakusalo dhammo uppajjati hetupaccayā. Akusale khandhe",
  "anya-e0906n0:295_5": "paṭicca cittasamuṭṭhānarūpaṃ, vipākābyākataṃ kriyābyākataṃ ekaṃ khandhaṃ paṭicca",
  "anya-e0906n0:295_6": "tayo khandhā cittasamuṭṭhānañca rūpaṃ…pe… dve khandhe paṭicca dve khandhā cittasamuṭṭhānañca",
  "anya-e0906n0:295_7": "rūpaṃ. Khandhe paṭicca vatthu, vatthuṃ paṭicca khandhā. Nakusalaṃ dhammaṃ paṭicca",
  "anya-e0906n0:295_8": "naabyākato dhammo uppajjati hetupaccayā, akusalaṃ ekaṃ khandhaṃ paṭicca tayo khandhā,",
  "anya-e0906n0:295_9": "tayo khandhe paṭicca eko khandho, dve khandhe paṭicca dve khandhā”ti evamādinā tikapaṭṭhānādīhi",
  "anya-e0906n0:295_10": "cāti antogadhapabhedapaṭṭhānehi ekekasmiñca tikapaṭṭhāne dukapaṭṭhāne dukatikatikadukatikatikadukadukapaṭṭhāne",
  "anya-e0906n0:295_11": "paṭiccavārādīhi sattahi mahāvārehi ekekasmiñca mahāvāre paccayānulomādīhi catūhi",
  "anya-e0906n0:295_12": "catūhi nayehi bhagavatā vitthārato vibhajitvā desitaṃ."
}