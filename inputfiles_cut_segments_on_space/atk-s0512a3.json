{
  "atk-s0512a3:0": "3. Yudhañjayavaggo",
  "atk-s0512a3:1": "1. Yudhañjayacariyāvaṇṇanā",
  "atk-s0512a3:2": "1. Tatiyavaggassa paṭhame amitayasoti aparimitaparivāravibhavo. Rājaputto yudhañjayoti rammanagare sabbadattassa nāma rañño putto nāmena yudhañjayo nāma.",
  "atk-s0512a3:3_0": "Ayañhi bārāṇasī udayajātake (jā. 1.11.37 ādayo) surundhananagaraṁ nāma jātā. Cūḷasutasomajātake",
  "atk-s0512a3:3_1": "(jā. 2.17.195 ādayo) sudassanaṁ nāma, soṇanandajātake (jā. 2.20.92 ādayo) brahmavaḍḍhanaṁ",
  "atk-s0512a3:3_2": "nāma, khaṇḍahālajātake(jā. 2.22.982 ādayo) pupphavatī nāma, imasmiṁ pana yudhañjayajātake",
  "atk-s0512a3:3_3": "(jā. 1.11.73 ādayo) rammanagaraṁ nāma ahosi, evamassa kadāci nāmaṁ parivattati. Tena",
  "atk-s0512a3:3_4": "vuttaṁ – ‘‘rājaputtoti rammanagare sabbadattassa nāma rañño putto’’ti. Tassa pana",
  "atk-s0512a3:3_5": "rañño puttasahassaṁ ahosi. Bodhisatto jeṭṭhaputto, tassa rājā uparajjaṁ adāsi. So",
  "atk-s0512a3:3_6": "heṭṭhā vuttanayeneva divase divase mahādānaṁ pavattesi. Evaṁ gacchante kāle bodhisatto",
  "atk-s0512a3:3_7": "ekadivasaṁ pātova rathavaraṁ abhiruhitvā mahantena sirivibhavena uyyānakīḷaṁ gacchanto",
  "atk-s0512a3:3_8": "rukkhaggatiṇaggasākhaggamakkaṭakasuttajālādīsu muttājālākārena lagge ussāvabindū",
  "atk-s0512a3:3_9": "disvā ‘‘samma sārathi, kiṁ nāmeta’’nti pucchitvā ‘‘ete, deva, himasamaye patanakaussāvabindū",
  "atk-s0512a3:3_10": "nāmā’’ti sutvā divasabhāgaṁ uyyāne kīḷitvā sāyanhakāle paccāgacchanto te adisvā ‘‘samma",
  "atk-s0512a3:3_11": "sārathi, kahaṁ te ussāvabindū, na te idāni passāmī’’ti pucchitvā ‘‘deva, sūriye uggacchante",
  "atk-s0512a3:3_12": "sabbe bhijjitvā vilayaṁ gacchantī’’ti sutvā ‘‘yathā ime uppajjitvā bhijjanti, evaṁ",
  "atk-s0512a3:3_13": "imesaṁ sattānaṁ jīvitasaṅkhārāpi tiṇagge ussāvabindusadisāva, tasmā mayā byādhijarāmaraṇehi",
  "atk-s0512a3:3_14": "apīḷiteneva mātāpitaro āpucchitvā pabbajituṁ vaṭṭatī’’ti ussāvabindumeva ārammaṇaṁ",
  "atk-s0512a3:3_15": "katvā āditte viya tayo bhave passanto attano gehaṁ āgantvā alaṅkatapaṭiyattāya vinicchayasālāya",
  "atk-s0512a3:3_16": "nisinnassa pitu santikameva gantvā pitaraṁ vanditvā ekamantaṁ ṭhito pabbajjaṁ yāci. Tena vuttaṁ –",
  "atk-s0512a3:4": "‘‘Ussāvabinduṁ sūriyātape, patitaṁ disvāna saṁvijiṁ.",
  "atk-s0512a3:5": "2.",
  "atk-s0512a3:6": " ‘‘Taññevādhipatiṁ katvā, saṁvegamanubrūhayiṁ;",
  "atk-s0512a3:7": "Mātāpitū ca vanditvā, pabbajjamanuyācaha’’nti.",
  "atk-s0512a3:8_0": "Tattha sūriyātapeti sūriyātapahetu, sūriyarasmisamphassanimittaṁ. ‘‘Sūriyātapenā’’tipi",
  "atk-s0512a3:8_1": "pāṭho. Patitaṁ disvānāti vinaṭṭhaṁ passitvā, pubbe rukkhaggādīsu muttājālādiākārena",
  "atk-s0512a3:8_2": "laggaṁ hutvā dissamānaṁ sūriyarasmisamphassena vinaṭṭhaṁ paññācakkhunā oloketvā.",
  "atk-s0512a3:8_3": "Saṁvijinti yathā etāni, evaṁ sattānaṁ jīvitānipi lahuṁ lahuṁ bhijjamānasabhāvānīti",
  "atk-s0512a3:8_4": "aniccatāmanasikāravasena saṁvegamāpajjiṁ.",
  "atk-s0512a3:9_0": "Taññevādhipatiṁ katvā, saṁvegamanubrūhayinti taññeva ussāvabindūnaṁ aniccataṁ adhipatiṁ",
  "atk-s0512a3:9_1": "mukhaṁ pubbaṅgamaṁ purecārikaṁ katvā tatheva sabbasaṅkhārānaṁ ittaraṭṭhitikataṁ parittakālataṁ",
  "atk-s0512a3:9_2": "manasikaronto ekavāraṁ uppannaṁ saṁvegaṁ punappunaṁ uppādanena anuvaḍḍhesiṁ. Pabbajjamanuyācahanti",
  "atk-s0512a3:9_3": "‘‘tiṇagge ussāvabindū viya na ciraṭṭhitike sattānaṁ jīvite mayā byādhijarāmaraṇehi",
  "atk-s0512a3:9_4": "anabhibhūteneva pabbajitvā yattha etāni na santi, taṁ amataṁ mahānibbānaṁ gavesitabba’’nti",
  "atk-s0512a3:9_5": "cintetvā mātāpitaro upasaṅkamitvā vanditvā ‘‘pabbajjaṁ me anujānāthā’’ti te ahaṁ",
  "atk-s0512a3:9_6": "pabbajjaṁ yāciṁ. Evaṁ mahāsattena pabbajjāya yācitāya sakalanagare mahantaṁ kolāhalamahosi",
  "atk-s0512a3:9_7": "– ‘‘uparājā kira yudhañjayo pabbajitukāmo’’ti .",
  "atk-s0512a3:10_0": "Tena ca samayena kāsiraṭṭhavāsino rājānaṁ daṭṭhuṁ āgantvā rammake paṭivasanti. Te",
  "atk-s0512a3:10_1": "sabbepi sannipatiṁsu. Iti sapariso rājā negamā ceva jānapadā ca bodhisattassa mātā",
  "atk-s0512a3:10_2": "devī ca sabbe ca orodhā mahāsattaṁ ‘‘mā kho tvaṁ, tāta kumāra, pabbajī’’ti nivāresuṁ.",
  "atk-s0512a3:10_3": "Tattha rājā ‘‘sace te kāmehi ūnaṁ, ahaṁ te paripūrayāmi, ajjeva rajjaṁ paṭipajjāhī’’ti",
  "atk-s0512a3:10_4": "āha. Tassa mahāsatto –",
  "atk-s0512a3:11": "‘‘Mā maṁ deva nivārehi, pabbajantaṁ rathesabha;",
  "atk-s0512a3:12": "Māhaṁ kāmehi sammatto, jarāya vasamanvagū’’ti. (jā. 1.11.77) –",
  "atk-s0512a3:13": "Attano pabbajjāchandameva vatvā taṁ sutvā saddhiṁ orodhehi mātuyā karuṇaṁ paridevantiyā –",
  "atk-s0512a3:14": "‘‘Ussāvova tiṇaggamhi, sūriyuggamanaṁ pati;",
  "atk-s0512a3:15": "Evamāyu manussānaṁ, mā maṁ amma nivārayā’’ti. (jā. 1.11.79) –",
  "atk-s0512a3:16_0": "Attano pabbajjākāraṇaṁ kathetvā nānappakāraṁ tehi yāciyamānopi abhisaṁvaḍḍhamānasaṁvegattā",
  "atk-s0512a3:16_1": "anosakkitamānaso piyatare mahati ñātiparivaṭṭe uḷāre rājissariye ca nirapekkhacitto",
  "atk-s0512a3:16_2": "pabbaji. Tena vuttaṁ –",
  "atk-s0512a3:17": "3.",
  "atk-s0512a3:18": " ‘‘Yācanti maṁ pañjalikā, sanegamā saraṭṭhakā;",
  "atk-s0512a3:19": "Ajjeva putta paṭipajja, iddhaṁ phītaṁ mahāmahiṁ.",
  "atk-s0512a3:20": "4.",
  "atk-s0512a3:21": " ‘‘Sarājake sahorodhe, sanegame saraṭṭhake;",
  "atk-s0512a3:22": "Karuṇaṁ paridevante, anapekkho pariccaji’’nti.",
  "atk-s0512a3:23_0": "Tattha pañjalikāti paggahitaañjalikā. Sanegamā saraṭṭhakāti negamehi ceva raṭṭhavāsīhi",
  "atk-s0512a3:23_1": "ca saddhiṁ sabbe rājapurisā ‘‘mā kho, tvaṁ deva, pabbajī’’ti maṁ yācanti. Mātāpitaro",
  "atk-s0512a3:23_2": "pana ajjeva putta paṭipajja, gāmanigamarājadhāniabhivuddhiyā vepullappattiyā ca,",
  "atk-s0512a3:23_3": "iddhaṁ vibhavasārasampattiyā sassādinipphattiyā ca, phītaṁ imaṁ mahāmahiṁ anusāsa,",
  "atk-s0512a3:23_4": "chattaṁ ussāpetvā rajjaṁ kārehīti yācanti. Evaṁ pana saha raññāti sarājake, tathā",
  "atk-s0512a3:23_5": "sahorodhe sanegame saraṭṭhake mahājane yathā suṇantānampi pageva passantānaṁ mahantaṁ",
  "atk-s0512a3:23_6": "kāruññaṁ hoti, evaṁ karuṇaṁ paridevante tattha tattha anapekkho alaggacitto ‘‘ahaṁ",
  "atk-s0512a3:23_7": "tadā pabbaji’’nti dasseti.",
  "atk-s0512a3:24_0": "5-6. Idāni yadatthaṁ cakkavattisirisadisaṁ rajjasiriṁ piyatare ñātibandhave pahāya",
  "atk-s0512a3:24_1": "siniddhaṁ pariggahaparijanaṁ lokābhimataṁ mahantaṁ yasañca nirapekkho pariccajinti",
  "atk-s0512a3:24_2": "dassetuṁ dve gāthā abhāsi.",
  "atk-s0512a3:25_0": "Tattha kevalanti anavasesaṁ itthāgāraṁ samuddapariyantañca pathaviṁ pabbajjādhippāyena",
  "atk-s0512a3:25_1": "cajamāno evaṁ me sammāsambodhi sakkā adhigantunti bodhiyāyeva kāraṇā na kiñci cintesiṁ,",
  "atk-s0512a3:25_2": "na tattha īsakaṁ laggaṁ janesinti attho. Tasmāti yasmā mātāpitaro tañca mahāyasaṁ",
  "atk-s0512a3:25_3": "rajjañca me na dessaṁ, piyameva, tato pana sataguṇena sahassaguṇena satasahassaguṇena",
  "atk-s0512a3:25_4": "sabbaññutaññāṇameva mayhaṁ piyataraṁ, tasmā mātādīhi saddhiṁ rajjaṁ ahaṁ tadā pariccajinti.",
  "atk-s0512a3:26_0": "Tadetaṁ sabbaṁ pariccajitvā pabbajjāya mahāsatte nikkhamante tassa kaniṭṭhabhātā",
  "atk-s0512a3:26_1": "yudhiṭṭhilakumāro nāma pitaraṁ vanditvā pabbajjaṁ anujānāpetvā bodhisattaṁ anubandhi.",
  "atk-s0512a3:26_2": "Te ubhopi nagarā nikkhamma mahājanaṁ nivattetvā himavantaṁ pavisitvā manorame ṭhāne",
  "atk-s0512a3:26_3": "assamapadaṁ katvā isipabbajjaṁ pabbajitvā jhānābhiññāyo nibbattetvā vanamūlaphalādīhi",
  "atk-s0512a3:26_4": "yāvajīvaṁ yāpetvā brahmalokaparāyanā ahesuṁ. Tenāha bhagavā –",
  "atk-s0512a3:27": "‘‘Ubho kumārā pabbajitā, yudhañjayo yudhiṭṭhilo;",
  "atk-s0512a3:28": "Pahāya mātāpitaro, saṅgaṁ chetvāna maccuno’’ti. (jā. 1.11.83);",
  "atk-s0512a3:29": "Tattha saṅgaṁ chetvāna maccunoti maccumārassa sahakārikāraṇabhūtattā santakaṁ rāgadosamohasaṅgaṁ vikkhambhanavasena chinditvā ubhopi pabbajitāti.",
  "atk-s0512a3:30": "Tadā mātāpitaro mahārājakulāni ahesuṁ, yudhiṭṭhilakumāro ānandatthero, yudhañjayo lokanātho.",
  "atk-s0512a3:31_0": "Tassa pabbajjato pubbe pavattitamahādānāni ceva rajjādipariccāgo ca dānapāramī, kāyavacīsaṁvaro",
  "atk-s0512a3:31_1": "sīlapāramī, pabbajjā ca jhānādhigamo ca nekkhammapāramī, aniccato manasikāraṁ ādiṁ",
  "atk-s0512a3:31_2": "katvā abhiññādhigamapariyosānā paññā dānādīnaṁ upakārānupakāradhammapariggaṇhanapaññā",
  "atk-s0512a3:31_3": "ca paññāpāramī, sabbattha tadatthasādhanaṁ vīriyaṁ vīriyapāramī , ñāṇakhanti adhivāsanakhanti",
  "atk-s0512a3:31_4": "ca khantipāramī, paṭiññāya avisaṁvādanaṁ saccapāramī, sabbattha acalasamādānādhiṭṭhānaṁ",
  "atk-s0512a3:31_5": "adhiṭṭhānapāramī, sabbasattesu hitacittatāya mettābrahmavihāravasena ca mettāpāramī,",
  "atk-s0512a3:31_6": "sattasaṅkhārakatavippakāraupekkhanavasena upekkhābrahmavihāravasena ca upekkhāpāramīti",
  "atk-s0512a3:31_7": "dasa pāramiyo labbhanti. Visesato pana nekkhammapāramīti veditabbā. Tathā akitticariyāyaṁ",
  "atk-s0512a3:31_8": "viya idhāpi mahāpurisassa acchariyaguṇā yathārahaṁ niddhāretabbā. Tena vuccati ‘‘evaṁ",
  "atk-s0512a3:31_9": "acchariyā hete, abbhutā ca mahesino…pe… dhammassa anudhammato’’ti.",
  "atk-s0512a3:32": "Yudhañjayacariyāvaṇṇanā niṭṭhitā.",
  "atk-s0512a3:33": "2. Somanassacariyāvaṇṇanā",
  "atk-s0512a3:34_0": "7. Dutiye indapatthe puruttameti evaṁnāmake nagaravare. Kāmitoti mātāpituādīhi ‘‘aho",
  "atk-s0512a3:34_1": "vata eko putto uppajjeyyā’’ti evaṁ cirakāle patthito. Dayitoti piyāyito. Somanassoti",
  "atk-s0512a3:34_2": "vissutoti ‘‘somanasso’’ti evaṁ pakāsanāmo.",
  "atk-s0512a3:35_0": "8.Sīlavāti dasakusalakammapathasīlena ceva ācārasīlena ca samannāgato. Guṇasampannoti",
  "atk-s0512a3:35_1": "saddhābāhusaccādiguṇehi upeto, paripuṇṇo vā. Kalyāṇapaṭibhānavāti taṁtaṁitikattabbasādhanena",
  "atk-s0512a3:35_2": "upāyakosallasaṅkhātena ca sundarena paṭibhānena samannāgato. Vuḍḍhāpacāyīti mātāpitaro",
  "atk-s0512a3:35_3": "kule jeṭṭhāti evaṁ ye jātivuḍḍhā, ye ca sīlādiguṇehi vuḍḍhā, tesaṁ apacāyanasīlo.",
  "atk-s0512a3:35_4": "Hirīmāti pāpajigucchanalakkhaṇāya hiriyā samannāgato. Saṅgahesu ca kovidoti dānapiyavacanaatthacariyāsamānattatāsaṅkhātehi",
  "atk-s0512a3:35_5": "catūhi saṅgahavatthūhi yathārahaṁ sattānaṁ saṅgaṇhanesu kusalo. Evarūpo reṇussa nāma",
  "atk-s0512a3:35_6": "kururājassa putto somanassoti vissuto yadā homīti sambandho.",
  "atk-s0512a3:36_0": "9.Tassa rañño patikaroti tena kururājena pati abhikkhaṇaṁ upakattabbabhāvena patikaro",
  "atk-s0512a3:36_1": "vallabho. Kuhakatāpasoti asantaguṇasambhāvanalakkhaṇena kohaññena jīvitakappanako",
  "atk-s0512a3:36_2": "eko tāpaso, tassa rañño sakkātabbo ahosi. Ārāmanti phalārāmaṁ, yattha eḷālukalābukumbhaṇḍatipusādivalliphalāni",
  "atk-s0512a3:36_3": "ceva taṇḍuleyyakādisākañca ropīyati. Mālāvacchanti jātiatimuttakādipupphagacchaṁ,",
  "atk-s0512a3:36_4": "tena pupphārāmaṁ dasseti. Ettha ca ārāmaṁ katvā tattha mālāvacchañca yathāvuttaphalavacchañca",
  "atk-s0512a3:36_5": "ropetvā tato laddhadhanaṁ saṁharitvā ṭhapento jīvatīti attho veditabbo.",
  "atk-s0512a3:37_0": "Tatrāyaṁ anupubbikathā – tadā mahārakkhito nāma tāpaso pañcasatatāpasaparivāro himavante",
  "atk-s0512a3:37_1": "vasitvā loṇambilasevanatthāya janapadacārikaṁ caranto indapatthanagaraṁ patvā rājuyyāne",
  "atk-s0512a3:37_2": "vasitvā sapariso piṇḍāya caranto rājadvāraṁ pāpuṇi. Rājā isigaṇaṁ disvā iriyāpathe",
  "atk-s0512a3:37_3": "pasanno alaṅkatamahātale nisīdāpetvā paṇītenāhārena parivisitvā ‘‘bhante, imaṁ vassārattaṁ",
  "atk-s0512a3:37_4": "mama uyyāneyeva vasathā’’ti vatvā tehi saddhiṁ uyyānaṁ gantvā vasanaṭṭhānāni kāretvā",
  "atk-s0512a3:37_5": "pabbajitaparikkhāre datvā nikkhami. Tato paṭṭhāya sabbepi te rājanivesane bhuñjanti.",
  "atk-s0512a3:38_0": "Rājā pana aputtako putte pattheti, puttā nuppajjanti. Vassārattaccayena mahārakkhito",
  "atk-s0512a3:38_1": "‘‘himavantaṁ gamissāmā’’ti rājānaṁ āpucchitvā raññā katasakkārasammāno nikkhamitvā",
  "atk-s0512a3:38_2": "antarāmagge majjhanhikasamaye maggā okkamma ekassa sandacchāyassa rukkhassa heṭṭhā",
  "atk-s0512a3:38_3": "sapariso nisīdi. Tāpasā kathaṁ samuṭṭhāpesuṁ – ‘‘rājā aputtako, sādhu vatassa sace",
  "atk-s0512a3:38_4": "rājaputtaṁ labheyyā’’ti. Mahārakkhito taṁ kathaṁ sutvā ‘‘bhavissati nu kho rañño",
  "atk-s0512a3:38_5": "putto, udāhu no’’ti upadhārento ‘‘bhavissatī’’ti ñatvā ‘‘mā tumhe cintayittha, ajja",
  "atk-s0512a3:38_6": "paccūsakāle eko devaputto cavitvā rañño aggamahesiyā kucchimhi nibbattissatī’’ti āha.",
  "atk-s0512a3:39_0": "Taṁ sutvā eko kūṭajaṭilo ‘‘idāni rājakulūpako bhavissāmī’’ti cintetvā tāpasānaṁ gamanakāle",
  "atk-s0512a3:39_1": "gilānālayaṁ katvā nipajjitvā ‘‘ehi gacchāmā’’ti vutte ‘‘na sakkomī’’ti āha. Mahārakkhito",
  "atk-s0512a3:39_2": "tassa nipannakāraṇaṁ ñatvā ‘‘yadā sakkosi, tadā āgaccheyyāsī’’ti isigaṇaṁ ādāya himavantameva",
  "atk-s0512a3:39_3": "gato. Kuhako nivattitvā vegena gantvā rājadvāre ṭhatvā ‘‘mahārakkhitassa upaṭṭhākatāpaso",
  "atk-s0512a3:39_4": "āgato’’ti rañño ārocāpetvā raññā vegena pakkosāpito pāsādaṁ abhiruyha paññatte āsane",
  "atk-s0512a3:39_5": "nisīdi. Rājā taṁ vanditvā ekamantaṁ nisinno isīnaṁ ārogyaṁ pucchitvā ‘‘bhante, atikhippaṁ",
  "atk-s0512a3:39_6": "nivattittha, kenatthena āgatatthā’’ti āha.",
  "atk-s0512a3:40_0": "Mahārāja, isigaṇo sukhanisinno ‘‘sādhu vatassa sace rañño vaṁsānurakkhako putto uppajjeyyā’’ti",
  "atk-s0512a3:40_1": "kathaṁ samuṭṭhāpesi. Ahaṁ taṁ kathaṁ sutvā ‘‘bhavissati nu kho rañño putto, udāhu",
  "atk-s0512a3:40_2": "no’’ti dibbacakkhunā olokento ‘‘mahiddhiko devaputto cavitvā aggamahesiyā sudhammāya",
  "atk-s0512a3:40_3": "kucchimhi nibbattissatī’’ti disvā ‘‘ajānantā gabbhaṁ nāseyyuṁ, ācikkhissāmi tāva",
  "atk-s0512a3:40_4": "na’’nti tumhākaṁ kathanatthāya āgato, kathitaṁ vo mayā, gacchāmaha’’nti. Rājā ‘‘bhante,",
  "atk-s0512a3:40_5": "na sakkā gantu’’nti haṭṭhatuṭṭho pasannacitto kuhakatāpasaṁ uyyānaṁ netvā vasanaṭṭhānaṁ",
  "atk-s0512a3:40_6": "saṁvidahitvā adāsi. So tato paṭṭhāya rājakule bhuñjanto vasati, ‘‘dibbacakkhuko’’tvevassa nāmaṁ ahosi.",
  "atk-s0512a3:41_0": "Tadā bodhisatto tāvatiṁsabhavanato cavitvā tattha paṭisandhiṁ gaṇhi, jātassa ca nāmaggahaṇadivase",
  "atk-s0512a3:41_1": "‘‘somanasso’’ti nāmaṁ kariṁsu. So kumāraparihārena vaḍḍhati. Kuhakatāpasopi uyyānassa",
  "atk-s0512a3:41_2": "ekapasse nānappakāraṁ sūpeyyasākañca phalavalliādayo ca ropetvā paṇṇikānaṁ hatthe",
  "atk-s0512a3:41_3": "vikkiṇanto dhanaṁ saṁharati. Atha bodhisattassa sattavassikakāle rañño paccanto kupito.",
  "atk-s0512a3:41_4": "So ‘‘tāta, dibbacakkhutāpase mā pamajjā’’ti kumāraṁ paṭicchāpetvā paccantaṁ vūpasametuṁ gato.",
  "atk-s0512a3:42_0": "10-13. Athekadivasaṁ kumāro ‘‘jaṭilaṁ passissāmī’’ti uyyānaṁ gantvā kūṭajaṭilaṁ ekaṁ",
  "atk-s0512a3:42_1": "gandhikakāsāvaṁ nivāsetvā ekaṁ pārupitvā ubhohi hatthehi dve ghaṭe gahetvā sākavatthusmiṁ",
  "atk-s0512a3:42_2": "udakaṁ siñcantaṁ disvā ‘‘ayaṁ kūṭajaṭilo attano samaṇadhammaṁ akatvā paṇṇikakammaṁ",
  "atk-s0512a3:42_3": "karotī’’ti ñatvā ‘‘kiṁ karosi paṇṇikagahapatikā’’ti taṁ lajjāpetvā avanditvā eva nikkhami.",
  "atk-s0512a3:43_0": "Kūṭajaṭilo ‘‘ayaṁ idāneva evarūpo, pacchā ‘ko jānāti kiṁ karissatī’ti idāneva naṁ",
  "atk-s0512a3:43_1": "nāsetuṁ vaṭṭatī’’ti cintetvā rañño āgamanakāle pāsāṇaphalakaṁ ekamantaṁ khipitvā",
  "atk-s0512a3:43_2": "pānīyaghaṭaṁ bhinditvā paṇṇasālāya tiṇāni vikiritvā sarīraṁ telena makkhetvā paṇṇasālaṁ",
  "atk-s0512a3:43_3": "pavisitvā sasīsaṁ pārupitvā mahādukkhappatto viya mañce nipajji. Rājā āgantvā nagaraṁ",
  "atk-s0512a3:43_4": "padakkhiṇaṁ katvā nivesanaṁ apavisitvāva ‘‘mama sāmikaṁ dibbacakkhukaṁ passissāmī’’ti",
  "atk-s0512a3:43_5": "paṇṇasāladvāraṁ gantvā taṁ vippakāraṁ disvā ‘‘kiṁ nu kho eta’’nti anto pavisitvā",
  "atk-s0512a3:43_6": "taṁ nipannakaṁ disvā pāde parimajjanto pucchi – ‘‘kena, tvaṁ bhante, evaṁ viheṭhito,",
  "atk-s0512a3:43_7": "kamajja yamalokaṁ nemi, taṁ me sīghaṁ ācikkhā’’ti.",
  "atk-s0512a3:44_0": "Taṁ sutvā kūṭajaṭilo nitthunanto uṭṭhāya diṭṭho, mahārāja, tvaṁ me, passitvā tayi",
  "atk-s0512a3:44_1": "vissāsena ahaṁ imaṁ vippakāraṁ patto, tava puttenamhi evaṁ viheṭhitoti. Taṁ sutvā",
  "atk-s0512a3:44_2": "rājā coraghātake āṇāpesi – ‘‘gacchatha kumārassa sīsaṁ chinditvā sarīrañcassa khaṇḍākhaṇḍikaṁ",
  "atk-s0512a3:44_3": "chinditvā rathiyā rathiyaṁ vikirathā’’ti. Te mātarā alaṅkaritvā attano aṅke nisīdāpitaṁ",
  "atk-s0512a3:44_4": "kumāraṁ ākaḍḍhiṁsu – ‘‘raññā te vadho āṇatto’’ti. Kumāro maraṇabhayatajjito mātu",
  "atk-s0512a3:44_5": "aṅkato vuṭṭhāya – ‘‘rañño maṁ dassetha, santi rājakiccānī’’ti āha. Te kumārassa vacanaṁ",
  "atk-s0512a3:44_6": "sutvā māretuṁ avisahantā goṇaṁ viya rajjuyā parikaḍḍhantā netvā rañño dassesuṁ. Tena",
  "atk-s0512a3:44_7": "vuttaṁ ‘‘tamahaṁ disvāna kuhaka’’ntiādi.",
  "atk-s0512a3:45_0": "Tattha thusarāsiṁva ataṇḍulanti taṇḍulakaṇehi virahitaṁ thusarāsiṁ viya, dumaṁva",
  "atk-s0512a3:45_1": "rukkhaṁ viya, anto mahāsusiraṁ. Kadaliṁva asārakaṁ sīlādisārarahitaṁ tāpasaṁ ahaṁ",
  "atk-s0512a3:45_2": "disvā natthi imassa sataṁ sādhūnaṁ jhānādidhammo. Kasmā? Sāmaññā samaṇabhāvā sīlamattatopi",
  "atk-s0512a3:45_3": "apagato parihīno ayaṁ, tathā hi ayaṁ hirīsukkadhammajahito pajahitahirisaṅkhātasukkadhammo.",
  "atk-s0512a3:45_4": "Jīvitavuttikāraṇāti ‘‘kevalaṁ jīvitasseva hetu ayaṁ tāpasaliṅgena caratī’’ti cintesinti",
  "atk-s0512a3:45_5": "dasseti. Parantihīti paranto paccanto nivāsabhūto etesaṁ atthīti parantino, sīmantarikavāsino.",
  "atk-s0512a3:45_6": "Tehi parantīhi aṭavikehi paccantadeso khobhito ahosi. Taṁ paccantakopaṁ nisedhetuṁ",
  "atk-s0512a3:45_7": "vūpasametuṁ gacchanto mama pitā kururājā ‘‘tāta somanassakumāra, mayhaṁ sāmikaṁ uggatāpanaṁ",
  "atk-s0512a3:45_8": "ghoratapaṁ paramasantindriyaṁ jaṭilaṁ mā pamajji. So hi amhākaṁ sabbakāmadado, tasmā",
  "atk-s0512a3:45_9": "yadicchakaṁ cittaruciyaṁ tassa cittānukūlaṁ pavattehi anuvattehī’’ti tadā maṁ anusāsīti dasseti.",
  "atk-s0512a3:46_0": "14.Tamahaṁ gantvānupaṭṭhānanti pitu vacanaṁ anatikkanto taṁ kūṭatāpasaṁ upaṭṭhānatthaṁ",
  "atk-s0512a3:46_1": "gantvā taṁ sākavatthusmiṁ udakaṁ āsiñcantaṁ disvā ‘‘paṇṇiko aya’’nti ca ñatvā kacci",
  "atk-s0512a3:46_2": "te, gahapati, kusalanti, gahapati, te sarīrassa kacci kusalaṁ kusalameva, tathā hi",
  "atk-s0512a3:46_3": "sākavatthusmiṁ udakaṁ āsiñcasi. Kiṁ vā tava hiraññaṁ vā suvaṇṇaṁ vā āharīyatu, tathā",
  "atk-s0512a3:46_4": "hi paṇṇikavuttiṁ anutiṭṭhasīti idaṁ vacanaṁ abhāsiṁ.",
  "atk-s0512a3:47_0": "15.Tenaso kupito āsīti tena mayā vuttagahapativādena so mānanissito mānaṁ allīno",
  "atk-s0512a3:47_1": "kuhako mayhaṁ kupito kuddho ahosi. Kuddho ca samāno ‘‘ghātāpemi tuvaṁ ajja, raṭṭhā",
  "atk-s0512a3:47_2": "pabbājayāmi vā’’ti āha.",
  "atk-s0512a3:48": "Tattha tuvaṁ ajjāti, tvaṁ ajja, idāniyeva rañño āgatakāleti attho.",
  "atk-s0512a3:49_0": "16.Nisedhayitvā paccantanti paccantaṁ vūpasametvā nagaraṁ apaviṭṭho taṅkhaṇaññeva",
  "atk-s0512a3:49_1": "uyyānaṁ gantvā kuhakaṁ kuhakatāpasaṁ kacci te, bhante, khamanīyaṁ, sammāno te pavattitoti",
  "atk-s0512a3:49_2": "kumārena te sammāno pavattito ahosi.",
  "atk-s0512a3:50_0": "17.Kumāro yathā nāsiyoti yathā kumāro nāsiyo nāsetabbo ghātāpetabbo, tathā so pāpo",
  "atk-s0512a3:50_1": "tassa rañño ācikkhi. Āṇāpesīti mayhaṁ sāmike imasmiṁ dibbacakkhutāpase sati kiṁ mama",
  "atk-s0512a3:50_2": "na nipphajjati, tasmā puttena me attho natthi, tatopi ayameva seyyoti cintetvā āṇāpesi.",
  "atk-s0512a3:51_0": "18. Kinti ? Sīsaṁ tattheva chinditvāti yasmiṁ ṭhāne taṁ kumāraṁ passatha, tattheva",
  "atk-s0512a3:51_1": "tassa sīsaṁ chinditvā sarīrañcassa katvāna catukhaṇḍikaṁ caturo khaṇḍe katvā rathiyā",
  "atk-s0512a3:51_2": "rathiyaṁ nīyantā vīthito vīthiṁ vikkhipantā dassetha. Kasmā? Sā gati jaṭilahīḷitāti",
  "atk-s0512a3:51_3": "yehi ayaṁ jaṭilo hīḷito, tesaṁ jaṭilahīḷitānaṁ sā gati sā nipphatti so vipākoti.",
  "atk-s0512a3:51_4": "Jaṭilahīḷitāti vā jaṭilahīḷanahetu sā tassa nipphattīti evañcettha attho daṭṭhabbo.",
  "atk-s0512a3:52_0": "19.Tatthāti tassa rañño āṇāyaṁ, tasmiṁ vā tāpasassa paribhave. Kāraṇikāti ghātakā,",
  "atk-s0512a3:52_1": "coraghātakāti attho. Caṇḍāti kurūrā. Luddāti sudāruṇā. Akāruṇāti tasseva vevacanaṁ",
  "atk-s0512a3:52_2": "kataṁ. ‘‘Akaruṇā’’tipi pāḷi, nikkaruṇāti attho. Mātu aṅke nisinnassāti mama mātu",
  "atk-s0512a3:52_3": "sudhammāya deviyā ucchaṅge nisinnassa. ‘‘Nisinnassā’’ti anādare sāmivacanaṁ. Ākaḍḍhitvā",
  "atk-s0512a3:52_4": "nayanti manti mātarā alaṅkaritvā attano aṅke nisīdāpitaṁ maṁ rājāṇāya te coraghātakā",
  "atk-s0512a3:52_5": "goṇaṁ viya rajjuyā ākaḍḍhitvā āghātanaṁ nayanti. Kumāre pana nīyamāne dāsigaṇaparivutā",
  "atk-s0512a3:52_6": "saddhiṁ orodhehi sudhammā devī nāgarāpi ‘‘mayaṁ niraparādhaṁ kumāraṁ māretuṁ na dassāmā’’ti",
  "atk-s0512a3:52_7": "tena saddhiṁyeva agamaṁsu.",
  "atk-s0512a3:53_0": "20.Bandhataṁ gāḷhabandhananti gāḷhabandhanaṁ bandhantānaṁ tesaṁ kāraṇikapurisānaṁ.",
  "atk-s0512a3:53_1": "Rājakiriyāni atthi meti mayā rañño vattabbāni rājakiccāni atthi. Tasmā rañño dassetha",
  "atk-s0512a3:53_2": "maṁ khippanti tesaṁ ahaṁ evaṁ vacanaṁ avacaṁ.",
  "atk-s0512a3:54_0": "21.Rañño dassayiṁsu, pāpassa pāpasevinoti attanā pāpasīlassa lāmakācārassa kūṭatāpasassa",
  "atk-s0512a3:54_1": "sevanato pāpasevino rañño maṁ dassayiṁsu. Disvāna taṁ saññāpesinti taṁ mama pitaraṁ",
  "atk-s0512a3:54_2": "kururājānaṁ passitvā ‘‘kasmā maṁ, deva, mārāpesī’’ti vatvā tena ‘‘kasmā ca pana tvaṁ",
  "atk-s0512a3:54_3": "mayhaṁ sāmikaṁ dibbacakkhutāpasaṁ gahapativādena samudācari. Idañcidañca vippakāraṁ",
  "atk-s0512a3:54_4": "karī’’ti vutte ‘‘deva, gahapatiññeva ‘gahapatī’ti vadantassa ko mayhaṁ doso’’ti vatvā",
  "atk-s0512a3:54_5": "tassa nānāvidhāni mālāvacchāni ropetvā pupphapaṇṇaphalāphalādīnaṁ vikkiṇanaṁ hatthato",
  "atk-s0512a3:54_6": "cassa tāni devasikaṁ vikkiṇantehi mālākārapaṇṇikehi saddahāpetvā ‘‘mālāvatthupaṇṇavatthūni",
  "atk-s0512a3:54_7": "upadhārethā’’ti vatvā paṇṇasālañcassa pavisitvā pupphādivikkiyaladdhaṁ kahāpaṇakabhaṇḍikaṁ",
  "atk-s0512a3:54_8": "attano purisehi nīharāpetvā rājānaṁ saññāpesiṁ tassa kūṭatāpasabhāvaṁ jānāpesiṁ.",
  "atk-s0512a3:54_9": "Mamañca vasamānayinti tena saññāpanena ‘‘saccaṁ kho pana kumāro vadati, ayaṁ kūṭatāpaso",
  "atk-s0512a3:54_10": "pubbe appiccho viya hutvā idāni mahāpariggaho jāto’’ti yathā tasmiṁ nibbinno mama",
  "atk-s0512a3:54_11": "vase vattati, evaṁ rājānaṁ mama vasamānesiṁ.",
  "atk-s0512a3:55_0": "Tato mahāsatto ‘‘evarūpassa bālassa rañño santike vasanato himavantaṁ pavisitvā pabbajituṁ",
  "atk-s0512a3:55_1": "yutta’’nti cintetvā rājānaṁ āpucchi – ‘‘na me, mahārāja, idha vāsena attho, anujānātha",
  "atk-s0512a3:55_2": "maṁ pabbajissāmī’’ti. Rājā ‘‘tāta, mayā anupadhāretvāva te vadho āṇatto, khama mayhaṁ",
  "atk-s0512a3:55_3": "aparādha’’nti mahāsattaṁ khamāpetvā ‘‘ajjeva imaṁ rajjaṁ paṭipajjāhī’’ti āha. Kumāro",
  "atk-s0512a3:55_4": "‘‘deva, kimatthi mānusakesu bhogesu, ahaṁ pubbe dīgharattaṁ dibbabhogasampattiyo",
  "atk-s0512a3:55_5": "anubhaviṁ, na tatthāpi me saṅgo, pabbajissāmevāhaṁ, na tādisassa bālassa paraneyyabuddhino",
  "atk-s0512a3:55_6": "santike vasāmī’’ti vatvā taṁ ovadanto –",
  "atk-s0512a3:56": "‘‘Anisamma kataṁ kammaṁ, anavatthāya cintitaṁ;",
  "atk-s0512a3:57": "Bhesajjasseva vebhaṅgo, vipāko hoti pāpako.",
  "atk-s0512a3:58": "‘‘Nisamma ca kataṁ kammaṁ, sammāvatthāya cintitaṁ;",
  "atk-s0512a3:59": "Bhesajjasseva sampatti, vipāko hoti bhadrako.",
  "atk-s0512a3:60": "‘‘Alaso gihī kāmabhogī na sādhu, asaññato pabbajito na sādhu;",
  "atk-s0512a3:61": "Rājā na sādhu anisammakārī, yo paṇḍito kodhano taṁ na sādhu.",
  "atk-s0512a3:62": "‘‘Nisamma khattiyo kayirā, nānisamma disampati;",
  "atk-s0512a3:63": "Nisammakārino rāja, yaso kitti ca vaḍḍhati.",
  "atk-s0512a3:64": "‘‘Nisamma daṇḍaṁ paṇayeyya issaro, vegā kataṁ tappati bhūmipāla;",
  "atk-s0512a3:65": "Sammāpaṇīdhī ca narassa atthā, anānutappā te bhavanti pacchā.",
  "atk-s0512a3:66": "‘‘Anānutappāni hi ye karonti, vibhajja kammāyatanāni loke;",
  "atk-s0512a3:67": "Viññuppasatthāni sukhudrayāni, bhavanti buddhānumatāni tāni.",
  "atk-s0512a3:68": "‘‘Āgacchuṁ dovārikā khaggabandhā, kāsāviyā hantu mamaṁ janinda;",
  "atk-s0512a3:69": "Mātuñca aṅkasmimahaṁ nisinno, ākaḍḍhito sahasā tehi deva.",
  "atk-s0512a3:70": "‘‘Kaṭukañhi sambādhaṁ sukicchaṁ patto, madhurampiyaṁ jīvitaṁ laddha rāja;",
  "atk-s0512a3:71": "Kicchenahaṁ ajja vadhā pamutto, pabbajjamevābhimanohamasmī’’ti. (jā. 1.15.227-234) –",
  "atk-s0512a3:72": "Imāhi gāthāhi dhammaṁ desesi.",
  "atk-s0512a3:73_0": "Tattha anisammāti anupadhāretvā. Anavatthāyāti avavatthapetvā. Vebhaṅgoti vipatti.",
  "atk-s0512a3:73_1": "Vipākoti nipphatti. Asaññatoti asaṁvuto dussīlo. Paṇayeyyāti paṭṭhapeyya. Vegāti",
  "atk-s0512a3:73_2": "vegena sahasā. Sammāpaṇīdhī cāti sammāpaṇidhinā, yoniso ṭhapitena cittena katā narassa",
  "atk-s0512a3:73_3": "atthā pacchā anānutappā bhavantīti attho. Vibhajjāti imāni kātuṁ yuttāni, imāni ayuttānīti",
  "atk-s0512a3:73_4": "evaṁ paññāya vibhajitvā. Kammāyatanānīti kammāni. Buddhānumatānīti paṇḍitehi anumatāni",
  "atk-s0512a3:73_5": "anavajjāni honti. Kaṭukanti dukkhaṁ asātaṁ, sambādhaṁ sukicchaṁ maraṇabhayaṁ pattomhi.",
  "atk-s0512a3:73_6": "Laddhāti attano ñāṇabalena jīvitaṁ labhitvā. Pabbajjamevābhimanoti pabbajjābhimukhacitto evāhamasmi.",
  "atk-s0512a3:74_0": "Evaṁ mahāsattena dhamme desite rājā deviṁ āmantesi – ‘‘devi, tvaṁ puttaṁ nivattehī’’ti.",
  "atk-s0512a3:74_1": "Devīpi kumārassa pabbajjameva rocesi. Mahāsatto mātāpitaro vanditvā ‘‘sace mayhaṁ",
  "atk-s0512a3:74_2": "doso atthi, taṁ khamathā’’ti khamāpetvā mahājanaṁ āpucchitvā himavantābhimukho agamāsi.",
  "atk-s0512a3:74_3": "Gate ca pana mahāsatte mahājano kūṭajaṭilaṁ pothetvā jīvitakkhayaṁ pāpesi. Bodhisattopi",
  "atk-s0512a3:74_4": "sanāgarehi amaccapārisajjādīhi rājapurisehi assumukhehi anubandhiyamāno te nivattesi.",
  "atk-s0512a3:74_5": "Manussesu nivattesu manussavaṇṇenāgantvā devatāhi nīto satta pabbatarājiyo atikkamitvā",
  "atk-s0512a3:74_6": "himavante vissakammunā nimmitāya paṇṇasālāya isipabbajjaṁ pabbaji. Tena vuttaṁ –",
  "atk-s0512a3:75": "22.",
  "atk-s0512a3:76": " ‘‘So maṁ tattha khamāpesi, mahārajjaṁ adāsi me;",
  "atk-s0512a3:77": "Sohaṁ tamaṁ dālayitvā, pabbajiṁ anagāriya’’nti.",
  "atk-s0512a3:78": "Tattha tamaṁ dālayitvāti kāmādīnavadassanassa paṭipakkhabhūtaṁ sammohatamaṁ vidhamitvā. Pabbajinti upāgacchiṁ. Anagāriyanti pabbajjaṁ.",
  "atk-s0512a3:79": "23. Idāni yadatthaṁ tadā taṁ rājissariyaṁ pariccattaṁ, taṁ dassetuṁ ‘‘na me dessa’’nti osānagāthamāha. Tassattho vuttanayova.",
  "atk-s0512a3:80": "Evaṁ pana mahāsatte pabbajite yāva soḷasavassakālā rājakule paricārikavesena devatāyeva naṁ upaṭṭhahiṁsu. So tattha jhānābhiññāyo nibbattetvā brahmalokūpago ahosi.",
  "atk-s0512a3:81": "Tadā kuhako devadatto ahosi, mātā mahāmāyā, mahārakkhitatāpaso sāriputtatthero, somanassakumāro lokanātho.",
  "atk-s0512a3:82_0": "Tassa yudhañjayacariyāyaṁ (cariyā. 3.1 ādayo) vuttanayeneva dasa pāramiyo niddhāretabbā.",
  "atk-s0512a3:82_1": "Idhāpi nekkhammapāramī atisayavatīti sā eva desanaṁ āruḷhā. Tathā sattavassikakāle",
  "atk-s0512a3:82_2": "eva rājakiccesu samatthatā, tassa tāpasassa kūṭajaṭilabhāvapariggaṇhanaṁ, tena payuttena",
  "atk-s0512a3:82_3": "raññā vadhe āṇatte santāsābhāvo, rañño santikaṁ gantvā nānānayehi tassa sadosataṁ",
  "atk-s0512a3:82_4": "attano ca niraparādhataṁ mahājanassa majjhe pakāsetvā rañño ca paraneyyabuddhitaṁ",
  "atk-s0512a3:82_5": "bālabhāvañca paṭṭhapetvā tena khamāpitepi tassa santike vāsato rajjissariyato ca",
  "atk-s0512a3:82_6": "saṁvegamāpajjitvā nānappakāraṁ yāciyamānenapi hatthagataṁ rajjasiriṁ kheḷapiṇḍaṁ",
  "atk-s0512a3:82_7": "viya chaḍḍetvā katthaci alaggacittena hutvā pabbajanaṁ, pabbajitvā pavivekārāmena",
  "atk-s0512a3:82_8": "hutvā nacirasseva appakasirena jhānābhiññānibbattananti evamādayo mahāsattassa guṇānubhāvā vibhāvetabbāti.",
  "atk-s0512a3:83": "Somanassacariyāvaṇṇanā niṭṭhitā.",
  "atk-s0512a3:84": "3. Ayogharacariyāvaṇṇanā",
  "atk-s0512a3:85_0": "24. Tatiye ayogharamhi saṁvaḍḍhoti amanussaupaddavaparivajjanatthaṁ caturassasālavasena",
  "atk-s0512a3:85_1": "kate mahati sabbaayomaye gehe saṁvaḍḍho. Nāmenāsi ayogharoti ayoghare jātasaṁvaḍḍhabhāveneva",
  "atk-s0512a3:85_2": "‘‘ayogharakumāro’’ti nāmena pākaṭo ahosi.",
  "atk-s0512a3:86_0": "25-6. Tadā hi kāsirañño aggamahesiyā purimattabhāve sapatti ‘‘tava jātaṁ jātaṁ pajaṁ",
  "atk-s0512a3:86_1": "khādeyya’’nti patthanaṁ paṭṭhapetvā yakkhiniyoniyaṁ nibbattā okāsaṁ labhitvā tassā",
  "atk-s0512a3:86_2": "vijātakāle dve vāre putte khādi. Tatiyavāre pana bodhisatto tassā kucchiyaṁ paṭisandhiṁ",
  "atk-s0512a3:86_3": "gaṇhi. Rājā ‘‘deviyā jātaṁ jātaṁ pajaṁ ekā yakkhinī khādati, kiṁ nu kho kātabba’’nti",
  "atk-s0512a3:86_4": "manussehi sammantetvā ‘‘amanussā nāma ayogharassa bhāyanti, ayogharaṁ kātuṁ vaṭṭatī’’ti",
  "atk-s0512a3:86_5": "vutte kammāre āṇāpetvā thambhe ādiṁ katvā ayomayeheva sabbagehasambhārehi caturassasālaṁ",
  "atk-s0512a3:86_6": "mahantaṁ ayogharaṁ niṭṭhāpetvā paripakkagabbhaṁ deviṁ tattha vāsesi. Sā tattha dhaññapuññalakkhaṇaṁ",
  "atk-s0512a3:86_7": "puttaṁ vijāyi. ‘‘Ayogharakumāro’’tvevassa nāmaṁ kariṁsu. Taṁ dhātīnaṁ datvā mahantaṁ",
  "atk-s0512a3:86_8": "ārakkhaṁ saṁvidahitvā rājā deviṁ antepuraṁ ānesi. Yakkhinīpi udakavāraṁ gantvā vessavaṇassa",
  "atk-s0512a3:86_9": "udakaṁ vahantī jīvitakkhayaṁ pattā.",
  "atk-s0512a3:87_0": "Mahāsatto ayoghareyeva vaḍḍhitvā viññutaṁ patto, tattheva sabbasippāni uggaṇhi. Rājā",
  "atk-s0512a3:87_1": "puttaṁ soḷasavassuddesikaṁ viditvā ‘‘rajjamassa dassāmī’’ti amacce āṇāpesi – ‘‘puttaṁ",
  "atk-s0512a3:87_2": "me ānethā’’ti. Te ‘‘sādhu, devā’’ti nagaraṁ alaṅkārāpetvā sabbālaṅkāravibhūsitaṁ",
  "atk-s0512a3:87_3": "maṅgalavāraṇaṁ ādāya tattha gantvā kumāraṁ alaṅkaritvā hatthikkhandhe nisīdāpetvā",
  "atk-s0512a3:87_4": "nagaraṁ padakkhiṇaṁ kāretvā rañño dassesuṁ. Mahāsatto rājānaṁ vanditvā aṭṭhāsi. Rājā",
  "atk-s0512a3:87_5": "tassa sarīrasobhaṁ oloketvā balavasinehena taṁ āliṅgitvā ‘‘ajjeva me puttaṁ abhisiñcathā’’ti",
  "atk-s0512a3:87_6": "amacce āṇāpesi. Mahāsatto pitaraṁ vanditvā ‘‘na mayhaṁ rajjena attho, ahaṁ pabbajissāmi,",
  "atk-s0512a3:87_7": "pabbajjaṁ me anujānāthā’’ti āha. Tena vuttaṁ ‘‘dukkhena jīvito laddho’’tiādi.",
  "atk-s0512a3:88_0": "Tattha dukkhenāti, tāta, tava bhātikā dve ekāya yakkhiniyā khāditā, tuyhaṁ pana tato",
  "atk-s0512a3:88_1": "amanussabhayato nivāraṇatthaṁ katena dukkhena mahatā āyāsena jīvito laddho. Saṁpīḷe",
  "atk-s0512a3:88_2": "patipositoti nānāvidhāya amanussarakkhāya sambādhe ayoghare vijāyanakālato paṭṭhāya",
  "atk-s0512a3:88_3": "yāva soḷasavassuppattiyā sambādhe saṁvaḍḍhitoti attho. Ajjeva, putta, paṭipajja,",
  "atk-s0512a3:88_4": "kevalaṁ vasudhaṁ imanti kañcanamālālaṅkatassa setacchattassa heṭṭhā ratanarāsimhi",
  "atk-s0512a3:88_5": "ṭhapetvā tīhi saṅkhehi abhisiñciyamāno imaṁ kulasantakaṁ kevalaṁ sakalaṁ samuddapariyantaṁ",
  "atk-s0512a3:88_6": "tatoyeva saha raṭṭhehīti saraṭṭhakaṁ saha nigamehi mahāgāmehīti sanigamaṁ aparimitena",
  "atk-s0512a3:88_7": "parivārajanena saddhiṁ sajanaṁ imaṁ vasudhaṁ mahāpathaviṁ ajjeva, putta, paṭipajja,",
  "atk-s0512a3:88_8": "rajjaṁ kārehīti attho. Vanditvā khattiyaṁ. Añjaliṁ paggahetvāna, idaṁ vacanamabravinti",
  "atk-s0512a3:88_9": "khattiyaṁ kāsirājānaṁ mama pitaraṁ vanditvā tassa añjaliṁ paṇāmetvā idaṁ vacanaṁ abhāsiṁ.",
  "atk-s0512a3:89_0": "27.Yekeci mahiyā sattāti imissā mahāpathaviyā ye keci sattā nāma. Hīnamukkaṭṭhamajjhimāti",
  "atk-s0512a3:89_1": "lāmakā ceva uttamā ca, ubhinnaṁ vemajjhe bhavattā majjhimā ca. Sake geheti sabbe",
  "atk-s0512a3:89_2": "te sake gehe. Sakañātibhīti sakehi ñātīhi sammodamānā vissaṭṭhā anukkaṇṭhitā yathāvibhavaṁ vaḍḍhanti.",
  "atk-s0512a3:90_0": "28.Idaṁ loke uttariyanti idaṁ pana imasmiṁ loke asadisaṁ, mayhaṁ eva āveṇikaṁ. Kiṁ",
  "atk-s0512a3:90_1": "pana taṁ saṁpīḷe mama posananti sambādhe mama saṁvaḍḍhanaṁ. Tathā hi ayogharamhi",
  "atk-s0512a3:90_2": "saṁvaḍḍho, appabhe candasūriyeti candasūriyānaṁ pabhārahite ayoghare saṁvaḍḍhomhīti saṁvaḍḍho amhi.",
  "atk-s0512a3:91_0": "29.Pūtikuṇapasampuṇṇāti pūtigandhanānappakārakuṇapasampuṇṇā gūthanirayasadisā. Mātu",
  "atk-s0512a3:91_1": "kucchito jīvitasaṁsaye vattamāne kathaṁ muccitvā nikkhamitvā. Tato ghoratareti tatopi",
  "atk-s0512a3:91_2": "gabbhavāsato dāruṇatare, avissaṭṭhavāsena dukkhe. Pakkhittayoghareti pakkhitto ayoghare,",
  "atk-s0512a3:91_3": "bandhanāgāre ṭhapito viya ahosinti dasseti.",
  "atk-s0512a3:92_0": "30.Yadihanti ettha yadīti nipātamattaṁ. Tādisanti yādisaṁ pubbe vuttaṁ, tādisaṁ paramadāruṇaṁ",
  "atk-s0512a3:92_1": "dukkhaṁ patvā ahaṁ rajjesu yadi rajjāmi yadi ramissāmi, evaṁ sante pāpānaṁ lāmakānaṁ",
  "atk-s0512a3:92_2": "nihīnapurisānaṁ uttamo nihīnatamo siyaṁ.",
  "atk-s0512a3:93_0": "31.Ukkaṇṭhitomhi kāyenāti aparimuttagabbhavāsādinā pūtikāyena ukkaṇṭhito nibbinno",
  "atk-s0512a3:93_1": "amhi. Rajjenamhi anatthikoti rajjenapi anatthiko amhi. Yakkhiniyā hatthato muttopi",
  "atk-s0512a3:93_2": "hi nāhaṁ ajarāmaro, kiṁ me rajjena, rajjañhi nāma sabbesaṁ anatthānaṁ sannipātaṭṭhānaṁ,",
  "atk-s0512a3:93_3": "tattha ṭhitakālato paṭṭhāya dunnikkhamaṁ hoti, tasmā taṁ anupagantvā nibbutiṁ pariyesissaṁ,",
  "atk-s0512a3:93_4": "yattha maṁ maccu na maddiyeti yattha ṭhitaṁ maṁ mahāseno maccurājā na maddiye na",
  "atk-s0512a3:93_5": "otthareyya na abhibhaveyya, taṁ nibbutiṁ amatamahānibbānaṁ pariyesissāmīti.",
  "atk-s0512a3:94_0": "32.Evāhaṁ cintayitvānāti evaṁ iminā vuttappakārena nānappakāraṁ saṁsāre ādīnavaṁ",
  "atk-s0512a3:94_1": "paccavekkhaṇena nibbāne ānisaṁsadassanena ca yoniso cintetvā. Viravante mahājaneti",
  "atk-s0512a3:94_2": "mayā vippayogadukkhāsahanena viravante paridevante mātāpituppamukhe mahante jane.",
  "atk-s0512a3:94_3": "Nāgova bandhanaṁ chetvāti yathā nāma mahābalo hatthināgo dubbalataraṁ rajjubandhanaṁ",
  "atk-s0512a3:94_4": "sukheneva chindati, evameva ñātisaṅgādibhedassa tasmiṁ jane taṇhābandhanassa chindanena",
  "atk-s0512a3:94_5": "bandhanaṁ chetvā kānanasaṅkhātaṁ mahāvanaṁ pabbajjūpagamanavasena pāvisiṁ. Osānagāthā vuttatthā eva.",
  "atk-s0512a3:95_0": "Tattha ca mahāsatto attano pabbajjādhippāyaṁ jānitvā ‘‘tāta, kiṁkāraṇā pabbajasī’’ti",
  "atk-s0512a3:95_1": "raññā vutto ‘‘deva, ahaṁ mātukucchimhi dasa māse gūthaniraye viya vasitvā mātu kucchito",
  "atk-s0512a3:95_2": "nikkhanto yakkhiniyā bhayena soḷasavassāni bandhanāgāre vasanto bahi oloketumpi na",
  "atk-s0512a3:95_3": "labhiṁ, ussadaniraye pakkhitto viya ahosiṁ, yakkhinito muttopi ajarāmaro na homi,",
  "atk-s0512a3:95_4": "maccu nāmesa na sakkā kenaci jinituṁ, bhave ukkaṇṭhitomhi, yāva me byādhijarāmaraṇāni",
  "atk-s0512a3:95_5": "nāgacchanti, tāvadeva pabbajitvā dhammaṁ carissāmi, alaṁ me rajjena, anujānāhi maṁ,",
  "atk-s0512a3:95_6": "deva, pabbajitu’’nti vatvā –",
  "atk-s0512a3:96": "‘‘Yamekarattiṁ paṭhamaṁ, gabbhe vasati māṇavo;",
  "atk-s0512a3:97": "Abbhuṭṭhitova so yāti, sa gacchaṁ na nivattatī’’ti. (jā. 1.15.363) –",
  "atk-s0512a3:98_0": "Ādinā catuvīsatiyā gāthāhi pitu dhammaṁ desetvā ‘‘mahārāja, tumhākaṁ rajjaṁ tumhākameva",
  "atk-s0512a3:98_1": "hotu, na mayhaṁ iminā attho, tumhehi saddhiṁ kathenteyeva byādhijarāmaraṇāni āgaccheyyuṁ,",
  "atk-s0512a3:98_2": "tiṭṭhatha tumhe’’ti vatvā ayadāmaṁ chinditvā mattahatthī viya, kañcanapañjaraṁ bhinditvā",
  "atk-s0512a3:98_3": "sīhapotako viya, kāme pahāya mātāpitaro vanditvā nikkhami. Athassa pitā ‘‘ayaṁ nāma",
  "atk-s0512a3:98_4": "kumāro pabbajitukāmo, kimaṅgaṁ panāhaṁ, mamāpi rajjena attho natthī’’ti rajjaṁ pahāya",
  "atk-s0512a3:98_5": "tena saddhiṁ eva nikkhami. Tasmiṁ nikkhamante devīpi amaccāpi brāhmaṇagahapatikādayopīti",
  "atk-s0512a3:98_6": "sakalanagaravāsino bhoge chaḍḍetvā nikkhamiṁsu. Samāgamo mahā ahosi, parisā dvādasayojanikā",
  "atk-s0512a3:98_7": "jātā, te ādāya mahāsatto himavantaṁ pāvisi.",
  "atk-s0512a3:99_0": "Sakko devarājā tassa nikkhantabhāvaṁ ñatvā vissakammaṁ pesetvā dvādasayojanāyāmaṁ",
  "atk-s0512a3:99_1": "sattayojanavitthāraṁ assamapadaṁ kāresi, sabbe ca pabbajitaparikkhāre paṭiyādāpesi.",
  "atk-s0512a3:99_2": "Idha mahāsattassa pabbajjā ca ovādadānañca brahmalokaparāyanatā ca parisāya sammā",
  "atk-s0512a3:99_3": "paṭipatti ca sabbā mahāgovindacariyāyaṁ (cariyā. 1.37 ādayo) vuttanayeneva veditabbā.",
  "atk-s0512a3:100": "Tadā mātāpitaro mahārājakulāni ahesuṁ, parisā buddhaparisā, ayogharapaṇḍito lokanātho.",
  "atk-s0512a3:101": "Tassa sesapāraminiddhāraṇā ānubhāvavibhāvanā ca heṭṭhā vuttanayeneva veditabbāti.",
  "atk-s0512a3:102": "Ayogharacariyāvaṇṇanā niṭṭhitā.",
  "atk-s0512a3:103": "4. Bhisacariyāvaṇṇanā",
  "atk-s0512a3:104": "34.",
  "atk-s0512a3:105_0": "Catutthe yadā homi, kāsīnaṁ puravaruttameti ‘‘kāsī’’ti bahuvacanavasena laddhavohārassa",
  "atk-s0512a3:105_1": "raṭṭhassa nagaravare bārāṇasiyaṁ yasmiṁ kāle jātasaṁvaḍḍho hutvā vasāmīti attho.",
  "atk-s0512a3:105_2": "Bhaginī ca bhātaro satta, nibbattā sottiye kuleti upakañcanādayo cha ahañcāti bhātaro",
  "atk-s0512a3:105_3": "satta sabbakaniṭṭhā kañcanadevī nāma bhaginī cāti sabbe mayaṁ aṭṭha janā mantajjhenaniratatāya",
  "atk-s0512a3:105_4": "sottiye uditodite mahati brāhmaṇakule tadā nibbattā jātāti attho.",
  "atk-s0512a3:106": "35.",
  "atk-s0512a3:107_0": "Bodhisatto hi tadā bārāṇasiyaṁ asītikoṭivibhavassa brāhmaṇamahāsālassa putto hutvā",
  "atk-s0512a3:107_1": "nibbatti. Tassa ‘‘kañcanakumāro’’ti nāmaṁ kariṁsu. Athassa padasā vicaraṇakāle aparo",
  "atk-s0512a3:107_2": "putto vijāyi. ‘‘Upakañcanakumāro’’tissa nāmaṁ kariṁsu. Tato paṭṭhāya mahāsattaṁ ‘‘mahākañcanakumāro’’ti",
  "atk-s0512a3:107_3": "samudācaranti. Evaṁ paṭipāṭiyā satta puttā ahesuṁ. Sabbakaniṭṭhā pana ekā dhītā.",
  "atk-s0512a3:107_4": "Tassā ‘‘kañcanadevī’’ti nāmaṁ kariṁsu. Mahāsatto vayappatto takkasilaṁ gantvā sabbasippāni",
  "atk-s0512a3:107_5": "uggahetvā paccāgañchi.",
  "atk-s0512a3:108_0": "Atha naṁ mātāpitaro gharāvāsena bandhitukāmā ‘‘attano samānajātikulato te dārikaṁ",
  "atk-s0512a3:108_1": "ānessāmā’’ti vadiṁsu. So ‘‘amma, tāta, na mayhaṁ gharāvāsena attho. Mayhañhi sabbo",
  "atk-s0512a3:108_2": "lokasannivāso āditto viya sappaṭibhayo, bandhanāgāraṁ viya palibuddhanaṁ, ukkārabhūmi",
  "atk-s0512a3:108_3": "viya jiguccho hutvā upaṭṭhāti, na me cittaṁ kāmesu rajjati, aññe vo puttā atthi,",
  "atk-s0512a3:108_4": "te gharāvāsena nimantethā’’ti vatvā punappunaṁ yācitopi sahāyehi yācāpitopi na icchi,",
  "atk-s0512a3:108_5": "atha naṁ sahāyā ‘‘samma, kiṁ pana tvaṁ patthayanto kāme paribhuñjituṁ na icchasī’’ti",
  "atk-s0512a3:108_6": "pucchiṁsu. So tesaṁ attano nekkhammajjhāsayaṁ ārocesi. Tena vuttaṁ ‘‘etesaṁ pubbajo āsi’’ntiādi.",
  "atk-s0512a3:109_0": "Tattha etesaṁ pubbajo āsinti etesaṁ upakañcanakādīnaṁ sattannaṁ jeṭṭhabhātiko ahaṁ",
  "atk-s0512a3:109_1": "tadā ahosiṁ. Hirīsukkamupāgatoti sukkavipākattā santānassa visodhanato ca sukkaṁ",
  "atk-s0512a3:109_2": "pāpajigucchanalakkhaṇaṁ hiriṁ bhusaṁ āgato, ativiya pāpaṁ jigucchanto āsinti attho.",
  "atk-s0512a3:109_3": "Bhavaṁ disvāna bhayato, nekkhammābhirato ahanti kāmabhavādīnaṁ vasena sabbaṁ bhavaṁ",
  "atk-s0512a3:109_4": "pakkhandituṁ āgacchantaṁ caṇḍahatthiṁ viya, hiṁsituṁ āgacchantaṁ ukkhittāsikaṁ vadhakaṁ",
  "atk-s0512a3:109_5": "viya, sīhaṁ viya, yakkhaṁ viya, rakkhasaṁ viya, ghoravisaṁ viya, āsivisaṁ viya, ādittaṁ",
  "atk-s0512a3:109_6": "aṅgāraṁ viya, sappaṭibhayaṁ bhayānakabhāvato passitvā tato muccanatthañca pabbajjābhirato",
  "atk-s0512a3:109_7": "pabbajitvā ‘‘kathaṁ nu kho dhammacariyaṁ sammāpaṭipattiṁ pūreyyaṁ, jhānasamāpattiyo",
  "atk-s0512a3:109_8": "ca nibbatteyya’’nti pabbajjākusaladhammapaṭhamajjhānādiabhirato tadā ahaṁ āsinti attho.",
  "atk-s0512a3:110_0": "36.Pahitāti mātāpitūhi pesitā. Ekamānasāti samānajjhāsayā pubbe mayā ekacchandā manāpacārino",
  "atk-s0512a3:110_1": "mātāpitūhi pahitattā pana mama paṭikkūlaṁ amanāpaṁ vadantā. Kāmehi maṁ nimantentīti",
  "atk-s0512a3:110_2": "mahāpitūhi vā ekamānasā kāmehi maṁ nimantenti. Kulavaṁsaṁ dhārehīti gharāvāsaṁ saṇṭhapento",
  "atk-s0512a3:110_3": "attano kulavaṁsaṁ dhārehi patiṭṭhapehīti kāmehi maṁ nimantesunti attho.",
  "atk-s0512a3:111_0": "37.Yaṁtesaṁ vacanaṁ vuttanti tesaṁ mama piyasahāyānaṁ yaṁ vacanaṁ vuttaṁ. Gihidhamme",
  "atk-s0512a3:111_1": "sukhāvahanti gihibhāve sati gahaṭṭhabhāve ṭhitassa purisassa ñāyānugatattā diṭṭhadhammikassa",
  "atk-s0512a3:111_2": "samparāyikassa ca sukhassa āvahanato sukhāvahaṁ. Taṁ me ahosi kaṭhinanti taṁ tesaṁ",
  "atk-s0512a3:111_3": "mayhaṁ sahāyānaṁ mātāpitūnañca vacanaṁ ekanteneva nekkhammābhiratattā amanāpabhāvena",
  "atk-s0512a3:111_4": "me kaṭhinaṁ pharusaṁ divasaṁ santattaphālasadisaṁ ubhopi kaṇṇe jhāpentaṁ viya ahosi.",
  "atk-s0512a3:112_0": "38.Te maṁ tadā ukkhipantanti te mayhaṁ sahāyā mātāpitūhi attano ca upanimantanavasena",
  "atk-s0512a3:112_1": "anekavāraṁ upanīyamāne kāme uddhamuddhaṁ khipantaṁ chaḍḍentaṁ paṭikkhipantaṁ maṁ",
  "atk-s0512a3:112_2": "pucchiṁsu. Patthitaṁ mamāti ito visuddhataraṁ kiṁ nu kho iminā patthitanti mayā abhipatthitaṁ",
  "atk-s0512a3:112_3": "mama taṁ patthanaṁ pucchiṁsu – ‘‘kiṁ tvaṁ patthayase, samma, yadi kāme na bhuñjasī’’ti.",
  "atk-s0512a3:113": "39.Atthakāmoti attano atthakāmo, pāpabhīrūti attho. ‘‘Attakāmo’’tipi pāḷi. Hitesinanti mayhaṁ hitesīnaṁ piyasahāyānaṁ. Keci ‘‘atthakāmahitesina’’nti paṭhanti, taṁ na sundaraṁ.",
  "atk-s0512a3:114_0": "40.Pitu mātu ca sāvayunti te mayhaṁ sahāyā anivattanīyaṁ mama pabbajjāchandaṁ viditvā",
  "atk-s0512a3:114_1": "pabbajitukāmatādīpakaṁ mayhaṁ vacanaṁ pitu mātu ca sāvesuṁ. ‘‘Yagghe, ammatātā, jānātha,",
  "atk-s0512a3:114_2": "ekanteneva mahākañcanakumāro pabbajissati, na so sakkā kenaci upāyena kāmesu upanetu’’nti",
  "atk-s0512a3:114_3": "avocuṁ. Mātāpitā evamāhūti tadā mayhaṁ mātāpitaro mama sahāyehi vuttaṁ mama vacanaṁ",
  "atk-s0512a3:114_4": "sutvā evamāhaṁsu – ‘‘sabbeva pabbajāma, bho’’ti, yadi mahākañcanakumārassa nekkhammaṁ",
  "atk-s0512a3:114_5": "abhirucitaṁ, yaṁ tassa abhirucitaṁ, tadamhākampi abhirucitameva, tasmā sabbeva pabbajāma,",
  "atk-s0512a3:114_6": "bhoti. ‘‘Bho’’ti tesaṁ brāhmaṇānaṁ ālapanaṁ. ‘‘Pabbajāma kho’’tipi pāṭho, pabbajāma",
  "atk-s0512a3:114_7": "evāti attho. Mahāsattassa hi pabbajjāchandaṁ viditvā upakañcanādayo cha bhātaro bhaginī",
  "atk-s0512a3:114_8": "ca kañcanadevī pabbajitukāmāva ahesuṁ, tena tepi mātāpitūhi gharāvāsena nimantiyamānā",
  "atk-s0512a3:114_9": "na icchiṁsuyeva. Tasmā evamāhaṁsu ‘‘sabbeva pabbajāma, bho’’ti.",
  "atk-s0512a3:115_0": "Evañca pana vatvā mahāsattaṁ mātāpitaro pakkositvā attanopi adhippāyaṁ tassa ācikkhitvā",
  "atk-s0512a3:115_1": "‘‘tāta, yadi pabbajitukāmosi, asītikoṭidhanaṁ tava santakaṁ yathāsukhaṁ vissajjehī’’ti",
  "atk-s0512a3:115_2": "āhaṁsu. Atha naṁ mahāpuriso kapaṇaddhikādīnaṁ vissajjetvā mahābhinikkhamanaṁ nikkhamitvā",
  "atk-s0512a3:115_3": "himavantaṁ pāvisi. Tena saddhiṁ mātāpitaro cha bhātaro ca bhaginī ca eko dāso ekā",
  "atk-s0512a3:115_4": "dāsī eko ca sahāyo gharāvāsaṁ pahāya agamaṁsu. Tena vuttaṁ –",
  "atk-s0512a3:116": "41.",
  "atk-s0512a3:117": " ‘‘Ubho mātā pitā mayhaṁ, bhaginī ca satta bhātaro;",
  "atk-s0512a3:118": "Amitadhanaṁ chaḍḍayitvā, pavisimhā mahāvana’’nti.",
  "atk-s0512a3:119": "Jātakaṭṭhakathāyaṁ (jā. aṭṭha. 4.14.77 bhisajātakavaṇṇanā) pana ‘‘mātāpitūsu kālaṁkatesu tesaṁ kattabbakiccaṁ katvā mahāsatto mahābhinikkhamanaṁ nikkhamī’’ti vuttaṁ.",
  "atk-s0512a3:120_0": "Evaṁ himavantaṁ pavisitvā ca te bodhisattappamukhā ekaṁ padumasaraṁ nissāya ramaṇīye",
  "atk-s0512a3:120_1": "bhūmibhāge assamaṁ katvā pabbajitvā vanamūlaphalāhārā yāpayiṁsu. Tesu upakañcanādayo",
  "atk-s0512a3:120_2": "aṭṭha janā vārena phalāphalaṁ āharitvā ekasmiṁ pāsāṇaphalake attano itaresañca koṭṭhāse",
  "atk-s0512a3:120_3": "katvā ghaṇṭisaññaṁ datvā attano koṭṭhāsaṁ ādāya vasanaṭṭhānaṁ pavisanti. Sesāpi ghaṇṭisaññāya",
  "atk-s0512a3:120_4": "paṇṇasālato nikkhamitvā attano attano pāpuṇanakoṭṭhāsaṁ ādāya vasanaṭṭhānaṁ gantvā",
  "atk-s0512a3:120_5": "paribhuñjitvā samaṇadhammaṁ karonti.",
  "atk-s0512a3:121_0": "Aparabhāge bhisāni āharitvā tatheva khādanti. Tattha te ghoratapā paramadhitindriyā",
  "atk-s0512a3:121_1": "kasiṇaparikammaṁ karontā vihariṁsu. Atha nesaṁ sīlatejena sakkassa bhavanaṁ kampi.",
  "atk-s0512a3:121_2": "Sakko taṁ kāraṇaṁ ñatvā ‘‘ime isayo vīmaṁsissāmī’’ti attano ānubhāvena mahāsattassa",
  "atk-s0512a3:121_3": "koṭṭhāse tayo divase antaradhāpesi. Mahāsatto paṭhamadivase koṭṭhāsaṁ adisvā ‘‘mama",
  "atk-s0512a3:121_4": "koṭṭhāso pamuṭṭho bhavissatī’’ti cintesi. Dutiyadivase ‘‘mama dosena bhavitabbaṁ,",
  "atk-s0512a3:121_5": "paṇāmanavasena mama koṭṭhāsaṁ na ṭhapitaṁ maññe’’ti cintesi. Tatiyadivase ‘‘taṁ kāraṇaṁ",
  "atk-s0512a3:121_6": "sutvā khamāpessāmī’’ti sāyanhasamaye ghaṇṭisaññaṁ datvā tāya saññāya sabbesu sannipatitesu",
  "atk-s0512a3:121_7": "tamatthaṁ ārocetvā tīsupi divasesu tehi jeṭṭhakoṭṭhāsassa ṭhapitabhāvaṁ sutvā ‘‘tumhehi",
  "atk-s0512a3:121_8": "mayhaṁ koṭṭhāso ṭhapito, mayā pana na laddho, kiṁ nu kho kāraṇa’’nti āha. Taṁ sutvā",
  "atk-s0512a3:121_9": "sabbeva saṁvegappattā ahesuṁ.",
  "atk-s0512a3:122_0": "Tasmiṁ assame rukkhadevatāpi attano bhavanato otaritvā tesaṁ santike nisīdi. Manussānaṁ",
  "atk-s0512a3:122_1": "hatthato palāyitvā araññaṁ paviṭṭho eko vāraṇo ahituṇḍikahatthato palāyitvā mutto",
  "atk-s0512a3:122_2": "sappakīḷāpanako eko vānaro ca tehi isīhi kataparicayā tadā tesaṁ santikaṁ gantvā",
  "atk-s0512a3:122_3": "ekamantaṁ aṭṭhaṁsu. Sakkopi ‘‘isigaṇaṁ pariggaṇhissāmī’’ti adissamānakāyo tattheva",
  "atk-s0512a3:122_4": "aṭṭhāsi. Tasmiñca khaṇe bodhisattassa kaniṭṭho upakañcanatāpaso uṭṭhāya bodhisattaṁ",
  "atk-s0512a3:122_5": "vanditvā sesānaṁ apacitiṁ dassetvā ‘‘ahaṁ saññaṁ paṭṭhapetvā attānaññeva sodhetuṁ",
  "atk-s0512a3:122_6": "labhāmī’’ti pucchitvā ‘‘āma, labhasī’’ti vutte isigaṇamajjhe ṭhatvā sapathaṁ karonto –",
  "atk-s0512a3:123": "‘‘Assaṁ gavaṁ rajataṁ jātarūpaṁ, bhariyañca so idha labhataṁ manāpaṁ;",
  "atk-s0512a3:124": "Puttehi dārehi samaṅgi hotu, bhisāni te brāhmaṇa yo ahāsī’’ti. (jā. 1.14.78) –",
  "atk-s0512a3:125": "Imaṁ gāthaṁ abhāsi. Imañhi so ‘‘yattakāni piyavatthūni honti, tehi vippayoge tattakāni dukkhāni uppajjantī’’ti vatthukāme garahanto āha.",
  "atk-s0512a3:126_0": "Taṁ sutvā isigaṇo ‘‘mārisa, mā kathaya, atibhāriyo te sapatho’’ti kaṇṇe pidahi. Bodhisattopi",
  "atk-s0512a3:126_1": "‘‘atibhāriyo te sapatho, na, tvaṁ tāta, gaṇhasi, tava pattāsane nisīdā’’ti āha. Sesāpi",
  "atk-s0512a3:126_2": "sapathaṁ karontā yathākkamaṁ –",
  "atk-s0512a3:127": "‘‘Mālañca so kāsikacandanañca, dhāretu puttassa bahū bhavantu;",
  "atk-s0512a3:128": "Kāmesu tibbaṁ kurutaṁ apekkhaṁ, bhisāni te brāhmaṇa yo ahāsi.",
  "atk-s0512a3:129": "‘‘Pahūtadhañño kasimā yasassī, putte gihī dhanimā sabbakāme;",
  "atk-s0512a3:130": "Vayaṁ apassaṁ gharamāvasātu, bhisāni te brāhmaṇa yo ahāsi.",
  "atk-s0512a3:131": "‘‘So khattiyo hotu pasayhakārī, rājābhirājā balavā yasassī;",
  "atk-s0512a3:132": "Sacāturantaṁ mahimāvasātu, bhisāni te brāhmaṇa yo ahāsi.",
  "atk-s0512a3:133": "‘‘So brāhmaṇo hotu avītarāgo, muhuttanakkhattapathesu yutto;",
  "atk-s0512a3:134": "Pūjetu naṁ raṭṭhapatī yasassī, bhisāni te brāhmaṇa yo ahāsi.",
  "atk-s0512a3:135": "‘‘Ajjhāyakaṁ sabbasamantavedaṁ, tapassinaṁ maññatu sabbaloko;",
  "atk-s0512a3:136": "Pūjentu naṁ jānapadā samecca, bhisāni te brāhmaṇa yo ahāsi.",
  "atk-s0512a3:137": "‘‘Catussadaṁ gāmavaraṁ samiddhaṁ, dinnañhi so bhuñjatu vāsavena;",
  "atk-s0512a3:138": "Avītarāgo maraṇaṁ upetu, bhisāni te brāhmaṇa yo ahāsi.",
  "atk-s0512a3:139": "‘‘So gāmaṇī hotu sahāyamajjhe, naccehi gītehi pamodamāno;",
  "atk-s0512a3:140": "So rājato byasanamālattha kiñci, bhisāni te brāhmaṇa yo ahāsi.",
  "atk-s0512a3:141": "‘‘Taṁ ekarājā pathaviṁ vijetvā, itthīsahassassa ṭhapetu agge;",
  "atk-s0512a3:142": "Sīmantinīnaṁ pavarā bhavātu, bhisāni te brāhmaṇa yā ahāsi.",
  "atk-s0512a3:143": "‘‘Isīnañhi sā sabbasamāgatānaṁ, bhuñjeyya sāduṁ avikampamānā;",
  "atk-s0512a3:144": "Carātu lābhena vikatthamānā, bhisāni te brāhaṇa yā ahāsi.",
  "atk-s0512a3:145": "‘‘Āvāsiko hotu mahāvihāre, navakammiko hotu gajaṅgalāyaṁ;",
  "atk-s0512a3:146": "Ālokasandhiṁ divasaṁ karotu, bhisāni te brāhmaṇa yo ahāsi.",
  "atk-s0512a3:147": "‘‘So bajjhataṁ pāsasatehi chamhi, rammā vanā nīyatu rājadhāniṁ;",
  "atk-s0512a3:148": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0512a3:149": "‘‘Alakkamālī tipukaṇṇapiṭṭho, laṭṭhīhato sappamukhaṁ upetu;",
  "atk-s0512a3:150": "Sakacchabandho visikhaṁ carātu, bhisāni te brāhmaṇa yo ahāsī’’ti. (jā. 1.14.79-90) –",
  "atk-s0512a3:151": "Imā gāthāyo avocuṁ.",
  "atk-s0512a3:152_0": "Tattha tibbanti vatthukāmakilesakāmesu bahalaṁ apekkhaṁ karotu. Kasimāti sampannakasikammo.",
  "atk-s0512a3:152_1": "Putte gihī dhanimā sabbakāmeti putte labhatu, gihī hotu, sattavidhena dhanena dhanimā",
  "atk-s0512a3:152_2": "hotu, rūpādibhede sabbakāme labhatu. Vayaṁ apassanti mahallakakālepi apabbajitvā",
  "atk-s0512a3:152_3": "attano vayaṁ apassanto pañcakāmaguṇasamiddhaṁ gharameva āvasatu. Rājābhirājāti rājūnaṁ",
  "atk-s0512a3:152_4": "antare atirājā. Avītarāgoti purohitaṭṭhānataṇhāya sataṇho. Tapassinanti tapasīlaṁ,",
  "atk-s0512a3:152_5": "sīlasampannoti naṁ maññatu. Catussadanti ākiṇṇamanussatāya manussehi pahūtadhaññatāya",
  "atk-s0512a3:152_6": "dhaññena sulabhadārutāya dārūhi sampannodakatāya udakenāti catūhi ussannaṁ. Vāsavenāti",
  "atk-s0512a3:152_7": "vāsavena dinnaṁ viya acalaṁ, vāsavato laddhavarānubhāveneva rājānaṁ ārādhetvā tena",
  "atk-s0512a3:152_8": "dinnantipi attho. Avītarāgoti avigatarāgo kaddame sūkaro viya kāmapaṅke nimuggova hotu.",
  "atk-s0512a3:153_0": "Gāmaṇīti gāmajeṭṭhako. Tanti taṁ itthiṁ. Ekarājāti aggarājā. Itthīsahassassāti vacanamaṭṭhatāya",
  "atk-s0512a3:153_1": "vuttaṁ. Soḷasannaṁ itthisahassānaṁ aggaṭṭhāne ṭhapetūti attho. Sīmantinīnanti sīmantadharānaṁ,",
  "atk-s0512a3:153_2": "itthīnanti attho. Sabbasamāgatānanti sabbesaṁ sannipatitānaṁ majjhe nisīditvā. Avikampamānāti",
  "atk-s0512a3:153_3": "anosakkamānā sādurasaṁ bhuñjatūti attho. Carātu lābhena vikatthamānāti lābhahetu",
  "atk-s0512a3:153_4": "siṅgāravesaṁ gahetvā lābhaṁ uppādetuṁ caratu. Āvāsikoti āvāsajagganako. Gajaṅgalāyanti",
  "atk-s0512a3:153_5": "evaṁnāmake nagare. Tattha kira dabbasambhārā sulabhā. Ālokasandhiṁ divasanti ekadivasena",
  "atk-s0512a3:153_6": "ekameva vātapānaṁ karotu. So kira devaputto kassapabuddhakāle gajaṅgalanagaraṁ nissāya",
  "atk-s0512a3:153_7": "yojanike mahāvihāre āvāsiko saṅghatthero hutvā jiṇṇe vihāre navakammāni karontova",
  "atk-s0512a3:153_8": "mahādukkhaṁ anubhavi, taṁ sandhāyāha.",
  "atk-s0512a3:154_0": "Pāsasatehīti bahūhi pāsehi. Chamhīti catūsu pādesu gīvāya kaṭibhāge cāti chasu ṭhānesu.",
  "atk-s0512a3:154_1": "Tuttehīti dvikaṇṭakāhi dīghalaṭṭhīhi. Pācanehīti rassapācanehi, aṅkusakehi vā. Alakkamālīti",
  "atk-s0512a3:154_2": "ahituṇḍikena kaṇṭhe parikkhipitvā ṭhapitāya alakkamālāya samannāgato. Tipukaṇṇapiṭṭhoti",
  "atk-s0512a3:154_3": "tipupiḷandhanena piḷandhitapiṭṭhikaṇṇo kaṇṇapiṭṭho. Laṭṭhihatoti sappakīḷāpanaṁ sikkhāpayamāno",
  "atk-s0512a3:154_4": "laṭṭhiyā hato hutvā. Sabbaṁ te kāmabhogaṁ gharāvāsaṁ attanā attanā anubhūtadukkhañca",
  "atk-s0512a3:154_5": "jigucchantā tathā tathā sapathaṁ karontā evamāhaṁsu.",
  "atk-s0512a3:155": "Atha bodhisatto ‘‘sabbehi imehi sapatho kato, mayāpi kātuṁ vaṭṭatī’’ti sapathaṁ karonto –",
  "atk-s0512a3:156": "‘‘Yo ve anaṭṭhaṁva naṭṭhanti cāha, kāmeva so labhataṁ bhuñjatañca;",
  "atk-s0512a3:157": "Agāramajjhe maraṇaṁ upetu, yo vā bhonto saṅkati kañci devā’’ti. (jā. 1.14.91) –",
  "atk-s0512a3:158": "Imaṁ gāthamāha.",
  "atk-s0512a3:159": "Tattha bhontoti bhavanto. Saṅkatīti āsaṅkati. Kañcīti aññataraṁ.",
  "atk-s0512a3:160_0": "Atha sakko ‘‘sabbepime kāmesu nirapekkhā’’ti jānitvā saṁviggamānaso na imesu kenacipi",
  "atk-s0512a3:160_1": "bhisāni nītāni, nāpi tayā anaṭṭhaṁ naṭṭhanti vuttaṁ, apica ahaṁ tumhe vīmaṁsitukāmo",
  "atk-s0512a3:160_2": "antaradhāpesinti dassento –",
  "atk-s0512a3:161": "‘‘Vīmaṁsamāno isino bhisāni, tīre gahetvāna thale nidhesiṁ;",
  "atk-s0512a3:162": "Suddhā apāpā isayo vasanti, etāni te brahmacārī bhisānī’’ti. (jā. 1.14.95) –",
  "atk-s0512a3:163": "Osānagāthamāha.",
  "atk-s0512a3:164": "Taṁ sutvā bodhisatto –",
  "atk-s0512a3:165": "‘‘Na te naṭā no pana kīḷaneyyā, na bandhavā no pana te sahāyā;",
  "atk-s0512a3:166": "Kismiṁ vupatthambha sahassanetta, isīhi tvaṁ kīḷasi devarājā’’ti. (jā. 1.14.96) –",
  "atk-s0512a3:167": "Sakkaṁ tajjesi.",
  "atk-s0512a3:168": "Atha naṁ sakko –",
  "atk-s0512a3:169": "‘‘Ācariyo mesi pitā ca mayhaṁ, esā patiṭṭhā khalitassa brahme;",
  "atk-s0512a3:170": "Ekāparādhaṁ khama bhūripañña, na paṇḍitā kodhabalā bhavantī’’ti. (jā. 1.14.97) –",
  "atk-s0512a3:171": "Khamāpesi.",
  "atk-s0512a3:172": "Mahāsatto sakkassa devarañño khamitvā sayaṁ isigaṇaṁ khamāpento –",
  "atk-s0512a3:173": "‘‘Suvāsitaṁ isinaṁ ekarattaṁ, yaṁ vāsavaṁ bhūtapatiddasāma;",
  "atk-s0512a3:174": "Sabbeva bhonto sumanā bhavantu, yaṁ brāhmaṇo paccupādī bhisānī’’ti. (jā. 1.14.98) –",
  "atk-s0512a3:175": "Āha.",
  "atk-s0512a3:176_0": "Tattha na te naṭāti, devarāja, mayaṁ tava naṭā vā kīḷitabbayuttakā vā na homa. Nāpi",
  "atk-s0512a3:176_1": "tava ñātakā, sahāyā hassaṁ kātabbā. Atha tvaṁ kismiṁ vupatthambhāti kiṁ upatthambhakaṁ",
  "atk-s0512a3:176_2": "katvā, kiṁ nissāya isīhi saddhiṁ kīḷasīti attho. Esā patiṭṭhāti esā tava pādacchāyā",
  "atk-s0512a3:176_3": "ajja mama khalitassa aparādhassa patiṭṭhā hotu. Suvāsitanti āyasmantānaṁ isīnaṁ ekarattimpi",
  "atk-s0512a3:176_4": "imasmiṁ araññe vasitaṁ suvasitameva. Kiṁkāraṇā? Yaṁ vāsavaṁ bhūtapatiṁ addasāma.",
  "atk-s0512a3:176_5": "Sace hi mayaṁ nagare avasimhā, na imaṁ addasāma. Bhontoti bhavanto. Sabbepi sumanā",
  "atk-s0512a3:176_6": "bhavantu tussantu, sakkassa devarañño khamantu, kiṁkāraṇā? Yaṁ brāhmaṇo paccupādī",
  "atk-s0512a3:176_7": "bhisāni yasmā tumhākaṁ ācariyo bhisāni alabhīti. Sakko isigaṇaṁ vanditvā devalokaṁ",
  "atk-s0512a3:176_8": "gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0512a3:177_0": "Tadā upakañcanādayo cha bhātaro sāriputtamoggallānamahākassapaanuruddhapuṇṇaānandattherā,",
  "atk-s0512a3:177_1": "bhaginī uppalavaṇṇā, dāsī khujjuttarā, dāso citto gahapati, rukkhadevatā sātāgiro,",
  "atk-s0512a3:177_2": "vāraṇo pālileyyanāgo, vānaro madhuvāsiṭṭho, sakko kāḷudāyī, mahākañcanatāpaso lokanātho.",
  "atk-s0512a3:178": "Tassa idhāpi heṭṭhā vuttanayeneva dasa pāramiyo niddhāretabbā. Tathā accantameva kāmesu anapekkhatādayo guṇānubhāvā vibhāvetabbāti.",
  "atk-s0512a3:179": "Bhisacariyāvaṇṇanā niṭṭhitā.",
  "atk-s0512a3:180": "5. Soṇapaṇḍitacariyāvaṇṇanā",
  "atk-s0512a3:181_0": "42. Pañcame nagare brahmavaḍḍhaneti brahmavaḍḍhananāmake nagare. Kulavareti aggakule.",
  "atk-s0512a3:181_1": "Seṭṭheti pāsaṁsatame. Mahāsāleti mahāsāre. Ajāyahanti ajāyiṁ ahaṁ. Idaṁ vuttaṁ hoti",
  "atk-s0512a3:181_2": "– tasmiṁ kāle ‘‘brahmavaḍḍhana’’nti laddhanāme bārāṇasinagare yadā homi bhavāmi paṭivasāmi,",
  "atk-s0512a3:181_3": "tadā abhijātasampattiyā uditoditabhāvena agge vijjāvatasampattiyā seṭṭhe asītikoṭivibhavatāya",
  "atk-s0512a3:181_4": "mahāsāle brāhmaṇakule ahaṁ uppajjinti.",
  "atk-s0512a3:182_0": "Tadā hi mahāsatto brahmalokato cavitvā brahmavaḍḍhananagare asītikoṭivibhavassa aññatarassa",
  "atk-s0512a3:182_1": "brāhmaṇamahāsālassa putto hutvā nibbatti. Tassa nāmaggahaṇadivase ‘‘soṇakumāro’’ti",
  "atk-s0512a3:182_2": "nāmaṁ kariṁsu. Tassa padasā gamanakāle aññopi satto brahmalokā cavitvā bodhisattassa",
  "atk-s0512a3:182_3": "mātuyā kucchimhi paṭisandhiṁ gaṇhi. Tassa jātassa ‘‘nandakumāro’’ti nāmaṁ kariṁsu.",
  "atk-s0512a3:182_4": "Tesaṁ uggahitavedānaṁ sabbasippanipphattippattānaṁ vayappattānaṁ rūpasampadaṁ disvā",
  "atk-s0512a3:182_5": "tuṭṭhahaṭṭhā mātāpitaro ‘‘gharabandhanena bandhissāmā’’ti paṭhamaṁ soṇakumāraṁ āhaṁsu",
  "atk-s0512a3:182_6": "– ‘‘tāta, te patirūpakulato dārikaṁ ānessāma, tvaṁ kuṭumbaṁ paṭipajjāhī’’ti.",
  "atk-s0512a3:183_0": "Mahāsatto ‘‘alaṁ mayhaṁ gharāvāsena, ahaṁ yāvajīvaṁ tumhe paṭijaggitvā tumhākaṁ accayena",
  "atk-s0512a3:183_1": "pabbajissāmī’’ti āha. Mahāsattassa hi tadā tayopi bhavā ādittaṁ agāraṁ viya aṅgārakāsu",
  "atk-s0512a3:183_2": "viya ca upaṭṭhahiṁsu. Visesato panesa nekkhammajjhāsayo nekkhammādhimutto ahosi.",
  "atk-s0512a3:183_3": "Tassa adhippāyaṁ ajānantā te punappunaṁ kathentāpi tassa cittaṁ alabhitvā nandakumāraṁ",
  "atk-s0512a3:183_4": "āmantetvā ‘‘tāta, tena hi tvaṁ kuṭumbaṁ paṭipajjāhī’’ti vatvā tenāpi ‘‘nāhaṁ mama",
  "atk-s0512a3:183_5": "bhātarā chaḍḍitakheḷaṁ sīsena ukkhipāmi, ahampi tumhākaṁ accayena bhātarā saddhiṁ",
  "atk-s0512a3:183_6": "pabbajissāmī’’ti vutte ‘‘ime evaṁ taruṇā kāme jahanti, kimaṅgaṁ pana mayanti sabbeva",
  "atk-s0512a3:183_7": "pabbajissāmā’’ti cintetvā ‘‘tāta, kiṁ vo amhākaṁ accayena pabbajjāya, sabbe saheva",
  "atk-s0512a3:183_8": "pabbajāmā’’ti vatvā ñātīnaṁ dātabbayuttakaṁ datvā dāsajanaṁ bhujissaṁ katvā rañño",
  "atk-s0512a3:183_9": "ārocetvā sabbaṁ dhanaṁ vissajjetvā mahādānaṁ pavattetvā cattāropi janā brahmavaḍḍhananagarā",
  "atk-s0512a3:183_10": "nikkhamitvā himavantappadese padumapuṇḍarīkamaṇḍitaṁ mahāsaraṁ nissāya ramaṇīye vanasaṇḍe",
  "atk-s0512a3:183_11": "assamaṁ māpetvā pabbajitvā tattha vasiṁsu. Tena vuttaṁ –",
  "atk-s0512a3:184": "43.",
  "atk-s0512a3:185": " ‘‘Tadāpi lokaṁ disvāna, andhībhūtaṁ tamotthaṭaṁ;",
  "atk-s0512a3:186": "Cittaṁ bhavato patikuṭati, tuttavegahataṁ viya.",
  "atk-s0512a3:187": "44.",
  "atk-s0512a3:188": " ‘‘Disvāna vividhaṁ pāpaṁ, evaṁ cintesahaṁ tadā;",
  "atk-s0512a3:189": "Kadāhaṁ gehā nikkhamma, pavisissāmi kānanaṁ.",
  "atk-s0512a3:190": "45.",
  "atk-s0512a3:191": " ‘‘Tadāpi maṁ nimantiṁsu, kāmabhogehi ñātayo;",
  "atk-s0512a3:192": "Tesampi chandamācikkhiṁ, mā nimantetha tehi maṁ.",
  "atk-s0512a3:193": "46.",
  "atk-s0512a3:194": " ‘‘Yo me kaniṭṭhako bhātā, nando nāmāsi paṇḍito;",
  "atk-s0512a3:195": "Sopi maṁ anusikkhanto, pabbajjaṁ samarocayi.",
  "atk-s0512a3:196": "47.",
  "atk-s0512a3:197": " ‘‘Ahaṁ soṇo ca nando ca, ubho mātāpitā mama;",
  "atk-s0512a3:198": "Tadāpi bhoge chaḍḍetvā, pāvisimhā mahāvana’’nti.",
  "atk-s0512a3:199_0": "Tattha tadāpīti yadā ahaṁ brahmavaḍḍhananagare soṇo nāma brāhmaṇakumāro ahosiṁ, tadāpi.",
  "atk-s0512a3:199_1": "Lokaṁ disvānāti sakalampi sattalokaṁ paññācakkhunā passitvā. Andhībhūtanti paññācakkhuvirahena",
  "atk-s0512a3:199_2": "andhajātaṁ andhabhāvaṁ pattaṁ. Tamotthaṭanti avijjandhakārena abhibhūtaṁ. Cittaṁ",
  "atk-s0512a3:199_3": "bhavato patikuṭatīti jātiādisaṁvegavatthupaccavekkhaṇena kāmādibhavato mama cittaṁ",
  "atk-s0512a3:199_4": "saṅkuṭati sannilīyati na visarati. Tuttavegahataṁ viyāti tuttaṁ vuccati ayokaṇṭakasīso",
  "atk-s0512a3:199_5": "dīghadaṇḍo, yo patodoti vuccati. Tena vegasā abhihato yathā hatthājānīyo saṁvegappatto",
  "atk-s0512a3:199_6": "hoti, evaṁ mama cittaṁ tadā kāmādīnavapaccavekkhaṇena saṁvegappattanti dasseti.",
  "atk-s0512a3:200_0": "Disvāna vividhaṁ pāpanti gehaṁ āvasantehi gharāvāsanimittaṁ chandadosādivasena karīyamānaṁ",
  "atk-s0512a3:200_1": "nānāvidhaṁ pāṇātipātādipāpakammañceva tannimittañca nesaṁ lāmakabhāvaṁ passitvā.",
  "atk-s0512a3:200_2": "Evaṁ cintesahaṁ tadāti ‘‘kadā nu kho ahaṁ mahāhatthī viya ayabandhanaṁ gharabandhanaṁ",
  "atk-s0512a3:200_3": "chinditvā gehato nikkhamanavasena vanaṁ pavisissāmī’’ti evaṁ tadā soṇakumārakāle",
  "atk-s0512a3:200_4": "cintesiṁ ahaṁ. Tadāpi maṁ nimantiṁsūti na kevalaṁ ayogharapaṇḍitādikāleyeva, atha",
  "atk-s0512a3:200_5": "kho tadāpi tasmiṁ soṇakumārakālepi maṁ mātāpituādayo ñātayo kāmabhogino kāmajjhāsayā",
  "atk-s0512a3:200_6": "‘‘ehi, tāta, imaṁ asītikoṭidhanaṁ vibhavaṁ paṭipajja, kulavaṁsaṁ patiṭṭhāpehī’’ti",
  "atk-s0512a3:200_7": "uḷārehi bhogehi nimantayiṁsu. Tesampi chandamācikkhinti tesampi mama ñātīnaṁ tehi",
  "atk-s0512a3:200_8": "kāmabhogehi mā maṁ nimantayitthāti attano chandampi ācikkhiṁ, pabbajjāya ninnajjhāsayampi",
  "atk-s0512a3:200_9": "kathesiṁ, yathājjhāsayaṁ paṭipajjathāti adhippāyo.",
  "atk-s0512a3:201_0": "Sopi maṁ anu sikkhantoti ‘‘ime kāmā nāma appassādā bahudukkhā bahūpāyāsā’’tiādinā",
  "atk-s0512a3:201_1": "(ma. ni. 1.234; 2.43-45; pāci.417) nayena nānappakāraṁ kāmesu ādīnavaṁ paccavekkhitvā",
  "atk-s0512a3:201_2": "yathāhaṁ sīlādīni sikkhanto pabbajjaṁ rocesiṁ. Sopi nandapaṇḍito tatheva tassa nekkhammena",
  "atk-s0512a3:201_3": "maṁ anusikkhanto pabbajjaṁ samarocayīti. Ahaṁ soṇo ca nando cāti tasmiṁ kāle soṇanāmako",
  "atk-s0512a3:201_4": "ahaṁ mayhaṁ kaniṭṭhabhātā nando cāti. Ubho mātāpitāmamāti ‘‘ime nāma puttakā evaṁ",
  "atk-s0512a3:201_5": "taruṇakālepi kāme jahanti, kimaṅgaṁ pana maya’’nti uppannasaṁvegā mātāpitaro ca.",
  "atk-s0512a3:201_6": "Bhoge chaḍḍetvāti asītikoṭivibhavasamiddhe mahā bhoge anapekkhacittā kheḷapiṇḍaṁ",
  "atk-s0512a3:201_7": "viya pariccajitvā mayaṁ cattāropi janā himavantappadese mahāvanaṁ nekkhammajjhāsayena pavisimhāti attho.",
  "atk-s0512a3:202_0": "Pavisitvā ca te tattha ramaṇīye bhūmibhāge assamaṁ māpetvā tāpasapabbajjāya pabbajitvā",
  "atk-s0512a3:202_1": "tattha vasiṁsu. Te ubhopi bhātaro mātāpitaro paṭijaggiṁsu. Tesu nandapaṇḍito ‘‘mayā",
  "atk-s0512a3:202_2": "ābhataphalāphalāneva mātāpitaro khādāpessāmī’’ti hiyyo ca purimagocaragahitaṭṭhānato",
  "atk-s0512a3:202_3": "ca yāni tāni avasesāni phalāphalāni pātova ānetvā mātāpitaro khādāpeti. Te tāni khāditvā",
  "atk-s0512a3:202_4": "mukhaṁ vikkhāletvā uposathikā honti. Soṇapaṇḍito pana dūraṁ gantvā madhuramadhurāni",
  "atk-s0512a3:202_5": "supakkāni āharitvā upanāmeti. Atha naṁ te ‘‘tāta, kaniṭṭhena ābhatāni mayaṁ khāditvā",
  "atk-s0512a3:202_6": "uposathikā jātā, idāni no attho natthī’’ti vadanti. Iti tassa phalāphalāni paribhogaṁ",
  "atk-s0512a3:202_7": "na labhanti vinassanti, punadivasādīsupi tathevāti, evaṁ so pañcābhiññatāya dūrampi",
  "atk-s0512a3:202_8": "gantvā āharati, te pana na khādanti.",
  "atk-s0512a3:203_0": "Atha mahāsatto cintesi – ‘‘mātāpitaro sukhumālā, nando ca yāni tāni apakkāni duppakkāni",
  "atk-s0512a3:203_1": "phalāphalāni āharitvā khādāpeti, evaṁ sante ime na ciraṁ pavattissanti, vāressāmi",
  "atk-s0512a3:203_2": "na’’nti. Atha naṁ āmantetvā ‘‘nanda, ito paṭṭhāya phalāphalaṁ āharitvā mamāgamanaṁ",
  "atk-s0512a3:203_3": "patimānehi, ubho ekatova khādāpessāmā’’ti āha. Evaṁ vuttepi attano puññaṁ paccāsīsanto",
  "atk-s0512a3:203_4": "na tassa vacanamakāsi. Mahāsatto taṁ upaṭṭhānaṁ āgataṁ ‘‘na tvaṁ paṇḍitānaṁ vacanaṁ",
  "atk-s0512a3:203_5": "karosi, ahaṁ jeṭṭho, mātāpitaro ca mameva bhāro, ahameva ne paṭijaggissāmi, tvaṁ",
  "atk-s0512a3:203_6": "ito aññattha yāhī’’ti tassa accharaṁ pahari.",
  "atk-s0512a3:204_0": "So tena paṇāmito tattha ṭhātuṁ asakkonto taṁ vanditvā mātāpitūnaṁ tamatthaṁ ārocetvā",
  "atk-s0512a3:204_1": "attano paṇṇasālaṁ pavisitvā kasiṇaṁ oloketvā taṁdivasameva aṭṭha ca samāpattiyo pañca",
  "atk-s0512a3:204_2": "ca abhiññāyo nibbattetvā cintesi – ‘‘kiṁ nu kho ahaṁ sinerupādato ratanavālukaṁ āharitvā",
  "atk-s0512a3:204_3": "mama bhātu paṇṇasālāpariveṇaṁ ākiritvā khamāpessāmi, udāhu anotattato udakaṁ āharitvā",
  "atk-s0512a3:204_4": "khamāpessāmi? Atha vā me bhātā devatāvasena khameyya, cattāro mahārājāno sakkañca",
  "atk-s0512a3:204_5": "devarājānaṁ ānetvā khamāpessāmi, evaṁ pana na sobhissati, ayaṁ kho manojo brahmavaḍḍhanarājā",
  "atk-s0512a3:204_6": "sakalajambudīpe aggarājā, taṁ ādiṁ katvā sabbe rājāno ānetvā khamāpessāmi, evaṁ sante",
  "atk-s0512a3:204_7": "mama bhātu guṇo sakalajambudīpaṁ avattharitvā gamissati, cando viya sūriyo viya ca paññāyissatī’’ti.",
  "atk-s0512a3:205_0": "So tāvadeva iddhiyā gantvā brahmavaḍḍhananagare tassa rañño nivesanadvāre otaritvā",
  "atk-s0512a3:205_1": "‘‘eko tāpaso tumhe daṭṭhukāmo’’ti rañño ārocāpetvā tena katokāso tassa santikaṁ gantvā",
  "atk-s0512a3:205_2": "‘‘ahaṁ attano balena sakalajambudīpe rajjaṁ gahetvā tava dassāmī’’ti. ‘‘Kathaṁ pana",
  "atk-s0512a3:205_3": "tumhe, bhante, sakalajambudīpe rajjaṁ gahetvā dassathā’’ti? ‘‘Mahārāja, kassaci vadhacchedaṁ",
  "atk-s0512a3:205_4": "akatvā attano iddhiyāva gahetvā dassāmī’’ti mahatiyā senāya saddhiṁ taṁ ādāya kosalaraṭṭhaṁ",
  "atk-s0512a3:205_5": "gantvā nagarassa avidūre khandhāvāraṁ nivesetvā ‘‘yuddhaṁ vā no detu, vase vā vattatū’’ti",
  "atk-s0512a3:205_6": "kosalarañño dūtaṁ pāhesi. Tena kujjhitvā yuddhasajjena hutvā nikkhantena saddhiṁ",
  "atk-s0512a3:205_7": "yuddhe āraddhe attano iddhānubhāvena yathā dvinnaṁ senānaṁ pīḷanaṁ na hoti, evaṁ",
  "atk-s0512a3:205_8": "katvā yathā ca kosalarājā tassa vase vattati, evaṁ vacanapaṭivacanaharaṇehi saṁvidahi.",
  "atk-s0512a3:205_9": "Etenupāyena sakalajambudīpe rājāno tassa vase vattāpesi.",
  "atk-s0512a3:206_0": "So tena parituṭṭho nandapaṇḍitaṁ āha – ‘‘bhante, tumhehi yathā mayhaṁ paṭiññātaṁ,",
  "atk-s0512a3:206_1": "tathā kataṁ, bahūpakārā me tumhe, kimahaṁ tumhākaṁ karissāmi, ahañhi te sakalajambudīpe",
  "atk-s0512a3:206_2": "upaḍḍharajjampi dātuṁ icchāmi, kimaṅgaṁ pana hatthiassarathamaṇimuttāpavāḷarajatasuvaṇṇadāsidāsaparijanapariccheda’’nti?",
  "atk-s0512a3:206_3": "Taṁ sutvā nandapaṇḍito ‘‘na me te, mahārāja, rajjena attho, nāpi hatthiyānādīhi,",
  "atk-s0512a3:206_4": "api ca kho te raṭṭhe asukasmiṁ nāma assame mama mātāpitaro pabbajitvā vasanti. Tyāhaṁ",
  "atk-s0512a3:206_5": "upaṭṭhahanto ekasmiṁ aparādhe mama jeṭṭhabhātikena soṇapaṇḍitena nāma mahesinā paṇāmito,",
  "atk-s0512a3:206_6": "svāhaṁ taṁ ādāya tassa santikaṁ gantvā khamāpessāmi, tassa me tvaṁ khamāpane sahāyo",
  "atk-s0512a3:206_7": "hohī’’ti. Rājā ‘‘sādhū’’ti sampaṭicchitvā catuvīsatiakkhobhanī parimāṇāya senāya",
  "atk-s0512a3:206_8": "parivuto ekasatarājūhi saddhiṁ nandapaṇḍitaṁ purakkhatvā taṁ assamapadaṁ patvā caturaṅgulappadesaṁ",
  "atk-s0512a3:206_9": "muñcitvā ākāse ṭhitena kājena anotattato udakaṁ āharitvā pānīyaṁ paṭisāmetvā pariveṇaṁ",
  "atk-s0512a3:206_10": "sammajjitvā mātāpitūnaṁ āsannappadese nisinnaṁ jhānaratisamappitaṁ mahāsattaṁ upasaṅkamitvā",
  "atk-s0512a3:206_11": "nandapaṇḍito naṁ khamāpesi. Mahāsatto nandapaṇḍitaṁ mātaraṁ paṭicchāpetvā attanā",
  "atk-s0512a3:206_12": "yāvajīvaṁ pitaraṁ paṭijaggi. Tesaṁ pana rājūnaṁ –",
  "atk-s0512a3:207": "‘‘Ānando ca pamodo ca, sadā hasitakīḷitaṁ;",
  "atk-s0512a3:208": "Mātaraṁ paricaritvāna, labbhametaṁ vijānatā.",
  "atk-s0512a3:209": "‘‘Ānando ca pamodo ca, sadā hasitakīḷitaṁ;",
  "atk-s0512a3:210": "Pitaraṁ paricaritvāna, labbhametaṁ vijānato.",
  "atk-s0512a3:211": "‘‘Dānañca peyyavajjañca, atthacariyā ca yā idha;",
  "atk-s0512a3:212": "Samānattatā ca dhammesu, tattha tattha yathārahaṁ;",
  "atk-s0512a3:213": "Ete kho saṅgahā loke, rathassāṇīva yāyato.",
  "atk-s0512a3:214": "‘‘Ete ca saṅgahā nāssu, na mātā puttakāraṇā;",
  "atk-s0512a3:215": "Labhetha mānaṁ pūjaṁ vā, pitā vā puttakāraṇā.",
  "atk-s0512a3:216": "‘‘Yasmā ca saṅgahā ete, sammapekkhanti paṇḍitā;",
  "atk-s0512a3:217": "Tasmā mahattaṁ papponti, pāsaṁsā ca bhavanti te.",
  "atk-s0512a3:218": "‘‘Brahmāti mātāpitaro, pubbācariyāti vuccare;",
  "atk-s0512a3:219": "Āhuneyyā ca puttānaṁ, pajāya anukampakā.",
  "atk-s0512a3:220": "‘‘Tasmā hi ne namasseyya, sakkareyya ca paṇḍito;",
  "atk-s0512a3:221": "Annena atha pānena, vatthena sayanena ca;",
  "atk-s0512a3:222": "Ucchādanena nhāpanena, pādānaṁ dhovanena ca.",
  "atk-s0512a3:223": "‘‘Tāya naṁ pāricariyāya, mātāpitūsu paṇḍitā;",
  "atk-s0512a3:224": "Idheva naṁ pasaṁsanti, pecca sagge pamodatī’’ti. (jā. 2.20.176-183) –",
  "atk-s0512a3:225_0": "Buddhalīḷāya dhammaṁ desesi, taṁ sutvā sabbepi te rājāno sabalakāyā pasīdiṁsu. Atha",
  "atk-s0512a3:225_1": "ne pañcasu sīlesu patiṭṭhāpetvā ‘‘dānādīsu appamattā hothā’’ti ovaditvā vissajjesi.",
  "atk-s0512a3:225_2": "Te sabbepi dhammena rajjaṁ kāretvā āyupariyosāne devanagaraṁ pūrayiṁsu. Bodhisatto",
  "atk-s0512a3:225_3": "‘‘ito paṭṭhāya mātaraṁ paṭijaggāhī’’ti mātaraṁ nandapaṇḍitaṁ paṭicchāpetvā attanā",
  "atk-s0512a3:225_4": "yāvajīvaṁ pitaraṁ paṭijaggi. Te ubhopi āyupariyosāne brahmalokaparāyanā ahesuṁ.",
  "atk-s0512a3:226_0": "Tadā mātāpitaro mahārājakulāni, nandapaṇḍito ānandatthero, manojo rājā sāriputtatthero,",
  "atk-s0512a3:226_1": "ekasatarājāno asītimahātherā ceva aññataratherā ca, catuvīsatiakkhobhanīparisā buddhaparisā,",
  "atk-s0512a3:226_2": "soṇapaṇḍito lokanātho.",
  "atk-s0512a3:227_0": "Tassa kiñcāpi sātisayā nekkhammapāramī, tathāpi heṭṭhā vuttanayeneva sesapāramiyo",
  "atk-s0512a3:227_1": "ca niddhāretabbā. Tathā accantameva kāmesu anapekkhatā, mātāpitūsu tibbo sagāravasappatissabhāvo",
  "atk-s0512a3:227_2": ", mātāpituupaṭṭhānena atitti, satipi nesaṁ upaṭṭhāne sabbakālaṁ samāpattivihārehi",
  "atk-s0512a3:227_3": "vītināmananti evamādayo mahāsattassa guṇānubhāvā vibhāvetabbāti.",
  "atk-s0512a3:228": "Soṇapaṇḍitacariyāvaṇṇanā niṭṭhitā.",
  "atk-s0512a3:229": "Nekkhammapāramī niṭṭhitā.",
  "atk-s0512a3:230": "6. Temiyacariyāvaṇṇanā",
  "atk-s0512a3:231_0": "48. Chaṭṭhe kāsirājassa atrajoti kāsirañño atrajo putto yadā homi, tadā mūgapakkhoti",
  "atk-s0512a3:231_1": "nāmena, temiyoti vadanti manti temiyoti nāmena mūgapakkhavatādhiṭṭhānena ‘‘mūgapakkho’’ti",
  "atk-s0512a3:231_2": "mātāpitaro ādiṁ katvā sabbeva maṁ vadantīti sambandho. Mahāsattassa hi jātadivase",
  "atk-s0512a3:231_3": "sakalakāsiraṭṭhe devo vassi, yasmā ca so rañño ceva amaccādīnañca hadayaṁ uḷārena",
  "atk-s0512a3:231_4": "pītisinehena temayamāno uppanno, tasmā ‘‘temiyakumāro’’ti nāmaṁ ahosi.",
  "atk-s0512a3:232_0": "49.Soḷasitthisahassānanti soḷasannaṁ kāsirañño itthāgārasahassānaṁ. Na vijjati pumoti",
  "atk-s0512a3:232_1": "putto na labbhati. Na kevalañca putto eva, dhītāpissa natthi eva. Ahorattānaṁ accayena,",
  "atk-s0512a3:232_2": "nibbatto ahamekakoti aputtakasseva tassa rañño bahūnaṁ saṁvaccharānaṁ atītattā anekesaṁ",
  "atk-s0512a3:232_3": "ahorattānaṁ apagamanena sakkadattiyo ahamekakova bodhipariyesanaṁ caramāno, tadā",
  "atk-s0512a3:232_4": "tassa putto hutvā uppannoti satthā vadati.",
  "atk-s0512a3:233_0": "Tatrāyaṁ anupubbikathā – atīte bārāṇasiyaṁ kāsirājā rajjaṁ kāresi. Tassa soḷasasahassā",
  "atk-s0512a3:233_1": "itthiyo ahesuṁ. Tāsu ekāpi puttaṁ vā dhītaraṁ vā na labhati. Nāgarā ‘‘amhākaṁ rañño",
  "atk-s0512a3:233_2": "vaṁsānurakkhako ekopi putto natthī’’ti vippaṭisārī jātā sannipatitvā rājānaṁ ‘‘puttaṁ",
  "atk-s0512a3:233_3": "patthehī’’ti āhaṁsu. Rājā soḷasasahassā itthiyo ‘‘puttaṁ patthethā’’ti āṇāpesi. Tā",
  "atk-s0512a3:233_4": "candādīnaṁ upaṭṭhānādīni katvā patthentiyopi na labhiṁsu. Aggamahesī panassa maddarājadhītā",
  "atk-s0512a3:233_5": "candādevī nāma sīlasampannā ahosi. Rājā ‘‘tvampi puttaṁ patthehī’’ti āha. Sā puṇṇamadivase",
  "atk-s0512a3:233_6": "uposathikā hutvā attano sīlaṁ āvajjetvā ‘‘sacāhaṁ akhaṇḍasīlā, iminā me saccena putto",
  "atk-s0512a3:233_7": "uppajjatū’’ti saccakiriyamakāsi. Tassā sīlatejena sakkassa āsanaṁ uṇhākāraṁ dassesi.",
  "atk-s0512a3:233_8": "Sakko āvajjento taṁ kāraṇaṁ ñatvā ‘‘candādeviyā puttapaṭilābhassa upāyaṁ karissāmī’’ti",
  "atk-s0512a3:233_9": "tassā anucchavikaṁ puttaṁ upadhārento bodhisattaṁ tāvatiṁsabhavane nibbattitvā tattha",
  "atk-s0512a3:233_10": "yāvatāyukaṁ ṭhatvā tato cavitvā uparidevaloke uppajjitukāmaṁ disvā tassa santikaṁ",
  "atk-s0512a3:233_11": "gantvā ‘‘samma, tayi manussaloke uppanne pāramiyo ca te pūressanti, mahājanassa ca",
  "atk-s0512a3:233_12": "vuḍḍhi bhavissati, ayaṁ kāsirañño candā nāma aggamahesī puttaṁ pattheti, tassā kucchiyaṁ uppajjāhī’’ti āha.",
  "atk-s0512a3:234_0": "So ‘‘sādhū’’ti paṭissuṇitvā tassā kucchiyaṁ paṭisandhiṁ gaṇhi. Tassa sahāyā pañcasatā",
  "atk-s0512a3:234_1": "devaputtā khīṇāyukā devalokā cavitvā tasseva rañño amaccabhariyānaṁ kucchīsu paṭisandhiṁ",
  "atk-s0512a3:234_2": "gaṇhiṁsu. Devī gabbhassa patiṭṭhitabhāvaṁ ñatvā rañño ārocesi. Rājā gabbhaparihāraṁ",
  "atk-s0512a3:234_3": "dāpesi. Sā paripuṇṇagabbhā dhaññapuññalakkhaṇasampannaṁ puttaṁ vijāyi. Taṁdivasameva",
  "atk-s0512a3:234_4": "amaccagehesu pañcakumārasatāni vijāyiṁsu. Ubhayampi sutvā rājā ‘‘mama puttassa parivārā",
  "atk-s0512a3:234_5": "ete’’ti pañcannaṁ dārakasatānaṁ pañcadhātisatāni pesetvā kumārapasādhanāni ca pesesi.",
  "atk-s0512a3:234_6": "Mahāsattassa pana atidīghādidosavivajjitā alambatthanā madhurathaññā catusaṭṭhidhātiyo",
  "atk-s0512a3:234_7": "datvā mahantaṁ sakkāraṁ katvā candādeviyāpi varaṁ adāsi. Sā gahitakaṁ katvā ṭhapesi.",
  "atk-s0512a3:234_8": "Dārako mahatā parivārena vaḍḍhati. Atha naṁ ekamāsikaṁ alaṅkaritvā rañño santikaṁ",
  "atk-s0512a3:234_9": "ānayiṁsu. Rājā piyaputtaṁ oloketvā āliṅgitvā aṅke nisīdāpetvā ramayamāno nisīdi.",
  "atk-s0512a3:235_0": "50. Tasmiṁ khaṇe cattāro corā ānītā. Rājā tesu ekassa sakaṇṭakāhi kasāhi pahārasahassaṁ",
  "atk-s0512a3:235_1": "āṇāpesi, ekassa saṅkhalikāya bandhitvā bandhanāgārappavesanaṁ, ekassa sarīre sattippahāradānaṁ,",
  "atk-s0512a3:235_2": "ekassa sūlāropanaṁ. Mahāsatto pitu kathaṁ sutvā saṁvegappatto hutvā ‘‘aho mama pitā",
  "atk-s0512a3:235_3": "rajjaṁ nissāya bhāriyaṁ nirayagāmikammaṁ karotī’’ti cintesi. Punadivase naṁ setacchattassa",
  "atk-s0512a3:235_4": "heṭṭhā alaṅkatasirisayane nipajjāpesuṁ.",
  "atk-s0512a3:236_0": "So thokaṁ niddāyitvā paṭibuddho akkhīni ummīletvā setacchattaṁ olokento mahantaṁ",
  "atk-s0512a3:236_1": "sirivibhavaṁ passi. Athassa pakatiyāpi saṁvegappattassa atirekataraṁ bhayaṁ uppajji.",
  "atk-s0512a3:236_2": "So ‘‘kuto nu kho ahaṁ imaṁ rājagehaṁ āgato’’ti upadhārento jātissarañāṇena devalokato",
  "atk-s0512a3:236_3": "āgatabhāvaṁ ñatvā tato paraṁ olokento ussadaniraye pakkabhāvaṁ passi. Tato paraṁ",
  "atk-s0512a3:236_4": "olokento tasmiṁyeva nagare rājabhāvaṁ passi. Atha so ‘‘ahaṁ vīsativassāni rajjaṁ",
  "atk-s0512a3:236_5": "kāretvā asītivassasahassāni ussadaniraye pacciṁ, idāni punapi imasmiṁ coragehe nibbattosmi,",
  "atk-s0512a3:236_6": "pitāpi me hiyyo catūsu coresu ānītesu tathārūpaṁ pharusaṁ nirayasaṁvattanikaṁ kathaṁ",
  "atk-s0512a3:236_7": "kathesi. Na me iminā aviditavipulānatthāvahena rajjena attho, kathaṁ nu kho imamhā",
  "atk-s0512a3:236_8": "coragehā mucceyya’’nti cintento nipajji. Atha naṁ ekā devadhītā ‘‘tāta temiyakumāra,",
  "atk-s0512a3:236_9": "mā bhāyi, tīṇi aṅgāni adhiṭṭhahitvā tava sotthi bhavissatī’’ti samassāsesi. Taṁ sutvā",
  "atk-s0512a3:236_10": "mahāsatto rajjasaṅkhātā anatthato muccitukāmo soḷasasaṁvaccharāni tīṇi aṅgāni acalādhiṭṭhānavasena",
  "atk-s0512a3:236_11": "adhiṭṭhahi. Tena vuttaṁ ‘‘kicchāladdhaṁ piyaṁ putta’’ntiādi.",
  "atk-s0512a3:237_0": "Tattha kicchāladdhanti kicchena kasirena cirakālapatthanāya laddhaṁ. Abhijātanti",
  "atk-s0512a3:237_1": "jātisampannaṁ. Kāyajutiyā ceva ñāṇajutiyā ca samannāgatattā jutindharaṁ. Setacchattaṁ",
  "atk-s0512a3:237_2": "dhārayitvāna, sayane poseti maṁ pitāti pitā me kāsirājā ‘‘mā naṁ kumāraṁ rajo vā",
  "atk-s0512a3:237_3": "ussāvo vā’’ti jātakālato paṭṭhāya setacchattassa heṭṭhā sirisayane sayāpetvā mahantena",
  "atk-s0512a3:237_4": "parivārena maṁ poseti.",
  "atk-s0512a3:238_0": "51.Niddāyamāno sayanavare pabujjhitvā ahaṁ olokento paṇḍaraṁ setacchattaṁ addasaṁ.",
  "atk-s0512a3:238_1": "Yenāhaṁ nirayaṁ gatoti yena setacchattena tato tatiye attabhāve ahaṁ nirayaṁ gato,",
  "atk-s0512a3:238_2": "setacchattasīsena rajjaṁ vadati.",
  "atk-s0512a3:239_0": "52.Saha diṭṭhassa me chattanti taṁ setacchattaṁ diṭṭhassa diṭṭhavato me saha tena",
  "atk-s0512a3:239_1": "dassanena, dassanasamakālamevāti attho. Tāso uppajji bheravoti suparividitādīnavattā",
  "atk-s0512a3:239_2": "bhayānako cittutrāso udapādi. Vinicchayaṁ samāpanno, kathāhaṁ imaṁ muñcissanti kathaṁ",
  "atk-s0512a3:239_3": "nu kho ahaṁ imaṁ rajjaṁ kāḷakaṇṇiṁ muñceyyanti evaṁ vicāraṇaṁ āpajjiṁ.",
  "atk-s0512a3:240_0": "53.Pubbasālohitā mayhanti pubbe ekasmiṁ attabhāve mama mātubhūtapubbā tasmiṁ chatte",
  "atk-s0512a3:240_1": "adhivatthā devatā mayhaṁ atthakāminī hitesinī. Sā maṁ disvāna dukkhitaṁ, tīsu ṭhānesu",
  "atk-s0512a3:240_2": "yojayīti sā devatā maṁ tathā cetodukkhena dukkhitaṁ disvā mūgapakkhabadhirabhāvasaṅkhātesu",
  "atk-s0512a3:240_3": "tīsu rajjadukkhato nikkhamanakāraṇesu yojesi.",
  "atk-s0512a3:241_0": "54.Paṇḍiccayanti paṇḍiccaṁ, ayameva vā pāṭho. Mā vibhāvayāti mā pakāsehi. Bālamatoti",
  "atk-s0512a3:241_1": "bāloti ñāto. Sabboti sakalo antojano ceva bahijano ca. Ocināyatūti nīharathetaṁ kāḷakaṇṇinti",
  "atk-s0512a3:241_2": "avajānātu. Evaṁ tava attho bhavissatīti evaṁ yathāvuttanayena avajānitabbabhāve sati",
  "atk-s0512a3:241_3": "tuyhaṁ gehato nikkhamanena hitaṁ pāramiparipūraṇaṁ bhavissati.",
  "atk-s0512a3:242_0": "55.Tetaṁvacananti te etaṁ tīṇi aṅgāni adhiṭṭhāhīti vacanaṁ. Atthakāmāsi me ammāti",
  "atk-s0512a3:242_1": "amma devate, mama atthakāmā asi. Hitakāmāti tasseva pariyāyavacanaṁ. Atthoti vā ettha",
  "atk-s0512a3:242_2": "sukhaṁ veditabbaṁ. Hitanti tassa kāraṇabhūtaṁ puññaṁ.",
  "atk-s0512a3:243_0": "56.Sāgareva thalaṁ labhinti coragehe vatāhaṁ jāto, ahu me mahāvatānatthoti sokasāgare",
  "atk-s0512a3:243_1": "osīdanto tassā devatāya ahaṁ vacanaṁ sutvā sāgare osīdanto viya thalaṁ patiṭṭhaṁ",
  "atk-s0512a3:243_2": "alabhiṁ, rajjakulato nikkhamanopāyaṁ alabhinti attho. Tayo aṅge adhiṭṭhahinti yāva",
  "atk-s0512a3:243_3": "gehato nikkhamiṁ, tāva tīṇi aṅgāni kāraṇāni adhiṭṭhahiṁ.",
  "atk-s0512a3:244": "57. Idāni tāni sarūpato dassetuṁ ‘‘mūgo ahosi’’nti gāthamāha. Tattha pakkhoti pīṭhasappi. Sesaṁ suviññeyyameva.",
  "atk-s0512a3:245_0": "Evaṁ pana mahāsatte devatāya dinnanaye ṭhatvā jātavassato paṭṭhāya mūgādibhāvena",
  "atk-s0512a3:245_1": "attānaṁ dassente mātāpitaro dhātiādayo ca ‘‘mūgānaṁ hanupariyosānaṁ nāma evarūpaṁ",
  "atk-s0512a3:245_2": "na hoti, badhirānaṁ kaṇṇasotaṁ nāma evarūpaṁ na hoti, pīṭhasappīnaṁ hatthapādā nāma",
  "atk-s0512a3:245_3": "evarūpā na honti, bhavitabbamettha kāraṇena, vīmaṁsissāma na’’nti cintetvā ‘‘khīrena",
  "atk-s0512a3:245_4": "tāva vīmaṁsissāmā’’ti sakaladivasaṁ khīraṁ na denti. So sussantopi khīratthāya saddaṁ na karoti.",
  "atk-s0512a3:246_0": "Athassa mātā ‘‘putto me chāto, khīramassa dethā’’ti khīraṁ dāpesi. Evaṁ antarantarā",
  "atk-s0512a3:246_1": "khīraṁ adatvā ekasaṁvaccharaṁ vīmaṁsantāpi antaraṁ na passiṁsu. Tato ‘‘kumārakā nāma",
  "atk-s0512a3:246_2": "pūvakhajjakaṁ piyāyanti, phalāphalaṁ piyāyanti, kīḷanabhaṇḍakaṁ piyāyanti, bhojanaṁ",
  "atk-s0512a3:246_3": "piyāyantī’’ti tāni tāni palobhanīyāni upanetvā vīmaṁsanavasena palobhentā yāva pañcavassakālā",
  "atk-s0512a3:246_4": "antaraṁ na passiṁsu. Atha naṁ ‘‘dārakā nāma aggito bhāyanti, mattahatthito bhāyanti,",
  "atk-s0512a3:246_5": "sappato bhāyanti, ukkhittāsikapurisato bhāyanti, tehi vīmaṁsissāmā’’ti yathā tehissa",
  "atk-s0512a3:246_6": "anattho na jāyati, tathā purimameva saṁvidahitvā atibhayānakākārena upagacchante kāresuṁ.",
  "atk-s0512a3:247_0": "Mahāsatto nirayabhayaṁ āvajjetvā ‘‘ito sataguṇena sahassaguṇena satasahassaguṇena",
  "atk-s0512a3:247_1": "nirayo bhāyitabbo’’ti niccalova hoti. Evampi vīmaṁsitvā antaraṁ na passantā puna",
  "atk-s0512a3:247_2": "‘‘dārakā nāma samajjatthikā hontī’’ti samajjaṁ kāretvāpi mahāsattaṁ sāṇiyā parikkhipitvā",
  "atk-s0512a3:247_3": "ajānantasseva catūsu passesu saṅkhasaddehi bherisaddehi ca sahasā ekaninnādaṁ kāretvāpi",
  "atk-s0512a3:247_4": "andhakāre ghaṭehi dīpaṁ upanetvā sahasā ālokaṁ dassetvāpi sakalasarīraṁ phāṇitena",
  "atk-s0512a3:247_5": "makkhetvā bahumakkhike ṭhāne nipajjāpetvāpi nhāpanādīni akatvā uccārapassāvamatthake",
  "atk-s0512a3:247_6": "nipannaṁ ajjhupekkhitvāpi tattha ca palipannaṁ sayamānaṁ parihāsehi akkosanehi ca",
  "atk-s0512a3:247_7": "ghaṭṭetvāpi heṭṭhāmañce aggikapallaṁ katvā uṇhasantāpena pīḷetvāpīti evaṁ nānāvidhehi",
  "atk-s0512a3:247_8": "upāyehi vīmaṁsantāpissa antaraṁ na passiṁsu.",
  "atk-s0512a3:248_0": "Mahāsatto hi sabbattha nirayabhayameva āvajjetvā adhiṭṭhānaṁ avikopento niccalova",
  "atk-s0512a3:248_1": "ahosi. Evaṁ pannarasavassāni vīmaṁsitvā atha soḷasavassakāle ‘‘pīṭhasappino vā hontu",
  "atk-s0512a3:248_2": "mūgabadhirā vā rajanīyesu arajjantā dussanīyesu adussantā nāma natthīti nāṭakānissa",
  "atk-s0512a3:248_3": "paccupaṭṭhapetvā vīmaṁsissāmā’’ti kumāraṁ gandhodakena nhāpetvā devaputtaṁ viya alaṅkaritvā",
  "atk-s0512a3:248_4": "devavimānakappaṁ pupphagandhadāmādīhi ekāmodapamodaṁ pāsādaṁ āropetvā uttamarūpadharā",
  "atk-s0512a3:248_5": "bhāvavilāsasampannā devaccharāpaṭibhāgā itthiyo upaṭṭhapesuṁ – ‘‘gacchatha naccādīhi",
  "atk-s0512a3:248_6": "kumāraṁ abhiramāpethā’’ti. Tā upagantvā tathā kātuṁ vāyamiṁsu. So buddhisampannatāya",
  "atk-s0512a3:248_7": "‘‘imā me sarīrasamphassaṁ mā vindiṁsū’’ti assāsapassāse nirundhi. Tā tassa sarīrasamphassaṁ",
  "atk-s0512a3:248_8": "avindantiyo ‘‘thaddhasarīro esa, nāyaṁ manusso, yakkho bhavissatī’’ti pakkamiṁsu.",
  "atk-s0512a3:249_0": "Evaṁ soḷasa vassāni soḷasahi mahāvīmaṁsāhi anekāhi ca khuddakavīmaṁsāhi pariggaṇhituṁ",
  "atk-s0512a3:249_1": "asakkuṇitvā mātāpitaro ‘‘tāta, temiyakumāra, mayaṁ tava amūgādibhāvaṁ jānāma, na",
  "atk-s0512a3:249_2": "hi tesaṁ evarūpāni mukhakaṇṇasotapādāni honti, tvaṁ amhehi patthetvā laddhaputtako,",
  "atk-s0512a3:249_3": "mā no nāsehi, sakalajambudīpe rājūnaṁ santikā garahato mocehī’’ti saha visuṁ visuñca",
  "atk-s0512a3:249_4": "anekavāraṁ yāciṁsu. So tehi evaṁ yāciyamānopi asuṇanto viya hutvā nipajji.",
  "atk-s0512a3:250_0": "58. Atha rājā mahāsattassa ubho pāde kaṇṇasote jivhaṁ ubho ca hatthe kusalehi purisehi",
  "atk-s0512a3:250_1": "vīmaṁsāpetvā ‘‘yadipi apīṭhasappiādīnaṁ viyassa pādādayo, tathāpi ayaṁ pīṭhasappi",
  "atk-s0512a3:250_2": "mūgabadhiro maññe, īdise kāḷakaṇṇipurise imasmiṁ gehe vasante tayo antarāyā paññāyanti",
  "atk-s0512a3:250_3": "jīvitassa vā chattassa vā mahesiyā vā’’ti lakkhaṇapāṭhakehi idāni kathitaṁ. Jātadivase",
  "atk-s0512a3:250_4": "pana ‘‘tumhākaṁ domanassapariharaṇatthaṁ ‘dhaññapuññalakkhaṇo’ti vutta’’nti amaccehi",
  "atk-s0512a3:250_5": "ārocitaṁ sutvā antarāyabhayena bhīto ‘‘gacchatha naṁ avamaṅgalarathe nipajjāpetvā",
  "atk-s0512a3:250_6": "pacchimadvārena nīharāpetvā āmakasusāne nikhaṇathā’’ti āṇāpesi. Taṁ sutvā mahāsatto",
  "atk-s0512a3:250_7": "haṭṭho udaggo ahosi – ‘‘cirassaṁ vata me manoratho matthakaṁ pāpuṇissatī’’ti. Tena",
  "atk-s0512a3:250_8": "vuttaṁ ‘‘tato me hatthapāde cā’’tiādi.",
  "atk-s0512a3:251_0": "Tattha maddiyāti maddanavasena vīmaṁsitvā. Anūnatanti hatthādīhi avikalataṁ. Nindisunti",
  "atk-s0512a3:251_1": "‘‘evaṁ anūnāvayavopi samāno mūgādi viya dissamāno ‘‘rajjaṁ kāretuṁ abhabbo, kāḷakaṇṇipuriso",
  "atk-s0512a3:251_2": "aya’’nti garahiṁsu. ‘‘Niddisu’’ntipi pāṭho, vadiṁsūti attho.",
  "atk-s0512a3:252_0": "59.Chaḍḍanaṁ anumodisunti rājadassanatthaṁ āgatā sabbepi janapadavāsino senāpatipurohitappamukhā",
  "atk-s0512a3:252_1": "rājapurisā te sabbepi ekamanā samānacittā hutvā antarāyapariharaṇatthaṁ raññā āṇattā",
  "atk-s0512a3:252_2": "bhūmiyaṁ nikhaṇanavasena mama chaḍḍanaṁ mukhasaṅkocaṁ akatvā abhimukhabhāvena sādhu",
  "atk-s0512a3:252_3": "suṭṭhu idaṁ kattabbamevāti anumodiṁsu.",
  "atk-s0512a3:253_0": "60.So me attho samijjhathāti yassatthāya yadatthaṁ tato mūgādibhāvādhiṭṭhānavasena",
  "atk-s0512a3:253_1": "dukkaracaraṇaṁ ciṇṇaṁ caritaṁ, so attho mama samijjhati. Tesaṁ mama mātāpituādīnaṁ",
  "atk-s0512a3:253_2": "matiṁ adhippāyaṁ sutvā so ahaṁ mama adhippāyasamijjhanena haṭṭho anupadhāretvā bhūmiyaṁ",
  "atk-s0512a3:253_3": "nikhaṇanānujānanena saṁviggamānasova ahosinti vacanasesena sambandho veditabbo.",
  "atk-s0512a3:254_0": "61. Evaṁ kumārassa bhūmiyaṁ nikhaṇane raññā āṇatte candādevī taṁ pavattiṁ sutvā rājānaṁ",
  "atk-s0512a3:254_1": "upasaṅkamitvā, ‘‘deva, tumhehi mayhaṁ varo dinno, mayā ca gahitakaṁ katvā ṭhapito,",
  "atk-s0512a3:254_2": "taṁ me idāni dethā’’ti. ‘‘Gaṇha, devī’’ti. ‘‘Puttassa me rajjaṁ dethā’’ti. ‘‘Putto",
  "atk-s0512a3:254_3": "te kāḷakaṇṇī, na sakkā dātu’’nti. ‘‘Tena hi, deva, yāvajīvaṁ adento satta vassāni",
  "atk-s0512a3:254_4": "dethā’’ti. ‘‘Tampi na sakkā’’ti. ‘‘Cha vassāni, pañcacattāritīṇidveekaṁ vassaṁ, satta",
  "atk-s0512a3:254_5": "māse, chapañcacattārotayodveekaṁ māsaṁaddhamāsaṁsattāhaṁ dethā’’ti. Sādhu gaṇhāti.",
  "atk-s0512a3:255_0": "Sā puttaṁ alaṅkārāpetvā ‘‘temiyakumārassa idaṁ rajja’’nti nagare bheriṁ carāpetvā",
  "atk-s0512a3:255_1": "nagaraṁ alaṅkārāpetvā puttaṁ hatthikkhandhaṁ āropetvā setacchattaṁ matthake kārāpetvā",
  "atk-s0512a3:255_2": "nagaraṁ padakkhiṇaṁ katvā āgataṁ alaṅkatasirisayane nipajjāpetvā sabbarattiṁ yāci",
  "atk-s0512a3:255_3": "– ‘‘tāta temiya, taṁ nissāya soḷasa vassāni niddaṁ alabhitvā rodamānāya me akkhīni",
  "atk-s0512a3:255_4": "uppakkāni, sokena hadayaṁ bhijjati viya, tava apīṭhasappiādibhāvaṁ jānāmi, mā maṁ",
  "atk-s0512a3:255_5": "anāthaṁ karī’’ti. Iminā niyāmena cha divase yāci. Chaṭṭhe divase rājā sunandaṁ nāma",
  "atk-s0512a3:255_6": "sārathiṁ pakkosāpetvā ‘‘sve pātova avamaṅgalarathena kumāraṁ nīharitvā āmakasusāne",
  "atk-s0512a3:255_7": "bhūmiyaṁ nikhaṇitvā pathavivaḍḍhanakakammaṁ katvā ehī’’ti āha. Taṁ sutvā devī ‘‘tāta,",
  "atk-s0512a3:255_8": "kāsirājā taṁ sve āmakasusāne nikhaṇituṁ āṇāpesi. Sve maraṇaṁ pāpuṇissatī’’ti āha.",
  "atk-s0512a3:256_0": "Mahāsatto taṁ sutvā ‘‘temiya, soḷasa vassāni tayā kato vāyāmo matthakaṁ patto’’ti",
  "atk-s0512a3:256_1": "haṭṭho udaggo ahosi. Mātuyā panassa hadayaṁ bhijjanākāraṁ viya ahosi. Atha tassā",
  "atk-s0512a3:256_2": "rattiyā accayena pātova sārathi rathaṁ ādāya dvāre ṭhapetvā sirigabbhaṁ pavisitvā",
  "atk-s0512a3:256_3": "‘‘devi, mā mayhaṁ kujjhi, rañño āṇā’’ti puttaṁ āliṅgitvā nipannaṁ deviṁ piṭṭhihatthena",
  "atk-s0512a3:256_4": "apanetvā kumāraṁ ukkhipitvā pāsādā otari. Devī uraṁ paharitvā mahāsaddena paridevitvā mahātale ohīyi.",
  "atk-s0512a3:257_0": "Atha naṁ mahāsatto oloketvā ‘‘mayi akathente mātu soko balavā bhavissatī’’ti kathetukāmo",
  "atk-s0512a3:257_1": "hutvāpi ‘‘sace kathessāmi soḷasa vassāni kato vāyāmo mogho bhavissati, akathento",
  "atk-s0512a3:257_2": "panāhaṁ attano ca mātāpitūnañca paccayo bhavissāmī’’ti adhivāsesi. Sārathi ‘‘mahāsattaṁ",
  "atk-s0512a3:257_3": "rathaṁ āropetvā pacchimadvārābhimukhaṁ rathaṁ pesessāmī’’ti pācīnadvārābhimukhaṁ",
  "atk-s0512a3:257_4": "pesesi. Ratho nagarā nikkhamitvā devatānubhāvena tiyojanaṭṭhānaṁ gato. Mahāsatto",
  "atk-s0512a3:257_5": "suṭṭhutaraṁ tuṭṭhacitto ahosi. Tattha vanaghaṭaṁ sārathissa āmakasusānaṁ viya upaṭṭhāsi.",
  "atk-s0512a3:257_6": "So ‘‘idaṁ ṭhānaṁ sundara’’nti rathaṁ okkamāpetvā maggapasse ṭhapetvā rathā oruyha",
  "atk-s0512a3:257_7": "mahāsattassa ābharaṇabhaṇḍaṁ omuñcitvā bhaṇḍikaṁ katvā ṭhapetvā kudālaṁ ādāya avidūre",
  "atk-s0512a3:257_8": "āvāṭaṁ khaṇituṁ ārabhi. Tena vuttaṁ ‘‘nhāpetvā anulimpitvā’’tiādi.",
  "atk-s0512a3:258_0": "Tattha nhāpetvāti soḷasahi gandhodakaghaṭehi nhāpetvā. Anulimpitvāti surabhivilepanena",
  "atk-s0512a3:258_1": "vilimpetvā. Veṭhetvā rājaveṭhananti kāsirājūnaṁ paveṇiyāgataṁ rājamakuṭaṁ sīse paṭimuñcitvā.",
  "atk-s0512a3:258_2": "Abhisiñcitvāti tasmiṁ rājakule rājābhisekaniyāmena abhisiñcitvā. Chattena kāresuṁ",
  "atk-s0512a3:258_3": "puraṁ padakkhiṇanti setacchattena dhāriyamānena maṁ nagaraṁ padakkhiṇaṁ kāresuṁ.",
  "atk-s0512a3:259_0": "62.Sattāhaṁ dhārayitvānāti mayhaṁ mātu candādeviyā varalābhanavasena laddhaṁ sattāhaṁ",
  "atk-s0512a3:259_1": "mama setacchattaṁ dhārayitvā. Uggate ravimaṇḍaleti tato punadivase sūriyamaṇḍale",
  "atk-s0512a3:259_2": "uggatamatte avamaṅgalarathena maṁ nagarato nīharitvā bhūmiyaṁ nikhaṇanatthaṁ sārathi",
  "atk-s0512a3:259_3": "sunando vanamupagacchi.",
  "atk-s0512a3:260_0": "63.Sajjassanti sannaddho assaṁ, yuge yojitassaṁ me rathaṁ maggato ukkamāpanavasena",
  "atk-s0512a3:260_1": "ekokāse katvā. Hatthamuccitoti muccitahattho, rathapācanato muttahatthoti attho.",
  "atk-s0512a3:260_2": "Atha vā hatthamuccitoti hatthamutto mama hatthato muccitvāti attho. Kāsunti āvāṭaṁ.",
  "atk-s0512a3:260_3": "Nikhātunti nikhaṇituṁ.",
  "atk-s0512a3:261": "64-5. Idāni yadatthaṁ mayā soḷasa vassāni mūgavatādiadhiṭṭhānena dukkaracariyā adhiṭṭhitā, taṁ dassetuṁ ‘‘adhiṭṭhitamadhiṭṭhāna’’nti gāthādvayamāha.",
  "atk-s0512a3:262_0": "Tattha tajjento vividhakāraṇāti dvimāsikakālato paṭṭhāya yāva soḷasasaṁvaccharā thaññapaṭisedhanādīhi",
  "atk-s0512a3:262_1": "vividhehi nānappakārehi kāraṇehi tajjayanto bhayaviddhaṁsanavasena viheṭhiyamāno.",
  "atk-s0512a3:262_2": "Sesaṁ suviññeyyameva.",
  "atk-s0512a3:263_0": "Atha mahāsatto sunande kāsuṁ khaṇante ‘‘ayaṁ me vāyāmakālo’’ti uṭṭhāya attano hatthapāde",
  "atk-s0512a3:263_1": "sambāhitvā rathā otarituṁ me balaṁ atthīti ñatvā cittaṁ uppādesi. Tāvadevassa pādapatiṭṭhānaṭṭhānaṁ",
  "atk-s0512a3:263_2": "vātapuṇṇabhastacammaṁ viya uggantvā rathassa pacchimantaṁ āhacca aṭṭhāsi. So otaritvā",
  "atk-s0512a3:263_3": "katipaye vāre aparāparaṁ caṅkamitvā ‘‘yojanasatampi gantuṁ me balaṁ atthī’’ti ñatvā",
  "atk-s0512a3:263_4": "rathaṁ pacchimante gahetvā kumārakānaṁ kīḷanayānakaṁ viya ukkhipitvā ‘‘sace sārathi",
  "atk-s0512a3:263_5": "mayā saddhiṁ paṭivirujjheyya, atthi me paṭivirujjhituṁ bala’’nti sallakkhetvā pasādhanatthāya",
  "atk-s0512a3:263_6": "cittaṁ uppādesi. Taṅkhaṇaññeva sakkassa bhavanaṁ uṇhākāraṁ dassesi. Sakko taṁ kāraṇaṁ",
  "atk-s0512a3:263_7": "ñatvā vissakammaṁ āṇāpesi – ‘‘gaccha kāsirājaputtaṁ alaṅkarohī’’ti. So ‘‘sādhū’’ti",
  "atk-s0512a3:263_8": "vatvā dibbehi ca mānusehi ca alaṅkārehi sakkaṁ viya taṁ alaṅkari. So devarājalīḷāya",
  "atk-s0512a3:263_9": "sārathissa khaṇanokāsaṁ gantvā āvāṭatīre ṭhatvā –",
  "atk-s0512a3:264": "‘‘Kinnu santaramānova, kāsuṁ khaṇasi sārathi;",
  "atk-s0512a3:265": "Puṭṭho me samma akkhāhi, kiṁ kāsuyā karissasī’’ti. (jā. 2.22.3) –",
  "atk-s0512a3:266": "Āha.",
  "atk-s0512a3:267": "Tena uddhaṁ anoloketvāva –",
  "atk-s0512a3:268": "‘‘Rañño mūgo ca pakkho ca, putto jāto acetaso;",
  "atk-s0512a3:269": "Somhi raññā samajjhiṭṭho, puttaṁ me nikhaṇaṁ vane’’ti. (jā. 2.22.4) –",
  "atk-s0512a3:270": "Vutte mahāsatto –",
  "atk-s0512a3:271": "‘‘Na badhiro na mūgosmi, na pakkho na ca vīkalo;",
  "atk-s0512a3:272": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0512a3:273": "‘‘Ūrū bāhuñca me passa, bhāsitañca suṇohi me;",
  "atk-s0512a3:274": "Adhammaṁ sārathi kayirā, maṁ ce tvaṁ nikhaṇaṁ vane’’ti. (jā. 2.22.5-6) –",
  "atk-s0512a3:275": "Vatvā puna tena āvāṭakhaṇanaṁ pahāya uddhaṁ oloketvā tassa rūpasampattiṁ disvā ‘‘manusso vā devo vā’’ti ajānantena –",
  "atk-s0512a3:276": "‘‘Devatā nusi gandhabbo, adu sakko purindado;",
  "atk-s0512a3:277": "Ko vā tvaṁ kassa vā putto, kathaṁ jānemu taṁ maya’’nti. (jā. 2.22.7) –",
  "atk-s0512a3:278": "Vutte –",
  "atk-s0512a3:279": "‘‘Namhi devo na gandhabbo, nāpi sakko purindado;",
  "atk-s0512a3:280": "Kāsirañño ahaṁ putto, yaṁ kāsuyā nikhaññasi.",
  "atk-s0512a3:281": "‘‘Tassa rañño ahaṁ putto, yaṁ tvaṁ sammūpajīvasi;",
  "atk-s0512a3:282": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0512a3:283": "‘‘Yassa rukkhassa chāyāya, nisīdeyya sayeyya vā;",
  "atk-s0512a3:284": "Na tassa sākhaṁ bhañjeyya, mittadubbho hi pāpako.",
  "atk-s0512a3:285": "‘‘Yathā rukkho tathā rājā, yathā sākhā tathā ahaṁ;",
  "atk-s0512a3:286": "Yathā chāyūpago poso, evaṁ tvamasi sārathi;",
  "atk-s0512a3:287": "Adhammaṁ sārathi kayirā, maṁ ce tvaṁ nikhaṇaṁ vane’’ti. (jā. 2.22.8-11) –",
  "atk-s0512a3:288_0": "Ādinā nayena dhammaṁ desetvā tena nivattanatthaṁ yācito anivattanakāraṇaṁ pabbajjāchandaṁ",
  "atk-s0512a3:288_1": "tassa ca hetu nirayabhayādikaṁ atītabhave attano pavattiṁ vitthārena kathetvā tāya",
  "atk-s0512a3:288_2": "dhammakathāya tāya ca paṭipattiyā tasmimpi pabbajitukāme jāte rañño imaṁ –",
  "atk-s0512a3:289": "‘‘Rathaṁ niyyātayitvāna, anaṇo ehi sārathi;",
  "atk-s0512a3:290": "Anaṇassa hi pabbajjā, etaṁ isīhi vaṇṇita’’nti. (jā. 2.22.44) –",
  "atk-s0512a3:291": "Vatvā taṁ vissajjesi.",
  "atk-s0512a3:292_0": "So rathaṁ ābharaṇāni ca gahetvā rañño santikaṁ gantvā tamatthaṁ ārocesi. Rājā tāvadeva",
  "atk-s0512a3:292_1": "‘‘mahāsattassa santikaṁ gamissāmī’’ti nagarato niggacchi saddhiṁ caturaṅginiyā senāya",
  "atk-s0512a3:292_2": "itthāgārehi nāgarajānapadehi ca. Mahāsattopi kho sārathiṁ uyyojetvā pabbajitukāmo",
  "atk-s0512a3:292_3": "jāto. Tassa cittaṁ ñatvā sakko vissakammaṁ pesesi – ‘‘temiyapaṇḍito pabbajitukāmo,",
  "atk-s0512a3:292_4": "tassa assamapadaṁ pabbajitaparikkhāre ca māpehī’’ti. So gantvā tiyojanike vanasaṇḍe",
  "atk-s0512a3:292_5": "assamaṁ māpetvā rattiṭṭhānadivāṭṭhānacaṅkamanapokkharaṇīphalarukkhasampannaṁ katvā",
  "atk-s0512a3:292_6": "sabbe ca pabbajitaparikkhāre māpetvā sakaṭṭhānameva gato. Bodhisatto taṁ disvā sakkadattiyabhāvaṁ",
  "atk-s0512a3:292_7": "ñatvā paṇṇasālaṁ pavisitvā vatthāni apanetvā tāpasavesaṁ gahetvā kaṭṭhatthare nisinno",
  "atk-s0512a3:292_8": "aṭṭha samāpattiyo, pañca ca abhiññāyo nibbattetvā pabbajjāsukhena assame nisīdi.",
  "atk-s0512a3:293_0": "Kāsirājāpi sārathinā dassitamaggena gantvā assamaṁ pavisitvā mahāsattena saha samāgantvā",
  "atk-s0512a3:293_1": "katapaṭisanthāro rajjena nimantesi. Temiyapaṇḍito taṁ paṭikkhipitvā anekākāravokāraṁ",
  "atk-s0512a3:293_2": "aniccatādipaṭisaṁyuttāya ca kāmādīnavapaṭisaṁyuttāya ca dhammiyā kathāya rājānaṁ",
  "atk-s0512a3:293_3": "saṁvejesi. So saṁviggamānaso gharāvāse ukkaṇṭhito pabbajitukāmo hutvā amacce itthāgāre",
  "atk-s0512a3:293_4": "ca pucchi. Tepi pabbajitukāmā ahesuṁ. Atha rājā candādeviṁ ādiṁ katvā soḷasa sahasse",
  "atk-s0512a3:293_5": "orodhe ca amaccādike ca pabbajitukāme ñatvā nagare bheriṁ carāpesi – ‘‘ye mama puttassa",
  "atk-s0512a3:293_6": "santike pabbajitukāmā, te pabbajantū’’ti. Suvaṇṇakoṭṭhāgārādīni ca vivarāpetvā vissajjāpesi.",
  "atk-s0512a3:293_7": "Nāgarā ca yathāpasāriteyeva āpaṇe vivaṭadvārāneva gehāni ca pahāya rañño santikaṁ",
  "atk-s0512a3:293_8": "agamaṁsu. Rājā mahājanena saddhiṁ mahāsattassa santike pabbaji. Sakkadattiyaṁ tiyojanikaṁ",
  "atk-s0512a3:293_9": "assamapadaṁ paripūri.",
  "atk-s0512a3:294_0": "Sāmantarājāno ‘‘kāsirājā pabbajito’’ti sutvā ‘‘bārāṇasirajjaṁ gahessāmā’’ti nagaraṁ",
  "atk-s0512a3:294_1": "pavisitvā devanagarasadisaṁ nagaraṁ sattaratanabharitaṁ devavimānakappaṁ rājanivesanañca",
  "atk-s0512a3:294_2": "disvā ‘‘imaṁ dhanaṁ nissāya bhayena bhavitabba’’nti tāvadeva nikkhamitvā pāyāsuṁ.",
  "atk-s0512a3:294_3": "Tesaṁ āgamanaṁ sutvā mahāsatto vanantaṁ gantvā ākāse nisīditvā dhammaṁ desesi. Te",
  "atk-s0512a3:294_4": "sabbe saddhiṁ parisāya tassa santike pabbajiṁsu. Evaṁ aparepi aparepīti mahāsamāgamo",
  "atk-s0512a3:294_5": "ahosi. Sabbe phalāphalāni paribhuñjitvā samaṇadhammaṁ karonti. Yo kāmādivitakkaṁ",
  "atk-s0512a3:294_6": "vitakketi, tassa cittaṁ ñatvā mahāsatto tattha gantvā ākāse nisīditvā dhammaṁ deseti.",
  "atk-s0512a3:295_0": "So dhammassavanasappāyaṁ labhitvā samāpattiyo abhiññāyo ca nibbatteti. Evaṁ aparopi",
  "atk-s0512a3:295_1": "aparopīti sabbepi jīvitapariyosāne brahmalokaparāyanā ahesuṁ. Tiracchānagatāpi mahāsatte",
  "atk-s0512a3:295_2": "isigaṇepi cittaṁ pasādetvā chasu kāmasaggesu nibbattiṁsu. Mahāsattassa brahmacariyaṁ",
  "atk-s0512a3:295_3": "ciraṁ dīghamaddhānaṁ pavattittha. Tadā chatte adhivatthā devatā uppalavaṇṇā ahosi,",
  "atk-s0512a3:295_4": "sārathi sāriputtatthero, mātāpitaro mahārājakulāni, parisā buddhaparisā, temiyapaṇḍito lokanātho.",
  "atk-s0512a3:296_0": "Tassa adhiṭṭhānapāramī idha matthakaṁ pattā, sesapāramiyopi yathārahaṁ niddhāretabbā.",
  "atk-s0512a3:296_1": "Tathā māsajātakālato paṭṭhāya nirayabhayaṁ pāpabhīrutā rajjajigucchā nekkhammanimittaṁ",
  "atk-s0512a3:296_2": "mūgādibhāvādhiṭṭhānaṁ tattha ca virodhippaccayasamodhānepi niccalabhāvoti evamādayo",
  "atk-s0512a3:296_3": "guṇānubhāvā vibhāvetabbāti.",
  "atk-s0512a3:297": "Temiyacariyāvaṇṇanā niṭṭhitā.",
  "atk-s0512a3:298": "Adhiṭṭhānapāramī niṭṭhitā.",
  "atk-s0512a3:299": "7. Kapirājacariyāvaṇṇanā",
  "atk-s0512a3:300_0": "67. Sattame yadā ahaṁ kapi āsinti yasmiṁ kāle ahaṁ kapiyoniyaṁ nibbattitvā vuddhimanvāya",
  "atk-s0512a3:300_1": "nāgabalo thāmasampanno assapotakappamāṇo mahāsarīro kapi homi. Nadīkūle darīsayeti",
  "atk-s0512a3:300_2": "ekissā nadiyā tīre ekasmiṁ darībhāge yadā vāsaṁ kappemīti attho.",
  "atk-s0512a3:301_0": "Tadā kira bodhisatto yūthapariharaṇaṁ akatvā ekacaro hutvā vihāsi. Tassā pana nadiyā",
  "atk-s0512a3:301_1": "vemajjhe eko dīpako nānappakārehi ambapanasādīhi phalarukkhehi sampanno. Bodhisatto",
  "atk-s0512a3:301_2": "thāmajavasampannatāya nadiyā orimatīrato uppatitvā dīpakassa pana nadiyā ca majjhe",
  "atk-s0512a3:301_3": "eko piṭṭhipāsāṇo atthi, tasmiṁ patati. Tato uppatitvā tasmiṁ dīpake patati. So tattha",
  "atk-s0512a3:301_4": "nānappakārāni phalāphalāni khāditvā sāyaṁ teneva upāyena paccāgantvā attano vasanaṭṭhāne",
  "atk-s0512a3:301_5": "vasitvā punadivasepi tatheva karoti. Iminā niyāmena vāsaṁ kappesi.",
  "atk-s0512a3:302_0": "Tasmiṁ pana kāle eko kumbhīlo sapajāpatiko tassaṁ nadiyaṁ vasati. Tassa bhariyā bodhisattaṁ",
  "atk-s0512a3:302_1": "aparāparaṁ gacchantaṁ disvā tassa hadayamaṁse dohaḷaṁ uppādetvā kumbhīlaṁ āha – ‘‘mayhaṁ",
  "atk-s0512a3:302_2": "kho, ayyaputta, imassa vānarassa hadayamaṁse dohaḷo uppanno’’ti. So ‘‘sādhu, bhadde,",
  "atk-s0512a3:302_3": "lacchasī’’ti vatvā ‘‘ajja taṁ sāyaṁ dīpakato āgacchantameva gaṇhissāmī’’ti gantvā",
  "atk-s0512a3:302_4": "piṭṭhipāsāṇe nipajji. Bodhisatto taṁ divasaṁ gocaraṁ caritvā sāyanhasamaye dīpake",
  "atk-s0512a3:302_5": "ṭhitova pāsāṇaṁ oloketvā ‘‘ayaṁ pāsāṇo idāni uccataro khāyati, kiṁ nu kho kāraṇa’’nti",
  "atk-s0512a3:302_6": "cintesi. Mahāsattassa hi udakappamāṇañca pāsāṇappamāṇañca suvavatthāpitameva hoti.",
  "atk-s0512a3:302_7": "Tenassa etadahosi – ‘‘ajja imissā nadiyā udakaṁ neva hāyati, atha ca panāyaṁ pāsāṇo",
  "atk-s0512a3:302_8": "mahā hutvā paññāyati, kacci nu kho ettha mayhaṁ gahaṇatthāya kumbhīlo nipanno’’ti?",
  "atk-s0512a3:303_0": "So ‘‘vīmaṁsissāmi tāva na’’nti tattheva ṭhatvā pāsāṇena saddhiṁ kathento viya ‘‘bho,",
  "atk-s0512a3:303_1": "pāsāṇā’’ti vatvā paṭivacanaṁ alabhanto yāvatatiyaṁ ‘‘bho, pāsāṇā’’ti āha. Pāsāṇo",
  "atk-s0512a3:303_2": "paṭivacanaṁ na deti. Punapi bodhisatto ‘‘kiṁ, bho pāsāṇa, ajja mayhaṁ paṭivacanaṁ",
  "atk-s0512a3:303_3": "na desī’’ti āha. Kumbhīlo ‘‘addhā ayaṁ pāsāṇo aññesu divasesu vānarindassa paṭivacanaṁ",
  "atk-s0512a3:303_4": "deti maññe, ajja pana mayā ottharitattā na deti, handāhaṁ dassāmissa paṭivacana’’nti",
  "atk-s0512a3:303_5": "cintetvā ‘‘kiṁ vānarindā’’ti āha. ‘‘Kosi tva’’nti? ‘‘Ahaṁ kumbhīlo’’ti . ‘‘Kimatthaṁ",
  "atk-s0512a3:303_6": "ettha nipannosī’’ti? ‘‘Tava hadayaṁ patthayamāno’’ti. Bodhisatto cintesi – ‘‘añño",
  "atk-s0512a3:303_7": "me gamanamaggo natthi, paṭiruddhaṁ vata me gamana’’nti. Tena vuttaṁ –",
  "atk-s0512a3:304": "‘‘Pīḷito susumārena, gamanaṁ na labhāmahaṁ’’.",
  "atk-s0512a3:305": "68.",
  "atk-s0512a3:306": " ‘‘Yamhokāse ahaṁ ṭhatvā, orā pāraṁ patāmahaṁ;",
  "atk-s0512a3:307": "Tatthacchi sattuvadhako, kumbhīlo luddadassano’’ti.",
  "atk-s0512a3:308_0": "Tattha ‘‘pīḷito susumārenā’’ti addhagāthāya vuttamevatthaṁ. ‘‘Yamhokāse’’ti gāthāya",
  "atk-s0512a3:308_1": "pākaṭaṁ karoti. Tattha yamhokāseti yasmiṁ nadīmajjhe ṭhitapiṭṭhipāsāṇasaṅkhāte padese",
  "atk-s0512a3:308_2": "ṭhatvā. Orāti dīpakasaṅkhātā oratīrā. Pāranti tadā mama vasanaṭṭhānabhūtaṁ nadiyā",
  "atk-s0512a3:308_3": "paratīraṁ. Patāmahanti uppatitvā patāmi ahaṁ. Tatthacchīti tasmiṁ piṭṭhipāsāṇappadese",
  "atk-s0512a3:308_4": "sattubhūto vadhako ekanteneva ghātako paccatthiko luddadassano ghorarūpo bhayānakadassano nisīdi.",
  "atk-s0512a3:309_0": "Atha mahāsatto cintesi – ‘‘añño me gamanamaggo natthi, ajja mayā kumbhīlo vañcetabbo,",
  "atk-s0512a3:309_1": "evañhi ayañca mahatā pāpato mayā parimocito siyā, mayhañca jīvitaṁ laddha’’nti. So",
  "atk-s0512a3:309_2": "kumbhīlaṁ āha – ‘‘samma, kumbhīla, ahaṁ tuyhaṁ upari patissāmī’’ti. Kumbhīlo ‘‘vānarinda,",
  "atk-s0512a3:309_3": "papañcaṁ akatvā ito āgacchāhī’’ti āha. Mahāsatto ‘‘ahaṁ āgacchāmi, tvaṁ pana attano",
  "atk-s0512a3:309_4": "mukhaṁ vivaritvā maṁ tava santikaṁ āgatakāle gaṇhāhī’’ti avoca. Kumbhīlānañca mukhe",
  "atk-s0512a3:309_5": "vivaṭe akkhīni nimmīlanti. So taṁ kāraṇaṁ asallakkhento mukhaṁ vivari. Athassa akkhīni",
  "atk-s0512a3:309_6": "nimmīliṁsu. So mukhaṁ vivaritvā sabbaso nimmīlitakkhī hutvā nipajji. Mahāsatto tassa",
  "atk-s0512a3:309_7": "tathābhāvaṁ ñatvā dīpakato uppatito gantvā kumbhīlassa matthakaṁ akkamitvā tato uppatanto",
  "atk-s0512a3:309_8": "vijjulatā viya vijjotamāno paratīre aṭṭhāsi. Tena vuttaṁ –",
  "atk-s0512a3:310": "69.",
  "atk-s0512a3:311": " ‘‘So maṁ asaṁsi ehīti, ahampemīti taṁ vadiṁ;",
  "atk-s0512a3:312": "Tassa matthakamakkamma, parakūle patiṭṭhahi’’nti.",
  "atk-s0512a3:313": "Tattha asaṁsīti abhāsi. Ahampemīti ahampi āgacchāmīti taṁ kathesiṁ.",
  "atk-s0512a3:314_0": "Yasmā pana taṁ dīpakaṁ ambajambupanasādiphalarukkhasaṇḍamaṇḍitaṁ ramaṇīyaṁ nivāsayoggañca,",
  "atk-s0512a3:314_1": "‘‘āgacchāmī’’ti pana paṭiññāya dinnattā saccaṁ anurakkhanto mahāsattopi ‘‘āgamissāmevā’’ti",
  "atk-s0512a3:314_2": "tathā akāsi. Tena vuttaṁ –",
  "atk-s0512a3:315": "70.",
  "atk-s0512a3:316": " ‘‘Na tassa alikaṁ bhaṇitaṁ, yathā vācaṁ akāsaha’’nti.",
  "atk-s0512a3:317": "Yasmā cetaṁ saccānurakkhaṇaṁ attano jīvitaṁ pariccajitvā kataṁ, tasmā āha –",
  "atk-s0512a3:318": "‘‘Saccena me samo natthi, esā me saccapāramī’’ti.",
  "atk-s0512a3:319_0": "Kumbhīlo pana taṁ acchariyaṁ disvā ‘‘iminā vānarindena atiaccherakaṁ kata’’nti cintetvā",
  "atk-s0512a3:319_1": "‘‘bho vānarinda, imasmiṁ loke catūhi dhammehi samannāgato puggalo amitte abhibhavati,",
  "atk-s0512a3:319_2": "te sabbepi tuyhaṁ abbhantare atthi maññe’’ti āha –",
  "atk-s0512a3:320": "‘‘Yassete caturo dhammā, vānarinda, yathā tava;",
  "atk-s0512a3:321": "Saccaṁ dhammo dhiti cāgo, diṭṭhaṁ so ativattatī’’ti. (jā. 1.2.147);",
  "atk-s0512a3:322_0": "Tattha yassāti yassa kassaci puggalassa. Eteti idāni vattabbe paccakkhato dasseti.",
  "atk-s0512a3:322_1": "Caturo dhammāti cattāro guṇā. Saccanti vacīsaccaṁ, ‘‘mama santikaṁ āgamissāmī’’ti",
  "atk-s0512a3:322_2": "vatvā musāvādaṁ akatvā āgato evāti etaṁ te vacīsaccaṁ. Dhammoti vicāraṇapaññā, ‘‘evaṁ",
  "atk-s0512a3:322_3": "kate idaṁ nāma bhavissatī’’ti pavattā te esā vicāraṇapaññā. Dhitīti abbocchinnaṁ",
  "atk-s0512a3:322_4": "vīriyaṁ vuccati, etampi te atthi. Cāgoti attapariccāgo, tvaṁ attānaṁ pariccajitvā",
  "atk-s0512a3:322_5": "mama santikaṁ āgato, yaṁ panāhaṁ gaṇhituṁ nāsakkhiṁ, mayhamevesa doso . Diṭṭhanti",
  "atk-s0512a3:322_6": "paccāmittaṁ. So ativattatīti yassa puggalassa yathā tava evaṁ ete cattāro dhammā",
  "atk-s0512a3:322_7": "atthi, so yathā maṁ tvaṁ ajja atikkanto, tatheva attano paccāmittaṁ atikkamati abhibhavatīti.",
  "atk-s0512a3:323": "Evaṁ kumbhīlo bodhisattaṁ pasaṁsitvā attano vasanaṭṭhānaṁ gato. Tadā kumbhīlo devadatto ahosi, tassa bhariyā ciñcamāṇavikā, kapirājā pana lokanātho.",
  "atk-s0512a3:324_0": "Tassa idhāpi heṭṭhā vuttanayeneva sesapāramiyo niddhāretabbā. Tathā udakassa pāsāṇassa",
  "atk-s0512a3:324_1": "ca pamāṇavavatthānena idāni pāsāṇo uccataro khāyatīti pariggaṇhanavasena pāsāṇassa",
  "atk-s0512a3:324_2": "upari susumārassa nipannabhāvajānanaṁ, pāsāṇena kathanāpadesena tassatthassa nicchayagamanaṁ,",
  "atk-s0512a3:324_3": "susumārassa upari akkamitvā sahasā paratīre patiṭṭhānavasena sīghakāritāya tassa",
  "atk-s0512a3:324_4": "mahatā pāpato parimocanaṁ, attano jīvitarakkhaṇaṁ, saccavācānurakkhaṇañcāti evamādayo",
  "atk-s0512a3:324_5": "guṇānubhāvā vibhāvetabbāti.",
  "atk-s0512a3:325": "Kapirājacariyāvaṇṇanā niṭṭhitā.",
  "atk-s0512a3:326": "8. Saccatāpasacariyāvaṇṇanā",
  "atk-s0512a3:327_0": "Aṭṭhame tāpaso saccasavhayoti saccasaddena avhātabbo saccanāmako tāpaso yadā yasmiṁ",
  "atk-s0512a3:327_1": "kāle homi, tadā. Saccena lokaṁ pālesinti attano avisaṁvādibhāvena sattalokaṁ jambudīpe",
  "atk-s0512a3:327_2": "tattha tattha sattanikāyaṁ pāpato nānāvidhā anatthato ca rakkhiṁ. Samaggaṁ janamakāsahanti",
  "atk-s0512a3:327_3": "tattha tattha kalahaviggahavivādāpannaṁ mahājanaṁ kalahe ādīnavaṁ dassetvā sāmaggiyaṁ",
  "atk-s0512a3:327_4": "ānisaṁsakathanena samaggaṁ avivadamānaṁ sammodamānaṁ ahamakāsiṁ.",
  "atk-s0512a3:328_0": "Tadā hi bodhisatto bārāṇasiyaṁ aññatarasmiṁ brāhmaṇamahāsālakule nibbatti. Tassa",
  "atk-s0512a3:328_1": "‘‘sacco’’ti nāmaṁ kariṁsu. So vayappatto takkasilaṁ gantvā disāpāmokkhassa ācariyassa",
  "atk-s0512a3:328_2": "santike sippaṁ uggaṇhitvā nacirasseva sabbasippānaṁ nipphattiṁ patto. Ācariyena anuññāto",
  "atk-s0512a3:328_3": "bārāṇasiṁ paccāgantvā mātāpitaro vanditvā tehi abhinandiyamāno tesaṁ cittānurakkhaṇatthaṁ",
  "atk-s0512a3:328_4": "katipāhaṁ tesaṁ santike vasi. Atha naṁ mātāpitaro patirūpena dārena saṁyojetukāmā",
  "atk-s0512a3:328_5": "sabbaṁ vibhavajātaṁ ācikkhitvā gharāvāsena nimantesuṁ.",
  "atk-s0512a3:329_0": "Mahāsatto nekkhammajjhāsayo attano nekkhammapāramiṁ paribrūhetukāmo gharāvāse ādīnavaṁ",
  "atk-s0512a3:329_1": "pabbajjāya ānisaṁsañca nānappakārato kathetvā mātāpitūnaṁ assumukhānaṁ rodamānānaṁ",
  "atk-s0512a3:329_2": "aparimāṇaṁ bhogakkhandhaṁ anantaṁ yasaṁ mahantañca ñātiparivaṭṭaṁ pahāya mahānāgova",
  "atk-s0512a3:329_3": "ayasaṅkhalikaṁ gharabandhanaṁ chindanto nikkhamitvā himavantappadesaṁ pavisitvā isipabbajjaṁ",
  "atk-s0512a3:329_4": "pabbajitvā vanamūlaphalāphalehi yāpento nacirasseva aṭṭha samāpattiyo pañca ca abhiññāyo",
  "atk-s0512a3:329_5": "nibbattetvā jhānakīḷaṁ kīḷayamāno samāpattivihārena viharati.",
  "atk-s0512a3:330_0": "So ekadivasaṁ dibbacakkhunā lokaṁ olokento addasa sakalajambudīpe manusse yebhuyyena",
  "atk-s0512a3:330_1": "pāṇātipātādidasaakusalakammapathapasute kāmanidānaṁ kāmādhikaraṇaṁ aññamaññaṁ vivādāpanne.",
  "atk-s0512a3:330_2": "Disvā evaṁ cintesi – ‘‘na kho pana metaṁ patirūpaṁ, yadidaṁ ime satte evaṁ pāpapasute",
  "atk-s0512a3:330_3": "vivādāpanne ca disvā ajjhupekkhaṇaṁ. Ahañhi ‘satte saṁsārapaṅkato uddharitvā nibbānathale",
  "atk-s0512a3:330_4": "patiṭṭhapessāmī’ti mahāsambodhiyānaṁ paṭipanno, tasmā taṁ paṭiññaṁ avisaṁvādento",
  "atk-s0512a3:330_5": "yaṁnūnāhaṁ manussapathaṁ gantvā te te satte pāpato oramāpeyyaṁ, vivādañca nesaṁ vūpasameyya’’nti.",
  "atk-s0512a3:331_0": "Evaṁ pana cintetvā mahāsatto mahākaruṇāya samussāhito santaṁ samāpattisukhaṁ pahāya",
  "atk-s0512a3:331_1": "iddhiyā tattha tattha gantvā tesaṁ cittānukūlaṁ dhammaṁ desento kalahaviggahavivādāpanne",
  "atk-s0512a3:331_2": "satte diṭṭhadhammikañca samparāyikañca virodhe ādīnavaṁ dassetvā aññamaññaṁ samagge",
  "atk-s0512a3:331_3": "sahite akāsi. Anekākāravokārañca pāpe ādīnavaṁ vibhāvento tato satte vivecetvā ekacce",
  "atk-s0512a3:331_4": "dasasu kusalakammapathadhammesu patiṭṭhāpesi. Ekacce pabbājetvā sīlasaṁvare indriyaguttiyaṁ",
  "atk-s0512a3:331_5": "satisampajaññe pavivekavāse jhānābhiññāsu ca yathārahaṁ patiṭṭhāpesi. Tena vuttaṁ –",
  "atk-s0512a3:332": "71.",
  "atk-s0512a3:333": " ‘‘Punāparaṁ yadā homi, tāpaso saccasavhayo;",
  "atk-s0512a3:334": "Saccena lokaṁ pālesiṁ, samaggaṁ janamakāsaha’’nti.",
  "atk-s0512a3:335": "Idhāpi mahāpurisassa heṭṭhā vuttanayeneva sesapāramiyo niddhāretabbā. Tathā guṇānubhāvā ca vibhāvetabbāti.",
  "atk-s0512a3:336": "Saccatāpasacariyāvaṇṇanā niṭṭhitā.",
  "atk-s0512a3:337": "9. Vaṭṭapotakacariyāvaṇṇanā",
  "atk-s0512a3:338_0": "72. Navame magadhe vaṭṭapotakotiādīsu ayaṁ saṅkhepattho – magadharaṭṭhe aññatarasmiṁ",
  "atk-s0512a3:338_1": "araññappadese vaṭṭakayoniyaṁ nibbattitvā aṇḍakosaṁ padāletvā aciranikkhantatāya taruṇo",
  "atk-s0512a3:338_2": "maṁsapesibhūto, tato eva ajātapakkho vaṭṭakacchāpako yadā ahaṁ kulāvakeyeva homi.",
  "atk-s0512a3:339_0": "73.Mukhatuṇḍakenāharitvāti mayhaṁ mātā attano mukhatuṇḍakena kālena kālaṁ gocaraṁ",
  "atk-s0512a3:339_1": "āharitvā maṁ poseti. Tassā phassena jīvāmīti parisedanatthañceva paribhāvanatthañca",
  "atk-s0512a3:339_2": "sammadeva kālena kālaṁ mamaṁ adhisayanavasena phusantiyā tassā mama mātuyā sarīrasamphassena",
  "atk-s0512a3:339_3": "jīvāmi viharāmi attabhāvaṁ pavattemi. Natthi me kāyikaṁ balanti mayhaṁ pana atitaruṇatāya",
  "atk-s0512a3:339_4": "kāyasannissitaṁ balaṁ natthi.",
  "atk-s0512a3:340_0": "74.Saṁvacchareti saṁvacchare saṁvacchare. Gimhasamayeti gimhakāle. Sukkharukkhasākhānaṁ",
  "atk-s0512a3:340_1": "aññamaññaṁ saṅghaṭṭanasamuppannena agginā tasmiṁ padese davaḍāho padippati pajjalati,",
  "atk-s0512a3:340_2": "so tathā padīpito. Upagacchati amhākanti mayhaṁ mātāpitūnañcāti amhākaṁ vasanaṭṭhānappadesaṁ",
  "atk-s0512a3:340_3": "attano patiṭṭhānassa asuddhassāpi suddhabhāvakaraṇena pāvanato pāvakoti ca gatamagge",
  "atk-s0512a3:340_4": "indhanassa bhasmabhāvāvahanato kaṇhavattanīti ca laddhanāmo aggi vanarukkhagacche",
  "atk-s0512a3:340_5": "dahanto kālena kālaṁ upagacchati.",
  "atk-s0512a3:341_0": "75. Evaṁ upagamanato tadāpi saddāyantoti ‘‘dhamadhama’’iti evaṁ saddaṁ karonto, anuravadassanañhetaṁ",
  "atk-s0512a3:341_1": "dāvaggino. Mahāsikhīti pabbatakūṭasadisānaṁ indhanānaṁ vasena mahatiyo sikhā etassāti",
  "atk-s0512a3:341_2": "mahāsikhī. Anupubbena anukkamena taṁ araññappadesaṁ jhāpento dahanto aggi mama samīpaṭṭhānaṁ upāgami.",
  "atk-s0512a3:342_0": "76.Aggivegabhayāti vegena āgacchato aggino bhayena bhītā. Tasitāti cittutrāsasamuṭṭhitena",
  "atk-s0512a3:342_1": "kāyassa chambhitattena ca utrāsā. Mātāpitāti mātāpitaro. Attānaṁ parimocayunti agginā",
  "atk-s0512a3:342_2": "anupaddutaṭṭhānagamanena attano sotthibhāvamakaṁsu. Mahāsatto hi tadā mahāgeṇḍukappamāṇo",
  "atk-s0512a3:342_3": "mahāsarīro ahosi. Taṁ mātāpitaro kenaci upāyena gahetvā gantuṁ asakkuṇantā attasinehena",
  "atk-s0512a3:342_4": "ca abhibhuyyamānā puttasinehaṁ chaḍḍetvā palāyiṁsu.",
  "atk-s0512a3:343_0": "77.Pāde pakkhe pajahāmīti attano ubho pāde ubho pakkhe ca bhūmiyaṁ ākāse ca gamanasajje",
  "atk-s0512a3:343_1": "karonto pasāremi iriyāmi vāyamāmi. ‘‘Paṭīhāmī’’tipi pāṭho, vehāsagamanayogge kātuṁ",
  "atk-s0512a3:343_2": "īhāmīti attho. ‘‘Patīhāmī’’tipi paṭhanti. Tassattho – pāde pakkhe ca pati visuṁ īhāmi,",
  "atk-s0512a3:343_3": "gamanatthaṁ vāyamāmi, taṁ pana vāyāmakaraṇatthameva. Kasmā? Yasmā natthi me kāyikaṁ",
  "atk-s0512a3:343_4": "balaṁ. Sohaṁ agatiko tatthāti so ahaṁ evaṁbhūto pādapakkhavekallena gamanavirahito",
  "atk-s0512a3:343_5": "mātāpitūnaṁ apagamanena vā appaṭisaraṇo, tattha dāvaggiupaddute vane, tasmiṁ vā kulāvake",
  "atk-s0512a3:343_6": "ṭhitova evaṁ idāni vattabbākārena tadā cintesiṁ. Dutiyañcettha ahanti nipātamattaṁ daṭṭhabbaṁ.",
  "atk-s0512a3:344": "78.",
  "atk-s0512a3:345": " Idāni tadā attano cintitākāraṁ dassetuṁ ‘‘yesāha’’ntiādimāha;",
  "atk-s0512a3:346_0": "Tattha yesāhaṁ upadhāveyyaṁ, bhīto tasitavedhitoti maraṇabhayena bhīto tato eva cittutrāsena",
  "atk-s0512a3:346_1": "tasito sarīrakampanena vedhito yesamahaṁ pakkhantaraṁ etarahi dāvaggiupadduto jaladuggaṁ",
  "atk-s0512a3:346_2": "viya maññamāno pavisituṁ upadhāveyyaṁ te mama mātāpitaro maṁ ekakaṁ eva ohāya jahitvā",
  "atk-s0512a3:346_3": "pakkantā. Kathaṁ me ajja kātaveti kathaṁ nu kho mayā ajja kātabbaṁ, paṭipajjitabbanti attho.",
  "atk-s0512a3:347_0": "Evaṁ mahāsatto itikattabbatāsammūḷho hutvā ṭhito puna cintesi – ‘‘imasmiṁ loke sīlaguṇo",
  "atk-s0512a3:347_1": "nāma atthi, saccaguṇo nāma atthi, atīte pāramiyo pūretvā bodhitale nisīditvā abhisambuddhā",
  "atk-s0512a3:347_2": "sīlasamādhipaññāvimuttivimuttiñāṇadassanasampannā saccānudayakāruññakhantisamannāgatā",
  "atk-s0512a3:347_3": "sabbasattesu samappavattamettābhāvanā sabbaññubuddhā nāma atthi, tehi ca paṭividdho",
  "atk-s0512a3:347_4": "ekantaniyyānaguṇo dhammo atthi, mayi cāpi ekaṁ saccaṁ atthi. Saṁvijjamāno eko sabhāvadhammo",
  "atk-s0512a3:347_5": "paññāyati, tasmā atītabuddhe ceva tehi paṭividdhaguṇe ca āvajjetvā mayi vijjamānaṁ",
  "atk-s0512a3:347_6": "saccaṁ sabhāvadhammaṁ gahetvā saccakiriyaṁ katvā aggiṁ paṭikkamāpetvā ajja mayā attano",
  "atk-s0512a3:347_7": "ceva idha vāsīnaṁ sesapāṇīnañca sotthibhāvaṁ kātuṁ vaṭṭatī’’ti. Evaṁ pana cintetvā",
  "atk-s0512a3:347_8": "mahāsatto attano ānubhāve ṭhatvā yathācintitaṁ paṭipajji. Tena vuttaṁ –",
  "atk-s0512a3:348": "79.",
  "atk-s0512a3:349": " ‘‘Atthi loke sīlaguṇo, saccaṁ soceyyanuddayā;",
  "atk-s0512a3:350": "Tena saccena kāhāmi, saccakiriyamuttamaṁ.",
  "atk-s0512a3:351": "80.",
  "atk-s0512a3:352": " ‘‘Āvajjetvā dhammabalaṁ, saritvā pubbake jine;",
  "atk-s0512a3:353": "Saccabalamavassāya, saccakiriyamakāsaha’’nti.",
  "atk-s0512a3:354_0": "81. Tattha mahāsatto atīte parinibbutānaṁ buddhānaṁ guṇe āvajjetvā attani vijjamānaṁ",
  "atk-s0512a3:354_1": "saccasabhāvaṁ ārabbha yaṁ gāthaṁ vatvā tadā saccakiriyamakāsi, taṁ dassetuṁ ‘‘santi",
  "atk-s0512a3:354_2": "pakkhā’’tiādi vuttaṁ.",
  "atk-s0512a3:355_0": "Tattha santi pakkhā apatanāti mayhaṁ pakkhā nāma atthi upalabbhanti, no ca kho sakkā",
  "atk-s0512a3:355_1": "etehi uppatituṁ ākāsena gantunti apatanā. Santi pādā avañcanāti pādāpi me atthi,",
  "atk-s0512a3:355_2": "tehi pana vañcituṁ padavāragamanena gantuṁ na sakkāti avañcanā. Mātāpitā ca nikkhantāti",
  "atk-s0512a3:355_3": "ye maṁ aññattha neyyuṁ, tepi maraṇabhayena mama mātāpitaro nikkhantā. Jātavedāti",
  "atk-s0512a3:355_4": "aggiṁ ālapati. So hi jātova vediyati, dhūmajāluṭṭhānena paññāyati, tasmā ‘‘jātavedo’’ti",
  "atk-s0512a3:355_5": "vuccati. Paṭikkamāti paṭigaccha nivattāti jātavedaṁ āṇāpeti.",
  "atk-s0512a3:356_0": "Iti mahāsatto ‘‘sace mayhaṁ pakkhānaṁ atthibhāvo, te ca pasāretvā ākāse apatanabhāvo,",
  "atk-s0512a3:356_1": "pādānaṁ atthibhāvo, te ca ukkhipitvā avañcanabhāvo, mātāpitūnaṁ maṁ kulāvakeyeva",
  "atk-s0512a3:356_2": "chaḍḍetvā palātabhāvo ca saccasabhāvabhūto eva, jātaveda, etena saccena tvaṁ ito",
  "atk-s0512a3:356_3": "paṭikkamā’’ti kulāvake nipannova saccakiriyaṁ akāsi. Tassa saha saccakiriyāya soḷasakarīsamatte",
  "atk-s0512a3:356_4": "ṭhāne jātavedo paṭikkami. Paṭikkamanto ca na jhāyamānova araññaṁ gato, udake pana",
  "atk-s0512a3:356_5": "opilāpitaukkā viya tattheva nibbāyi. Tena vuttaṁ –",
  "atk-s0512a3:357": "82.",
  "atk-s0512a3:358": " ‘‘Saha sacce kate mayhaṁ, mahāpajjalito sikhī;",
  "atk-s0512a3:359": "Vajjesi soḷasakarīsāni, udakaṁ patvā yathā sikhī’’ti.",
  "atk-s0512a3:360_0": "Sā panesā bodhisattassa vaṭṭakayoniyaṁ tasmiṁ samaye buddhaguṇānaṁ āvajjanapubbikā",
  "atk-s0512a3:360_1": "saccakiriyā anaññasādhāraṇāti āha ‘‘saccena me samo natthi, esā me saccapāramī’’ti.",
  "atk-s0512a3:360_2": "Teneva hi tassa ṭhānassa sakalepi imasmiṁ kappe agginā anabhibhavanīyattā taṁ kappaṭṭhiyapāṭihāriyaṁ nāma jātaṁ.",
  "atk-s0512a3:361": "Evaṁ mahāsatto saccakiriyavasena attano tattha vāsīnaṁ sattānañca sotthiṁ katvā jīvitapariyosāne yathākammaṁ gato.",
  "atk-s0512a3:362": "Tadā mātāpitaro etarahi mātāpitaro ahesuṁ, vaṭṭakarājā pana lokanātho.",
  "atk-s0512a3:363_0": "Tassa heṭṭhā vuttanayeneva sesapāramiyopi yathārahaṁ niddhāretabbā. Tathā dāvaggimhi",
  "atk-s0512a3:363_1": "tathā bheravākārena avattharitvā āgacchante tasmiṁ vaye ekako hutvāpi sāradaṁ anāpajjitvā",
  "atk-s0512a3:363_2": "saccādidhammaguṇe buddhaguṇe ca anussaritvā attano eva ānubhāvaṁ nissāya saccakiriyāya",
  "atk-s0512a3:363_3": "tattha vāsīnampi sattānaṁ sotthibhāvāpādanādayo ānubhāvā vibhāvetabbā.",
  "atk-s0512a3:364": "Vaṭṭapotakacariyāvaṇṇanā niṭṭhitā.",
  "atk-s0512a3:365": "10. Maccharājacariyāvaṇṇanā",
  "atk-s0512a3:366_0": "83. Dasame yadā homi, maccharājā mahāsareti atīte macchayoniyaṁ nibbattitvā kosalaraṭṭhe",
  "atk-s0512a3:366_1": "sāvatthiyaṁ jetavane pokkharaṇiṭṭhāne valligahanaparikkhitte ekasmiṁ mahāsare macchānaṁ",
  "atk-s0512a3:366_2": "catūhi saṅgahavatthūhi rañjanato yadā ahaṁ rājā homi, macchagaṇaparivuto tattha paṭivasāmi",
  "atk-s0512a3:366_3": "tadā. Uṇheti uṇhakāle gimhasamaye. Sūriyasantāpeti ādiccasantāpena. Sare udaka khīyathāti",
  "atk-s0512a3:366_4": "tasmiṁ sare udakaṁ khīyittha chijjittha. Tasmiñhi raṭṭhe tadā devo na vassi, sassāni",
  "atk-s0512a3:366_5": "milāyiṁsu, vāpiādīsu udakaṁ parikkhayaṁ pariyādānaṁ agamāsi, macchakacchapā kalalagahanaṁ",
  "atk-s0512a3:366_6": "pavisiṁsu. Tasmimpi sare macchā kaddamagahanaṁ pavisitvā tasmiṁ tasmiṁ ṭhāne nilīyiṁsu.",
  "atk-s0512a3:367_0": "84.Tatoti tato udakaparikkhayato aparabhāge. Kulalasenakāti kulalāceva senā ca. Bhakkhayanti",
  "atk-s0512a3:367_1": "divārattiṁ, macche upanisīdiyāti tattha tattha kalalapiṭṭhe upanisīditvā kalalagahanaṁ",
  "atk-s0512a3:367_2": "pavisitvā nipanne macche kākā vā itare vā divā ceva rattiñca kaṇayaggasadisehi tuṇḍehi",
  "atk-s0512a3:367_3": "koṭṭetvā koṭṭetvā nīharitvā vipphandamāne bhakkhayanti.",
  "atk-s0512a3:368_0": "85. Atha mahāsatto macchānaṁ taṁ byasanaṁ disvā mahākaruṇāya samussāhitahadayo ‘‘ṭhapetvā",
  "atk-s0512a3:368_1": "maṁ ime mama ñātake imasmā dukkhā mocetuṁ samattho nāma añño natthi, kena nu kho",
  "atk-s0512a3:368_2": "ahaṁ upāyena te ito dukkhato moceyya’’nti cintento ‘‘yaṁnūnāhaṁ pubbakehi mahesīhi",
  "atk-s0512a3:368_3": "āciṇṇasamāciṇṇaṁ mayi ca saṁvijjamānaṁ saccadhammaṁ nissāya saccakiriyaṁ katvā devaṁ",
  "atk-s0512a3:368_4": "vassāpetvā mama ñātisaṅghassa jīvitadānaṁ dadeyyaṁ, tena ca sakalassāpi āhārūpajīvino",
  "atk-s0512a3:368_5": "sattalokassa mahāupakāro sampādito mayā’’ti nicchayaṁ katvā devaṁ vassāpetuṁ saccakiriyaṁ",
  "atk-s0512a3:368_6": "akāsi. Tena vuttaṁ ‘‘evaṁ cintesaha’’ntiādi.",
  "atk-s0512a3:369_0": "Tattha saha ñātīhi pīḷitoti mayhaṁ ñātīhi saddhiṁ tena udakaparikkhayena pīḷito.",
  "atk-s0512a3:369_1": "Sahāti vā nipātamattaṁ. Mahākāruṇikatāya tena byasanena dukkhitehi ñātīhi kāraṇabhūtehi",
  "atk-s0512a3:369_2": "pīḷito, ñātisaṅghadukkhadukkhitoti attho.",
  "atk-s0512a3:370": "86.Dhammatthanti dhammabhūtaṁ atthaṁ, dhammato vā anapetaṁ atthaṁ. Kiṁ taṁ? Saccaṁ. Addasapassayanti mayhaṁ ñātīnañca apassayaṁ addasaṁ. Atikkhayanti mahāvināsaṁ.",
  "atk-s0512a3:371_0": "87.Saddhammanti sataṁ sādhūnaṁ buddhādīnaṁ ekassāpi pāṇino ahiṁsanasaṅkhātaṁ dhammaṁ.",
  "atk-s0512a3:371_1": "Anussaritvā. Paramatthaṁ vicintayanti taṁ kho pana paramatthaṁ saccaṁ aviparītasabhāvaṁ",
  "atk-s0512a3:371_2": "katvā cintayanto. Yaṁ loke dhuvasassatanti yadetaṁ buddhapaccekabuddhasāvakānaṁ ekassāpi",
  "atk-s0512a3:371_3": "pāṇino ahiṁsanaṁ, taṁ sabbakālaṁ tathabhāvena dhuvaṁ sassataṁ vicintayaṁ saccakiriyaṁ akāsinti sambandho.",
  "atk-s0512a3:372_0": "88. Idāni taṁ dhammaṁ mahāsatto attani vijjamānaṁ gahetvā saccavacanaṁ payojetukāmo",
  "atk-s0512a3:372_1": "kālavaṇṇaṁ kaddamaṁ dvidhā viyūhitvā añjanarukkhasāraghaṭikavaṇṇamahāsarīro sudhotalohitakamaṇisadisāni",
  "atk-s0512a3:372_2": "akkhīni ummīletvā ākāsaṁ ullokento ‘‘yato sarāmi attāna’’nti gāthamāha.",
  "atk-s0512a3:373_0": "Tattha yato sarāmi attānanti yato paṭṭhāya ahaṁ attabhāvasaṅkhātaṁ attānaṁ sarāmi",
  "atk-s0512a3:373_1": "anussarāmi. Yato pattosmi viññutanti yato paṭṭhāya tāsu tāsu itikattabbatāsu viññutaṁ",
  "atk-s0512a3:373_2": "vijānanabhāvaṁ pattosmi, uddhaṁ ārohanavasena ito yāva mayhaṁ kāyavacīkammānaṁ anussaraṇasamatthatā",
  "atk-s0512a3:373_3": "viññutappatti eva, etthantare samānajātikānaṁ khādanaṭṭhāne nibbattopi taṇḍulakaṇappamāṇampi",
  "atk-s0512a3:373_4": "macchaṁ mayā na khāditapubbaṁ, aññampi kañci pāṇaṁ sañcicca hiṁsitaṁ bādhitaṁ nābhijānāmi,",
  "atk-s0512a3:373_5": "pageva jīvitā voropitaṁ.",
  "atk-s0512a3:374_0": "89.Etena saccavajjenāti ‘‘yadetaṁ mayā kassaci pāṇassa ahiṁsanaṁ vuttaṁ, sace etaṁ",
  "atk-s0512a3:374_1": "saccaṁ tathaṁ aviparītaṁ, etena saccavacanena pajjunno megho abhivassatu, ñātisaṅghaṁ",
  "atk-s0512a3:374_2": "me dukkhā pamocetū’’ti vatvā puna attano paricārikaceṭakaṁ āṇāpento viya pajjunnaṁ",
  "atk-s0512a3:374_3": "devarājānaṁ ālapanto ‘‘abhitthanayā’’ti gāthamāha.",
  "atk-s0512a3:375_0": "Tattha abhitthanaya pajjunnāti pajjunno vuccati megho, ayaṁ pana meghavasena laddhanāmaṁ",
  "atk-s0512a3:375_1": "vassavalāhakadevarājānaṁ ālapati. Ayaṁ hissa adhippāyo – devo nāma anabhitthanayanto",
  "atk-s0512a3:375_2": "vijjulatā anicchārento pavassantopi na sobhati, tasmā tvaṁ abhitthanayanto vijjulatā",
  "atk-s0512a3:375_3": "nicchārento vassāpehīti. Nidhiṁ kākassa nāsayāti kākā kalalaṁ pavisitvā ṭhite macche",
  "atk-s0512a3:375_4": "tuṇḍena koṭṭetvā nīharitvā khādanti , tasmā tesaṁ antokalale macchā ‘‘nidhī’’ti vuccanti.",
  "atk-s0512a3:375_5": "Taṁ kākasaṅghassa nidhiṁ devaṁ vassāpento udakena paṭicchādetvā nāsehi. Kākaṁ sokāya",
  "atk-s0512a3:375_6": "randhehīti kākasaṅgho imasmiṁ mahāsare udakena puṇṇe macche alabhamāno socissati,",
  "atk-s0512a3:375_7": "taṁ kākagaṇaṁ tvaṁ imaṁ kaddamaṁ pūrento sokāya randhehi, sokassatthāya pana vassāpayatha,",
  "atk-s0512a3:375_8": "yathā antonijjhānalakkhaṇaṁ sokaṁ pāpuṇāti, evaṁ karohīti attho. Macche sokā pamocayāti",
  "atk-s0512a3:375_9": "mama ñātake sabbeva macche imamhā maraṇasokā pamocehi. ‘‘Mañca sokā pamocayā’’ti",
  "atk-s0512a3:375_10": "(jā. 1.1.75) jātake paṭhanti. Tattha ca-kāro sampiṇḍanattho, mañca mama ñātake cāti",
  "atk-s0512a3:375_11": "sabbeva maraṇasokā pamocehi (jā. aṭṭha. 1.1.75). Macchānañhi anudakabhāvena paccatthikānaṁ",
  "atk-s0512a3:375_12": "ghāsabhāvaṁ gacchāmāti mahāmaraṇasoko, mahāsattassa pana tesaṁ anayabyasanaṁ paṭicca",
  "atk-s0512a3:375_13": "karuṇāyato karuṇāpatirūpamukhena sokasambhavo veditabbo.",
  "atk-s0512a3:376_0": "Evaṁ bodhisatto attano paricārikaceṭakaṁ āṇāpento viya pajjunnaṁ ālapitvā sakale",
  "atk-s0512a3:376_1": "kosalaraṭṭhe mahāvassaṁ vassāpesi. Mahāsattassa hi sīlatejena saccakiriyāya samakālameva",
  "atk-s0512a3:376_2": "sakkassa paṇḍukambalasilāsanaṁ uṇhākāraṁ dassesi. So ‘‘kiṁ nu kho’’ti āvajjento taṁ",
  "atk-s0512a3:376_3": "kāraṇaṁ ñatvā vassavalāhakadevarājānaṁ pakkosāpetvā ‘‘tāta, mahāpuriso maccharājā",
  "atk-s0512a3:376_4": "ñātīnaṁ maraṇasokena vassāpanaṁ icchati, sakalaṁ kosalaraṭṭhaṁ ekameghaṁ katvā vassāpehī’’ti āha.",
  "atk-s0512a3:377_0": "So ‘‘sādhū’’ti sampaṭicchitvā ekaṁ valāhakaṁ nivāsetvā ekaṁ pārupitvā meghagītaṁ",
  "atk-s0512a3:377_1": "gāyanto pācīnalokadhātuabhimukho pakkhandi. Pācīnadisābhāge khalamaṇḍalamattaṁ ekaṁ",
  "atk-s0512a3:377_2": "meghamaṇḍalaṁ uṭṭhāya satapaṭalaṁ sahassapaṭalaṁ hutvā abhitthanayantaṁ vijjulatā",
  "atk-s0512a3:377_3": "nicchārentaṁ adhomukhaṭhapitaudakakumbhākārena vissandamānaṁ sakalaṁ kosalaraṭṭhaṁ",
  "atk-s0512a3:377_4": "mahoghena ajjhotthari. Devo acchinnadhāraṁ vassanto muhutteneva taṁ mahāsaraṁ pūresi.",
  "atk-s0512a3:377_5": "Macchā maraṇabhayato mucciṁsu. Kākādayo apatiṭṭhā ahesuṁ. Na kevalaṁ macchā eva,",
  "atk-s0512a3:377_6": "manussāpi vividhasassāni sampādentā catuppadādayopīti sabbepi vassūpajīvino kāyikacetasikadukkhato",
  "atk-s0512a3:377_7": "mucciṁsu. Tena vuttaṁ –",
  "atk-s0512a3:378": "90.",
  "atk-s0512a3:379": " ‘‘Saha kate saccavare, pajjunno abhigajjiya;",
  "atk-s0512a3:380": "Thalaṁ ninnañca pūrento, khaṇena abhivassathā’’ti.",
  "atk-s0512a3:381": "Tattha khaṇena abhivassathāti adandhāyitvā saccakiriyakhaṇeneva abhivassi.",
  "atk-s0512a3:382_0": "91.Katvā vīriyamuttamanti deve avassante kiṁ kātabbanti kosajjaṁ anāpajjitvā ñātatthacariyāsampādanamukhena",
  "atk-s0512a3:382_1": "mahato sattanikāyassa hitasukhanipphādanaṁ uttamaṁ vīriyaṁ katvā. Saccatejabalassito",
  "atk-s0512a3:382_2": "mama saccānubhāvabalasannissito hutvā tadā mahāmeghaṁ vassāpesiṁ. Yasmā cetadevaṁ,",
  "atk-s0512a3:382_3": "tasmā ‘‘saccena me samo natthi, esā me saccapāramī’’ti mahāmaccharājakāle attano",
  "atk-s0512a3:382_4": "saccapāramiyā anaññasādhāraṇabhāvaṁ dassesi dhammarājā.",
  "atk-s0512a3:383": "Evaṁ mahāsatto mahākaruṇāya samussāhitahadayo sakalaraṭṭhe mahāvassaṁ vassāpanavasena mahājanaṁ maraṇadukkhato mocetvā jīvitapariyosāne yathākammaṁ gato.",
  "atk-s0512a3:384": "Tadā pajjunno ānandatthero ahosi, macchagaṇā buddhaparisā, maccharājā lokanātho.",
  "atk-s0512a3:385_0": "Tassa heṭṭhā vuttanayeneva sesapāramiyopi niddhāretabbā. Tathā attano samānajātikānaṁ",
  "atk-s0512a3:385_1": "khādanaṭṭhāne macchayoniyaṁ nibbattitvā taṇḍulakaṇamattampi macchaṁ ādiṁ katvā kassacipi",
  "atk-s0512a3:385_2": "pāṇino akhādanaṁ, tiṭṭhatu khādanaṁ ekasattassapi aviheṭhanaṁ, tathā saccakaraṇena",
  "atk-s0512a3:385_3": "devassa vassāpanaṁ, udake parikkhīṇe kalalagahane nimujjanavasena attanā anubhavamānaṁ",
  "atk-s0512a3:385_4": "dukkhaṁ vīrabhāvena agaṇetvā ñātisaṅghasseva taṁ dukkhaṁ attano hadaye katvā asahantassa",
  "atk-s0512a3:385_5": "sabbabhāvena karuṇāyanā, tathā ca paṭipattīti evamādayo guṇānubhāvā vibhāvetabbāti.",
  "atk-s0512a3:386": "Maccharājacariyāvaṇṇanā niṭṭhitā.",
  "atk-s0512a3:387": "11. Kaṇhadīpāyanacariyāvaṇṇanā",
  "atk-s0512a3:388_0": "92. Ekādasame kaṇhadīpāyano isīti evaṁnāmako tāpaso. Bodhisatto hi tadā dīpāyano",
  "atk-s0512a3:388_1": "nāma attano sahāyaṁ maṇḍabyatāpasaṁ sūle uttāsitaṁ upasaṅkamitvā tassa sīlaguṇena",
  "atk-s0512a3:388_2": "taṁ avijahanto tiyāmarattiṁ sūlaṁ nissāya ṭhito tassa sarīrato paggharitvā patitapatitehi",
  "atk-s0512a3:388_3": "lohitabindūhi sukkhehi kāḷavaṇṇasarīratāya ‘‘kaṇhadīpāyano’’ti pākaṭo ahosi. Paropaññāsavassānīti",
  "atk-s0512a3:388_4": "sādhikāni paññāsavassāni, accantasaṁyoge upayogavacanaṁ. Anabhirato cariṁahanti pantasenāsanesu",
  "atk-s0512a3:388_5": "ceva adhikusaladhammesu ca anabhirativāsaṁ vasanto ahaṁ brahmacariyaṁ acariṁ. Pabbajitvā",
  "atk-s0512a3:388_6": "sattāhameva hi tadā mahāsatto abhirato brahmacariyaṁ cari. Tato paraṁ anabhirativāsaṁ vasi.",
  "atk-s0512a3:389_0": "Kasmā pana mahāpuriso anekasatasahassesu attabhāvesu nekkhammajjhāsayo brahmacariyavāsaṁ",
  "atk-s0512a3:389_1": "abhiramitvā idha taṁ nābhirami? Puthujjanabhāvassa cañcalabhāvato. Kasmā ca puna",
  "atk-s0512a3:389_2": "na agāraṁ ajjhāvasīti? Paṭhamaṁ nekkhammajjhāsayena kāmesu dosaṁ disvā pabbaji. Athassa",
  "atk-s0512a3:389_3": "ayonisomanasikārena anabhirati uppajji. So taṁ vinodetumasakkontopi kammañca phalañca",
  "atk-s0512a3:389_4": "saddahitvā tāva mahantaṁ vibhavaṁ pahāya agārasmā nikkhamanto yaṁ pajahi, puna tadatthameva",
  "atk-s0512a3:389_5": "nivatto, ‘‘eḷamūgo capalo vatāyaṁ kaṇhadīpāyano’’ti imaṁ apavādaṁ jigucchanto attano",
  "atk-s0512a3:389_6": "hirottappabhedabhayena. Api ca pabbajjāpuññaṁ nāmetaṁ viññūhi buddhādīhi pasatthaṁ,",
  "atk-s0512a3:389_7": "tehi ca anuṭṭhitaṁ, tasmāpi sahāpi dukkhena sahāpi domanassena assumukho rodamānopi",
  "atk-s0512a3:389_8": "brahmacariyavāsaṁ vasi, na taṁ vissajjesi. Vuttañcetaṁ –",
  "atk-s0512a3:390": "‘‘Saddhāya nikkhamma puna nivatto, so eḷamūgo capalo vatāyaṁ;",
  "atk-s0512a3:391": "Etassa vādassa jigucchamāno, akāmako carāmi brahmacariyaṁ;",
  "atk-s0512a3:392": "Viññuppasatthañca satañca ṭhānaṁ, evampahaṁ puññakaro bhavāmī’’ti. (jā. 1.10.66);",
  "atk-s0512a3:393_0": "93.Nakoci etaṁ jānātīti etaṁ mama anabhiratimanaṁ brahmacariyavāse abhirativirahitacittaṁ",
  "atk-s0512a3:393_1": "koci manussabhūto na jānāti. Kasmā? Ahañhi kassaci nācikkhiṁ mama mānase citte arati",
  "atk-s0512a3:393_2": "carati pavattatīti kassacipi na kathesiṁ, tasmā na koci manussabhūto etaṁ jānātīti.",
  "atk-s0512a3:394": "94.",
  "atk-s0512a3:395": " ‘‘Sabrahmacārī maṇḍabyo, sahāyo me mahāisi;",
  "atk-s0512a3:396": "Pubbakammasamāyutto, sūlamāropanaṁ labhi.",
  "atk-s0512a3:397": ".",
  "atk-s0512a3:398_0": "Sabrahmacārīti tāpasapabbajjāya samānasikkhatāya sabrahmacārī. Maṇḍabyoti evaṁnāmako.",
  "atk-s0512a3:398_1": "Sahāyoti gihikāle pabbajitakāle ca daḷhamittatāya piyasahāyo. Mahāisīti mahānubhāvo",
  "atk-s0512a3:398_2": "isi. Pubbakammasamāyutto, sūlamāropanaṁ labhīti katokāsena attano pubbakammena yutto",
  "atk-s0512a3:398_3": "sūlāropanaṁ labhi, sūlaṁ uttāsitoti.",
  "atk-s0512a3:399_0": "Tatrāyaṁ anupubbikathā – atīte vaṁsaraṭṭhe kosambiyaṁ kosambiko nāma rājā rajjaṁ",
  "atk-s0512a3:399_1": "kāresi. Tadā bodhisatto aññatarasmiṁ nigame asītikoṭivibhavassa brāhmaṇamahāsālassa",
  "atk-s0512a3:399_2": "putto hutvā nibbatti, nāmena dīpāyano nāma. Tādisasseva brāhmaṇamahāsālassa putto",
  "atk-s0512a3:399_3": "brāhmaṇakumāro tassa piyasahāyo ahosi, nāmena maṇḍabyo nāma. Te ubhopi aparabhāge",
  "atk-s0512a3:399_4": "mātāpitūnaṁ accayena kāmesu dosaṁ disvā mahādānaṁ pavattetvā kāme pahāya ñātimittaparijanassa",
  "atk-s0512a3:399_5": "rodantassa paridevantassa nikkhamitvā himavantappadese assamaṁ katvā pabbajitvā uñchācariyāya",
  "atk-s0512a3:399_6": "vanamūlaphalāhārena yāpento paropaṇṇāsavassāni vasiṁsu, kāmacchandaṁ vikkhambhetuṁ",
  "atk-s0512a3:399_7": "nāsakkhiṁsu, te jhānamattampi na nibbattesuṁ.",
  "atk-s0512a3:400_0": "Te loṇambilasevanatthāya janapadacārikaṁ carantā kāsiraṭṭhaṁ sampāpuṇiṁsu. Tatrekasmiṁ",
  "atk-s0512a3:400_1": "nigame dīpāyanassa gihisahāyo maṇḍabyo nāma paṭivasati. Te ubhopi tassa santikaṁ",
  "atk-s0512a3:400_2": "upasaṅkamiṁsu. So te disvā attamano paṇṇasālaṁ kāretvā catūhi paccayehi upaṭṭhahi.",
  "atk-s0512a3:400_3": "Te tattha tīṇi cattāri vassāni vasitvā taṁ āpucchitvā cārikaṁ carantā bārāṇasisamīpe",
  "atk-s0512a3:400_4": "atimuttakasusāne vasiṁsu. Tattha dīpāyano yathābhirantaṁ viharitvā puna tasmiṁ nigame",
  "atk-s0512a3:400_5": "maṇḍabyassa attano sahāyassa santikaṁ gato. Maṇḍabyatāpaso tattheva vasi.",
  "atk-s0512a3:401_0": "Athekadivasaṁ eko coro antonagare corikaṁ katvā dhanasāraṁ ādāya nikkhanto paṭibuddhehi",
  "atk-s0512a3:401_1": "gehasāmikehi nagarārakkhakamanussehi ca anubaddho niddhamanena nikkhamitvā vegena",
  "atk-s0512a3:401_2": "susānaṁ pavisitvā tāpasassa paṇṇasāladvāre bhaṇḍikaṁ chaḍḍetvā palāyi. Manussā bhaṇḍikaṁ",
  "atk-s0512a3:401_3": "disvā ‘‘are duṭṭhajaṭila, rattiṁ, corikaṁ katvā divā tāpasavesena carasī’’ti tajjetvā",
  "atk-s0512a3:401_4": "pothetvā taṁ ādāya rañño dassayiṁsu. Rājā anupaparikkhitvāva ‘‘sūle uttāsethā’’ti",
  "atk-s0512a3:401_5": "āha. Taṁ susānaṁ netvā khadirasūle āropayiṁsu. Tāpasassa sarīre sūlaṁ na pavisati.",
  "atk-s0512a3:401_6": "Tato nimbasūlaṁ āhariṁsu, tampi na pavisati. Tato ayasūlaṁ āhariṁsu, tampi na pavisati.",
  "atk-s0512a3:401_7": "Tāpaso ‘‘kiṁ nu kho me pubbakamma’’nti cintesi. Tassa jātissarañāṇaṁ uppajji. Tena",
  "atk-s0512a3:401_8": "pubbakammaṁ addasa – so kira purimattabhāve vaḍḍhakīputto hutvā pitu rukkhatacchanaṭṭhānaṁ",
  "atk-s0512a3:401_9": "gantvā ekaṁ makkhikaṁ gahetvā koviḷārasakalikāya sūlena viya vijjhi. Tassa taṁ pāpaṁ",
  "atk-s0512a3:401_10": "imasmiṁ ṭhāne okāsaṁ labhi. So ‘‘na sakkā ito pāpato muccitu’’nti ñatvā rājapurise",
  "atk-s0512a3:401_11": "āha – ‘‘sace maṁ sūle uttāsetukāmattha, koviḷārasūlaṁ āharathā’’ti. Te tathā katvā",
  "atk-s0512a3:401_12": "taṁ sūle uttāsetvā ārakkhaṁ datvā pakkamiṁsu.",
  "atk-s0512a3:402_0": "Tadā kaṇhadīpāyano ‘‘ciradiṭṭho me sahāyo’’ti maṇḍabyassa santikaṁ āgacchanto taṁ",
  "atk-s0512a3:402_1": "pavattiṁ sutvā taṁ ṭhānaṁ gantvā ekamantaṁ ṭhito ‘‘kiṁ, samma, kārakosī’’ti pucchitvā",
  "atk-s0512a3:402_2": "‘‘akārakomhī’’ti vutte ‘‘attano manopadosaṁ rakkhituṁ sakkhi na sakkhī’’ti pucchi.",
  "atk-s0512a3:402_3": "‘‘Samma, yehi ahaṁ gahito, neva tesaṁ na rañño upari mayhaṁ manopadoso atthī’’ti.",
  "atk-s0512a3:402_4": "‘‘Evaṁ sante tādisassa sīlavato chāyā mayhaṁ sukhā’’ti vatvā kaṇhadīpāyano sūlaṁ",
  "atk-s0512a3:402_5": "nissāya nisīdi. Ārakkhakapurisā taṁ pavattiṁ rañño ārocesuṁ. Rājā ‘‘anisāmetvā me",
  "atk-s0512a3:402_6": "kata’’nti vegena tattha gantvā ‘‘kasmā, bhante, tvaṁ sūlaṁ nissāya nisinnosī’’ti",
  "atk-s0512a3:402_7": "dīpāyanaṁ pucchi. ‘‘Mahārāja, imaṁ tāpasaṁ rakkhanto nisinnosmī’’ti. ‘‘Kiṁ pana tvaṁ",
  "atk-s0512a3:402_8": "imassa kārakabhāvaṁ ñatvā evaṁ karosī’’ti. So kammassa avisodhitabhāvaṁ ācikkhi.",
  "atk-s0512a3:402_9": "Athassa dīpāyano ‘‘raññā nāma nisammakārinā bhavitabbaṁ.",
  "atk-s0512a3:403": "‘‘Alaso gihī kāmabhogī na sādhu, asaññato pabbajito na sādhu;",
  "atk-s0512a3:404": "Rājā na sādhu anisammakārī, yo paṇḍito kodhano taṁ na sādhū’’ti. (jā. 1.4.127; 1.5.4; 1.10.153; 1.15.229) –",
  "atk-s0512a3:405": "Ādīni vatvā dhammaṁ desesi.",
  "atk-s0512a3:406_0": "Rājā maṇḍabyatāpasassa niddosabhāvaṁ ñatvā ‘‘sūlaṁ harathā’’ti āṇāpesi. Sūlaṁ harantā",
  "atk-s0512a3:406_1": "harituṁ nāsakkhiṁsu. Maṇḍabyo āha – ‘‘mahārāja, ahaṁ pubbe katakammadosena evarūpaṁ",
  "atk-s0512a3:406_2": "ayasaṁ patto, mama sarīrato sūlaṁ harituṁ na sakkā, sacepi mayhaṁ jīvitaṁ dātukāmo,",
  "atk-s0512a3:406_3": "kakacena imaṁ sūlaṁ cammasamaṁ katvā chindāpehī’’ti. Rājā tathā kāresi. Sūlaṁ antoyeva",
  "atk-s0512a3:406_4": "ahosi, na kañci pīḷaṁ janesi. Tadā kira sukhumaṁ sakalikahīraṁ gahetvā makkhikāya",
  "atk-s0512a3:406_5": "vaccamaggaṁ pavesesi, taṁ tassa anto eva ahosi. So tena kāraṇena amaritvā, attano",
  "atk-s0512a3:406_6": "āyukkhayeneva mari, tasmā ayampi na matoti. Rājā tāpase vanditvā khamāpetvā ubhopi",
  "atk-s0512a3:406_7": "uyyāneyeva vasāpento paṭijaggi. Tato paṭṭhāya so āṇimaṇḍabyo nāma jāto. So rājānaṁ",
  "atk-s0512a3:406_8": "upanissāya tattheva vasi. Dīpāyano pana tassa vaṇaṁ phāsukaṁ karitvā attano gihisahāyamaṇḍabyena",
  "atk-s0512a3:406_9": "kāritaṁ paṇṇasālameva gato. Tena vuttaṁ –",
  "atk-s0512a3:407": "95.",
  "atk-s0512a3:408": " ‘‘Tamahaṁ upaṭṭhahitvāna, ārogyamanupāpayiṁ;",
  "atk-s0512a3:409": "Āpucchitvāna āgañchiṁ, yaṁ mayhaṁ sakamassama’’nti.",
  "atk-s0512a3:410_0": "Tattha āpucchitvānāti mayhaṁ sahāyaṁ maṇḍabyatāpasaṁ āpucchitvā. Yaṁ mayhaṁ sakamassamanti",
  "atk-s0512a3:410_1": "yaṁ taṁ mayhaṁ gihisahāyena maṇḍabyabrāhmaṇena kāritaṁ sakaṁ mama santakaṁ assamapadaṁ",
  "atk-s0512a3:410_2": "paṇṇasālā, taṁ upāgañchiṁ.",
  "atk-s0512a3:411_0": "96. Taṁ pana paṇṇasālaṁ pavisantaṁ disvā sahāyassa ārocesuṁ. So sutvāva tuṭṭhacitto",
  "atk-s0512a3:411_1": "saputtadāro bahugandhamālaphāṇitādīni ādāya paṇṇasālaṁ gantvā dīpāyanaṁ vanditvā",
  "atk-s0512a3:411_2": "pāde dhovitvā pānakaṁ pāyetvā āṇimaṇḍabyassa pavattiṁ suṇanto nisīdi. Athassa putto",
  "atk-s0512a3:411_3": "yaññadattakumāro nāma caṅkamanakoṭiyaṁ geṇḍukena kīḷi. Tattha cekasmiṁ vammike āsiviso",
  "atk-s0512a3:411_4": "vasati. Kumārena bhūmiyaṁ pahatageṇḍuko gantvā vammikabile āsivisassa matthake pati.",
  "atk-s0512a3:411_5": "Kumāro ajānanto bile hatthaṁ pavesesi.",
  "atk-s0512a3:412_0": "Atha naṁ kuddho āsiviso hatthe ḍaṁsi. So visavegena mucchito tattheva pati. Athassa",
  "atk-s0512a3:412_1": "mātāpitaro sappena daṭṭhabhāvaṁ ñatvā kumāraṁ ukkhipitvā tāpasassa pādamūle nipajjāpetvā",
  "atk-s0512a3:412_2": "‘‘bhante, osadhena vā mantena vā puttakaṁ no nīrogaṁ karothā’’ti āhaṁsu. So ‘‘ahaṁ",
  "atk-s0512a3:412_3": "osadhaṁ na jānāmi, nāhaṁ vejjakammaṁ karissāmi, pabbajitomhī’’ti. ‘‘Tena hi, bhante,",
  "atk-s0512a3:412_4": "imasmiṁ kumārake mettaṁ katvā saccakiriyaṁ karothā’’ti. Tāpaso ‘‘sādhu saccakiriyaṁ",
  "atk-s0512a3:412_5": "karissāmī’’ti vatvā yaññadattassa sīse hatthaṁ ṭhapetvā saccakiriyaṁ akāsi. Tena",
  "atk-s0512a3:412_6": "vuttaṁ ‘‘sahāyo brāhmaṇo mayha’’ntiādi.",
  "atk-s0512a3:413": "Tattha āgañchuṁ pāhunāgatanti atithiabhigamanaṁ abhigamiṁsu.",
  "atk-s0512a3:414_0": "97.Vaṭṭamanukkhipanti khipanavaṭṭasaṇṭhānatāya ‘‘vaṭṭa’’nti laddhanāmaṁ geṇḍukaṁ",
  "atk-s0512a3:414_1": "anukkhipanto, geṇḍukakīḷaṁ kīḷantoti attho. Āsivisamakopayīti bhūmiyaṁ paṭihato hutvā",
  "atk-s0512a3:414_2": "vammikabilagatena geṇḍukena tattha ṭhitaṁ kaṇhasappaṁ sīse paharitvā rosesi.",
  "atk-s0512a3:415": "98.Vaṭṭagataṁ maggaṁ, anvesantoti tena vaṭṭena gataṁ maggaṁ gavesanto. Āsivisassa hatthena, uttamaṅgaṁ parāmasīti vammikabilaṁ pavesitena attano hatthena āsīvisassa sīsaṁ phusi.",
  "atk-s0512a3:416": "99.Visabalassitoti visabalanissito attano visavegaṁ nissāya uppajjanakasappo. Aḍaṁsi dārakaṁ khaṇeti tasmiṁ parāmasitakkhaṇe eva taṁ brāhmaṇakumāraṁ ḍaṁsi.",
  "atk-s0512a3:417_0": "100.Sahadaṭṭhoti ḍaṁsena saheva, daṭṭhasamakālameva. Āsivisenāti ghoravisena. Tenāti",
  "atk-s0512a3:417_1": "tena dārakassa visavegena mucchitassa bhūmiyaṁ patanena ahaṁ dukkhito ahosiṁ. Mama",
  "atk-s0512a3:417_2": "vāhasi taṁ dukkhanti taṁ dārakassa mātāpitūnañca dukkhaṁ mama vāhasi, mayhaṁ sarīre",
  "atk-s0512a3:417_3": "viya mama karuṇāya vāhesi.",
  "atk-s0512a3:418_0": "101.Tyāhanti te tassa dārakassa mātāpitaro ahaṁ ‘‘mā socatha, mā paridevathā’’tiādinā",
  "atk-s0512a3:418_1": "nayena samassāsetvā. Sokasalliteti sokasallavante. Agganti seṭṭhaṁ tato eva varaṁ",
  "atk-s0512a3:418_2": "uttamaṁ saccakiriyaṁ akāsiṁ.",
  "atk-s0512a3:419": "102. Idāni taṁ saccakiriyaṁ sarūpena dassetuṁ ‘‘sattāhamevā’’ti gāthamāha.",
  "atk-s0512a3:420_0": "Tattha sattāhamevāti pabbajitadivasato paṭṭhāya satta ahāni eva. Pasannacittoti kammaphalasaddhāya",
  "atk-s0512a3:420_1": "pasannamānaso. Puññatthikoti puññena atthiko, dhammacchandayutto. Athāparaṁ yaṁ caritanti",
  "atk-s0512a3:420_2": "atha tasmā sattāhā uttari yaṁ mama brahmacariyacaraṇaṁ.",
  "atk-s0512a3:421_0": "103.Akāmakovāhīti pabbajjaṁ anicchanto eva. Etena saccena suvatthi hotūti sace atirekapaññāsavassāni",
  "atk-s0512a3:421_1": "anabhirativāsaṁ vasantena mayā kassaci ajānāpitabhāvo sacco, etena saccena yaññadattakumārassa",
  "atk-s0512a3:421_2": "sotthi hotu, jīvitaṁ paṭilabhatūti.",
  "atk-s0512a3:422_0": "Evaṁ pana mahāsattena saccakiriyāya katāya yaññadattassa sarīrato visaṁ bhassitvā",
  "atk-s0512a3:422_1": "pathaviṁ pāvisi. Kumāro akkhīni ummīletvā mātāpitaro oloketvā ‘‘amma, tātā’’ti vatvā",
  "atk-s0512a3:422_2": "vuṭṭhāsi. Tena vuttaṁ –",
  "atk-s0512a3:423": "104.",
  "atk-s0512a3:424": " ‘‘Saha sacce kate mayhaṁ, visavegena vedhito;",
  "atk-s0512a3:425": "Abujjhitvāna vuṭṭhāsi, arogo cāsi māṇavo’’ti.",
  "atk-s0512a3:426_0": "Tassattho – mama saccakaraṇena saha samānakālameva tato pubbe visavegena vedhito",
  "atk-s0512a3:426_1": "kampito visaññibhāvena abujjhitvā ṭhito vigatavisattā paṭiladdhasañño sahasā vuṭṭhāsi.",
  "atk-s0512a3:426_2": "So māṇavo kumāro visavegābhāvena arogo ca ahosīti.",
  "atk-s0512a3:427_0": "Idāni satthā tassā attano saccakiriyāya paramatthapāramibhāvaṁ dassento ‘‘saccena",
  "atk-s0512a3:427_1": "me samo natthi, esā me saccapāramī’’ti āha. Taṁ uttānatthameva . Jātakaṭṭhakathāyaṁ",
  "atk-s0512a3:427_2": "(jā. aṭṭha. 4.10.62) pana ‘‘mahāsattassa saccakiriyāya kumārassa thanappadesato uddhaṁ",
  "atk-s0512a3:427_3": "visaṁ bhassitvā vigataṁ. Dārakassa pitu saccakiriyāya kaṭito uddhaṁ, mātu saccakiriyāya",
  "atk-s0512a3:427_4": "avasiṭṭhasarīrato visaṁ bhassitvā vigata’’nti āgataṁ. Tathā hi vuttaṁ –",
  "atk-s0512a3:428": "‘‘Yasmā dānaṁ nābhinandiṁ kadāci, disvānahaṁ atithiṁ vāsakāle;",
  "atk-s0512a3:429": "Na cāpi me appiyataṁ aveduṁ, bahussutā samaṇabrāhmaṇā ca;",
  "atk-s0512a3:430": "Akāmako vāpi ahaṁ dadāmi, etena saccena suvatthi hotu;",
  "atk-s0512a3:431": "Hataṁ visaṁ jīvatu yaññadatto.",
  "atk-s0512a3:432": "‘‘Āsīviso tāta pahūtatejo, yo taṁ adaṁsī patarā udicca;",
  "atk-s0512a3:433": "Tasmiñca me appiyatāya ajja, pitari ca te natthi koci viseso;",
  "atk-s0512a3:434": "Etena saccena suvatthi hotu, hataṁ visaṁ jīvatu yaññadatto’’ti.",
  "atk-s0512a3:435_0": "Tattha vāsakāleti vasanatthāya gehaṁ āgatakāle. Na cāpime appiyataṁ avedunti bahussutāpi",
  "atk-s0512a3:435_1": "samaṇabrāhmaṇā ayaṁ neva dānaṁ abhinandati, na amheti imaṁ mama appiyabhāvaṁ neva",
  "atk-s0512a3:435_2": "jāniṁsu. Ahañhi te piyacakkhūhiyeva olokemīti dīpeti. Etena saccenāti sace ahaṁ dadamānopi",
  "atk-s0512a3:435_3": "vipākaṁ asaddahitvā attano anicchāya demi, anicchabhāvañca me pare na jānanti, etena",
  "atk-s0512a3:435_4": "saccena suvatthi hotūti attho. Itaragāthāya, tātāti puttaṁ ālapati. Pahūtatejoti",
  "atk-s0512a3:435_5": "balavaviso. Patarāti padarā, ayameva vā pāṭho. Udiccāti uddhaṁ gantvā, vammikabilato",
  "atk-s0512a3:435_6": "uṭṭhahitvāti attho. Idaṁ vuttaṁ hoti – tāta yaññadatta, tasmiñca āsivise tava ca",
  "atk-s0512a3:435_7": "pitari appiyabhāvena mayhaṁ koci viseso natthi, tañca pana appiyabhāvaṁ ṭhapetvā",
  "atk-s0512a3:435_8": "ajja mayā na koci jānāpitapubbo, sace etaṁ saccaṁ, etena saccena suvatthi hotūti.",
  "atk-s0512a3:436_0": "Evaṁ bodhisatto kumāre aroge jāte tassa pitaraṁ ‘‘dānaṁ dadantena nāma kammañca phalañca",
  "atk-s0512a3:436_1": "saddahitvā dātabba’’nti kammaphalasaddhāya nivesetvā sayaṁ anabhiratiṁ vinodetvā",
  "atk-s0512a3:436_2": "jhānābhiññāyo uppādetvā āyupariyosāne brahmalokaparāyano ahosi.",
  "atk-s0512a3:437": "Tadā maṇḍabyo ānandatthero ahosi, tassa bhariyā visākhā, putto rāhulatthero, āṇimaṇḍabyo sāriputtatthero, kaṇhadīpāyano lokanātho.",
  "atk-s0512a3:438": "Tassa idha pāḷiyā āruḷhā saccapāramī, sesā ca pāramiyo heṭṭhā vuttanayeneva niddhāretabbā. Tathā anavasesamahābhogapariccāgādayo guṇānubhāvā vibhāvetabbāti.",
  "atk-s0512a3:439": "Kaṇhadīpāyanacariyāvaṇṇanā niṭṭhitā.",
  "atk-s0512a3:440": "12. Mahāsutasomacariyāvaṇṇanā",
  "atk-s0512a3:441_0": "105. Dvādasame sutasomo mahīpatīti evaṁnāmo khattiyo. Mahāsatto hi tadā kururaṭṭhe",
  "atk-s0512a3:441_1": "indapatthanagare korabyassa rañño aggamahesiyā kucchimhi nibbatti. Taṁ sutavittatāya",
  "atk-s0512a3:441_2": "candasamānasommavaravaṇṇatāya ca ‘‘sutasomo’’ti sañjāniṁsu. Taṁ vayappattaṁ sabbasippanipphattippattaṁ",
  "atk-s0512a3:441_3": "mātāpitaro rajje abhisiñciṁsu. Gahito porisādenāti purisānaṁ manussānaṁ adanato khādanato",
  "atk-s0512a3:441_4": "‘‘porisādo’’ti laddhanāmena bārāṇasiraññā devatābalikammatthaṁ gahito.",
  "atk-s0512a3:442_0": "Bārāṇasirājā hi tadā maṁsaṁ vinā abhuñjanto aññaṁ maṁsaṁ alabhantena bhattakārakena",
  "atk-s0512a3:442_1": "manussamaṁsaṁ khādāpito rasataṇhāya baddho hutvā manusse ghātetvā manussamaṁsaṁ khādanto",
  "atk-s0512a3:442_2": "‘‘porisādo’’ti laddhanāmo amaccapārisajjappamukhehi nāgarehi negamajānapadehi ca",
  "atk-s0512a3:442_3": "ussāhitena kāḷahatthinā nāma attano senāpatinā ‘‘deva, yadi rajjena atthiko manussamaṁsakhādanato",
  "atk-s0512a3:442_4": "viramāhī’’ti vutto ‘‘rajjaṁ pajahantopi manussamaṁsakhādanato na oramissāmī’’ti vatvā",
  "atk-s0512a3:442_5": "tehi raṭṭhā pabbājito araññaṁ pavisitvā ekasmiṁ nigrodharukkhamūle vasanto khāṇuppahārena",
  "atk-s0512a3:442_6": "pāde jātassa vaṇassa phāsubhāvāya ‘‘sakalajambudīpe ekasatakhattiyānaṁ galalohitena",
  "atk-s0512a3:442_7": "balikammaṁ karissāmī’’ti devatāya āyācanaṁ katvā sattāhaṁ anāhāratāya vaṇe phāsuke",
  "atk-s0512a3:442_8": "jāte ‘‘devatānubhāvena me sotthi ahosī’’ti saññāya ‘‘devatāya balikammatthaṁ rājāno",
  "atk-s0512a3:442_9": "ānessāmī’’ti gacchanto atītabhave sahāyabhūtena yakkhena samāgantvā tena dinnamantabalena",
  "atk-s0512a3:442_10": "adhikatarathāmajavaparakkamasasampanno hutvā sattāhabbhantareyeva satarājāno ānetvā",
  "atk-s0512a3:442_11": "attano vasananigrodharukkhe olambetvā balikammakaraṇasajjo ahosi.",
  "atk-s0512a3:443_0": "Atha tasmiṁ rukkhe adhivatthā devatā taṁ balikammaṁ anicchantī ‘‘upāyena naṁ nisedhessāmī’’ti",
  "atk-s0512a3:443_1": "pabbajitarūpena tassa attānaṁ dassetvā tena anubaddho tiyojanaṁ gantvā puna attano",
  "atk-s0512a3:443_2": "dibbarūpameva dassetvā ‘‘tvaṁ musāvādī tayā ‘sakalajambudīpe rājāno ānetvā balikammaṁ",
  "atk-s0512a3:443_3": "karissāmī’ti paṭissutaṁ. Idāni ye vā te vā dubbalarājāno ānesi. Jambudīpe jeṭṭhakaṁ",
  "atk-s0512a3:443_4": "sutasomarājānaṁ sace nānessasi, na me te balikammena attho’’ti āha.",
  "atk-s0512a3:444_0": "So ‘‘diṭṭhā me attano devatā’’ti tusitvā ‘‘sāmi, mā cintayi, ahaṁ ajjeva sutasomaṁ",
  "atk-s0512a3:444_1": "ānessāmī’’ti vatvā vegena migājinauyyānaṁ gantvā asaṁvihitāya ārakkhāya pokkharaṇiṁ",
  "atk-s0512a3:444_2": "otaritvā paduminipattena sīsaṁ paṭicchādetvā aṭṭhāsi. Tasmiṁ antouyyānagateyeva balavapaccūse",
  "atk-s0512a3:444_3": "samantā tiyojanaṁ ārakkhaṁ gaṇhiṁsu. Mahāsatto pātova alaṅkatahatthikkhandhavaragato",
  "atk-s0512a3:444_4": "caturaṅginiyā senāya nagarato nikkhami. Tadā takkasilato nando nāma brāhmaṇo catasso",
  "atk-s0512a3:444_5": "satārahagāthāyo gahetvā vīsayojanasataṁ maggaṁ atikkamma taṁ nagaraṁ patto rājānaṁ",
  "atk-s0512a3:444_6": "pācīnadvārena nikkhamantaṁ disvā hatthaṁ ukkhipitvā ‘‘jayatu bhavaṁ, mahārājā’’ti vatvā jayāpesi.",
  "atk-s0512a3:445_0": "Rājā hatthinā taṁ upasaṅkamitvā ‘‘kuto nu, tvaṁ brāhmaṇa, āgacchasi, kimicchasi,",
  "atk-s0512a3:445_1": "kiṁ te dajja’’nti āha. Brāhmaṇo ‘‘tumhe ‘sutavittakā’ti sutvā catasso satārahagāthāyo",
  "atk-s0512a3:445_2": "ādāya tumhākaṁ desetuṁ āgatomhī’’ti āha. Mahāsatto tuṭṭhamānaso hutvā ‘‘ahaṁ uyyānaṁ",
  "atk-s0512a3:445_3": "gantvā nhāyitvā āgantvā sossāmi, tvaṁ mā ukkaṇṭhī’’ti vatvā ‘‘gacchatha brāhmaṇassa",
  "atk-s0512a3:445_4": "asukagehe nivāsaṁ ghāsacchādanañca saṁvidahathā’’ti āṇāpetvā uyyānaṁ pavisitvā mahantaṁ",
  "atk-s0512a3:445_5": "ārakkhaṁ saṁvidhāya oḷārikāni ābharaṇāni omuñcitvā massukammaṁ kāretvā ubbaṭṭitasarīro",
  "atk-s0512a3:445_6": "pokkharaṇiyā rājavibhavena nhāyitvā paccuttaritvā udakaggahaṇasāṭake nivāsetvā aṭṭhāsi.",
  "atk-s0512a3:446_0": "Athassa gandhamālālaṅkāre upahariṁsu. Porisādo ‘‘alaṅkatakāle rājā bhāriko bhavissati,",
  "atk-s0512a3:446_1": "sallahukakāleyeva naṁ gaṇhissāmī’’ti nadanto khaggaṁ parivattento ‘‘ahamasmi porisādo’’ti",
  "atk-s0512a3:446_2": "nāmaṁ sāvetvā udakā nikkhami. Tassa saddaṁ sutvā hatthārohādayo hatthiādito bhassiṁsu.",
  "atk-s0512a3:446_3": "Balakāyo dūre ṭhito tatova palāyi. Itaro attano āvudhāni chaḍḍetvā urena nipajji.",
  "atk-s0512a3:446_4": "Porisādo rājānaṁ ukkhipitvā khandhe nisīdāpetvā sammukhaṭṭhāneyeva aṭṭhārasahatthaṁ",
  "atk-s0512a3:446_5": "pākāraṁ laṅghitvā purato pagalitamadamattavaravāraṇe kumbhe akkamitvā pabbatakūṭāni",
  "atk-s0512a3:446_6": "viya pātento vātajavānipi assaratanāni piṭṭhiyaṁ akkamitvā pātento rathasīse akkamitvā",
  "atk-s0512a3:446_7": "pātento bhamarikaṁ bhamanto viya nīlakāni nigrodhapattāni maddanto viya ekavegeneva",
  "atk-s0512a3:446_8": "tiyojanamaggaṁ gantvā kañci anubandhantaṁ adisvā saṇikaṁ gacchanto sutasomassa kesehi",
  "atk-s0512a3:446_9": "udakabindūni attano upari patantāni ‘‘assubindūnī’’ti saññāya ‘‘kimidaṁ sutasomopi",
  "atk-s0512a3:446_10": "maraṇaṁ anusocanto rodatī’’ti āha.",
  "atk-s0512a3:447_0": "Mahāsatto ‘‘nāhaṁ maraṇato anusocāmi, kuto rodanā, api ca kho saṅgaraṁ katvā saccāpanaṁ",
  "atk-s0512a3:447_1": "nāma paṇḍitānaṁ āciṇṇaṁ, taṁ na nipphajjatī’’ti anusocāmi. Kassapadasabalena desitā",
  "atk-s0512a3:447_2": "catasso satārahagāthāyo ādāya takkasilato āgatassa brāhmaṇassa āgantukavattaṁ kāretvā",
  "atk-s0512a3:447_3": "‘‘nhāyitvā āgantvā suṇissāmi, yāva mamāgamanā āgamehī’’ti saṅgaraṁ katvā uyyānaṁ",
  "atk-s0512a3:447_4": "gato, tvañca tā gāthāyo sotuṁ adatvā maṁ gaṇhīti. Tena vuttaṁ –",
  "atk-s0512a3:448": "‘‘Gahito porisādena, brāhmaṇe saṅgaraṁ sari’’nti.",
  "atk-s0512a3:449": "Tattha brāhmaṇe saṅgaraṁ sarinti nandabrāhmaṇe attanā kataṁ paṭiññaṁ anussariṁ.",
  "atk-s0512a3:450_0": "106.Āvuṇitvākarattaleti tattha tattha uyyānādīsu gantvā attano balena ānītānaṁ ekasatakhattiyānaṁ",
  "atk-s0512a3:450_1": "hatthatale chiddaṁ katvā rukkhe lambanatthaṁ rajjuṁ paṭimuñcitvā. Etesaṁ pamilāpetvāti",
  "atk-s0512a3:450_2": "ete ekasatakhattiye jīvaggāhaṁ gahetvā uddhaṁpāde adhosire katvā paṇhiyā sīsaṁ paharanto",
  "atk-s0512a3:450_3": "bhamaṇavasena hatthatale āvuṇitvā rukkhe ālambanavasena sabbaso āhārūpacchedena ca",
  "atk-s0512a3:450_4": "sabbathā pamilāpetvā visosetvā khedāpetvāti attho. Yaññattheti balikammatthe sādhetabbe.",
  "atk-s0512a3:450_5": "Upanayī mamanti maṁ upanesi.",
  "atk-s0512a3:451_0": "107. Tathā upanīyamāno pana mahāsatto porisādena ‘‘kiṁ tvaṁ maraṇato bhāyasī’’ti",
  "atk-s0512a3:451_1": "vutte ‘‘nāhaṁ maraṇato bhāyāmi, tassa pana brāhmaṇassa mayā kato saṅgaro na parimocito’’ti",
  "atk-s0512a3:451_2": "anusocāmi. ‘‘Sace maṁ vissajjessasi, taṁ dhammaṁ sutvā tassa ca sakkārasammānaṁ katvā",
  "atk-s0512a3:451_3": "puna āgamissāmī’’ti. ‘‘Nāhamidaṁ saddahāmi, yaṁ tvaṁ mayā vissajjito gantvā puna",
  "atk-s0512a3:451_4": "mama hatthaṁ āgamissāsī’’ti. ‘‘Samma porisāda, mayā saddhiṁ ekācariyakule sikkhito",
  "atk-s0512a3:451_5": "sahāyo hutvā ‘ahaṁ jīvitahetupi na musā kathemī’ti kiṁ na saddahasī’’ti? Kiñcāpi",
  "atk-s0512a3:451_6": "me etena vācāmattakena –",
  "atk-s0512a3:452": "‘‘Asiñca sattiñca parāmasāmi, sapathampi te samma ahaṁ karomi;",
  "atk-s0512a3:453": "Tayā pamutto anaṇo bhavitvā, saccānurakkhī punarāvajissa’’nti. (jā. 2.21.407) –",
  "atk-s0512a3:454": "Mahāsattena imāya gāthāya vuttāya porisādo ‘‘ayaṁ sutasomo ‘khattiyehi akattabbaṁ sapathaṁ karomī’ti vadati, gantvā anāgacchantopi mama hatthato na muccissatī’’ti cintetvā –",
  "atk-s0512a3:455": "‘‘Yo te kato saṅgaro brāhmaṇena, raṭṭhe sake issariye ṭhitena;",
  "atk-s0512a3:456": "Taṁ saṅgaraṁ brāhmaṇa sappadāya, saccānurakkhī punarāvajassū’’ti. (jā. 2.21.408) –",
  "atk-s0512a3:457": "Vissajjesi.",
  "atk-s0512a3:458_0": "Mahāsatto rāhumukhā mutto cando viya nāgabalo thāmasampanno khippameva taṁ nagaraṁ",
  "atk-s0512a3:458_1": "sampāpuṇi. Senāpissa ‘‘sutasomarājā paṇḍito, porisādaṁ dametvā sīhamukhā pamuttamattavaravāraṇo",
  "atk-s0512a3:458_2": "viya āgamissatī’’ti ca ‘‘rājānaṁ porisādassa datvā āgatā’’ti garahabhayena ca bahinagareyeva",
  "atk-s0512a3:458_3": "niviṭṭhā taṁ dūratova āgacchantaṁ disvā paccuggantvā vanditvā ‘‘kaccittha, mahārāja,",
  "atk-s0512a3:458_4": "porisādena na kilamito’’ti paṭisanthāraṁ katvā ‘‘porisādena mayhaṁ mātāpitūhipi dukkaraṁ",
  "atk-s0512a3:458_5": "kataṁ, tathārūpo nāma caṇḍo sāhasiko mamaṁ saddahitvā maṁ vissajjesī’’ti vutte rājānaṁ",
  "atk-s0512a3:458_6": "alaṅkaritvā hatthikkhandhaṁ āropetvā parivāretvā nagaraṁ pāvisi. Taṁ disvā sabbe nāgarā tusiṁsu.",
  "atk-s0512a3:459_0": "Sopi dhammasoṇḍatāya mātāpitaropi anupasaṅkamitvā nivesanaṁ gantvā brāhmaṇaṁ pakkosāpetvā",
  "atk-s0512a3:459_1": "tassa mahantaṁ sakkārasammānaṁ katvā dhammagarutāya sayaṁ nīcāsane nisīditvā ‘‘tumhehi",
  "atk-s0512a3:459_2": "mayhaṁ ābhatā satārahagāthā suṇomi ācariyā’’ti āha. Brāhmaṇo mahāsattena yācitakāle",
  "atk-s0512a3:459_3": "gandhehi hatthe ubbaṭṭetvā pasibbakato manoramaṁ potthakaṁ nīharitvā ubhohi hatthehi",
  "atk-s0512a3:459_4": "gahetvā ‘‘tena hi , mahārāja, suṇohī’’ti potthakaṁ vācento gāthā abhāsi –",
  "atk-s0512a3:460": "‘‘Sakideva sutasoma, sabbhi hoti samāgamo;",
  "atk-s0512a3:461": "Sā naṁ saṅgati pāleti, nāsabbhi bahusaṅgamo.",
  "atk-s0512a3:462": "‘‘Sabbhireva samāsetha, sabbhi kubbetha santhavaṁ;",
  "atk-s0512a3:463": "Sataṁ saddhammamaññāya, seyyo hoti na pāpiyo.",
  "atk-s0512a3:464": "‘‘Jīranti ve rājarathā sucittā, atho sarīrampi jaraṁ upeti;",
  "atk-s0512a3:465": "Satañca dhammo na jaraṁ upeti, santo have sabbhi pavedayanti.",
  "atk-s0512a3:466": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0512a3:467": "Tato have dūrataraṁ vadanti, satañca dhammo asatañca rājā’’ti. (jā. 2.21.411-414, 445-448);",
  "atk-s0512a3:468_0": "Tā sutvā mahāsatto ‘‘saphalaṁ me āgamana’’nti tuṭṭhacitto ‘‘imā gāthā neva sāvakabhāsitā,",
  "atk-s0512a3:468_1": "na isibhāsitā, na kavibhāsitā, na devabhāsitā, sabbaññunāva bhāsitā. Kiṁ nu kho aggha’’nti",
  "atk-s0512a3:468_2": "cintento ‘‘imaṁ sakalampi cakkavāḷaṁ yāva brahmalokā sattaratanapuṇṇaṁ katvā dinnepi",
  "atk-s0512a3:468_3": "neva anucchavikaṁ kataṁ nāma hoti, ahaṁ kho panassa tiyojanasatike kururaṭṭhe sattayojanike",
  "atk-s0512a3:468_4": "indapatthanagare rajjaṁ dātuṁ pahomi. Rajjaṁ kātuṁ panassa bhāgyaṁ natthi, tathā",
  "atk-s0512a3:468_5": "hissa aṅgalakkhaṇānusārena appānubhāvatā dissati, tasmā dinnampi rajjaṁ na imasmiṁ",
  "atk-s0512a3:468_6": "tiṭṭhatī’’ti cintetvā ‘‘ācariya, tumhe aññesaṁ khattiyānaṁ imā gāthāyo desetvā kiṁ",
  "atk-s0512a3:468_7": "labhathā’’ti pucchi. ‘‘Ekekāya sataṁ sataṁ, mahārāja, teneva satārahagāthā nāma jātā’’ti.",
  "atk-s0512a3:468_8": "Athassa mahāsatto ‘‘tvaṁ ācariya, attanā gahetvā vicaraṇabhaṇḍassa agghaṁ na jānāsī’’ti.",
  "atk-s0512a3:469": "‘‘Sahassiyā imā gāthā, nayimā gāthā satārahā;",
  "atk-s0512a3:470": "Cattāri tvaṁ sahassāni, khippaṁ gaṇhāhi brāhmaṇā’’ti. (jā. 2.21.415);",
  "atk-s0512a3:471_0": "Cattāri sahassāni dāpetvā ekañca sukhayānakaṁ datvā mahatā sakkārasammāneneva taṁ",
  "atk-s0512a3:471_1": "uyyojetvā mātāpitaro vanditvā ‘‘ahaṁ brāhmaṇena ābhataṁ saddhammaratanaṁ pūjetvā",
  "atk-s0512a3:471_2": "tassa ca sakkārasammānaṁ katvā āgamissāmīti porisādassa paṭiññaṁ datvā āgato. Tattha",
  "atk-s0512a3:471_3": "yaṁ brāhmaṇassa kattabbaṁ paṭipajjitabbaṁ taṁ kataṁ, idāni porisādassa santikaṁ gamissāmī’’ti",
  "atk-s0512a3:471_4": "vutvā ‘‘tena hi, tāta sutasoma, kiṁ nāmetaṁ kathesi, caturaṅginiyā senāya coraṁ gaṇhissāma,",
  "atk-s0512a3:471_5": "mā gaccha corassa santika’’nti yāciṁsu. Soḷasasahassā nāṭakitthiyo sesaparijanāpi",
  "atk-s0512a3:471_6": "‘‘amhe anāthe katvā kuhiṁ gacchasi devā’’ti parideviṁsu. ‘‘Punapi kira rājā corassa",
  "atk-s0512a3:471_7": "santikaṁ gamissatī’’ti ekakolāhalaṁ ahosi.",
  "atk-s0512a3:472_0": "Mahāsatto ‘‘paṭiññāya saccāpanaṁ nāma sādhūnaṁ sappurisānaṁ āciṇṇaṁ, sopi mamaṁ saddahitvā",
  "atk-s0512a3:472_1": "vissajjesi, tasmā gamissāmiyevā’’ti mātāpitaro vanditvā sesajanaṁ anusāsetvā assumukhena",
  "atk-s0512a3:472_2": "nānappakāraṁ paridevantena itthāgārādinā janena anugato nagarā nikkhamma taṁ janaṁ",
  "atk-s0512a3:472_3": "nivattetuṁ magge daṇḍakena tiriyaṁ lekhaṁ katvā ‘‘imaṁ mama lekhaṁ mā atikkamiṁsū’’ti",
  "atk-s0512a3:472_4": "vatvā agamāsi. Mahājano tejavato mahāsattassa āṇaṁ atikkamituṁ asakkonto mahāsaddena",
  "atk-s0512a3:472_5": "kanditvā roditvā nivatti. Bodhisatto āgatamaggeneva tassa santikaṁ agamāsi. Tena",
  "atk-s0512a3:472_6": "vuttaṁ ‘‘apucchi maṁ porisādo’’tiādi.",
  "atk-s0512a3:473_0": "Tattha kiṁ tvaṁ icchasi nisajjanti tvaṁ attano nagaraṁ gantuṁ mama hatthato nissajjanaṁ",
  "atk-s0512a3:473_1": "kiṁ icchasi, tvaṁ ‘‘mayā takkasilādīsu ciraparicito saccavādī cā’’ti vadasi, tasmā",
  "atk-s0512a3:473_2": "yathā mati te kāhāmi, yathāruci te karissāmi. Yadi me tvaṁ punehisīti sace puna tvaṁ",
  "atk-s0512a3:473_3": "ekaṁseneva mama santikaṁ āgamissasi.",
  "atk-s0512a3:474_0": "108.Paṇhe āgamanaṁ mamāti pageva mama āgamanaṁ tassa porisādassa paṭissuṇitvā pātova",
  "atk-s0512a3:474_1": "āgamissāmīti paṭissavaṁ katvā. Rajjaṁ niyyātayiṁ tadāti tadā porisādassa santikaṁ",
  "atk-s0512a3:474_2": "gantukāmo ‘‘idaṁ vo rajjaṁ paṭipajjathā’’ti mātāpitūnaṁ tiyojanasatikaṁ rajjaṁ niyyātesiṁ.",
  "atk-s0512a3:475_0": "109. Kasmā pana rajjaṁ niyyātayinti? Anussaritvā sataṁ dhammanti yasmā pana paṭiññāya",
  "atk-s0512a3:475_1": "saccāpanaṁ nāma sataṁ sādhūnaṁ mahābodhisattānaṁ paveṇī kulavaṁso, tasmā taṁ saccapāramitādhammaṁ",
  "atk-s0512a3:475_2": "pubbakaṁ porāṇaṁ jinehi buddhādīhi sevitaṁ anussaritvā saccaṁ anurakkhanto tassa",
  "atk-s0512a3:475_3": "brāhmaṇassa dhanaṁ datvā attano jīvitaṁ pariccajitvā porisādaṁ upāgamiṁ.",
  "atk-s0512a3:476_0": "110.Natthi me saṁsayo tatthāti tasmiṁ porisādassa santikaṁ gamane ‘‘ayaṁ maṁ kiṁ",
  "atk-s0512a3:476_1": "nu kho ghātessati, udāhu no’’ti mayhaṁ saṁsayo natthi. ‘‘Caṇḍo sāhasiko mayā saddhiṁ",
  "atk-s0512a3:476_2": "ekasatakhattiye devatāya balikammakaraṇasajjo ekanteneva ghātessatī’’ti jānanto eva",
  "atk-s0512a3:476_3": "kevalaṁ saccavācaṁ anurakkhanto attano jīvitaṁ pariccajitvā taṁ upāgamiṁ. Yasmā cetadevaṁ,",
  "atk-s0512a3:476_4": "tasmā saccena me samo natthi, esā me paramatthabhāvappattā saccapāramīti.",
  "atk-s0512a3:477_0": "Upāgate pana mahāsatte vikasitapuṇḍarīkapadumasassirikamassa mukhaṁ disvā ‘‘ayaṁ",
  "atk-s0512a3:477_1": "vigatamaraṇabhayo hutvā āgato, kissa nu kho esa ānubhāvo’’ti cintento ‘‘tassa maññe",
  "atk-s0512a3:477_2": "dhammassa sutattā ayaṁ evaṁ tejavā nibbhayo ca jāto, ahampi taṁ sutvā tejavā nibbhayo",
  "atk-s0512a3:477_3": "ca bhavissāmī’’ti sanniṭṭhānaṁ katvā porisādo mahāsattaṁ āha – ‘‘suṇoma satārahagāthāyo",
  "atk-s0512a3:477_4": "yāsaṁ savanatthaṁ tvaṁ attano nagaraṁ gato’’ti.",
  "atk-s0512a3:478": "Taṁ sutvā bodhisatto ‘‘ayaṁ porisādo pāpadhammo, imaṁ thokaṁ niggahetvā lajjāpetvā kathessāmī’’ti –",
  "atk-s0512a3:479": "‘‘Adhammikassa luddassa, niccaṁ lohitapāṇino;",
  "atk-s0512a3:480": "Natthi saccaṁ kuto dhammo, kiṁ sutena karissasī’’ti. (jā. 2.21.427) –",
  "atk-s0512a3:481": "Vatvā puna tena suṭṭhutaraṁ sañjātasavanādarena –",
  "atk-s0512a3:482": "‘‘Sutvā dhammaṁ vijānanti, narā kalyāṇapāpakaṁ;",
  "atk-s0512a3:483": "Api gāthā suṇitvāna, dhamme me ramate mano’’ti. (jā. 2.21.444) –",
  "atk-s0512a3:484_0": "Vutte ‘‘ayaṁ ativiya sañjātādaro sotukāmo, handassa kathessāmī’’ti cintetvā ‘‘tena",
  "atk-s0512a3:484_1": "hi samma, sādhukaṁ suṇohi manasikarohī’’ti vatvā nandabrāhmaṇena kathitaniyāmeneva",
  "atk-s0512a3:484_2": "gāthānaṁ sakkaccaṁ thutiṁ katvā chakāmāvacaradevaloke ekakolāhalaṁ katvā devatāsu",
  "atk-s0512a3:484_3": "sādhukāraṁ dadamānāsu mahāsatto porisādassa –",
  "atk-s0512a3:485": "‘‘Sakideva mahārāja, sabbhi hoti samāgamo;",
  "atk-s0512a3:486": "Sā naṁ saṅgati pāleti, nāsabbhi bahusaṅgamo.",
  "atk-s0512a3:487": "‘‘Sabbhireva samāsetha, sabbhi kubbetha santhavaṁ;",
  "atk-s0512a3:488": "Sataṁ saddhammamaññāya, seyyo hoti na pāpiyo.",
  "atk-s0512a3:489": "‘‘Jīranti ve rājarathā sucittā, attho sarīrampi jaraṁ upeti;",
  "atk-s0512a3:490": "Satañca dhammo na jaraṁ upeti, santo have sabbhi pavedayanti.",
  "atk-s0512a3:491": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0512a3:492": "Tato have dūrataraṁ vadanti, satañca dhammo asatañca rājā’’ti. (jā. 2.21.411-414) –",
  "atk-s0512a3:493_0": "Dhammaṁ kathesi. Tassa tena sukathitattā ceva attano ca puññānubhāvena gāthā suṇantasseva",
  "atk-s0512a3:493_1": "sakalasarīraṁ pañcavaṇṇāya pītiyā paripūri. So bodhisatte muducitto hutvā ‘‘samma",
  "atk-s0512a3:493_2": "sutasoma, dātabbayuttakaṁ hiraññādiṁ na passāmi, ekekāya gāthāya ekekaṁ varaṁ dassāmī’’ti",
  "atk-s0512a3:493_3": "āha. Atha naṁ mahāsatto ‘‘tvaṁ attanopi hitāni ajānanto parassa kiṁ nāma varaṁ dassasī’’ti",
  "atk-s0512a3:493_4": "apasādetvā puna tena ‘‘varaṁ gaṇhathā’’ti yācito sabbapaṭhamaṁ ‘‘ahaṁ cirakālaṁ taṁ",
  "atk-s0512a3:493_5": "arogaṁ passeyya’’nti varaṁ yāci. So ‘‘ayaṁ idāni me vadhitvā maṁsaṁ khāditukāmassa",
  "atk-s0512a3:493_6": "mahānatthakarassa mayhameva jīvitamicchatī’’ti tuṭṭhamānaso vañcetvā varassa gahitabhāvaṁ",
  "atk-s0512a3:493_7": "ajānanto adāsi. Mahāsatto hi upāyakusalatāya tassa ciraṁ jīvitukāmatāpadesena attano",
  "atk-s0512a3:493_8": "jīvitaṁ yāci. Atha ‘‘parosataṁ khattiyānaṁ jīvitaṁ dehī’’ti dutiyaṁ varaṁ, tesaṁ",
  "atk-s0512a3:493_9": "sake raṭṭhe paṭipādanaṁ tatiyaṁ varaṁ, manussamaṁsakhādanato viramaṇaṁ catutthaṁ",
  "atk-s0512a3:493_10": "varaṁ yāci. So tīṇi varāni datvā catutthaṁ varaṁ adātukāmo ‘‘aññaṁ varaṁ gaṇhāhī’’ti",
  "atk-s0512a3:493_11": "vatvāpi mahāsattena nippīḷiyamāno tampi adāsiyeva.",
  "atk-s0512a3:494_0": "Atha bodhisatto porisādaṁ nibbisevanaṁ katvā teneva rājāno mocāpetvā bhūmiyaṁ nipajjāpetvā",
  "atk-s0512a3:494_1": "dārakānaṁ kaṇṇato suttavaṭṭi viya saṇikaṁ rajjuyo nīharitvā porisādena ekaṁ tacaṁ",
  "atk-s0512a3:494_2": "āharāpetvā pāsāṇena ghaṁsitvā saccakiriyaṁ katvā tesaṁ hatthatalāni makkhesi. Taṅkhaṇaṁ",
  "atk-s0512a3:494_3": "eva phāsukaṁ ahosi. Dvīhatīhaṁ tattheva vasitvā te aroge kāretvā tehi saddhiṁ abhijjanakasabhāvaṁ",
  "atk-s0512a3:494_4": "mittasanthavaṁ kāretvā tehi saddhiṁ taṁ bārāṇasiṁ netvā rajje patiṭṭhāpetvā ‘‘appamattā",
  "atk-s0512a3:494_5": "hothā’’ti te rājāno attano attano nagaraṁ pesetvā indapatthanagarato āgatāya attano",
  "atk-s0512a3:494_6": "caturaṅginiyā senāya parivuto attano nagaraṁ gato tuṭṭhapamuditena nāgarajanena samparivāriyamāno",
  "atk-s0512a3:494_7": "antepuraṁ pavisitvā mātāpitaro vanditvā mahātalaṁ abhiruhi.",
  "atk-s0512a3:495_0": "Atha mahāsatto cha dānasālāyo kāretvā devasikaṁ mahādānāni pavattento sīlāni paripūrento",
  "atk-s0512a3:495_1": "uposathaṁ upavasanto pāramiyo anubrūhesi. Tepi rājāno mahāsattassa ovāde ṭhatvā dānādīni",
  "atk-s0512a3:495_2": "puññāni katvā āyupariyosāne saggapuraṁ pūrayiṁsu.",
  "atk-s0512a3:496_0": "Tadā porisādo aṅgulimālatthero ahosi, kāḷahatthiamacco sāriputtatthero, nandabrāhmaṇo",
  "atk-s0512a3:496_1": "ānandatthero, rukkhadevatā mahākassapatthero, rājāno buddhaparisā, mātāpitaro mahārājakulāni,",
  "atk-s0512a3:496_2": "sutasomamahārājā lokanātho.",
  "atk-s0512a3:497": "Tassa heṭṭhā vuttanayeneva sesapāramiyopi niddhāretabbā. Tathā alīnasattucariyāvaṇṇanāya (cariyā aṭṭha. 2.74 ādayo) viya mahāsattassa guṇānubhāvā vibhāvetabbāti.",
  "atk-s0512a3:498": "Mahāsutasomacariyāvaṇṇanā niṭṭhitā.",
  "atk-s0512a3:499": "Saccapāramī niṭṭhitā.",
  "atk-s0512a3:500": "13. Suvaṇṇasāmacariyāvaṇṇanā",
  "atk-s0512a3:501_0": "111. Terasame sāmo yadā vane āsinti himavantasmiṁ migasammatāya nāma nadiyā tīre",
  "atk-s0512a3:501_1": "mahati araññe sāmo nāma tāpasakumāro yadā ahosi. Sakkena abhinimmitoti sakkassa devānamindassa",
  "atk-s0512a3:501_2": "upadesasampattiyā jātattā sakkena nibbattito janito. Tatrāyaṁ anupubbikathā – atīte",
  "atk-s0512a3:501_3": "bārāṇasito avidūre nadiyā tīre eko nesādagāmo ahosi. Tattha jeṭṭhanesādassa putto",
  "atk-s0512a3:501_4": "jāto. Tassa ‘‘dukūlo’’ti nāmamakaṁsu. Tassā eva nadiyā paratīrepi eko nesādagāmo",
  "atk-s0512a3:501_5": "ahosi. Tattha jeṭṭhanesādassa dhītā jātā. Tassā ‘‘pārikā’’ti nāmamakaṁsu. Te ubhopi",
  "atk-s0512a3:501_6": "brahmalokato āgatā suddhasattā. Tesaṁ vayappattānaṁ anicchamānānaṁyeva āvāhavivāhaṁ",
  "atk-s0512a3:501_7": "kariṁsu. Te ubhopi kilesasamuddaṁ anotaritvā brahmāno viya ekato vasiṁsu. Na ca kiñci",
  "atk-s0512a3:501_8": "nesādakammaṁ karonti.",
  "atk-s0512a3:502_0": "Atha dukūlaṁ mātāpitaro ‘‘tāta, tvaṁ nesādakammaṁ na karosi, neva gharāvāsaṁ icchasi,",
  "atk-s0512a3:502_1": "kiṁ nāma karissasī’’ti āhaṁsu. So ‘‘tumhesu anujānantesu pabbajissāmī’’ti āha. ‘‘Tena",
  "atk-s0512a3:502_2": "hi pabbajāhī’’ti. Dvepi janā himavantaṁ pavisitvā yasmiṁ ṭhāne migasammatā nāma nadī",
  "atk-s0512a3:502_3": "himavantato otaritvā gaṅgaṁ pattā, taṁ ṭhānaṁ gantvā gaṅgaṁ pahāya migasammatābhimukhā",
  "atk-s0512a3:502_4": "abhiruhiṁsu. Tadā sakkassa bhavanaṁ uṇhākāraṁ dassesi. Sakko taṁ kāraṇaṁ ñatvā vissakammunā",
  "atk-s0512a3:502_5": "tasmiṁ ṭhāne assamaṁ māpesi. Te tattha gantvā pabbajitvā sakkadattiye assame kāmāvacaramettaṁ",
  "atk-s0512a3:502_6": "bhāvetvā paṭivasiṁsu. Sakkopi tesaṁ upaṭṭhānaṁ āgacchati.",
  "atk-s0512a3:503_0": "So ekadivasaṁ ‘‘tesaṁ cakkhū parihāyissantī’’ti ñatvā upasaṅkamitvā ‘‘bhante, vo",
  "atk-s0512a3:503_1": "cakkhūnaṁ antarāyo paññāyati, paṭijagganakaṁ puttaṁ laddhuṁ vaṭṭati, jānāmi tumhākaṁ",
  "atk-s0512a3:503_2": "suddhacittataṁ, tasmā pārikāya utunikāle nābhiṁ hatthena parāmaseyyātha , evaṁ vo",
  "atk-s0512a3:503_3": "putto jāyissati, so vo upaṭṭhahissatī’’ti vatvā pakkāmi. Dukūlapaṇḍito taṁ kāraṇaṁ",
  "atk-s0512a3:503_4": "pārikāya ācikkhitvā tassā utunikāle nābhiṁ parāmasi. Tadā bodhisatto devalokā cavitvā",
  "atk-s0512a3:503_5": "tassā kucchimhi paṭisandhiṁ gaṇhi, sā dasamāsaccayena suvaṇṇavaṇṇaṁ puttaṁ vijāyi.",
  "atk-s0512a3:503_6": "Tenevassa ‘‘suvaṇṇasāmo’’ti nāmaṁ kariṁsu. Taṁ aparabhāge vaḍḍhitvā soḷasavassuddesikampi",
  "atk-s0512a3:503_7": "mātāpitaro rakkhantā assame nisīdāpetvā sayameva vanamūlaphalāphalatthāya gacchanti.",
  "atk-s0512a3:504_0": "Athekadivasaṁ vane phalāphalaṁ ādāya nivattitvā assamapadato avidūre meghe uṭṭhite",
  "atk-s0512a3:504_1": "rukkhamūlaṁ pavisitvā vammikamatthake ṭhitānaṁ sarīrato sedagandhamissake udake tasmiṁ",
  "atk-s0512a3:504_2": "vammikabile ṭhitassa āsivisassa nāsāpuṭaṁ paviṭṭhe āsiviso kujjhitvā nāsāvātena pahari.",
  "atk-s0512a3:504_3": "Dve andhā hutvā paridevamānā viraviṁsu. Atha mahāsatto ‘‘mama mātāpitaro aticirāyanti,",
  "atk-s0512a3:504_4": "kā nu kho tesaṁ pavattī’’ti paṭimaggaṁ gantvā saddamakāsi. Te tassa saddaṁ sañjānitvā",
  "atk-s0512a3:504_5": "paṭisaddaṁ katvā puttasinehena ‘‘tāta sāma, idha paripantho atthi, mā āgamī’’ti vatvā",
  "atk-s0512a3:504_6": "saddānusārena sayameva samāgamiṁsu. So ‘‘kena vo kāraṇena cakkhūni vinaṭṭhānī’’ti",
  "atk-s0512a3:504_7": "pucchitvā ‘‘tāta, mayaṁ na jānāma, deve vassante rukkhamūle vammikamatthake ṭhitā,",
  "atk-s0512a3:504_8": "atha na passāmā’’ti vuttamatte eva aññāsi ‘‘tattha āsivisena bhavitabbaṁ, tena kuddhena",
  "atk-s0512a3:504_9": "nāsāvāto vissaṭṭho bhavissatī’’ti.",
  "atk-s0512a3:505_0": "Atha ‘‘mā cintayittha, ahaṁ vo paṭijaggissāmī’’ti mātāpitaro assamaṁ netvā tesaṁ",
  "atk-s0512a3:505_1": "rattiṭṭhānadivāṭṭhānādisañcaraṇaṭṭhāne rajjuke bandhi. Tato paṭṭhāya te assame ṭhapetvā",
  "atk-s0512a3:505_2": "vanamūlaphalāphalāni āharati, pātova vasanaṭṭhānaṁ sammajjati, pānīyaṁ āharati, paribhojanīyaṁ",
  "atk-s0512a3:505_3": "upaṭṭhāpeti, dantakaṭṭhamukhodakāni datvā madhuraphalāphalaṁ deti. Tehi mukhe vikkhālite",
  "atk-s0512a3:505_4": "sayaṁ paribhuñjitvā mātāpitaro vanditvā tesaṁ avidūreyeva acchati – ‘‘kiṁ nu kho",
  "atk-s0512a3:505_5": "ime āṇāpentī’’ti. Visesena ca mettaṁ bahulamakāsi, tenassa sattā appaṭikkūlā ahesuṁ",
  "atk-s0512a3:505_6": ". Yathā cassa sattā, evaṁ sattānaṁ so bodhisatto appaṭikkūlo. Evaṁ so divase divase",
  "atk-s0512a3:505_7": "phalāphalatthāya araññaṁ gacchantopi āgacchantopi migagaṇaparivuto eva ahosi. Sīhabyagghādivipakkhasattāpi",
  "atk-s0512a3:505_8": "tena saddhiṁ ativiya vissatthā, mettānubhāvena panassa vasanaṭṭhāne aññamaññaṁ tiracchānagatā",
  "atk-s0512a3:505_9": "muducittataṁ paṭilabhiṁsu. Iti so sabbattha mettānubhāvena abhīrū anutrāsī brahmā",
  "atk-s0512a3:505_10": "viya avero vihāsi. Tena vuttaṁ ‘‘pavane sīhabyagghe ca, mettāyamupanāmayi’’ntiādi.",
  "atk-s0512a3:506_0": "Tattha mettāyamupanāmayinti ma-kāro padasandhikaro, mettābhāvanāya kurūrakammante",
  "atk-s0512a3:506_1": "sīhabyagghepi phari, pageva sesasatteti adhippāyo. Atha vā mettā ayati pavattati",
  "atk-s0512a3:506_2": "etenāti mettāyo, mettābhāvanā. Taṁ mettāyaṁ upanāmayiṁ sattesu anodhiso upanesiṁ.",
  "atk-s0512a3:506_3": "‘‘Sīhabyagghehī’’tipi pāṭho. Tassattho – na kevalamahameva, atha kho pavane sīhabyagghehi,",
  "atk-s0512a3:506_4": "yasmiṁ mahāvane tadā ahaṁ viharāmi, tattha sīhabyagghehi saddhiṁ ahaṁ sattesu mettaṁ",
  "atk-s0512a3:506_5": "upanāmesiṁ. Sīhabyagghāpi hi tadā mamānubhāvena sattesu mettacittataṁ paṭilabhiṁsu,",
  "atk-s0512a3:506_6": "pageva itare sattāti dasseti.",
  "atk-s0512a3:507": "112.Pasadamigavarāhehīti pasadamigehi ceva vanasūkarehi ca. Parivāretvāti etehi attānaṁ parivāritaṁ katvā tasmiṁ araññe vasiṁ.",
  "atk-s0512a3:508_0": "113. Idāni tadā attano mettābhāvanāya laddhaṁ ānisaṁsaṁ matthakappattiñcassa dassetuṁ",
  "atk-s0512a3:508_1": "‘‘na maṁ koci uttasatī’’ti osānagāthamāha. Tassattho – sasabiḷārādiko bhīrukajātikopi",
  "atk-s0512a3:508_2": "koci satto maṁ na uttasati na ubbijjeti. Ahampi kassaci sīhabyagghāditiracchānato",
  "atk-s0512a3:508_3": "yakkhādiamanussato luddalohitapāṇimanussatoti kutocipi na bhāyāmi. Kasmā? Yasmā mettābalenupatthaddho",
  "atk-s0512a3:508_4": "cirakālaṁ bhāvitāya mettāpāramitāyānubhāvena upatthambhito tasmiṁ pavane mahāaraññe",
  "atk-s0512a3:508_5": "tadā ramāmi abhiramāmīti. Sesaṁ suviññeyyameva.",
  "atk-s0512a3:509_0": "Evaṁ pana mahāsatto sabbasatte mettāyanto mātāpitaro ca sādhukaṁ paṭijagganto ekadivasaṁ",
  "atk-s0512a3:509_1": "araññato madhuraphalāphalaṁ āharitvā assame ṭhapetvā mātāpitaro vanditvā ‘‘pānīyaṁ",
  "atk-s0512a3:509_2": "ādāya āgamissāmī’’ti migagaṇaparivuto dve mige ekato katvā tesaṁ piṭṭhiyaṁ pānīyaghaṭaṁ",
  "atk-s0512a3:509_3": "ṭhapetvā hatthena gahetvā nadītitthaṁ agamāsi. Tasmiṁ samaye bārāṇasiyaṁ pīḷiyakkho",
  "atk-s0512a3:509_4": "nāma rājā rajjaṁ kāresi. So migamaṁsalobhena mātaraṁ rajjaṁ paṭicchāpetvā sannaddhapañcāvudho",
  "atk-s0512a3:509_5": "himavantaṁ pavisitvā mige vadhitvā maṁsaṁ khāditvā caranto migasammataṁ nadiṁ patvā",
  "atk-s0512a3:509_6": "anupubbena sāmassa pānīyagahaṇatitthaṁ patto. Migapadavalañjaṁ disvā gacchanto taṁ",
  "atk-s0512a3:509_7": "tathā gacchantaṁ disvā ‘‘mayā ettakaṁ kālaṁ evaṁ vicaranto manusso na diṭṭhapubbo,",
  "atk-s0512a3:509_8": "devo nu kho esa nāgo nu kho, sacāhaṁ upasaṅkamitvā pucchissāmi, sahasā pakkameyyāti.",
  "atk-s0512a3:509_9": "Yaṁnūnāhaṁ etaṁ vijjhitvā dubbalaṁ katvā puccheyya’’nti cintetvā mahāsattaṁ nhatvā",
  "atk-s0512a3:509_10": "vākacīraṁ nivāsetvā ajinacammaṁ ekaṁsaṁ karitvā pānīyaghaṭaṁ pūretvā ukkhipitvā vāmaṁsakūṭe",
  "atk-s0512a3:509_11": "ṭhapanakāle ‘‘idāni taṁ vijjhituṁ samayo’’ti visapītena sarena dakkhiṇapasse vijjhi.",
  "atk-s0512a3:509_12": "Saro vāmapassena nikkhami. Tassa viddhabhāvaṁ ñatvā migagaṇo bhīto palāyi.",
  "atk-s0512a3:510_0": "Sāmapaṇḍito pana viddhopi pānīyaghaṭaṁ yathā vā tathā vā anavasumbhetvā satiṁ paccupaṭṭhāpetvā",
  "atk-s0512a3:510_1": "saṇikaṁ otāretvā vālukaṁ byūhitvā ṭhapetvā disaṁ vavatthapetvā mātāpitūnaṁ vasanaṭṭhānadisābhāgena",
  "atk-s0512a3:510_2": "sīsaṁ katvā nipajjitvā mukhena lohitaṁ chaḍḍetvā ‘‘mama koci verī nāma natthi, mamapi",
  "atk-s0512a3:510_3": "katthaci veraṁ nāma natthī’’ti vatvā imaṁ gāthamāha –",
  "atk-s0512a3:511": "‘‘Ko nu maṁ usunā vijjhi, pamattaṁ udahārakaṁ;",
  "atk-s0512a3:512": "Khattiyo brāhmaṇo vesso, ko maṁ viddhā nilīyatī’’ti. (jā. 2.22.296);",
  "atk-s0512a3:513_0": "Taṁ sutvā rājā ‘‘ayaṁ mayā vijjhitvā pathaviyaṁ pātitopi neva maṁ akkosati na paribhāsati,",
  "atk-s0512a3:513_1": "mama hadayamaṁsaṁ sambāhanto viya piyavacanena samudācarati, gamissāmissa santika’’nti",
  "atk-s0512a3:513_2": "cintetvā upasaṅkamitvā attānaṁ attanā ca viddhabhāvaṁ āvikatvā ‘‘ko vā tvaṁ kassa",
  "atk-s0512a3:513_3": "vā putto’’ti mahāsattaṁ pucchi.",
  "atk-s0512a3:514_0": "So ‘‘sāmo nāmāhaṁ dukūlapaṇḍitassa nāma nesādaisino putto, kissa pana maṁ vijjhī’’ti",
  "atk-s0512a3:514_1": "āha. So paṭhamaṁ ‘‘migasaññāyā’’ti musāvādaṁ vatvā ‘‘ahaṁ imaṁ niraparādhaṁ akāraṇena",
  "atk-s0512a3:514_2": "vijjhi’’nti anusocitvā yathābhūtaṁ āvikatvā tassa mātāpitūnaṁ vasanaṭṭhānaṁ pucchitvā",
  "atk-s0512a3:514_3": "tattha gantvā tesaṁ attānaṁ āvikatvā tehi katapaṭisanthāro ‘‘sāmo mayā viddho’’ti",
  "atk-s0512a3:514_4": "vatvā te paridevante sokasamāpanne ‘‘yaṁ sāmena kattabbaṁ paricārikakammaṁ, taṁ katvā",
  "atk-s0512a3:514_5": "ahaṁ vo upaṭṭhahissāmī’’ti samassāsetvā sāmassa santikaṁ ānesi. Te tattha gantvā",
  "atk-s0512a3:514_6": "nānappakāraṁ paridevitvā tassa ure hatthaṁ ṭhapetvā ‘‘puttassa me sarīre usumā vattateva,",
  "atk-s0512a3:514_7": "visavegena visaññitaṁ āpanno bhavissatīti nibbisabhāvatthāya saccakiriyaṁ karissāmā’’ti cintetvā –",
  "atk-s0512a3:515": "‘‘Yaṁ kiñcitthi kataṁ puññaṁ, mayhañceva pitucca te;",
  "atk-s0512a3:516": "Sabbena tena kusalena, visaṁ sāmassa haññatū’’ti. (jā. 2.22.388) –",
  "atk-s0512a3:517": "Mātarā,",
  "atk-s0512a3:518": "‘‘Yaṁ kiñcitthi kataṁ puññaṁ, mayhañceva mātucca te;",
  "atk-s0512a3:519": "Sabbena tena kusalena, visaṁ sāmassa haññatū’’ti. (jā. 2.22.396) –",
  "atk-s0512a3:520": "Pitarā,",
  "atk-s0512a3:521": "‘‘Pabbatyāhaṁ gandhamādane, cirarattanivāsinī;",
  "atk-s0512a3:522": "Na me piyataro koci, añño sāmena vijjati;",
  "atk-s0512a3:523": "Etena saccavajjena, visaṁ sāmassa haññatū’’ti. (jā. 2.22.398) –",
  "atk-s0512a3:524_0": "Devatāya ca saccakiriyāya katāya mahāsatto khippaṁ vuṭṭhāsi. Padumapattapalāse udakabindu",
  "atk-s0512a3:524_1": "viya vinivaṭṭetvā ābādho vigato. Viddhaṭṭhānaṁ arogaṁ pākatikameva ahosi. Mātāpitūnaṁ",
  "atk-s0512a3:524_2": "cakkhūni uppajjiṁsu. Iti mahāsattassa arogatā, mātāpitūnañca cakkhupaṭilābho, aruṇuggamanaṁ,",
  "atk-s0512a3:524_3": "tesaṁ catunnampi assameyeva avaṭṭhānanti sabbaṁ ekakkhaṇeyeva ahosi.",
  "atk-s0512a3:525_0": "Atha mahāsatto raññā saddhiṁ paṭisanthāraṁ katvā ‘‘dhammaṁ cara, mahārājā’’tiādinā",
  "atk-s0512a3:525_1": "(jā. 2.22.411-412) dhammaṁ desetvā uttarimpi ovaditvā pañca sīlāni adāsi . So tassa",
  "atk-s0512a3:525_2": "ovādaṁ sirasā paṭiggahetvā vanditvā bārāṇasiṁ gantvā dānādīni puññāni katvā saggaparāyano",
  "atk-s0512a3:525_3": "ahosi. Bodhisattopi saddhiṁ mātāpitūhi abhiññāsamāpattiyo nibbattetvā āyupariyosāne",
  "atk-s0512a3:525_4": "brahmalokūpago ahosi.",
  "atk-s0512a3:526": "Tadā rājā ānandatthero ahosi, devadhītā uppalavaṇṇā, sakko anuruddho, pitā mahākassapatthero, mātā bhaddakāpilānī, sāmapaṇḍito lokanātho.",
  "atk-s0512a3:527_0": "Tassa heṭṭhā vuttanayeneva sesapāramiyo niddhāretabbā. Tathā visapītena sallena dakkhiṇapassena",
  "atk-s0512a3:527_1": "pavisitvā vāmapassato vinivijjhanavasena viddhopi kiñci kāyavikāraṁ akatvā udakaghaṭassa",
  "atk-s0512a3:527_2": "bhūmiyaṁ nikkhipanaṁ, vadhake aññātepi ñāte viya cittavikārābhāvo, piyavacanena samudācāro,",
  "atk-s0512a3:527_3": "mātāpituupaṭṭhānapuññato mayhaṁ parihānīti anusocanamattaṁ, aroge jāte rañño kāruññaṁ",
  "atk-s0512a3:527_4": "mettañca upaṭṭhāpetvā dhammadesanā, ovādadānanti evamādayo guṇānubhāvā vibhāvetabbāti.",
  "atk-s0512a3:528": "Suvaṇṇasāmacariyāvaṇṇanā niṭṭhitā.",
  "atk-s0512a3:529": "14. Ekarājacariyāvaṇṇanā",
  "atk-s0512a3:530": "114. Cuddasame ekarājāti vissutoti ekarājāti iminā anvatthanāmena jambudīpatale pākaṭo.",
  "atk-s0512a3:531_0": "Mahāsatto hi tadā bārāṇasirañño putto hutvā nibbatti. Vayappatto sabbasippanipphattiṁ",
  "atk-s0512a3:531_1": "patto hutvā pitu accayena rajjaṁ kārento kusalasīlācārasaddhāsutādianaññasādhāraṇaguṇavisesayogena",
  "atk-s0512a3:531_2": "pāramiparibhāvanena ca jambudīpatale adutiyattā padhānabhāvena ca ‘‘ekarājā’’ti pakāsanāmo",
  "atk-s0512a3:531_3": "ahosi. Paramaṁ sīlaṁ adhiṭṭhāyāti suparisuddhakāyikavācasikasaṁvarasaṅkhātañceva",
  "atk-s0512a3:531_4": "suparisuddhamanosamācārasaṅkhātañca paramaṁ uttamaṁ dasakusalakammapathasīlaṁ samādānavasena",
  "atk-s0512a3:531_5": "ca avītikkamanavasena ca adhiṭṭhahitvā anuṭṭhahitvā. Pasāsāmi mahāmahinti tiyojanasatike",
  "atk-s0512a3:531_6": "kāsiraṭṭhe mahatiṁ mahiṁ anusāsāmi rajjaṁ kāremi.",
  "atk-s0512a3:532_0": "115.Dasakusalakammapatheti pāṇātipātāveramaṇi yāva sammādiṭṭhīti etasmiṁ dasavidhe",
  "atk-s0512a3:532_1": "kusalakammapathe, ete vā anavasesato samādāya vattāmi. Catūhi saṅgahavatthūhīti dānaṁ",
  "atk-s0512a3:532_2": "piyavacanaṁ atthacariyā samānattatāti imehi catūhi saṅgahavatthūhi saṅgaṇhanakāraṇehi",
  "atk-s0512a3:532_3": "yadā ekarājāti vissuto homi, tadā yathārahaṁ mahājanaṁ saṅgaṇhāmīti sambandho.",
  "atk-s0512a3:533_0": "116.Evanti dasakusalakammapathasīlaparipūraṇaṁ catūhi saṅgahavatthūhi mahājanasaṅgaṇhananti",
  "atk-s0512a3:533_1": "yathāvuttena iminā ākārena appamattassa. Idhaloke parattha cāti imasmiṁ loke yaṁ",
  "atk-s0512a3:533_2": "appamajjanaṁ, tattha diṭṭhadhammike atthe, paraloke yaṁ appamajjanaṁ tattha samparāyike",
  "atk-s0512a3:533_3": "atthe appamattassa me satoti attho. Dabbasenoti evaṁnāmako kosalarājā. Upagantvāti",
  "atk-s0512a3:533_4": "caturaṅginiṁ senaṁ sannayhitvā abbhuyyānavasena mama rajjaṁ upagantvā. Acchindanto",
  "atk-s0512a3:533_5": "puraṁ mamāti mama bārāṇasinagaraṁ balakkārena gaṇhanto.",
  "atk-s0512a3:534_0": "Tatrāyaṁ anupubbikathā – mahāsatto hi tadā nagarassa catūsu dvāresu catasso majjhe",
  "atk-s0512a3:534_1": "ekaṁ nivesanadvāre ekanti cha dānasālāyo kāretvā kapaṇaddhikādīnaṁ dānaṁ deti, sīlaṁ",
  "atk-s0512a3:534_2": "rakkhati, uposathakammaṁ karoti, khantimettānuddayasampanno aṅke nisinnaṁ puttaṁ",
  "atk-s0512a3:534_3": "paritosayamāno viya sabbasatte paritosayamāno dhammena rajjaṁ kāreti. Tasseko amacco",
  "atk-s0512a3:534_4": "antepuraṁ padussitvā aparabhāge pākaṭova jāto. Amaccā rañño ārocesuṁ. Rājā pariggaṇhanto",
  "atk-s0512a3:534_5": "taṁ attanā paccakkhato ñatvā taṁ amaccaṁ pakkosāpetvā ‘‘andhabāla, ayuttaṁ te kataṁ,",
  "atk-s0512a3:534_6": "na tvaṁ mama vijite vasituṁ arahasi, attano dhanañca puttadārañca gahetvā aññattha",
  "atk-s0512a3:534_7": "yāhī’’ti raṭṭhā pabbājesi.",
  "atk-s0512a3:535_0": "So kosalajanapadaṁ gantvā dabbasenaṁ nāma kosalarājānaṁ upaṭṭhahanto anukkamena tassa",
  "atk-s0512a3:535_1": "vissāsiko hutvā ekadivasaṁ taṁ rājānaṁ āha – ‘‘deva, bārāṇasirajjaṁ nimmakkhikamadhupaṭalasadisaṁ,",
  "atk-s0512a3:535_2": "atimuduko rājā, sukheneva taṁ rajjaṁ gaṇhituṁ sakkosī’’ti. Dabbaseno bārāṇasirañño",
  "atk-s0512a3:535_3": "mahānubhāvatāya tassa vacanaṁ asaddahanto manusse pesetvā kāsiraṭṭhe gāmaghātādīni",
  "atk-s0512a3:535_4": "kāretvā tesaṁ corānaṁ bodhisattena dhanaṁ datvā vissajjitabhāvaṁ sutvā ‘‘ativiya",
  "atk-s0512a3:535_5": "dhammiko rājā’’ti ñatvā ‘‘bārāṇasirajjaṁ gaṇhissāmī’’ti balavāhanaṁ ādāya niyyāsi",
  "atk-s0512a3:535_6": ". Atha bārāṇasirañño mahāyodhā ‘‘kosalarājā āgacchatī’’ti sutvā ‘‘amhākaṁ rajjasīmaṁ",
  "atk-s0512a3:535_7": "anokkamantameva naṁ pothetvā gaṇhāmā’’ti attano rañño vadiṁsu.",
  "atk-s0512a3:536_0": "Bodhisatto ‘‘tātā, maṁ nissāya aññesaṁ kilamanakiccaṁ natthi, rajjatthikā rajjaṁ",
  "atk-s0512a3:536_1": "gaṇhantu, mā gamitthā’’ti nivāresi. Kosalarājā janapadamajjhaṁ pāvisi. Mahāyodhā",
  "atk-s0512a3:536_2": "punapi rañño tatheva vadiṁsu. Rājā purimanayeneva nivāresi. Dabbaseno bahinagare",
  "atk-s0512a3:536_3": "ṭhatvā ‘‘rajjaṁ vā detu yuddhaṁ vā’’ti ekarājassa sāsanaṁ pesesi. Ekarājā ‘‘natthi",
  "atk-s0512a3:536_4": "mayā yuddhaṁ, rajjaṁ gaṇhātū’’ti paṭisāsanaṁ pesesi. Punapi mahāyodhā ‘‘deva, na",
  "atk-s0512a3:536_5": "mayaṁ kosalarañño nagaraṁ pavisituṁ dema, bahinagareyeva naṁ pothetvā gaṇhāmā’’ti",
  "atk-s0512a3:536_6": "āhaṁsu. Rājā purimanayeneva nivāretvā nagaradvārāni avāpurāpetvā mahātale pallaṅkamajjhe",
  "atk-s0512a3:536_7": "nisīdi. Dabbaseno mahantena balavāhanena nagaraṁ pavisitvā ekampi paṭisattuṁ apassanto",
  "atk-s0512a3:536_8": "sabbarajjaṁ hatthagataṁ katvā rājanivesanaṁ gantvā mahātalaṁ āruyha niraparādhaṁ",
  "atk-s0512a3:536_9": "bodhisattaṁ gaṇhāpetvā āvāṭe nikhaṇāpesi. Tena vuttaṁ –",
  "atk-s0512a3:537": "‘‘Dabbaseno upagantvā, acchindanto puraṁ mama.",
  "atk-s0512a3:538": "117.",
  "atk-s0512a3:539": " ‘‘Rājūpajīve nigame, sabalaṭṭhe saraṭṭhake;",
  "atk-s0512a3:540": "Sabbaṁ hatthagataṁ katvā, kāsuyā nikhaṇī mama’’nti.",
  "atk-s0512a3:541_0": "Tattha rājūpajīveti amaccapārisajjabrāhmaṇagahapatiādike rājānaṁ upanissāya jīvante.",
  "atk-s0512a3:541_1": "Nigameti negame. Sabalaṭṭheti senāpariyāpannatāya bale tiṭṭhantīti balaṭṭhā, hatthārohādayo,",
  "atk-s0512a3:541_2": "balaṭṭhehi sahāti sabalaṭṭhe. Saraṭṭhaketi sajanapade, rājūpajīve nigame ca aññañca",
  "atk-s0512a3:541_3": "sabbaṁ hatthagataṁ katvā. Kāsuyā nikhaṇī mamanti sabalavāhanaṁ sakalaṁ mama rajjaṁ",
  "atk-s0512a3:541_4": "gahetvā mampi galappamāṇe āvāṭe nikhaṇāpesi. Jātakepi –",
  "atk-s0512a3:542": "‘‘Anuttare kāmaguṇe samiddhe, bhutvāna pubbe vasi ekarājā;",
  "atk-s0512a3:543": "So dāni dugge narakamhi khitto, nappajjahe vaṇṇabalaṁ purāṇa’’nti. (jā. 1.4.9) –",
  "atk-s0512a3:544": "Āvāṭe khittabhāvo āgato. Jātakaṭṭhakathāyaṁ (jā. aṭṭha. 3.4.9) pana ‘‘sikkāya pakkhipāpetvā uttarummāre heṭṭhāsīsakaṁ olambesī’’ti vuttaṁ.",
  "atk-s0512a3:545": "Mahāsatto corarājānaṁ ārabbha mettaṁ bhāvetvā kasiṇaparikammaṁ katvā jhānābhiññāyo nibbattetvā kāsuto uggantvā ākāse pallaṅkena nisīdi. Tena vuttaṁ –",
  "atk-s0512a3:546": "118.",
  "atk-s0512a3:547": " ‘‘Amaccamaṇḍalaṁ rajjaṁ, phītaṁ antepuraṁ mama;",
  "atk-s0512a3:548": "Acchinditvāna gahitaṁ, piyaputtaṁva passaha’’nti.",
  "atk-s0512a3:549_0": "Tattha amaccamaṇḍalanti tasmiṁ tasmiṁ rājakicce raññā amā saha vattantīti amaccā,",
  "atk-s0512a3:549_1": "saddhiṁ vā tesaṁ maṇḍalaṁ samūhaṁ. Phītanti balavāhanena nagarajanapadādīhi samiddhaṁ",
  "atk-s0512a3:549_2": "rajjaṁ. Itthāgāradāsidāsaparijanehi ceva vatthābharaṇādiupabhogūpakaraṇehi ca samiddhaṁ",
  "atk-s0512a3:549_3": "mama antepurañca acchinditvā gahitakaṁ gaṇhantaṁ amittarājānaṁ yāya attano piyaputtaṁva",
  "atk-s0512a3:549_4": "passiṁ ahaṁ, tāya evaṁbhūtāya mettāya me samo sakalaloke natthi, tasmā evaṁbhūtā",
  "atk-s0512a3:549_5": "esā me mettāpāramī paramatthapāramibhāvaṁ pattāti adhippāyo.",
  "atk-s0512a3:550_0": "Evaṁ pana mahāsatte taṁ corarājānaṁ ārabbha mettaṁ pharitvā ākāse pallaṅkena nisinne",
  "atk-s0512a3:550_1": "tassa sarīre dāho uppajji. So ‘‘ḍayhāmi ḍayhāmī’’ti bhūmiyaṁ aparāparaṁ parivattati.",
  "atk-s0512a3:550_2": "‘‘Kimeta’’nti vutte, mahārāja, tumhe niraparādhaṁ dhammikarājānaṁ āvāṭe nikhaṇāpayitthāti.",
  "atk-s0512a3:550_3": "‘‘Tena hi vegena gantvā taṁ uddharathā’’ti āha. Purisā gantvā taṁ rājānaṁ ākāse pallaṅkena",
  "atk-s0512a3:550_4": "nisinnaṁ disvā āgantvā dabbasenassa ārocesuṁ. So vegena gantvā vanditvā khamāpetvā",
  "atk-s0512a3:550_5": "‘‘tumhākaṁ rajjaṁ tumheva kāretha, ahaṁ vo core paṭibāhessāmī’’ti vatvā tassa duṭṭhāmaccassa",
  "atk-s0512a3:550_6": "rājāṇaṁ kāretvā pakkāmi. Bodhisattopi rajjaṁ amaccānaṁ niyyātetvā isipabbajjaṁ pabbajitvā",
  "atk-s0512a3:550_7": "mahājanaṁ sīlādiguṇesu patiṭṭhāpetvā āyupariyosāne brahmalokaparāyano ahosi.",
  "atk-s0512a3:551": "Tadā dabbaseno ānandatthero ahosi, ekarājā lokanātho.",
  "atk-s0512a3:552_0": "Tassa divase divase chasu dānasālāsu chasatasahassavissajjanena paccatthikarañño",
  "atk-s0512a3:552_1": "sakalarajjapariccāgena ca dānapāramī, niccasīlauposathakammavasena pabbajitassa anavasesasīlasaṁvaravasena",
  "atk-s0512a3:552_2": "ca sīlapāramī, pabbajjāvasena jhānādhigamavasena ca nekkhammapāramī, sattānaṁ hitāhitavicāraṇavasena",
  "atk-s0512a3:552_3": "dānasīlādisaṁvidahanavasena ca paññāpāramī, dānādipuññasambhārassa abbhussahanavasena",
  "atk-s0512a3:552_4": "kāmavitakkādivinodanavasena ca vīriyapāramī, duṭṭhāmaccassa dabbasenarañño ca aparādhasahanavasena",
  "atk-s0512a3:552_5": "khantipāramī, yathāpaṭiññaṁ dānādinā avisaṁvādanavasena ca saccapāramī, dānādīnaṁ",
  "atk-s0512a3:552_6": "acalasamādānādhiṭṭhānavasena adhiṭṭhānapāramī, paccatthikepi ekantena hitūpasaṁhāravasena",
  "atk-s0512a3:552_7": "mettājhānanibbattanena ca mettāpāramī, duṭṭhāmaccena dabbasenena ca katāparādhe hitesīhi",
  "atk-s0512a3:552_8": "attano amaccādīhi nibbattite upakāre ca ajjhupekkhaṇena rajjasukhappattakāle paccatthikaraññā",
  "atk-s0512a3:552_9": "narake khittakāle samānacittatāya ca upekkhāpāramī veditabbā. Vuttañhetaṁ –",
  "atk-s0512a3:553": "‘‘Panujja dukkhena sukhaṁ janinda, sukhena vā dukkhamasayhasāhi;",
  "atk-s0512a3:554": "Ubhayattha santo abhinibbutattā, sukhe ca dukkhe ca bhavanti tulyā’’ti. (jā. 1.4.12);",
  "atk-s0512a3:555_0": "Yasmā panettha mettāpāramī atisayavatī, tasmā tadatthadīpanatthaṁ sā eva pāḷi āruḷhā.",
  "atk-s0512a3:555_1": "Tathā idha mahāsattassa sabbasattesu orasaputte viya samānukampatādayo guṇavisesā niddhāretabbāti.",
  "atk-s0512a3:556": "Ekarājacariyāvaṇṇanā niṭṭhitā.",
  "atk-s0512a3:557": "Mettāpāramī niṭṭhitā.",
  "atk-s0512a3:558": "15. Mahālomahaṁsacariyāvaṇṇanā",
  "atk-s0512a3:559": "119. Pannarasame ‘‘susāne seyyaṁ kappemī’’ti etthāyaṁ anupubbikathā –",
  "atk-s0512a3:560_0": "Mahāsatto hi tadā mahati uḷārabhoge kule nibbattitvā vuddhimanvāya disāpāmokkhassa",
  "atk-s0512a3:560_1": "ācariyassa santike garuvāsaṁ vasanto sabbasippānaṁ nipphattiṁ patvā kulagharaṁ āgantvā",
  "atk-s0512a3:560_2": "mātāpitūnaṁ accayena ñātakehi ‘‘kuṭumbaṁ saṇṭhapehī’’ti yāciyamānopi aniccatāmanasikāramukhena",
  "atk-s0512a3:560_3": "sabbabhavesu abhivaḍḍhamānasaṁvego kāye ca asubhasaññaṁ paṭilabhitvā gharāvāsapalibodhādhibhūtaṁ",
  "atk-s0512a3:560_4": "kilesagahanaṁ anogāhetvāva cirakālasamparicitaṁ nekkhammajjhāsayaṁ upabrūhayamāno",
  "atk-s0512a3:560_5": "mahantaṁ bhogakkhandhaṁ pahāya pabbajitukāmo hutvā puna cintesi – ‘‘sacāhaṁ pabbajissāmi,",
  "atk-s0512a3:560_6": "guṇasambhāvanāpākaṭo bhavissāmī’’ti.",
  "atk-s0512a3:561_0": "So lābhasakkāraṁ jigucchanto pabbajjaṁ anupagantvā ‘‘pahomi cāhaṁ lābhālābhādīsu",
  "atk-s0512a3:561_1": "nibbikāro hotu’’nti attānaṁ takkento ‘‘visesato paraparibhavasahanādipaṭipadaṁ pūrento",
  "atk-s0512a3:561_2": "upekkhāpāramiṁ matthakaṁ pāpessāmī’’ti nivatthavattheneva gehato nikkhamitvā paramasallekhavuttikopi",
  "atk-s0512a3:561_3": "abalabalo amandamando viya paresaṁ acittakarūpena hīḷitaparibhūto hutvā gāmanigamarājadhānīsu",
  "atk-s0512a3:561_4": "ekarattivāseneva vicarati. Yattha pana mahantaṁ paribhavaṁ paṭilabhati, tattha cirampi",
  "atk-s0512a3:561_5": "vasati. So nivatthavatthe jiṇṇe pilotikakhaṇḍena tasmimpi jiṇṇe kenaci dinnaṁ aggaṇhanto",
  "atk-s0512a3:561_6": "hirikopīnapaṭicchādanamatteneva carati. Evaṁ gacchante kāle ekaṁ nigamagāmaṁ agamāsi.",
  "atk-s0512a3:562_0": "Tattha gāmadārakā dhuttajātikā vedhaverā keci rājavallabhānaṁ puttanattudāsādayo",
  "atk-s0512a3:562_1": "ca uddhatā unnaḷā capalā mukharā vikiṇṇavācā kālena kālaṁ kīḷābahulā vicaranti. Duggate",
  "atk-s0512a3:562_2": "mahallake purise ca itthiyo ca gacchante disvā bhasmapuṭena piṭṭhiyaṁ ākiranti, ketakīpaṇṇaṁ",
  "atk-s0512a3:562_3": "kacchantare olambenti, tena vippakārena parivattetvā olokente yathāvajjakīḷitaṁ dassetvā",
  "atk-s0512a3:562_4": "upahasanti. Mahāpuriso tasmiṁ nigame te evaṁ vicarante dhuttadārake disvā ‘‘laddho",
  "atk-s0512a3:562_5": "vata dāni me upekkhāpāramiyā paripūraṇūpāyo’’ti cintetvā tattha vihāsi. Taṁ te dhuttadārakā",
  "atk-s0512a3:562_6": "passitvā vippakāraṁ kātuṁ ārabhanti.",
  "atk-s0512a3:563_0": "Mahāsatto taṁ asahanto viya ca tehi bhāyanto viya ca uṭṭhahitvā gacchati. Te taṁ",
  "atk-s0512a3:563_1": "anubandhanti. So tehi anubandhiyamāno ‘‘ettha natthi koci paṭivattā’’ti susānaṁ gantvā",
  "atk-s0512a3:563_2": "aṭṭhikaṁ sīsūpadhānaṁ katvā sayati. Dhuttadārakāpi tattha gantvā oṭṭhubhanādikaṁ",
  "atk-s0512a3:563_3": "nānappakāraṁ vippakāraṁ katvā pakkamanti. Evaṁ te divase divase karonti eva. Ye pana",
  "atk-s0512a3:563_4": "viññū purisā, te evaṁ karonte passanti. Te te paṭibāhitvā ‘‘ayaṁ mahānubhāvo tapassī",
  "atk-s0512a3:563_5": "mahāyogī’’ti ca ñatvā uḷāraṁ sakkārasammānaṁ karonti. Mahāsatto pana sabbattha ekasadisova",
  "atk-s0512a3:563_6": "hoti majjhattabhūto. Tena vuttaṁ ‘‘susāne seyyaṁ kappemī’’tiādi.",
  "atk-s0512a3:564_0": "Tattha susāne seyyaṁ kappemi, chavaṭṭhikaṁ upanidhāyāti āmakasusāne chaḍḍitakaḷevarato",
  "atk-s0512a3:564_1": "soṇasiṅgālādīhi tahiṁ tahiṁ vikkhittesu aṭṭhikesu ekaṁ aṭṭhikaṁ sīsūpadhānaṁ katvā",
  "atk-s0512a3:564_2": "sucimhi ca asucimhi ca samānacittatāya tasmiṁ susāne seyyaṁ kappemi, sayāmīti attho.",
  "atk-s0512a3:564_3": "Gāmaṇḍalāti gāmadārakā. Rūpaṁ dassentinappakanti yathāvajjakīḷitāya oṭṭhubhanaupahasanaummihanādīhi",
  "atk-s0512a3:564_4": "kaṇṇasote salākappavesanādīhi ca atikakkhaḷaṁ anappakaṁ nānappakāraṁ rūpaṁ vikāraṁ karonti.",
  "atk-s0512a3:565_0": "120.Apareti tesu eva gāmadārakesu ekacce. Upāyanānūpanentīti ‘‘ayaṁ imesu paribhavavasena",
  "atk-s0512a3:565_1": "evarūpaṁ vippakāraṁ karontesu na kiñci vikāraṁ dasseti, sammānane nu kho kīdiso’’ti",
  "atk-s0512a3:565_2": "pariggaṇhantā vividhaṁ bahuṁ gandhamālaṁ bhojanaṁ aññāni ca upāyanāni paṇṇākārāni",
  "atk-s0512a3:565_3": "upanenti upaharanti. Aparehi vā tehi anācāragāmadārakehi aññe viññū manussā ‘‘ayaṁ",
  "atk-s0512a3:565_4": "imesaṁ evaṁ vividhampi vippakāraṁ karontānaṁ na kuppati, aññadatthu khantimettānuddayaṁyeva",
  "atk-s0512a3:565_5": "tesu upaṭṭhapeti, aho acchariyapuriso’’ti haṭṭhā ‘‘bahu vatimehi etasmiṁ vippaṭipajjantehi",
  "atk-s0512a3:565_6": "apuññaṁ pasuta’’nti saṁviggamānasāva hutvā bahuṁ gandhamālaṁ vividhaṁ bhojanaṁ aññāni",
  "atk-s0512a3:565_7": "ca upāyanāni upanenti upaharanti.",
  "atk-s0512a3:566_0": "121.Yeme dukkhaṁ upaharantīti ye gāmadārakā mayhaṁ sarīradukkhaṁ upaharanti upanenti.",
  "atk-s0512a3:566_1": "‘‘Upadahantī’’tipi pāṭho, uppādentīti attho. Ye ca denti sukhaṁ mamāti ye ca viññū",
  "atk-s0512a3:566_2": "manussā mama mayhaṁ sukhaṁ denti, mālāgandhabhojanādisukhūpakaraṇehi mama sukhaṁ",
  "atk-s0512a3:566_3": "upaharanti. Sabbesaṁ samako homīti katthacipi vikārānuppattiyā samānacittatāya vividhānampi",
  "atk-s0512a3:566_4": "tesaṁ janānaṁ samako ekasadiso homi bhavāmi. Dayā kopo na vijjatīti yasmā mayhaṁ",
  "atk-s0512a3:566_5": "upakārake mettacittatāsaṅkhātā dayā, apakārake manopadosasaṅkhāto kopopi na vijjati,",
  "atk-s0512a3:566_6": "tasmā sabbesaṁ samako homīti dasseti.",
  "atk-s0512a3:567_0": "122. Idāni bhagavā tadā upakārīsu apakārīsu ca sattesu samupacitañāṇasambhārassa",
  "atk-s0512a3:567_1": "attano samānacittatā vikārābhāvo yā ca lokadhammesu anupalittatā ahosi, taṁ dassetuṁ",
  "atk-s0512a3:567_2": "‘‘sukhadukkhe tulābhūto’’ti osānagāthamāha.",
  "atk-s0512a3:568_0": "Tattha sukhadukkheti sukhe ca dukkhe ca. Tulābhūtoti samakaṁ gahitatulā viya onatiunnatiapanatiṁ",
  "atk-s0512a3:568_1": "vajjetvā majjhattabhūto, sukhadukkhaggahaṇeneva cettha taṁnimittabhāvato lābhālābhāpi",
  "atk-s0512a3:568_2": "gahitāti veditabbaṁ. Yasesūti kittīsu. Ayasesūti nindāsu. Sabbatthāti sabbesu sukhādīsu",
  "atk-s0512a3:568_3": "lokadhammesu. Iti bhagavā tadā sabbasattesu sabbalokadhammesu ca anaññasādhāraṇaṁ",
  "atk-s0512a3:568_4": "attano majjhattabhāvaṁ kittetvā tena tasmiṁ attabhāve attano upekkhāpāramiyā sikhāppattabhāvaṁ",
  "atk-s0512a3:568_5": "vibhāvento ‘‘esā me upekkhāpāramī’’ti desanaṁ niṭṭhāpesi.",
  "atk-s0512a3:569_0": "Idhāpi mahāsattassa paṭhamaṁ dānapāramī nāma visesato sabbavibhavapariccāgo ‘‘ye",
  "atk-s0512a3:569_1": "keci imaṁ sarīraṁ gahetvā yaṁkiñci attano icchitaṁ karontū’’ti anapekkhabhāvena attano",
  "atk-s0512a3:569_2": "attabhāvapariccāgo ca dānapāramī, hīnādikassa sabbassa akattabbassa akaraṇaṁ sīlapāramī,",
  "atk-s0512a3:569_3": "kāmassādavimukhassa gehato nikkhantassa sato kāye asubhasaññānubrūhanā nekkhammapāramī,",
  "atk-s0512a3:569_4": "sambodhisambhārānaṁ upakāradhammapariggahaṇe tappaṭipakkhappahāne ca kosallaṁ aviparītato",
  "atk-s0512a3:569_5": "dhammasabhāvacintanā ca paññāpāramī , kāmavitakkādivinodanaṁ dukkhādhivāsanavīriyañca",
  "atk-s0512a3:569_6": "vīriyapāramī, sabbāpi adhivāsanakhanti khantipāramī, vacīsaccaṁ samādānāvisaṁvādanena",
  "atk-s0512a3:569_7": "viratisaccañca saccapāramī , anavajjadhamme acalasamādānādhiṭṭhānaṁ adhiṭṭhānapāramī,",
  "atk-s0512a3:569_8": "anodhiso sabbasattesu mettānuddayabhāvo mettāpāramī, upekkhāpāramī panassa yathāvuttavaseneva",
  "atk-s0512a3:569_9": "veditabbāti dasa pāramiyo labbhanti. Upekkhāpāramī cettha atisayavatīti katvā sāyeva",
  "atk-s0512a3:569_10": "desanaṁ āruḷhā. Tathā idha mahāsattassa mahantaṁ bhogakkhandhaṁ mahantañca ñātiparivaṭṭaṁ",
  "atk-s0512a3:569_11": "pahāya mahābhinikkhamanasadisaṁ gehato nikkhamanaṁ, tathā nikkhamitvā lābhasakkāraṁ",
  "atk-s0512a3:569_12": "jigucchato paresaṁ sambhāvanaṁ pariharitukāmassa pabbajjāliṅgaṁ aggahetvā citteneva",
  "atk-s0512a3:569_13": "anavasesaṁ pabbajjāguṇe adhiṭṭhahitvā paramasukhavihāro, paramappicchatā, pavivekābhirati,",
  "atk-s0512a3:569_14": "upekkhaṇādhippāyena attano kāyajīvitanirapekkhā, parehi attano upari katavippakārādhivāsanaṁ,",
  "atk-s0512a3:569_15": "ukkaṁsagatasallekhavutti, bodhisambhārapaṭipakkhānaṁ kilesānaṁ tanubhāvena khīṇāsavānaṁ",
  "atk-s0512a3:569_16": "viya paresaṁ upakārāpakāresu nibbikārabhāvahetubhūtena sabbattha majjhattabhāvena",
  "atk-s0512a3:569_17": "samuṭṭhāpito lokadhammehi anupalepo, sabbapāramīnaṁ muddhabhūtāya upekkhāpāramiyā",
  "atk-s0512a3:569_18": "sikhāppattīti evamādayo guṇānubhāvā vibhāvetabbāti.",
  "atk-s0512a3:570": "Mahālomahaṁsacariyāvaṇṇanā niṭṭhitā.",
  "atk-s0512a3:571": "Upekkhāpāramī niṭṭhitā.",
  "atk-s0512a3:572": "Tatiyavaggassa atthavaṇṇanā niṭṭhitā.",
  "atk-s0512a3:573": "Uddānagāthāvaṇṇanā",
  "atk-s0512a3:574_0": "‘‘Yudhañjayo’’tiādikā uddānagāthā. Tattha bhisenāti bhisāpadesena mahākañcanacariyaṁ",
  "atk-s0512a3:574_1": "(cariyā. 3.34 ādayo) dasseti. Soṇanandoti iminā soṇapaṇḍitacariyaṁ (cariyā. 3.42",
  "atk-s0512a3:574_2": "ādayo ) dasseti. Tathā mūgapakkhoti mūgapakkhāpadesena temiyapaṇḍitacariyaṁ (cariyā.",
  "atk-s0512a3:574_3": "3.48 ādayo) dasseti. Upekkhāpāramisīsena mahālomahaṁsacariyaṁ (cariyā. 3.119 ādayo)",
  "atk-s0512a3:574_4": "dasseti. Āsi iti vuṭṭhaṁ mahesināti yathā, sāriputta, tuyhaṁ etarahi desitaṁ, iti",
  "atk-s0512a3:574_5": "evaṁ iminā vidhānena mahantānaṁ dānapāramiādīnaṁ bodhisambhārānaṁ esanato mahesinā",
  "atk-s0512a3:574_6": "tadā bodhisattabhūtena mayā vuṭṭhaṁ ciṇṇaṁ caritaṁ paṭipannaṁ āsi ahosīti attho .",
  "atk-s0512a3:574_7": "Idāni pāramiparipūraṇavasena cirakālappavattitaṁ idha vuttaṁ avuttañca attano dukkarakiriyaṁ",
  "atk-s0512a3:574_8": "ekajjhaṁ katvā yadatthaṁ sā pavattitā, tañca saṅkhepeneva dassetuṁ ‘‘evaṁ bahubbidha’’nti gāthamāha.",
  "atk-s0512a3:575_0": "Tattha evanti iminā vuttanayena. Bahubbidhaṁ dukkhanti akittipaṇḍitādikāle kārapaṇṇādiāhāratāya",
  "atk-s0512a3:575_1": "tañca yācakassa datvā āhārūpacchedādinā ca bahuvidhaṁ nānappakāraṁ dukkhaṁ. Tathā",
  "atk-s0512a3:575_2": "kururājādikāle sakkasampattisadisā sampattī ca bahubbidhā. Bhavābhaveti khuddake",
  "atk-s0512a3:575_3": "ceva mahante ca bhave. Bhavābhave vā vuddhihāniyo anubhavitvā bahuvidhehi dukkhehi",
  "atk-s0512a3:575_4": "avihaññamāno bahuvidhāhi ca sampattīhi anākaḍḍhiyamāno pāramiparipūraṇapasuto eva",
  "atk-s0512a3:575_5": "hutvā tadanurūpaṁ paṭipattiṁ paṭipanno uttamaṁ anuttaraṁ sammāsambodhiṁ sabbaññutaṁ",
  "atk-s0512a3:575_6": "patto, adhigatosmīti attho.",
  "atk-s0512a3:576_0": "Idāni yāsaṁ pāramīnaṁ paripūraṇatthaṁ esā dukkaracariyā ciraṁ pavattitā, tāsaṁ anavasesato",
  "atk-s0512a3:576_1": "paripuṇṇabhāvaṁ tena ca pattabbaphalassa attanā adhigatabhāvaṁ dassetuṁ ‘‘datvā dātabbakaṁ",
  "atk-s0512a3:576_2": "dānaṁ, sīlaṁ pūretvā asesato’’tiādi vuttaṁ.",
  "atk-s0512a3:577_0": "Tattha datvā dātabbakaṁ dānanti tadā anuttaraṁ sammāsambodhiṁ abhisambujjhituṁ aggayānapaṭipadaṁ",
  "atk-s0512a3:577_1": "paṭipannena mahābodhisattena dātabbaṁ deyyadhammaṁ bāhiraṁ rajjādiṁ abbhantaraṁ attapariccāgoti",
  "atk-s0512a3:577_2": "pañca mahāpariccāgapariyosānaṁ dānapāramidānaupapāramidānaparamatthapāramippabhedaṁ",
  "atk-s0512a3:577_3": "dānaṁ anavasesato sampādetvāti attho. Tattha akittibrāhmaṇakāle (cariyā. 1.1 ādayo;",
  "atk-s0512a3:577_4": "jā. 1.13.83 ādayo) saṅkhabrāhmaṇakāleti (cariyā. 1.11 ādayo; jā. 1.10.39 ādayo) evamādīsu",
  "atk-s0512a3:577_5": "idha āgatesu anāgatesu ca visayhaseṭṭhikāle (jā. 1.4.157 ādayo) velāmakāleti (a.",
  "atk-s0512a3:577_6": "ni. 9.20) evamādīsupi dānapāramiyā mahāpurisassa pūritattabhāvānaṁ parimāṇaṁ nāma",
  "atk-s0512a3:577_7": "natthi. Ekantena panassa sasapaṇḍitakāle –",
  "atk-s0512a3:578": "‘‘Bhikkhāya upagataṁ disvā, sakattānaṁ pariccajiṁ;",
  "atk-s0512a3:579": "Dānena me samo natthi, esā me dānapāramī’’ti. (cariyā. 1. tassuddāna) –",
  "atk-s0512a3:580": "Evaṁ attapariccāgaṁ karontassa dānapāramī paramatthapāramī nāma jātā. Itaresu pana yathārahaṁ pāramiupapāramiyo veditabbā.",
  "atk-s0512a3:581_0": "Sīlaṁ pūretvā asesatoti tathā anavasesato kāyiko saṁvaro, vācasiko saṁvaro, kāyikavācasiko",
  "atk-s0512a3:581_1": "saṁvaro, indriyasaṁvaro, bhojane mattaññutā, suvisuddhājīvatāti evamādikaṁ bodhisattasīlaṁ",
  "atk-s0512a3:581_2": "sampādentena sīlapāramisīlaupapāramisīlaparamatthapāramippabhedaṁ pūretabbaṁ sabbaṁ",
  "atk-s0512a3:581_3": "sīlaṁ pūretvā sammadeva sampādetvā. Idhāpi sīlavanāgarājakāle (cariyā. 2.1 ādayo;",
  "atk-s0512a3:581_4": "jā. 1.1.72) campeyyanāgarājakāleti (cariyā. 2.20 ādayo; jā. 1.15.240 ādayo) evamādīsu",
  "atk-s0512a3:581_5": "idha āgatesu, anāgatesu ca mahākapikāle (cariyā. 3.67 ādayo; jā. 1.7.83 ādayo; 1.16.178",
  "atk-s0512a3:581_6": "ādayo) chaddantakāleti (jā. 1.16.97 ādayo) evamādīsu mahāsattassa sīlapāramiyā pūritattabhāvānaṁ",
  "atk-s0512a3:581_7": "parimāṇaṁ nāma natthi. Ekantena panassa saṅkhapālakāle –",
  "atk-s0512a3:582": "‘‘Sūlehi vinivijjhante, koṭṭayantepi sattibhi;",
  "atk-s0512a3:583": "Bhojaputte na kuppāmi, esā me sīlapāramī’’ti. (cariyā. 2.91) –",
  "atk-s0512a3:584": "Evaṁ attapariccāgaṁ karontassa sīlapāramī paramatthapāramī nāma jātā. Itaresu pana yathārahaṁ pāramiupapāramiyo veditabbā.",
  "atk-s0512a3:585_0": "Nekkhammepāramiṁ gantvāti tathā tividhepi mahābhinikkhamane pāramiṁ paramukkaṁsaṁ",
  "atk-s0512a3:585_1": "gantvā. Tattha yudhañjayakāle (cariyā. 3.1 ādayo; jā. 1.11.73 ādayo) somanassakumārakāleti",
  "atk-s0512a3:585_2": "(cariyā. 3.7 ādayo; jā. 1.15.211 ādayo) evamādīsu idha āgatesu, anāgatesu ca hatthipālakumārakāle",
  "atk-s0512a3:585_3": "(jā. 1.15.337 ādayo) maghadevakāleti (ma. ni. 2.308 ādayo; jā. 1.1.9) evamādīsu mahārajjaṁ",
  "atk-s0512a3:585_4": "pahāya nekkhammapāramiyā pūritattabhāvānaṁ parimāṇaṁ nāma natthi. Ekantena panassa cūḷasutasomakāle –",
  "atk-s0512a3:586": "‘‘Mahārajjaṁ hatthagataṁ, kheḷapiṇḍaṁva chaḍḍayiṁ;",
  "atk-s0512a3:587": "Cajato na hoti lagganaṁ, esā me nekkhammapāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakathā);",
  "atk-s0512a3:588": "Evaṁ nissaṅgatāya rajjaṁ chaḍḍetvā nikkhamantassa nekkhammapāramī paramatthapāramī nāma jātā. Itaresu pana yathārahaṁ pāramiupapāramiyo veditabbā.",
  "atk-s0512a3:589_0": "Paṇḍiteparipucchitvāti kiṁ kusalaṁ kiṁ akusalaṁ kiṁ sāvajjaṁ kiṁ anavajjantiādinā",
  "atk-s0512a3:589_1": "kusalādidhammavibhāgaṁ kammakammaphalavibhāgaṁ sattānaṁ upakārāvahaṁ anavajjakammāyatanasippāyatanavijjāṭṭhānādiṁ",
  "atk-s0512a3:589_2": "paṇḍite sappaññe paripucchitvā. Etena paññāpāramiṁ dasseti. Tattha vidhurapaṇḍitakāle",
  "atk-s0512a3:589_3": "(jā. 2.22.1346 ādayo) mahāgovindapaṇḍitakāle (dī. ni. 2.293 ādayo; cariyā 1.37 ādayo)",
  "atk-s0512a3:589_4": "kudālapaṇḍitakāle (jā. 1.1.70) arakapaṇḍitakāle (jā. 1.2.37 ādayo) bodhiparibbājakakāle",
  "atk-s0512a3:589_5": "mahosadhapaṇḍitakāleti (jā. 2.22.590 ādayo) evamādīsu paññāpāramiyā pūritattabhāvānaṁ",
  "atk-s0512a3:589_6": "parimāṇaṁ nāma natthi. Ekantena panassa senakapaṇḍitakāle –",
  "atk-s0512a3:590": "‘‘Paññāya vicinantohaṁ, brāhmaṇaṁ mocayiṁ dukhā;",
  "atk-s0512a3:591": "Paññāya me samo natthi, esā me paññāpāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakkathā) –",
  "atk-s0512a3:592_0": "Antobhastagataṁ sappaṁ dassentassa paññāpāramī paramatthapāramī nāma jātā. Vīriyaṁ",
  "atk-s0512a3:592_1": "katvāna uttamanti sammāsambodhiṁ pāpetuṁ samatthatāya uttamaṁ padhānaṁ vīriyanti",
  "atk-s0512a3:592_2": "vividhampi vīriyapāramiṁ katvā uppādetvā. Tattha mahāsīlavarājakāle (jā. 1.1.51)",
  "atk-s0512a3:592_3": "pañcāvudhakumārakāle (jā. 1.1.55) mahāvānarindakāleti (jā. 1.1.57) evamādīsu vīriyapāramiyā",
  "atk-s0512a3:592_4": "pūritattabhāvānaṁ parimāṇaṁ nāma natthi. Ekantena panassa mahājanakakāle –",
  "atk-s0512a3:593": "‘‘Atīradassī jalamajjhe, hatā sabbeva mānusā;",
  "atk-s0512a3:594": "Cittassa aññathā natthi, esā me vīriyapāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakathā) –",
  "atk-s0512a3:595": "Evaṁ mahāsamuddaṁ tarantassa vīriyapāramī paramatthapāramī nāma jātā.",
  "atk-s0512a3:596_0": "Khantiyā pāramiṁ gantvāti adhivāsanakhantiādi khantiparamukkaṁsabhāvaṁ pāpento khantiyā",
  "atk-s0512a3:596_1": "pāramiṁ paramakoṭiṁ gantvā, khantipāramiṁ sampādetvāti attho. Tattha mahākapikāle",
  "atk-s0512a3:596_2": "(cariyā. 3.67 ādayo; jā. 1.7.83 ādayo) mahiṁsarājakāle (jā. 1.3.82 ādayo) rurumigarājakāle",
  "atk-s0512a3:596_3": "(jā. 1.13.117 ādayo) dhammadevaputtakāleti (jā. 1.11.26 ādayo) evamādīsu khantipāramiyā",
  "atk-s0512a3:596_4": "pūritattabhāvānaṁ parimāṇaṁ nāma natthi. Ekantena panassa khantivādikāle –",
  "atk-s0512a3:597": "‘‘Acetanaṁ va koṭṭente, tiṇhena pharasunā mamaṁ;",
  "atk-s0512a3:598": "Kāsirāje na kuppāmi, esā me khantipāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakathā) –",
  "atk-s0512a3:599": "Evaṁ acetanabhāvena viya mahādukkhaṁ anubhavantassa khantipāramī paramatthapāramī nāma jātā.",
  "atk-s0512a3:600_0": "Katvā daḷhamadhiṭṭhānanti kusalasamādānādhiṭṭhānaṁ tassa tassa pāramisamādānassa",
  "atk-s0512a3:600_1": "tadupakārakasamādānassa ca adhiṭṭhānaṁ daḷhataraṁ asithilaṁ katvā, taṁ taṁ vatasamādānaṁ",
  "atk-s0512a3:600_2": "anivattibhāvena adhiṭṭhahitvāti attho. Tattha jotipālakāle (ma. ni. 2.282 ādayo)",
  "atk-s0512a3:600_3": "sarabhaṅgakāle (jā. 2.17.50 ādayo) nemikāleti (cariyā. 1.40 ādayo; jā.2.22.421 ādayo)",
  "atk-s0512a3:600_4": "evamādīsu adhiṭṭhānapāramiyā pūritattabhāvānaṁ parimāṇaṁ nāma natthi. Ekantena panassa temiyakumārakāle –",
  "atk-s0512a3:601": "‘‘Mātāpitā na me dessā, attā me na ca dessiyo;",
  "atk-s0512a3:602": "Sabbaññutaṁ piyaṁ mayhaṁ, tasmā vatamadhiṭṭhahi’’nti. (cariyā. 3.65) –",
  "atk-s0512a3:603": "Evaṁ jīvitaṁ pariccajitvā vataṁ adhiṭṭhahantassa adhiṭṭhānapāramī paramatthapāramī nāma jātā.",
  "atk-s0512a3:604_0": "Saccavācānurakkhiyāti saccavācaṁ anurakkhitvā jīvitantarāyepi anariyavohāraṁ gūthaṁ",
  "atk-s0512a3:604_1": "viya jigucchanto pariharitvā sabbaso avisaṁvādibhāvaṁ rakkhitvā. Tattha kapirājakāle",
  "atk-s0512a3:604_2": "(cariyā. 3.67 ādayo) saccatāpasakāle maccharājakāleti evamādīsu saccapāramiyā pūritattabhāvānaṁ",
  "atk-s0512a3:604_3": "parimāṇaṁ nāma natthi. Ekantena panassa mahāsutasomakāle –",
  "atk-s0512a3:605": "‘‘Saccavācaṁ anurakkhanto, cajitvā mama jīvitaṁ;",
  "atk-s0512a3:606": "Mocesiṁ ekasataṁ khattiye, esā me saccapāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakathā) –",
  "atk-s0512a3:607": "Evaṁ jīvitaṁ cajitvā saccaṁ anurakkhantassa saccapāramī paramatthapāramī nāma jātā.",
  "atk-s0512a3:608_0": "Mettāyapāramiṁ gantvāti sabbasattesu anodhiso hitūpasaṁhāralakkhaṇāya mettāya pāramiṁ",
  "atk-s0512a3:608_1": "paramukkaṁsataṁ patvā. Tattha cūḷadhammapālakāle (jā. 1.5.44 ādayo) mahāsīlavarājakāle",
  "atk-s0512a3:608_2": "(jā. 1.1.51) sāmapaṇḍitakāleti (cariyā. 3.111 ādayo; jā. 2.22.296 ādayo) evamādīsu",
  "atk-s0512a3:608_3": "mettāpāramiyā pūritattabhāvānaṁ parimāṇaṁ nāma natthi. Ekantena panassa suvaṇṇasāmakāle –",
  "atk-s0512a3:609": "‘‘Na maṁ koci uttasati, napihaṁ bhāyāmi kassaci;",
  "atk-s0512a3:610": "Mettābalenupatthaddho, ramāmi pavane tadā’’ti. (cariyā. 3.113) –",
  "atk-s0512a3:611": "Evaṁ jīvitampi anoloketvā mettāyantassa mettāpāramī paramatthapāramī nāma jātā.",
  "atk-s0512a3:612_0": "Sammānanāvamānaneti sakkaccaṁ pūjāsakkārādinā sammānane oṭṭhubhanādinā avamānane",
  "atk-s0512a3:612_1": "ca sabbattha lokadhamme samako samacitto nibbikāro hutvā uttamaṁ anuttaraṁ labbaññutaṁ",
  "atk-s0512a3:612_2": "adhigatosmīti attho. Tattha mahāvānarindakāle (jā. 1.1.57) kāsirājakāle khemabrāhmaṇakāle",
  "atk-s0512a3:612_3": "aṭṭhisenaparibbājakakāleti (jā. 1.7.54 ādayo) evamādīsu upekkhāpāramiyā pūritattabhāvānaṁ",
  "atk-s0512a3:612_4": "parimāṇaṁ nāma natthi. Ekantena panassa mahālomahaṁsakāle –",
  "atk-s0512a3:613": "‘‘Susāne seyyaṁ kappemi, chavaṭṭhikaṁ upanidhāyahaṁ;",
  "atk-s0512a3:614": "Gāmaṇḍalā upāgantvā, rūpaṁ dassentinappaka’’nti. (cariyā. 3.119) –",
  "atk-s0512a3:615": "Evaṁ gāmadārakesu oṭṭhubhanādīhi ceva mālāgandhūpahārādīhi ca sukhadukkhaṁ uppādentesupi upekkhaṁ anativattantassa upekkhāpāramī paramatthapāramī nāma jātā. Iti bhagavā –",
  "atk-s0512a3:616": "‘‘Evaṁ bahubbidhaṁ dukkhaṁ, sampattī ca bahubbidhā;",
  "atk-s0512a3:617": "Bhavābhave anubhavitvā, patto sambodhimuttama’’nti. –",
  "atk-s0512a3:618": "Sammāsambodhiṁ adhigantuṁ imasmiṁ bhaddakappe attanā kataṁ dukkaracariyaṁ saṅkhepeneva vatvā puna –",
  "atk-s0512a3:619": "‘‘Datvā dātabbakaṁ dānaṁ, sīlaṁ pūretvā asesato;",
  "atk-s0512a3:620": "Nekkhamme pāramiṁ gantvā, patto sambodhimuttamaṁ.",
  "atk-s0512a3:621": "‘‘Paṇḍite paripucchitvā, vīriyaṁ katvāna muttamaṁ;",
  "atk-s0512a3:622": "Khantiyā pāramiṁ gantvā, patto sambodhimuttamaṁ.",
  "atk-s0512a3:623": "‘‘Katvā daḷhamadhiṭṭhānaṁ, saccavācānurakkhiya;",
  "atk-s0512a3:624": "Mettāya pāramiṁ gantvā, patto sambodhimuttamaṁ.",
  "atk-s0512a3:625": "‘‘Lābhālābhe yasāyase, sammānanāvamānane;",
  "atk-s0512a3:626": "Sabbattha samako hutvā, patto sambodhimuttama’’nti. –",
  "atk-s0512a3:627": "Attanā sammadeva paripūritā dasa pāramiyo dasseti.",
  "atk-s0512a3:628": "Pakiṇṇakakathā",
  "atk-s0512a3:629": "Imasmiṁ pana ṭhāne ṭhatvā mahābodhiyānapaṭipattiyaṁ ussāhajātānaṁ kulaputtānaṁ bodhisambhāresu nānappakārakosallatthaṁ sabbapāramīsu pakiṇṇakakathā kathetabbā.",
  "atk-s0512a3:630_0": "Tatridaṁ pañhakammaṁ – kā panetā pāramiyo? Kenaṭṭhena pāramiyo? Katividhā cetā? Ko",
  "atk-s0512a3:630_1": "tāsaṁ kamo? Kāni lakkhaṇarasapaccupaṭṭhānapadaṭṭhānāni? Ko paccayo? Ko saṁkileso?",
  "atk-s0512a3:630_2": "Kiṁ vodānaṁ? Ko paṭipakkho? Kā paṭipatti? Ko vibhāgo? Ko saṅgaho? Ko sampādanūpāyo?",
  "atk-s0512a3:630_3": "Kittakena kālena sampādanaṁ? Ko ānisaṁso? Kiṁ cetāsaṁ phalanti?",
  "atk-s0512a3:631": "Tatridaṁ vissajjanaṁ – kā panetā pāramiyoti? Taṇhāmānadiṭṭhīhi anupahatā karuṇūpāyakosallapariggahitā dānādayo guṇā pāramiyo.",
  "atk-s0512a3:632_0": "Kenaṭṭhena pāramiyoti? Dānasīlādiguṇavisesayogena sattuttamatāya paramā mahāsattā",
  "atk-s0512a3:632_1": "bodhisattā, tesaṁ bhāvo kammaṁ vā pāramī, dānādikiriyā. Atha vā paratīti paramo,",
  "atk-s0512a3:632_2": "dānādiguṇānaṁ pūrako pālako cāti bodhisatto, paramassa ayaṁ, paramassa vā bhāvo,",
  "atk-s0512a3:632_3": "kammaṁ vā pāramī, dānādikiriyāva. Atha vā paraṁ sattaṁ attani mavati bandhati guṇavisesayogena,",
  "atk-s0512a3:632_4": "paraṁ vā adhikataraṁ majjati sujjhati saṁkilesamalato, paraṁ vā seṭṭhaṁ nibbānaṁ",
  "atk-s0512a3:632_5": "visesena mayati gacchati, paraṁ vā lokaṁ pamāṇabhūtena ñāṇavisesena idhalokaṁ viya",
  "atk-s0512a3:632_6": "munāti paricchindati, paraṁ vā ativiya sīlādiguṇagaṇaṁ attano santāne minoti pakkhipati,",
  "atk-s0512a3:632_7": "paraṁ vā attabhūtato dhammakāyato aññaṁ paṭipakkhaṁ vā tadanatthakaraṁ kilesacoragaṇaṁ",
  "atk-s0512a3:632_8": "mināti hiṁsatīti paramo, mahāsatto. Paramassa ayantiādi vuttanayena yojetabbaṁ. Pāre",
  "atk-s0512a3:632_9": "vā nibbāne majjati sujjhati satte ca sodheti, tattha vā satte mavati bandhati yojeti,",
  "atk-s0512a3:632_10": "taṁ vā mayati gacchati gameti ca, munāti vā taṁ yāthāvato , tattha vā satte minoti",
  "atk-s0512a3:632_11": "pakkhipati, kilesārayo vā sattānaṁ tattha mināti hiṁsatīti pāramī, mahāpuriso. Tassa",
  "atk-s0512a3:632_12": "bhāvo kammaṁ vā pāramitā, dānādikiriyāva. Iminā nayena pāramīsaddattho veditabbo.",
  "atk-s0512a3:633": "Katividhāti? Saṅkhepato dasavidhā. Tā pana pāḷiyaṁ sarūpato āgatāyeva. Yathāha –",
  "atk-s0512a3:634": "‘‘Vicinanto tadā dakkhiṁ, paṭhamaṁ dānapāramiṁ;",
  "atk-s0512a3:635": "Pubbakehi mahesīhi, anuciṇṇaṁ mahāpatha’’nti. (bu. vaṁ. 2.116) –",
  "atk-s0512a3:636_0": "Ādi. Yathā cāha – ‘‘kati nu kho, bhante, buddhakārakā dhammā? Dasa kho, sāriputta,",
  "atk-s0512a3:636_1": "buddhakārakā dhammā. Katame dasa? Dānaṁ kho, sāriputta, buddhakārako dhammo, sīlaṁ,",
  "atk-s0512a3:636_2": "nekkhammaṁ, paññā, vīriyaṁ, khanti, saccaṁ, adhiṭṭhānaṁ, mettā, upekkhā buddhakārako",
  "atk-s0512a3:636_3": "dhammo. Ime kho, sāriputta, dasa buddhakārakā dhammā’’ti. Idamavoca bhagavā, idaṁ",
  "atk-s0512a3:636_4": "vatvā sugato athāparaṁ etadavoca satthā –",
  "atk-s0512a3:637": "‘‘Dānaṁ sīlañca nekkhammaṁ, paññā vīriyena pañcamaṁ;",
  "atk-s0512a3:638": "Khanti saccamadhiṭṭhānaṁ, mettupekkhāti te dasā’’ti. (bu. vaṁ. 1.76 thokaṁ visadisaṁ);",
  "atk-s0512a3:639": "Keci pana ‘‘chabbidhā’’ti vadanti. Taṁ etāsaṁ saṅgahavasena vuttaṁ. So pana saṅgaho parato āvi bhavissati.",
  "atk-s0512a3:640_0": "Ko tāsaṁ kamoti? Ettha kamoti desanākkamo, so ca paṭhamasamādānahetuko, samādānaṁ",
  "atk-s0512a3:640_1": "pavicayahetukaṁ, iti yathā ādimhi pavicitā samādinnā ca, tathā desitā. Tattha dānaṁ",
  "atk-s0512a3:640_2": "sīlassa bahūpakāraṁ sukarañcāti taṁ ādimhi vuttaṁ. Dānaṁ sīlapariggahitaṁ mahapphalaṁ",
  "atk-s0512a3:640_3": "hoti mahānisaṁsanti dānānantaraṁ sīlaṁ vuttaṁ. Sīlaṁ nekkhammapariggahitaṁ, nekkhammaṁ",
  "atk-s0512a3:640_4": "paññāpariggahitaṁ, paññā vīriyapariggahitā, vīriyaṁ khantipariggahitaṁ, khanti saccapariggahitā,",
  "atk-s0512a3:640_5": "saccaṁ adhiṭṭhānapariggahitaṁ, adhiṭṭhānaṁ mettāpariggahitaṁ, mettā upekkhāpariggahitā",
  "atk-s0512a3:640_6": "mahapphalā hoti mahānisaṁsāti mettānantaramupekkhā vuttā. Upekkhā pana karuṇāpariggahitā",
  "atk-s0512a3:640_7": "karuṇā ca upekkhāpariggahitāti veditabbā. ‘‘Kathaṁ pana mahākāruṇikā bodhisattā sattesu",
  "atk-s0512a3:640_8": "upekkhakā hontī’’ti? ‘‘Upekkhitabbayuttesu kañci kālaṁ upekkhakā honti , na pana",
  "atk-s0512a3:640_9": "sabbattha sabbadā cā’’ti keci. Apare pana – ‘‘na sattesu upekkhakā, sattakatesu pana",
  "atk-s0512a3:640_10": "vippakāresu upekkhakā hontī’’ti.",
  "atk-s0512a3:641_0": "Aparo nayo – pacurajanesupi pavattiyā sabbasattasādhāraṇattā appaphalattā sukarattā",
  "atk-s0512a3:641_1": "ca ādimhi dānaṁ vuttaṁ. Sīlena dāyakapaṭiggāhakasuddhito parānuggahaṁ vatvā parapīḷānivattivacanato",
  "atk-s0512a3:641_2": "kiriyadhammaṁ vatvā akiriyadhammavacanato bhogasampattihetuṁ vatvā bhavasampattihetuvacanato",
  "atk-s0512a3:641_3": "ca dānassa anantaraṁ sīlaṁ vuttaṁ. Nekkhammena sīlasampattisiddhito kāyavacīsucaritaṁ",
  "atk-s0512a3:641_4": "vatvā manosucaritavacanato visuddhasīlassa sukheneva jhānasamijjhanato kammāparādhappahānena",
  "atk-s0512a3:641_5": "payogasuddhiṁ vatvā kilesāparādhappahānena āsayasuddhivacanato vītikkamappahānena",
  "atk-s0512a3:641_6": "cittassa pariyuṭṭhānappahānavacanato ca sīlassa anantaraṁ nekkhammaṁ vuttaṁ. Paññāya",
  "atk-s0512a3:641_7": "nekkhammassa siddhiparisuddhito jhānābhāvena paññābhāvavacanato ‘‘samādhipadaṭṭhānā",
  "atk-s0512a3:641_8": "hi paññā, paññāpaccupaṭṭhāno ca samādhi’’. Samathanimittaṁ vatvā upekkhānimittavacanato",
  "atk-s0512a3:641_9": "parahitajjhānena parahitakaraṇūpāyakosallavacanato ca nekkhammassa anantaraṁ paññā",
  "atk-s0512a3:641_10": "vuttā. Vīriyārambhena paññākiccasiddhito sattasuññatādhammanijjhānakkhantiṁ vatvā",
  "atk-s0512a3:641_11": "sattahitāya ārambhassa acchariyatāvacanato upekkhānimittaṁ vatvā paggahanimittavacanato",
  "atk-s0512a3:641_12": "nisammakāritaṁ vatvā uṭṭhānavacanato ca ‘‘nisammakārino hi uṭṭhānaṁ phalavisesamāvahatī’’ti",
  "atk-s0512a3:641_13": "paññāya anantaraṁ vīriyaṁ vuttaṁ.",
  "atk-s0512a3:642_0": "Vīriyena titikkhāsiddhito ‘‘vīriyavā hi āraddhavīriyattā sattasaṅkhārehi upanītaṁ",
  "atk-s0512a3:642_1": "dukkhaṁ abhibhuyya viharati’’. Vīriyassa titikkhālaṅkārabhāvato ‘‘vīriyavato hi titikkhā",
  "atk-s0512a3:642_2": "sobhati’’. Paggahanimittaṁ vatvā samathanimittavacanato accārambhena uddhaccadosappahānavacanato",
  "atk-s0512a3:642_3": "‘‘dhammanijjhānakkhantiyā hi uddhaccadoso pahīyati’’. Vīriyavato sātaccakaraṇavacanato",
  "atk-s0512a3:642_4": "‘‘khantibahulo hi anuddhato sātaccakārī hoti’’. Appamādavato parahitakiriyārambhe",
  "atk-s0512a3:642_5": "paccupakārataṇhābhāvavacanato ‘‘yāthāvato dhammanijjhāne hi sati taṇhā na hoti’’.",
  "atk-s0512a3:642_6": "Parahitārambhe paramepi parakatadukkhasahanatāvacanato ca vīriyassa anantaraṁ khanti",
  "atk-s0512a3:642_7": "vuttā. Saccena khantiyā cirādhiṭṭhānato apakārino apakārakhantiṁ vatvā tadupakārakaraṇe",
  "atk-s0512a3:642_8": "avisaṁvādavacanato khantiyā apavādavācāvikampanena bhūtavāditāya avijahanavacanato",
  "atk-s0512a3:642_9": "sattasuññatādhammanijjhānakkhantiṁ vatvā tadupabrūhitañāṇasaccavacanato ca khantiyā",
  "atk-s0512a3:642_10": "anantaraṁ saccaṁ vuttaṁ.",
  "atk-s0512a3:643_0": "Adhiṭṭhānena saccasiddhito ‘‘acalādhiṭṭhānassa hi virati sijjhati’’. Avisaṁvāditaṁ",
  "atk-s0512a3:643_1": "vatvā tattha acalabhāvavacanato ‘‘saccasandho hi dānādīsu paṭiññānurūpaṁ niccalova",
  "atk-s0512a3:643_2": "pavattati’’. Ñāṇasaccaṁ vatvā sambhāresu pavattiniṭṭhāpanavacanato ‘‘yathābhūtañāṇavā",
  "atk-s0512a3:643_3": "hi bodhisambhāre adhiṭṭhāti, te ca niṭṭhāpeti paṭipakkhehi akampiyabhāvato’’ti saccassa",
  "atk-s0512a3:643_4": "anantaraṁ adhiṭṭhānaṁ vuttaṁ. Mettāya parahitakaraṇasamādānādhiṭṭhānasiddhito adhiṭṭhānaṁ",
  "atk-s0512a3:643_5": "vatvā hitūpasaṁhāravacanato ‘‘bodhisambhāre hi adhitiṭṭhamāno mettāvihārī hoti’’.",
  "atk-s0512a3:643_6": "Acalādhiṭṭhānassa samādānāvikopanena samādānasambhavato ca adhiṭṭhānassa anantaraṁ",
  "atk-s0512a3:643_7": "mettā vuttā. Upekkhāya mettāvisuddhito sattesu hitūpasaṁhāraṁ vatvā tadaparādhesu",
  "atk-s0512a3:643_8": "udāsīnatāvacanato mettābhāvanaṁ vatvā tannissandabhāvanāvacanato hitakāmasattepi",
  "atk-s0512a3:643_9": "upekkhakoti acchariyaguṇatāvacanato ca mettāya anantaraṁ upekkhā vuttāti evametāsaṁ kamo veditabbo.",
  "atk-s0512a3:644_0": "Kāni lakkhaṇarasapaccupaṭṭhānapadaṭṭhānānīti ettha avisesena tāva sabbāpi pāramiyo",
  "atk-s0512a3:644_1": "parānuggahalakkhaṇā, paresaṁ upakārakaraṇarasā, avikampanarasā vā, hitesitāpaccupaṭṭhānā,",
  "atk-s0512a3:644_2": "buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "atk-s0512a3:645_0": "Visesena pana yasmā karuṇūpāyakosallapariggahitā attūpakaraṇapariccāgacetanā dānapāramitā,",
  "atk-s0512a3:645_1": "karuṇūpāyakosallapariggahitaṁ kāyavacīsucaritaṁ atthato akattabbaviratikattabbakaraṇacetanādayo",
  "atk-s0512a3:645_2": "ca sīlapāramitā. Karuṇūpāyakosallapariggahito ādīnavadassanapubbaṅgamo kāmabhavehi",
  "atk-s0512a3:645_3": "nikkhamanacittuppādo nekkhammapāramitā, karuṇūpāyakosallapariggahito dhammānaṁ sāmaññavisesalakkhaṇāvabodho",
  "atk-s0512a3:645_4": "paññāpāramitā. Karuṇūpāyakosallapariggahito kāyacittehi parahitārambho vīriyapāramitā,",
  "atk-s0512a3:645_5": "karuṇūpāyakosallapariggahitaṁ sattasaṅkhārāparādhasahanaṁ adosappadhāno tadākārappavattacittuppādo",
  "atk-s0512a3:645_6": "khantipāramitā, karuṇūpāyakosallapariggahitaṁ viraticetanādibhedaṁ avisaṁvādanaṁ",
  "atk-s0512a3:645_7": "saccapāramitā, karuṇūpāyakosallapariggahitaṁ acalasamādānādhiṭṭhānaṁ tadākārappavatto",
  "atk-s0512a3:645_8": "cittuppādo adhiṭṭhānapāramitā, karuṇūpāyakosallapariggahito lokassa hitasukhūpasaṁhāro",
  "atk-s0512a3:645_9": "atthato abyāpādo mettāpāramitā, karuṇūpāyakosallapariggahitā anunayapaṭighaviddhaṁsanī",
  "atk-s0512a3:645_10": "iṭṭhāniṭṭhesu sattasaṅkhāresu samappavatti upekkhāpāramitā.",
  "atk-s0512a3:646_0": "Tasmā pariccāgalakkhaṇā dānapāramī, deyyadhamme lobhaviddhaṁsanarasā, anāsattipaccupaṭṭhānā,",
  "atk-s0512a3:646_1": "bhavavibhavasampattipaccupaṭṭhānā vā, pariccajitabbavatthupadaṭṭhānā. Sīlanalakkhaṇā",
  "atk-s0512a3:646_2": "sīlapāramī, samādhānalakkhaṇā patiṭṭhānalakkhaṇā cāti vuttaṁ hoti. Dussīlyaviddhaṁsanarasā,",
  "atk-s0512a3:646_3": "anavajjarasā vā, soceyyapaccupaṭṭhānā, hirottappapadaṭṭhānā. Kāmato ca bhavato ca",
  "atk-s0512a3:646_4": "nikkhamanalakkhaṇā nekkhammapāramī, tadādīnavavibhāvanarasā, tato eva vimukhabhāvapaccupaṭṭhānā,",
  "atk-s0512a3:646_5": "saṁvegapadaṭṭhānā. Yathāsabhāvapaṭivedhalakkhaṇā paññāpāramī, akkhalitapaṭivedhalakkhaṇā",
  "atk-s0512a3:646_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "atk-s0512a3:646_7": "araññagatasudesiko viya, samādhipadaṭṭhānā, catusaccapadaṭṭhānā vā. Ussāhalakkhaṇā",
  "atk-s0512a3:646_8": "vīriyapāramī, upatthambhanarasā, asaṁsīdanapaccupaṭṭhānā, vīriyārambhavatthupadaṭṭhānā,",
  "atk-s0512a3:646_9": "saṁvegapadaṭṭhānā vā. Khamanalakkhaṇā khantipāramī, iṭṭhāniṭṭhasahanarasā, adhivāsanapaccupaṭṭhānā,",
  "atk-s0512a3:646_10": "avirodhapaccupaṭṭhānā vā, yathābhūtadassanapadaṭṭhānā. Avisaṁvādanalakkhaṇā saccapāramī,",
  "atk-s0512a3:646_11": "yathāsabhāvavibhāvanarasā, sādhutāpaccupaṭṭhānā, soraccapadaṭṭhānā. Bodhisambhāresu",
  "atk-s0512a3:646_12": "adhiṭṭhānalakkhaṇā adhiṭṭhānapāramī, tesaṁ paṭipakkhābhibhavanarasā, tattha acalatāpaccupaṭṭhānā,",
  "atk-s0512a3:646_13": "bodhisambhārapadaṭṭhānā. Hitākārappavattilakkhaṇā mettāpāramī, hitūpasaṁhārarasā,",
  "atk-s0512a3:646_14": "āghātavinayanarasā vā, sommabhāvapaccupaṭṭhānā, sattānaṁ manāpabhāvadassanapadaṭṭhānā.",
  "atk-s0512a3:646_15": "Majjhattākārappavattilakkhaṇā upekkhāpāramī, samabhāvadassanarasā, paṭighānunayavūpasamapaccupaṭṭhānā,",
  "atk-s0512a3:646_16": "kammassakatāpaccavekkhaṇapadaṭṭhānā.",
  "atk-s0512a3:647_0": "Ettha ca karuṇūpāyakosallapariggahitatā dānādīnaṁ pariccāgādilakkhaṇassa visesanabhāvena",
  "atk-s0512a3:647_1": "vattabbā. Karuṇūpāyakosallapariggahitāni hi dānādīni bodhisattasantāne pavattāni",
  "atk-s0512a3:647_2": "dānādipāramiyo nāma honti.",
  "atk-s0512a3:648": "Kopaccayoti? Abhinīhāro tāva pāramīnaṁ paccayo. Yo hi ayaṁ –",
  "atk-s0512a3:649": "‘‘Manussattaṁ liṅgasampatti, hetu satthāradassanaṁ;",
  "atk-s0512a3:650": "Pabbajjā guṇasampatti, adhikāro ca chandatā;",
  "atk-s0512a3:651": "Aṭṭhadhammasamodhānā, abhinīhāro samijjhatī’’ti. (bu. vaṁ. 2.59) –",
  "atk-s0512a3:652_0": "Evaṁ vutto aṭṭhadhammasamodhānasampādito ‘‘tiṇṇo tāreyyaṁ mutto moceyyaṁ danto dameyyaṁ",
  "atk-s0512a3:652_1": "santo sameyyaṁ assattho assāseyyaṁ parinibbuto parinibbāpeyyaṁ suddho sodheyyaṁ buddho",
  "atk-s0512a3:652_2": "bodheyya’’ntiādinayappavatto abhinīhāro. So avisesena sabbapāramīnaṁ paccayo. Tappavattiyā",
  "atk-s0512a3:652_3": "hi uddhaṁ pāramīnaṁ pavicayupaṭṭhānasamādānādhiṭṭhānanipphattiyo mahāpurisānaṁ sambhavanti.",
  "atk-s0512a3:653_0": "Tattha manussattanti manussattabhāvo. Manussattabhāveyeva hi ṭhatvā buddhattaṁ patthentassa",
  "atk-s0512a3:653_1": "patthanā samijjhati, na nāgasupaṇṇādijātīsu ṭhitassa. Kasmāti ce? Buddhabhāvassa",
  "atk-s0512a3:653_2": "ananucchavikabhāvato.",
  "atk-s0512a3:654_0": "Liṅgasampattīti manussattabhāve ṭhitassāpi purisasseva patthanā samijjhati, na itthiyā",
  "atk-s0512a3:654_1": "na paṇḍakanapuṁsakaubhatobyañjanakānaṁ vā samijjhati. Kasmāti ce? Yathāvuttakāraṇato",
  "atk-s0512a3:654_2": "lakkhaṇapāripūriyā abhāvato ca. Vuttañcetaṁ – ‘‘aṭṭhānametaṁ, bhikkhave, anavakāso,",
  "atk-s0512a3:654_3": "yaṁ itthī arahaṁ assa sammāsambuddho’’ti (a. ni. 1.279; vibha. 809) vitthāro. Tasmā",
  "atk-s0512a3:654_4": "manussajātikassāpi itthiliṅge ṭhitassa paṇḍakādīnaṁ vā patthanā na samijjhati.",
  "atk-s0512a3:655": "Hetūti upanissayasampatti. Manussapurisassāpi hi upanissayasampannasseva hetusampattiyā patthanā samijjhati, na itarassa.",
  "atk-s0512a3:656_0": "Satthāradassananti satthusammukhībhāvo. Dharamānakabuddhasseva hi santike patthentassa",
  "atk-s0512a3:656_1": "patthanā samijjhati, parinibbute pana bhagavati cetiyassa santike vā bodhimūle vā",
  "atk-s0512a3:656_2": "paṭimāya vā paccekabuddhabuddhasāvakānaṁ vā santike patthanā na samijjhati. Kasmā?",
  "atk-s0512a3:656_3": "Adhikārassa balavabhāvābhāvato. Buddhānaṁ eva pana santike patthanā samijjhati, ajjhāsayassa",
  "atk-s0512a3:656_4": "uḷārabhāvena tadadhikārassa balavabhāvāpattito.",
  "atk-s0512a3:657_0": "Pabbajjāti buddhassa bhagavato santike patthentassāpi kammakiriyavādīsu tāpasesu",
  "atk-s0512a3:657_1": "vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā?",
  "atk-s0512a3:657_2": "Buddhabhāvassa ananucchavikabhāvato. Pabbajitā eva hi mahābodhisattā sammāsambodhiṁ",
  "atk-s0512a3:657_3": "adhigacchanti, na gahaṭṭhabhūtā, tasmā paṇidhānakāle ca pabbajjāliṅgaṁ eva hi yuttarūpaṁ",
  "atk-s0512a3:657_4": "kiñca guṇasampattiadhiṭṭhānabhāvato.",
  "atk-s0512a3:658_0": "Guṇasampattīti abhiññādiguṇasampadā. Pabbajitassāpi hi aṭṭhasamāpattilābhino pañcābhiññasseva",
  "atk-s0512a3:658_1": "patthanā samijjhati, na yathāvuttaguṇasampattiyā virahitassa. Kasmā? Pāramipavicayassa",
  "atk-s0512a3:658_2": "asamatthabhāvato, upanissayasampattiyā abhiññāsampattiyā ca samannāgatattā mahāpurisā",
  "atk-s0512a3:658_3": "katābhinīhārā sayameva pāramī pavicetuṁ samatthā honti.",
  "atk-s0512a3:659": "Adhikāroti adhiko upakāro. Yathāvuttaguṇasampannopi hi yo attano jīvitampi buddhānaṁ pariccajitvā tasmiṁ kāle adhikaṁ upakāraṁ karoti, tasseva abhinīhāro samijjhati, na itarassa.",
  "atk-s0512a3:660_0": "Chandatāti kattukāmatākusalacchando. Yassa hi yathāvuttadhammasamannāgatassa buddhakārakadhammānaṁ",
  "atk-s0512a3:660_1": "atthāya mahanto chando mahatī patthanā mahatī kattukāmatā atthi, tasseva samijjhati, na itarassa.",
  "atk-s0512a3:661_0": "Tatridaṁ chandamahantatāya opammaṁ – yo sakalacakkavāḷagabbhaṁ ekodakībhūtaṁ attano",
  "atk-s0512a3:661_1": "bāhubaleneva uttaritvā pāraṁ gantuṁ samattho, so buddhattaṁ pāpuṇātīti sutvā taṁ",
  "atk-s0512a3:661_2": "dukkarato adahanto ‘‘ahaṁ taṁ uttaritvā pāraṁ gamissāmī’’ti chandajāto hoti, na tattha",
  "atk-s0512a3:661_3": "saṅkocaṁ āpajjati. Tathā yo sakalacakkavāḷaṁ vītaccikānaṁ vigatadhūmānaṁ aṅgārānaṁ",
  "atk-s0512a3:661_4": "pūraṁ pādehi akkamanto atikkamitvā parabhāgaṁ pāpuṇituṁ samattho…pe… na tattha saṅkocaṁ",
  "atk-s0512a3:661_5": "āpajjati. Tathā yo sakalacakkavāḷaṁ sattisūlehi sunisitaphalehi nirantaraṁ ākiṇṇaṁ",
  "atk-s0512a3:661_6": "pādehi akkamanto atikkamitvā…pe… na tattha saṅkocaṁ āpajjati. Tathā yo sakalacakkavāḷaṁ",
  "atk-s0512a3:661_7": "nirantaraṁ ghanaveḷugumbasañchannaṁ kaṇṭakalatāvanagahanaṁ vinivijjhitvā parabhāgaṁ",
  "atk-s0512a3:661_8": "gantuṁ samattho…pe… na tattha saṅkocaṁ āpajjati. Tathā yo ‘‘cattāri asaṅkhyeyyāni",
  "atk-s0512a3:661_9": "satasahassañca kappe niraye paccitvā buddhattaṁ pattabba’’nti sutvā taṁ dukkarato",
  "atk-s0512a3:661_10": "adahanto ‘‘ahaṁ tattha paccitvā buddhattaṁ pāpuṇissāmī’’ti chandajāto hoti, na tattha",
  "atk-s0512a3:661_11": "saṅkocaṁ āpajjatīti evamādinā nayena ettha chandassa mahantabhāvo veditabbo.",
  "atk-s0512a3:662_0": "Evaṁ aṭṭhaṅgasamannāgato panāyaṁ abhinīhāro atthato tesaṁ aṭṭhannaṁ aṅgānaṁ samodhānena",
  "atk-s0512a3:662_1": "tathāpavatto cittuppādoti veditabbo. So sammadeva sammāsambodhiyā paṇidhānalakkhaṇo.",
  "atk-s0512a3:662_2": "‘‘Aho vatāhaṁ anuttaraṁ sammāsambodhiṁ abhisambujjheyyaṁ, sabbasattānaṁ hitasukhaṁ",
  "atk-s0512a3:662_3": "nipphādeyya’’nti evamādipatthanāraso, bodhisambhārahetubhāvapaccupaṭṭhāno, mahākaruṇāpadaṭṭhāno,",
  "atk-s0512a3:662_4": "upanissayasampattipadaṭṭhāno vā. Acinteyyaṁ buddhabhūmiṁ aparimāṇaṁ sattalokahitañca",
  "atk-s0512a3:662_5": "ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo",
  "atk-s0512a3:662_6": "puññavisesoti daṭṭhabbo.",
  "atk-s0512a3:663_0": "Yassa ca uppattiyā saheva mahāpuriso mahābodhiyānapaṭipattiṁ otiṇṇo nāma hoti niyatabhāvasamadhigamanato",
  "atk-s0512a3:663_1": "tato anivattanasabhāvattā bodhisattoti samaññaṁ paṭilabhati, sabbabhāvena sammāsambodhiyaṁ",
  "atk-s0512a3:663_2": "samāsattamānasatā bodhisambhārasikkhāsamatthatā cassa santiṭṭhati. Yathāvuttābhinīhārasamijjhanena",
  "atk-s0512a3:663_3": "hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo",
  "atk-s0512a3:663_4": "pavicinitvā samādāya anukkamena paripūrenti. Tathā katamahābhinīhāro hi sumedhapaṇḍito",
  "atk-s0512a3:663_5": "paṭipajji. Yathāha –",
  "atk-s0512a3:664": "‘‘Handa buddhakare dhamme, vicināmi ito cito;",
  "atk-s0512a3:665": "Uddhaṁ adho dasa disā, yāvatā dhammadhātuyā;",
  "atk-s0512a3:666": "Vicinanto tadā dakkhiṁ, paṭhamaṁ dānapārami’’nti. (bu. vaṁ. 2.115-116) –",
  "atk-s0512a3:667": "Vitthāro. Tassa ca abhinīhārassa cattāro paccayā cattāro hetū cattāri ca balāni veditabbāni.",
  "atk-s0512a3:668_0": "Tattha katame cattāro paccayā? Idha mahāpuriso passati tathāgataṁ mahatā buddhānubhāvena",
  "atk-s0512a3:668_1": "acchariyabbhutaṁ pāṭihāriyaṁ karontaṁ. Tassa taṁ nissāya taṁ ārammaṇaṁ katvā mahābodhiyaṁ",
  "atk-s0512a3:668_2": "cittaṁ santiṭṭhati – ‘‘mahānubhāvā vatāyaṁ dhammadhātu, yassā suppaṭividdhattā bhagavā",
  "atk-s0512a3:668_3": "evaṁ acchariyabbhutadhammo acinteyyānubhāvo cā’’ti . So tameva mahānubhāvadassanaṁ",
  "atk-s0512a3:668_4": "nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti. Ayaṁ paṭhamo",
  "atk-s0512a3:668_5": "paccayo mahābhinīhārāya.",
  "atk-s0512a3:669_0": "Na heva kho passati tathāgatassa yathāvuttaṁ mahānubhāvataṁ, api ca kho suṇāti ‘‘ediso",
  "atk-s0512a3:669_1": "ca ediso ca bhagavā’’ti. So taṁ nissāya taṁ paccayaṁ katvā sambodhiyaṁ adhimuccanto",
  "atk-s0512a3:669_2": "tattha cittaṁ ṭhapeti. Ayaṁ dutiyo paccayo mahābhinīhārāya.",
  "atk-s0512a3:670_0": "Na heva kho passati tathāgatassa yathāvuttaṁ mahānubhāvataṁ, napi taṁ parato suṇāti,",
  "atk-s0512a3:670_1": "api ca kho tathāgatassa dhammaṁ desentassa ‘‘dasabalasamannāgato, bhikkhave, tathāgato’’tiādinā",
  "atk-s0512a3:670_2": "(saṁ. ni. 2.21-22) buddhānubhāvapaṭisaṁyuttaṁ dhammaṁ suṇāti. So taṁ nissāya taṁ",
  "atk-s0512a3:670_3": "paccayaṁ katvā sambodhiyaṁ adhimuccanto tattha cittaṁ ṭhapeti. Ayaṁ tatiyo paccayo mahābhinīhārāya.",
  "atk-s0512a3:671_0": "Na heva kho passati tathāgatassa yathāvuttaṁ mahānubhāvataṁ, napi taṁ parato suṇāti,",
  "atk-s0512a3:671_1": "napi tathāgatassa dhammaṁ suṇāti, api ca kho uḷārajjhāsayo kalyāṇādhimuttiko ‘‘ahametaṁ",
  "atk-s0512a3:671_2": "buddhavaṁsaṁ buddhatantiṁ buddhapaveṇiṁ buddhadhammataṁ paripālessāmī’’ti yāvadeva",
  "atk-s0512a3:671_3": "dhammaṁ eva sakkaronto garukaronto mānento pūjento dhammaṁ apacāyamāno taṁ nissāya",
  "atk-s0512a3:671_4": "taṁ paccayaṁ katvā sambodhiyaṁ adhimuccanto tattha cittaṁ ṭhapeti. Ayaṁ catuttho",
  "atk-s0512a3:671_5": "paccayo mahābhinīhārāya.",
  "atk-s0512a3:672_0": "Tattha katame cattāro hetū mahābhinīhārāya? Idha mahāpuriso pakatiyā upanissayasampannova",
  "atk-s0512a3:672_1": "hoti purimakesu buddhesu katādhikāro. Ayaṁ paṭhamo hetu mahābhinīhārāya. Puna caparaṁ",
  "atk-s0512a3:672_2": "mahāpuriso pakatiyā karuṇājjhāsayo hoti karuṇādhimutto sattānaṁ dukkhaṁ apanetukāmo",
  "atk-s0512a3:672_3": "api ca attano kāyajīvitaṁ pariccajitvā. Ayaṁ dutiyo hetu mahābhinīhārāya. Puna caparaṁ",
  "atk-s0512a3:672_4": "mahāpuriso sakalatopi vaṭṭadukkhato sattahitāya ca dukkaracariyato sucirampi kālaṁ",
  "atk-s0512a3:672_5": "ghaṭento vāyamanto anibbinno hoti anutrāsī yāva icchitatthanipphatti. Ayaṁ tatiyo",
  "atk-s0512a3:672_6": "hetu mahābhinīhārāya. Puna caparaṁ mahāpuriso kalyāṇamittasannissito hoti, yo ahitato",
  "atk-s0512a3:672_7": "nivāreti, hite patiṭṭhapeti. Ayaṁ catuttho hetu mahābhinīhārāya.",
  "atk-s0512a3:673_0": "Tatrāyaṁ mahāpurisassa upanissayasampadā – ekantenevassa yathā ajjhāsayo sambodhininno",
  "atk-s0512a3:673_1": "hoti sambodhipoṇo sambodhipabbhāro, tathā sattānaṁ hitacariyā. Yato cānena purimabuddhānaṁ",
  "atk-s0512a3:673_2": "santike sambodhiyā paṇidhānaṁ kataṁ hoti manasā vācāya ca ‘‘ahampi ediso sammāsambuddho",
  "atk-s0512a3:673_3": "hutvā sammadeva sattānaṁ hitasukhaṁ nipphādeyya’’nti. Evaṁ sampannūpanissayassa panassa",
  "atk-s0512a3:673_4": "imāni upanissayasampattiyā liṅgāni bhavanti yehi samannāgatassa sāvakabodhisattehi",
  "atk-s0512a3:673_5": "ca paccekabodhisattehi ca mahāviseso mahantaṁ nānākaraṇaṁ paññāyati indriyato paṭipattito",
  "atk-s0512a3:673_6": "kosallato ca. Idha upanissayasampanno mahāpuriso yathā visadindriyo hoti visadañāṇo,",
  "atk-s0512a3:673_7": "na tathā itare. Parahitāya paṭipanno hoti, na attahitāya. Tathā hi so yathā bahujanahitāya",
  "atk-s0512a3:673_8": "bahujanasukhāya lokānukampāya atthāya hitāya sukhāya devamanussānaṁ paṭipajjati,",
  "atk-s0512a3:673_9": "na tathā itare. Tattha ca kosallaṁ āvahati ṭhānuppattikapaṭibhānena ṭhānāṭhānakusalatāya ca.",
  "atk-s0512a3:674_0": "Tathā mahāpuriso pakatiyā dānajjhāsayo hoti dānābhirato, sati deyyadhamme deti eva,",
  "atk-s0512a3:674_1": "na dānato saṅkocaṁ āpajjati, satataṁ samitaṁ saṁvibhāgasīlo hoti, pamuditova deti",
  "atk-s0512a3:674_2": "ādarajāto, na udāsīnacitto, mahantampi dānaṁ datvā na ca dānena santuṭṭho hoti, pageva",
  "atk-s0512a3:674_3": "appaṁ, paresañca ussāhaṁ janento dāne vaṇṇaṁ bhāsati, dānapaṭisaṁyuttaṁ dhammakathaṁ",
  "atk-s0512a3:674_4": "karoti, aññe ca paresaṁ dente disvā attamano hoti, bhayaṭṭhānesu ca paresaṁ abhayaṁ",
  "atk-s0512a3:674_5": "detīti evamādīni dānajjhāsayassa mahāpurisassa dānapāramiyā liṅgāni.",
  "atk-s0512a3:675_0": "Tathā pāṇātipātādīhi pāpadhammehi hirīyati ottappati, sattānaṁ aviheṭhanajātiko hoti",
  "atk-s0512a3:675_1": "sorato sukhasīlo asaṭho amāyāvī ujujātiko suvaco sovacassakaraṇīyehi dhammehi samannāgato",
  "atk-s0512a3:675_2": "mudujātiko atthaddho anatimānī, parasantakaṁ nādiyati antamaso tiṇasalākaṁ upādāya,",
  "atk-s0512a3:675_3": "attano hatthe nikkhittaṁ iṇaṁ vā gahetvā paraṁ na visaṁvādeti, parasmiṁ vā attano",
  "atk-s0512a3:675_4": "santake byāmūḷhe vissarite vā taṁ saññāpetvā paṭipādeti yathā taṁ na parahatthagataṁ",
  "atk-s0512a3:675_5": "hoti, aloluppo hoti, parapariggahesu pāpakaṁ cittampi na uppādeti, itthibyasanādīni",
  "atk-s0512a3:675_6": "dūrato parivajjeti, saccavādī saccasandho bhinnānaṁ sandhātā sahitānaṁ anuppadātā,",
  "atk-s0512a3:675_7": "piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto",
  "atk-s0512a3:675_8": "aviparītadassano, kammassakatañāṇena saccānulomikañāṇena kataññū katavedī vuddhāpacāyī",
  "atk-s0512a3:675_9": "suvisuddhājīvo dhammakāmo parepi dhamme samādapetā sabbena sabbaṁ akiccato satte",
  "atk-s0512a3:675_10": "nivāretā kiccesu patiṭṭhapetā attanā ca tattha kicce yogaṁ āpajjitā, katvā vā pana",
  "atk-s0512a3:675_11": "sayaṁ akattabbaṁ sīghaññeva tato paṭivirato hotīti evamādīni sīlajjhāsayassa mahāpurisassa",
  "atk-s0512a3:675_12": "sīlapāramiyā liṅgāni.",
  "atk-s0512a3:676_0": "Tathā mandakileso hoti mandanīvaraṇo, pavivekajjhāsayo avikkhepabahulo, na tassa",
  "atk-s0512a3:676_1": "pāpakā vitakkā cittaṁ anvāssavanti, vivekagatassa cassa appakasireneva cittaṁ samādhiyati,",
  "atk-s0512a3:676_2": "amittapakkhepi tuvaṭaṁ mettacittatā santiṭṭhati, pageva itarasmiṁ, satimā ca hoti",
  "atk-s0512a3:676_3": "cirakatampi cirabhāsitampi saritā anussaritā, medhāvī ca hoti dhammojapaññāya samannāgato,",
  "atk-s0512a3:676_4": "nipako ca hoti tāsu tāsu itikattabbatāsu, āraddhavīriyo ca hoti sattānaṁ hitakiriyāsu,",
  "atk-s0512a3:676_5": "khantibalasamannāgato ca hoti sabbasaho, acalādhiṭṭhāno ca hoti daḷhasamādāno , ajjhupekkhako",
  "atk-s0512a3:676_6": "ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṁ",
  "atk-s0512a3:676_7": "vasena nekkhammapāramiādīnaṁ liṅgāni veditabbāni.",
  "atk-s0512a3:677_0": "Evametehi bodhisambhāraliṅgehi samannāgatassa mahāpurisassa yaṁ vuttaṁ ‘‘mahābhinīhārāya",
  "atk-s0512a3:677_1": "kalyāṇamittasannissayo hetū’’ti. Tatridaṁ saṅkhepato kalyāṇamittalakkhaṇaṁ – idha",
  "atk-s0512a3:677_2": "kalyāṇamitto saddhāsampanno hoti sīlasampanno sutasampanno cāgasampanno vīriyasampanno",
  "atk-s0512a3:677_3": "satisampanno samādhisampanno paññāsampanno. Tattha saddhāsampattiyā saddahati tathāgatassa",
  "atk-s0512a3:677_4": "bodhiṁ kammaphalañca, tena sammāsambodhiyā hetubhūtaṁ sattesu hitesitaṁ na pariccajati,",
  "atk-s0512a3:677_5": "sīlasampattiyā sattānaṁ piyo hoti manāpo garu bhāvanīyo codako pāpagarahī vattā vacanakkhamo,",
  "atk-s0512a3:677_6": "sutasampattiyā sattānaṁ hitasukhāvahaṁ gambhīraṁ dhammakathaṁ kattā hoti, cāgasampattiyā",
  "atk-s0512a3:677_7": "appiccho hoti santuṭṭho pavivitto asaṁsaṭṭho, vīriyasampattiyā āraddhavīriyo hoti",
  "atk-s0512a3:677_8": "sattānaṁ hitapaṭipattiyaṁ, satisampattiyā upaṭṭhitasati hoti anavajjadhammesu, samādhisampattiyā",
  "atk-s0512a3:677_9": "avikkhitto hoti samāhitacitto, paññāsampattiyā aviparītaṁ pajānāti, so satiyā kusalākusalānaṁ",
  "atk-s0512a3:677_10": "dhammānaṁ gatiyo samanvesamāno paññāya sattānaṁ hitāhitaṁ yathābhūtaṁ jānitvā samādhinā",
  "atk-s0512a3:677_11": "tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "atk-s0512a3:678": "‘‘Piyo garu bhāvanīyo, vattā ca vacanakkhamo;",
  "atk-s0512a3:679": "Gambhīrañca kathaṁ kattā, no caṭṭhāne niyojako’’ti. (a. ni. 7.37; netti. 113) –",
  "atk-s0512a3:680_0": "Evaṁ guṇasamannāgatañca kalyāṇamittaṁ upanissāya mahāpuriso attano upanissayasampattiṁ",
  "atk-s0512a3:680_1": "sammadeva pariyodapeti. Suvisuddhāsayapayogo ca hutvā catūhi balehi samannāgato na",
  "atk-s0512a3:680_2": "cireneva aṭṭhaṅge samodhānetvā mahābhinīhāraṁ karonto bodhisattabhāve patiṭṭhahati",
  "atk-s0512a3:680_3": "anivattidhammo niyato sambodhiparāyano.",
  "atk-s0512a3:681_0": "Tassimāni cattāri balāni. Ajjhattikabalaṁ yā sammāsambodhiyaṁ attasannissayā dhammagāravena",
  "atk-s0512a3:681_1": "abhiruci ekantaninnajjhāsayatā, yāya mahāpuriso attādhipati lajjāpassayo abhinīhārasampanno",
  "atk-s0512a3:681_2": "ca hutvā pāramiyo pūretvā sammāsambodhiṁ pāpuṇāti. Bāhirabalaṁ yā sammāsambodhiyaṁ",
  "atk-s0512a3:681_3": "parasannissayā abhiruci ekantaninnajjhāsayatā, yāya mahāpuriso lokādhipati mānāpassayo",
  "atk-s0512a3:681_4": "abhinīhārasampanno ca hutvā pāramiyo pūretvā sammāsambodhiṁ pāpuṇāti. Upanissayabalaṁ",
  "atk-s0512a3:681_5": "yā sammāsambodhiyaṁ upanissayasampattiyā abhiruci ekantaninnajjhāsayatā, yāya mahāpuriso",
  "atk-s0512a3:681_6": "tikkhindriyo visadadhātuko satisannissayo abhinīhārasampanno ca hutvā pāramiyo pūretvā",
  "atk-s0512a3:681_7": "sammāsambodhiṁ pāpuṇāti. Payogabalaṁ yā sammāsambodhiyaṁ tajjā payogasampadā sakkaccakāritā",
  "atk-s0512a3:681_8": "sātaccakāritā, yāya mahāpuriso visuddhapayogo nirantarakārī abhinīhārasampanno ca",
  "atk-s0512a3:681_9": "hutvā pāramiyo pūretvā sammāsambodhiṁ pāpuṇāti.",
  "atk-s0512a3:682_0": "Evamayaṁ catūhi paccayehi catūhi hetūhi catūhi ca balehi sampannasamudāgamo aṭṭhaṅgasamodhānasampādito",
  "atk-s0512a3:682_1": "abhinīhāro pāramīnaṁ paccayo mūlakāraṇabhāvato. Yassa ca pavattiyā mahāpurise cattāro",
  "atk-s0512a3:682_2": "acchariyā abbhutā dhammā patiṭṭhahanti, sabbasattanikāyaṁ attano orasaputtaṁ viya",
  "atk-s0512a3:682_3": "piyacittena pariggaṇhāti. Na cassa cittaṁ puttasaṁkilesavasena saṁkilissati. Sattānaṁ",
  "atk-s0512a3:682_4": "hitasukhāvaho cassa ajjhāsayo payogo ca hoti. Attano ca buddhakārakadhammā uparūpari",
  "atk-s0512a3:682_5": "vaḍḍhanti paripaccanti ca. Yato ca mahāpuriso uḷāratamena puññābhisandena kusalābhisandena",
  "atk-s0512a3:682_6": "pavattiyā paccayena sukhassāhārena samannāgato sattānaṁ dakkhiṇeyyo uttamagāravaṭṭhānaṁ",
  "atk-s0512a3:682_7": "asadisaṁ puññakkhettañca hoti. Evamanekaguṇo anekānisaṁso mahābhinīhāro pāramīnaṁ",
  "atk-s0512a3:682_8": "paccayoti veditabbo.",
  "atk-s0512a3:683_0": "Yathā ca abhinīhāro, evaṁ mahākaruṇā upāyakosallañca. Tattha upāyakosallaṁ nāma dānādīnaṁ",
  "atk-s0512a3:683_1": "bodhisambhārabhāvassa nimittabhūtā paññā, yāhi mahākaruṇūpāyakosallatāhi mahāpurisānaṁ",
  "atk-s0512a3:683_2": "attasukhanirapekkhatā nirantaraṁ parahitakaraṇapasutatā sudukkarehipi mahābodhisattacaritehi",
  "atk-s0512a3:683_3": "visādābhāvo pasādasambuddhidassanasavanānussaraṇakālesupi sattānaṁ hitasukhappaṭilābhahetubhāvo",
  "atk-s0512a3:683_4": "ca sampajjati. Tathā hissa paññāya buddhabhāvasiddhi, karuṇāya buddhakammasiddhi,",
  "atk-s0512a3:683_5": "paññāya sayaṁ tarati, karuṇāya pare tāreti, paññāya paradukkhaṁ parijānāti, karuṇāya",
  "atk-s0512a3:683_6": "paradukkhapatikāraṁ ārabhati, paññāya ca dukkhe nibbindati, karuṇāya dukkhaṁ sampaṭicchati,",
  "atk-s0512a3:683_7": "tathā paññāya nibbānābhimukho hoti, karuṇāya vaṭṭaṁ pāpuṇāti, tathā karuṇāya saṁsārābhimukho",
  "atk-s0512a3:683_8": "hoti, paññāya tatra nābhiramati, paññāya ca sabbattha virajjati, karuṇānugatattā",
  "atk-s0512a3:683_9": "na ca na sabbesaṁ anuggahāya pavatto, karuṇāya sabbepi anukampati, paññānugatattā",
  "atk-s0512a3:683_10": "na ca na sabbattha virattacitto, paññāya ca ahaṁkāramamaṁkārābhāvo, karuṇāya ālasiyadīnatābhāvo,",
  "atk-s0512a3:683_11": "tathā paññākaruṇāhi yathākkamaṁ attaparanāthatā dhīravīrabhāvo, anattantapaaparantapatā,",
  "atk-s0512a3:683_12": "attahitaparahitanipphatti, nibbhayābhiṁsanakabhāvo, dhammādhipatilokādhipatitā, kataññupubbakāribhāvo,",
  "atk-s0512a3:683_13": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "atk-s0512a3:683_14": "visesena upāyabhāvato paññākaruṇā pāramīnaṁ paccayo. Idañca dvayaṁ pāramīnaṁ viya",
  "atk-s0512a3:683_15": "paṇidhānassāpi paccayo.",
  "atk-s0512a3:684_0": "Tathā ussāhaummaṅgaavatthānahitacariyā ca pāramīnaṁ paccayāti veditabbā, yā buddhabhāvassa",
  "atk-s0512a3:684_1": "uppattiṭṭhānatāya buddhabhūmiyoti vuccanti. Tattha ussāho nāma bodhisambhārānaṁ abbhussahanavīriyaṁ.",
  "atk-s0512a3:684_2": "Ummaṅgo nāma bodhisambhāresu upāyakosallabhūtā paññā. Avatthānaṁ nāma adhiṭṭhānaṁ",
  "atk-s0512a3:684_3": "acalādhiṭṭhānatā. Hitacariyā nāma mettābhāvanā karuṇābhāvanā ca.",
  "atk-s0512a3:685_0": "Tathā nekkhammapavivekaalobhādosāmohanissaraṇappabhedā cha ajjhāsayā. Nekkhammajjhāsayā",
  "atk-s0512a3:685_1": "hi bodhisattā honti kāmesu gharāvāse ca dosadassāvino, tathā pavivekajjhāsayā saṅgaṇikāya",
  "atk-s0512a3:685_2": "dosadassāvino, alobhajjhāsayā lobhe dosadassāvino, adosajjhāsayā dose dosadassāvino,",
  "atk-s0512a3:685_3": "amohajjhāsayā mohe dosadassāvino, nissaraṇajjhāsayā sabbabhavesu dosadassāvinoti.",
  "atk-s0512a3:685_4": "Tasmā ete bodhisattānaṁ cha ajjhāsayā dānādīnaṁ pāramīnaṁ paccayāti veditabbā. Na",
  "atk-s0512a3:685_5": "hi lobhādīsu ādīnavadassanena alobhādīnaṁ adhikabhāvena ca vinā dānādipāramiyo sambhavanti,",
  "atk-s0512a3:685_6": "alobhādīnañhi adhikabhāvena pariccāgādininnacittatā alobhajjhāsayāditāti veditabbā.",
  "atk-s0512a3:686_0": "Yathā cete evaṁ dānajjhāsayatādayopi bodhiyā carantānaṁ bodhisattānaṁ dānādipāramīnaṁ",
  "atk-s0512a3:686_1": "paccayo. Dānajjhāsayatāya hi bodhisattā tappaṭipakkhe macchere dosadassāvino hutvā",
  "atk-s0512a3:686_2": "sammadeva dānapāramiṁ paripūrenti. Sīlajjhāsayatāya dussīlye dosadassāvino hutvā",
  "atk-s0512a3:686_3": "sammadeva sīlapāramiṁ paripūrenti. Nekkhammajjhāsayatāya kāmesu gharāvāse ca , yathābhūtañāṇajjhāsayatāya",
  "atk-s0512a3:686_4": "aññāṇe vicikicchāya ca, vīriyajjhāsayatāya kosajje, khantiyajjhāsayatāya akkhantiyaṁ,",
  "atk-s0512a3:686_5": "saccajjhāsayatāya visaṁvāde, adhiṭṭhānajjhāsayatāya anadhiṭṭhāne, mettājjhāsayatāya",
  "atk-s0512a3:686_6": "byāpāde, upekkhājjhāsayatāya lokadhammesu ādīnavadassāvino hutvā sammadeva nekkhammādipāramiyo",
  "atk-s0512a3:686_7": "paripūrenti. Dānajjhāsayatādayo dānādipāramīnaṁ nipphattikāraṇattā paccayo.",
  "atk-s0512a3:687_0": "Tathā apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ",
  "atk-s0512a3:687_1": "paccayo. Tatthāyaṁ paccavekkhaṇāvidhikhettavatthuhiraññasuvaṇṇagomahiṁsadāsidāsaputtadārādipariggahabyāsattacittānaṁ",
  "atk-s0512a3:687_2": "sattānaṁ khettādīnaṁ vatthukāmabhāvena bahupatthanīyabhāvato rājacorādisādhāraṇabhāvato",
  "atk-s0512a3:687_3": "vivādādhiṭṭhānato sapattakaraṇato nissārato paṭilābhaparipālanesu paraviheṭhanahetuto",
  "atk-s0512a3:687_4": "vināsanimittañca sokādianekavihitabyasanāvahato tadāsattinidānañca maccheramalapariyuṭṭhitacittānaṁ",
  "atk-s0512a3:687_5": "apāyūpapattihetubhāvatoti evaṁ vividhavipulānatthāvahāni pariggahavatthūni nāma.",
  "atk-s0512a3:687_6": "Tesaṁ pariccāgoyeva eko sotthibhāvoti pariccāge appamādo karaṇīyo.",
  "atk-s0512a3:688_0": "Api ca yācako yācamāno attano guyhassa ācikkhanato ‘‘mayhaṁ vissāsiko’’ti ca, ‘‘pahāya",
  "atk-s0512a3:688_1": "gamanīyamattano santakaṁ gahetvā paralokaṁ yāhīti mayhaṁ upadesako’’ti ca, ‘‘āditte",
  "atk-s0512a3:688_2": "viya agāre maraṇagginā āditte loke tato mayhaṁ santakassa apavāhakasahāyo’’ti ca,",
  "atk-s0512a3:688_3": "‘‘apavāhitassa cassa ajhāpananikkhepaṭṭhānabhūto’’ti ca dānasaṅkhāte kalyāṇakammasmiṁ",
  "atk-s0512a3:688_4": "sahāyabhāvato sabbasampattīnaṁ aggabhūtāya paramadullabhāya buddhabhūmiyā sampattihetubhāvato",
  "atk-s0512a3:688_5": "ca ‘‘paramo kalyāṇamitto’’ti ca paccavekkhitabbaṁ.",
  "atk-s0512a3:689_0": "Tathā ‘‘uḷāre kammani anenāhaṁ sambhāvito, tasmā sā sambhāvanā avitathā kātabbā’’ti",
  "atk-s0512a3:689_1": "ca, ‘‘ekantabheditāya jīvitassa ayācitenāpi mayā dātabbaṁ, pageva yācitenā’’ti ca,",
  "atk-s0512a3:689_2": "‘‘uḷārajjhāsayehi gavesitvāpi dātabbato sayamevāgato mama puññenā’’ti ca ‘‘yācakassa",
  "atk-s0512a3:689_3": "dānāpadesena mayhamevāyamanuggaho’’ti ca, ‘‘ahaṁ viya ayaṁ sabbopi loko mayā anuggahetabbo’’ti",
  "atk-s0512a3:689_4": "ca, ‘‘asati yācake kathaṁ mayhaṁ dānapāramī pūreyyā’’ti ca, ‘‘yācakānameva catthāya",
  "atk-s0512a3:689_5": "mayā sabbo pariggahetabbo’’ti ca, ‘‘maṁ ayācitvāva mama santakaṁ yācakā kadā sayameva",
  "atk-s0512a3:689_6": "gaṇheyyu’’nti ca, ‘‘kathamahaṁ yācakānaṁ piyo cassaṁ manāpo’’ti ca, ‘‘kathaṁ vā te",
  "atk-s0512a3:689_7": "mayhaṁ piyā cassu manāpā’’ti ca, ‘‘kathaṁ vāhaṁ dadamāno datvāpi ca attamano cassaṁ",
  "atk-s0512a3:689_8": "pamudito pītisomanassajāto’’ti ca, ‘‘kathaṁ vā me yācakā bhaveyyuṁ uḷāro ca dānajjhāsayo’’ti",
  "atk-s0512a3:689_9": "ca, ‘‘kathaṁ vāhamayācito eva yācakānaṁ hadayamaññāya dadeyya’’nti ca, ‘‘sati dhane",
  "atk-s0512a3:689_10": "yācake ca apariccāgo mahatī mayhaṁ vañcanā’’ti ca, ‘‘kathaṁ vāhaṁ attano aṅgāni jīvitaṁ",
  "atk-s0512a3:689_11": "vāpi yācakānaṁ pariccajeyya’’nti ca pariccāganinnatā upaṭṭhapetabbā. Api ca ‘‘attho",
  "atk-s0512a3:689_12": "nāmāyaṁ nirapekkhaṁ dāyakamanugacchati, yathā taṁ nirapekkhaṁ khepakaṁ kiṭako’’ti",
  "atk-s0512a3:689_13": "ca atthe nirapekkhatāya cittaṁ uppādetabbaṁ.",
  "atk-s0512a3:690_0": "Yācamāno pana yadi piyapuggalo hoti, ‘‘piyo maṁ yācatī’’ti somanassaṁ uppādetabbaṁ.",
  "atk-s0512a3:690_1": "Atha udāsīnapuggalo hoti, ‘‘ayaṁ maṁ yācamāno addhā iminā pariccāgena mitto hotī’’ti",
  "atk-s0512a3:690_2": "somanassaṁ uppādetabbaṁ. Dadantopi hi yācakānaṁ piyo hotīti. Atha pana verī puggalo",
  "atk-s0512a3:690_3": "yācati, ‘‘paccatthiko maṁ yācati, ayaṁ maṁ yācamāno addhā iminā pariccāgena verī",
  "atk-s0512a3:690_4": "piyo mitto hotī’’ti visesena somanassaṁ uppādetabbaṁ. Evaṁ piyapuggale viya majjhattaveripuggalesupi",
  "atk-s0512a3:690_5": "mettāpubbaṅgamaṁ karuṇaṁ upaṭṭhapetvāva dātabbaṁ.",
  "atk-s0512a3:691_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṁ,",
  "atk-s0512a3:691_1": "tena bodhisattapaṭiññena iti paṭisañcikkhitabbaṁ ‘‘nanu tayā sappurisasambodhāya",
  "atk-s0512a3:691_2": "abhinīhāraṁ karontena sabbasattānaṁ upakāratthāya ayaṁ kāyo nissaṭṭho tappariccāgamayañca",
  "atk-s0512a3:691_3": "puññaṁ, tattha nāma te bāhirepi vatthusmiṁ abhisaṅgappavatti hatthisinānasadisī hoti,",
  "atk-s0512a3:691_4": "tasmā tayā na katthaci saṅgo uppādetabbo. Seyyathāpi nāma mahato bhesajjarukkhassa",
  "atk-s0512a3:691_5": "tiṭṭhato mūlaṁ mūlatthikā haranti, papaṭikaṁ tacaṁ khandhaṁ viṭapaṁ sāraṁ sākhaṁ",
  "atk-s0512a3:691_6": "palāsaṁ pupphaṁ phalaṁ phalatthikā haranti, na tassa rukkhassa ‘mayhaṁ santakaṁ ete",
  "atk-s0512a3:691_7": "harantī’ti vitakkasamudācāro hoti, evameva sabbalokahitāya ussukkamāpajjantena mayā",
  "atk-s0512a3:691_8": "mahādukkhe akataññuke niccāsucimhi kāye paresaṁ upakārāya viniyujjamāne aṇumattopi",
  "atk-s0512a3:691_9": "micchāvitakko na uppādetabbo. Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṁsanadhammesu,",
  "atk-s0512a3:691_10": "kevalaṁ pana sammohavijambhitametaṁ, yadidaṁ etaṁ mama esohamasmi eso me attāti abhiniveso.",
  "atk-s0512a3:691_11": "Tasmā bāhiresu viya ajjhattikesupi karacaraṇanayanādīsu maṁsādīsu ca anapekkhena",
  "atk-s0512a3:691_12": "hutvā ‘taṁ tadatthikā harantū’ti nissaṭṭhacittena bhavitabba’’nti.",
  "atk-s0512a3:692_0": "Evaṁ paṭisañcikkhato cassa sambodhāya pahitattassa kāyajīvitesu nirapekkhassa appakasireneva",
  "atk-s0512a3:692_1": "kāyavacīmanokammāni suvisuddhāni honti. So suvisuddhakāyavacīmanokammanto visuddhājīvo",
  "atk-s0512a3:692_2": "ñāyapaṭipattiyaṁ ṭhito apāyupāyakosallasamannāgamena bhiyyosomattāya deyyadhammapariccāgena",
  "atk-s0512a3:692_3": "abhayadānasaddhammadānehi ca sabbasatte anuggaṇhituṁ samattho hotīti ayaṁ tāva dānapāramiyaṁ paccavekkhaṇānayo.",
  "atk-s0512a3:693_0": "Sīlapāramiyaṁ pana evaṁ paccavekkhitabbaṁ – idañhi sīlaṁ nāma gaṅgodakādīhi visodhetuṁ",
  "atk-s0512a3:693_1": "asakkuṇeyyassa dosamalassa vikkhālanajalaṁ, haricandanādīhi vinetuṁ asakkuṇeyyassa",
  "atk-s0512a3:693_2": "rāgādipariḷāhassa vinayanaṁ, hāramakuṭakuṇḍalādīhi pacurajanālaṅkārehi asādhāraṇo",
  "atk-s0512a3:693_3": "sādhūnaṁ alaṅkāraviseso, sabbadisāvāyanato akittimo sabbakālānurūpo ca surabhigandho,",
  "atk-s0512a3:693_4": "khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,",
  "atk-s0512a3:693_5": "cātumahārājikādidevalokārohaṇasopānapanti , jhānābhiññānaṁ adhigamūpāyo, nibbānamahānagarassa",
  "atk-s0512a3:693_6": "sampāpakamaggo, sāvakabodhipaccekabodhisammāsambodhīnaṁ patiṭṭhānabhūmi, yaṁ yaṁ",
  "atk-s0512a3:693_7": "vā panicchitaṁ patthitaṁ, tassa tassa samijjhanūpāyabhāvato cintāmaṇikapparukkhādike ca atiseti.",
  "atk-s0512a3:694_0": "Vuttañcetaṁ bhagavatā – ‘‘ijjhati, bhikkhave, sīlavato cetopaṇidhivisuddhattā’’ti",
  "atk-s0512a3:694_1": "(dī. ni. 3.337; a. ni. 8.35). Aparampi vuttaṁ – ‘‘ākaṅkheyya ce, bhikkhave, bhikkhu",
  "atk-s0512a3:694_2": "‘sabrahmacārīnaṁ piyo ca assaṁ manāpo ca garu ca bhāvanīyo cā’ti, sīlesvevassa paripūrakārī’’tiādi",
  "atk-s0512a3:694_3": "(ma. ni. 1.65). Tathā ‘‘avippaṭisāratthāni kho, ānanda, kusalāni sīlānī’’ti (a. ni.",
  "atk-s0512a3:694_4": "11.1). ‘‘Pañcime, gahapatayo, ānisaṁsā sīlavato sīlasampadāyā’’tiādisuttānañca (dī.",
  "atk-s0512a3:694_5": "ni. 2.150; 3.316; a. ni. 5.213; mahāva. 285) vasena sīlassa guṇā paccavekkhitabbā.",
  "atk-s0512a3:694_6": "Tathā aggikkhandhopamasuttādīnaṁ (a. ni. 7.72) vasena sīlavirahe ādīnavā. Pītisomanassanimittato",
  "atk-s0512a3:694_7": "attānuvādaparāpavādadaṇḍaduggatibhayābhāvato viññūhi pāsaṁsabhāvato avippaṭisārahetuto",
  "atk-s0512a3:694_8": "sotthiṭṭhānato atijanasāpateyyādhipateyyāyurūpaṭṭhānabandhumittasampattīnaṁ atisayanato",
  "atk-s0512a3:694_9": "ca sīlaṁ paccavekkhitabbaṁ. Sīlavato hi attano sīlasampadāhetu mahantaṁ pītisomanassaṁ",
  "atk-s0512a3:694_10": "uppajjati – ‘‘kataṁ vata mayā kusalaṁ, kataṁ kalyāṇaṁ, kataṁ bhīruttāṇa’’nti.",
  "atk-s0512a3:695_0": "Tathā sīlavato attā na upavadati, na pare viññū, daṇḍaduggatibhayānaṁ sambhavo eva",
  "atk-s0512a3:695_1": "natthi. ‘‘Sīlavā purisapuggalo kalyāṇadhammo’’ti viññūnaṁ pāsaṁso hoti. Tathā sīlavato",
  "atk-s0512a3:695_2": "yvāyaṁ ‘‘kataṁ vata mayā pāpaṁ, kataṁ luddakaṁ, kataṁ kibbisa’’nti dussīlassa vippaṭisāro",
  "atk-s0512a3:695_3": "uppajjati, so na hoti. Sīlañca nāmetaṁ appamādādhiṭṭhānato bhogabyasanādiparihāramukhena",
  "atk-s0512a3:695_4": "mahato atthassa sādhanato maṅgalabhāvato ca paramaṁ sotthiṭṭhānaṁ, nihīnajaccopi",
  "atk-s0512a3:695_5": "sīlavā khattiyamahāsālādīnaṁ pūjanīyo hotīti kulasampattiṁ atiseti sīlasampadā, ‘‘taṁ",
  "atk-s0512a3:695_6": "kiṁ maññasi, mahārāja? Idha te assa dāso kammakaro’’tiādivacanañcettha (dī. ni. 1.186)",
  "atk-s0512a3:695_7": "sādhakaṁ. Corādīhi asādhāraṇato paralokānugamanato mahapphalabhāvato samathādiguṇādhiṭṭhānato",
  "atk-s0512a3:695_8": "ca bāhiradhanaṁ atiseti sīlaṁ. Paramassa cittissariyassa adhiṭṭhānabhāvato khattiyādīnaṁ",
  "atk-s0512a3:695_9": "issariyaṁ atiseti sīlaṁ. Sīlanimittañhi taṁtaṁsattanikāyesu sattānaṁ issariyaṁ, vassasatadīghappamāṇato",
  "atk-s0512a3:695_10": "jīvitato ekāhampi sīlavato jīvitassa visiṭṭhatāvacanato sati ca jīvite sikkhānikkhipanassa",
  "atk-s0512a3:695_11": "maraṇatāvacanato sīlaṁ jīvitato visiṭṭhataraṁ . Verīnampi manuññabhāvāvahanato jarārogavipattīhi",
  "atk-s0512a3:695_12": "anabhibhavanīyato ca rūpasampattiṁ atiseti sīlaṁ. Pāsādahammiyādiṭṭhānavisese rājayuvarājasenāpatiādiṭṭhānavisese",
  "atk-s0512a3:695_13": "ca atiseti sīlaṁ sukhavisesādhiṭṭhānabhāvato. Sabhāvasiniddhe santikāvacarepi bandhujane",
  "atk-s0512a3:695_14": "mittajane ca atiseti ekantahitasampādanato paralokānugamanato ca ‘‘na taṁ mātāpitā",
  "atk-s0512a3:695_15": "kayirā’’tiādivacanañcettha (dha. pa. 43) sādhakaṁ. Tathā hatthiassarathapattibalakāyehi",
  "atk-s0512a3:695_16": "mantāgadasotthānappayogehi ca durārakkhaṁ attānaṁ ārakkhābhāvena sīlameva visiṭṭhataraṁ",
  "atk-s0512a3:695_17": "attādhīnato aparādhīnato mahāvisayato ca. Tenevāha – ‘‘dhammo have rakkhati dhammacāri’’ntiādi",
  "atk-s0512a3:695_18": "(jā. 1.10.102). Evamanekaguṇasamannāgataṁ sīlanti paccavekkhantassa aparipuṇṇā ceva",
  "atk-s0512a3:695_19": "sīlasampadā pāripūriṁ gacchati aparisuddhā ca pārisuddhiṁ.",
  "atk-s0512a3:696_0": "Sace panassa dīgharattaṁ paricayena sīlapaṭipakkhā dhammā dosādayo antarantarā uppajjeyyuṁ,",
  "atk-s0512a3:696_1": "tena bodhisattapaṭiññena evaṁ paṭisañcikkhitabbaṁ – nanu tayā sambodhāya paṇidhānaṁ",
  "atk-s0512a3:696_2": "kataṁ, sīlavikalena ca na sakkā lokiyāpi sampattiyo pāpuṇituṁ, pageva lokuttarā,",
  "atk-s0512a3:696_3": "sabbasampattīnaṁ pana aggabhūtāya sammāsambodhiyā adhiṭṭhānabhūtena sīlena paramukkaṁsagatena",
  "atk-s0512a3:696_4": "bhavitabbaṁ, tasmā ‘‘kikīva aṇḍa’’ntiādinā (visuddhi. 1.19; dī. ni. aṭṭha. 1.7) vuttanayena",
  "atk-s0512a3:696_5": "sammā sīlaṁ rakkhantena suṭṭhutaraṁ tayā pesalena bhavitabbaṁ.",
  "atk-s0512a3:697_0": "Api ca tayā dhammadesanāya yānattaye sattānaṁ avatāraṇaparipācanāni kātabbāni, sīlavikalassa",
  "atk-s0512a3:697_1": "ca vacanaṁ na paccetabbaṁ hoti, asappāyāhāravicārassa viya vejjassa tikicchanaṁ,",
  "atk-s0512a3:697_2": "tasmā kathāhaṁ saddheyyo hutvā sattānaṁ avatāraṇaparipācanāni kareyyanti sabhāvaparisuddhasīlena",
  "atk-s0512a3:697_3": "bhavitabbaṁ. Kiñca jhānādiguṇavisesayogena me sattānaṁ upakārakaraṇasamatthatā paññāpāramiādiparipūraṇañca,",
  "atk-s0512a3:697_4": "jhānādayo ca guṇā sīlapārisuddhiṁ vinā na sambhavantīti sammadeva sīlaṁ parisodhetabbaṁ.",
  "atk-s0512a3:698_0": "Tathā ‘‘sambādho gharāvāso rajopatho’’tiādinā (dī. ni. 1.191; saṁ. ni. 2.154; ma.",
  "atk-s0512a3:698_1": "ni. 1.291; 2.10) gharāvāse, ‘‘aṭṭhikaṅkalūpamā kāmā’’tiādinā (ma. ni. 1.234; pāci.",
  "atk-s0512a3:698_2": "175) ‘‘mātāpi puttena vivadatī’’tiādinā (ma. ni. 1.178) ca kāmesu, ‘‘seyyathāpi puriso",
  "atk-s0512a3:698_3": "iṇaṁ ādāya kammante payojeyyā’’tiādinā (dī. ni. 1.218) kāmacchandādīsu ādīnavadassanapubbaṅgamā",
  "atk-s0512a3:698_4": "vuttavipariyāyena ‘‘abbhokāso pabbajjā’’tiādinā (dī. ni. 1.191; saṁ. ni. 2.154) pabbajjādīsu",
  "atk-s0512a3:698_5": "ānisaṁsapaṭisaṅkhāvasena nekkhammapāramiyaṁ paccavekkhaṇā veditabbā. Ayamettha saṅkhepo,",
  "atk-s0512a3:698_6": "vitthāro pana dukkhakkhandha- (ma. ni. 1.163 ādayo) āsivisopamasuttā- (saṁ. ni. 4.238) divasena veditabbo.",
  "atk-s0512a3:699_0": "Tathā ‘‘paññāya vinā dānādayo dhammā na visujjhanti, yathāsakaṁ byāpārasamatthā ca",
  "atk-s0512a3:699_1": "na hontī’’ti paññāguṇā manasikātabbā. Yatheva hi jīvitena vinā sarīrayantaṁ na sobhati,",
  "atk-s0512a3:699_2": "na ca attano kiriyāsu paṭipattisamatthaṁ hoti, yathā ca cakkhādīni indriyāni viññāṇena",
  "atk-s0512a3:699_3": "vinā yathāsakaṁ visayesu kiccaṁ kātuṁ nappahonti, evaṁ saddhādīni indriyāni paññāya",
  "atk-s0512a3:699_4": "vinā sakiccapaṭipattiyaṁ asamatthānīti pariccāgādipaṭipattiyaṁ paññā padhānakāraṇaṁ.",
  "atk-s0512a3:699_5": "Ummīlitapaññācakkhukā hi mahābodhisattā attano aṅgapaccaṅgānipi datvā anattukkaṁsakā",
  "atk-s0512a3:699_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "atk-s0512a3:699_7": "Paññāvasena hi upāyakosallayogato pariccāgo parahitappavattiyā dānapāramibhāvaṁ upeti.",
  "atk-s0512a3:699_8": "Attatthañhi dānaṁ vaḍḍhisadisaṁ hoti.",
  "atk-s0512a3:700_0": "Tathā paññāya abhāvena taṇhādisaṁkilesāviyogato sīlassa visuddhi eva na sambhavati,",
  "atk-s0512a3:700_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṁsāre ca ādīnavaṁ",
  "atk-s0512a3:700_2": "pabbajjāya jhānasamāpattiyaṁ nibbāne ca ānisaṁsaṁ suṭṭhu sallakkhento pabbajitvā",
  "atk-s0512a3:700_3": "jhānasamāpattiyo nibbattetvā nibbānābhimukho pare ca tattha patiṭṭhāpeti. Vīriyañca",
  "atk-s0512a3:700_4": "paññāvirahitaṁ yathicchitamatthaṁ na sādheti durārambhabhāvato. Varameva hi anārambho",
  "atk-s0512a3:700_5": "durārambhato, paññāsahitena pana vīriyena na kiñci duradhigamaṁ upāyapaṭipattito.",
  "atk-s0512a3:700_6": "Tathā paññavā eva parāpakārādīnaṁ adhivāsakajātiko hoti, na duppañño. Paññāvirahitassa",
  "atk-s0512a3:700_7": "ca parehi upanītā apakārā khantiyā paṭipakkhameva anubrūhenti, paññavato pana te",
  "atk-s0512a3:700_8": "khantisampattiyā paribrūhanavasena assā thirabhāvāya saṁvattanti. Paññavā eva tīṇipi",
  "atk-s0512a3:700_9": "saccāni nesaṁ kāraṇāni paṭipakkhe ca yathābhūtaṁ jānitvā paresaṁ avisaṁvādako hoti.",
  "atk-s0512a3:701_0": "Tathā paññābalena attānaṁ upatthambhetvā dhitisampadāya sabbapāramīsu acalasamādānādhiṭṭhāno",
  "atk-s0512a3:701_1": "hoti. Paññavā eva ca piyamajjhattaverivibhāgaṁ akatvā sabbattha hitūpasaṁhārakusalo",
  "atk-s0512a3:701_2": "hoti. Tathā paññāvasena lābhālābhādilokadhammasannipāte nibbikāratāya majjhatto hoti.",
  "atk-s0512a3:701_3": "Evaṁ sabbāsaṁ pāramīnaṁ paññāva pārisuddhihetūti paññāguṇā paccavekkhitabbā. Api",
  "atk-s0512a3:701_4": "ca paññāya vinā na dassanasampatti, antarena ca diṭṭhisampadaṁ na sīlasampadā , sīladiṭṭhisampadāvirahitassa",
  "atk-s0512a3:701_5": "na samādhisampadā, asamāhitena ca na sakkā attahitamattampi sādhetuṁ, pageva ukkaṁsagataṁ",
  "atk-s0512a3:701_6": "parahitanti parahitāya paṭipannena ‘‘nanu tayā sakkaccaṁ paññāya parivuddhiyaṁ āyogo",
  "atk-s0512a3:701_7": "karaṇīyo’’ti bodhisattena attā ovaditabbo. Paññānubhāvena hi mahāsatto caturadhiṭṭhānādhiṭṭhito",
  "atk-s0512a3:701_8": "catūhi saṅgahavatthūhi lokaṁ anuggaṇhanto satte niyyānamagge avatāreti, indriyāni",
  "atk-s0512a3:701_9": "ca nesaṁ paripāceti.",
  "atk-s0512a3:702_0": "Tathā paññābalena khandhāyatanādīsu pavicayabahulopavattinivattiyo yāthāvato parijānanto",
  "atk-s0512a3:702_1": "dānādayo guṇe visesanibbedhabhāgiyabhāvaṁ nayanto bodhisattasikkhāya paripūrakārī",
  "atk-s0512a3:702_2": "hotīti evamādinā anekākāravokāre paññāguṇe vavatthapetvā paññāpāramī anubrūhetabbā.",
  "atk-s0512a3:703_0": "Tathā dissamānānipi lokiyāni kammāni nihīnavīriyena pāpuṇituṁ asakkuṇeyyāni, agaṇitakhedena",
  "atk-s0512a3:703_1": "pana āraddhavīriyena duradhigamaṁ nāma natthi. Nihīnavīriyo hi ‘‘saṁsāramahoghato",
  "atk-s0512a3:703_2": "sabbasatte santāressāmī’’ti ārabhitumeva na sakkuṇāti. Majjhimo ārabhitvā antarā",
  "atk-s0512a3:703_3": "vosānamāpajjati. Ukkaṭṭhavīriyo pana attasukhanirapekkho ārambhapāramimadhigacchatīti",
  "atk-s0512a3:703_4": "vīriyasampatti paccavekkhitabbā. Api ca ‘‘yassa attano eva saṁsārapaṅkato samuddharaṇatthamārambho,",
  "atk-s0512a3:703_5": "tassāpi na vīriyassa sithilabhāve manorathānaṁ matthakappatti sakkā sambhāvetuṁ,",
  "atk-s0512a3:703_6": "pageva sadevakassa lokassa samuddharaṇatthaṁ katābhinīhārenā’’ti ca ‘‘rāgādīnaṁ dosagaṇānaṁ",
  "atk-s0512a3:703_7": "mattamahāgajānaṁ viya dunnivārabhāvato tannidānānañca kammasamādānānaṁ ukkhittāsikavadhakasadisabhāvato",
  "atk-s0512a3:703_8": "tannimittānañca duggatīnaṁ sabbadā vivaṭamukhabhāvato, tattha niyojakānañca pāpamittānaṁ",
  "atk-s0512a3:703_9": "sadā sannihitabhāvato tadovādakāritāya ca bālassa puthujjanabhāvassa satisambhave",
  "atk-s0512a3:703_10": "yuttaṁ sayameva saṁsāradukkhato nissaritunti micchāvitakkā vīriyānubhāvena dūrībhavantī’’ti",
  "atk-s0512a3:703_11": "ca ‘‘yadi pana sambodhi attādhīnena vīriyena sakkā samadhigantuṁ, kimettha dukkara’’nti",
  "atk-s0512a3:703_12": "ca evamādinā nayena vīriyaguṇā paccavekkhitabbā.",
  "atk-s0512a3:704_0": "Tathā khanti nāmāyaṁ niravasesaguṇapaṭipakkhassa kodhassa vidhamanato guṇasampādane",
  "atk-s0512a3:704_1": "sādhūnamappaṭihatamāyudhaṁ, parābhibhavasamatthānaṁ alaṅkāro, samaṇabrāhmaṇānaṁ balasampadā,",
  "atk-s0512a3:704_2": "kodhaggivinayanaudakadhārā, kalyāṇassa kittisaddassa sañjātideso, pāpapuggalānaṁ",
  "atk-s0512a3:704_3": "vacīvisavūpasamakaro mantāgado, saṁvare ṭhitānaṁ paramā dhīrapakati, gambhīrāsayatāya",
  "atk-s0512a3:704_4": "sāgaro, dosamahāsāgarassa velā, apāyadvārassa pidahanakavāṭaṁ, devabrahmalokānaṁ",
  "atk-s0512a3:704_5": "ārohaṇasopānaṁ, sabbaguṇānaṁ adhivāsanabhūmi, uttamā kāyavacīmanovisuddhīti manasikātabbaṁ.",
  "atk-s0512a3:705_0": "Api ca ‘‘ete sattā khantisampattiyā abhāvato idhaloke tappanti, paraloke ca tapanīyadhammānuyogato’’ti",
  "atk-s0512a3:705_1": "ca ‘‘yadipi parāpakāranimittaṁ dukkhaṁ uppajjati, tassa pana dukkhassa khettabhūto",
  "atk-s0512a3:705_2": "attabhāvo bījabhūtañca kammaṁ mayāva abhisaṅkhata’’nti ca ‘‘tassa ca dukkhassa āṇaṇyakāraṇameta’’nti",
  "atk-s0512a3:705_3": "ca ‘‘apakārake asati kathaṁ mayhaṁ khantisampadā sambhavatī’’ti ca ‘‘yadipāyaṁ etarahi",
  "atk-s0512a3:705_4": "apakārako, ayaṁ nāma pubbe anena mayhaṁ upakāro kato’’ti ca ‘‘apakāro eva vā khantinimittatāya",
  "atk-s0512a3:705_5": "upakāro’’ti ca ‘‘sabbepime sattā mayhaṁ puttasadisā, puttakatāparādhesu ca ko kujjhissatī’’ti",
  "atk-s0512a3:705_6": "ca ‘‘yena kodhapisācāvesena ayaṁ mayhaṁ aparajjhati, svāyaṁ kodhabhūtāveso mayā vinetabbo’’ti",
  "atk-s0512a3:705_7": "ca, ‘‘yena apakārena idaṁ mayhaṁ dukkhaṁ uppannaṁ, tassa ahampi nimitta’’nti ca,",
  "atk-s0512a3:705_8": "‘‘yehi dhammehi apakāro kato, yattha ca kato, sabbepi te tasmiṁ eva khaṇe niruddhā",
  "atk-s0512a3:705_9": "kassidāni kena kopo kātabbo’’ti ca, ‘‘anattatāya sabbadhammānaṁ ko kassa aparajjhatī’’ti",
  "atk-s0512a3:705_10": "ca paccavekkhantena khantisampadā anubrūhetabbā.",
  "atk-s0512a3:706_0": "Yadi panassa dīgharattaṁ paricayena parāpakāranimittako kodho cittaṁ pariyādāya tiṭṭheyya,",
  "atk-s0512a3:706_1": "tena iti paṭisañcikkhitabbaṁ – ‘‘khanti nāmesā parāpakārassa paṭipakkhapaṭipattīnaṁ",
  "atk-s0512a3:706_2": "paccupakārakāraṇa’’nti ca ‘‘apakāro ca mayhaṁ dukkhūpanisā saddhāti dukkhuppādanena",
  "atk-s0512a3:706_3": "saddhāya sabbaloke anabhiratisaññāya ca paccayo’’ti ca, ‘‘indriyapakati hesā yadidaṁ",
  "atk-s0512a3:706_4": "iṭṭhāniṭṭhavisayasamāyogo. Tattha aniṭṭhavisayasamāyogo mayhaṁ na siyāti taṁ kutettha",
  "atk-s0512a3:706_5": "labbhā’’ti ca ‘‘kodhavasiko satto kodhena ummatto vikkhittacitto, tattha kiṁ paccapakārenā’’ti",
  "atk-s0512a3:706_6": "ca ‘‘sabbepime sattā sammāsambuddhena orasaputtā viya paripālitā, tasmā na tattha",
  "atk-s0512a3:706_7": "mayā cittakopo kātabbo’’ti ca, ‘‘aparādhake ca sati guṇe guṇavati mayā kopo na kātabbo’’ti",
  "atk-s0512a3:706_8": "ca, ‘‘asati guṇe visesena karuṇāyitabbo’’ti ca ‘‘kopena ca mayhaṁ guṇayasā nihīyantī’’ti",
  "atk-s0512a3:706_9": "ca, ‘‘kujjhanena mayhaṁ dubbaṇṇadukkhaseyyādayo sapattakantā āgacchantī’’ti ca, ‘‘kodho",
  "atk-s0512a3:706_10": "ca nāmāyaṁ sabbāhitakārako sabbahitavināsako balavā paccatthiko’’ti ca, ‘‘sati ca",
  "atk-s0512a3:706_11": "khantiyā na koci paccatthiko’’ti ca, ‘‘aparādhakena aparādhanimittaṁ yaṁ āyatiṁ laddhabbaṁ",
  "atk-s0512a3:706_12": "dukkhaṁ sati ca khantiyā mayhaṁ tadabhāvo’’ti ca, ‘‘cintanena kujjhantena ca mayā",
  "atk-s0512a3:706_13": "paccatthikoyeva anuvattito hotī’’ti ca, ‘‘kodhe ca mayā khantiyā abhibhūte tassa",
  "atk-s0512a3:706_14": "dāsabhūto paccatthiko sammadeva abhibhūto hotī’’ti ca, ‘‘kodhanimittaṁ khantiguṇapariccāgo",
  "atk-s0512a3:706_15": "mayhaṁ na yutto’’ti ca, ‘‘sati ca kodhe guṇavirodhapaccanīkadhamme kathaṁ me sīlādidhammā",
  "atk-s0512a3:706_16": "pāripūriṁ gaccheyyuṁ, asati ca tesu kathāhaṁ sattānaṁ upakārabahulo paṭiññānurūpaṁ",
  "atk-s0512a3:706_17": "uttamaṁ sampattiṁ pāpuṇissāmī’’ti ca, ‘‘khantiyā ca sati bahiddhā vikkhepābhāvato",
  "atk-s0512a3:706_18": "samāhitassa sabbe saṅkhārā aniccato dukkhato sabbe dhammā anattato nibbānañca asaṅkhatāmatasantapaṇītatādibhāvato",
  "atk-s0512a3:706_19": "nijjhānaṁ khamanti buddhadhammā ca acinteyyāparimeyyappabhāvā’’ti.",
  "atk-s0512a3:707_0": "Tato ca anulomiyaṁ khantiyaṁ ṭhito kevalā ime attattaniyabhāvarahitā dhammamattā",
  "atk-s0512a3:707_1": "yathāsakaṁ paccayehi uppajjanti vayanti, na kutoci āgacchanti, na kuhiñci gacchanti,",
  "atk-s0512a3:707_2": "na ca katthaci patiṭṭhitā, na cettha koci kassaci byāpāroti ahaṁkāramamaṁkārānadhiṭṭhānatā",
  "atk-s0512a3:707_3": "nijjhānaṁ khamati, yena bodhisatto bodhiyā niyato anāvattidhammo hotīti evamādinā",
  "atk-s0512a3:707_4": "khantipāramiyā paccavekkhaṇā veditabbā.",
  "atk-s0512a3:708_0": "Tathā saccena vinā sīlādīnaṁ asambhavato paṭiññānurūpaṁ paṭipattiyā abhāvato ca,",
  "atk-s0512a3:708_1": "saccadhammātikkame ca sabbapāpadhammānaṁ samosaraṇato asaccasandhassa apaccayikabhāvato",
  "atk-s0512a3:708_2": "āyatiñca anādeyyavacanatāvahanato sampannasaccassa ca, sabbaguṇādhiṭṭhānabhāvato",
  "atk-s0512a3:708_3": "saccādhiṭṭhānena sabbabodhisambhārānaṁ pārisuddhipāripūrisāmatthiyato sabhāvadhammāvisaṁvādanena",
  "atk-s0512a3:708_4": "sabbabodhisambhārakiccakaraṇato bodhisattapaṭipattiyā ca, parinipphattitotiādinā",
  "atk-s0512a3:708_5": "saccapāramiyā sampattiyo paccavekkhitabbā.",
  "atk-s0512a3:709_0": "Tathā dānādīsu daḷhasamādānaṁ taṁpaṭipakkhasannipāte ca nesaṁ acalādhiṭṭhānaṁ tattha",
  "atk-s0512a3:709_1": "ca dhīravīrabhāvaṁ vinā na dānādisambhārā sambodhinimittā sambhavantītiādinā adhiṭṭhāne",
  "atk-s0512a3:709_2": "guṇā paccavekkhitabbā.",
  "atk-s0512a3:710_0": "Tathā ‘‘attahitamatte avatiṭṭhantenāpi sattesu hitacittataṁ vinā na sakkā idhalokaparalokasampattiyo",
  "atk-s0512a3:710_1": "pāpuṇituṁ, pageva sabbasatte nibbānasampattiyaṁ patiṭṭhāpetukāmenā’’ti ca, ‘‘pacchā",
  "atk-s0512a3:710_2": "sabbasattānaṁ lokuttarasampattiṁ ākaṅkhantena idāni lokiyasampattiākaṅkhā yuttarūpā’’ti",
  "atk-s0512a3:710_3": "ca, ‘‘idāni āsayamattena paresaṁ hitasukhūpasaṁhāraṁ kātuṁ asakkonto kadā payogena",
  "atk-s0512a3:710_4": "taṁ sādhessāmī’’ti ca, ‘‘idāni mayā hitasukhūpasaṁhārena saṁvaḍḍhitā pacchā dhammasaṁvibhāgasahāyā",
  "atk-s0512a3:710_5": "mayhaṁ bhavissantī’’ti ca, ‘‘etehi vinā na mayhaṁ bodhisambhārā sambhavanti, tasmā",
  "atk-s0512a3:710_6": "sabbabuddhaguṇavibhūtinipphattikāraṇattā mayhaṁ ete paramaṁ puññakkhettaṁ anuttaraṁ",
  "atk-s0512a3:710_7": "kusalāyatanaṁ uttamaṁ gāravaṭṭhāna’’nti ca, savisesaṁ sattesu sabbesu hitajjhāsayatā",
  "atk-s0512a3:710_8": "paccupaṭṭhapetabbā , kiñca karuṇādhiṭṭhānatopi sabbasattesu mettā anubrūhetabbā.",
  "atk-s0512a3:710_9": "Vimariyādīkatena hi cetasā sattesu hitasukhūpasaṁhāraniratassa tesaṁ ahitadukkhāpanayanakāmatā",
  "atk-s0512a3:710_10": "balavatī uppajjati daḷhamūlā. Karuṇā ca sabbesaṁ buddhakārakadhammānaṁ ādi caraṇaṁ",
  "atk-s0512a3:710_11": "patiṭṭhā mūlaṁ mukhaṁ pamukhanti evamādinā mettāya guṇā paccavekkhitabbā.",
  "atk-s0512a3:711_0": "Tathā ‘‘upekkhāya abhāve sattehi katā vippakārā cittassa vikāraṁ uppādeyyuṁ, sati",
  "atk-s0512a3:711_1": "ca cittavikāre dānādīnaṁ sambhārānaṁ sambhavo eva natthī’’ti ca, ‘‘mettāsinehena",
  "atk-s0512a3:711_2": "sinehite citte upekkhāya vinā sambhārānaṁ pārisuddhi na hotī’’ti ca, ‘‘anupekkhako",
  "atk-s0512a3:711_3": "sambhāresu puññasambhāraṁ tabbipākañca sattahitatthaṁ pariṇāmetuṁ na sakkotī’’ti",
  "atk-s0512a3:711_4": "ca, ‘‘upekkhāya abhāve deyyadhammapaṭiggāhakānaṁ vibhāgaṁ akatvā pariccajituṁ na",
  "atk-s0512a3:711_5": "sakkotī’’ti ca, ‘‘upekkhārahitena jīvitaparikkhārānaṁ jīvitassa ca antarāyaṁ amanasikaritvā",
  "atk-s0512a3:711_6": "sīlavisodhanaṁ kātuṁ na sakkotī’’ti ca, tathā upekkhāvasena aratiratisahasseva nekkhammabalasiddhito",
  "atk-s0512a3:711_7": "upapattito ikkhaṇavasena sabbasambhārakiccanipphattito accāraddhassa vīriyassa anupekkhaṇe",
  "atk-s0512a3:711_8": "padhānakiccākaraṇato upekkhato eva titikkhānijjhānasambhavato upekkhāvasena sattasaṅkhārānaṁ",
  "atk-s0512a3:711_9": "avisaṁvādanato lokadhammānaṁ ajjhupekkhaṇena samādinnadhammesu acalādhiṭṭhānasiddhito",
  "atk-s0512a3:711_10": "parāpakārādīsu anābhogavaseneva mettāvihāranipphattitoti sabbabodhisambhārānaṁ samādānādhiṭṭhānapāripūrinipphattiyo",
  "atk-s0512a3:711_11": "upekkhānubhāvena sampajjantīti evamādinā nayena upekkhāpāramī paccavekkhitabbā. Evaṁ",
  "atk-s0512a3:711_12": "apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ paccayoti daṭṭhabbaṁ.",
  "atk-s0512a3:712_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "atk-s0512a3:712_1": "nāma sīlasaṁvaro, indriyesu guttadvāratā, bhojane mattaññutā, jāgariyānuyogo, satta",
  "atk-s0512a3:712_2": "saddhammā, cattāri jhānāni ca. Tesu sīlādīnaṁ catunnaṁ terasāpi dhutadhammā appicchatādayo",
  "atk-s0512a3:712_3": "ca parikkhārā. Saddhammesu saddhāya buddhadhammasaṅghasīlacāgadevatūpasamānussatilūkhapuggalaparivajjana-",
  "atk-s0512a3:712_4": "siniddhapuggalasevanapasādanīyadhammapaccavekkhaṇatadadhimuttatā parikkhāro. Hirottappānaṁ",
  "atk-s0512a3:712_5": "akusalādīnavapaccavekkhaṇaapāyādīnavapaccavekkhaṇakusaladhammūpatthambhana- bhāvapaccavekkhaṇahirottapparahitapuggalaparivajjanahirottappasampannapuggalasenatadadhimuttatā.",
  "atk-s0512a3:712_6": "Bāhusaccassa pubbayogaparipucchaka- bhāvasaddhammābhiyogaanavajjavijjāṭṭhānādiparicayaparipakkindriyatākilesadūrībhāvaappassuta-",
  "atk-s0512a3:712_7": "parivajjanabahussutasevanatadadhimuttatā. Vīriyassa apāyabhayapaccavekkhaṇa- gamanavīthipaccavekkhaṇadhammamahattapaccavekkhaṇathinamiddhavinodanakusītapuggalaparivajjana-",
  "atk-s0512a3:712_8": "āraddhavīriyapuggalasevanasammappadhānapaccavekkhaṇatadadhimuttatā . Satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā.",
  "atk-s0512a3:712_9": "Paññāya paripucchakabhāravatthuvisadakiriyāindriyasamattapaṭipādanaduppaññapuggala-",
  "atk-s0512a3:712_10": "parivajjanapaññavantapuggalasevanagambhīrañāṇacariyapaccavekkhaṇatadadhimuttatā.",
  "atk-s0512a3:712_11": "Catunnaṁ jhānānaṁ sīlādicatukkaṁ aṭṭhatiṁsāya ārammaṇesu pubbabhāgabhāvanā āvajjanādivasībhāvakaraṇañca",
  "atk-s0512a3:712_12": "parikkhāro. Tattha sīlādīhi payogasuddhiyā sattānaṁ abhayadāne āsayasuddhiyā āmisadāne",
  "atk-s0512a3:712_13": "ubhayasuddhiyā dhammadāne samattho hotītiādinā caraṇādīnaṁ dānādisambhārānaṁ paccayabhāvo",
  "atk-s0512a3:712_14": "yathārahaṁ niddhāretabbo. Ativitthārabhayena na niddhārayimhāti. Evaṁ sampatticakkādayopi",
  "atk-s0512a3:712_15": "dānādīnaṁ paccayoti veditabbā.",
  "atk-s0512a3:713_0": "Ko saṁkilesoti? Avisesena taṇhādīhi parāmaṭṭhabhāvo pāramīnaṁ saṁkileso, visesena",
  "atk-s0512a3:713_1": "pana deyyadhammapaṭiggāhakavikappā dānapāramiyā saṁkileso. Sattakālavikappā sīlapāramiyā,",
  "atk-s0512a3:713_2": "kāmabhavatadupasamesu abhiratianabhirativikappā nekkhammapāramiyā, ahaṁ mamāti vikappā",
  "atk-s0512a3:713_3": "paññāpāramiyā, līnuddhaccavikappā vīriyapāramiyā, attaparavikappā khantipāramiyā,",
  "atk-s0512a3:713_4": "adiṭṭhādīsu diṭṭhādivikappā saccapāramiyā, bodhisambhāratabbipakkhesu dosaguṇavikappā",
  "atk-s0512a3:713_5": "adhiṭṭhānapāramiyā, hitāhitavikappā mettāpāramiyā, iṭṭhāniṭṭhavikappā upekkhāpāramiyā",
  "atk-s0512a3:713_6": "saṁkilesoti daṭṭhabbaṁ.",
  "atk-s0512a3:714_0": "Kiṁ vodānanti? Taṇhādīhi anupaghāto yathāvuttavikappaviraho ca etāsaṁ vodānanti veditabbaṁ.",
  "atk-s0512a3:714_1": "Anupahatā hi taṇhāmānadiṭṭhikodhūpanāhamakkhapaḷāsaissāmacchariya- māyāsāṭheyyathambhasārambhamadappamādādīhi",
  "atk-s0512a3:714_2": "kilesehi deyyadhammapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "atk-s0512a3:715_0": "Ko paṭipakkhoti? Avisesena sabbepi saṁkilesā sabbepi akusalā dhammā etāsaṁ paṭipakkho,",
  "atk-s0512a3:715_1": "visesena pana pubbe vuttā maccherādayoti veditabbā. Api ca deyyadhammapaṭiggāhakadānaphalesu",
  "atk-s0512a3:715_2": "alobhādosāmohaguṇayogato lobhadosamohapaṭipakkhaṁ dānaṁ, kāyādidosavaṅkāpagamato",
  "atk-s0512a3:715_3": "lobhādipaṭipakkhaṁ sīlaṁ, kāmasukhaparūpaghātaattakilamathaparivajjanato dosattayapaṭipakkhaṁ",
  "atk-s0512a3:715_4": "nekkhammaṁ, lobhādīnaṁ andhīkaraṇato ñāṇassa ca anandhīkaraṇato lobhādipaṭipakkhā",
  "atk-s0512a3:715_5": "paññā , alīnānuddhatañāyārambhavasena lobhādipaṭipakkhaṁ vīriyaṁ, iṭṭhāniṭṭhasuññatānaṁ",
  "atk-s0512a3:715_6": "khamanato lobhādipaṭipakkhā khanti, satipi paresaṁ upakāre apakāre ca yathābhūtappavattiyā",
  "atk-s0512a3:715_7": "lobhādipaṭipakkhaṁ saccaṁ, lokadhamme abhibhuyya yathāsamādinnesu sambhāresu acalanato",
  "atk-s0512a3:715_8": "lobhādipaṭipakkhaṁ adhiṭṭhānaṁ, nīvaraṇavivekato lobhādipaṭipakkhā mettā, iṭṭhāniṭṭhesu",
  "atk-s0512a3:715_9": "anunayapaṭighaviddhaṁsanato samappavattito ca lobhādipaṭipakkhā upekkhāti daṭṭhabbaṁ.",
  "atk-s0512a3:716_0": "Kā paṭipattīti? Dānapāramiyā tāva sukhūpakaraṇasarīrajīvitapariccāgena bhayāpanudanena",
  "atk-s0512a3:716_1": "dhammopadesena ca bahudhā sattānaṁ anuggahakaraṇaṁ paṭipatti. Tattha āmisadānaṁ abhayadānaṁ",
  "atk-s0512a3:716_2": "dhammadānanti dātabbavatthuvasena tividhaṁ dānaṁ. Tesu bodhisattassa dātabbavatthu",
  "atk-s0512a3:716_3": "ajjhattikaṁ bāhiranti duvidhaṁ. Tattha bāhiraṁ annaṁ pānaṁ vatthaṁ yānaṁ mālāgandhavilepanaṁ",
  "atk-s0512a3:716_4": "seyyāvasathapadīpeyyanti dasavidhaṁ. Annādīnaṁ khādanīyabhojanīyādivibhāgena anekavidhaṁ.",
  "atk-s0512a3:716_5": "Tathā rūpārammaṇaṁ yāva dhammārammaṇanti ārammaṇato chabbidhaṁ. Rūpārammaṇādīnañca",
  "atk-s0512a3:716_6": "nīlādivibhāgena anekavidhaṁ. Tathā maṇikanakarajatamuttāpavāḷādi, khettavatthuārāmādi,",
  "atk-s0512a3:716_7": "dāsidāsagomahiṁsādi nānāvidhavittūpakaraṇavasena anekavidhaṁ.",
  "atk-s0512a3:717_0": "Tattha mahāpuriso bāhiraṁ vatthuṁ dento ‘‘yo yena atthiko, taṁ tassa deti, dento",
  "atk-s0512a3:717_1": "ca tassa atthiko’’ti sayameva jānanto ayācitopi deti pageva yācito. Muttacāgo deti,",
  "atk-s0512a3:717_2": "no amuttacāgo, pariyattaṁ deti, no apariyattaṁ sati deyyadhamme. Na paccupakārasannissito",
  "atk-s0512a3:717_3": "deti. Asati deyyadhamme hi pariyatte saṁvibhāgārahaṁ saṁvibhajati. Na ca deti parūpaghātāvahaṁ",
  "atk-s0512a3:717_4": "satthavisamajjādikaṁ, nāpi kīḷanakaṁ yaṁ anatthūpasaṁhitaṁ pamādāvahañca. Na ca gilānassa",
  "atk-s0512a3:717_5": "yācakassa pānabhojanādiasappāyaṁ pamāṇarahitaṁ vā deti, pamāṇayuttaṁ pana sappāyameva deti.",
  "atk-s0512a3:718_0": "Tathā yācito gahaṭṭhānaṁ gahaṭṭhānucchavikaṁ deti, pabbajitānaṁ pabbajitānucchavikaṁ",
  "atk-s0512a3:718_1": "deti, mātāpitaro ñātisālohitā mittāmaccā puttadāradāsakammakarāti etesu kassaci pīḷaṁ",
  "atk-s0512a3:718_2": "ajanento deti, na ca uḷāraṁ deyyadhammaṁ paṭijānitvā lūkhaṁ deti, na ca lābhasakkārasilokasannissito",
  "atk-s0512a3:718_3": "deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā,",
  "atk-s0512a3:718_4": "na ca yācake deyyadhammaṁ vā jigucchanto deti, na ca asaññatānaṁ yācakānaṁ akkosakarosakānampi",
  "atk-s0512a3:718_5": "apaviddhaṁ dānaṁ deti, aññadatthu pasannacitto anukampanto sakkaccameva deti, na",
  "atk-s0512a3:718_6": "ca kotūhalamaṅgaliko hutvā deti, kammaphalameva pana saddahanto deti, napi yācake",
  "atk-s0512a3:718_7": "payirupāsanādīhi parikilesetvā deti, aparikilesanto eva pana deti, na ca paresaṁ",
  "atk-s0512a3:718_8": "vañcanādhippāyo bhedanādhippāyo vā dānaṁ deti, asaṁkiliṭṭhacitto eva deti, napi pharusavāco",
  "atk-s0512a3:718_9": "bhākuṭimukho dānaṁ deti, piyavādī pana pubbabhāsī mitavacano hutvā deti , yasmiñca",
  "atk-s0512a3:718_10": "deyyadhamme uḷāramanuññatāya vā ciraparicayena vā gedhasabhāvatāya vā lobhadhammo",
  "atk-s0512a3:718_11": "adhimatto hoti, jānanto bodhisatto taṁ khippameva paṭivinodetvā yācake pariyesitvāpi",
  "atk-s0512a3:718_12": "deti, yañca deyyavatthu parittaṁ yācakopi paccupaṭṭhito, taṁ acintetvāpi attānaṁ",
  "atk-s0512a3:718_13": "bādhetvā dento yācakaṁ sammāneti yathā taṁ akittipaṇḍito. Na ca mahāpuriso attano",
  "atk-s0512a3:718_14": "puttadāradāsakammakaraporise yācito te asaññāpite domanassappatte yācakānaṁ deti,",
  "atk-s0512a3:718_15": "sammadeva pana saññāpite somanassappatte deti. Dento ca yakkharakkhasapisācādīnaṁ",
  "atk-s0512a3:718_16": "vā manussānaṁ kurūrakammantānaṁ vā jānanto na deti, tathā rajjampi tādisānaṁ na deti.",
  "atk-s0512a3:718_17": "Ye lokassa ahitāya dukkhāya anatthāya paṭipajjanti, ye pana dhammikā dhammena lokaṁ",
  "atk-s0512a3:718_18": "pālenti, tesaṁ deti. Evaṁ tāva bāhiradāne paṭipatti veditabbā.",
  "atk-s0512a3:719_0": "Ajjhattikadānaṁ pana dvīhi ākārehi veditabbaṁ. Kathaṁ? Yathā nāma koci puriso ghāsacchādanahetu",
  "atk-s0512a3:719_1": "attānaṁ parassa nissajjati, vidheyyabhāvaṁ upagacchati dāsabyaṁ, evameva mahāpuriso",
  "atk-s0512a3:719_2": "sambodhihetu nirāmisacitto sattānaṁ anuttaraṁ hitasukhaṁ icchanto attano dānapāramiṁ",
  "atk-s0512a3:719_3": "paripūretukāmo attānaṁ parassa nissajjati, vidheyyabhāvaṁ upagacchati yathākāmakaraṇīyataṁ.",
  "atk-s0512a3:719_4": "Karacaraṇanayanādiaṅgapaccaṅgaṁ tena tena atthikānaṁ akampito anolīno anuppadeti,",
  "atk-s0512a3:719_5": "na tattha sajjati na saṅkocaṁ āpajjati yathā taṁ bāhiravatthusmiṁ, tathā hi mahāpuriso",
  "atk-s0512a3:719_6": "dvīhi ākārehi bāhiravatthuṁ pariccajati yathāsukhaṁ paribhogāya vā yācakānaṁ tesaṁ",
  "atk-s0512a3:719_7": "manorathaṁ paripūrento, attano vasībhāvāya vā, tattha sabbena sabbaṁ muttacāgo, evamahaṁ",
  "atk-s0512a3:719_8": "nissaṅgabhāvanāya sambodhiṁ pāpuṇissāmīti. Evaṁ ajjhattikavatthusminti veditabbaṁ.",
  "atk-s0512a3:720_0": "Tattha yaṁ ajjhattikavatthu dīyamānaṁ yācakassa ekanteneva hitāya saṁvattati, taṁ",
  "atk-s0512a3:720_1": "deti, na itaraṁ. Na ca mahāpuriso mārassa mārakāyikānaṁ devatānaṁ vā vihiṁsādhippāyānaṁ",
  "atk-s0512a3:720_2": "attano attabhāvaṁ aṅgapaccaṅgāni vā jānamāno deti ‘‘mā tesaṁ anattho ahosī’’ti. Yathā",
  "atk-s0512a3:720_3": "ca mārakāyikānaṁ, evaṁ tehi anvāviṭṭhānampi na deti, napi ummattakānaṁ. Itaresaṁ",
  "atk-s0512a3:720_4": "pana yāciyamāno samanantarameva deti, tādisāya yācanāya dullabhabhāvato tādisassa",
  "atk-s0512a3:720_5": "ca dānassa dukkarabhāvato.",
  "atk-s0512a3:721": "Abhayadānaṁ pana rājato corato aggito udakato veripuggalato sīhabyagghādivāḷamigato nāgayakkharakkhasapisācādito sattānaṁ bhaye paccupaṭṭhite tato parittāṇabhāvena veditabbaṁ.",
  "atk-s0512a3:722_0": "Dhammadānaṁ pana asaṁkiliṭṭhacittassa aviparītā dhammadesanā, opāyiko hitassa upadeso",
  "atk-s0512a3:722_1": "diṭṭhadhammikasamparāyikaparamatthavasena yena sāsane anotiṇṇānaṁ avatāraṇaṁ otiṇṇānaṁ",
  "atk-s0512a3:722_2": "paripācanaṁ. Tatthāyaṁ nayo – saṅkhepato tāva dānakathā sīlakathā saggakathā kāmānaṁ",
  "atk-s0512a3:722_3": "ādīnavo saṁkileso ca nekkhamme ānisaṁso. Vitthārato pana sāvakabodhiyaṁ adhimuttacittānaṁ",
  "atk-s0512a3:722_4": "saraṇagamanaṁ sīlasaṁvaro indriyesu guttadvāratā bhojane mattaññutā jāgariyānuyogo",
  "atk-s0512a3:722_5": "satta saddhammā aṭṭhatiṁsāya ārammaṇesu kammakaraṇavasena samathānuyogo rūpakāyādīsu",
  "atk-s0512a3:722_6": "vipassanābhinivesesu yathārahaṁ abhinivesamukhena vipassanānuyogo, tathā visuddhipaṭipadā",
  "atk-s0512a3:722_7": "sammattagahaṇaṁ tisso vijjā cha abhiññā catasso paṭisambhidā sāvakabodhīti etesaṁ",
  "atk-s0512a3:722_8": "guṇasaṁkittanavasena yathārahaṁ tattha tattha patiṭṭhāpanā pariyodapanā ca. Tathā",
  "atk-s0512a3:722_9": "paccekabodhiyaṁ sammāsambodhiyañca adhimuttānaṁ sattānaṁ yathārahaṁ dānādipāramīnaṁ",
  "atk-s0512a3:722_10": "sabhāvarasalakkhaṇādisaṁkittanamukhena tīsupi avatthāsu tesaṁ buddhānaṁ mahānubhāvatāvibhāvanena",
  "atk-s0512a3:722_11": "yānadvaye patiṭṭhāpanā pariyodapanā ca. Evaṁ mahāpuriso sattānaṁ dhammadānaṁ deti.",
  "atk-s0512a3:723_0": "Tathā mahāpuriso sattānaṁ āmisadānaṁ dento ‘‘imināhaṁ dānena sattānaṁ āyuvaṇṇasukhabalapaṭibhānādisampattiñca",
  "atk-s0512a3:723_1": "ramaṇīyaṁ aggaphalasampattiñca nipphādeyya’’nti annadānaṁ deti, tathā sattānaṁ kāmakilesapipāsāvūpasamāya",
  "atk-s0512a3:723_2": "pānaṁ deti, tathā suvaṇṇavaṇṇatāya hirottappālaṅkārassa ca nipphattiyā vatthāni deti,",
  "atk-s0512a3:723_3": "tathā iddhividhassa ceva nibbānasukhassa ca nipphattiyā yānaṁ deti, tathā sīlagandhanipphattiyā",
  "atk-s0512a3:723_4": "gandhaṁ deti, tathā buddhaguṇasobhānipphattiyā mālāvilepanaṁ deti, bodhimaṇḍāsananipphattiyā",
  "atk-s0512a3:723_5": "āsanaṁ deti, tathāgataseyyānipphattiyā seyyaṁ deti, saraṇabhāvanipphattiyā āvasathaṁ",
  "atk-s0512a3:723_6": "deti, pañcacakkhupaṭilābhāya padīpeyyaṁ deti, byāmappabhānipphattiyā rūpadānaṁ deti,",
  "atk-s0512a3:723_7": "brahmassaranipphattiyā saddadānaṁ deti, sabbalokassa piyabhāvāya rasadānaṁ deti,",
  "atk-s0512a3:723_8": "buddhasukhumālabhāvāya phoṭṭhabbadānaṁ deti, ajarāmarabhāvāya bhesajjadānaṁ deti,",
  "atk-s0512a3:723_9": "kilesadāsabyavimocanatthaṁ dāsānaṁ bhujissatādānaṁ deti, saddhammābhiratiyā anavajjakhiḍḍāratihetudānaṁ",
  "atk-s0512a3:723_10": "deti, sabbepi satte ariyāya jātiyā attano puttabhāvūpanayanāya puttadānaṁ deti, sakalassapi",
  "atk-s0512a3:723_11": "lokassa patibhāvūpagamanāya dāradānaṁ deti, subhalakkhaṇasampattiyā suvaṇṇamaṇimuttāpavāḷādidānaṁ,",
  "atk-s0512a3:723_12": "anubyañjanasampattiyā nānāvidhavibhūsanadānaṁ, saddhammakosādhigamāya vittakosadānaṁ,",
  "atk-s0512a3:723_13": "dhammarājabhāvāya rajjadānaṁ, jhānādisampattiyā ārāmuyyānataḷākavanadānaṁ, cakkaṅkitehi",
  "atk-s0512a3:723_14": "pādehi bodhimaṇḍūpasaṅkamanāya caraṇadānaṁ, caturoghanittharaṇāya sattānaṁ saddhammahatthadānatthaṁ",
  "atk-s0512a3:723_15": "hatthadānaṁ, saddhindriyādipaṭilābhāya kaṇṇanāsādidānaṁ, samantacakkhupaṭilābhāya",
  "atk-s0512a3:723_16": "cakkhudānaṁ, ‘‘dassanasavanānussaraṇapāricariyādīsu sabbakālaṁ sabbasattānaṁ hitasukhāvaho,",
  "atk-s0512a3:723_17": "sabbalokena ca upajīvitabbo me kāyo bhaveyyā’’ti maṁsalohitādidānaṁ, ‘‘sabbalokuttamo",
  "atk-s0512a3:723_18": "bhaveyya’’nti uttamaṅgadānaṁ deti.",
  "atk-s0512a3:724_0": "Evaṁ dadanto ca na anesanāya deti, na ca paropaghātena, na bhayena, na lajjāya, na",
  "atk-s0512a3:724_1": "dakkhiṇeyyarosanena, na paṇīte sati lūkhaṁ, na attukkaṁsanena, na paravambhanena,",
  "atk-s0512a3:724_2": "na phalābhisaṅkhāya, na yācakajigucchāya, na acittīkārena deti, atha kho sakkaccaṁ",
  "atk-s0512a3:724_3": "deti, sahatthena deti, kālena deti, cittīkatvā deti, avibhāgena deti. Tīsu kālesu",
  "atk-s0512a3:724_4": "somanassito deti, tato eva ca datvā na pacchānutāpī hoti. Na paṭiggāhakavasena mānāvamānaṁ",
  "atk-s0512a3:724_5": "karoti, paṭiggāhakānaṁ piyasamudācāro hoti vadaññū yācayogo saparivāradāyako. Annadānañhi",
  "atk-s0512a3:724_6": "dento ‘‘taṁ saparivāraṁ katvā dassāmī’’ti vatthādīhi saddhiṁ deti. Tathā vatthadānaṁ",
  "atk-s0512a3:724_7": "dento ‘‘taṁ saparivāraṁ katvā dassāmī’’ti annādīhi saddhiṁ deti. Yānadānādīsupi eseva nayo.",
  "atk-s0512a3:725_0": "Tathā rūpadānaṁ dento itarārammaṇānipi tassa parivāraṁ katvā deti, evaṁ sesesupi.",
  "atk-s0512a3:725_1": "Tattha rūpadānaṁ nāma nīlapītalohitaodātādivaṇṇāsu pupphavatthadhātūsu aññataraṁ",
  "atk-s0512a3:725_2": "labhitvā rūpavasena ābhujitvā ‘‘rūpadānaṁ dassāmi, rūpadānaṁ mayha’’nti cintetvā",
  "atk-s0512a3:725_3": "tādise dakkhiṇeyye dānaṁ patiṭṭhāpeti savatthukaṁ katvā. Etaṁ rūpadānaṁ nāma.",
  "atk-s0512a3:726_0": "Saddadānaṁ pana bherisaddādivasena veditabbaṁ. Tattha saddaṁ kandamūlāni viya uppāṭetvā",
  "atk-s0512a3:726_1": "nīluppalahatthakaṁ viya ca hatthe ṭhapetvā dātuṁ na sakkā, savatthukaṁ pana katvā",
  "atk-s0512a3:726_2": "dento saddadānaṁ deti nāma. Tasmā yadā ‘‘saddadānaṁ dassāmī’’ti bherimudiṅgādīsu",
  "atk-s0512a3:726_3": "aññatarena tūriyena tiṇṇaṁ ratanānaṁ upahāraṁ karoti kāreti ca, ‘‘saddadānaṁ me’’ti",
  "atk-s0512a3:726_4": "bheriādīni ṭhapeti ṭhapāpeti ca. Dhammakathikānaṁ pana sarabhesajjaṁ telaphāṇitādiṁ",
  "atk-s0512a3:726_5": "deti, dhammassavanaṁ ghoseti, sarabhaññaṁ bhaṇati, dhammakathaṁ katheti, upanisinnakakathaṁ",
  "atk-s0512a3:726_6": "anumodanakathañca karoti kāreti ca, tadā saddadānaṁ nāma hoti.",
  "atk-s0512a3:727_0": "Tathā gandhadānaṁ mūlagandhādīsu aññataraṁ rajanīyaṁ gandhavatthuṁ piṁsitameva vā",
  "atk-s0512a3:727_1": "gandhaṁ yaṁkiñci labhitvā gandhavasena ābhujitvā ‘‘gandhadānaṁ dassāmi, gandhadānaṁ",
  "atk-s0512a3:727_2": "mayha’’nti buddharatanādīnaṁ pūjaṁ karoti kāreti ca, gandhapūjanatthāya agarucandanādike",
  "atk-s0512a3:727_3": "gandhavatthuke pariccajati. Idaṁ gandhadānaṁ.",
  "atk-s0512a3:728_0": "Tathā mūlarasādīsu yaṁkiñci rajanīyaṁ rasavatthuṁ labhitvā rasavasena ābhujitvā ‘‘rasadānaṁ",
  "atk-s0512a3:728_1": "dassāmi, rasadānaṁ mayha’’nti dakkhiṇeyyānaṁ deti, rasavatthumeva vā dhaññagavādikaṁ",
  "atk-s0512a3:728_2": "pariccajati. Idaṁ rasadānaṁ.",
  "atk-s0512a3:729_0": "Tathā phoṭṭhabbadānaṁ mañcapīṭhādivasena attharaṇapāvuraṇādivasena ca veditabbaṁ.",
  "atk-s0512a3:729_1": "Yadā hi mañcapīṭhabhisibimbohanādikaṁ nivāsanapārupanādikaṁ vā sukhasamphassaṁ rajanīyaṁ",
  "atk-s0512a3:729_2": "anavajjaṁ phoṭṭhabbavatthuṁ labhitvā phoṭṭhabbavasena ābhujitvā ‘‘phoṭṭhabbadānaṁ",
  "atk-s0512a3:729_3": "dassāmi, phoṭṭhabbadānaṁ mayha’’nti dakkhiṇeyyānaṁ deti. Yathāvuttaṁ phoṭṭhabbavatthuṁ",
  "atk-s0512a3:729_4": "labhitvā pariccajati, idaṁ phoṭṭhabbadānaṁ.",
  "atk-s0512a3:730_0": "Dhammadānaṁ pana dhammārammaṇassa adhippetattā ojapānajīvitavasena veditabbaṁ. Ojādīsu",
  "atk-s0512a3:730_1": "hi aññataraṁ rajanīyaṁ vatthuṁ labhitvā dhammārammaṇavasena ābhujitvā ‘‘dhammadānaṁ",
  "atk-s0512a3:730_2": "dassāmi, dhammadānaṁ mayha’’nti sappinavanītādiojadānaṁ deti. Ambapānādiaṭṭhavidhapānadānaṁ",
  "atk-s0512a3:730_3": "deti, jīvitadānanti ābhujitvā salākabhattapakkhikabhattādīni deti, aphāsukabhāvena",
  "atk-s0512a3:730_4": "abhibhūtānaṁ byādhitānaṁ vejje paccupaṭṭhāpeti, jālaṁ phālāpeti, kuminaṁ viddhaṁsāpeti,",
  "atk-s0512a3:730_5": "sakuṇapañjaraṁ viddhaṁsāpeti, bandhanena baddhānaṁ sattānaṁ bandhanamokkhaṁ kāreti,",
  "atk-s0512a3:730_6": "māghātabheriṁ carāpeti, aññāni ca sattānaṁ jīvitaparittāṇatthaṁ evarūpāni kammāni",
  "atk-s0512a3:730_7": "karoti kārāpeti ca. Idaṁ dhammadānaṁ nāma.",
  "atk-s0512a3:731_0": "Sabbametaṁ yathāvuttaṁ dānasampadaṁ sakalalokahitasukhāya pariṇāmeti. Attano ca sammāsambodhiyā",
  "atk-s0512a3:731_1": "akuppāya vimuttiyā aparikkhayassa chandassa aparikkhayassa vīriyassa aparikkhayassa",
  "atk-s0512a3:731_2": "samādhissa aparikkhayassa paṭibhānassa aparikkhayassa ñāṇassa aparikkhayāya vimuttiyā",
  "atk-s0512a3:731_3": "pariṇāmeti . Imañca dānapāramiṁ paṭipajjantena mahāsattena jīvite aniccasaññā paccupaṭṭhāpetabbā",
  "atk-s0512a3:731_4": "tathā bhogesu, bahusādhāraṇatā ca nesaṁ manasikātabbā, sattesu ca mahākaruṇā satataṁ",
  "atk-s0512a3:731_5": "samitaṁ paccupaṭṭhāpetabbā. Evañhi bhoge gahetabbasāraṁ gaṇhanto ādittato viya agārato",
  "atk-s0512a3:731_6": "sabbaṁ sāpateyyaṁ attānañca bahi nīharanto na kiñci seseti, na katthaci vibhāgaṁ",
  "atk-s0512a3:731_7": "karoti, aññadatthu nirapekkho nissajjati eva. Ayaṁ tāva dānapāramiyā paṭipattikkamo.",
  "atk-s0512a3:732_0": "Sīlapāramiyā pana ayaṁ paṭipattikkamo – yasmā sabbaññusīlālaṅkārehi satte alaṅkaritukāmena",
  "atk-s0512a3:732_1": "mahāpurisena ādito attano eva tāva sīlaṁ visodhetabbaṁ. Tattha ca catūhi ākārehi",
  "atk-s0512a3:732_2": "sīlaṁ visujjhati – ajjhāsayavisuddhito, samādānato, avītikkamanato, sati ca vītikkame",
  "atk-s0512a3:732_3": "puna paṭipākatikakaraṇato. Visuddhāsayatāya hi ekacco attādhipati hutvā pāpajigucchanasabhāvo",
  "atk-s0512a3:732_4": "ajjhattaṁ hiridhammaṁ paccupaṭṭhāpetvā suparisuddhasamācāro hoti. Tathā parato samādāne",
  "atk-s0512a3:732_5": "sati ekacco lokādhipati hutvā pāpato uttasanto ottappadhammaṁ paccupaṭṭhāpetvā suparisuddhasamācāro",
  "atk-s0512a3:732_6": "hoti. Iti ubhayathāpi ete avītikkamanato sīle patiṭṭhahanti. Atha pana kadāci satisammosena",
  "atk-s0512a3:732_7": "sīlassa khaṇḍādibhāvo siyā. Tāyayeva yathāvuttāya hirottappasampattiyā khippameva",
  "atk-s0512a3:732_8": "naṁ vuṭṭhānādinā paṭipākatikaṁ karoti.",
  "atk-s0512a3:733_0": "Tayidaṁ sīlaṁ vārittaṁ, cārittanti duvidhaṁ. Tatthāyaṁ bodhisattassa vārittasīle",
  "atk-s0512a3:733_1": "paṭipattikkamo – sabbasattesu tathā dayāpannacittena bhavitabbaṁ, yathā supinantenapi",
  "atk-s0512a3:733_2": "na āghāto uppajjeyya. Parūpakāraniratatāya parasantako alagaddo viya na parāmasitabbo.",
  "atk-s0512a3:733_3": "Sace pabbajito hoti, abrahmacariyatopi ārācārī hoti sattavidhamethunasaṁyogavirahito,",
  "atk-s0512a3:733_4": "pageva paradāragamanato. Sace pana apabbajito gahaṭṭho samāno paresaṁ dāresu sadā",
  "atk-s0512a3:733_5": "pāpakaṁ cittampi na uppādeti. Kathento ca saccaṁ hitaṁ piyaṁ vacanaṁ parimitameva",
  "atk-s0512a3:733_6": "ca kālena dhammiṁ kathaṁ bhāsitā hoti, sabbattha anabhijjhālu abyāpannacitto aviparītadassano",
  "atk-s0512a3:733_7": "kammassakatañāṇena ca samannāgato sammaggatesu sammāpaṭipannesu niviṭṭhasaddho hoti niviṭṭhapemo.",
  "atk-s0512a3:734_0": "Iti caturāpāyavaṭṭadukkhānaṁ pathabhūtehi akusalakammapathehi akusaladhammehi ca",
  "atk-s0512a3:734_1": "oramitvā saggamokkhānaṁ pathabhūtesu kusalakammapathesu patiṭṭhitassa mahāpurisassa",
  "atk-s0512a3:734_2": "parisuddhāsayapayogatāya yathābhipatthitā sattānaṁ hitasukhūpasaṁhitā manorathā sīghaṁ",
  "atk-s0512a3:734_3": "sīghaṁ abhinipphajjanti, pāramiyo paripūrenti. Evaṁbhūto hi ayaṁ. Tattha hiṁsānivattiyā",
  "atk-s0512a3:734_4": "sabbasattānaṁ abhayadānaṁ deti, appakasireneva mettābhāvanaṁ sampādeti, ekādasa mettānisaṁse",
  "atk-s0512a3:734_5": "adhigacchati, appābādho hoti appātaṅko, dīghāyuko sukhabahulo lakkhaṇavisese pāpuṇāti,",
  "atk-s0512a3:734_6": "dosavāsanañca samucchindati.",
  "atk-s0512a3:735_0": "Tathā adinnādānanivattiyā corādīhi asādhāraṇe bhoge adhigacchati. Parehi anāsaṅkanīyo",
  "atk-s0512a3:735_1": "piyo manāpo vissasanīyo vibhavasampattīsu alaggacitto pariccāgasīlo lobhavāsanañca samucchindati.",
  "atk-s0512a3:736_0": "Abrahmacariyanivattiyā alolo hoti santakāyacitto, sattānaṁ piyo hoti manāpo aparisaṅkanīyo",
  "atk-s0512a3:736_1": ", kalyāṇo cassa kittisaddo abbhuggacchati, alaggacitto hoti mātugāmesu aluddhāsayo,",
  "atk-s0512a3:736_2": "nekkhammabahulo lakkhaṇavisese adhigacchati, lobhavāsanañca samucchindati.",
  "atk-s0512a3:737_0": "Musāvādanivattiyā sattānaṁ pamāṇabhūto hoti paccayiko theto ādeyyavacano, devatānaṁ",
  "atk-s0512a3:737_1": "piyo manāpo, surabhigandhamukho ārakkhitakāyavacīsamācāro, lakkhaṇavisese ca adhigacchati,",
  "atk-s0512a3:737_2": "kilesavāsanañca samucchindati.",
  "atk-s0512a3:738": "Pesuññanivattiyā parūpakkamehipi abhejjakāyo hoti abhejjaparivāro, saddhammesu ca abhejjanakasaddho, daḷhamitto bhavantaraparicitānaṁ viya sattānaṁ ekantapiyo asaṁkilesabahulo.",
  "atk-s0512a3:739": "Pharusavācānivattiyā sattānaṁ piyo hoti manāpo sukhasīlo madhuravacano sambhāvanīyo, aṭṭhaṅgasamannāgato cassa saro nibbattati.",
  "atk-s0512a3:740_0": "Samphappalāpanivattiyā sattānaṁ piyo hoti manāpo garu bhāvanīyo ca ādeyyavacano parimitālāpo.",
  "atk-s0512a3:740_1": "Mahesakkho ca hoti mahānubhāvo, ṭhānuppattikena paṭibhānena pañhānaṁ byākaraṇakusalo,",
  "atk-s0512a3:740_2": "buddhabhūmiyañca ekāya eva vācāya anekabhāsānaṁ sattānaṁ anekesaṁ pañhānaṁ byākaraṇasamattho hoti.",
  "atk-s0512a3:741_0": "Anabhijjhālutāya icchitalābhī hoti, uḷāresu ca bhogesu ruciṁ paṭilabhati, khattiyamahāsālādīnaṁ",
  "atk-s0512a3:741_1": "sammato hoti, paccatthikehi anabhibhavanīyo, indriyavekallaṁ na pāpuṇāti, appaṭipuggalo ca hoti.",
  "atk-s0512a3:742": "Abyāpādena piyadassano hoti, sattānaṁ sambhāvanīyo parahitābhinanditāya ca satte appakasireneva pasādeti, alūkhasabhāvo ca hoti mettāvihārī, mahesakkho ca hoti mahānubhāvo.",
  "atk-s0512a3:743_0": "Micchādassanābhāvena kalyāṇe sahāye paṭilabhati, sīsacchedampi pāpuṇanto pāpakammaṁ",
  "atk-s0512a3:743_1": "na karoti, kammassakatādassanato akotūhalamaṅgaliko ca hoti, saddhamme cassa saddhā",
  "atk-s0512a3:743_2": "patiṭṭhitā hoti mūlajātā, saddahati ca tathāgatānaṁ bodhiṁ, samayantaresu nābhiramati",
  "atk-s0512a3:743_3": "ukkāraṭṭhāne viya rājahaṁso , lakkhaṇattayaparijānanakusalo hoti, ante ca anāvaraṇañāṇalābhī,",
  "atk-s0512a3:743_4": "yāva bodhiṁ na pāpuṇāti, tāva tasmiṁ tasmiṁ sattanikāye ukkaṭṭhukkaṭṭho ca hoti,",
  "atk-s0512a3:743_5": "uḷāruḷārā sampattiyo pāpuṇāti. Iti hidaṁ sīlaṁ nāma sabbasampattīnaṁ adhiṭṭhānaṁ,",
  "atk-s0512a3:743_6": "sabbabuddhaguṇānaṁ pabhavabhūmi, sabbabuddhakārakadhammānaṁ ādi caraṇaṁ mukhaṁ pamukhanti",
  "atk-s0512a3:743_7": "bahumānanaṁ uppādetvā kāyavacīsaṁyame indriyadamane ājīvavisuddhiyaṁ paccayaparibhogesu",
  "atk-s0512a3:743_8": "ca satisampajaññabalena appamattena lābhasakkārasilokaṁ mittamukhapaccatthikaṁ viya",
  "atk-s0512a3:743_9": "sallakkhetvā ‘‘kikīva aṇḍa’’ntiādinā (visuddhi. 1.19; dī. ni. aṭṭha. 1.7) vuttanayena",
  "atk-s0512a3:743_10": "sakkaccaṁ sīlaṁ sampādetabbaṁ. Ayaṁ tāva vārittasīle paṭipattikkamo.",
  "atk-s0512a3:744_0": "Cārittasīle pana paṭipatti evaṁ veditabbā – idha bodhisatto kalyāṇamittānaṁ garuṭṭhāniyānaṁ",
  "atk-s0512a3:744_1": "abhivādanaṁ paccuṭṭhānaṁ añjalikammaṁ sāmīcikammaṁ kālena kālaṁ kattā hoti, tathā",
  "atk-s0512a3:744_2": "tesaṁ kālena kālaṁ upaṭṭhānaṁ kattā hoti, gilānānaṁ kāyaveyyāvaṭikaṁ. Subhāsitapadāni",
  "atk-s0512a3:744_3": "sutvā sādhukāraṁ kattā hoti, guṇavantānaṁ guṇe vaṇṇetā paresaṁ apakāre khantā, upakāre",
  "atk-s0512a3:744_4": "anussaritā, puññāni anumoditā, attano puññāni sammāsambodhiyā pariṇāmetā, sabbakālaṁ",
  "atk-s0512a3:744_5": "appamādavihārī kusalesu dhammesu, sati ca accaye accayato disvā tādisānaṁ sahadhammikānaṁ",
  "atk-s0512a3:744_6": "yathābhūtaṁ āvikattā, uttari ca sammāpaṭipattiṁ sammadeva paripūretā.",
  "atk-s0512a3:745_0": "Tathā attano anurūpāsu atthūpasaṁhitāsu sattānaṁ itikattabbatāsu dakkho analaso sahāyabhāvaṁ",
  "atk-s0512a3:745_1": "upagacchati. Uppannesu ca sattānaṁ byādhiādidukkhesu yathārahaṁ patikāravidhāyako.",
  "atk-s0512a3:745_2": "Ñātibhogādibyasanapatitesu sokāpanodano ullumpanasabhāvāvaṭṭhito hutvā niggahārahānaṁ",
  "atk-s0512a3:745_3": "dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya. Paggahārahānaṁ",
  "atk-s0512a3:745_4": "dhammeneva paggaṇhanako. Yāni purimakānaṁ mahābodhisattānaṁ uḷāratamāni paramadukkarāni",
  "atk-s0512a3:745_5": "acinteyyānubhāvāni sattānaṁ ekantahitasukhāvahāni caritāni, yehi nesaṁ bodhisambhārā",
  "atk-s0512a3:745_6": "sammadeva paripākaṁ agamaṁsu, tāni sutvā anubbiggo anutrāso tepi mahāpurisā manussā",
  "atk-s0512a3:745_7": "eva, kamena pana sikkhāpāripūriyā bhāvitattabhāvā tādisāya uḷāratamāya ānubhāvasampattiyā",
  "atk-s0512a3:745_8": "bodhisambhāresu ukkaṁsapāramippattā ahesuṁ, tasmā mayāpi sīlādisikkhāsu sammadeva",
  "atk-s0512a3:745_9": "tathā paṭipajjitabbaṁ, yāya paṭipattiyā ahampi anukkamena sikkhaṁ paripūretvā ekantato",
  "atk-s0512a3:745_10": "taṁ padaṁ anupāpuṇissāmīti saddhāpurecārikaṁ vīriyaṁ avissajjento sammadeva sīlesu paripūrakārī hoti.",
  "atk-s0512a3:746_0": "Tathā paṭicchannakalyāṇo hoti vivaṭāparādho, appiccho santuṭṭho pavivitto asaṁsaṭṭho",
  "atk-s0512a3:746_1": "dukkhasaho aparitassanajātiko anuddhato anunnaḷo acapalo amukharo avikiṇṇavāco santindriyo",
  "atk-s0512a3:746_2": "santamānaso kuhanādimicchājīvarahito ācāragocarasampanno aṇumattesu vajjesu bhayadassāvī",
  "atk-s0512a3:746_3": "samādāya sikkhati sikkhāpadesu āraddhavīriyo pahitatto kāye ca jīvite ca nirapekkho,",
  "atk-s0512a3:746_4": "appamattakampi kāye jīvite vā apekkhaṁ nādhivāseti pajahati vinodeti, pageva adhimattaṁ.",
  "atk-s0512a3:746_5": "Sabbepi dussīlyahetubhūte kodhūpanāhādike upakkilese pajahati vinodeti. Appamattakena",
  "atk-s0512a3:746_6": "ca visesādhigamena aparituṭṭho hoti, na saṅkocaṁ āpajjati, uparūpari visesādhigamāya vāyamati.",
  "atk-s0512a3:747_0": "Yena yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso",
  "atk-s0512a3:747_1": "andhānaṁ pariṇāyako hoti, maggaṁ ācikkhati, badhirānaṁ hatthamuddāya saññaṁ deti,",
  "atk-s0512a3:747_2": "atthamanuggāheti, tathā mūgānaṁ. Pīṭhasappikānaṁ pīṭhaṁ deti yānaṁ deti vāheti vā.",
  "atk-s0512a3:747_3": "Assaddhānaṁ saddhāpaṭilābhāya vāyamati, kusītānaṁ ussāhajananāya, muṭṭhassatīnaṁ",
  "atk-s0512a3:747_4": "satisamāyogāya, vibbhantacittānaṁ samādhisampadāya, duppaññānaṁ paññādhigamāya vāyamati.",
  "atk-s0512a3:747_5": "Kāmacchandapariyuṭṭhitānaṁ kāmacchandapaṭivinodanāya vāyamati. Byāpādathinamiddhauddhaccakukkuccavicikicchāpariyuṭṭhitānaṁ",
  "atk-s0512a3:747_6": "vicikicchāvinodanāya vāyamati. Kāmavitakkādiapakatānaṁ kāmavitakkādimicchāvitakkavinodanāya",
  "atk-s0512a3:747_7": "vāyamati. Pubbakārīnaṁ sattānaṁ kataññutaṁ nissāya pubbabhāsī piyavādī saṅgāhako",
  "atk-s0512a3:747_8": "sadisena adhikena vā paccupakārena sammānetā hoti.",
  "atk-s0512a3:748_0": "Āpadāsu sahāyakiccaṁ anutiṭṭhati. Tesaṁ tesañca sattānaṁ pakatisabhāvañca parijānitvā",
  "atk-s0512a3:748_1": "yehi yathā saṁvasitabbaṁ hoti, tehi tathā saṁvasati. Yesu ca yathā paṭipajjitabbaṁ",
  "atk-s0512a3:748_2": "hoti, tesu tathā paṭipajjati. Tañca kho akusalato vuṭṭhāpetvā kusale patiṭṭhāpanavasena,",
  "atk-s0512a3:748_3": "na aññathā. Paracittānurakkhaṇā hi bodhisattānaṁ yāvadeva kusalābhivaḍḍhiyā. Tathā",
  "atk-s0512a3:748_4": "hitajjhāsayenāpi paro na hiṁsitabbo, na bhaṇḍitabbo, na maṅkubhāvamāpādetabbo, na",
  "atk-s0512a3:748_5": "parassa kukkuccaṁ uppādetabbaṁ, na niggahaṭṭhāne na codetabbo, na nīcataraṁ paṭipannassa",
  "atk-s0512a3:748_6": "attā uccatare ṭhapetabbo, na ca paresu sabbena sabbaṁ asevinā bhavitabbaṁ, na atisevinā",
  "atk-s0512a3:748_7": "bhavitabbaṁ, na akālasevinā.",
  "atk-s0512a3:749_0": "Sevitabbayutte pana satte desakālānurūpaṁ sevati. Na ca paresaṁ purato piye vigarahati,",
  "atk-s0512a3:749_1": "appiye vā pasaṁsati. Na avissaṭṭhavissāsī hoti. Na dhammikaṁ upanimantanaṁ paṭikkhipati.",
  "atk-s0512a3:749_2": "Na saññattiṁ upagacchati, nādhikaṁ paṭiggaṇhāti. Saddhāsampanne saddhānisaṁsakathāya",
  "atk-s0512a3:749_3": "sampahaṁsati. Sīlasutacāgapaññāsampanne paññāsampannakathāya sampahaṁsati. Sace pana",
  "atk-s0512a3:749_4": "bodhisatto abhiññābalappatto hoti, pamādāpanne satte abhiññābalena yathārahaṁ nirayādike",
  "atk-s0512a3:749_5": "dassento saṁvejetvā assaddhādike saddhādīsu patiṭṭhāpeti. Sāsane otāreti. Saddhādiguṇasampanne",
  "atk-s0512a3:749_6": "paripāceti. Evamayaṁ mahāpurisassa cārittabhūto aparimāṇo puññābhisando kusalābhisando",
  "atk-s0512a3:749_7": "uparūpari abhivaḍḍhatīti veditabbaṁ.",
  "atk-s0512a3:750_0": "Api ca yā sā ‘‘kiṁ sīlaṁ kenaṭṭhena sīla’’ntiādinā pucchaṁ katvā ‘‘pāṇātipātādīhi",
  "atk-s0512a3:750_1": "viramantassa vattapaṭipattiṁ vā pūrentassa cetanādayo dhammā sīla’’ntiādinā nayena",
  "atk-s0512a3:750_2": "nānappakārato sīlassa vitthārakathā visuddhimagge (visuddhi. 1.6 ādayo) vuttā, sā",
  "atk-s0512a3:750_3": "sabbāpi idha āharitvā vattabbā. Kevalañhi tattha sāvakabodhisattavasena sīlakathā",
  "atk-s0512a3:750_4": "āgatā, idha mahābodhisattavasena karuṇūpāyakosallapubbaṅgamaṁ katvā vattabbāti ayameva",
  "atk-s0512a3:750_5": "viseso. Yato idaṁ sīlaṁ mahāpuriso yathā na attano duggatiyaṁ parikkilesavimuttiyā",
  "atk-s0512a3:750_6": "sugatiyampi, na rajjasampattiyā, na cakkavatti, na deva, na sakka, na māra, na brahmasampattiyā",
  "atk-s0512a3:750_7": "pariṇāmeti, tathā na attano tevijjatāya, na chaḷabhiññatāya , na catuppaṭisambhidādhigamāya,",
  "atk-s0512a3:750_8": "na sāvakabodhiyā, na paccekabodhiyā, pariṇāmeti, atha kho sabbaññubhāvena sabbasattānaṁ",
  "atk-s0512a3:750_9": "anuttarasīlālaṅkārasampādanatthameva pariṇāmetīti. Ayaṁ sīlapāramiyā paṭipattikkamo.",
  "atk-s0512a3:751_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi",
  "atk-s0512a3:751_1": "ca nikkhamanavasena pavattā kusalacittuppatti nekkhammapāramī, tasmā sakalasaṁkilesanivāsanaṭṭhānatāya",
  "atk-s0512a3:751_2": "puttadārādīhi mahāsambādhatāya kasivāṇijjādinānāvidhakammantādhiṭṭhānabyākulatāya",
  "atk-s0512a3:751_3": "ca gharāvāsassa nekkhammasukhādīnaṁ anokāsataṁ, kāmānañca satthadhārālaggamadhubindu",
  "atk-s0512a3:751_4": "viya ca avaliyhamānā parittassādā vipulānatthānubandhāti ca, vijjulatobhāsena gahetabbanaccaṁ",
  "atk-s0512a3:751_5": "viya parittakālūpalabbhā, ummattakālaṅkāro viya viparītasaññāya anubhavitabbā, karīsāvacchādanā",
  "atk-s0512a3:751_6": "viya patikārabhūtā, udakatemitaṅguliyā tanūdakapānaṁ viya atittikarā, chātajjhattabhojanaṁ",
  "atk-s0512a3:751_7": "viya sābādhā, baḷisāmisaṁ viya byasanasannipātakāraṇaṁ, aggisantāpo viya kālattayepi",
  "atk-s0512a3:751_8": "dukkhuppattihetubhūtā, makkaṭalepo viya bandhanimittaṁ, ghātakāvacchādanā viya anatthacchādanā,",
  "atk-s0512a3:751_9": "sapattagāmavāso viya bhayaṭṭhānabhūtā, paccatthikaposako viya kilesamārādīnaṁ āmisabhūtā,",
  "atk-s0512a3:751_10": "chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambībīraṇamadhupiṇḍaṁ",
  "atk-s0512a3:751_11": "viya anekādīnavā, loṇūdakapānaṁ viya pipāsāhetubhūtā, surāmerayaṁ viya nīcajanasevitā,",
  "atk-s0512a3:751_12": "appassādatāya aṭṭhikaṅkalūpamātiādinā (ma. ni. 1.234; 2.42; pāci. 417; mahāni. 3;",
  "atk-s0512a3:751_13": "cūḷani. khaggavisāṇasuttaniddesa 147) ca nayena ādīnavaṁ sallakkhetvā tabbipariyāyena",
  "atk-s0512a3:751_14": "nekkhamme ānisaṁsaṁ passantena nekkhammapavivekaupasamasukhādīsu ninnapoṇapabbhāracittena",
  "atk-s0512a3:751_15": "nekkhammapāramiyaṁ paṭipajjitabbaṁ. Yasmā pana nekkhammaṁ pabbajjāmūlakaṁ, tasmā",
  "atk-s0512a3:751_16": "pabbajjā tāva anuṭṭhātabbā. Pabbajjamanutiṭṭhantena ca mahāsattena asati buddhuppāde",
  "atk-s0512a3:751_17": "kammavādīnaṁ kiriyavādīnaṁ tāpasaparibbājakānaṁ pabbajjā anuṭṭhātabbā.",
  "atk-s0512a3:752_0": "Uppannesu pana sammāsambuddhesu tesaṁ sāsane eva pabbajitabbaṁ. Pabbajitvā ca yathāvutte",
  "atk-s0512a3:752_1": "sīle patiṭṭhitena tassā eva hi sīlapāramiyā vodāpanatthaṁ dhutaguṇā samādātabbā.",
  "atk-s0512a3:752_2": "Samādinnadhutadhammā hi mahāpurisā sammadeva te pariharantā appicchāsantuṭṭhāsallekhapavivekaasaṁsaggavīriyārambhasubharatādi-",
  "atk-s0512a3:752_3": "guṇasalilavikkhālitakilesamalatāya anavajjasīlavataguṇaparisuddhasabbasamācārā porāṇe",
  "atk-s0512a3:752_4": "ariyavaṁsattaye patiṭṭhitā catutthaṁ bhāvanārāmatāsaṅkhātaṁ ariyavaṁsaṁ adhigantuṁ",
  "atk-s0512a3:752_5": "cattārīsāya ārammaṇesu yathārahaṁ upacārappanābhedaṁ jhānaṁ upasampajja viharanti.",
  "atk-s0512a3:752_6": "Evaṁ hissa sammadeva nekkhammapāramī paripūritā hoti.",
  "atk-s0512a3:753_0": "Imasmiṁ pana ṭhāne terasahi dhutadhammehi saddhiṁ dasa kasiṇāni, dasa asubhāni, dasānussatiyo,",
  "atk-s0512a3:753_1": "cattāro brahmavihārā, cattāro āruppā, ekā saññā, ekaṁ vavatthānanti cattārīsāya samādhibhāvanāya",
  "atk-s0512a3:753_2": "kammaṭṭhānāni bhāvanāvidhānañca vitthārato vattabbāni. Taṁ panetaṁ sabbaṁ yasmā visuddhimagge",
  "atk-s0512a3:753_3": "(visuddhi. 1.22 ādayo, 47, 55) sabbākārato vitthāretvā vuttaṁ, tasmā tattha vuttanayeneva",
  "atk-s0512a3:753_4": "veditabbaṁ. Kevalañhi tattha sāvakabodhisattassa vasena vuttaṁ, idha mahābodhisattassa",
  "atk-s0512a3:753_5": "vasena karuṇūpāyakosallapubbaṅgamaṁ katvā vattabbanti ayameva visesoti. Evamettha",
  "atk-s0512a3:753_6": "nekkhammapāramiyā paṭipattikkamo veditabbo.",
  "atk-s0512a3:754_0": "Tathā paññāpāramiṁ sampādetukāmena yasmā paññā āloko viya andhakārena mohena saha",
  "atk-s0512a3:754_1": "na vattati, tasmā mohakāraṇāni tāva bodhisattena parivajjetabbāni. Tatthimāni mohakāraṇāni",
  "atk-s0512a3:754_2": "– arati tandi vijambhitā ālasiyaṁ gaṇasaṅgaṇikārāmatā niddāsīlatā anicchayasīlatā",
  "atk-s0512a3:754_3": "ñāṇasmiṁ akutūhalatā micchādhimāno aparipucchakatā kāyassa na sammāparihāro asamāhitacittatā",
  "atk-s0512a3:754_4": "duppaññānaṁ puggalānaṁ sevanā paññavantānaṁ apayirupāsanā attaparibhavo micchāvikappo",
  "atk-s0512a3:754_5": "viparītābhiniveso kāyadaḷhibahulatā asaṁvegasīlatā pañca nīvaraṇāni. Saṅkhepato ye",
  "atk-s0512a3:754_6": "vā pana dhamme āsevato anuppannā paññā nuppajjati, uppannā parihāyati. Iti imāni",
  "atk-s0512a3:754_7": "sammohakāraṇāni parivajjentena bāhusacce jhānādīsu ca yogo karaṇīyo.",
  "atk-s0512a3:755_0": "Tatthāyaṁ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo",
  "atk-s0512a3:755_1": "cattāri saccāni bāvīsatindriyāni dvādasapadiko paṭiccasamuppādo tathā satipaṭṭhānādayo",
  "atk-s0512a3:755_2": "kusalādidhammappakārabhedā ca, yāni ca loke anavajjāni vijjāṭṭhānāni, ye ca sattānaṁ",
  "atk-s0512a3:755_3": "hitasukhavidhānayoggā byākaraṇavisesā, iti evaṁ pakāraṁ sakalameva sutavisayaṁ upāyakosallapubbaṅgamāya",
  "atk-s0512a3:755_4": "paññāya satiyā vīriyena ca sādhukaṁ uggahaṇasavanadhāraṇaparicayaparipucchāhi ogāhetvā",
  "atk-s0512a3:755_5": "tattha ca paresaṁ patiṭṭhāpanena sutamayā paññā nibbattetabbā.",
  "atk-s0512a3:756_0": "Tathā sattānaṁ itikattabbatāsu ṭhānuppattikapaṭibhānabhūtā āyāpāyaupāyakosallabhūtā",
  "atk-s0512a3:756_1": "ca paññā hitesitaṁ nissāya tattha tattha yathārahaṁ pavattetabbā. Tathā khandhādīnaṁ",
  "atk-s0512a3:756_2": "sabhāvadhammānaṁ ākāraparivitakkanamukhena te nijjhānaṁ khamāpentena cintāmayā paññā",
  "atk-s0512a3:756_3": "nibbattetabbā. Khandhādīnaṁyeva pana salakkhaṇasāmaññalakkhaṇapariggahaṇavasena lokiyapariññā",
  "atk-s0512a3:756_4": "nibbattentena pubbabhāgabhāvanāpaññā sampādetabbā. Evañhi nāmarūpamattamidaṁ yathārahaṁ",
  "atk-s0512a3:756_5": "paccayehi uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena",
  "atk-s0512a3:756_6": "aniccaṁ, udayabbayapaṭipīḷanaṭṭhena dukkhaṁ, avasavattanaṭṭhena anattāti ajjhattikadhamme",
  "atk-s0512a3:756_7": "bāhirakadhamme ca nibbisesaṁ parijānanto tattha āsaṅgaṁ pajahanto pare ca tattha",
  "atk-s0512a3:756_8": "taṁ jahāpento kevalaṁ karuṇāvaseneva yāva na buddhaguṇā hatthatalaṁ āgacchanti, tāva",
  "atk-s0512a3:756_9": "yānattaye satte avatāraṇaparipācanehi patiṭṭhapento jhānavimokkhasamādhisamāpattiyo",
  "atk-s0512a3:756_10": "abhiññāyo ca lokiyā vasībhāvaṁ pāpento paññāya matthakaṁ pāpuṇāti.",
  "atk-s0512a3:757_0": "Tattha yā imā iddhividhañāṇaṁ dibbasotadhātuñāṇaṁ cetopariyañāṇaṁ pubbenivāsānussatiñāṇaṁ",
  "atk-s0512a3:757_1": "dibbacakkhuñāṇaṁ yathākammupagañāṇaṁ anāgataṁsañāṇanti saparibhaṇḍā pañcalokiyaabhiññāsaṅkhātā",
  "atk-s0512a3:757_2": "bhāvanāpaññā, yā ca khandhāyatanadhātuindriyasaccapaṭiccasamuppādādibhedesu bhūmibhūtesu",
  "atk-s0512a3:757_3": "dhammesu uggahaparipucchāvasena ñāṇaparicayaṁ katvā sīlavisuddhicittavisuddhīti mūlabhūtāsu",
  "atk-s0512a3:757_4": "imāsu dvīsu visuddhīsu patiṭṭhāya diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "atk-s0512a3:757_5": "paṭipadāñāṇadassanavisuddhiñāṇadassanavisuddhīti sarīrabhūtā imā pañca visuddhiyo",
  "atk-s0512a3:757_6": "sampādentena bhāvetabbā lokiyalokuttarabhedā bhāvanāpaññā, tāsaṁ sampādanavidhānaṁ",
  "atk-s0512a3:757_7": "yasmā ‘‘tattha ekopi hutvā bahudhā hotītiādikaṁ iddhivikubbanaṁ kātukāmena ādikammikena",
  "atk-s0512a3:757_8": "yoginā’’tiādinā ‘‘khandhāti rūpakkhandho vedanākkhandho saññākkhandho saṅkhārakkhandho",
  "atk-s0512a3:757_9": "viññāṇakkhandho’’tiādinā ca visayavibhāgena saddhiṁ visuddhimagge (visuddhi. 2.430",
  "atk-s0512a3:757_10": "ādayo) sabbākārato vitthāretvā vuttaṁ, tasmā tattha vuttanayeneva veditabbaṁ. Kevalañhi",
  "atk-s0512a3:757_11": "tattha sāvakabodhisattassa vasena paññā āgatā, idha mahābodhisattassa vasena karuṇūpāyakosallapubbaṅgamaṁ",
  "atk-s0512a3:757_12": "katvā vattabbā, ñāṇadassanavisuddhiṁ apāpetvā paṭipadāñāṇadassanavisuddhiyaṁyeva",
  "atk-s0512a3:757_13": "vipassanā ṭhapetabbāti ayameva viseso. Evamettha paññāpāramiyā paṭipattikkamo veditabbo.",
  "atk-s0512a3:758_0": "Tathā yasmā sammāsambodhiyā katābhinīhārena mahāsattena pāramiparipūraṇatthaṁ sabbakālaṁ",
  "atk-s0512a3:758_1": "yuttappayuttena bhavitabbaṁ ābaddhaparikaraṇena, tasmā kālena kālaṁ ‘‘ko nu kho ajja",
  "atk-s0512a3:758_2": "mayā puññasambhāro ñāṇasambhāro vā upacito, kiṁ vā mayā parahitaṁ kata’’nti divase",
  "atk-s0512a3:758_3": "divase paccavekkhantena sattahitatthaṁ ussāho karaṇīyo. Sabbesampi sattānaṁ upakārāya",
  "atk-s0512a3:758_4": "attano pariggahabhūtaṁ vatthu kāye jīvite ca nirapekkhacittena ossajitabbaṁ. Yaṁ",
  "atk-s0512a3:758_5": "kiñci kammaṁ karoti kāyena vācāya vā, taṁ sabbaṁ sambodhiyaṁ ninnacitteneva kātabbaṁ,",
  "atk-s0512a3:758_6": "bodhiyā pariṇāmetabbaṁ. Uḷārehi ittarehi ca kāmehi vinivattacitteneva bhavitabbaṁ.",
  "atk-s0512a3:758_7": "Sabbāsupi itikattabbatāsu upāyakosallaṁ paccupaṭṭhāpetvāva paṭipajjitabbaṁ.",
  "atk-s0512a3:759_0": "Tasmiṁ tasmiṁ sattahite āraddhavīriyena bhavitabbaṁ iṭṭhāniṭṭhādisabbasahena avisaṁvādinā.",
  "atk-s0512a3:759_1": "Sabbepi sattā anodhiso mettāya karuṇāya ca pharitabbā. Yā kāci sattānaṁ dukkhuppatti,",
  "atk-s0512a3:759_2": "sabbā sā attani pāṭikaṅkhitabbā. Sabbesañca sattānaṁ puññaṁ abbhanumoditabbaṁ. Buddhānaṁ",
  "atk-s0512a3:759_3": "mahantatā mahānubhāvatā abhiṇhaṁ paccavekkhitabbā. Yañca kiñci kammaṁ karoti kāyena",
  "atk-s0512a3:759_4": "vācāya vā, taṁ sabbaṁ bodhininnacittapubbaṅgamaṁ kātabbaṁ. Iminā hi upāyena dānādīsu",
  "atk-s0512a3:759_5": "yuttappayuttassa thāmavato daḷhaparakkamassa mahāsattassa bodhisattassa aparimeyyo",
  "atk-s0512a3:759_6": "puññasambhāro ñāṇasambhāro ca divase divase upacīyati.",
  "atk-s0512a3:760_0": "Api ca sattānaṁ paribhogatthaṁ paripālanatthañca attano sarīraṁ jīvitañca pariccajitvā",
  "atk-s0512a3:760_1": "khuppipāsāsītuṇhavātātapādidukkhapatikāro pariyesitabbo upanetabbo ca. Yañca yathāvuttadukkhapatikārajaṁ",
  "atk-s0512a3:760_2": "sukhaṁ attanā paṭilabhati, tathā ramaṇīyesu ārāmuyyānapāsādataḷākādīsu araññāyatanesu",
  "atk-s0512a3:760_3": "ca kāyacittasantāpābhāvena abhinibbutattā attanā sukhaṁ paṭilabhati, yañca suṇāti",
  "atk-s0512a3:760_4": "buddhānubuddhapaccekabuddhā mahābodhisattā ca nekkhammapaṭipattiyaṁ ṭhitā diṭṭhadhammasukhavihārabhūtaṁ",
  "atk-s0512a3:760_5": "īdisaṁ nāma jhānasamāpattisukhaṁ anubhavantīti, taṁ sabbaṁ sabbasattesu anodhiso",
  "atk-s0512a3:760_6": "upasaṁharatīti. Ayaṁ tāva nayo asamāhitabhūmiyaṁ patiṭṭhitassa.",
  "atk-s0512a3:761_0": "Samāhitabhūmiyaṁ pana patiṭṭhito attanā yathānubhūtaṁ visesādhigamanibbattaṁ pītiṁ",
  "atk-s0512a3:761_1": "passaddhiṁ sukhaṁ samādhiṁ yathābhūtañāṇañca sattesu adhimuccanto upasaṁharati pariṇāmeti.",
  "atk-s0512a3:761_2": "Tathā mahati saṁsāradukkhe tassa ca nimittabhūte kilesābhisaṅkhāradukkhe nimuggaṁ",
  "atk-s0512a3:761_3": "sattanikāyaṁ disvā tatrāpi chedanabhedanaphālanapiṁsanaggisantāpādijanitā dukkhā",
  "atk-s0512a3:761_4": "tibbā kharā kaṭukā vedanā nirantaraṁ cirakālaṁ vediyante nārake, aññamaññaṁ kujjhanasantāpanaviheṭhanahiṁsanaparādhīnatādīhi",
  "atk-s0512a3:761_5": "mahādukkhaṁ anubhavante tiracchānagate, jotimālākulasarīre khuppipāsāvātātapādīhi",
  "atk-s0512a3:761_6": "ḍayhamāne ca visussamāne ca vantakheḷādiāhāre uddhabāhuṁ viravante nijjhāmataṇhikādike",
  "atk-s0512a3:761_7": "mahādukkhaṁ vediyamāne pete ca, pariyeṭṭhimūlakaṁ mahantaṁ anayabyasanaṁ pāpuṇante",
  "atk-s0512a3:761_8": "hatthacchedādikāraṇāyogena dubbaṇṇaduddasikadaliddādibhāvena khuppipāsādiābādhayogena",
  "atk-s0512a3:761_9": "balavantehi abhibhavanīyato paresaṁ vahanato parādhīnato ca, nārake pete tiracchānagate",
  "atk-s0512a3:761_10": "ca, atisayante apāyadukkhanibbisesaṁ dukkhamanubhavante manusse ca, tathā visayavisaparibhogavikkhittacittatāya",
  "atk-s0512a3:761_11": "rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe",
  "atk-s0512a3:761_12": "viya anupasantapariḷāhavuttike anupasantanihataparādhīne kāmāvacaradeve ca, mahatā",
  "atk-s0512a3:761_13": "vāyāmena vidūramākāsaṁ vigāhitasakuntā viya balavatā dūre pāṇinā khittasarā viya",
  "atk-s0512a3:761_14": "ca, satipi cirappavattiyaṁ aniccantikatāya pātapariyosānā anatikkantajātijarāmaraṇā",
  "atk-s0512a3:761_15": "evāti rūpārūpāvacaradeve ca passantena mahantaṁ saṁvegaṁ paccupaṭṭhapetvā mettāya",
  "atk-s0512a3:761_16": "karuṇāya ca anodhiso sattā pharitabbā. Evaṁ kāyena vācāya manasā ca bodhisambhāre",
  "atk-s0512a3:761_17": "nirantaraṁ upacinantena yathā pāramiyo pāripūriṁ gacchanti, evaṁ sakkaccakārinā sātaccakārinā",
  "atk-s0512a3:761_18": "anolīnavuttinā ussāho pavattetabbo, vīriyapāramī paripūretabbā.",
  "atk-s0512a3:762_0": "Api ca acinteyyāparimeyyavipuloḷāravimalanirupamanirūpakkilesaguṇanicayanidhānabhūtassa",
  "atk-s0512a3:762_1": "buddhabhāvassa ussakkitvā sampahaṁsanayoggaṁ vīriyaṁ nāma acinteyyānubhāvameva, yaṁ",
  "atk-s0512a3:762_2": "na pacurajanā sotumpi sakkuṇanti, pageva paṭipajjituṁ. Tathā hi tividhā abhinīhāracittuppatti,",
  "atk-s0512a3:762_3": "catasso buddhabhūmiyo, cattāri saṅgahavatthūni, karuṇekarasatā, buddhadhammesu sacchikaraṇena",
  "atk-s0512a3:762_4": "visesappaccayo nijjhānakhanti, sabbadhammesu nirupalepo, sabbasattesu piyaputtasaññā,",
  "atk-s0512a3:762_5": "saṁsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṁ,",
  "atk-s0512a3:762_6": "tattha ca acañcalatā, kusalakiriyāsu pītipāmojjaṁ, vivekaninnacittatā, jhānānuyogo,",
  "atk-s0512a3:762_7": "anavajjadhammena atitti, yathāsutassa dhammassa paresaṁ hitajjhāsayena desanā, sattānaṁ",
  "atk-s0512a3:762_8": "ñāye nivesanā, ārambhadaḷhatā, dhīravīrabhāvo, parāpavādaparāpakāresu vikārābhāvo,",
  "atk-s0512a3:762_9": "saccādhiṭṭhānaṁ, samāpattīsu vasībhāvo, abhiññāsu balappatti, lakkhaṇattayāvabodho,",
  "atk-s0512a3:762_10": "satipaṭṭhānādīsu yogakammābhiyogena lokuttaramaggasambhārasambharaṇaṁ, navalokuttarāvakkantīti",
  "atk-s0512a3:762_11": "evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato",
  "atk-s0512a3:762_12": "yāva mahābodhi anossajjantena sakkaccaṁ nirantaraṁ vīriyaṁ yathā uparūpari visesāvahaṁ",
  "atk-s0512a3:762_13": "hoti, evaṁ sampādetabbaṁ. Sampajjamāne ca yathāvutte vīriye khantisaccādhiṭṭhānādayo",
  "atk-s0512a3:762_14": "ca dānasīlādayo ca sabbepi bodhisambhārā tadadhīnavuttitāya sampannā eva hontīti",
  "atk-s0512a3:762_15": "khantiādīsupi imināva nayena paṭipatti veditabbā.",
  "atk-s0512a3:763_0": "Iti sattānaṁ sukhūpakaraṇapariccāgena bahudhā anuggahakaraṇaṁ dānena paṭipatti, sīlena",
  "atk-s0512a3:763_1": "tesaṁ jīvitasāpateyyadārarakkhāabhedapiyahitavacanāvihiṁsādikāraṇāni, nekkhammena",
  "atk-s0512a3:763_2": "tesaṁ āmisapaṭiggahaṇadhammadānādinā anekavidhā hitacariyā, paññāya tesaṁ hitakaraṇūpāyakosallaṁ,",
  "atk-s0512a3:763_3": "vīriyena tattha ussāhārambhaasaṁhīrāni, khantiyā tadaparādhasahanaṁ, saccena nesaṁ",
  "atk-s0512a3:763_4": "avañcanatadupakārakiriyāsamādānāvisaṁvādanādi, adhiṭṭhānena tadupakārakaraṇe anatthasampātepi",
  "atk-s0512a3:763_5": "acalanaṁ, mettāya nesaṁ hitasukhānucintanaṁ, upekkhāya nesaṁ upakārāpakāresu vikārānāpattīti",
  "atk-s0512a3:763_6": "evaṁ aparimāṇe satte ārabbha anukampitasabbasattassa mahābodhisattassa puthujjanehi",
  "atk-s0512a3:763_7": "asādhāraṇo aparimeyyo puññañāṇasambhārūpacayo ettha paṭipattīti veditabbaṁ. Yo cetāsaṁ",
  "atk-s0512a3:763_8": "paccayo vutto, tassa ca sakkaccaṁ sampādanaṁ.",
  "atk-s0512a3:764_0": "Ko vibhāgoti? Dasa pāramiyo, dasa upapāramiyo, dasa paramatthapāramiyoti samattiṁsapāramiyo.",
  "atk-s0512a3:764_1": "Tattha katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā",
  "atk-s0512a3:764_2": "sukkadhammā pāramiyo eva, tehi avokiṇṇā sukkadhammā upapāramiyo, akaṇhaasukkā paramatthapāramiyoti",
  "atk-s0512a3:764_3": "keci. Samudāgamanakālesu vā pūriyamānā pāramiyo, bodhisattabhūmiyaṁ puṇṇā upapāramiyo,",
  "atk-s0512a3:764_4": "buddhabhūmiyaṁ sabbākāraparipuṇṇā paramatthapāramiyo. Bodhisattabhūmiyaṁ vā parahitakaraṇato",
  "atk-s0512a3:764_5": "pāramiyo, attahitakaraṇato upapāramiyo, buddhabhūmiyaṁ balavesārajjasamadhigamena",
  "atk-s0512a3:764_6": "ubhayahitaparipūraṇato paramatthapāramiyo.",
  "atk-s0512a3:765_0": "Evaṁ ādimajjhapariyosānesu paṇidhānārambhapariniṭṭhānesu tesaṁ vibhāgoti apare. Dosūpasamakaruṇāpakatikānaṁ",
  "atk-s0512a3:765_1": "bhavasukhavimuttisukhaparamasukhappattānaṁ puññūpacayabhedato tabbibhāgoti aññe.",
  "atk-s0512a3:765_2": "Lajjāsatimānāpassayānaṁ lokuttaradhammādhipatīnaṁ sīlasamādhipaññāgarukānaṁ tāritataritatārayitūnaṁ",
  "atk-s0512a3:765_3": "anubuddhapaccekabuddhasammāsambuddhānaṁ pāramī, upapāramī, paramatthapāramīti bodhisattassuppattito",
  "atk-s0512a3:765_4": "yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā",
  "atk-s0512a3:765_5": "pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "atk-s0512a3:765_6": "pabhuti paramatthapāramiyoti apare. Aññe pana ‘‘parapuññānumodanavasena pavattā sambhārā",
  "atk-s0512a3:765_7": "pāramiyo, paresaṁ kārāpanavasena pavattā upapāramiyo, sayaṁkaraṇavasena pavattā paramatthapāramiyo’’ti vadanti.",
  "atk-s0512a3:766_0": "Tathā bhavasukhāvaho puññañāṇasambhāro pāramī, attano nibbānasukhāvaho upapāramī,",
  "atk-s0512a3:766_1": "paresaṁ tadubhayasukhāvaho paramatthapāramīti eke. Puttadāradhanādiupakaraṇapariccāgo",
  "atk-s0512a3:766_2": "pana dānapāramī, aṅgapariccāgo dānaupapāramī, attano jīvitapariccāgo dānaparamatthapāramīti.",
  "atk-s0512a3:766_3": "Tathā puttadārādikassa tividhassāpi hetu avītikkamanavasena tisso sīlapāramiyo, tesu",
  "atk-s0512a3:766_4": "eva tividhesu vatthūsu ālayaṁ upacchinditvā nikkhamanavasena tisso nekkhammapāramiyo,",
  "atk-s0512a3:766_5": "upakaraṇaṅgajīvitataṇhaṁ samūhanitvā sattānaṁ hitāhitavinicchayakaraṇavasena tisso",
  "atk-s0512a3:766_6": "paññāpāramiyo. Yathāvuttabhedānaṁ pariccāgādīnaṁ vāyamanavasena tisso vīriyapāramiyo,",
  "atk-s0512a3:766_7": "upakaraṇaṅgajīvitantarāyakarānaṁ khamanavasena tisso khantipāramiyo, upakaraṇaṅgajīvitahetu",
  "atk-s0512a3:766_8": "saccāpariccāgavasena tisso saccapāramiyo, dānādipāramiyo akuppādhiṭṭhānavaseneva",
  "atk-s0512a3:766_9": "samijjhantīti, upakaraṇādivināsepi acalādhiṭṭhānavasena tisso adhiṭṭhānapāramiyo,",
  "atk-s0512a3:766_10": "upakaraṇādiupaghātakesupi sattesu mettāya avijahanavasena tisso mettāpāramiyo, yathāvuttavatthuttayassa",
  "atk-s0512a3:766_11": "upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti",
  "atk-s0512a3:766_12": "evamādinā etāsaṁ vibhāgo veditabbāti.",
  "atk-s0512a3:767_0": "Ko saṅgahoti? Ettha pana yathā etā vibhāgato tiṁsavidhāpi dānapāramiādibhāvato dasavidhā,",
  "atk-s0512a3:767_1": "evaṁ dānasīlakhantivīriyajhānapaññāsabhāvena chabbidhā. Etāsu hi nekkhammapāramī",
  "atk-s0512a3:767_2": "sīlapāramiyā saṅgahitā, tassā pabbajjābhāve, nīvaraṇavivekabhāve pana jhānapāramiyā",
  "atk-s0512a3:767_3": "kusaladhammabhāve chahipi saṅgahitā. Saccapāramī sīlapāramiyā ekadeso eva vacīviratisaccapakkhe,",
  "atk-s0512a3:767_4": "ñāṇasaccapakkhe pana paññāpāramiyā saṅgahitā. Mettāpārami jhānapāramiyā eva. Upekkhāpāramī",
  "atk-s0512a3:767_5": "jhānapaññāpāramīhi. Adhiṭṭhānapāramī sabbāhipi saṅgahitāti.",
  "atk-s0512a3:768_0": "Etesañca dānādīnaṁ channaṁ guṇānaṁ aññamaññasambandhānaṁ pañcadasayugalādīni pañcadasayugalādisādhakāni",
  "atk-s0512a3:768_1": "honti. Seyyathidaṁ – dānasīlayugalena parahitāhitānaṁ karaṇākaraṇayugalasiddhi, dānakhantiyugalena",
  "atk-s0512a3:768_2": "alobhādosayugalasiddhi, dānavīriyayugalena cāgasutayugalasiddhi, dānajhānayugalena",
  "atk-s0512a3:768_3": "kāmadosappahānayugalasiddhi. Dānapaññāyugalena ariyayānadhurayugalasiddhi, sīlakhantidvayena",
  "atk-s0512a3:768_4": "payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena",
  "atk-s0512a3:768_5": "dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugalena",
  "atk-s0512a3:768_6": "khamātejadvayasiddhi, khantijhānayugalena virodhānurodhappahānayugalasiddhi, khantipaññāyugalena",
  "atk-s0512a3:768_7": "suññatākhantipaṭivedhadukasiddhi, vīriyajhānadukena paggahāvikkhepadukasiddhi, vīriyapaññādukena",
  "atk-s0512a3:768_8": "saraṇadukasiddhi, jhānapaññādukena yānadukasiddhi , dānasīlakhantittikena lobhadosamohappahānattikasiddhi,",
  "atk-s0512a3:768_9": "dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi,",
  "atk-s0512a3:768_10": "dānasīlapaññātikena āmisābhayadhammadānattikasiddhīti. Evaṁ itarehipi tikehi catukkādīhi",
  "atk-s0512a3:768_11": "ca yathāsambhavaṁ tikāni ca catukkādīni ca yojetabbāni.",
  "atk-s0512a3:769_0": "Evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.",
  "atk-s0512a3:769_1": "Sabbapāramīnaṁ samūhasaṅgahato hi cattāri adhiṭṭhānāni, seyyathidaṁ – saccādhiṭṭhānaṁ,",
  "atk-s0512a3:769_2": "cāgādhiṭṭhānaṁ, upasamādhiṭṭhānaṁ, paññādhiṭṭhānanti. Tattha adhitiṭṭhati etena,",
  "atk-s0512a3:769_3": "ettha vā adhitiṭṭhati, adhiṭṭhānamattameva vā tanti adhiṭṭhānaṁ, saccañca taṁ adhiṭṭhānañca,",
  "atk-s0512a3:769_4": "saccassa vā adhiṭṭhānaṁ, saccaṁ adhiṭṭhānametassāti vā saccādhiṭṭhānaṁ. Evaṁ sesesupi.",
  "atk-s0512a3:769_5": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa",
  "atk-s0512a3:769_6": "paṭiññānurūpaṁ sabbapāramipariggahato saccādhiṭṭhānaṁ. Tāsaṁ paṭipakkhapariccāgato",
  "atk-s0512a3:769_7": "cāgādhiṭṭhānaṁ . Sabbapāramitāguṇehi upasamato upasamādhiṭṭhānaṁ. Tehi eva parahitopāyakosallato paññādhiṭṭhānaṁ.",
  "atk-s0512a3:770_0": "Visesato pana yācakajanaṁ avisaṁvādetvā dassāmīti paṭijānanato paṭiññaṁ avisaṁvādetvā",
  "atk-s0512a3:770_1": "dānato dānaṁ avisaṁvādetvā anumodanato macchariyādipaṭipakkhapariccāgato deyyadhammapaṭiggāhakadānadeyyadhammakkhayesu",
  "atk-s0512a3:770_2": "lobhadosamohabhayavūpasamato yathārahaṁ yathākālaṁ yathāvidhānañca dānato paññuttarato",
  "atk-s0512a3:770_3": "ca kusaladhammānaṁ caturadhiṭṭhānapadaṭṭhānaṁ dānaṁ. Tathā saṁvarasamādānassa avītikkamanato",
  "atk-s0512a3:770_4": "dussīlyapariccāgato duccaritavūpasamanato paññuttarato ca caturadhiṭṭhānapadaṭṭhānaṁ",
  "atk-s0512a3:770_5": "sīlaṁ. Yathāpaṭiññaṁ khamanato, parāparādhavikappapariccāgato, kodhapariyuṭṭhānavūpasamanato,",
  "atk-s0512a3:770_6": "paññuttarato, ca caturadhiṭṭhānapadaṭṭhānā khanti. Paṭiññānurūpaṁ parahitakaraṇato,",
  "atk-s0512a3:770_7": "visadapariccāgato, akusalavūpasamanato, paññuttarato ca caturadhiṭṭhānapadaṭṭhānaṁ",
  "atk-s0512a3:770_8": "vīriyaṁ. Paṭiññānurūpaṁ lokahitānucintanato, nīvaraṇapariccāgato, cittavūpasamanato,",
  "atk-s0512a3:770_9": "paññuttarato ca caturadhiṭṭhānapadaṭṭhānaṁ jhānaṁ. Yathāpaṭiññaṁ parahitūpāyakosallato,",
  "atk-s0512a3:770_10": "anupāyakiriyāpariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.",
  "atk-s0512a3:771_0": "Tattha ñeyyapaṭiññānuvidhānehi saccādhiṭṭhānaṁ. Vatthukāmakilesakāmapariccāgehi cāgādhiṭṭhānaṁ.",
  "atk-s0512a3:771_1": "Dosadukkhavūpasamehi upasamādhiṭṭhānaṁ. Anubodhapaṭivedhehi paññādhiṭṭhānaṁ. Tividhasaccapariggahitaṁ",
  "atk-s0512a3:771_2": "dosattayavirodhi saccādhiṭṭhānaṁ. Tividhacāgapariggahitaṁ dosattayavirodhi cāgādhiṭṭhānaṁ.",
  "atk-s0512a3:771_3": "Tividhavūpasamapariggahitaṁ dosattayavirodhi upasamādhiṭṭhānaṁ. Tividhañāṇapariggahitaṁ",
  "atk-s0512a3:771_4": "dosattayavirodhi paññādhiṭṭhānaṁ. Saccādhiṭṭhānapariggahitāni cāgūpasamapaññādhiṭṭhānāni",
  "atk-s0512a3:771_5": "avisaṁvādanato paṭiññānuvidhānato ca, cāgādhiṭṭhānapariggahitāni saccūpasamapaññādhiṭṭhānāni",
  "atk-s0512a3:771_6": "paṭipakkhapariccāgato sabbapariccāgaphalattā ca, upasamādhiṭṭhānapariggahitāni saccacāgapaññādhiṭṭhānāni",
  "atk-s0512a3:771_7": "kilesapariḷāhavūpasamanato kāmūpasamanato kāmapariḷāhavūpasamanato ca, paññādhiṭṭhānapariggahitāni",
  "atk-s0512a3:771_8": "saccacāgūpasamādhiṭṭhānāni ñāṇapubbaṅgamato ñāṇānuparivattanato cāti evaṁ sabbāpi",
  "atk-s0512a3:771_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "atk-s0512a3:771_10": "etāsaṁ janakahetu. Cāgo pariggāhakahetu, upasamo parivuddhihetu, paññā pārisuddhihetu.",
  "atk-s0512a3:771_11": "Tathā ādimhi saccādhiṭṭhānaṁ saccapaṭiññattā, majjhe cāgādhiṭṭhānaṁ katapaṇidhānassa",
  "atk-s0512a3:771_12": "parahitāya attapariccāgato. Ante upasamādhiṭṭhānaṁ sabbūpasamapariyosānattā. Ādimajjhapariyosānesu",
  "atk-s0512a3:771_13": "paññādhiṭṭhānaṁ tasmiṁ sati sambhavato asati abhāvato yathāpaṭiññañca bhāvato.",
  "atk-s0512a3:772_0": "Tattha mahāpurisā satatamattahitaparahitakarehi garupiyabhāvakarehi saccacāgādhiṭṭhānehi",
  "atk-s0512a3:772_1": "gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi",
  "atk-s0512a3:772_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "atk-s0512a3:773_0": "Tattha antimabhave bodhisattassa caturadhiṭṭhānaparipūraṇaṁ. Paripuṇṇacaturadhiṭṭhānassa",
  "atk-s0512a3:773_1": "hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena",
  "atk-s0512a3:773_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "atk-s0512a3:773_3": "gantvā sabbā disā oloketvā saccānuparivattinā vacasā – ‘‘aggohamasmi lokassa, jeṭṭhohamasmi",
  "atk-s0512a3:773_4": "lokassa, seṭṭhohamasmi lokassā’’ti (dī. ni. 2.31; ma. ni. 3.207) tikkhattuṁ sīhanādaṁ nadi.",
  "atk-s0512a3:774_0": "Upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa",
  "atk-s0512a3:774_1": "yobbanārogyajīvitasampattimadānaṁ upasamo. Cāgādhiṭṭhānasamudāgamena mahato ñātiparivaṭṭassa",
  "atk-s0512a3:774_2": "hatthagatassa ca cakkavattirajjassa anapekkhapariccāgoti.",
  "atk-s0512a3:775_0": "Dutiye ṭhāne abhisambodhiyaṁ caturadhiṭṭhānaṁ paripuṇṇanti keci. Tattha hi yathāpaṭiññaṁ",
  "atk-s0512a3:775_1": "saccādhiṭṭhānasamudāgamena catunnaṁ ariyasaccānaṁ abhisamayo, tato hi saccādhiṭṭhānaṁ",
  "atk-s0512a3:775_2": "paripuṇṇaṁ. Cāgādhiṭṭhānasamudāgamena sabbakilesūpakkilesapariccāgo, tato hi cāgādhiṭṭhānaṁ",
  "atk-s0512a3:775_3": "paripuṇṇaṁ. Upasamādhiṭṭhānasamudāgamena paramūpasamappatti, tato hi upasamādhiṭṭhānaṁ",
  "atk-s0512a3:775_4": "paripuṇṇaṁ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṁ",
  "atk-s0512a3:775_5": "paripuṇṇanti. Taṁ asiddhaṁ, abhisambodhiyāpi paramatthabhāvato.",
  "atk-s0512a3:776_0": "Tatiye ṭhāne dhammacakkappavattane caturadhiṭṭhānaṁ paripuṇṇanti aññe. Tattha hi",
  "atk-s0512a3:776_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ",
  "atk-s0512a3:776_2": "paripuṇṇaṁ. Cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ.",
  "atk-s0512a3:776_3": "Upasamādhiṭṭhānasamudāgatassa sayaṁ upasantassa paresaṁ upasamanena upasamādhiṭṭhānaṁ",
  "atk-s0512a3:776_4": "paripuṇṇaṁ. Paññādhiṭṭhānasamudāgatassa veneyyānaṁ āsayādiparijānanena paññādhiṭṭhānaṁ",
  "atk-s0512a3:776_5": "paripuṇṇanti. Tadapi asiddhaṁ, apariyositattā buddhakiccassa.",
  "atk-s0512a3:777_0": "Catutthe ṭhāne parinibbāne caturadhiṭṭhānaṁ paripuṇṇanti apare. Tatra hi parinibbutattā",
  "atk-s0512a3:777_1": "paramatthasaccasampattiyā saccādhiṭṭhānaṁ paripuṇṇaṁ. Sabbūpadhipaṭinissaggena cāgādhiṭṭhānaṁ",
  "atk-s0512a3:777_2": "paripuṇṇaṁ. Sabbasaṅkhārūpasamena upasamādhiṭṭhānaṁ paripuṇṇaṁ. Paññāpayojanapariniṭṭhānena",
  "atk-s0512a3:777_3": "paññādhiṭṭhānaṁ paripuṇṇanti. Tatra mahāpurisassa visesena mettākhette abhijātiyaṁ",
  "atk-s0512a3:777_4": "saccādhiṭṭhānasamudāgatassa saccādhiṭṭhānaparipūraṇamabhibyattaṁ, visesena karuṇākhette",
  "atk-s0512a3:777_5": "abhisambodhiyaṁ paññādhiṭṭhānasamudāgatassa paññādhiṭṭhānaparipūraṇamabhibyattaṁ,",
  "atk-s0512a3:777_6": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṁ,",
  "atk-s0512a3:777_7": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṁ.",
  "atk-s0512a3:778_0": "Tatra saccādhiṭṭhānasamudāgatassa saṁvāsena sīlaṁ veditabbaṁ. Cāgādhiṭṭhānasamudāgatassa",
  "atk-s0512a3:778_1": "saṁvohārena soceyyaṁ veditabbaṁ. Upasamādhiṭṭhānasamudāgatassa āpadāsu thāmo veditabbo.",
  "atk-s0512a3:778_2": "Paññādhiṭṭhānasamudāgatassa sākacchāya paññā veditabbā. Evaṁ sīlājīvacittadiṭṭhivisuddhiyo",
  "atk-s0512a3:778_3": "veditabbā. Tathā saccādhiṭṭhānasamudāgamena dosāgatiṁ na gacchati avisaṁvādanato.",
  "atk-s0512a3:778_4": "Cāgādhiṭṭhānasamudāgamena lobhāgatiṁ na gacchati anabhisaṅgato. Upasamādhiṭṭhānasamudāgamena",
  "atk-s0512a3:778_5": "bhayāgatiṁ na gacchati anaparādhato. Paññādhiṭṭhānasamudāgamena mohāgatiṁ na gacchati",
  "atk-s0512a3:778_6": "yathā bhūtāvabodhato.",
  "atk-s0512a3:779_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "atk-s0512a3:779_1": "parivajjeti, catutthena asammūḷho vinodeti. Paṭhamena nekkhammasukhappatti, itarehi",
  "atk-s0512a3:779_2": "pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaapītijakāyasukhasatipārisuddhija-",
  "atk-s0512a3:779_3": "upekkhāsukhappattiyo etehi catūhi yathākkamaṁ honti. Evamanekaguṇānubandhehi catūhi",
  "atk-s0512a3:779_4": "adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi sabbapāramisaṅgaho,",
  "atk-s0512a3:779_5": "evaṁ karuṇāpaññāhipīti daṭṭhabbaṁ. Sabbopi hi bodhisambhāro karuṇāpaññāhi saṅgahito.",
  "atk-s0512a3:779_6": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "atk-s0512a3:779_7": "Evametāsaṁ saṅgaho veditabbo.",
  "atk-s0512a3:780_0": "Ko sampādanūpāyoti? Sakalassāpi puññādisambhārassa sammāsambodhiṁ uddissa anavasesasambharaṇaṁ",
  "atk-s0512a3:780_1": "avekallakāritāyogena, tattha ca sakkaccakāritā ādarabahumānayogena, sātaccakāritā",
  "atk-s0512a3:780_2": "nirantarayogena, cirakālādiyogo ca antarā avosānāpajjanenāti. Taṁ panassa kālaparimāṇaṁ",
  "atk-s0512a3:780_3": "parato āvi bhavissati. Iti caturaṅgayogo etāsaṁ pāramīnaṁ sampādanūpāyo. Tathā mahāsattena",
  "atk-s0512a3:780_4": "bodhāya paṭipajjantena sammāsambodhāya buddhānaṁ puretarameva attā niyyātetabbo –",
  "atk-s0512a3:780_5": "‘‘imāhaṁ attabhāvaṁ buddhānaṁ niyyātemī’’ti. Taṁtaṁpariggahavatthuñca paṭilābhato",
  "atk-s0512a3:780_6": "puretarameva dānamukhe nissajjitabbaṁ. ‘‘Yaṁ kiñci mayhaṁ uppajjanakaṁ jīvitaparikkhārajātaṁ,",
  "atk-s0512a3:780_7": "sabbaṁ taṁ sati yācake dassāmi, tesaṁ pana dinnāvasesaṁ eva mayā paribhuñjitabba’’nti.",
  "atk-s0512a3:781_0": "Evaṁ hissa sammadeva pariccāgāya kate cittābhisaṅkhāre yaṁ uppajjati pariggahavatthu",
  "atk-s0512a3:781_1": "aviññāṇakaṁ saviññāṇakaṁ vā, tattha ye ime pubbe dāne akataparicayo, pariggahavatthussa",
  "atk-s0512a3:781_2": "parittabhāvo, uḷāramanuññatā, parikkhayacintāti cattāro dānavinibandhā, tesu yadā",
  "atk-s0512a3:781_3": "mahābodhisattassa saṁvijjamānesu deyyadhammesu paccupaṭṭhite ca yācakajane dāne cittaṁ",
  "atk-s0512a3:781_4": "na pakkhandati na kamati. Tena niṭṭhamettha gantabbaṁ ‘‘addhāhaṁ dāne pubbe akataparicayo,",
  "atk-s0512a3:781_5": "tena me etarahi dātukamyatā citte na saṇṭhātī’’ti. So evaṁ me ito paraṁ dānābhirataṁ",
  "atk-s0512a3:781_6": "cittaṁ bhavissati, handāhaṁ ito paṭṭhāya dānaṁ dassāmi, nanu mayā paṭikacceva pariggahavatthu",
  "atk-s0512a3:781_7": "yācakānaṁ pariccattanti dānaṁ deti muttacāgo payatapāṇī vosaggarato yācayogo dānasaṁvibhāgarato.",
  "atk-s0512a3:781_8": "Evaṁ mahāsattassa paṭhamo dānavinibandho hato hoti vihato samucchinno.",
  "atk-s0512a3:782_0": "Tathā mahāsatto deyyadhammassa parittabhāve sati vekalle ca iti paṭisañcikkhati –",
  "atk-s0512a3:782_1": "‘‘ahaṁ kho pubbe adānasīlatāya etarahi evaṁ paccayavikalo jāto , tasmā idāni mayā",
  "atk-s0512a3:782_2": "parittena vā hīnena vā yathāladdhena deyyadhammena attānaṁ pīḷetvāpi dānameva dātabbaṁ,",
  "atk-s0512a3:782_3": "yenāhaṁ āyatimpi dānapāramiṁ matthakaṁ pāpessāmī’’ti. So itarītarena taṁ dānaṁ deti",
  "atk-s0512a3:782_4": "muttacāgo payatapāṇī vosaggarato yācayogo dānasaṁvibhāgarato. Evaṁ mahāsattassa dutiyo",
  "atk-s0512a3:782_5": "dānavinibandho hato hoti vihato samucchinno.",
  "atk-s0512a3:783_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti",
  "atk-s0512a3:783_1": "paṭisañcikkhati – ‘‘nanu tayā sappurisa uḷāratamā sabbaseṭṭhā sammāsambodhi abhipatthitā,",
  "atk-s0512a3:783_2": "tasmā tadatthaṁ tayā uḷāramanuññe eva deyyadhamme dātuṁ yuttarūpa’’nti. So uḷāraṁ",
  "atk-s0512a3:783_3": "manuññañca deti muttacāgo payatapāṇī vossaggarato yācayogo dānasaṁvibhāgarato. Evaṁ",
  "atk-s0512a3:783_4": "mahāpurisassa tatiyo dānavinibandho hato hoti vihato samucchinno.",
  "atk-s0512a3:784_0": "Tathā mahāsatto dānaṁ dento yadā deyyadhammassa parikkhayaṁ passati, so iti paṭisañcikkhati",
  "atk-s0512a3:784_1": "– ‘‘ayaṁ kho bhogānaṁ sabhāvo, yadidaṁ khayadhammatā vayadhammatā ca. Api ca me pubbe",
  "atk-s0512a3:784_2": "tādisassa dānassa akatattā evaṁ bhogānaṁ parikkhayo dissati, handāhaṁ yathāladdhena",
  "atk-s0512a3:784_3": "deyyadhammena parittena vā vipulena vā dānameva dadeyyaṁ, yenāhaṁ āyatiṁ dānapāramiyā",
  "atk-s0512a3:784_4": "matthakaṁ pāpuṇissāmī’’ti. So yathāladdhena dānaṁ deti muttacāgo payatapāṇī vosaggarato",
  "atk-s0512a3:784_5": "yācayogo dānasaṁvibhāgarato. Evaṁ mahāsattassa catuttho dānavinibandho hato hoti",
  "atk-s0512a3:784_6": "vihato samucchinno. Evaṁ ye ye dānapāramiyā vinibandhabhūtā anatthā, tesaṁ tesaṁ",
  "atk-s0512a3:784_7": "yathārahaṁ paccavekkhitvā paṭivinodanaṁ upāyo. Yathā ca dānapāramiyā, evaṁ sīlapāramiādīsupi daṭṭhabbaṁ.",
  "atk-s0512a3:785_0": "Api ca yaṁ mahāsattassa buddhānaṁ attasanniyyātanaṁ, taṁ sammadeva sabbapāramīnaṁ",
  "atk-s0512a3:785_1": "sampādanūpāyo. Buddhānañhi attānaṁ niyyātetvā ṭhito mahāpuriso tattha tattha bodhisambhārapāripūriyā",
  "atk-s0512a3:785_2": "ghaṭento vāyamanto sarīrassa sukhūpakaraṇānañca upacchedakesu dussahesupi kicchesu",
  "atk-s0512a3:785_3": "durabhisambhavesupi sattasaṅkhārasamupanītesu anatthesu tibbesu pāṇaharesu ‘‘ayaṁ",
  "atk-s0512a3:785_4": "mayā attabhāvo buddhānaṁ pariccatto, yaṁ vā taṁ vā ettha hotū’’ti taṁnimittaṁ na",
  "atk-s0512a3:785_5": "kampati na vedhati, īsakampi aññathattaṁ na gacchati, kusalārambhe aññadatthu acalādhiṭṭhānova",
  "atk-s0512a3:785_6": "hoti, evaṁ attasanniyyātanampi etāsaṁ sampādanūpāyo.",
  "atk-s0512a3:786_0": "Api ca samāsato katābhinīhārassa attani sinehassa parisosanaṁ paresu ca sinehassa",
  "atk-s0512a3:786_1": "parivaḍḍhanaṁ etāsaṁ sampādanūpāyo. Sammāsambodhisamadhigamāya hi katamahāpaṇidhānassa",
  "atk-s0512a3:786_2": "mahāsattassa yāthāvato parijānanena sabbesu dhammesu anupalittassa attani sineho",
  "atk-s0512a3:786_3": "parikkhayaṁ pariyādānaṁ gacchati, mahākaruṇāsamāsevanena pana piyaputte viya sabbasatte",
  "atk-s0512a3:786_4": "sampassamānassa tesu mettākaruṇāsineho parivaḍḍhati, tato ca taṁtadavatthānurūpaṁ",
  "atk-s0512a3:786_5": "attaparasantānesu lobhadosamohavigamena vidūrīkatamacchariyādibodhisambhārapaṭipakkho",
  "atk-s0512a3:786_6": "mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi",
  "atk-s0512a3:786_7": "caturadhiṭṭhānānugatehi accantaṁ janassa saṅgahakaraṇena upari yānattaye avatāraṇaṁ",
  "atk-s0512a3:786_8": "paripācanañca karoti.",
  "atk-s0512a3:787_0": "Mahāsattānañhi mahākaruṇā mahāpaññā ca dānena alaṅkatā, dānaṁ piyavacanena, piyavacanaṁ",
  "atk-s0512a3:787_1": "atthacariyāya, atthacariyā samānattatāya alaṅkatā saṅgahitā ca. Tesaṁ sabbepi satte",
  "atk-s0512a3:787_2": "attanā nibbisese katvā bodhisambhāresu paṭipajjantānaṁ sabbattha samānasukhadukkhatāya",
  "atk-s0512a3:787_3": "samānattatāya siddhi. Buddhabhūtānampi ca teheva catūhi saṅgahavatthūhi caturadhiṭṭhānaparipūritābhivuddhehi",
  "atk-s0512a3:787_4": "janassa accantikasaṅgahakaraṇena abhivinayanaṁ sijjhati. Dānañhi sammāsambuddhānaṁ",
  "atk-s0512a3:787_5": "cāgādhiṭṭhānena paripūritābhivuddhaṁ, piyavacanaṁ saccādhiṭṭhānena, atthacariyā paññādhiṭṭhānena,",
  "atk-s0512a3:787_6": "samānattatā upasamādhiṭṭhānena paripūritābhivuddhā. Tathāgatānañhi sabbasāvakapaccekabuddhehi",
  "atk-s0512a3:787_7": "samānattatā parinibbāne. Tatra hi nesaṁ avisesato ekībhāvo. Tenevāha ‘‘natthi vimuttiyā",
  "atk-s0512a3:787_8": "nānatta’’nti. Honti cettha –",
  "atk-s0512a3:788": "‘‘Sacco cāgī upasanto, paññavā anukampako;",
  "atk-s0512a3:789": "Sambhatasabbasambhāro, kaṁ nāmatthaṁ na sādhaye.",
  "atk-s0512a3:790": "‘‘Mahākāruṇiko satthā, hitesī ca upekkhako;",
  "atk-s0512a3:791": "Nirapekkho ca sabbattha, aho acchariyo jino.",
  "atk-s0512a3:792": "‘‘Viratto sabbadhammesu, sattesu ca upekkhako;",
  "atk-s0512a3:793": "Sadā sattahite yutto, aho acchariyo jino.",
  "atk-s0512a3:794": "‘‘Sabbadā sabbasattānaṁ, hitāya ca sukhāya ca;",
  "atk-s0512a3:795": "Uyyutto akilāsū ca, aho acchariyo jino’’ti.",
  "atk-s0512a3:796_0": "Kittakena kālena sampādananti? Heṭṭhimena tāva paricchedena cattāri asaṅkhyeyyāni",
  "atk-s0512a3:796_1": "mahākappānaṁ satasahassañca, majjhimena aṭṭha asaṅkhyeyyāni mahākappānaṁ satasahassañca,",
  "atk-s0512a3:796_2": "uparimena pana soḷasa asaṅkhyeyyāni mahākappānaṁ satasahassañca. Ete ca bhedā yathākkamaṁ",
  "atk-s0512a3:796_3": "paññādhikasaddhādhikavīriyādhikavasena ñātabbā. Paññādhikānañhi saddhā mandā hoti",
  "atk-s0512a3:796_4": "paññā tikkhā, saddhādhikānaṁ paññā majjhimā hoti, vīriyādhikānaṁ paññā mandā, paññānubhāvena",
  "atk-s0512a3:796_5": "ca sammāsambodhi adhigantabbāti aṭṭhakathāyaṁ vuttaṁ.",
  "atk-s0512a3:797_0": "Apare pana ‘‘vīriyassa tikkhamajjhimamudubhāvena bodhisattānaṁ ayaṁ kālavibhāgo’’ti",
  "atk-s0512a3:797_1": "vadanti. Avisesena pana vimuttiparipācanīyānaṁ dhammānaṁ tikkhamajjhimamudubhāvena",
  "atk-s0512a3:797_2": "yathāvuttakālabhedena bodhisambhārā tesaṁ pāripūriṁ gacchantīti tayopete kālabhedā",
  "atk-s0512a3:797_3": "yuttātipi vadanti. Evaṁ tividhā hi bodhisattā abhinīhārakkhaṇe bhavanti ugghahaṭitaññūvipañcitaññūneyyabhedena.",
  "atk-s0512a3:797_4": "Tesu yo ugghaṭitaññū, so sammāsambuddhassa sammukhā catuppadikaṁ gāthaṁ suṇanto gāthāya",
  "atk-s0512a3:797_5": "tatiyapade apariyosite eva chahi abhiññāhi saha paṭisambhidāhi arahattaṁ adhigantuṁ",
  "atk-s0512a3:797_6": "samatthūpanissayo hoti, sace sāvakabodhiyaṁ adhimutto siyā.",
  "atk-s0512a3:798_0": "Dutiyo bhagavato sammukhā catuppadikaṁ gāthaṁ suṇanto apariyosite eva gāthāya catutthapade",
  "atk-s0512a3:798_1": "chahi abhiññāhi arahattaṁ adhigantuṁ samatthūpanissayo hoti, yadi sāvakabodhiyaṁ adhimutto siyā.",
  "atk-s0512a3:799": "Itaro pana bhagavato sammukhā catuppadikaṁ gāthaṁ sutvā pariyositāya gāthāya chahi abhiññāhi arahattaṁ pattuṁ samatthūpanissayo hoti.",
  "atk-s0512a3:800_0": "Tayopete vinā kālabhedena katābhinīhāro buddhānaṁ santike laddhabyākaraṇā ca anukkamena",
  "atk-s0512a3:800_1": "pāramiyo paripūrentā yathākkamaṁ yathāvuttabhedena kālena sammāsambodhiṁ pāpuṇanti.",
  "atk-s0512a3:800_2": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṁ",
  "atk-s0512a3:800_3": "mahādānaṁ dentāpi tadanurūpe sīlādisabbapāramidhamme ācinantāpi pañca mahāpariccāge",
  "atk-s0512a3:800_4": "pariccajantāpi ñātatthacariyā lokatthacariyā buddhatthacariyā paramakoṭiṁ pāpentāpi",
  "atk-s0512a3:800_5": "antarā ca sammāsambuddhā bhavissantīti netaṁ ṭhānaṁ vijjati. Kasmā? Ñāṇassa aparipaccanato",
  "atk-s0512a3:800_6": "buddhakārakadhammānaṁ apariniṭṭhānato. Paricchinnakālanipphāditaṁ viya hi sassaṁ",
  "atk-s0512a3:800_7": "yathāvuttakālaparicchedena parinipphāditā sammāsambodhi tadanantarā sabbussāhena",
  "atk-s0512a3:800_8": "vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṁ.",
  "atk-s0512a3:801": "Ko ānisaṁsoti? Ye te katābhinīhārānaṁ bodhisattānaṁ –",
  "atk-s0512a3:802": "‘‘Evaṁ sabbaṅgasampannā, bodhiyā niyatā narā;",
  "atk-s0512a3:803": "Saṁsaraṁ dīghamaddhānaṁ, kappakoṭisatehipi.",
  "atk-s0512a3:804": "‘‘Avīcimhi nuppajjanti, tathā lokantaresu ca;",
  "atk-s0512a3:805": "Nijjhāmataṇhā khuppipāsā, na honti kālakañjikā.",
  "atk-s0512a3:806": "‘‘Na honti khuddakā pāṇā, upapajjantāpi duggatiṁ;",
  "atk-s0512a3:807": "Jāyamānā manussesu, jaccandhā na bhavanti te.",
  "atk-s0512a3:808": "‘‘Sotavekallatā natthi, na bhavanti mūgapakkhikā;",
  "atk-s0512a3:809": "Itthibhāvaṁ na gacchanti, ubhatobyañjanapaṇḍakā.",
  "atk-s0512a3:810": "‘‘Na bhavanti pariyāpannā, bodhiyā niyatā narā;",
  "atk-s0512a3:811": "Muttā ānantarikehi, sabbattha suddhagocarā.",
  "atk-s0512a3:812": "‘‘Micchādiṭṭhiṁ na sevanti, kammakiriyadassanā;",
  "atk-s0512a3:813": "Vasamānāpi saggesu, asaññaṁ nūpapajjare.",
  "atk-s0512a3:814": "‘‘Suddhāvāsesu devesu, hetu nāma na vijjati;",
  "atk-s0512a3:815": "Nekkhammaninnā sappurisā, visaṁyuttā bhavābhave;",
  "atk-s0512a3:816": "Caranti lokatthacariyāyo, pūrenti sabbapāramī’’ti. (dha. sa. aṭṭha. nidānakathā; jā. aṭṭha. 1.dūrenidānakathā; apa. aṭṭha. 1.dūrenidānakathā) –",
  "atk-s0512a3:817_0": "Evaṁ saṁvaṇṇitā ānisaṁsā. Ye ca ‘‘sato sampajāno, ānanda, bodhisatto tusitā kāyā",
  "atk-s0512a3:817_1": "cavitvā mātukucchiṁ okkamatī’’tiādinā (ma. ni. 3.200; dī. ni. 2.17) soḷasa acchariyabbhutadhammappakārā,",
  "atk-s0512a3:817_2": "ye ca ‘‘sītaṁ byapagataṁ hoti, uṇhañca upasammatī’’tiādinā (bu. vaṁ. 2.83) ‘‘jāyamāne",
  "atk-s0512a3:817_3": "kho, sāriputta, bodhisatte ayaṁ dasasahassī lokadhātu saṅkampati sampakampati sampavedhatī’’tiādinā",
  "atk-s0512a3:817_4": "(ma. ni. 3.201; dī. ni. 2.32) ca dvattiṁsa pubbanimittappakārā, ye vā panaññepi bodhisattānaṁ",
  "atk-s0512a3:817_5": "adhippāyasamijjhanaṁ kammādīsu vasībhāvoti evamādayo tattha tattha jātakabuddhavaṁsādīsu",
  "atk-s0512a3:817_6": "dassitākārā ānisaṁsā, te sabbepi etāsaṁ ānisaṁsā. Tathā yathānidassitabhedā alobhādosādiguṇayugalādayo cāti veditabbā.",
  "atk-s0512a3:818_0": "Api ca yasmā bodhisatto abhinīhārato paṭṭhāya sabbasattānaṁ pitusamo hoti hitesitāya,",
  "atk-s0512a3:818_1": "dakkhiṇeyyako garu bhāvanīyo paramañca puññakkhettaṁ hoti guṇavisesayogena. Yebhuyyena",
  "atk-s0512a3:818_2": "ca manussānaṁ piyo hoti, amanussānaṁ piyo hoti, devatāhi anupālīyati, mettākaruṇāparibhāvitasantānatāya",
  "atk-s0512a3:818_3": "vāḷamigādīhi ca anabhibhavanīyo hoti, yasmiṁ yasmiñca sattanikāye paccājāyati, tasmiṁ",
  "atk-s0512a3:818_4": "tasmiṁ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena",
  "atk-s0512a3:818_5": "aññe satte abhibhavati puññavisesayogato.",
  "atk-s0512a3:819_0": "Appābādho hoti appātaṅko, suvisuddhā cassa saddhā hoti suvisadā, suvisuddhaṁ vīriyaṁ,",
  "atk-s0512a3:819_1": "satisamādhipaññā suvisadā, mandakileso hoti mandadaratho mandapariḷāho, kilesānaṁ",
  "atk-s0512a3:819_2": "mandabhāveneva suvaco hoti padakkhiṇaggāhī, khamo hoti sorato, sakhilo hoti paṭisanthārakusalo,",
  "atk-s0512a3:819_3": "akkodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti",
  "atk-s0512a3:819_4": "amāyāvī, athaddho hoti anatimānī, asāraddho hoti appamatto, parato upatāpasaho hoti",
  "atk-s0512a3:819_5": "paresaṁ anupatāpī, yasmiñca gāmakhette paṭivasati, tattha sattānaṁ bhayādayo upaddavā",
  "atk-s0512a3:819_6": "yebhuyyena anuppannā nuppajjanti, uppannā ca vūpasammanti, yesu ca apāyesu uppajjati,",
  "atk-s0512a3:819_7": "na tattha pacurajano viya dukkhena adhimattaṁ pīḷīyati, bhiyyosomattāya saṁvegamāpajjati.",
  "atk-s0512a3:819_8": "Tasmā mahāpurisassa yathārahaṁ tasmiṁ tasmiṁ bhave labbhamānā ete sattānaṁ pitusamatādakkhiṇeyyatādayo",
  "atk-s0512a3:819_9": "guṇavisesā ānisaṁsāti veditabbā.",
  "atk-s0512a3:820_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti",
  "atk-s0512a3:820_1": "etepi mahāpurisassa pāramīnaṁ ānisaṁsāti veditabbā. Tattha āyusampadā nāma tassaṁ",
  "atk-s0512a3:820_2": "tassaṁ upapattiyaṁ dīghāyukatā ciraṭṭhitikatā, tāya yathāraddhāni kusalasamādānāni",
  "atk-s0512a3:820_3": "pariyosāpeti, bahuñca kusalaṁ upacinoti. Rūpasampadā nāma abhirūpatā dassanīyatā",
  "atk-s0512a3:820_4": "pāsādikatā, tāya rūpappamāṇānaṁ sattānaṁ pasādāvaho hoti sambhāvanīyo. Kulasampadā",
  "atk-s0512a3:820_5": "nāma uḷāresu kulesu abhinibbatti, tāya jātimadādimadamattānampi upasaṅkamanīyo hoti",
  "atk-s0512a3:820_6": "payirupāsanīyo, tena te nibbisevane karoti. Issariyasampadā nāma mahāvibhavatā mahesakkhatā",
  "atk-s0512a3:820_7": "mahāparivāratā ca, tāhi saṅgaṇhitabbe catūhi saṅgahavatthūhi saṅgaṇhituṁ, niggahetabbe",
  "atk-s0512a3:820_8": "dhammena niggahetuñca samattho hoti.",
  "atk-s0512a3:821_0": "Ādeyyavacanatā nāma saddheyyatā paccayikatā, tāya sattānaṁ pamāṇabhūto hoti, alaṅghanīyā",
  "atk-s0512a3:821_1": "cassa āṇā hoti. Mahānubhāvatā nāma ānubhāvamahantatā, tāya parehi na abhibhūyati,",
  "atk-s0512a3:821_2": "sayameva pana pare aññadatthu abhibhavati dhammena samena yathābhūtaguṇehi ca, evamete",
  "atk-s0512a3:821_3": "āyusampadādayo mahāpurisassa pāramīnaṁ ānisaṁsā, sayañca aparimāṇassa puññasambhārassa",
  "atk-s0512a3:821_4": "parivuḍḍhihetubhūtā yānattaye sattānaṁ avatāraṇassa paripācanassa ca kāraṇabhūtāti veditabbā.",
  "atk-s0512a3:822_0": "Kiṁphalanti? Samāsato tāva sammāsambuddhabhāvo etāsaṁ phalaṁ, vitthārato pana dvattiṁsamahāpurisalakkhaṇaasītianubyañjanabyāmappabhādianekaguṇagaṇasamujjalarūpakāyasampatti-",
  "atk-s0512a3:822_1": "adhiṭṭhānasabalacatuvesārajjachaasādhāraṇañāṇaaṭṭhārasāveṇika- buddhadhammappabhutianantāparimāṇa",
  "atk-s0512a3:822_2": "guṇasamudayopasobhinī dhammakāyasirī. Yāvatā pana buddhaguṇā ye anekehipi kappehi",
  "atk-s0512a3:822_3": "sammāsambuddhenāpi vācāya pariyosāpetuṁ na sakkā, idametāsaṁ phalaṁ. Vuttañcetaṁ –",
  "atk-s0512a3:823": "‘‘Buddhopi buddhassa bhaṇeyya vaṇṇaṁ, kappampi ce aññamabhāsamāno;",
  "atk-s0512a3:824": "Khīyetha kappo ciradīghamantare, vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425; udā. aṭṭha. 53; cariyā. aṭṭha. nidānakathā);",
  "atk-s0512a3:825": "Evamettha pāramīsu pakiṇṇakakathā veditabbā.",
  "atk-s0512a3:826_0": "Yaṁ pana pāḷiyaṁ ‘‘datvā dātabbakaṁ dāna’’ntiādinā sabbāpi pāramī ekajjhaṁ dassetvā",
  "atk-s0512a3:826_1": "parato ‘‘kosajjaṁ bhayato disvā’’tiādinā pariyosānagāthādvayaṁ vuttaṁ, taṁ yehi vīriyārambhamettābhāvanā",
  "atk-s0512a3:826_2": "appamādavihārehi yathāvuttā buddhakārakadhammā visadabhāvaṁ gatā sammāsambodhisaṅkhātā",
  "atk-s0512a3:826_3": "ca attano vimutti paripācitā, tehi veneyyānampi vimuttiparipācanāya ovādadānatthaṁ vutthaṁ.",
  "atk-s0512a3:827_0": "Tattha kosajjaṁ bhayato disvā, vīriyārambhañca khematoti iminā paṭipakkhe ādīnavadassanamukhena",
  "atk-s0512a3:827_1": "vīriyārambhe ānisaṁsaṁ dasseti. Āraddhavīriyā hothāti iminā vīriyārambhe niyojeti. Yasmā ca –",
  "atk-s0512a3:828": "‘‘Sabbapāpassa akaraṇaṁ, kusalassa upasampadā;",
  "atk-s0512a3:829": "Sacittapariyodapanaṁ, etaṁ buddhāna sāsana’’nti. (dha. pa. 183; dī. ni. 2.90; netti. 30, 50) –",
  "atk-s0512a3:830": "Saṅkhepato . Vitthārato pana sakalena buddhavacanena pakāsitā sabbāpi sampattiyo ekanteneva sammappadhānādhīnā, tasmā bhagavā vīriyārambhe niyojetvā ‘‘esā buddhānusāsanī’’ti āha.",
  "atk-s0512a3:831_0": "Tatrāyaṁ saṅkhepattho – yvāyaṁ sabbasaṁkilesamūlabhāvato sabbānatthavidhāyakanti",
  "atk-s0512a3:831_1": "kosajjaṁ bhayato tappaṭipakkhato catūhi yogehi anupaddavabhāvasādhanato vīriyārambhañca",
  "atk-s0512a3:831_2": "khemato disvā adhisīlasikkhādisampādanavasena vīriyassa ārambho sammappadhānānuyogo,",
  "atk-s0512a3:831_3": "tattha yaṁ sammadeva niyojana, ‘‘āraddhavīriyā hothā’’ti, esā buddhānaṁ bhagavantānaṁ",
  "atk-s0512a3:831_4": "anusāsanī anusiṭṭhi ovādoti. Sesagāthāsupi imināva nayena attho veditabbo.",
  "atk-s0512a3:832_0": "Ayaṁ pana viseso – vivādanti viruddhavādaṁ, chavivādavatthuvasena vivadananti attho.",
  "atk-s0512a3:832_1": "Avivādanti vivādapaṭipakkhaṁ mettāvacīkammaṁ, mettābhāvanaṁ vā. Atha vā avivādanti",
  "atk-s0512a3:832_2": "avivādahetubhūtaṁ chabbidhaṁ sāraṇīyadhammaṁ. Samaggāti avaggā, kāyena ceva cittena",
  "atk-s0512a3:832_3": "ca sahitā aviramitā aviyuttāti attho. Sakhilāti sakkīlā mudusīlā, aññamaññamhi muduhadayāti",
  "atk-s0512a3:832_4": "attho. Esā buddhānusāsanīti ettha sabbena sabbaṁ vivādamanupagamma yadidaṁ chasāraṇīyadhammaparipūraṇavasena",
  "atk-s0512a3:832_5": "samaggavāse niyojanaṁ, esā buddhānaṁ anusiṭṭhīti yojetabbaṁ. Samaggavāsañhi vasamānā",
  "atk-s0512a3:832_6": "sīladiṭṭhisāmaññagatā avivadamānā sukheneva tisso sikkhā paripūressantīti satthā",
  "atk-s0512a3:832_7": "samaggavāse niyojanaṁ attano sāsananti dassesi.",
  "atk-s0512a3:833_0": "Pamādanti pamajjanaṁ, kusalānaṁ dhammānaṁ pamussanaṁ akusalesu ca dhammesu cittavossaggaṁ.",
  "atk-s0512a3:833_1": "Vuttañhetaṁ – ‘‘tattha katamo pamādo, kāyaduccarite vā vacīduccarite vā manoduccarite",
  "atk-s0512a3:833_2": "vā pañcasu vā kāmaguṇesu cittassa vosaggo vosaggānuppadānaṁ kusalānaṁ vā dhammānaṁ",
  "atk-s0512a3:833_3": "bhāvanāya asakkaccakiriyatā, asātaccakiriyatā, anaṭṭhitakiriyatā, olīnavuttitā, nikkhittachandatā,",
  "atk-s0512a3:833_4": "nikkhittadhuratā anāsevanā abhāvanā abahulīkammaṁ…pe… yo evarūpo pamādo pamajjanā",
  "atk-s0512a3:833_5": "pamajjitattaṁ, ayaṁ vuccati pamādo’’ti (vibha. 846).",
  "atk-s0512a3:834_0": "Appamādanti appamajjanaṁ. Taṁ pamādassa paṭipakkhato veditabbaṁ. Atthato hi appamādo",
  "atk-s0512a3:834_1": "nāma satiyā avippavāso, ‘‘satiyā avippavāso’’ti ca niccaṁ upaṭṭhitāya satiyā evetaṁ",
  "atk-s0512a3:834_2": "nāmaṁ. Apare pana ‘‘satisampajaññappadhānā tathā pavattā cattāro arūpino khandhā",
  "atk-s0512a3:834_3": "appamādo’’ti vadanti. Yasmā pana appamādabhāvanā nāma visuṁ ekā bhāvanā natthi. Yā",
  "atk-s0512a3:834_4": "hi kāci puññakiriyā kusalakiriyā, sabbā sā appamādabhāvanātveva veditabbā.",
  "atk-s0512a3:835_0": "Visesato pana vivaṭṭūpanissayaṁ saraṇagamanaṁ kāyikavācasikasaṁvarañca upādāya sabbā",
  "atk-s0512a3:835_1": "sīlabhāvanā, sabbā samādhibhāvanā, sabbā paññābhāvanā, sabbā kusalabhāvanā, anavajjabhāvanā",
  "atk-s0512a3:835_2": ", appamādabhāvanā. ‘‘Appamādo’’ti hi idaṁ padaṁ mahantaṁ atthaṁ dīpeti, mahantaṁ",
  "atk-s0512a3:835_3": "atthaṁ pariggahetvā tiṭṭhati, sakalampi tepiṭakaṁ buddhavacanaṁ āharitvā appamādapadassa",
  "atk-s0512a3:835_4": "atthaṁ katvā kathento dhammakathiko ‘‘atitthena pakkhando’’ti na vattabbo. Kasmā?",
  "atk-s0512a3:835_5": "Appamādapadassa mahantabhāvato. Tathā hi sammāsambuddho kusinārāyaṁ yamakasālānamantare",
  "atk-s0512a3:835_6": "parinibbānasamaye nipanno abhisambodhito paṭṭhāya pañcacattālīsāya vassesu attanā",
  "atk-s0512a3:835_7": "bhāsitaṁ dhammaṁ ekeneva padena saṅgahetvā dassento ‘‘appamādena sampādethā’’ti (dī.",
  "atk-s0512a3:835_8": "ni. 2.218) bhikkhūnaṁ ovādamadāsi. Tathā cāha – ‘‘seyyathāpi, bhikkhave, yāni kānici",
  "atk-s0512a3:835_9": "jaṅgamānaṁ pāṇānaṁ padajātāni, sabbāni tāni hatthipade samodhānaṁ gacchanti, hatthipadaṁ",
  "atk-s0512a3:835_10": "tesaṁ aggamakkhāyati yadidaṁ mahantattena, evameva kho, bhikkhave, ye keci kusalā",
  "atk-s0512a3:835_11": "dhammā, sabbe te appamādamūlakā appamādasamosaraṇā, appamādo tesaṁ aggamakkhāyatī’’ti",
  "atk-s0512a3:835_12": "(ma. ni. 1.300 thokaṁ visadisaṁ). Tattha appamādabhāvanaṁ sikhāppattaṁ dassento satthā",
  "atk-s0512a3:835_13": "‘‘bhāvethaṭṭhaṅgikaṁ magga’’nti āha.",
  "atk-s0512a3:836_0": "Tassattho – yo esa sīlādikhandhattayasaṅgaho sammādiṭṭhipubbaṅgamo sammādiṭṭhiādīnaṁyeva",
  "atk-s0512a3:836_1": "aṭṭhannaṁ aṅgānaṁ vasena aṭṭhaṅgiko ariyamaggo, taṁ bhāvetha attano santāne uppādetha.",
  "atk-s0512a3:836_2": "Dassanamaggamatte aṭhatvā upari tiṇṇaṁ maggānaṁ uppādanavasena vaḍḍhetha, evaṁ vo",
  "atk-s0512a3:836_3": "appamādabhāvanā sikhāppattā bhavissatīti. Esā buddhānusāsanīti yadidaṁ kusalesu dhammesu",
  "atk-s0512a3:836_4": "appamajjanaṁ, tañca ussukkāpetvā ariyamaggassa bhāvanā esā buddhānaṁ bhagavantānaṁ anusiṭṭhi ovādoti.",
  "atk-s0512a3:837_0": "Iti bhagavā arahattanikūṭeneva cariyāpiṭakadesanaṁ niṭṭhāpesi. Itthaṁ sudantiādīsu",
  "atk-s0512a3:837_1": "itthanti kappe ca satasahassetiādinā (cariyā. 1.1) pakārena. Sudanti nipātamattaṁ.",
  "atk-s0512a3:837_2": "Bhagavāti bhāgyavantatādīhi kāraṇehi bhagavā. Attano pubbacariyanti purimāsu akittipaṇḍitādijātīsu",
  "atk-s0512a3:837_3": "attano paṭipattidukkarakiriyaṁ. Sambhāvayamānoti hatthatale āmalakaṁ viya sammadeva",
  "atk-s0512a3:837_4": "pakāsento. Buddhāpadāniyaṁ nāmāti buddhānaṁ purātanakammaṁ porāṇaṁ dukkarakiriyaṁ",
  "atk-s0512a3:837_5": "adhikicca pavattattā desitattā buddhāpadāniyanti evaṁnāmakaṁ. Dhammapariyāyanti dhammadesanaṁ",
  "atk-s0512a3:837_6": "dhammabhūtaṁ vā kāraṇaṁ. Abhāsitthāti avoca. Yaṁ panettha na vuttaṁ, taṁ heṭṭhā vuttanayattā",
  "atk-s0512a3:837_7": "uttānatthattā ca na vuttanti veditabbaṁ.",
  "atk-s0512a3:838": "Nigamanakathā",
  "atk-s0512a3:839": "Ettāvatā ca –",
  "atk-s0512a3:840": "Visuddhacarito satthā, buddhicariyāya pāragū;",
  "atk-s0512a3:841": "Sabbacariyāsu kusalo, lokācariyo anuttaro.",
  "atk-s0512a3:842": "Yaṁ acchariyadhammānaṁ, sabbamacchariyātigo;",
  "atk-s0512a3:843": "Attano pubbacariyānaṁ, ānubhāvavibhāvanaṁ.",
  "atk-s0512a3:844": "Desesi nātho cariyā-piṭakaṁ yañca tādino;",
  "atk-s0512a3:845": "Dhammasaṅgāhakā therā, saṅgāyiṁsu tatheva ca.",
  "atk-s0512a3:846": "Tassa atthaṁ pakāsetuṁ, porāṇaṭṭhakathānayaṁ;",
  "atk-s0512a3:847": "Nissāya yā samāraddhā, atthasaṁvaṇṇanā mayā.",
  "atk-s0512a3:848": "Yā tattha paramatthānaṁ, niddhāretvā yathārahaṁ;",
  "atk-s0512a3:849": "Pakāsanā paramattha-dīpanī nāma nāmato.",
  "atk-s0512a3:850": "Sampattā pariniṭṭhānaṁ, anākulavinicchayā;",
  "atk-s0512a3:851": "Sādhikāyaṭṭhavīsāya, pāḷiyā bhāṇavārato.",
  "atk-s0512a3:852": "Iti taṁ saṅkharontena, yaṁ taṁ adhigataṁ mayā;",
  "atk-s0512a3:853": "Puññaṁ tassānubhāvena, lokanāthassa sāsanaṁ.",
  "atk-s0512a3:854": "Ogāhetvā visuddhāya, sīlādipaṭipattiyā;",
  "atk-s0512a3:855": "Sabbepi dehino hontu, vimuttirasabhāgino.",
  "atk-s0512a3:856": "Ciraṁ tiṭṭhatu lokasmiṁ, sammāsambuddhasāsanaṁ;",
  "atk-s0512a3:857": "Tasmiṁ sagāravā niccaṁ, hontu sabbepi pāṇino.",
  "atk-s0512a3:858": "Sammā vassatu kālena, devopi jagatīpati;",
  "atk-s0512a3:859": "Saddhammanirato lokaṁ, dhammeneva pasāsatūti.",
  "atk-s0512a3:860": "Iti badaratitthavihāravāsinā ācariyadhammapālena",
  "atk-s0512a3:861": "Katā",
  "atk-s0512a3:862": "Cariyāpiṭakavaṇṇanā niṭṭhitā."
}