{
  "anya-e0101n0:0": "Namo tassa bhagavato arahato sammāsambuddhassa",
  "anya-e0101n0:1": "Visuddhimaggo",
  "anya-e0101n0:2": "(Paṭhamo bhāgo)",
  "anya-e0101n0:3": "Nidānādikathā",
  "anya-e0101n0:4": "1.",
  "anya-e0101n0:5": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0101n0:6": "Ātāpī nipako bhikkhu, so imaṃ vijaṭaye jaṭanti. ;",
  "anya-e0101n0:7": "Iti hidaṃ vuttaṃ, kasmā panetaṃ vuttaṃ, bhagavantaṃ kira sāvatthiyaṃ viharantaṃ rattibhāge aññataro devaputto upasaṅkamitvā attano saṃsayasamugghāṭatthaṃ –",
  "anya-e0101n0:8": "Antojaṭā bahijaṭā, jaṭāya jaṭitā pajā;",
  "anya-e0101n0:9": "Taṃ taṃ gotama pucchāmi, ko imaṃ vijaṭaye jaṭanti. –",
  "anya-e0101n0:10_0": "Imaṃ pañhaṃ pucchi. Tassāyaṃ saṅkhepattho – jaṭāti taṇhāya jāliniyā etaṃ adhivacanaṃ.",
  "anya-e0101n0:10_1": "Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanaṭṭhena",
  "anya-e0101n0:10_2": "veḷugumbādīnaṃ sākhājālasaṅkhātā jaṭā viyāti jaṭā, sā panesā sakaparikkhāraparaparikkhāresu",
  "anya-e0101n0:10_3": "sakaattabhāvaparaattabhāvesu ajjhattikāyatanabāhirāyatanesu ca uppajjanato antojaṭā",
  "anya-e0101n0:10_4": "bahijaṭāti vuccati. Tāya evaṃ uppajjamānāya jaṭāya jaṭitā pajā. Yathā nāma veḷugumbajaṭādīhi",
  "anya-e0101n0:10_5": "veḷuādayo, evaṃ tāya taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā,",
  "anya-e0101n0:10_6": "saṃsibbitāti attho. Yasmā ca evaṃ jaṭitā. Taṃ taṃ gotama pucchāmīti tasmā taṃ pucchāmi.",
  "anya-e0101n0:10_7": "Gotamāti bhagavantaṃ gottena ālapati. Ko imaṃ vijaṭaye jaṭanti imaṃ evaṃ tedhātukaṃ",
  "anya-e0101n0:10_8": "jaṭetvā ṭhitaṃ jaṭaṃ ko vijaṭeyya, vijaṭetuṃ ko samatthoti pucchati.",
  "anya-e0101n0:11_0": "Evaṃ puṭṭho panassa sabbadhammesu appaṭihatañāṇacāro devadevo sakkānaṃ atisakko brahmānaṃ",
  "anya-e0101n0:11_1": "atibrahmā catuvesārajjavisārado dasabaladharo anāvaraṇañāṇo samantacakkhu bhagavā",
  "anya-e0101n0:11_2": "tamatthaṃ vissajjento –",
  "anya-e0101n0:12": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0101n0:13": "Ātāpī nipako bhikkhu, so imaṃ vijaṭaye jaṭanti. –",
  "anya-e0101n0:14": "Imaṃ gāthamāha.",
  "anya-e0101n0:15": "2.",
  "anya-e0101n0:16": "Imissā dāni gāthāya, kathitāya mahesinā;",
  "anya-e0101n0:17": "Vaṇṇayanto yathābhūtaṃ, atthaṃ sīlādibhedanaṃ.",
  "anya-e0101n0:18": "Sudullabhaṃ labhitvāna, pabbajjaṃ jinasāsane;",
  "anya-e0101n0:19": "Sīlādisaṅgahaṃ khemaṃ, ujuṃ maggaṃ visuddhiyā.",
  "anya-e0101n0:20": "Yathābhūtaṃ ajānantā, suddhikāmāpi ye idha;",
  "anya-e0101n0:21": "Visuddhiṃ nādhigacchanti, vāyamantāpi yogino.",
  "anya-e0101n0:22": "Tesaṃ pāmojjakaraṇaṃ, suvisuddhavinicchayaṃ;",
  "anya-e0101n0:23": "Mahāvihāravāsīnaṃ, desanānayanissitaṃ.",
  "anya-e0101n0:24": "Visuddhimaggaṃ bhāsissaṃ, taṃ me sakkacca bhāsato;",
  "anya-e0101n0:25": "Visuddhikāmā sabbepi, nisāmayatha sādhavoti.",
  "anya-e0101n0:26_0": "3. Tattha visuddhīti sabbamalavirahitaṃ accantaparisuddhaṃ nibbānaṃ veditabbaṃ. Tassā",
  "anya-e0101n0:26_1": "visuddhiyā maggoti visuddhimaggo. Maggoti adhigamūpāyo vuccati. Taṃ visuddhimaggaṃ bhāsissāmīti attho.",
  "anya-e0101n0:27": "So panāyaṃ visuddhimaggo katthaci vipassanāmattavaseneva desito. Yathāha –",
  "anya-e0101n0:28": "“Sabbe saṅkhārā aniccāti, yadā paññāya passati;",
  "anya-e0101n0:29": "Atha nibbindati dukkhe, esa maggo visuddhiyā”ti. ;",
  "anya-e0101n0:30": "Katthaci jhānapaññāvasena. Yathāha –",
  "anya-e0101n0:31": "“Yamhi jhānañca paññā ca, sa ve nibbānasantike”ti. ;",
  "anya-e0101n0:32": "Katthaci kammādivasena. Yathāha –",
  "anya-e0101n0:33": "“Kammaṃ vijjā ca dhammo ca, sīlaṃ jīvitamuttamaṃ;",
  "anya-e0101n0:34": "Etena maccā sujjhanti, na gottena dhanena vā”ti. ;",
  "anya-e0101n0:35": "Katthaci sīlādivasena. Yathāha –",
  "anya-e0101n0:36": "“Sabbadā sīlasampanno, paññavā susamāhito;",
  "anya-e0101n0:37": "Āraddhavīriyo pahitatto, oghaṃ tarati duttara”nti. ;",
  "anya-e0101n0:38": "Katthaci satipaṭṭhānādivasena. Yathāha –",
  "anya-e0101n0:39": "“Ekāyano ayaṃ, bhikkhave, maggo sattānaṃ visuddhiyā…pe… nibbānassa sacchikiriyāya, yadidaṃ cattāro satipaṭṭhānā”ti.",
  "anya-e0101n0:40": "Sammappadhānādīsupi eseva nayo. Imasmiṃ pana pañhābyākaraṇe sīlādivasena desito.",
  "anya-e0101n0:41_0": "4. Tatrāyaṃ saṅkhepavaṇṇanā – sīle patiṭṭhāyāti sīle ṭhatvā, sīlaṃ paripūrayamānoyeva",
  "anya-e0101n0:41_1": "cettha sīle ṭhitoti vuccati. Tasmā sīlaparipūraṇena sīle patiṭṭhahitvāti ayamettha",
  "anya-e0101n0:41_2": "attho. Naroti satto. Sapaññoti kammajatihetukapaṭisandhipaññāya paññavā. Cittaṃ paññañca",
  "anya-e0101n0:41_3": "bhāvayanti samādhiñceva vipassanañca bhāvayamāno, cittasīsena hettha samādhi niddiṭṭho.",
  "anya-e0101n0:41_4": "Paññānāmena ca vipassanāti. Ātāpīti vīriyavā. Vīriyañhi kilesānaṃ ātāpanaparitāpanaṭṭhena",
  "anya-e0101n0:41_5": "ātāpoti vuccati. Tadassa atthīti ātāpī. Nipakoti nepakkaṃ vuccati paññā, tāya samannāgatoti",
  "anya-e0101n0:41_6": "attho. Iminā padena pārihārikapaññaṃ dasseti. Imasmiñhi pañhābyākaraṇe tikkhattuṃ",
  "anya-e0101n0:41_7": "paññā āgatā. Tattha paṭhamā jātipaññā, dutiyā vipassanāpaññā, tatiyā sabbakiccapariṇāyikā",
  "anya-e0101n0:41_8": "pārihārikapaññā. Saṃsāre bhayaṃ ikkhatīti bhikkhu. So imaṃ vijaṭaye jaṭanti so iminā",
  "anya-e0101n0:41_9": "ca sīlena iminā ca cittasīsena niddiṭṭhasamādhinā imāya ca tividhāya paññāya iminā",
  "anya-e0101n0:41_10": "ca ātāpenāti chahi dhammehi samannāgato bhikkhu. Seyyathāpi nāma puriso pathaviyaṃ",
  "anya-e0101n0:41_11": "patiṭṭhāya sunisitaṃ satthaṃ ukkhipitvā mahantaṃ veḷugumbaṃ vijaṭeyya, evameva sīlapathaviyaṃ",
  "anya-e0101n0:41_12": "patiṭṭhāya samādhisilāyaṃ sunisitaṃ vipassanāpaññāsatthaṃ vīriyabalapaggahitena pārihārikapaññāhatthena",
  "anya-e0101n0:41_13": "ukkhipitvā sabbampi taṃ attano santāne patitaṃ taṇhājaṭaṃ vijaṭeyya sañchindeyya",
  "anya-e0101n0:41_14": "sampadāleyya. Maggakkhaṇe panesa taṃ jaṭaṃ vijaṭeti nāma. Phalakkhaṇe vijaṭitajaṭo",
  "anya-e0101n0:41_15": "sadevakassa lokassa aggadakkhiṇeyyo hoti. Tenāha bhagavā –",
  "anya-e0101n0:42": "“Sīle patiṭṭhāya naro sapañño, cittaṃ paññañca bhāvayaṃ;",
  "anya-e0101n0:43": "Ātāpī nipako bhikkhu, so imaṃ vijaṭaye jaṭa”nti. ;",
  "anya-e0101n0:44_0": "5. Tatrāyaṃ yāya paññāya sapaññoti vutto, tatrāssa karaṇīyaṃ natthi. Purimakammānubhāveneva",
  "anya-e0101n0:44_1": "hissa sā siddhā. Ātāpī nipakoti ettha vuttavīriyavasena pana tena sātaccakārinā paññāvasena",
  "anya-e0101n0:44_2": "ca sampajānakārinā hutvā sīle patiṭṭhāya cittapaññāvasena vuttā samathavipassanā",
  "anya-e0101n0:44_3": "bhāvetabbāti imamatra bhagavā sīlasamādhipaññāmukhena visuddhimaggaṃ dasseti.",
  "anya-e0101n0:45_0": "Ettāvatā hi tisso sikkhā, tividhakalyāṇaṃ sāsanaṃ, tevijjatādīnaṃ upanissayo, antadvayavajjanamajjhimapaṭipattisevanāni,",
  "anya-e0101n0:45_1": "apāyādisamatikkamanupāyo, tīhākārehi kilesappahānaṃ, vītikkamādīnaṃ paṭipakkho, saṃkilesattayavisodhanaṃ,",
  "anya-e0101n0:45_2": "sotāpannādibhāvassa ca kāraṇaṃ pakāsitaṃ hoti.",
  "anya-e0101n0:46": "Kathaṃ? Ettha hi sīlena adhisīlasikkhā pakāsitā hoti, samādhinā adhicittasikkhā, paññāya adhipaññāsikkhā.",
  "anya-e0101n0:47_0": "Sīlena ca sāsanassa ādikalyāṇatā pakāsitā hoti. “Ko cādi kusalānaṃ dhammānaṃ, sīlañca",
  "anya-e0101n0:47_1": "suvisuddha”nti hi vacanato, “sabbapāpassa akaraṇa”nti ādivacanato ca sīlaṃ sāsanassa",
  "anya-e0101n0:47_2": "ādi, tañca kalyāṇaṃ, avippaṭisārādiguṇāvahattā. Samādhinā majjhekalyāṇatā pakāsitā",
  "anya-e0101n0:47_3": "hoti. “Kusalassa upasampadā”ti ādivacanato hi samādhi sāsanassa majjhe, so ca kalyāṇo,",
  "anya-e0101n0:47_4": "iddhividhādiguṇāvahattā. Paññāya sāsanassa pariyosānakalyāṇatā pakāsitā hoti. “Sacittapariyodāpanaṃ,",
  "anya-e0101n0:47_5": "etaṃ buddhāna sāsana”nti hi vacanato, paññuttarato ca paññā sāsanassa pariyosānaṃ,",
  "anya-e0101n0:47_6": "sā ca kalyāṇaṃ, iṭṭhāniṭṭhesu tādibhāvāvahanato.",
  "anya-e0101n0:48": "“Selo yathā ekaghano, vātena na samīrati;",
  "anya-e0101n0:49": "Evaṃ nindāpasaṃsāsu, na samiñjanti paṇḍitā”ti. ; –",
  "anya-e0101n0:50": "Hi vuttaṃ.",
  "anya-e0101n0:51_0": "Tathā sīlena tevijjatāya upanissayo pakāsito hoti. Sīlasampattiñhi nissāya tisso",
  "anya-e0101n0:51_1": "vijjā pāpuṇāti, na tato paraṃ. Samādhinā chaḷabhiññatāya upanissayo pakāsito hoti.",
  "anya-e0101n0:51_2": "Samādhisampadañhi nissāya cha abhiññā pāpuṇāti, na tato paraṃ. Paññāya paṭisambhidāpabhedassa",
  "anya-e0101n0:51_3": "upanissayo pakāsito hoti. Paññāsampattiñhi nissāya catasso paṭisambhidā pāpuṇāti, na aññena kāraṇena.",
  "anya-e0101n0:52": "Sīlena ca kāmasukhallikānuyogasaṅkhātassa antassa vajjanaṃ pakāsitaṃ hoti, samādhinā attakilamathānuyogasaṅkhātassa. Paññāya majjhimāya paṭipattiyā sevanaṃ pakāsitaṃ hoti.",
  "anya-e0101n0:53": "Tathā sīlena apāyasamatikkamanupāyo pakāsito hoti, samādhinā kāmadhātusamatikkamanupāyo, paññāya sabbabhavasamatikkamanupāyo.",
  "anya-e0101n0:54": "Sīlena ca tadaṅgappahānavasena kilesappahānaṃ pakāsitaṃ hoti, samādhinā vikkhambhanappahānavasena, paññāya samucchedappahānavasena.",
  "anya-e0101n0:55": "Tathā sīlena kilesānaṃ vītikkamapaṭipakkho pakāsito hoti, samādhinā pariyuṭṭhānapaṭipakkho, paññāya anusayapaṭipakkho.",
  "anya-e0101n0:56": "Sīlena ca duccaritasaṃkilesavisodhanaṃ pakāsitaṃ hoti, samādhinā taṇhāsaṃkilesavisodhanaṃ, paññāya diṭṭhisaṃkilesavisodhanaṃ.",
  "anya-e0101n0:57_0": "Tathā sīlena sotāpannasakadāgāmibhāvassa kāraṇaṃ pakāsitaṃ hoti, samādhinā anāgāmibhāvassa,",
  "anya-e0101n0:57_1": "paññāya arahattassa. Sotāpanno hi “sīlesu paripūrakārī”ti vutto, tathā sakadāgāmī.",
  "anya-e0101n0:57_2": "Anāgāmī pana “samādhismiṃ paripūrakārī”ti. Arahā pana “paññāya paripūrakārī”ti.",
  "anya-e0101n0:58_0": "Evaṃ ettāvatā tisso sikkhā, tividhakalyāṇaṃ sāsanaṃ, tevijjatādīnaṃ upanissayo, antadvayavajjanamajjhimapaṭipattisevanāni,",
  "anya-e0101n0:58_1": "apāyādisamatikkamanupāyo, tīhākārehi kilesappahānaṃ, vītikkamādīnaṃ paṭipakkho, saṃkilesattayavisodhanaṃ,",
  "anya-e0101n0:58_2": "sotāpannādibhāvassa ca kāraṇanti ime nava, aññe ca evarūpā guṇattikā pakāsitā hontīti.",
  "anya-e0101n0:59": "1. Sīlaniddeso",
  "anya-e0101n0:60": "Sīlasarūpādikathā",
  "anya-e0101n0:61_0": "6. Evaṃ anekaguṇasaṅgāhakena sīlasamādhipaññāmukhena desitopi panesa visuddhimaggo",
  "anya-e0101n0:61_1": "atisaṅkhepadesitoyeva hoti. Tasmā nālaṃ sabbesaṃ upakārāyāti vitthāramassa dassetuṃ",
  "anya-e0101n0:61_2": "sīlaṃ tāva ārabbha idaṃ pañhākammaṃ hoti.",
  "anya-e0101n0:62": "Kiṃ sīlaṃ, kenaṭṭhena sīlaṃ, kānassa lakkhaṇarasapaccupaṭṭhānapadaṭṭhānāni, kimānisaṃsaṃ sīlaṃ, katividhaṃ cetaṃ sīlaṃ, ko cassa saṃkileso, kiṃ vodānanti.",
  "anya-e0101n0:63_0": "Tatridaṃ vissajjanaṃ. Kiṃ sīlanti pāṇātipātādīhi vā viramantassa vattapaṭipattiṃ",
  "anya-e0101n0:63_1": "vā pūrentassa cetanādayo dhammā. Vuttañhetaṃ paṭisambhidāyaṃ “kiṃ sīlanti cetanā",
  "anya-e0101n0:63_2": "sīlaṃ, cetasikaṃ sīlaṃ, saṃvaro sīlaṃ, avītikkamo sīla”nti. Tattha cetanā sīlaṃ nāma",
  "anya-e0101n0:63_3": "pāṇātipātādīhi vā viramantassa vattapaṭipattiṃ vā pūrentassa cetanā. Cetasikaṃ sīlaṃ",
  "anya-e0101n0:63_4": "nāma pāṇātipātādīhi viramantassa virati. Apica cetanā sīlaṃ nāma pāṇātipātādīni pajahantassa",
  "anya-e0101n0:63_5": "satta kammapathacetanā. Cetasikaṃ sīlaṃ nāma “abhijjhaṃ pahāya vigatābhijjhena cetasā",
  "anya-e0101n0:63_6": "viharatī”ti ādinā nayena vuttā anabhijjhābyāpādasammādiṭṭhidhammā. Saṃvaro sīlanti",
  "anya-e0101n0:63_7": "ettha pañcavidhena saṃvaro veditabbo pātimokkhasaṃvaro, satisaṃvaro, ñāṇasaṃvaro,",
  "anya-e0101n0:63_8": "khantisaṃvaro, vīriyasaṃvaroti. Tattha iminā pātimokkhasaṃvarena upeto hoti samupetoti",
  "anya-e0101n0:63_9": "ayaṃ pātimokkhasaṃvaro. Rakkhati cakkhundriyaṃ, cakkhundriye saṃvaraṃ āpajjatīti ayaṃ satisaṃvaro.",
  "anya-e0101n0:64": "Yāni sotāni lokasmiṃ, (ajitāti bhagavā;)",
  "anya-e0101n0:65": "Sati tesaṃ nivāraṇaṃ;",
  "anya-e0101n0:66": "Sotānaṃ saṃvaraṃ brūmi, paññāyete pidhiyyareti. ;",
  "anya-e0101n0:67_0": "Ayaṃ ñāṇasaṃvaro. Paccayapaṭisevanampi ettheva samodhānaṃ gacchati. Yo panāyaṃ khamo",
  "anya-e0101n0:67_1": "hoti sītassa uṇhassātiādinā nayena āgato, ayaṃ khantisaṃvaro nāma. Yo cāyaṃ uppannaṃ",
  "anya-e0101n0:67_2": "kāmavitakkaṃ nādhivāsetītiādinā nayena āgato, ayaṃ vīriyasaṃvaro nāma. Ājīvapārisuddhipi",
  "anya-e0101n0:67_3": "ettheva samodhānaṃ gacchati. Iti ayaṃ pañcavidhopi saṃvaro, yā ca pāpabhīrukānaṃ",
  "anya-e0101n0:67_4": "kulaputtānaṃ sampattavatthuto virati, sabbampetaṃ saṃvarasīlanti veditabbaṃ. Avītikkamo",
  "anya-e0101n0:67_5": "sīlanti samādinnasīlassa kāyikavācasiko anatikkamo. Idaṃ tāva kiṃ sīlanti pañhassa vissajjanaṃ.",
  "anya-e0101n0:68_0": "7. Avasesesu kenaṭṭhena sīlanti sīlanaṭṭhena sīlaṃ. Kimidaṃ sīlanaṃ nāma. Samādhānaṃ",
  "anya-e0101n0:68_1": "vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā, kusalānaṃ",
  "anya-e0101n0:68_2": "dhammānaṃ patiṭṭhānavasena ādhārabhāvoti attho. Etadeva hettha atthadvayaṃ saddalakkhaṇavidū",
  "anya-e0101n0:68_3": "anujānanti. Aññe pana siraṭṭho sīlattho, sītalaṭṭho sīlatthoti evamādināpi nayenettha atthaṃ vaṇṇayanti.",
  "anya-e0101n0:69": "8. Idāni kānassa lakkhaṇarasapaccupaṭṭhānapadaṭṭhānānīti ettha –",
  "anya-e0101n0:70": "Sīlanaṃ lakkhaṇaṃ tassa, bhinnassāpi anekadhā;",
  "anya-e0101n0:71": "Sanidassanattaṃ rūpassa, yathā bhinnassanekadhā.",
  "anya-e0101n0:72_0": "Yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ,",
  "anya-e0101n0:72_1": "nīlādibhedena bhinnassāpi sanidassana bhāvānatikkamanato. Tathā sīlassa cetanādibhedena",
  "anya-e0101n0:72_2": "anekadhā bhinnassāpi yadetaṃ kāyakammādīnaṃ samādhānavasena kusalānañca dhammānaṃ",
  "anya-e0101n0:72_3": "patiṭṭhānavasena vuttaṃ sīlanaṃ, tadeva lakkhaṇaṃ, cetanādibhedena bhinnassāpi samādhānapatiṭṭhānabhāvānatikkamanato.",
  "anya-e0101n0:72_4": "Evaṃ lakkhaṇassa panassa –",
  "anya-e0101n0:73": "Dussīlyaviddhaṃsanatā, anavajjaguṇo tathā;",
  "anya-e0101n0:74": "Kiccasampattiatthena, raso nāma pavuccati.",
  "anya-e0101n0:75": "Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ. Lakkhaṇādīsu hi kiccameva sampatti vā rasoti vuccati.",
  "anya-e0101n0:76": "Soceyyapaccupaṭṭhānaṃ, tayidaṃ tassa viññuhi;",
  "anya-e0101n0:77": "Ottappañca hirī ceva, padaṭṭhānanti vaṇṇitaṃ.",
  "anya-e0101n0:78_0": "Tayidaṃ sīlaṃ kāyasoceyyaṃ vacīsoceyyaṃ manosoceyyanti evaṃ vuttasoceyyapaccupaṭṭhānaṃ,",
  "anya-e0101n0:78_1": "soceyyabhāvena paccupaṭṭhāti gahaṇabhāvaṃ gacchati. Hirottappañca panassa viññūhi",
  "anya-e0101n0:78_2": "padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati",
  "anya-e0101n0:78_3": "ceva tiṭṭhati ca. Asati neva uppajjati, na tiṭṭhatīti. Evaṃ sīlassa lakkhaṇarasapaccupaṭṭhānapadaṭṭhānāni veditabbāni.",
  "anya-e0101n0:79": "Sīlānisaṃsakathā",
  "anya-e0101n0:80": "9. Kimānisaṃsaṃ sīlanti avippaṭisārādianekaguṇapaṭilābhānisaṃsaṃ. Vuttañhetaṃ – “avippaṭisāratthāni kho, ānanda, kusalāni sīlāni avippaṭisārānisaṃsānī”ti.",
  "anya-e0101n0:81_0": "Aparampi vuttaṃ “pañcime gahapatayo ānisaṃsā sīlavato sīlasampadāya. Katame pañca?",
  "anya-e0101n0:81_1": "Idha gahapatayo sīlavā sīlasampanno appamādādhikaraṇaṃ mahantaṃ bhogakkhandhaṃ adhigacchati,",
  "anya-e0101n0:81_2": "ayaṃ paṭhamo ānisaṃso sīlavato sīlasampadāya. Puna caparaṃ gahapatayo sīlavato sīlasampannassa",
  "anya-e0101n0:81_3": "kalyāṇo kittisaddo abbhuggacchati, ayaṃ dutiyo ānisaṃso sīlavato sīlasampadāya. Puna",
  "anya-e0101n0:81_4": "caparaṃ gahapatayo sīlavā sīlasampanno yaññadeva parisaṃ upasaṅkamati yadi khattiyaparisaṃ",
  "anya-e0101n0:81_5": "yadi brāhmaṇaparisaṃ yadi gahapatiparisaṃ yadi samaṇaparisaṃ, visārado upasaṅkamati",
  "anya-e0101n0:81_6": "amaṅkubhūto, ayaṃ tatiyo ānisaṃso sīlavato sīlasampadāya. Puna caparaṃ gahapatayo",
  "anya-e0101n0:81_7": "sīlavā sīlasampanno asammūḷho kālaṃ karoti, ayaṃ catuttho ānisaṃso sīlavato sīlasampadāya.",
  "anya-e0101n0:81_8": "Puna caparaṃ gahapatayo sīlavā sīlasampanno kāyassa bhedā paraṃ maraṇā sugatiṃ saggaṃ",
  "anya-e0101n0:81_9": "lokaṃ upapajjati, ayaṃ pañcamo ānisaṃso sīlavato sīlasampadāyā”ti.",
  "anya-e0101n0:82_0": "Aparepi “ākaṅkheyya ce, bhikkhave, bhikkhu sabrahmacārīnaṃ piyo ca assaṃ manāpo ca",
  "anya-e0101n0:82_1": "garu ca bhāvanīyo cāti, sīlesvevassa paripūrakārī”tiādinā nayena piyamanāpatādayo",
  "anya-e0101n0:82_2": "āsavakkhayapariyosānā anekā sīlānisaṃsā vuttā. Evaṃ avippaṭisārādianekaguṇānisaṃsaṃ sīlaṃ. Apica –",
  "anya-e0101n0:83": "Sāsane kulaputtānaṃ, patiṭṭhā natthi yaṃ vinā;",
  "anya-e0101n0:84": "Ānisaṃsaparicchedaṃ, tassa sīlassa ko vade.",
  "anya-e0101n0:85": "Na gaṅgā yamunā cāpi, sarabhū vā sarasvatī;",
  "anya-e0101n0:86": "Ninnagā vāciravatī, mahī vāpi mahānadī.",
  "anya-e0101n0:87": "Sakkuṇanti visodhetuṃ, taṃ malaṃ idha pāṇinaṃ;",
  "anya-e0101n0:88": "Visodhayati sattānaṃ, yaṃ ve sīlajalaṃ malaṃ.",
  "anya-e0101n0:89": "Na taṃ sajaladā vātā, na cāpi haricandanaṃ;",
  "anya-e0101n0:90": "Neva hārā na maṇayo, na candakiraṇaṅkurā.",
  "anya-e0101n0:91": "Samayantīdha sattānaṃ, pariḷāhaṃ surakkhitaṃ;",
  "anya-e0101n0:92": "Yaṃ sameti idaṃ ariyaṃ, sīlaṃ accantasītalaṃ.",
  "anya-e0101n0:93": "Sīlagandhasamo gandho, kuto nāma bhavissati;",
  "anya-e0101n0:94": "Yo samaṃ anuvāte ca, paṭivāte ca vāyati.",
  "anya-e0101n0:95": "Saggārohaṇasopānaṃ, aññaṃ sīlasamaṃ kuto;",
  "anya-e0101n0:96": "Dvāraṃ vā pana nibbāna, nagarassa pavesane.",
  "anya-e0101n0:97": "Sobhantevaṃ na rājāno, muttāmaṇivibhūsitā;",
  "anya-e0101n0:98": "Yathā sobhanti yatino, sīlabhūsanabhūsitā.",
  "anya-e0101n0:99": "Attānuvādādibhayaṃ, viddhaṃsayati sabbaso;",
  "anya-e0101n0:100": "Janeti kittihāsañca, sīlaṃ sīlavataṃ sadā.",
  "anya-e0101n0:101": "Guṇānaṃ mūlabhūtassa, dosānaṃ balaghātino;",
  "anya-e0101n0:102": "Iti sīlassa viññeyyaṃ, ānisaṃsakathāmukhanti.",
  "anya-e0101n0:103": "Sīlappabhedakathā",
  "anya-e0101n0:104": "10. Idāni yaṃ vuttaṃ katividhaṃ cetaṃ sīlanti, tatridaṃ vissajjanaṃ. Sabbameva tāva idaṃ sīlaṃ attano sīlanalakkhaṇena ekavidhaṃ.",
  "anya-e0101n0:105_0": "Cārittavārittavasena duvidhaṃ. Tathā ābhisamācārikaādibrahmacariyakavasena, viratiavirativasena,",
  "anya-e0101n0:105_1": "nissitānissitavasena, kālapariyantaāpāṇakoṭikavasena, sapariyantāpariyantavasena,",
  "anya-e0101n0:105_2": "lokiyalokuttaravasena ca.",
  "anya-e0101n0:106_0": "Tividhaṃ hīnamajjhimapaṇītavasena. Tathā attādhipateyyalokādhipateyyadhammādhipateyyavasena,",
  "anya-e0101n0:106_1": "parāmaṭṭhāparāmaṭṭhapaṭippassaddhivasena, visuddhāvisuddhavematikavasena, sekkhāsekkhanevasekkhanāsekkhavasena ca.",
  "anya-e0101n0:107_0": "Catubbidhaṃ hānabhāgiyaṭhitibhāgiyavisesabhāgiyanibbedhabhāgiyavasena. Tathā bhikkhubhikkhunīanupasampannagahaṭṭhasīlavasena,",
  "anya-e0101n0:107_1": "pakatiācāradhammatāpubbahetukasīlavasena, pātimokkhasaṃvaraindriyasaṃvaraājīvapārisuddhipaccayasannissitasīlavasena ca.",
  "anya-e0101n0:108_0": "Pañcavidhaṃ pariyantapārisuddhisīlādivasena. Vuttampi cetaṃ paṭisambhidāyaṃ “pañca",
  "anya-e0101n0:108_1": "sīlāni – pariyantapārisuddhisīlaṃ, apariyantapārisuddhisīlaṃ, paripuṇṇapārisuddhisīlaṃ,",
  "anya-e0101n0:108_2": "aparāmaṭṭhapārisuddhisīlaṃ, paṭippassaddhipārisuddhisīla”nti. Tathā pahānaveramaṇīcetanāsaṃvarāvītikkamavasena.",
  "anya-e0101n0:109_0": "11. Tattha ekavidhakoṭṭhāse attho vuttanayeneva veditabbo. Duvidhakoṭṭhāse yaṃ bhagavatā",
  "anya-e0101n0:109_1": "“idaṃ kattabba”nti paññattasikkhāpadapūraṇaṃ, taṃ cārittaṃ. Yaṃ “idaṃ na kattabba”nti",
  "anya-e0101n0:109_2": "paṭikkhittassa akaraṇaṃ, taṃ vārittaṃ. Tatrāyaṃ vacanattho. Caranti tasmiṃ sīlesu",
  "anya-e0101n0:109_3": "paripūrakāritāya pavattantīti cārittaṃ. Vāritaṃ tāyanti rakkhanti tenāti vārittaṃ.",
  "anya-e0101n0:109_4": "Tattha saddhāvīriyasādhanaṃ cārittaṃ, saddhāsādhanaṃ vārittaṃ. Evaṃ cārittavārittavasena duvidhaṃ.",
  "anya-e0101n0:110_0": "Dutiyaduke abhisamācāroti uttamasamācāro. Abhisamācāro eva ābhisamācārikaṃ. Abhisamācāraṃ",
  "anya-e0101n0:110_1": "vā ārabbha paññattaṃ ābhisamācārikaṃ, ājīvaṭṭhamakato avasesasīlassetaṃ adhivacanaṃ.",
  "anya-e0101n0:110_2": "Maggabrahmacariyassa ādibhāvabhūtanti ādibrahmacariyakaṃ, ājīvaṭṭhamakasīlassetaṃ",
  "anya-e0101n0:110_3": "adhivacanaṃ. Tañhi maggassa ādibhāvabhūtaṃ, pubbabhāgeyeva parisodhetabbato. Tenāha",
  "anya-e0101n0:110_4": "– “pubbeva kho panassa kāyakammaṃ vacīkammaṃ ājīvo suparisuddho hotī”ti. Yāni vā",
  "anya-e0101n0:110_5": "sikkhāpadāni khuddānukhuddakānīti vuttāni, idaṃ ābhisamācārikasīlaṃ. Sesaṃ ādibrahmacariyakaṃ.",
  "anya-e0101n0:110_6": "Ubhatovibhaṅgapariyāpannaṃ vā ādibrahmacariyakaṃ. Khandhakavattapariyāpannaṃ ābhisamācārikaṃ.",
  "anya-e0101n0:110_7": "Tassa sampattiyā ādibrahmacariyakaṃ sampajjati. Tenevāha – “so vata, bhikkhave, bhikkhu",
  "anya-e0101n0:110_8": "ābhisamācārikaṃ dhammaṃ aparipūretvā ādibrahmacariyakaṃ dhammaṃ paripūressatīti netaṃ",
  "anya-e0101n0:110_9": "ṭhānaṃ vijjatī”ti. Evaṃ ābhisamācārikaādibrahmacariyakavasena duvidhaṃ.",
  "anya-e0101n0:111": "Tatiyaduke pāṇātipātādīhi veramaṇimattaṃ viratisīlaṃ. Sesaṃ cetanādi aviratisīlanti evaṃ viratiavirativasena duvidhaṃ.",
  "anya-e0101n0:112_0": "Catutthaduke nissayoti dve nissayā taṇhānissayo ca diṭṭhinissayo ca. Tattha yaṃ “imināhaṃ",
  "anya-e0101n0:112_1": "sīlena devo vā bhavissāmi devaññataro vā”ti evaṃ bhavasampattiṃ ākaṅkhamānena pavattitaṃ,",
  "anya-e0101n0:112_2": "idaṃ taṇhānissitaṃ. Yaṃ “sīlena suddhī”ti evaṃ suddhidiṭṭhiyā pavattitaṃ, idaṃ diṭṭhinissitaṃ.",
  "anya-e0101n0:112_3": "Yaṃ pana lokuttaraṃ lokiyañca tasseva sambhārabhūtaṃ, idaṃ anissitanti evaṃ nissitānissitavasena duvidhaṃ.",
  "anya-e0101n0:113": "Pañcamaduke kālaparicchedaṃ katvā samādinnaṃ sīlaṃ kālapariyantaṃ. Yāvajīvaṃ samādiyitvā tatheva pavattitaṃ āpāṇakoṭikanti evaṃ kālapariyantaāpāṇakoṭikavasena duvidhaṃ.",
  "anya-e0101n0:114_0": "Chaṭṭhaduke lābhayasañātiaṅgajīvitavasena diṭṭhapariyantaṃ sapariyantaṃ nāma. Viparītaṃ",
  "anya-e0101n0:114_1": "apariyantaṃ. Vuttampi cetaṃ paṭisambhidāyaṃ “katamaṃ taṃ sīlaṃ sapariyantaṃ? Atthi",
  "anya-e0101n0:114_2": "sīlaṃ lābhapariyantaṃ, atthi sīlaṃ yasapariyantaṃ, atthi sīlaṃ ñātipariyantaṃ, atthi",
  "anya-e0101n0:114_3": "sīlaṃ aṅgapariyantaṃ, atthi sīlaṃ jīvitapariyantaṃ. Katamaṃ taṃ sīlaṃ lābhapariyantaṃ?",
  "anya-e0101n0:114_4": "Idhekacco lābhahetu lābhapaccayā lābhakāraṇā yathāsamādinnaṃ sikkhāpadaṃ vītikkamati,",
  "anya-e0101n0:114_5": "idaṃ taṃ sīlaṃ lābhapariyanta”nti. Eteneva upāyena itarānipi vitthāretabbāni. Apariyantavissajjanepi",
  "anya-e0101n0:114_6": "vuttaṃ “katamaṃ taṃ sīlaṃ na lābhapariyantaṃ? Idhekacco lābhahetu lābhapaccayā lābhakāraṇā",
  "anya-e0101n0:114_7": "yathāsamādinnaṃ sikkhāpadaṃ vītikkamāya cittampi na uppādeti, kiṃ so vītikkamissati,",
  "anya-e0101n0:114_8": "idaṃ taṃ sīlaṃ na lābhapariyanta”nti. Etenevupāyena itarānipi vitthāretabbāni. Evaṃ",
  "anya-e0101n0:114_9": "sapariyantāpariyantavasena duvidhaṃ.",
  "anya-e0101n0:115_0": "Sattamaduke sabbampi sāsavaṃ sīlaṃ lokiyaṃ. Anāsavaṃ lokuttaraṃ. Tattha lokiyaṃ bhavavisesāvahaṃ",
  "anya-e0101n0:115_1": "hoti bhavanissaraṇassa ca sambhāro. Yathāha – “vinayo saṃvaratthāya, saṃvaro avippaṭisāratthāya,",
  "anya-e0101n0:115_2": "avippaṭisāro pāmojjatthāya, pāmojjaṃ pītatthāya, pīti passaddhatthāya, passaddhi",
  "anya-e0101n0:115_3": "sukhatthāya, sukhaṃ samādhatthāya, samādhi yathābhūtañāṇadassanatthāya, yathābhūtañāṇadassanaṃ",
  "anya-e0101n0:115_4": "nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya,",
  "anya-e0101n0:115_5": "vimuttiñāṇadassanaṃ anupādāparinibbānatthāya, etadatthā kathā, etadatthā mantanā,",
  "anya-e0101n0:115_6": "etadatthā upanisā, etadatthaṃ sotāvadhānaṃ, yadidaṃ anupādācittassa vimokkho”ti.",
  "anya-e0101n0:115_7": "Lokuttaraṃ bhavanissaraṇāvahaṃ hoti paccavekkhaṇañāṇassa ca bhūmīti evaṃ lokiyalokuttaravasena duvidhaṃ.",
  "anya-e0101n0:116_0": "12. Tikesu paṭhamattike hīnena chandena cittena vīriyena vīmaṃsāya vā pavattitaṃ",
  "anya-e0101n0:116_1": "hīnaṃ. Majjhimehi chandādīhi pavattitaṃ majjhimaṃ. Paṇītehi paṇītaṃ. Yasakāmatāya",
  "anya-e0101n0:116_2": "vā samādinnaṃ hīnaṃ. Puññaphalakāmatāya majjhimaṃ. Kattabbamevidanti ariyabhāvaṃ",
  "anya-e0101n0:116_3": "nissāya samādinnaṃ paṇītaṃ. “Ahamasmi sīlasampanno, ime panaññe bhikkhū dussīlā pāpadhammā”ti",
  "anya-e0101n0:116_4": "evaṃ attukkaṃsanaparavambhanādīhi upakkiliṭṭhaṃ vā hīnaṃ. Anupakkiliṭṭhaṃ lokiyaṃ",
  "anya-e0101n0:116_5": "sīlaṃ majjhimaṃ. Lokuttaraṃ paṇītaṃ. Taṇhāvasena vā bhavabhogatthāya pavattitaṃ hīnaṃ.",
  "anya-e0101n0:116_6": "Attano vimokkhatthāya pavattitaṃ majjhimaṃ. Sabbasattānaṃ vimokkhatthāya pavattitaṃ",
  "anya-e0101n0:116_7": "pāramitāsīlaṃ paṇītanti evaṃ hīnamajjhimapaṇītavasena tividhaṃ.",
  "anya-e0101n0:117_0": "Dutiyattike attano ananurūpaṃ pajahitukāmena attagarunā attanigāravena pavattitaṃ",
  "anya-e0101n0:117_1": "attādhipateyyaṃ. Lokāpavādaṃ pariharitukāmena lokagarunā loke gāravena pavattitaṃ",
  "anya-e0101n0:117_2": "lokādhipateyyaṃ. Dhammamahattaṃ pūjetukāmena dhammagarunā dhammagāravena pavattitaṃ",
  "anya-e0101n0:117_3": "dhammādhipateyyanti evaṃ attādhipateyyādivasena tividhaṃ.",
  "anya-e0101n0:118_0": "Tatiyattike yaṃ dukesu nissitanti vuttaṃ, taṃ taṇhādiṭṭhīhi parāmaṭṭhattā parāmaṭṭhaṃ.",
  "anya-e0101n0:118_1": "Puthujjanakalyāṇakassa maggasambhārabhūtaṃ sekkhānañca maggasampayuttaṃ aparāmaṭṭhaṃ.",
  "anya-e0101n0:118_2": "Sekkhāsekkhānaṃ phalasampayuttaṃ paṭippassaddhanti evaṃ parāmaṭṭhādivasena tividhaṃ.",
  "anya-e0101n0:119_0": "Catutthattike yaṃ āpattiṃ anāpajjantena pūritaṃ, āpajjitvā vā puna katapaṭikammaṃ,",
  "anya-e0101n0:119_1": "taṃ visuddhaṃ. Āpattiṃ āpannassa akatapaṭikammaṃ avisuddhaṃ. Vatthumhi vā āpattiyā",
  "anya-e0101n0:119_2": "vā ajjhācāre vā vematikassa sīlaṃ vematikasīlaṃ nāma. Tattha yoginā avisuddhasīlaṃ",
  "anya-e0101n0:119_3": "visodhetabbaṃ, vematike vatthujjhācāraṃ akatvā vimati paṭivinetabbā “iccassa phāsu",
  "anya-e0101n0:119_4": "bhavissatī”ti evaṃ visuddhādivasena tividhaṃ.",
  "anya-e0101n0:120": "Pañcamattike catūhi ariyamaggehi tīhi ca sāmaññaphalehi sampayuttaṃ sīlaṃ sekkhaṃ. Arahattaphalasampayuttaṃ asekkhaṃ. Sesaṃ nevasekkhanāsekkhanti evaṃ sekkhādivasena tividhaṃ.",
  "anya-e0101n0:121_0": "Paṭisambhidāyaṃ pana yasmā loke tesaṃ tesaṃ sattānaṃ pakatipi sīlanti vuccati, yaṃ",
  "anya-e0101n0:121_1": "sandhāya “ayaṃ sukhasīlo, ayaṃ dukkhasīlo, ayaṃ kalahasīlo, ayaṃ maṇḍanasīlo”ti bhaṇanti,",
  "anya-e0101n0:121_2": "tasmā tena pariyāyena “tīṇi sīlāni, kusalasīlaṃ akusalasīlaṃ abyākatasīlanti. Evaṃ",
  "anya-e0101n0:121_3": "kusalādivasenapi tividhanti vuttaṃ. Tattha akusalaṃ imasmiṃ atthe adhippetassa sīlassa",
  "anya-e0101n0:121_4": "lakkhaṇādīsu ekenapi na sametīti idha na upanītaṃ, tasmā vuttanayenevassa tividhatā veditabbā.",
  "anya-e0101n0:122": "13. Catukkesu paṭhamacatukke –",
  "anya-e0101n0:123": "Yodha sevati dussīle, sīlavante na sevati;",
  "anya-e0101n0:124": "Vatthuvītikkame dosaṃ, na passati aviddasu.",
  "anya-e0101n0:125": "Micchāsaṅkappabahulo, indriyāni na rakkhati;",
  "anya-e0101n0:126": "Evarūpassa ve sīlaṃ, jāyate hānabhāgiyaṃ.",
  "anya-e0101n0:127": "Yo panattamano hoti, sīlasampattiyā idha;",
  "anya-e0101n0:128": "Kammaṭṭhānānuyogamhi, na uppādeti mānasaṃ.",
  "anya-e0101n0:129": "Tuṭṭhassa sīlamattena, aghaṭantassa uttari;",
  "anya-e0101n0:130": "Tassa taṃ ṭhitibhāgiyaṃ, sīlaṃ bhavati bhikkhuno.",
  "anya-e0101n0:131": "Sampannasīlo ghaṭati, samādhatthāya yo pana;",
  "anya-e0101n0:132": "Visesabhāgiyaṃ sīlaṃ, hoti etassa bhikkhuno.",
  "anya-e0101n0:133": "Atuṭṭho sīlamattena, nibbidaṃ yonuyuñjati;",
  "anya-e0101n0:134": "Hoti nibbedhabhāgiyaṃ, sīlametassa bhikkhunoti.",
  "anya-e0101n0:135": "Evaṃ hānabhāgiyādivasena catubbidhaṃ.",
  "anya-e0101n0:136_0": "Dutiyacatukke bhikkhū ārabbha paññattasikkhāpadāni, yāni ca nesaṃ bhikkhunīnaṃ paññattito",
  "anya-e0101n0:136_1": "rakkhitabbāni, idaṃ bhikkhusīlaṃ. Bhikkhuniyo ārabbha paññattasikkhāpadāni, yāni",
  "anya-e0101n0:136_2": "ca tāsaṃ bhikkhūnaṃ paññattito rakkhitabbāni, idaṃ bhikkhunisīlaṃ. Sāmaṇerasāmaṇerīnaṃ",
  "anya-e0101n0:136_3": "dasasīlāni anupasampannasīlaṃ. Upāsakaupāsikānaṃ niccasīlavasena pañcasikkhāpadāni,",
  "anya-e0101n0:136_4": "sati vā ussāhe dasa, uposathaṅgavasena aṭṭhāti idaṃ gahaṭṭhasīlanti evaṃ bhikkhusīlādivasena catubbidhaṃ.",
  "anya-e0101n0:137_0": "Tatiyacatukke uttarakurukānaṃ manussānaṃ avītikkamo pakatisīlaṃ. Kuladesapāsaṇḍānaṃ",
  "anya-e0101n0:137_1": "attano attano mariyādācārittaṃ ācārasīlaṃ. “Dhammatā esā, ānanda, yadā bodhisatto",
  "anya-e0101n0:137_2": "mātukucchiṃ okkanto hoti na bodhisattamātu purisesu mānasaṃ uppajji kāmaguṇūpasaṃhita”nti",
  "anya-e0101n0:137_3": "evaṃ vuttaṃ bodhisattamātusīlaṃ dhammatāsīlaṃ. Mahākassapādīnaṃ pana suddhasattānaṃ,",
  "anya-e0101n0:137_4": "bodhisattassa ca tāsu tāsu jātīsu sīlaṃ pubbahetukasīlanti evaṃ pakatisīlādivasena catubbidhaṃ.",
  "anya-e0101n0:138_0": "Catutthacatukke yaṃ bhagavatā “idha bhikkhu pātimokkhasaṃvarasaṃvuto viharati ācāragocarasampanno",
  "anya-e0101n0:138_1": "aṇumattesu vajjesu bhayadassāvī samādāya sikkhati sikkhāpadesū”ti vaṃ vuttaṃ sīlaṃ,",
  "anya-e0101n0:138_2": "idaṃ pātimokkhasaṃvarasīlaṃ nāma. Yaṃ pana “so cakkhunā rūpaṃ disvā na nimittaggāhī",
  "anya-e0101n0:138_3": "hoti nānubyañjanaggāhī, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā",
  "anya-e0101n0:138_4": "pāpakā akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ,",
  "anya-e0101n0:138_5": "cakkhundriye saṃvaraṃ āpajjati. Sotena saddaṃ sutvā…pe… ghānena gandhaṃ ghāyitvā…pe…",
  "anya-e0101n0:138_6": "jivhāya rasaṃ sāyitvā…pe… kāyena phoṭṭhabbaṃ phusitvā…pe… manasā dhammaṃ viññāya",
  "anya-e0101n0:138_7": "na nimittaggāhī…pe… manindriye saṃvaraṃ āpajjatī”ti vuttaṃ, idaṃ indriyasaṃvarasīlaṃ.",
  "anya-e0101n0:138_8": "Yā pana ājīvahetupaññattānaṃ channaṃ sikkhāpadānaṃ vītikkamassa, “kuhanā lapanā nemittikatā",
  "anya-e0101n0:138_9": "nippesikatā lābhena lābhaṃ nijigīsanatā”ti evamādīnañca pāpadhammānaṃ vasena pavattā",
  "anya-e0101n0:138_10": "micchājīvā virati, idaṃ ājīvapārisuddhisīlaṃ. “Paṭisaṅkhā yoniso cīvaraṃ paṭisevati,",
  "anya-e0101n0:138_11": "yāvadeva sītassa paṭighātāyā”ti ādinā nayena vutto paṭisaṅkhānaparisuddho catupaccayaparibhogo",
  "anya-e0101n0:138_12": "paccayasannissitasīlaṃ nāma.",
  "anya-e0101n0:139": "Pātimokkhasaṃvarasīlaṃ",
  "anya-e0101n0:140_0": "14. Tatrāyaṃ ādito paṭṭhāya anupubbapadavaṇṇanāya saddhiṃ vinicchayakathā. Idhāti",
  "anya-e0101n0:140_1": "imasmiṃ sāsane. Bhikkhūti saṃsāre bhayaṃ ikkhaṇatāya vā bhinnapaṭadharāditāya vā",
  "anya-e0101n0:140_2": "evaṃ laddhavohāro saddhāpabbajito kulaputto. Pātimokkhasaṃvarasaṃvutoti ettha pātimokkhanti",
  "anya-e0101n0:140_3": "sikkhāpadasīlaṃ. Tañhi yo naṃ pāti rakkhati, taṃ mokkheti mocayati āpāyikādīhi dukkhehi,",
  "anya-e0101n0:140_4": "tasmā pātimokkhanti vuccati. Saṃvaraṇaṃ saṃvaro, kāyikavācasikassa avītikkamassetaṃ",
  "anya-e0101n0:140_5": "nāmaṃ. Pātimokkhameva saṃvaro pātimokkhasaṃvaro. Tena pātimokkhasaṃvarena saṃvuto",
  "anya-e0101n0:140_6": "pātimokkhasaṃvarasaṃvuto, upagato samannāgatoti attho. Viharatīti iriyati. Ācāragocarasampannotiādīnamattho",
  "anya-e0101n0:140_7": "pāḷiyaṃ āgatanayeneva veditabbo. Vuttañhetaṃ –",
  "anya-e0101n0:141": "“Ācāragocarasampanno”ti atthi ācāro, atthi anācāro;",
  "anya-e0101n0:142_0": "Tattha katamo anācāro? Kāyiko vītikkamo vācasiko vītikkamo kāyikavācasiko vītikkamo,",
  "anya-e0101n0:142_1": "ayaṃ vuccati anācāro. Sabbampi dussīlyaṃ anācāro. Idhekacco veḷudānena vā pattadānena",
  "anya-e0101n0:142_2": "vā pupphaphalasinānadantakaṭṭhadānena vā cāṭukamyatāya vā muggasūpyatāya vā pāribhaṭyatāya",
  "anya-e0101n0:142_3": "vā jaṅghapesanikena vā aññataraññatarena vā buddhapaṭikuṭṭhena micchāājīvena jīvikaṃ",
  "anya-e0101n0:142_4": "kappeti, ayaṃ vuccati anācāro.",
  "anya-e0101n0:143_0": "Tattha katamo ācāro? Kāyiko avītikkamo vācasiko avītikkamo kāyikavācasiko avītikkamo,",
  "anya-e0101n0:143_1": "ayaṃ vuccati ācāro. Sabbopi sīlasaṃvaro ācāro. Idhekacco na veḷudānena vā na pattana",
  "anya-e0101n0:143_2": "pupphana phalana sinānana dantakaṭṭhadānena vā na cāṭukamyatāya vā na muggasūpyatāya",
  "anya-e0101n0:143_3": "vā na pāribhaṭyatāya vā na jaṅghapesanikena vā na aññataraññatarena vā buddhapaṭikuṭṭhena",
  "anya-e0101n0:143_4": "micchāājīvena jīvikaṃ kappeti, ayaṃ vuccati ācāro.",
  "anya-e0101n0:144": "Gocaroti atthi gocaro atthi agocaro.",
  "anya-e0101n0:145_0": "Tattha katamo agocaro? Idhekacco vesiyāgocaro vā hoti vidhavā, thullakumārikā, paṇḍaka,",
  "anya-e0101n0:145_1": "bhikkhunī, pānāgāragocaro vā hoti, saṃsaṭṭho viharati rājūhi rājamahāmattehi titthiyehi",
  "anya-e0101n0:145_2": "titthiyasāvakehi ananulomikena saṃsaggena, yāni vā pana tāni kulāni assaddhāni appasannāni",
  "anya-e0101n0:145_3": "anopānabhūtāni akkosakaparibhāsakāni anatthakāmāni ahitakāmāni aphāsukakāmāni ayogakkhemakāmāni",
  "anya-e0101n0:145_4": "bhikkhūnaṃ bhikkhunīnaṃ upāsakānaṃ upāsikānaṃ, tathārūpāni kulāni sevati bhajati",
  "anya-e0101n0:145_5": "payirupāsati, ayaṃ vuccati agocaro.",
  "anya-e0101n0:146_0": "Tattha katamo gocaro? Idhekacco na vesiyāgocaro vā hoti…pe… na pānāgāragocaro vā",
  "anya-e0101n0:146_1": "hoti, asaṃsaṭṭho viharati rājūhi…pe… titthiyasāvakehi ananulomikena saṃsaggena, yāni",
  "anya-e0101n0:146_2": "vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni",
  "anya-e0101n0:146_3": "atthakāmāni…pe… yogakkhemakāmāni bhikkhūnaṃ…pe… upāsikānaṃ, tathārūpāni kulāni sevati",
  "anya-e0101n0:146_4": "bhajati payirupāsati, ayaṃ vuccati gocaro. Iti iminā ca ācārena iminā ca gocarena",
  "anya-e0101n0:146_5": "upeto hoti samupeto upagato samupagato upapanno sampanno samannāgato, tena vuccati",
  "anya-e0101n0:146_6": "“ācāragocarasampanno”ti.",
  "anya-e0101n0:147_0": "Api cettha imināpi nayena ācāragocarā veditabbā. Duvidho hi anācāro kāyiko vācasiko",
  "anya-e0101n0:147_1": "ca. Tattha katamo kāyiko anācāro? Idhekacco saṅghagatopi acittīkārakato there bhikkhū",
  "anya-e0101n0:147_2": "ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati,",
  "anya-e0101n0:147_3": "uccepi āsane nisīdati, sasīsampi pārupitvā nisīdati, ṭhitakopi bhaṇati, bāhāvikkhepakopi",
  "anya-e0101n0:147_4": "bhaṇati, therānaṃ bhikkhūnaṃ anupāhanānaṃ caṅkamantānaṃ saupāhano caṅkamati, nīce",
  "anya-e0101n0:147_5": "caṅkame caṅkamantānaṃ ucce caṅkame caṅkamati, chamāya caṅkamantānaṃ caṅkame caṅkamati,",
  "anya-e0101n0:147_6": "there bhikkhū anupakhajjāpi tiṭṭhati, anupakhajjāpi nisīdati, navepi bhikkhū āsanena",
  "anya-e0101n0:147_7": "paṭibāhati, jantāgharepi there bhikkhū anāpucchā kaṭṭhaṃ pakkhipati, dvāraṃ pidahati,",
  "anya-e0101n0:147_8": "udakatitthepi there bhikkhū ghaṭṭayantopi otarati, puratopi otarati, ghaṭṭayantopi",
  "anya-e0101n0:147_9": "nhāyati, puratopi nhāyati, ghaṭṭayantopi uttarati, puratopi uttarati, antaragharaṃ",
  "anya-e0101n0:147_10": "pavisantopi there bhikkhū ghaṭṭayantopi gacchati, puratopi gacchati, vokkamma ca",
  "anya-e0101n0:147_11": "therānaṃ bhikkhūnaṃ purato purato gacchati, yānipi tāni honti kulānaṃ ovarakāni gūḷhāni",
  "anya-e0101n0:147_12": "ca paṭicchannāni ca yattha kulitthiyo kulakumāriyo nisīdanti, tatthapi sahasā pavisati,",
  "anya-e0101n0:147_13": "kumārakassapi sīsaṃ parāmasati, ayaṃ vuccati kāyiko anācāro.",
  "anya-e0101n0:148_0": "Tattha katamo vācasiko anācāro? Idhekacco saṅghagatopi acittīkārakato there bhikkhū",
  "anya-e0101n0:148_1": "anāpucchā dhammaṃ bhaṇati. Pañhaṃ vissajjeti, pātimokkhaṃ uddisati, ṭhitakopi bhaṇati,",
  "anya-e0101n0:148_2": "bāhāvikkhepakopi bhaṇati, antaragharaṃ paviṭṭhopi itthiṃ vā kumāriṃ vā evamāha –",
  "anya-e0101n0:148_3": "“itthannāme itthaṃgotte kiṃ atthi, yāgu atthi, bhattaṃ atthi, khādanīyaṃ atthi, kiṃ",
  "anya-e0101n0:148_4": "pivissāma, kiṃ khādissāma, kiṃ bhuñjissāma. Kiṃ vā me dassathā”ti vippalapati, ayaṃ",
  "anya-e0101n0:148_5": "vuccati vācasiko anācāro. Paṭipakkhavasena panassa ācāro veditabbo.",
  "anya-e0101n0:149_0": "Apica bhikkhu sagāravo sappatisso hirottappasampanno sunivattho supāruto pāsādikena",
  "anya-e0101n0:149_1": "abhikkantena paṭikkantena ālokitena vilokitena samiñjitena pasāritena okkhittacakkhu",
  "anya-e0101n0:149_2": "iriyāpathasampanno indriyesu guttadvāro bhojane mattaññū jāgariyamanuyutto satisampajaññena",
  "anya-e0101n0:149_3": "samannāgato appiccho santuṭṭho āraddhavīriyo ābhisamācārikesu sakkaccakārī garucittīkārabahulo",
  "anya-e0101n0:149_4": "viharati, ayaṃ vuccati ācāro. Evaṃ tāva ācāro veditabbo.",
  "anya-e0101n0:150_0": "Gocaro pana tividho upanissayagocaro ārakkhagocaro upanibandhagocaroti. Tattha katamo",
  "anya-e0101n0:150_1": "upanissayagocaro? Dasakathāvatthuguṇasamannāgato kalyāṇamitto, yaṃ nissāya assutaṃ",
  "anya-e0101n0:150_2": "suṇāti, sutaṃ pariyodapeti, kaṅkhaṃ vitarati, diṭṭhiṃ ujuṃ karoti, cittaṃ pasādeti.",
  "anya-e0101n0:150_3": "Yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati,",
  "anya-e0101n0:150_4": "ayaṃ vuccati upanissayagocaro.",
  "anya-e0101n0:151_0": "Katamo ārakkhagocaro? Idha bhikkhu antaragharaṃ paviṭṭho vīthiṃ paṭipanno okkhittacakkhu",
  "anya-e0101n0:151_1": "yugamattadassāvī susaṃvuto gacchati, na hatthiṃ olokento, na assaṃ, na rathaṃ, na",
  "anya-e0101n0:151_2": "pattiṃ, na itthiṃ, na purisaṃ olokento, na uddhaṃ ullokento, na adho olokento, na",
  "anya-e0101n0:151_3": "disāvidisaṃ pekkhamāno gacchati, ayaṃ vuccati ārakkhagocaro.",
  "anya-e0101n0:152_0": "Katamo upanibandhagocaro? Cattāro satipaṭṭhānā yattha cittaṃ upanibandhati. Vuttañhetaṃ",
  "anya-e0101n0:152_1": "bhagavatā – “ko ca, bhikkhave, bhikkhuno gocaro sako pettiko visayo? Yadidaṃ cattāro",
  "anya-e0101n0:152_2": "satipaṭṭhānā”ti, ayaṃ vuccati upanibandhagocaro. Iti iminā ca ācārena iminā ca gocarena",
  "anya-e0101n0:152_3": "upeto…pe… samannāgato. Tenapi vuccati ācāragocarasampannoti.",
  "anya-e0101n0:153_0": "Aṇumattesu vajjesu bhayadassāvīti aṇuppamāṇesu asañcicca āpannasekhiyaakusalacittuppādādibhedesu",
  "anya-e0101n0:153_1": "vajjesu bhayadassanasīlo. Samādāya sikkhati sikkhāpadesūti yaṃkiñci sikkhāpadesu",
  "anya-e0101n0:153_2": "sikkhitabbaṃ, taṃ sabbaṃ sammā ādāya sikkhati. Ettha ca “pātimokkhasaṃvarasaṃvuto”ti",
  "anya-e0101n0:153_3": "ettāvatā ca puggalādhiṭṭhānāya desanāya pātimokkhasaṃvarasīlaṃ dassitaṃ. “Ācāragocarasampanno”tiādi",
  "anya-e0101n0:153_4": "pana sabbaṃ yathāpaṭipannassa taṃ sīlaṃ sampajjati, taṃ paṭipattiṃ dassetuṃ vuttanti veditabbaṃ.",
  "anya-e0101n0:154": "Indriyasaṃvarasīlaṃ",
  "anya-e0101n0:155_0": "15. Yaṃ panetaṃ tadanantaraṃ “so cakkhunā rūpaṃ disvā”tiādinā nayena dassitaṃ indriyasaṃvarasīlaṃ,",
  "anya-e0101n0:155_1": "tattha soti pātimokkhasaṃvarasīle ṭhito bhikkhu. Cakkhunā rūpaṃ disvāti kāraṇavasena",
  "anya-e0101n0:155_2": "cakkhūti laddhavohārena rūpadassanasamatthena cakkhuviññāṇena rūpaṃ disvā. Porāṇā",
  "anya-e0101n0:155_3": "panāhu “cakkhu rūpaṃ na passati, acittakattā, cittaṃ na passati, acakkhukattā, dvārārammaṇasaṅghaṭṭe",
  "anya-e0101n0:155_4": "pana cakkhupasādavatthukena cittena passati. Īdisī panesā ‘dhanunā vijjhatī’tiādīsu",
  "anya-e0101n0:155_5": "viya sasambhārakathā nāma hoti, tasmā cakkhuviññāṇena rūpaṃ disvāti ayamevettha attho”ti.",
  "anya-e0101n0:155_6": "Na nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ",
  "anya-e0101n0:155_7": "nimittaṃ na gaṇhāti, diṭṭhamatteyeva saṇṭhāti. Nānubyañjanaggāhīti kilesānaṃ anuanubyañjanato",
  "anya-e0101n0:155_8": "pākaṭabhāvakaraṇato anubyañjananti laddhavohāraṃ hatthapādasitahasitakathitavilokitādibhedaṃ",
  "anya-e0101n0:155_9": "ākāraṃ na gaṇhāti, yaṃ tattha bhūtaṃ, tadeva gaṇhāti, cetiyapabbatavāsī mahātissatthero viya.",
  "anya-e0101n0:156_0": "Theraṃ kira cetiyapabbatā anurādhapuraṃ piṇḍacāratthāya āgacchantaṃ aññatarā kulasuṇhā",
  "anya-e0101n0:156_1": "sāmikena saddhiṃ bhaṇḍitvā sumaṇḍitapasādhitā devakaññā viya kālasseva anurādhapurato",
  "anya-e0101n0:156_2": "nikkhamitvā ñātigharaṃ gacchantī antarāmagge disvā vipallatthacittā mahāhasitaṃ hasi.",
  "anya-e0101n0:156_3": "Thero kimetanti olokento tassā dantaṭṭhike asubhasaññaṃ paṭilabhitvā arahattaṃ pāpuṇi. Tena vuttaṃ –",
  "anya-e0101n0:157": "“Tassā dantaṭṭhikaṃ disvā, pubbasaññaṃ anussari;",
  "anya-e0101n0:158": "Tattheva so ṭhito thero, arahattaṃ apāpuṇī”ti.",
  "anya-e0101n0:159": "Sāmikopi kho panassā anumaggaṃ gacchanto theraṃ disvā “kiñci, bhante, itthiṃ passathā”ti pucchi. Taṃ thero āha –",
  "anya-e0101n0:160": "“Nābhijānāmi itthī vā, puriso vā ito gato;",
  "anya-e0101n0:161": "Apica aṭṭhisaṅghāṭo, gacchatesa mahāpathe”ti.",
  "anya-e0101n0:162_0": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ",
  "anya-e0101n0:162_1": "satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo",
  "anya-e0101n0:162_2": "dhammā anvāssaveyyuṃ anubandheyyuṃ. Tassa saṃvarāya paṭipajjatīti tassa cakkhundriyassa",
  "anya-e0101n0:162_3": "satikavāṭena pidahanatthāya paṭipajjati. Evaṃ paṭipajjantoyeva ca rakkhati cakkhundriyaṃ,",
  "anya-e0101n0:162_4": "cakkhundriye saṃvaraṃ āpajjatītipi vuccati. Tattha kiñcāpi cakkhundriye saṃvaro vā",
  "anya-e0101n0:162_5": "asaṃvaro vā natthi. Na hi cakkhupasādaṃ nissāya sati vā muṭṭhasaccaṃ vā uppajjati.",
  "anya-e0101n0:162_6": "Apica yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā",
  "anya-e0101n0:162_7": "niruddhe kiriyamanodhātu āvajjanakiccaṃ sādhayamānā uppajjitvā nirujjhati. Tato cakkhuviññāṇaṃ",
  "anya-e0101n0:162_8": "dassanakiccaṃ. Tato vipākamanodhātu sampaṭicchanakiccaṃ. Tato vipākāhetukamanoviññāṇadhātu",
  "anya-e0101n0:162_9": "santīraṇakiccaṃ. Tato kiriyāhetukamanoviññāṇadhātu voṭṭhabbanakiccaṃ sādhayamānā",
  "anya-e0101n0:162_10": "uppajjitvā nirujjhati, tadanantaraṃ javanaṃ javati.",
  "anya-e0101n0:163_0": "Tatrāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro",
  "anya-e0101n0:163_1": "vā atthi. Javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti",
  "anya-e0101n0:163_2": "vā kosajjaṃ vā uppajjati, asaṃvaro hoti. Evaṃ honto pana so cakkhundriye asaṃvaroti",
  "anya-e0101n0:163_3": "vuccati. Kasmā? Yasmā tasmiṃ sati dvārampi aguttaṃ hoti, bhavaṅgampi āvajjanādīnipi",
  "anya-e0101n0:163_4": "vīthicittāni. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo",
  "anya-e0101n0:163_5": "susaṃvutā honti, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena",
  "anya-e0101n0:163_6": "hi pavisitvā corā yadicchanti, taṃ kareyyuṃ, evameva javane dussīlyādīsu uppannesu",
  "anya-e0101n0:163_7": "tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi vīthicittāni.",
  "anya-e0101n0:164_0": "Tasmiṃ pana sīlādīsu uppannesu dvārampi guttaṃ hoti, bhavaṅgampi āvajjanādīnipi vīthicittāni.",
  "anya-e0101n0:164_1": "Yathā kiṃ? Yathā nagaradvāresu saṃvutesu kiñcāpi antogharādayo asaṃvutā honti, tathāpi",
  "anya-e0101n0:164_2": "antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu hi pihitesu",
  "anya-e0101n0:164_3": "corānaṃ paveso natthi, evameva javane sīlādīsu uppannesu dvārampi guttaṃ hoti, bhavaṅgampi",
  "anya-e0101n0:164_4": "āvajjanādīnipi vīthicittāni. Tasmā javanakkhaṇe uppajjamānopi cakkhundriye saṃvaroti vutto.",
  "anya-e0101n0:165": "Sotena saddaṃ sutvātiādīsupi eseva nayo. Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ indriyasaṃvarasīlanti veditabbaṃ.",
  "anya-e0101n0:166": "Ājīvapārisuddhisīlaṃ",
  "anya-e0101n0:167_0": "16. Idāni indriyasaṃvarasīlānantaraṃ vutte ājīvapārisuddhisīle ājīvahetu paññattānaṃ",
  "anya-e0101n0:167_1": "channaṃ sikkhāpadānanti yāni tāni “ājīvahetu ājīvakāraṇā pāpiccho icchāpakato asantaṃ",
  "anya-e0101n0:167_2": "abhūtaṃ uttarimanussadhammaṃ ullapati, āpatti pārājikassa. Ājīvahetu ājīvakāraṇā",
  "anya-e0101n0:167_3": "sañcarittaṃ samāpajjati, āpatti saṅghādisesassa. Ājīvahetu ājīvakāraṇā ‘yo te vihāre",
  "anya-e0101n0:167_4": "vasati so bhikkhu arahā’ti bhaṇati, paṭivijānantassa āpatti thullaccayassa. Ājīvahetu",
  "anya-e0101n0:167_5": "ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti",
  "anya-e0101n0:167_6": "pācittiyassa. Ājīvahetu ājīvakāraṇā bhikkhunī paṇītabhojanāni agilānā attano atthāya",
  "anya-e0101n0:167_7": "viññāpetvā bhuñjati, āpatti pāṭidesanīyassa. Ājīvahetu ājīvakāraṇā sūpaṃ vā odanaṃ",
  "anya-e0101n0:167_8": "vā agilāno attano atthāya viññāpetvā bhuñjati, āpatti dukkaṭassā”ti evaṃ paññattāni",
  "anya-e0101n0:167_9": "cha sikkhāpadāni, imesaṃ channaṃ sikkhāpadānaṃ.",
  "anya-e0101n0:168_0": "Kuhanātiādīsu ayaṃ pāḷi, “tattha katamā kuhanā? Lābhasakkārasilokasannissitassa pāpicchassa",
  "anya-e0101n0:168_1": "icchāpakatassa yā paccayapaṭisevanasaṅkhātena vā sāmantajappitena vā iriyāpathassa",
  "anya-e0101n0:168_2": "vā aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ,",
  "anya-e0101n0:168_3": "ayaṃ vuccati kuhanā.",
  "anya-e0101n0:169_0": "“Tattha katamā lapanā? Lābhasakkārasilokasannissitassa pāpicchassa icchāpakatassa",
  "anya-e0101n0:169_1": "yā paresaṃ ālapanā lapanā sallapanā ullapanā samullapanā unnahanā samunnahanā ukkācanā",
  "anya-e0101n0:169_2": "samukkācanā anuppiyabhāṇitā cāṭukamyatā muggasūpyatā pāribhaṭyatā, ayaṃ vuccati lapanā.",
  "anya-e0101n0:170_0": "“Tattha katamā nemittikatā? Lābhasakkārasilokasannissitassa pāpicchassa icchāpakatassa",
  "anya-e0101n0:170_1": "yaṃ paresaṃ nimittaṃ nimittakammaṃ obhāso obhāsakammaṃ sāmantajappā parikathā, ayaṃ",
  "anya-e0101n0:170_2": "vuccati nemittikatā.",
  "anya-e0101n0:171_0": "“Tattha katamā nippesikatā? Lābhasakkārasilokasannissitassa pāpicchassa icchāpakatassa",
  "anya-e0101n0:171_1": "yā paresaṃ akkosanā vambhanā garahanā ukkhepanā samukkhepanā khipanā saṃkhipanā pāpanā",
  "anya-e0101n0:171_2": "sampāpanā avaṇṇahārikā parapiṭṭhimaṃsikatā, ayaṃ vuccati nippesikatā.",
  "anya-e0101n0:172_0": "“Tattha katamā lābhena lābhaṃ nijigīsanatā? Lābhasakkārasilokasannissito pāpiccho",
  "anya-e0101n0:172_1": "icchāpakato ito laddhaṃ āmisaṃ amutra harati, amutra vā laddhaṃ āmisaṃ idha āharati.",
  "anya-e0101n0:172_2": "Yā evarūpā āmisena āmisassa eṭṭhi gaveṭṭhi pariyeṭṭhi esanā gavesanā pariyesanā,",
  "anya-e0101n0:172_3": "ayaṃ vuccati lābhena lābhaṃ nijigīsanatā”ti.",
  "anya-e0101n0:173_0": "17. Imissā pana pāḷiyā evamattho veditabbo. Kuhananiddese tāva lābhasakkārasilokasannissitassāti",
  "anya-e0101n0:173_1": "lābhañca sakkārañca kittisaddañca sannissitassa, patthayantassāti attho. Pāpicchassāti",
  "anya-e0101n0:173_2": "asantaguṇadīpanakāmassa. Icchāpakatassāti icchāya apakatassa, upaddutassāti attho.",
  "anya-e0101n0:174_0": "Ito paraṃ yasmā paccayapaṭisevanasāmantajappanairiyāpathasannissitavasena mahāniddese",
  "anya-e0101n0:174_1": "tividhaṃ kuhanavatthu āgataṃ. Tasmā tividhampetaṃ dassetuṃ paccayapaṭisevanasaṅkhātena",
  "anya-e0101n0:174_2": "vāti evamādi āraddhaṃ. Tattha cīvarādīhi nimantitassa tadatthikasseva sato pāpicchataṃ",
  "anya-e0101n0:174_3": "nissāya paṭikkhipanena, te ca gahapatike attani suppatiṭṭhitasaddhe ñatvā puna tesaṃ",
  "anya-e0101n0:174_4": "“aho ayyo appiccho na kiñci paṭiggaṇhituṃ icchati, suladdhaṃ vata no assa sace appamattakampi",
  "anya-e0101n0:174_5": "kiñci paṭiggaṇheyyā”ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva",
  "anya-e0101n0:174_6": "āvikatvā paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ",
  "anya-e0101n0:174_7": "paccayapaṭisevanasaṅkhātaṃ kuhanavatthūti veditabbaṃ. Vuttañhetaṃ mahāniddese –",
  "anya-e0101n0:175_0": "“Katamaṃ paccayapaṭisevanasaṅkhātaṃ kuhanavatthu? Idha gahapatikā bhikkhuṃ nimantenti",
  "anya-e0101n0:175_1": "cīvarapiṇḍapātasenāsanagilānapaccayabhesajjaparikkhārehi. So pāpiccho icchāpakato",
  "anya-e0101n0:175_2": "atthiko cīvara…pe… parikkhārānaṃ bhiyyokamyataṃ upādāya cīvaraṃ paccakkhāti. Piṇḍapātaṃ…pe…",
  "anya-e0101n0:175_3": "senāsanaṃ. Gilānapaccayabhesajjaparikkhāraṃ paccakkhāti. So evamāha – ‘kiṃ samaṇassa",
  "anya-e0101n0:175_4": "mahagghena cīvarena, etaṃ sāruppaṃ yaṃ samaṇo susānā vā saṅkārakūṭā vā pāpaṇikā vā",
  "anya-e0101n0:175_5": "nantakāni uccinitvā saṅghāṭiṃ katvā dhāreyya. Kiṃ samaṇassa mahagghena piṇḍapātena",
  "anya-e0101n0:175_6": "etaṃ sāruppaṃ yaṃ samaṇo uñchācariyāya piṇḍiyālopena jīvikaṃ kappeyya. Kiṃ samaṇassa",
  "anya-e0101n0:175_7": "mahagghena senāsanena, etaṃ sāruppaṃ yaṃ samaṇo rukkhamūliko vā assa abbhokāsiko",
  "anya-e0101n0:175_8": "vā. Kiṃ samaṇassa mahagghena gilānapaccayabhesajjaparikkhārena, etaṃ sāruppaṃ yaṃ",
  "anya-e0101n0:175_9": "samaṇo pūtimuttena vā hariṭakīkhaṇḍena vā osadhaṃ kareyyā’ti. Tadupādāya lūkhaṃ cīvaraṃ",
  "anya-e0101n0:175_10": "dhāreti, lūkhaṃ piṇḍapātaṃ paribhuñjati, lūkhaṃ senāsanaṃ paṭisevati, lūkhaṃ gilānapaccayabhesajjaparikkhāraṃ",
  "anya-e0101n0:175_11": "paṭisevati, tamenaṃ gahapatikā evaṃ jānanti ‘ayaṃ samaṇo appiccho santuṭṭho pavivitto",
  "anya-e0101n0:175_12": "asaṃsaṭṭho āraddhavīriyo dhutavādo’ti. Bhiyyo bhiyyo nimantenti cīvara…pe… parikkhārehi.",
  "anya-e0101n0:175_13": "So evamāha – ‘tiṇṇaṃ sammukhībhāvā saddho kulaputto bahuṃ puññaṃ pasavati. Saddhāya",
  "anya-e0101n0:175_14": "sammukhībhāvā saddho kulaputto bahuṃ puññaṃ pasavati. Deyyadhammassa…pe… dakkhiṇeyyānaṃ",
  "anya-e0101n0:175_15": "sammukhībhāvāsaddhokulaputto bahuṃ puññaṃ pasavati. Tumhākañcevāyaṃ saddhā atthi,",
  "anya-e0101n0:175_16": "deyyadhammo ca saṃvijjati, ahañca paṭiggāhako, sacehaṃ na paṭiggahessāmi, evaṃ tumhe",
  "anya-e0101n0:175_17": "puññena paribāhirā bhavissanti, na mayhaṃ iminā attho. Apica tumhākaṃyeva anukampāya",
  "anya-e0101n0:175_18": "paṭiggaṇhāmī’ti. Tadupādāya bahumpi cīvaraṃ paṭiggaṇhāti. Bahumpi piṇḍapātaṃ…pe…",
  "anya-e0101n0:175_19": "bhesajjaparikkhāraṃ paṭiggaṇhāti. Yā evarūpā bhākuṭikā bhākuṭiyaṃ kuhanā kuhāyanā",
  "anya-e0101n0:175_20": "kuhitattaṃ, idaṃ paccayapaṭisevanasaṅkhātaṃ kuhanavatthū”ti.",
  "anya-e0101n0:176": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ kuhanavatthūti veditabbaṃ. Yathāha –",
  "anya-e0101n0:177_0": "“Katamaṃ sāmantajappanasaṅkhātaṃ kuhanavatthu? Idhekacco pāpiccho icchāpakato sambhāvanādhippāyo",
  "anya-e0101n0:177_1": "‘evaṃ maṃ jano sambhāvessatī’ti ariyadhammasannissitaṃ vācaṃ bhāsati ‘yo evarūpaṃ",
  "anya-e0101n0:177_2": "cīvaraṃ dhāreti, so samaṇo mahesakkho’ti bhaṇati. ‘Yo evarūpaṃ pattaṃ lohathālakaṃ.",
  "anya-e0101n0:177_3": "Dhammakaraṇaṃ parissāvanaṃ kuñcikaṃ, kāyabandhanaṃ upāhanaṃ dhāreti, so samaṇo mahesakkho’ti",
  "anya-e0101n0:177_4": "bhaṇati. Yassa evarūpo upajjhāyo ācariyo samānupajjhāyako, samānācariyako mitto sandiṭṭho",
  "anya-e0101n0:177_5": "sambhatto sahāyo. Yo evarūpe vihāre vasati aḍḍhayoge pāsāde hammiye guhāyaṃ leṇe",
  "anya-e0101n0:177_6": "kuṭiyā kūṭāgāre aṭṭe māḷe uddaṇḍe upaṭṭhānasālāyaṃ maṇḍape rukkhamūle vasati, so",
  "anya-e0101n0:177_7": "samaṇo mahesakkho’ti bhaṇati. Atha vā ‘korajikakorajiko bhākuṭikabhākuṭiko kuhakakuhako",
  "anya-e0101n0:177_8": "lapakalapako mukhasambhāviko, ayaṃ samaṇo imāsaṃ evarūpānaṃ santānaṃ vihārasamāpattīnaṃ",
  "anya-e0101n0:177_9": "lābhī’ti tādisaṃ gambhīraṃ gūḷhaṃ nipuṇaṃ paṭicchannaṃ lokuttaraṃ suññatāpaṭisaṃyuttaṃ",
  "anya-e0101n0:177_10": "kathaṃ kathesi. Yā evarūpā bhākuṭikā bhākuṭiyaṃ kuhanā kuhāyanā kuhitattaṃ, idaṃ",
  "anya-e0101n0:177_11": "sāmantajappanasaṅkhātaṃ kuhanavatthū”ti.",
  "anya-e0101n0:178_0": "Pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ",
  "anya-e0101n0:178_1": "kuhanavatthūti veditabbaṃ. Yathāha – “katamaṃ iriyāpathasaṅkhātaṃ kuhanavatthu. Idhekacco",
  "anya-e0101n0:178_2": "pāpiccho icchāpakato sambhāvanādhippāyo ‘evaṃ maṃ jano sambhāvessatī’ti gamanaṃ saṇṭhapeti,",
  "anya-e0101n0:178_3": "ṭhānaṃ saṇṭhapeti, nisajjaṃ saṇṭhapeti, sayanaṃ saṇṭhapeti, paṇidhāya gacchati, paṇidhāya",
  "anya-e0101n0:178_4": "tiṭṭhati, paṇidhāya nisīdati, paṇidhāya seyyaṃ kappeti, samāhito viya gacchati, samāhito",
  "anya-e0101n0:178_5": "viya tiṭṭhati, nisīdati, seyyaṃ kappeti, āpāthakajjhāyī ca hoti, yā evarūpā iriyāpathassa",
  "anya-e0101n0:178_6": "aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ, idaṃ",
  "anya-e0101n0:178_7": "vuccati iriyāpathasaṅkhātaṃ kuhanavatthū”ti.",
  "anya-e0101n0:179_0": "Tattha paccayapaṭisevanasaṅkhātenāti paccayapaṭisevananti evaṃ saṅkhātena paccayapaṭisevanena",
  "anya-e0101n0:179_1": "vā saṅkhātena. Sāmantajappitenāti samīpabhaṇitena. Iriyāpathassa vāti catuiriyāpathassa.",
  "anya-e0101n0:179_2": "Aṭṭhapanātiādi ṭhapanā, ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇā,",
  "anya-e0101n0:179_3": "pāsādikabhāvakaraṇanti vuttaṃ hoti. Bhākuṭikāti padhānapurimaṭṭhitabhāvadassanena",
  "anya-e0101n0:179_4": "bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko.",
  "anya-e0101n0:179_5": "Bhākuṭikassa bhāvo bhākuṭiyaṃ. Kuhanāti vimhāpanā. Kuhassa āyanā kuhāyanā. Kuhitassa bhāvo kuhitattanti.",
  "anya-e0101n0:180_0": "Lapanāniddese ālapanāti vihāraṃ āgate manusse disvā “kimatthāya bhonto āgatā, kiṃ",
  "anya-e0101n0:180_1": "bhikkhū nimantituṃ, yadi evaṃ gacchatha re, ahaṃ pacchato pattaṃ gahetvā āgacchāmī”ti",
  "anya-e0101n0:180_2": "evaṃ āditova lapanā. Atha vā attānaṃ upanetvā “ahaṃ tisso, mayi rājā pasanno, mayi",
  "anya-e0101n0:180_3": "asuko ca asuko ca rājamahāmatto pasanno”ti evaṃ attupanāyikā lapanā ālapanā. Lapanāti",
  "anya-e0101n0:180_4": "puṭṭhassa sato vuttappakārameva lapanaṃ. Sallapanāti gahapatikānaṃ ukkaṇṭhane bhītassa",
  "anya-e0101n0:180_5": "okāsaṃ datvā datvā suṭṭhu lapanā. Ullapanāti mahākuṭumbiko mahānāviko mahādānapatīti",
  "anya-e0101n0:180_6": "evaṃ uddhaṃ katvā lapanā. Samullapanāti sabbatobhāgena uddhaṃ katvā lapanā.",
  "anya-e0101n0:181_0": "Unnahanāti “upāsakā pubbe īdise kāle navadānaṃ detha, idāni kiṃ na dethā”ti evaṃ",
  "anya-e0101n0:181_1": "yāva “dassāma, bhante, okāsaṃ na labhāmā”tiādīni vadanti, tāva uddhaṃ uddhaṃ nahanā,",
  "anya-e0101n0:181_2": "veṭhanāti vuttaṃ hoti. Atha vā ucchuhatthaṃ disvā “kuto ābhataṃ upāsakā”ti pucchati.",
  "anya-e0101n0:181_3": "Ucchukhettato, bhanteti. Kiṃ tattha ucchu madhuranti. Khāditvā, bhante, jānitabbanti.",
  "anya-e0101n0:181_4": "“Na, upāsaka, bhikkhussa ucchuṃ dethā”ti vattuṃ vaṭṭatīti. Yā evarūpā nibbeṭhentassāpi",
  "anya-e0101n0:181_5": "veṭhanakathā, sā unnahanā. Sabbatobhāgena punappunaṃ unnahanā samunnahanā.",
  "anya-e0101n0:182_0": "Ukkācanāti “etaṃ kulaṃ maṃyeva jānāti. Sace ettha deyyadhammo uppajjati, mayhameva",
  "anya-e0101n0:182_1": "detī”ti evaṃ ukkhipitvā kācanā ukkācanā, uddīpanāti vuttaṃ hoti. Telakandarikavatthu",
  "anya-e0101n0:182_2": "cettha vattabbaṃ. Sabbatobhāgena pana punappunaṃ ukkācanā samukkācanā.",
  "anya-e0101n0:183_0": "Anuppiyabhāṇitāti saccānurūpaṃ dhammānurūpaṃ vā anapaloketvā punappunaṃ piyabhaṇanameva.",
  "anya-e0101n0:183_1": "Cāṭukamyatāti nīcavuttitā attānaṃ heṭṭhato heṭṭhato ṭhapetvā vattanaṃ. Muggasūpyatāti",
  "anya-e0101n0:183_2": "muggasūpasadisatā. Yathā hi muggesu paccamānesu kocideva na paccati, avasesā paccanti,",
  "anya-e0101n0:183_3": "evaṃ yassa puggalassa vacane kiñcideva saccaṃ hoti, sesaṃ alīkaṃ, ayaṃ puggalo muggasūpyoti",
  "anya-e0101n0:183_4": "vuccati. Tassa bhāvo muggasūpyatā. Pāribhaṭyatāti pāribhaṭyabhāvo. Yo hi kuladārake",
  "anya-e0101n0:183_5": "dhāti viya aṅkena vā khandhena vā paribhaṭati, dhāretīti attho. Tassa paribhaṭassa",
  "anya-e0101n0:183_6": "kammaṃ pāribhaṭyuṃ. Pāribhaṭyassa bhāvo pāribhaṭyatāti.",
  "anya-e0101n0:184_0": "Nemittikatāniddese nimittanti yaṃkiñci paresaṃ paccayadānasaññājanakaṃ kāyavacīkammaṃ.",
  "anya-e0101n0:184_1": "Nimittakammanti khādanīyaṃ gahetvā gacchante disvā “kiṃ khādanīyaṃ labhitthā”tiādinā",
  "anya-e0101n0:184_2": "nayena nimittakaraṇaṃ. Obhāsoti paccayapaṭisaṃyuttakathā. Obhāsakammanti vacchapālake",
  "anya-e0101n0:184_3": "disvā “kiṃ ime vacchā khīragovacchā udāhu takkagovacchā”ti pucchitvā “khīragovacchā,",
  "anya-e0101n0:184_4": "bhante”ti vutte “na khīragovacchā, yadi khīragovacchā siyuṃ, bhikkhūpi khīraṃ labheyyu”nti",
  "anya-e0101n0:184_5": "evamādinā nayena tesaṃ dārakānaṃ mātāpitūnaṃ nivedetvā khīradāpanādikaṃ obhāsakaraṇaṃ.",
  "anya-e0101n0:184_6": "Sāmantajappāti samīpaṃ katvā jappanaṃ. Kulūpakabhikkhu vatthu cettha vattabbaṃ.",
  "anya-e0101n0:185_0": "Kulūpako kira bhikkhu bhuñjitukāmo gehaṃ pavisitvā nisīdi. Taṃ disvā adātukāmā gharaṇī",
  "anya-e0101n0:185_1": "“taṇḍulā natthī”ti bhaṇantī taṇḍule āharitukāmā viya paṭivissakagharaṃ gatā. Bhikkhupi",
  "anya-e0101n0:185_2": "antogabbhaṃ pavisitvā olokento kavāṭakoṇe ucchuṃ, bhājane guḷaṃ, piṭake loṇamacchaphāle,",
  "anya-e0101n0:185_3": "kumbhiyaṃ taṇḍule, ghaṭe ghataṃ disvā nikkhamitvā nisīdi. Gharaṇī “taṇḍule nālattha”nti",
  "anya-e0101n0:185_4": "āgatā. Bhikkhu “upāsike ‘ajja bhikkhā na sampajjissatī’ti paṭikacceva nimittaṃ addasa”nti",
  "anya-e0101n0:185_5": "āha. Kiṃ, bhanteti. Kavāṭakoṇe nikkhittaṃ ucchuṃ viya sappaṃ addasaṃ, ‘taṃ paharissāmī’ti",
  "anya-e0101n0:185_6": "olokento bhājane ṭhapitaṃ guḷapiṇḍaṃ viya pāsāṇaṃ, leḍḍukena pahaṭena sappena kataṃ",
  "anya-e0101n0:185_7": "piṭake nikkhittaloṇamacchaphālasadisaṃ phaṇaṃ, tassa taṃ leḍḍuṃ ḍaṃsitukāmassa kumbhiyā",
  "anya-e0101n0:185_8": "taṇḍulasadise dante, athassa kupitassa ghaṭe pakkhittaghatasadisaṃ mukhato nikkhamantaṃ",
  "anya-e0101n0:185_9": "visamissakaṃ kheḷanti. Sā “na sakkā muṇḍakaṃ vañcetu”nti ucchuṃ datvā odanaṃ pacitvā",
  "anya-e0101n0:185_10": "ghataguḷamacchehi saddhiṃ sabbaṃ adāsīti. Evaṃ samīpaṃ katvā jappanaṃ sāmantajappāti",
  "anya-e0101n0:185_11": "veditabbaṃ. Parikathāti yathā taṃ labhati tassa parivattetvā kathananti.",
  "anya-e0101n0:186_0": "Nippesikatāniddese akkosanāti dasahi akkosavatthūhi akkosanaṃ. Vambhanāti paribhavitvā",
  "anya-e0101n0:186_1": "kathanaṃ. Garahaṇāti assaddho appasannotiādinā nayena dosāropanā. Ukkhepanāti mā",
  "anya-e0101n0:186_2": "etaṃ ettha kathethāti vācāya ukkhipanaṃ. Sabbatobhāgena savatthukaṃ sahetukaṃ katvā",
  "anya-e0101n0:186_3": "ukkhepanā samukkhepanā. Atha vā adentaṃ disvā “aho dānapatī”ti evaṃ ukkhipanaṃ ukkhepanā.",
  "anya-e0101n0:186_4": "Mahādānapatīti evaṃ suṭṭhu ukkhepanā samukkhepanā. Khipanāti kiṃ imassa jīvitaṃ bījabhojinoti",
  "anya-e0101n0:186_5": "evaṃ uppaṇḍanā. Saṃkhipanāti kiṃ imaṃ adāyakoti bhaṇatha, yo niccakālaṃ sabbesampi",
  "anya-e0101n0:186_6": "natthīti vacanaṃ detīti suṭṭhutaraṃ uppaṇḍanā. Pāpanāti adāyakattassa avaṇṇassa vā",
  "anya-e0101n0:186_7": "pāpanaṃ. Sabbatobhāgena pāpanā sampāpanā. Avaṇṇahārikāti evaṃ me avaṇṇabhayāpi dassatīti",
  "anya-e0101n0:186_8": "gehato gehaṃ gāmato gāmaṃ janapadato janapadaṃ avaṇṇaharaṇaṃ. Parapiṭṭhimaṃsikatāti",
  "anya-e0101n0:186_9": "purato madhuraṃ bhaṇitvā parammukhe avaṇṇabhāsitā. Esā hi abhimukhaṃ oloketuṃ asakkontassa",
  "anya-e0101n0:186_10": "parammukhānaṃ piṭṭhimaṃsaṃ khādanamiva hoti, tasmā parapiṭṭhimaṃsikatāti vuttā. Ayaṃ",
  "anya-e0101n0:186_11": "vuccati nippesikatāti ayaṃ yasmā veḷupesikāya viya abbhaṅgaṃ parassa guṇaṃ nippeseti",
  "anya-e0101n0:186_12": "nipuñchati, yasmā vā gandhajātaṃ nipisitvā gandhamagganā viya paraguṇe nipisitvā",
  "anya-e0101n0:186_13": "vicuṇṇetvā esā lābhamagganā hoti, tasmā nippesikatāti vuccatīti.",
  "anya-e0101n0:187_0": "Lābhena lābhaṃ nijigīsanatāniddese nijigīsanatāti magganā. Ito laddhanti imamhā gehā",
  "anya-e0101n0:187_1": "laddhaṃ. Amutrāti amukamhi gehe. Eṭṭhīti icchanā. Gaveṭṭhīti magganā. Pariyeṭṭhīti",
  "anya-e0101n0:187_2": "punappunaṃ magganā. Ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ",
  "anya-e0101n0:187_3": "datvā ante khīrayāguṃ labhitvā gatabhikkhuvatthu cettha kathetabbaṃ. Esanātiādīni",
  "anya-e0101n0:187_4": "eṭṭhiādīnameva vevacanāni, tasmā eṭṭhīti esanā. Gaveṭṭhīti gavesanā, pariyeṭṭhīti",
  "anya-e0101n0:187_5": "pariyesanā. Iccevamettha yojanā veditabbā. Ayaṃ kuhanādīnaṃ attho.",
  "anya-e0101n0:188_0": "Idāni evamādīnañca pāpadhammānanti ettha ādisaddena “yathā vā paneke bhonto samaṇabrāhmaṇā",
  "anya-e0101n0:188_1": "saddhādeyyāni bhojanāni bhuñjitvā te evarūpāya tiracchānavijjāya micchājīvena jīvikaṃ",
  "anya-e0101n0:188_2": "kappenti. Seyyathidaṃ, aṅgaṃ, nimittaṃ, uppātaṃ, supinaṃ, lakkhaṇaṃ, mūsikacchinnaṃ,",
  "anya-e0101n0:188_3": "aggihomaṃ, dabbihoma”nti ādinā nayena brahmajāle vuttānaṃ anekesaṃ pāpadhammānaṃ",
  "anya-e0101n0:188_4": "gahaṇaṃ veditabbaṃ. Iti yvāyaṃ imesaṃ ājīvahetu paññattānaṃ channaṃ sikkhāpadānaṃ",
  "anya-e0101n0:188_5": "vītikkamavasena, imesañca “kuhanā lapanā nemittikatā nippesikatā lābhena lābhaṃ nijigīsanatā”ti",
  "anya-e0101n0:188_6": "evamādīnaṃ pāpadhammānaṃ vasena pavatto micchājīvo, yā tasmā sabbappakārāpi micchājīvā",
  "anya-e0101n0:188_7": "virati, idaṃ ājīvapārisuddhisīlaṃ. Tatrāyaṃ vacanattho. Etaṃ āgamma jīvantīti ājīvo.",
  "anya-e0101n0:188_8": "Ko so, paccayapariyesanavāyāmo. Pārisuddhīti parisuddhatā. Ājīvassa pārisuddhi ājīvapārisuddhi.",
  "anya-e0101n0:189": "Paccayasannissitasīlaṃ",
  "anya-e0101n0:190_0": "18. Yaṃ panetaṃ tadanantaraṃ paccayasannissitasīlaṃ vuttaṃ, tattha paṭisaṅkhā yonisoti",
  "anya-e0101n0:190_1": "upāyena pathena paṭisaṅkhāya ñatvā, paccavekkhitvāti attho. Ettha ca sītassa paṭighātāyātiādinā",
  "anya-e0101n0:190_2": "nayena vuttapaccavekkhaṇameva “yoniso paṭisaṅkhā”ti veditabbaṃ. Tattha cīvaranti",
  "anya-e0101n0:190_3": "antaravāsakādīsu yaṃkiñci. Paṭisevatīti paribhuñjati, nivāseti vā pārupati vā. Yāvadevāti",
  "anya-e0101n0:190_4": "payojanāvadhiparicchedaniyamavacanaṃ, ettakameva hi yogino cīvarapaṭisevane payojanaṃ",
  "anya-e0101n0:190_5": "yadidaṃ sītassa paṭighātāyātiādi, na ito bhiyyo. Sītassāti ajjhattadhātukkhobhavasena",
  "anya-e0101n0:190_6": "vā bahiddhāutupariṇāmanavasena vā uppannassa yassa kassaci sītassa. Paṭighātāyāti",
  "anya-e0101n0:190_7": "paṭihananatthaṃ. Yathā sarīre ābādhaṃ na uppādeti, evaṃ tassa vinodanatthaṃ. Sītabbhāhate",
  "anya-e0101n0:190_8": "hi sarīre vikkhittacitto yoniso padahituṃ na sakkoti, tasmā sītassa paṭighātāya cīvaraṃ",
  "anya-e0101n0:190_9": "paṭisevitabbanti bhagavā anuññāsi. Esa nayo sabbattha. Kevalañhettha uṇhassāti aggisantāpassa.",
  "anya-e0101n0:190_10": "Tassa vanadāhādīsu sambhavo veditabbo. Ḍaṃsamakasavātātapasarīsapasamphassānanti",
  "anya-e0101n0:190_11": "ettha pana ḍaṃsāti ḍaṃsanamakkhikā, andhamakkhikātipi vuccanti. Makasā makasā eva.",
  "anya-e0101n0:190_12": "Vātāti sarajaarajādibhedā. Ātapoti sūriyātapo. Sarīsapāti ye keci sarantā gacchanti",
  "anya-e0101n0:190_13": "dīghajātikā sappādayo, tesaṃ daṭṭhasamphasso ca phuṭṭhasamphasso cāti duvidho samphasso,",
  "anya-e0101n0:190_14": "sopi cīvaraṃ pārupitvā nisinnaṃ na bādhati, tasmā tādisesu ṭhānesu tesaṃ paṭighātatthāya",
  "anya-e0101n0:190_15": "paṭisevati. Yāvadevāti puna etassa vacanaṃ niyatapayojanāvadhiparicchedadassanatthaṃ,",
  "anya-e0101n0:190_16": "hirikopīnapaṭicchādanañhi niyatapayojanaṃ, itarāni kadāci kadāci honti. Tattha hirikopīnanti",
  "anya-e0101n0:190_17": "taṃ taṃ sambādhaṭṭhānaṃ. Yasmiṃ yasmiñhi aṅge vivariyamāne hirī kuppati vinassati,",
  "anya-e0101n0:190_18": "taṃ taṃ hiriṃ kopanato hirikopīnanti vuccati. Tassa ca hirikopīnassa paṭicchādanatthanti",
  "anya-e0101n0:190_19": "hirikopīnapaṭicchādanatthaṃ. Hirikopīnaṃ paṭicchādanatthantipi pāṭho.",
  "anya-e0101n0:191_0": "Piṇḍapātanti yaṃkiñci āhāraṃ. Yo hi koci āhāro bhikkhuno piṇḍolyena patte patitattā",
  "anya-e0101n0:191_1": "piṇḍapātoti vuccati. Piṇḍānaṃ vā pāto piṇḍapāto, tattha tattha laddhānaṃ bhikkhānaṃ",
  "anya-e0101n0:191_2": "sannipāto samūhoti vuttaṃ hoti. Neva davāyāti na gāmadārakādayo viya davatthaṃ, kīḷānimittanti",
  "anya-e0101n0:191_3": "vuttaṃ hoti. Na madāyāti na muṭṭhikamallādayo viya madatthaṃ, balamadanimittaṃ porisamadanimittañcāti",
  "anya-e0101n0:191_4": "vuttaṃ hoti. Na maṇḍanāyāti na antepurikavesiyādayo viya maṇḍanatthaṃ, aṅgapaccaṅgānaṃ",
  "anya-e0101n0:191_5": "pīṇabhāvanimittanti vuttaṃ hoti. Na vibhūsanāyāti na naṭanaccakādayo viya vibhūsanatthaṃ,",
  "anya-e0101n0:191_6": "pasannacchavivaṇṇatānimittanti vuttaṃ hoti. Ettha ca neva davāyāti etaṃ mohūpanissayappahānatthaṃ",
  "anya-e0101n0:191_7": "vuttaṃ. Na madāyāti etaṃ dosūpanissayappahānatthaṃ. Na maṇḍanāya na vibhūsanāyāti",
  "anya-e0101n0:191_8": "etaṃ rāgūpanissayappahānatthaṃ. Neva davāya na madāyāti cetaṃ attano saṃyojanuppattipaṭisedhanatthaṃ.",
  "anya-e0101n0:191_9": "Na maṇḍanāya na vibhūsanāyāti etaṃ parassapi saṃyojanuppattipaṭisedhanatthaṃ. Catūhipi",
  "anya-e0101n0:191_10": "cetehi ayoniso paṭipattiyā kāmasukhallikānuyogassa ca pahānaṃ vuttanti veditabbaṃ.",
  "anya-e0101n0:192_0": "Yāvadevāti vuttatthameva. Imassa kāyassāti etassa catumahābhūtikassa rūpakāyassa.",
  "anya-e0101n0:192_1": "Ṭhitiyāti pabandhaṭṭhitatthaṃ. Yāpanāyāti pavattiyā avicchedatthaṃ, cirakālaṭṭhitatthaṃ",
  "anya-e0101n0:192_2": "vā. Gharūpatthambhamiva hi jiṇṇagharasāmiko, akkhabbhañjanamiva ca sākaṭiko kāyassa",
  "anya-e0101n0:192_3": "ṭhitatthaṃ yāpanatthañcesa piṇḍapātaṃ paṭisevati, na davamadamaṇḍanavibhūsanatthaṃ.",
  "anya-e0101n0:192_4": "Apica ṭhitīti jīvitindriyassetaṃ adhivacanaṃ, tasmā imassa kāyassa ṭhitiyā yāpanāyāti",
  "anya-e0101n0:192_5": "ettāvatā etassa kāyassa jīvitindriyapavattāpanatthantipi vuttaṃ hotīti veditabbaṃ.",
  "anya-e0101n0:192_6": "Vihiṃsūparatiyāti vihiṃsā nāma jighacchā ābādhaṭṭhena. Tassā uparamatthampesa piṇḍapātaṃ",
  "anya-e0101n0:192_7": "paṭisevati, vaṇālepanamiva uṇhasītādīsu tappaṭikāraṃ viya ca. Brahmacariyānuggahāyāti",
  "anya-e0101n0:192_8": "sakalasāsanabrahmacariyassa ca maggabrahmacariyassa ca anuggahatthaṃ. Ayañhi piṇḍapātapaṭisevanapaccayā",
  "anya-e0101n0:192_9": "kāyabalaṃ nissāya sikkhattayānuyogavasena bhavakantāranittharaṇatthaṃ paṭipajjanto",
  "anya-e0101n0:192_10": "brahmacariyānuggahāya paṭisevati, kantāranittharaṇatthikā puttamaṃsaṃ viya, nadīnittharaṇatthikā",
  "anya-e0101n0:192_11": "kullaṃ viya, samuddanittharaṇatthikā nāvamiva ca.",
  "anya-e0101n0:193_0": "Itipurāṇañca vedanaṃ paṭihaṅkhāmi navañca vedanaṃ na uppādessāmīti etaṃ iminā piṇḍapātapaṭisevanena",
  "anya-e0101n0:193_1": "purāṇañca jighacchāvedanaṃ paṭihaṅkhāmi, navañca vedanaṃ aparimitabhojanapaccayaṃ",
  "anya-e0101n0:193_2": "āharahatthakaalaṃsāṭakatatravaṭṭakakākamāsakabhuttavamitakabrāhmaṇānaṃ aññataro viya",
  "anya-e0101n0:193_3": "na uppādessāmītipi paṭisevati, bhesajjamiva gilāno. Atha vā yā adhunā asappāyāparimitabhojanaṃ",
  "anya-e0101n0:193_4": "nissāya purāṇakammapaccayavasena uppajjanato purāṇavedanāti vuccati. Sappāyaparimitabhojanena",
  "anya-e0101n0:193_5": "tassā paccayaṃ vināsento taṃ purāṇañca vedanaṃ paṭihaṅkhāmi. Yā cāyaṃ adhunā kataṃ",
  "anya-e0101n0:193_6": "ayuttaparibhogakammūpacayaṃ nissāya āyatiṃ uppajjanato navavedanāti vuccati. Yuttaparibhogavasena",
  "anya-e0101n0:193_7": "tassā mūlaṃ anibbattento taṃ navañca vedanaṃ na uppādessāmīti evampettha attho daṭṭhabbo.",
  "anya-e0101n0:193_8": "Ettāvatā yuttaparibhogasaṅgaho attakilamathānuyogappahānaṃ dhammikasukhāpariccāgo",
  "anya-e0101n0:193_9": "ca dīpito hotīti veditabbo.",
  "anya-e0101n0:194_0": "Yātrā ca me bhavissatīti parimitaparibhogena jīvitindriyupacchedakassa iriyāpathabhañjakassa",
  "anya-e0101n0:194_1": "vā parissayassa abhāvato cirakālagamanasaṅkhātā yātrā ca me bhavissati imassa paccayāyattavuttino",
  "anya-e0101n0:194_2": "kāyassātipi paṭisevati, yāpyarogī viya tappaccayaṃ. Anavajjatā ca phāsuvihāro cāti",
  "anya-e0101n0:194_3": "ayuttapariyesanapaṭiggahaṇaparibhogaparivajjanena anavajjatā, parimitaparibhogena",
  "anya-e0101n0:194_4": "phāsuvihāro. Asappāyāparimitaparibhogapaccayā aratitandīvijambhitā. Viññūgarahādidosābhāvena",
  "anya-e0101n0:194_5": "vā anavajjatā, sappāyaparimitabhojanapaccayā kāyabalasambhavena phāsuvihāro. Yāvadatthaudarāvadehakabhojanaparivajjanena",
  "anya-e0101n0:194_6": "vā seyyasukhapassasukhamiddhasukhānaṃ pahānato anavajjatā, catupañcālopamattaūnabhojanena",
  "anya-e0101n0:194_7": "catuiriyāpathayogyabhāvapaṭipādanato phāsuvihāro ca me bhavissatītipi paṭisevati. Vuttampi hetaṃ –",
  "anya-e0101n0:195": "“Cattāro pañca ālope, abhutvā udakaṃ pive;",
  "anya-e0101n0:196": "Alaṃ phāsuvihārāya, pahitattassa bhikkhuno”ti. ;",
  "anya-e0101n0:197": "Ettāvatā ca payojanapariggaho majjhimā ca paṭipadā dīpitā hotīti veditabbā.",
  "anya-e0101n0:198_0": "Senāsananti senañca āsanañca. Yattha yattha hi seti vihāre vā aḍḍhayogādimhi vā,",
  "anya-e0101n0:198_1": "taṃ senaṃ. Yattha yattha āsati nisīdati, taṃ āsanaṃ. Taṃ ekato katvā senāsananti",
  "anya-e0101n0:198_2": "vuccati. Utuparissayavinodanapaṭisallānārāmatthanti parisahanaṭṭhena utuyeva utuparissayo.",
  "anya-e0101n0:198_3": "Utuparissayassa vinodanatthañca paṭisallānārāmatthañca. Yo sarīrābādhacittavikkhepakaro",
  "anya-e0101n0:198_4": "asappāyo utu senāsanapaṭisevanena vinodetabbo hoti, tassa vinodanatthaṃ ekībhāvasukhatthañcāti",
  "anya-e0101n0:198_5": "vuttaṃ hoti. Kāmañca sītapaṭighātādināva utuparissayavinodanaṃ vuttameva. Yathā pana",
  "anya-e0101n0:198_6": "cīvarapaṭisevane hirikopīnapaṭicchādanaṃ niyatapayojanaṃ, itarāni kadāci kadāci bhavantīti",
  "anya-e0101n0:198_7": "vuttaṃ, evamidhāpi niyataṃ utuparissayavinodanaṃ sandhāya idaṃ vuttanti veditabbaṃ.",
  "anya-e0101n0:198_8": "Atha vā ayaṃ vuttappakāro utu utuyeva. Parissayo pana duvidho pākaṭaparissayo ca,",
  "anya-e0101n0:198_9": "paṭicchannaparissayo ca. Tattha pākaṭaparissayo sīhabyagghādayo. Paṭicchannaparissayo",
  "anya-e0101n0:198_10": "rāgadosādayo. Ye yattha apariguttiyā ca asappāyarūpadassanādinā ca ābādhaṃ na karonti,",
  "anya-e0101n0:198_11": "taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ",
  "anya-e0101n0:198_12": "utuparissayavinodanatthaṃ paṭisevatīti veditabbo.",
  "anya-e0101n0:199_0": "Gilānapaccayabhesajjaparikkhāranti ettha rogassa paṭiayanaṭṭhena paccayo, paccanīkagamanaṭṭhenāti",
  "anya-e0101n0:199_1": "attho. Yassa kassaci sappāyassetaṃ adhivacanaṃ. Bhisakkassa kammaṃ tena anuññātattāti",
  "anya-e0101n0:199_2": "bhesajjaṃ. Gilānapaccayova bhesajjaṃ gilānapaccayabhesajjaṃ, yaṃkiñci gilānassa sappāyaṃ",
  "anya-e0101n0:199_3": "bhisakkakammaṃ telamadhuphāṇitādīti vuttaṃ hoti. Parikkhāroti pana “sattahi nagaraparikkhārehi",
  "anya-e0101n0:199_4": "suparikkhataṃ hotī”ti ādīsu parivāro vuccati. “Ratho sīlaparikkhāro, jhānakkho cakkavīriyo”ti",
  "anya-e0101n0:199_5": "ādīsu alaṅkāro. “Ye ca kho ime pabbajitena jīvitaparikkhārā samudānetabbā”ti ādīsu",
  "anya-e0101n0:199_6": "sambhāro. Idha pana sambhāropi parivāropi vaṭṭati. Tañhi gilānapaccayabhesajjaṃ jīvitassa",
  "anya-e0101n0:199_7": "parivāropi hoti, jīvitanāsakābādhuppattiyā antaraṃ adatvā rakkhaṇato sambhāropi.",
  "anya-e0101n0:199_8": "Yathā ciraṃ pavattati, evamassa kāraṇabhāvato, tasmā parikkhāroti vuccati. Evaṃ gilānapaccayabhesajjañca",
  "anya-e0101n0:199_9": "taṃ parikkhāro cāti gilānapaccayabhesajjaparikkhāro. Taṃ gilānapaccayabhesajjaparikkhāraṃ.",
  "anya-e0101n0:199_10": "Gilānassa yaṃkiñci sappāyaṃ bhisakkānuññātaṃ telamadhuphāṇitādi jīvitaparikkhāranti",
  "anya-e0101n0:199_11": "vuttaṃ hoti. Uppannānanti jātānaṃ bhūtānaṃ nibbattānaṃ. Veyyābādhikānanti ettha byābādhoti",
  "anya-e0101n0:199_12": "dhātukkhobho, taṃsamuṭṭhānā ca kuṭṭhagaṇḍapīḷakādayo. Byābādhato uppannattā veyyābādhikā.",
  "anya-e0101n0:199_13": "Vedanānanti dukkhavedanā akusalavipākavedanā. Tāsaṃ veyyābādhikānaṃ vedanānaṃ. Abyābajjhaparamatāyāti",
  "anya-e0101n0:199_14": "niddukkhaparamatāya. Yāva taṃ dukkhaṃ sabbaṃ pahīnaṃ hoti tāvāti attho.",
  "anya-e0101n0:200_0": "Evamidaṃ saṅkhepato paṭisaṅkhā yoniso paccayaparibhogalakkhaṇaṃ paccayasannissitasīlaṃ",
  "anya-e0101n0:200_1": "veditabbaṃ. Vacanattho panettha – cīvarādayo hi yasmā te paṭicca nissāya paribhuñjamānā",
  "anya-e0101n0:200_2": "pāṇino ayanti pavattanti, tasmā paccayāti vuccanti. Te paccaye sannissitanti paccayasannissitaṃ.",
  "anya-e0101n0:201": "Catupārisuddhisampādanavidhi",
  "anya-e0101n0:202_0": "19. Evametasmiṃ catubbidhe sīle saddhāya pātimokkhasaṃvaro sampādetabbo. Saddhāsādhano",
  "anya-e0101n0:202_1": "hi so, sāvakavisayātītattā sikkhāpadapaññattiyā. Sikkhāpadapaññattiyācanapaṭikkhepo",
  "anya-e0101n0:202_2": "cettha nidassanaṃ. Tasmā yathā paññattaṃ sikkhāpadaṃ anavasesaṃ saddhāya samādiyitvā",
  "anya-e0101n0:202_3": "jīvitepi apekkhaṃ akarontena sādhukaṃ sampādetabbaṃ. Vuttampi hetaṃ –",
  "anya-e0101n0:203": "“Kikīva aṇḍaṃ camarīva vāladhiṃ,",
  "anya-e0101n0:204": "Piyaṃva puttaṃ nayanaṃva ekakaṃ;",
  "anya-e0101n0:205": "Tatheva sīlaṃ anurakkhamānakā,",
  "anya-e0101n0:206": "Supesalā hotha sadā sagāravā”ti.",
  "anya-e0101n0:207_0": "Aparampi vuttaṃ – “evameva kho pahārāda yaṃ mayā sāvakānaṃ sikkhāpadaṃ paññattaṃ,",
  "anya-e0101n0:207_1": "taṃ mama sāvakā jīvitahetupi nātikkamantī”ti. Imasmiṃ ca panatthe aṭaviyaṃ corehi",
  "anya-e0101n0:207_2": "baddhatherānaṃ vatthūni veditabbāni.",
  "anya-e0101n0:208_0": "Mahāvattaniaṭaviyaṃ kira theraṃ corā kāḷavallīhi bandhitvā nipajjāpesuṃ. Thero yathānipannova",
  "anya-e0101n0:208_1": "sattadivasāni vipassanaṃ vaḍḍhetvā anāgāmiphalaṃ pāpuṇitvā tattheva kālaṃ katvā brahmaloke nibbatti.",
  "anya-e0101n0:209_0": "Aparampi theraṃ tambapaṇṇidīpe pūtilatāya bandhitvā nipajjāpesuṃ. So vanadāhe āgacchante",
  "anya-e0101n0:209_1": "valliṃ acchinditvāva vipassanaṃ paṭṭhapetvā samasīsī hutvā parinibbāyi. Dīghabhāṇakaabhayatthero",
  "anya-e0101n0:209_2": "pañcahi bhikkhusatehi saddhiṃ āgacchanto disvā therassa sarīraṃ jhāpetvā cetiyaṃ",
  "anya-e0101n0:209_3": "kārāpesi. Tasmā aññopi saddho kulaputto –",
  "anya-e0101n0:210": "Pātimokkhaṃ visodhento, appeva jīvitaṃ jahe;",
  "anya-e0101n0:211": "Paññattaṃ lokanāthena, na bhinde sīlasaṃvaraṃ.",
  "anya-e0101n0:212_0": "Yathā ca pātimokkhasaṃvaro saddhāya, evaṃ satiyā indriyasaṃvaro sampādetabbo. Satisādhano",
  "anya-e0101n0:212_1": "hi so, satiyā adhiṭṭhitānaṃ indriyānaṃ abhijjhādīhi ananvāssavanīyato. Tasmā “varaṃ,",
  "anya-e0101n0:212_2": "bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ",
  "anya-e0101n0:212_3": "sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”ti ādinā",
  "anya-e0101n0:212_4": "nayena ādittapariyāyaṃ samanussaritvā rūpādīsu visayesu cakkhudvārādipavattassa viññāṇassa",
  "anya-e0101n0:212_5": "abhijjhādīhi anvāssavanīyaṃ nimittādiggāhaṃ asammuṭṭhāya satiyā nisedhentena esa",
  "anya-e0101n0:212_6": "sādhukaṃ sampādetabbo. Evaṃ asampādite hi etasmiṃ pātimokkhasaṃvarasīlampi anaddhaniyaṃ",
  "anya-e0101n0:212_7": "hoti aciraṭṭhitikaṃ, asaṃvihitasākhāparivāramiva sassaṃ. Haññate cāyaṃ kilesacorehi,",
  "anya-e0101n0:212_8": "vivaṭadvāro viya gāmo parassa hārīhi. Cittañcassa rāgo samativijjhati, ducchannamagāraṃ",
  "anya-e0101n0:212_9": "vuṭṭhi viya. Vuttampi hetaṃ –",
  "anya-e0101n0:213": "“Rūpesu saddesu atho rasesu,",
  "anya-e0101n0:214": "Gandhesu phassesu ca rakkha indriyaṃ;",
  "anya-e0101n0:215": "Ete hi dvārā vivaṭā arakkhitā,",
  "anya-e0101n0:216": "Hananti gāmaṃva parassa hārino”.",
  "anya-e0101n0:217": "“Yathā agāraṃ ducchannaṃ, vuṭṭhī samativijjhati;",
  "anya-e0101n0:218": "Evaṃ abhāvitaṃ cittaṃ, rāgo samativijjhatī”ti. ;",
  "anya-e0101n0:219_0": "Sampādite pana tasmiṃ pātimokkhasaṃvarasīlampi addhaniyaṃ hoti ciraṭṭhitikaṃ, susaṃvihitasākhāparivāramiva",
  "anya-e0101n0:219_1": "sassaṃ. Na haññate cāyaṃ kilesacorehi, susaṃvutadvāro viya gāmo parassa hārīhi. Na",
  "anya-e0101n0:219_2": "cassa cittaṃ rāgo samativijjhati, succhannamagāraṃ vuṭṭhi viya. Vuttampi cetaṃ –",
  "anya-e0101n0:220": "“Rūpesu saddesu atho rasesu,",
  "anya-e0101n0:221": "Gandhesu phassesu ca rakkha indriyaṃ;",
  "anya-e0101n0:222": "Ete hi dvārā pihitā susaṃvutā,",
  "anya-e0101n0:223": "Na hanti gāmaṃva parassa hārino”.",
  "anya-e0101n0:224": "“Yathā agāraṃ succhannaṃ, vuṭṭhī na samativijjhati;",
  "anya-e0101n0:225": "Evaṃ subhāvitaṃ cittaṃ, rāgo na samativijjhatī”ti. ;",
  "anya-e0101n0:226": "Ayaṃ pana atiukkaṭṭhadesanā.",
  "anya-e0101n0:227": "Cittaṃ nāmetaṃ lahuparivattaṃ, tasmā uppannaṃ rāgaṃ asubhamanasikārena vinodetvā indriyasaṃvaro sampādetabbo, adhunāpabbajitena vaṅgīsattherena viya.",
  "anya-e0101n0:228": "Therassa kira adhunāpabbajitassa piṇḍāya carato ekaṃ itthiṃ disvā rāgo uppajjati. Tato ānandattheraṃ āha –",
  "anya-e0101n0:229": "“Kāmarāgena ḍayhāmi, cittaṃ me pariḍayhati;",
  "anya-e0101n0:230": "Sādhu nibbāpanaṃ brūhi, anukampāya gotamā”ti. ;",
  "anya-e0101n0:231": "Thero āha –",
  "anya-e0101n0:232": "“Saññāya vipariyesā, cittaṃ te pariḍayhati;",
  "anya-e0101n0:233": "Nimittaṃ parivajjehi, subhaṃ rāgūpasañhitaṃ;",
  "anya-e0101n0:234": "Asubhāya cittaṃ bhāvehi, ekaggaṃ susamāhitaṃ. ;",
  "anya-e0101n0:235": "“Saṅkhāre parato passa, dukkhato no ca attato;",
  "anya-e0101n0:236": "Nibbāpehi mahārāgaṃ, mā ḍayhittho punappuna”nti. ;",
  "anya-e0101n0:237_0": "Thero rāgaṃ vinodetvā piṇḍāya cari. Apica indriyasaṃvarapūrakena bhikkhunā kuraṇḍakamahāleṇavāsinā",
  "anya-e0101n0:237_1": "cittaguttattherena viya corakamahāvihāravāsinā mahāmittattherena viya ca bhavitabbaṃ.",
  "anya-e0101n0:237_2": "Kuraṇḍakamahāleṇe kira sattannaṃ buddhānaṃ abhinikkhamanacittakammaṃ manoramaṃ ahosi,",
  "anya-e0101n0:237_3": "sambahulā bhikkhū senāsanacārikaṃ āhiṇḍantā cittakammaṃ disvā “manoramaṃ, bhante,",
  "anya-e0101n0:237_4": "cittakamma”nti āhaṃsu. Thero āha “atirekasaṭṭhi me, āvuso, vassāni leṇe vasantassa",
  "anya-e0101n0:237_5": "cittakammaṃ atthītipi na jānāmi, ajja dāni cakkhumante nissāya ñāta”nti. Therena",
  "anya-e0101n0:237_6": "kira ettakaṃ addhānaṃ vasantena cakkhuṃ ummīletvā leṇaṃ na ullokitapubbaṃ. Leṇadvāre",
  "anya-e0101n0:237_7": "cassa mahānāgarukkhopi ahosi. Sopi therena uddhaṃ na ullokitapubbo. Anusaṃvaccharaṃ",
  "anya-e0101n0:237_8": "bhūmiyaṃ kesaranipātaṃ disvāvassa pupphitabhāvaṃ jānāti.",
  "anya-e0101n0:238_0": "Rājā therassa guṇasampattiṃ sutvā vanditukāmo tikkhattuṃ pesetvā anāgacchante there",
  "anya-e0101n0:238_1": "tasmiṃ gāme taruṇaputtānaṃ itthīnaṃ thane bandhāpetvā lañjāpesi “tāva dārakā thaññaṃ",
  "anya-e0101n0:238_2": "mā labhiṃsu, yāva thero na āgacchatī”ti. Thero dārakānaṃ anukampāya mahāgāmaṃ agamāsi.",
  "anya-e0101n0:238_3": "Rājā sutvā “gacchatha bhaṇe, theraṃ pavesetha sīlāni gaṇhissāmī”ti antepuraṃ abhiharāpetvā",
  "anya-e0101n0:238_4": "vanditvā bhojetvā “ajja, bhante, okāso natthi, sve sīlāni gaṇhissāmīti therassa pattaṃ",
  "anya-e0101n0:238_5": "gahetvā thokaṃ anugantvā deviyā saddhiṃ vanditvā nivatti. Thero rājā vā vandatu devī",
  "anya-e0101n0:238_6": "vā, “sukhī hotu, mahārājā”ti vadati. Evaṃ sattadivasā gatā. Bhikkhū āhaṃsu “kiṃ,",
  "anya-e0101n0:238_7": "bhante, tumhe raññepi vandamāne deviyāpi vandamānāya “sukhī hotu, mahārāja”icceva",
  "anya-e0101n0:238_8": "vadathāti. Thero “nāhaṃ, āvuso, rājāti vā devīti vā vavatthānaṃ karomī”ti vatvā sattāhātikkamena",
  "anya-e0101n0:238_9": "“therassa idha vāso dukkho”ti raññā vissajjito kuraṇḍakamahāleṇaṃ gantvā rattibhāge",
  "anya-e0101n0:238_10": "caṅkamaṃ ārūhi. Nāgarukkhe adhivatthā devatā daṇḍadīpikaṃ gahetvā aṭṭhāsi. Athassa",
  "anya-e0101n0:238_11": "kammaṭṭhānaṃ atiparisuddhaṃ pākaṭaṃ ahosi. Thero “kiṃ nu me ajja kammaṭṭhānaṃ ativiya",
  "anya-e0101n0:238_12": "pakāsatī”ti attamano majjhimayāmasamanantaraṃ sakalaṃ pabbataṃ unnādayanto arahattaṃ",
  "anya-e0101n0:238_13": "pāpuṇi. Tasmā aññopi attatthakāmo kulaputto –",
  "anya-e0101n0:239": "Makkaṭova araññamhi, vane bhantamigo viya;",
  "anya-e0101n0:240": "Bālo viya ca utrasto, na bhave lolalocano.",
  "anya-e0101n0:241": "Adho khipeyya cakkhūni, yugamattadaso siyā;",
  "anya-e0101n0:242": "Vanamakkaṭalolassa, na cittassa vasaṃ vaje.",
  "anya-e0101n0:243_0": "Mahāmittattherassāpi mātu visagaṇḍakarogo uppajji, dhītāpissā bhikkhunīsu pabbajitā",
  "anya-e0101n0:243_1": "hoti. Sā taṃ āha – “gaccha ayye, bhātu santikaṃ gantvā mama aphāsukabhāvaṃ ārocetvā",
  "anya-e0101n0:243_2": "bhesajjamāharā”ti. Sā gantvā ārocesi. Thero āha – “nāhaṃ mūlabhesajjādīni saṃharitvā",
  "anya-e0101n0:243_3": "bhesajjaṃ pacituṃ jānāmi, apica te bhesajjaṃ ācikkhissaṃ – “ahaṃ yato pabbajito,",
  "anya-e0101n0:243_4": "tato paṭṭhāya na mayā lobhasahagatena cittena indriyāni bhinditvā visabhāgarūpaṃ",
  "anya-e0101n0:243_5": "olokitapubbaṃ, iminā saccavacanena mātuyā me phāsu hotu, gaccha idaṃ vatvā upāsikāya",
  "anya-e0101n0:243_6": "sarīraṃ parimajjā”ti. Sā gantvā imamatthaṃ ārocetvā tathā akāsi. Upāsikāya taṃkhaṇaṃyeva",
  "anya-e0101n0:243_7": "gaṇḍo pheṇapiṇḍo viya vilīyitvā antaradhāyi, sā uṭṭhahitvā “sace sammāsambuddho dhareyya,",
  "anya-e0101n0:243_8": "kasmā mama puttasadisassa bhikkhuno jālavicitrena hatthena sīsaṃ na parāmaseyyā”ti",
  "anya-e0101n0:243_9": "attamanavācaṃ nicchāresi. Tasmā –",
  "anya-e0101n0:244": "Kulaputtamāni aññopi, pabbajitvāna sāsane;",
  "anya-e0101n0:245": "Mittattherova tiṭṭheyya, vare indriyasaṃvare.",
  "anya-e0101n0:246_0": "Yathā pana indriyasaṃvaro satiyā, tathā vīriyena ājīvapārisuddhi sampādetabbā. Vīriyasādhanā",
  "anya-e0101n0:246_1": "hi sā, sammāraddhavīriyassa micchājīvappahānasambhavato. Tasmā anesanaṃ appatirūpaṃ",
  "anya-e0101n0:246_2": "pahāya vīriyena piṇḍapātacariyādīhi sammā esanāhi esā sampādetabbā parisuddhuppādeyeva",
  "anya-e0101n0:246_3": "paccaye paṭisevamānena aparisuddhuppāde āsīvise viya parivajjayatā. Tattha apariggahitadhutaṅgassa",
  "anya-e0101n0:246_4": "saṅghato, gaṇato, dhammadesanādīhi cassa guṇehi pasannānaṃ gihīnaṃ santikā uppannā",
  "anya-e0101n0:246_5": "paccayā parisuddhuppādā nāma. Piṇḍapātacariyādīhi pana atiparisuddhuppādāyeva. Pariggahitadhutaṅgassa",
  "anya-e0101n0:246_6": "piṇḍapātacariyādīhi dhutaguṇe cassa pasannānaṃ santikā dhutaṅganiyamānulomena uppannā",
  "anya-e0101n0:246_7": "parisuddhuppādā nāma. Ekabyādhivūpasamatthañcassa pūtihariṭakīcatumadhuresu uppannesu",
  "anya-e0101n0:246_8": "“catumadhuraṃ aññepi sabrahmacārino paribhuñjissantī”ti cintetvā hariṭakīkhaṇḍameva",
  "anya-e0101n0:246_9": "paribhuñjamānassa dhutaṅgasamādānaṃ patirūpaṃ hoti. Esa hi “uttamaariyavaṃsiko bhikkhū”ti",
  "anya-e0101n0:246_10": "vuccati. Ye panete cīvarādayo paccayā, tesu yassa kassaci bhikkhuno ājīvaṃ parisodhentassa",
  "anya-e0101n0:246_11": "cīvare ca piṇḍapāte ca nimittobhāsaparikathāviññattiyo na vaṭṭanti. Senāsane pana",
  "anya-e0101n0:246_12": "apariggahitadhutaṅgassa nimittobhāsaparikathā vaṭṭanti. Tattha nimittaṃ nāma senāsanatthaṃ",
  "anya-e0101n0:246_13": "bhūmiparikammādīni karontassa “kiṃ, bhante, kariyati, ko kārāpetī”ti gihīhi vutte",
  "anya-e0101n0:246_14": "“na koci”ti paṭivacanaṃ, yaṃ vā panaññampi evarūpaṃ nimittakammaṃ. Obhāso nāma “upāsakā",
  "anya-e0101n0:246_15": "tumhe kuhiṃ vasathā”ti. Pāsāde, bhanteti. “Bhikkhūnaṃ pana upāsakā pāsādo na vaṭṭatī”ti",
  "anya-e0101n0:246_16": "vacanaṃ, yaṃ vā panaññampi evarūpaṃ obhāsakammaṃ. Parikathā nāma “bhikkhusaṅghassa",
  "anya-e0101n0:246_17": "senāsanaṃ sambādha”nti vacanaṃ, yā vā panaññāpi evarūpā pariyāyakathā. Bhesajje sabbampi",
  "anya-e0101n0:246_18": "vaṭṭati. Tathā uppannaṃ pana bhesajjaṃ roge vūpasante paribhuñjituṃ vaṭṭati, na vaṭṭatīti.",
  "anya-e0101n0:247": "Tattha vinayadharā “bhagavatā dvāraṃ dinnaṃ, tasmā vaṭṭatī”ti vadanti. Suttantikā pana “kiñcāpi āpatti na hoti, ājīvaṃ pana kopeti, tasmā na vaṭṭati”cceva vadanti.",
  "anya-e0101n0:248_0": "Yo pana bhagavatā anuññātāpi nimittobhāsaparikathāviññattiyo akaronto appicchatādiguṇeyeva",
  "anya-e0101n0:248_1": "nissāya jīvitakkhayepi paccupaṭṭhite aññatreva obhāsādīhi uppannapaccaye paṭisevati,",
  "anya-e0101n0:248_2": "esa “paramasallekhavuttī”ti vuccati, seyyathāpi thero sāriputto.",
  "anya-e0101n0:249_0": "So kirāyasmā ekasmiṃ samaye pavivekaṃ brūhayamāno mahāmoggallānattherena saddhiṃ",
  "anya-e0101n0:249_1": "aññatarasmiṃ araññe viharati, athassa ekasmiṃ divase udaravātābādho uppajjitvā atidukkhaṃ",
  "anya-e0101n0:249_2": "janesi. Mahāmoggallānatthero sāyanhasamaye tassāyasmato upaṭṭhānaṃ gato theraṃ nipannaṃ",
  "anya-e0101n0:249_3": "disvā taṃ pavattiṃ pucchitvā “pubbe te, āvuso, kena phāsu hotī”ti pucchi. Thero āha,",
  "anya-e0101n0:249_4": "“gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ adāsi,",
  "anya-e0101n0:249_5": "tena me phāsu ahosī”ti. Sopi āyasmā “hotu, āvuso, sace mayhaṃ vā tuyhaṃ vā puññaṃ",
  "anya-e0101n0:249_6": "atthi, appeva nāma sve labhissāmā”ti āha.",
  "anya-e0101n0:250_0": "Imaṃ pana nesaṃ kathāsallāpaṃ caṅkamanakoṭiyaṃ rukkhe adhivatthā devatā sutvā “sve",
  "anya-e0101n0:250_1": "ayyassa pāyāsaṃ uppādessāmī”ti tāvadeva therassa upaṭṭhākakulaṃ gantvā jeṭṭhaputtassa",
  "anya-e0101n0:250_2": "sarīraṃ āvisitvā pīḷaṃ janesi. Athassa tikicchānimittaṃ sannipatite ñātake āha –",
  "anya-e0101n0:250_3": "“sace sve therassa evarūpaṃ nāma pāyāsaṃ paṭiyādetha, taṃ muñcissāmī”ti. Te “tayā",
  "anya-e0101n0:250_4": "avuttepi mayaṃ therānaṃ nibaddhaṃ bhikkhaṃ demā”ti vatvā dutiyadivase tathārūpaṃ",
  "anya-e0101n0:250_5": "pāyāsaṃ paṭiyādiyiṃsu.",
  "anya-e0101n0:251_0": "Mahāmoggallānatthero pātova āgantvā “āvuso, yāva ahaṃ piṇḍāya caritvā āgacchāmi,",
  "anya-e0101n0:251_1": "tāva idheva hohī”ti vatvā gāmaṃ pāvisi. Te manussā paccuggantvā therassa pattaṃ gahetvā",
  "anya-e0101n0:251_2": "vuttappakārassa pāyāsassa pūretvā adaṃsu. Thero gamanākāraṃ dassesi. Te “bhuñjatha",
  "anya-e0101n0:251_3": "– bhante, tumhe, aparampi dassāmā”ti theraṃ bhojetvā puna pattapūraṃ adaṃsu. Thero",
  "anya-e0101n0:251_4": "gantvā “handāvuso sāriputta, paribhuñjā”ti upanāmesi. Theropi taṃ disvā “atimanāpo",
  "anya-e0101n0:251_5": "pāyāso, kathaṃ nu kho uppanno”ti cintento tassa uppattimūlaṃ disvā āha – “āvuso moggallāna,",
  "anya-e0101n0:251_6": "aparibhogāraho piṇḍapāto”ti. Sopāyasmā “mādisena nāma ābhataṃ piṇḍapātaṃ na paribhuñjatī”ti",
  "anya-e0101n0:251_7": "cittampi anuppādetvā ekavacaneneva pattaṃ mukhavaṭṭiyaṃ gahetvā ekamante nikujjesi.",
  "anya-e0101n0:251_8": "Pāyāsassa saha bhūmiyaṃ patiṭṭhānā therassa ābādho antaradhāyi, tato paṭṭhāya pañcacattālīsa",
  "anya-e0101n0:251_9": "vassāni na puna uppajji. Tato mahāmoggallānaṃ āha – “āvuso, vacīviññattiṃ nissāya",
  "anya-e0101n0:251_10": "uppanno pāyāso antesu nikkhamitvā bhūmiyaṃ carantesupi paribhuñjituṃ ayuttarūpo”ti.",
  "anya-e0101n0:251_11": "Imañca udānaṃ udānesi –",
  "anya-e0101n0:252": "“Vacīviññattivipphārā, uppannaṃ madhupāyasaṃ;",
  "anya-e0101n0:253": "Sace bhutto bhaveyyāhaṃ, sājīvo garahito mama.",
  "anya-e0101n0:254": "“Yadipi me antaguṇaṃ, nikkhamitvā bahi care;",
  "anya-e0101n0:255": "Neva bhindeyyaṃ ājīvaṃ, cajamānopi jīvitaṃ.",
  "anya-e0101n0:256": "“Ārādhemi sakaṃ cittaṃ, vivajjemi anesanaṃ;",
  "anya-e0101n0:257": "Nāhaṃ buddhappaṭikuṭṭhaṃ, kāhāmi ca anesana”nti.",
  "anya-e0101n0:258": "Ciragumbavāsikaambakhādakamahātissattheravatthupi cettha kathetabbaṃ. Evaṃ sabbathāpi.",
  "anya-e0101n0:259": "“Anesanāya cittampi, ajanetvā vicakkhaṇo;",
  "anya-e0101n0:260": "Ājīvaṃ parisodheyya, saddhāpabbajito yatī”ti.",
  "anya-e0101n0:261_0": "Yathā ca vīriyena ājīvapārisuddhi, tathā paccayasannissitasīlaṃ paññāya sampādetabbaṃ.",
  "anya-e0101n0:261_1": "Paññāsādhanaṃ hi taṃ, paññavato paccayesu ādīnavānisaṃsadassanasamatthabhāvato. Tasmā",
  "anya-e0101n0:261_2": "pahāya paccayagedhaṃ dhammena samena uppanne paccaye yathāvuttena vidhinā paññāya",
  "anya-e0101n0:261_3": "paccavekkhitvā paribhuñjantena sampādetabbaṃ.",
  "anya-e0101n0:262_0": "Tattha duvidhaṃ paccavekkhaṇaṃ paccayānaṃ paṭilābhakāle, paribhogakāle ca. Paṭilābhakālepi",
  "anya-e0101n0:262_1": "hi dhātuvasena vā paṭikūlavasena vā paccavekkhitvā ṭhapitāni cīvarādīni tato uttari",
  "anya-e0101n0:262_2": "paribhuñjantassa anavajjova paribhogo, paribhogakālepi. Tatrāyaṃ sanniṭṭhānakaro vinicchayo –",
  "anya-e0101n0:263_0": "Cattāro hi paribhogā theyyaparibhogo, iṇaparibhogo, dāyajjaparibhogo, sāmiparibhogoti.",
  "anya-e0101n0:263_1": "Tatra saṅghamajjhepi nisīditvā paribhuñjantassa dussīlassa paribhogo theyyaparibhogo",
  "anya-e0101n0:263_2": "nāma. Sīlavato apaccavekkhitvā paribhogo iṇaparibhogo nāma. Tasmā cīvaraṃ paribhoge",
  "anya-e0101n0:263_3": "paribhoge paccavekkhitabbaṃ, piṇḍapāto ālope ālope, tathā asakkontena purebhattapacchābhattapurimayāmamajjhimayāmapacchimayāmesu.",
  "anya-e0101n0:263_4": "Sacassa apaccavekkhatova aruṇaṃ uggacchati, iṇaparibhogaṭṭhāne tiṭṭhati. Senāsanampi",
  "anya-e0101n0:263_5": "paribhoge paribhoge paccavekkhitabbaṃ. Bhesajjassa paṭiggahaṇepi paribhogepi satipaccayatāva",
  "anya-e0101n0:263_6": "vaṭṭati. Evaṃ santepi paṭiggahaṇe satiṃ katvā paribhoge akarontasseva āpatti, paṭiggahaṇe",
  "anya-e0101n0:263_7": "pana satiṃ akatvā paribhoge karontassa anāpatti.",
  "anya-e0101n0:264_0": "Catubbidhā hi suddhi desanāsuddhi, saṃvarasuddhi, pariyeṭṭhisuddhi, paccavekkhaṇasuddhīti.",
  "anya-e0101n0:264_1": "Tattha desanāsuddhi nāma pātimokkhasaṃvarasīlaṃ. Tañhi desanāya sujjhanato desanāsuddhīti",
  "anya-e0101n0:264_2": "vuccati. Saṃvarasuddhi nāma indriyasaṃvarasīlaṃ. Tañhi “na puna evaṃ karissāmī”ti",
  "anya-e0101n0:264_3": "cittādhiṭṭhānasaṃvareneva sujjhanato saṃvarasuddhīti vuccati. Pariyeṭṭhisuddhi nāma",
  "anya-e0101n0:264_4": "ājīvapārisuddhisīlaṃ. Tañhi anesanaṃ pahāya dhammena samena paccaye uppādentassa",
  "anya-e0101n0:264_5": "pariyesanāya suddhattā pariyeṭṭhisuddhīti vuccati. Paccavekkhaṇasuddhi nāma paccayasannissitasīlaṃ.",
  "anya-e0101n0:264_6": "Tañhi vuttappakārena paccavekkhaṇena sujjhanato paccavekkhaṇasuddhīti vuccati. Tena",
  "anya-e0101n0:264_7": "vuttaṃ “paṭiggahaṇe pana satiṃ akatvā paribhoge karontassa anāpattī”ti.",
  "anya-e0101n0:265_0": "Sattannaṃ sekkhānaṃ paccayaparibhogo dāyajjaparibhogo nāma. Te hi bhagavato puttā,",
  "anya-e0101n0:265_1": "tasmā pitusantakānaṃ paccayānaṃ dāyādā hutvā te paccaye paribhuñjanti. Kiṃpanete",
  "anya-e0101n0:265_2": "bhagavato paccaye paribhuñjanti, udāhu gihīnaṃ paccaye paribhuñjantīti. Gihīhi dinnāpi",
  "anya-e0101n0:265_3": "bhagavatā anuññātattā bhagavato santakā honti, tasmā bhagavato paccaye paribhuñjantīti",
  "anya-e0101n0:265_4": "veditabbā. Dhammadāyādasuttañcettha sādhakaṃ.",
  "anya-e0101n0:266": "Khīṇāsavānaṃ paribhogo sāmiparibhogo nāma. Te hi taṇhāya dāsabyaṃ atītattā sāmino hutvā paribhuñjanti.",
  "anya-e0101n0:267_0": "Imesu paribhogesu sāmiparibhogo ca dāyajjaparibhogo ca sabbesaṃ vaṭṭati. Iṇaparibhogo",
  "anya-e0101n0:267_1": "na vaṭṭati. Theyyaparibhoge kathāyeva natthi. Yo panāyaṃ sīlavato paccavekkhitaparibhogo,",
  "anya-e0101n0:267_2": "so iṇaparibhogassa paccanīkattā āṇaṇyaparibhogo vā hoti, dāyajjaparibhogeyeva vā",
  "anya-e0101n0:267_3": "saṅgahaṃ gacchati. Sīlavāpi hi imāya sikkhāya samannāgatattā sekkhotveva saṅkhyaṃ",
  "anya-e0101n0:267_4": "gacchati. Imesu pana paribhogesu yasmā sāmiparibhogo aggo, tasmā taṃ patthayamānena",
  "anya-e0101n0:267_5": "bhikkhunā vuttappakārāya paccavekkhaṇāya paccavekkhitvā paribhuñjantena paccayasannissitasīlaṃ",
  "anya-e0101n0:267_6": "sampādetabbaṃ. Evaṃ karonto hi kiccakārī hoti. Vuttampi cetaṃ –",
  "anya-e0101n0:268": "“Piṇḍaṃ vihāraṃ sayanāsanañca,",
  "anya-e0101n0:269": "Āpañca saṅghāṭirajūpavāhanaṃ;",
  "anya-e0101n0:270": "Sutvāna dhammaṃ sugatena desitaṃ,",
  "anya-e0101n0:271": "Saṅkhāya seve varapaññasāvako.",
  "anya-e0101n0:272": "“Tasmā hi piṇḍe sayanāsane ca,",
  "anya-e0101n0:273": "Āpe ca saṅghāṭirajūpavāhane;",
  "anya-e0101n0:274": "Etesu dhammesu anūpalitto,",
  "anya-e0101n0:275": "Bhikkhu yathā pokkhare vāribindu. ;",
  "anya-e0101n0:276": "“Kālena laddhā parato anuggahā,",
  "anya-e0101n0:277": "Khajjesu bhojjesu ca sāyanesu ca;",
  "anya-e0101n0:278": "Mattaṃ sa jaññā satataṃ upaṭṭhito,",
  "anya-e0101n0:279": "Vaṇassa ālepanarūhane yathā.",
  "anya-e0101n0:280": "“Kantāre puttamaṃsaṃva, akkhassabbhañjanaṃ yathā;",
  "anya-e0101n0:281": "Evaṃ āhāre āhāraṃ, yāpanatthamamucchito”ti.",
  "anya-e0101n0:282": "Imassa ca paccayasannissitasīlassa paripūrakāritāya bhāgineyyasaṅgharakkhitasāmaṇerassa vatthu kathetabbaṃ. So hi sammā paccavekkhitvā paribhuñji. Yathāha –",
  "anya-e0101n0:283": "“Upajjhāyo maṃ bhuñjamānaṃ, sālikūraṃ sunibbutaṃ;",
  "anya-e0101n0:284": "Mā heva tvaṃ sāmaṇera, jivhaṃ jhāpesi asaññato.",
  "anya-e0101n0:285": "“Upajjhāyassa vaco sutvā, saṃvegamalabhiṃ tadā;",
  "anya-e0101n0:286": "Ekāsane nisīditvā, arahattaṃ apāpuṇiṃ.",
  "anya-e0101n0:287": "“Sohaṃ paripuṇṇasaṅkappo, cando pannaraso yathā;",
  "anya-e0101n0:288": "Sabbāsavaparikkhīṇo, natthi dāni punabbhavo”ti.",
  "anya-e0101n0:289": "“Tasmā aññopi dukkhassa, patthayanto parikkhayaṃ;",
  "anya-e0101n0:290": "Yoniso paccavekkhitvā, paṭisevetha paccaye”ti.",
  "anya-e0101n0:291": "Evaṃ pātimokkhasaṃvarasīlādivasena catubbidhaṃ.",
  "anya-e0101n0:292": "Paṭhamasīlapañcakaṃ",
  "anya-e0101n0:293": "20. Pañcavidhakoṭṭhāsassa paṭhamapañcake anupasampannasīlādivasena attho veditabbo. Vuttañhetaṃ paṭisambhidāyaṃ –",
  "anya-e0101n0:294_0": "“Katamaṃ pariyantapārisuddhisīlaṃ? Anupasampannānaṃ pariyantasikkhāpadānaṃ, idaṃ",
  "anya-e0101n0:294_1": "pariyantapārisuddhisīlaṃ. Katamaṃ apariyantapārisuddhisīlaṃ? Upasampannānaṃ apariyantasikkhāpadānaṃ,",
  "anya-e0101n0:294_2": "idaṃ apariyantapārisuddhisīlaṃ. Katamaṃ paripuṇṇapārisuddhisīlaṃ? Puthujjanakalyāṇakānaṃ",
  "anya-e0101n0:294_3": "kusaladhamme yuttānaṃ sekkhapariyante paripūrakārīnaṃ kāye ca jīvite ca anapekkhānaṃ",
  "anya-e0101n0:294_4": "pariccattajīvitānaṃ, idaṃ paripuṇṇapārisuddhisīlaṃ. Katamaṃ aparāmaṭṭhapārisuddhisīlaṃ?",
  "anya-e0101n0:294_5": "Sattannaṃ sekkhānaṃ, idaṃ aparāmaṭṭhapārisuddhisīlaṃ. Katamaṃ paṭippassaddhipārisuddhisīlaṃ?",
  "anya-e0101n0:294_6": "Tathāgatasāvakānaṃ khīṇāsavānaṃ paccekabuddhānaṃ tathāgatānaṃ arahantānaṃ sammāsambuddhānaṃ,",
  "anya-e0101n0:294_7": "idaṃ paṭippassaddhipārisuddhisīla”nti.",
  "anya-e0101n0:295": "Tattha anupasampannānaṃ sīlaṃ gaṇanavasena sapariyantattā pariyantapārisuddhisīlanti veditabbaṃ. Upasampannānaṃ –",
  "anya-e0101n0:296": "“Nava koṭisahassāni, asītisatakoṭiyo;",
  "anya-e0101n0:297": "Paññāsasatasahassāni, chattiṃsā ca punāpare.",
  "anya-e0101n0:298": "“Ete saṃvaravinayā, sambuddhena pakāsitā;",
  "anya-e0101n0:299": "Peyyālamukhena niddiṭṭhā, sikkhā vinayasaṃvare”ti. –",
  "anya-e0101n0:300_0": "Evaṃ gaṇanavasena sapariyantampi anavasesavasena samādānabhāvañca lābhayasañātiaṅgajīvitavasena",
  "anya-e0101n0:300_1": "adiṭṭhapariyantabhāvañca sandhāya apariyantapārisuddhisīlanti vuttaṃ, ciragumbavāsikaambakhādakamahātissattherassa",
  "anya-e0101n0:300_2": "sīlamiva. Tathā hi so āyasmā –",
  "anya-e0101n0:301": "“Dhanaṃ caje aṅgavarassa hetu, aṅgaṃ caje jīvitaṃ rakkhamāno;",
  "anya-e0101n0:302": "Aṅgaṃ dhanaṃ jīvitañcāpi sabbaṃ, caje naro dhammamanussaranto”ti. –",
  "anya-e0101n0:303": "Imaṃ sappurisānussatiṃ avijahanto jīvitasaṃsayepi sikkhāpadaṃ avītikkamma tadeva apariyantapārisuddhisīlaṃ nissāya upāsakassa piṭṭhigatova arahattaṃ pāpuṇi. Yathāha –",
  "anya-e0101n0:304": "“Na pitā napi te mātā, na ñāti napi bandhavo;",
  "anya-e0101n0:305": "Karotetādisaṃ kiccaṃ, sīlavantassa kāraṇā.",
  "anya-e0101n0:306": "Saṃvegaṃ janayitvāna, sammasitvāna yoniso;",
  "anya-e0101n0:307": "Tassa piṭṭhigato santo, arahattaṃ apāpuṇī”ti.",
  "anya-e0101n0:308_0": "Puthujjanakalyāṇakānaṃ sīlaṃ upasampadato paṭṭhāya sudhotajātimaṇi viya suparikammakatasuvaṇṇaṃ",
  "anya-e0101n0:308_1": "viya ca atiparisuddhattā cittuppādamattakenapi malena virahitaṃ arahattasseva padaṭṭhānaṃ",
  "anya-e0101n0:308_2": "hoti, tasmā paripuṇṇapārisuddhīti vuccati, mahāsaṅgharakkhitabhāgineyyasaṅgharakkhitattherānaṃ viya.",
  "anya-e0101n0:309_0": "Mahāsaṅgharakkhitattheraṃ kira atikkantasaṭṭhivassaṃ maraṇamañce nipannaṃ bhikkhusaṅgho",
  "anya-e0101n0:309_1": "lokuttarādhigamaṃ pucchi. Thero “natthi me lokuttaradhammo”ti āha. Athassa upaṭṭhāko",
  "anya-e0101n0:309_2": "daharabhikkhu āha – “bhante, tumhe parinibbutāti samantā dvādasayojanā manussā sannipatitā,",
  "anya-e0101n0:309_3": "tumhākaṃ puthujjanakālakiriyāya mahājanassa vippaṭisāro bhavissatī”ti. Āvuso, ahaṃ",
  "anya-e0101n0:309_4": "“metteyyaṃ bhagavantaṃ passissāmī”ti na vipassanaṃ paṭṭhapesiṃ. Tena hi maṃ nisīdāpetvā",
  "anya-e0101n0:309_5": "okāsaṃ karohīti. So theraṃ nisīdāpetvā bahi nikkhanto. Thero tassa saha nikkhamanāva",
  "anya-e0101n0:309_6": "arahattaṃ patvā accharikāya saññaṃ adāsi. Saṅgho sannipatitvā āha – “bhante, evarūpe",
  "anya-e0101n0:309_7": "maraṇakāle lokuttaradhammaṃ nibbattentā dukkaraṃ karitthā”ti. Nāvuso etaṃ dukkaraṃ,",
  "anya-e0101n0:309_8": "apica vo dukkaraṃ ācikkhissāmi – “ahaṃ, āvuso, pabbajitakālato paṭṭhāya asatiyā aññāṇapakataṃ",
  "anya-e0101n0:309_9": "kammaṃ nāma na passāmī”ti. Bhāgineyyopissa paññāsavassakāle evameva arahattaṃ pāpuṇīti.",
  "anya-e0101n0:310": "“Appassutopi ce hoti, sīlesu asamāhito;",
  "anya-e0101n0:311": "Ubhayena naṃ garahanti, sīlato ca sutena ca.",
  "anya-e0101n0:312": "“Appassutopi ce hoti, sīlesu susamāhito;",
  "anya-e0101n0:313": "Sīlato naṃ pasaṃsanti, tassa sampajjate sutaṃ.",
  "anya-e0101n0:314": "“Bahussutopi ce hoti, sīlesu asamāhito;",
  "anya-e0101n0:315": "Sīlato naṃ garahanti, nāssa sampajjate sutaṃ.",
  "anya-e0101n0:316": "“Bahussutopi ce hoti, sīlesu susamāhito;",
  "anya-e0101n0:317": "Ubhayena naṃ pasaṃsanti, sīlato ca sutena ca.",
  "anya-e0101n0:318": "“Bahussutaṃ dhammadharaṃ, sappaññaṃ buddhasāvakaṃ;",
  "anya-e0101n0:319": "Nekkhaṃ jambonadasseva, ko taṃ ninditumarahati;",
  "anya-e0101n0:320": "Devāpi naṃ pasaṃsanti, brahmunāpi pasaṃsito”ti. ;",
  "anya-e0101n0:321_0": "Sekkhānaṃ pana sīlaṃ diṭṭhivasena aparāmaṭṭhattā, puthujjanānaṃ vā pana rāgavasena",
  "anya-e0101n0:321_1": "aparāmaṭṭhasīlaṃ aparāmaṭṭhapārisuddhīti veditabbaṃ, kuṭumbiyaputtatissattherassa",
  "anya-e0101n0:321_2": "sīlaṃ viya. So hi āyasmā tathārūpaṃ sīlaṃ nissāya arahatte patiṭṭhātukāmo verike āha –",
  "anya-e0101n0:322": "“Ubho pādāni bhinditvā, saññapessāmi vo ahaṃ;",
  "anya-e0101n0:323": "Aṭṭiyāmi harāyāmi, sarāgamaraṇaṃ aha”nti.",
  "anya-e0101n0:324": "“Evāhaṃ cintayitvāna, sammasitvāna yoniso;",
  "anya-e0101n0:325": "Sampatte aruṇuggamhi, arahattaṃ apāpuṇi”nti. ;",
  "anya-e0101n0:326_0": "Aññataropi mahāthero bāḷhagilāno sahatthā āhārampi paribhuñjituṃ asakkonto sake muttakarīse",
  "anya-e0101n0:326_1": "palipanno samparivattati, taṃ disvā aññataro daharo “aho dukkhā jīvitasaṅkhārā”ti",
  "anya-e0101n0:326_2": "āha. Tamenaṃ mahāthero āha – “ahaṃ, āvuso, idāni miyyamāno saggasampattiṃ labhissāmi,",
  "anya-e0101n0:326_3": "natthi me ettha saṃsayo, imaṃ pana sīlaṃ bhinditvā laddhasampatti nāma sikkhaṃ paccakkhāya",
  "anya-e0101n0:326_4": "paṭiladdhagihibhāvasadisī”ti vatvā “sīleneva saddhiṃ marissāmī”ti tattheva nipanno",
  "anya-e0101n0:326_5": "tameva rogaṃ sammasanto arahattaṃ patvā bhikkhusaṅghassa imāhi gāthāhi byākāsi –",
  "anya-e0101n0:327": "“Phuṭṭhassa me aññatarena byādhinā,",
  "anya-e0101n0:328": "Rogena bāḷhaṃ dukhitassa ruppato;",
  "anya-e0101n0:329": "Parisussati khippamidaṃ kaḷevaraṃ,",
  "anya-e0101n0:330": "Pupphaṃ yathā paṃsuni ātape kataṃ.",
  "anya-e0101n0:331": "“Ajaññaṃ jaññasaṅkhātaṃ, asuciṃ sucisammataṃ;",
  "anya-e0101n0:332": "Nānākuṇapaparipūraṃ, jaññarūpaṃ apassato.",
  "anya-e0101n0:333": "“Dhiratthu maṃ āturaṃ pūtikāyaṃ, duggandhiyaṃ asuci byādhidhammaṃ;",
  "anya-e0101n0:334": "Yatthappamattā adhimucchitā pajā, hāpenti maggaṃ sugatūpapattiyā”ti.",
  "anya-e0101n0:335": "Arahantādīnaṃ pana sīlaṃ sabbadarathappaṭippassaddhiyā parisuddhattā paṭippassaddhipārisuddhīti veditabbaṃ. Evaṃ pariyantapārisuddhiādivasena pañcavidhaṃ.",
  "anya-e0101n0:336": "Dutiyasīlapañcakaṃ",
  "anya-e0101n0:337": "Dutiyapañcake pāṇātipātādīnaṃ pahānādivasena attho veditabbo. Vuttañhetaṃ paṭisambhidāyaṃ –",
  "anya-e0101n0:338_0": "“Pañca sīlāni pāṇātipātassa pahānaṃ sīlaṃ, veramaṇī sīlaṃ, cetanā sīlaṃ, saṃvaro",
  "anya-e0101n0:338_1": "sīlaṃ, avītikkamo sīlaṃ. Adinnādānassa, kāmesumicchācārassa, musāvādassa, pisuṇāya",
  "anya-e0101n0:338_2": "vācāya, pharusāya vācāya, samphappalāpassa, abhijjhāya, byāpādassa, micchādiṭṭhiyā,",
  "anya-e0101n0:338_3": "nekkhammena kāmacchandassa, abyāpādena byāpādassa, ālokasaññāya thinamiddhassa, avikkhepena",
  "anya-e0101n0:338_4": "uddhaccassa, dhammavavatthānena vicikicchāya, ñāṇena avijjāya, pāmojjena aratiyā,",
  "anya-e0101n0:338_5": "paṭhamena jhānena nīvaraṇānaṃ, dutiyena jhānena vitakkavicārānaṃ, tatiyena jhānena",
  "anya-e0101n0:338_6": "pītiyā, catutthena jhānena sukhadukkhānaṃ, ākāsānañcāyatanasamāpattiyā rūpasaññāya",
  "anya-e0101n0:338_7": "paṭighasaññāya nānattasaññāya, viññāṇañcāyatanasamāpattiyā ākāsānañcāyatanasaññāya,",
  "anya-e0101n0:338_8": "ākiñcaññāyatanasamāpattiyā viññāṇañcāyatanasaññāya, nevasaññānāsaññāyatanasamāpattiyā",
  "anya-e0101n0:338_9": "ākiñcaññāyatanasaññāya, aniccānupassanāya niccasaññāya, dukkhānupassanāya sukhasaññāya,",
  "anya-e0101n0:338_10": "anattānupassanāya attasaññāya, nibbidānupassanāya nandiyā, virāgānupassanāya rāgassa,",
  "anya-e0101n0:338_11": "nirodhānupassanāya samudayassa, paṭinissaggānupassanāya ādānassa, khayānupassanāya",
  "anya-e0101n0:338_12": "ghanasaññāya, vayānupassanāya āyūhanassa, vipariṇāmānupassanāya dhuvasaññāya, animittānupassanāya",
  "anya-e0101n0:338_13": "nimittassa, appaṇihitānupassanāya paṇidhiyā, suññatānupassanāya abhinivesassa, adhipaññādhammavipassanāya",
  "anya-e0101n0:338_14": "sārādānābhinivesassa, yathābhūtañāṇadassanena sammohābhinivesassa, ādīnavānupassanāya",
  "anya-e0101n0:338_15": "ālayābhinivesassa, paṭisaṅkhānupassanāya appaṭisaṅkhāya, vivaṭṭanānupassanāya saññogābhinivesassa,",
  "anya-e0101n0:338_16": "sotāpattimaggena diṭṭhekaṭṭhānaṃ kilesānaṃ, sakadāgāmimaggena oḷārikānaṃ kilesānaṃ,",
  "anya-e0101n0:338_17": "anāgāmimaggena aṇusahagatānaṃ kilesānaṃ, arahattamaggena sabbakilesānaṃ pahānaṃ sīlaṃ,",
  "anya-e0101n0:338_18": "veramaṇī, cetanā, saṃvaro, avītikkamo sīlaṃ. Evarūpāni sīlāni cittassa avippaṭisārāya",
  "anya-e0101n0:338_19": "saṃvattanti, pāmojjāya saṃvattanti, pītiyā saṃvattanti, passaddhiyā saṃvattanti,",
  "anya-e0101n0:338_20": "somanassāya saṃvattanti, āsevanāya saṃvattanti, bhāvanāya saṃvattanti, bahulīkammāya",
  "anya-e0101n0:338_21": "saṃvattanti, alaṅkārāya saṃvattanti, parikkhārāya saṃvattanti, parivārāya saṃvattanti,",
  "anya-e0101n0:338_22": "pāripūriyā saṃvattanti, ekantanibbidāya virāgāya nirodhāya upasamāya abhiññāya sambodhāya",
  "anya-e0101n0:338_23": "nibbānāya saṃvattantī”ti.",
  "anya-e0101n0:339_0": "Ettha ca pahānanti koci dhammo nāma natthi aññatra vuttappakārānaṃ pāṇātipātādīnaṃ",
  "anya-e0101n0:339_1": "anuppādamattato. Yasmā pana taṃ taṃ pahānaṃ tassa tassa kusaladhammassa patiṭṭhānaṭṭhena",
  "anya-e0101n0:339_2": "upadhāraṇaṃ hoti, vikampābhāvakaraṇena ca samādānaṃ. Tasmā pubbe vutteneva upadhāraṇasamādhānasaṅkhātena",
  "anya-e0101n0:339_3": "sīlanaṭṭhena sīlanti vuttaṃ. Itare cattāro dhammā tato tato veramaṇivasena, tassa",
  "anya-e0101n0:339_4": "tassa saṃvaravasena, tadubhayasampayuttacetanāvasena, taṃ taṃ avītikkamantassa avītikkamanavasena",
  "anya-e0101n0:339_5": "ca cetaso pavattisabbhāvaṃ sandhāya vuttā. Sīlaṭṭho pana tesaṃ pubbe pakāsitoyevāti.",
  "anya-e0101n0:339_6": "Evaṃ pahānasīlādivasena pañcavidhaṃ.",
  "anya-e0101n0:340": "Ettāvatā ca kiṃ sīlaṃ? Kenaṭṭhena sīlaṃ? Kānassa lakkhaṇarasapaccupaṭṭhānapadaṭṭhānāni? Kimānisaṃsaṃ sīlaṃ? Katividhaṃ cetaṃ sīlanti? Imesaṃ pañhānaṃ vissajjanaṃ niṭṭhitaṃ.",
  "anya-e0101n0:341": "Sīlasaṃkilesavodānaṃ",
  "anya-e0101n0:342_0": "21. Yaṃ pana vuttaṃ “ko cassa saṃkileso, kiṃ vodāna”nti. Tatra vadāma – khaṇḍādibhāvo",
  "anya-e0101n0:342_1": "sīlassa saṃkileso, akhaṇḍādibhāvo vodānaṃ. So pana khaṇḍādibhāvo lābhayasādihetukena",
  "anya-e0101n0:342_2": "bhedena ca sattavidhamethunasaṃyogena ca saṅgahito.",
  "anya-e0101n0:343_0": "Tathā hi yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,",
  "anya-e0101n0:343_1": "tassa sīlaṃ pariyante chinnasāṭako viya khaṇḍaṃ nāma hoti. Yassa pana vemajjhe bhinnaṃ,",
  "anya-e0101n0:343_2": "tassa majjhe chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni,",
  "anya-e0101n0:343_3": "tassa piṭṭhiyā vā kucchiyā vā uṭṭhitena visabhāgavaṇṇena kāḷarattādīnaṃ aññatarasarīravaṇṇā",
  "anya-e0101n0:343_4": "gāvī viya sabalaṃ nāma hoti. Yassa antarantarā bhinnāni, tassa antarantarā visabhāgavaṇṇabinduvicitrā",
  "anya-e0101n0:343_5": "gāvī viya kammāsaṃ nāma hoti. Evaṃ tāva lābhādihetukena bhedena khaṇḍādibhāvo hoti.",
  "anya-e0101n0:344": "Evaṃ sattavidhamethunasaṃyogavasena. Vuttañhi bhagavatā –",
  "anya-e0101n0:345_0": "“Idha, brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva",
  "anya-e0101n0:345_1": "kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaṃ",
  "anya-e0101n0:345_2": "parimaddanaṃ nhāpanaṃ sambāhanaṃ sādiyati, so tadassādeti, taṃ nikāmeti, tena ca",
  "anya-e0101n0:345_3": "vittiṃ āpajjati, idampi kho, brāhmaṇa, brahmacariyassa khaṇḍampi chiddampi sabalampi",
  "anya-e0101n0:345_4": "kammāsampi. Ayaṃ vuccati, brāhmaṇa, aparisuddhaṃ brahmacariyaṃ carati saṃyutto methunena",
  "anya-e0101n0:345_5": "saṃyogena, na parimuccati jātiyā. Jarāya maraṇena…pe… na parimuccati dukkhasmāti vadāmi.",
  "anya-e0101n0:346_0": "“Puna caparaṃ, brāhmaṇa, idhekacco samaṇo vā…pe… paṭijānamāno na heva kho mātugāmena",
  "anya-e0101n0:346_1": "saddhiṃ dvayaṃ dvayasamāpattiṃ samāpajjati. Napi mātugāmassa ucchādanaṃ…pe… sādiyati.",
  "anya-e0101n0:346_2": "Apica kho mātugāmena saddhiṃ sañjagghati saṃkīḷati saṃkelāyati, so tadassādeti…pe…",
  "anya-e0101n0:346_3": "na parimuccati dukkhasmāti vadāmi.",
  "anya-e0101n0:347_0": "“Puna caparaṃ, brāhmaṇa, idhekacco samaṇo vā…pe… na heva kho mātugāmena saddhiṃ dvayaṃ",
  "anya-e0101n0:347_1": "dvayasamāpattiṃ samāpajjati. Napi mātugāmassa ucchādanaṃ…pe… sādiyati. Napi mātugāmena",
  "anya-e0101n0:347_2": "saddhiṃ sañjagghati saṃkīḷati saṃkelāyati. Apica kho mātugāmassa cakkhunā cakkhuṃ",
  "anya-e0101n0:347_3": "upanijjhāyati pekkhati, so tadassādeti…pe… na parimuccati dukkhasmāti vadāmi.",
  "anya-e0101n0:348_0": "“Puna caparaṃ, brāhmaṇa, idhekacco samaṇo vā…pe… na heva kho mātugāmena… napi mātugāmassa…",
  "anya-e0101n0:348_1": "napi mātugāmena… napi mātugāmassa…pe… pekkhati. Apica kho mātugāmassa saddaṃ suṇāti",
  "anya-e0101n0:348_2": "tirokuṭṭā vā tiropākārā vā hasantiyā vā bhaṇantiyā vā gāyantiyā vā rodantiyā vā,",
  "anya-e0101n0:348_3": "so tadassādeti…pe… dukkhasmāti vadāmi.",
  "anya-e0101n0:349_0": "“Puna caparaṃ, brāhmaṇa, idhekacco samaṇo vā…pe… na heva kho mātugāmena… napi mātugāmassa…",
  "anya-e0101n0:349_1": "napi mātugāmena… napi mātugāmassa…pe… rodantiyā vā. Apica kho yānissa tāni pubbe",
  "anya-e0101n0:349_2": "mātugāmena saddhiṃ hasitalapitakīḷitāni, tāni anussarati, so tadassādeti…pe… dukkhasmāti vadāmi.",
  "anya-e0101n0:350_0": "“Puna caparaṃ, brāhmaṇa, idhekacco samaṇo vā…pe… na heva kho mātugāmena…pe… napi",
  "anya-e0101n0:350_1": "mātugāmassa…pe… napi yānissa tāni pubbe mātugāmena saddhiṃ hasitalapitakīḷitāni,",
  "anya-e0101n0:350_2": "tāni anussarati. Apica kho passati gahapatiṃ vā gahapatiputtaṃ vā pañcahi kāmaguṇehi",
  "anya-e0101n0:350_3": "samappitaṃ samaṅgībhūtaṃ paricārayamānaṃ, so tadassādeti…pe… dukkhasmāti vadāmi.",
  "anya-e0101n0:351_0": "“Puna caparaṃ, brāhmaṇa, idhekacco samaṇo vā…pe… na heva kho mātugāmena…pe… napi",
  "anya-e0101n0:351_1": "passati gahapatiṃ vā gahapatiputtaṃ vā…pe… paricārayamānaṃ. Apica kho aññataraṃ devanikāyaṃ",
  "anya-e0101n0:351_2": "paṇidhāya brahmacariyaṃ carati ‘imināhaṃ sīlena vā vatena vā tapena vā brahmacariyena",
  "anya-e0101n0:351_3": "vā devo vā bhavissāmi devaññataro vā’ti. So tadassādeti, taṃ nikāmeti, tena ca vittiṃ",
  "anya-e0101n0:351_4": "āpajjati. Idampi kho, brāhmaṇa, brahmacariyassa khaṇḍampi chiddampi sabalampi kammāsampī”ti.",
  "anya-e0101n0:352": "Evaṃ lābhādihetukena bhedena ca sattavidhamethunasaṃyogena ca khaṇḍādibhāvo saṅgahitoti veditabbo.",
  "anya-e0101n0:353_0": "Akhaṇḍādibhāvo pana sabbaso sikkhāpadānaṃ abhedena, bhinnānañca sappaṭikammānaṃ paṭikammakaraṇena,",
  "anya-e0101n0:353_1": "sattavidhamethunasaṃyogābhāvena ca, aparāya ca “kodho upanāho makkho paḷāso issā",
  "anya-e0101n0:353_2": "macchariyaṃ māyā sātheyyaṃ thambho sārambho māno atimāno mado pamādo”tiādīnaṃ pāpadhammānaṃ",
  "anya-e0101n0:353_3": "anuppattiyā, appicchatāsantuṭṭhitāsallekhatādīnañca guṇānaṃ uppattiyā saṅgahito.",
  "anya-e0101n0:354_0": "Yāni hi sīlāni lābhādīnampi atthāya abhinnāni, pamādadosena vā bhinnānipi paṭikammakatāni,",
  "anya-e0101n0:354_1": "methunasaṃyogehi vā kodhupanāhādīhi vā pāpadhammehi anupahatāni, tāni sabbaso akhaṇḍāni",
  "anya-e0101n0:354_2": "acchiddāni asabalāni akammāsānīti vuccanti. Tāniyeva bhujissabhāvakaraṇato ca bhujissāni,",
  "anya-e0101n0:354_3": "viññūhi pasatthattā viññupasatthāni, taṇhādiṭṭhīhi aparāmaṭṭhattā aparāmaṭṭhāni,",
  "anya-e0101n0:354_4": "upacārasamādhiṃ vā appanāsamādhiṃ vā saṃvattayantīti samādhisaṃvattanikāni ca honti.",
  "anya-e0101n0:354_5": "Tasmā nesaṃ esa ‘akhaṇḍādibhāvo vodāna’nti veditabbo.",
  "anya-e0101n0:355_0": "Taṃ panetaṃ vodānaṃ dvīhākārehi sampajjati sīlavipattiyā ca ādīnavadassanena, sīlasampattiyā",
  "anya-e0101n0:355_1": "ca ānisaṃsadassanena. Tattha “pañcime, bhikkhave, ādīnavā dussīlassa sīlavipattiyā”ti",
  "anya-e0101n0:355_2": "evamādisuttanayena sīlavipattiyā ādīnavo daṭṭhabbo.",
  "anya-e0101n0:356_0": "Apica dussīlo puggalo dussīlyahetu amanāpo hoti devamanussānaṃ, ananusāsanīyo sabrahmacārīnaṃ,",
  "anya-e0101n0:356_1": "dukkhito dussīlyagarahāsu, vippaṭisārī sīlavataṃ pasaṃsāsu, tāya ca pana dussīlyatāya",
  "anya-e0101n0:356_2": "sāṇasāṭako viya dubbaṇṇo hoti. Ye kho panassa diṭṭhānugatiṃ āpajjanti, tesaṃ dīgharattaṃ",
  "anya-e0101n0:356_3": "apāyadukkhāvahanato dukkhasamphasso. Yesaṃ deyyadhammaṃ paṭiggaṇhāti, tesaṃ namahapphalakaraṇato",
  "anya-e0101n0:356_4": "appaggho. Anekavassagaṇikagūthakūpo viya dubbisodhano. Chavālātamiva ubhato paribāhiro.",
  "anya-e0101n0:356_5": "Bhikkhubhāvaṃ paṭijānantopi abhikkhuyeva gogaṇaṃ anubandhagadrabho viya. Satatubbiggo",
  "anya-e0101n0:356_6": "sabbaverikapuriso viya. Asaṃvāsāraho matakaḷevaraṃ viya. Sutādiguṇayuttopi sabrahmacārīnaṃ",
  "anya-e0101n0:356_7": "apūjāraho susānaggi viya brāhmaṇānaṃ. Abhabbo visesādhigame andho viya rūpadassane.",
  "anya-e0101n0:356_8": "Nirāso saddhamme caṇḍālakumārako viya rajje. Sukhitosmīti maññamānopi dukkhitova",
  "anya-e0101n0:356_9": "aggikkhandhapariyāye vuttadukkhabhāgitāya.",
  "anya-e0101n0:357_0": "Dussīlānañhi pañcakāmaguṇaparibhogavandanamānanādisukhassādagadhitacittānaṃ tappaccayaṃ",
  "anya-e0101n0:357_1": "anussaraṇamattenāpi hadayasantāpaṃ janayitvā uṇhalohituggārappavattanasamatthaṃ atikaṭukaṃ",
  "anya-e0101n0:357_2": "dukkhaṃ dassento sabbākārena paccakkhakammavipāko bhagavā āha –",
  "anya-e0101n0:358_0": "“Passatha no tumhe, bhikkhave, amuṃ mahantaṃ aggikkhandhaṃ ādittaṃ sampajjalitaṃ",
  "anya-e0101n0:358_1": "sajotibhūta’nti? Evaṃ, bhanteti. Taṃ kiṃ maññatha, bhikkhave, katamaṃ nu kho varaṃ",
  "anya-e0101n0:358_2": "yaṃ amuṃ mahantaṃ aggikkhandhaṃ ādittaṃ sampajjalitaṃ sajotibhūtaṃ āliṅgetvā upanisīdeyya",
  "anya-e0101n0:358_3": "vā upanipajjeyya vā, yaṃ khattiyakaññaṃ vā brāhmaṇakaññaṃ vā gahapatikaññaṃ vā mudutalunahatthapādaṃ",
  "anya-e0101n0:358_4": "āliṅgetvā upanisīdeyya vā upanipajjeyya vāti. Etadeva, bhante, varaṃ yaṃ khattiyakaññaṃ",
  "anya-e0101n0:358_5": "vā…pe… upanipajjeyya vā. Dukkhaṃ hetaṃ, bhante, yaṃ amuṃ mahantaṃ aggikkhandhaṃ…pe…",
  "anya-e0101n0:358_6": "upanipajjeyya vāti. Ārocayāmi vo, bhikkhave, paṭivedayāmi vo, bhikkhave, yathā etadeva",
  "anya-e0101n0:358_7": "tassa varaṃ dussīlassa pāpadhammassa asucisaṅkassarasamācārassa paṭicchannakammantassa",
  "anya-e0101n0:358_8": "assamaṇassa samaṇapaṭiññassa abrahmacārissa brahmacāripaṭiññassa antopūtikassa avassutassa",
  "anya-e0101n0:358_9": "kasambujātassa yaṃ amuṃ mahantaṃ aggikkhandhaṃ…pe… upanipajjeyya vā. Taṃ kissa hetu?",
  "anya-e0101n0:358_10": "Tatonidānaṃ hi so, bhikkhave, maraṇaṃ vā nigaccheyya maraṇamattaṃ vā dukkhaṃ, na",
  "anya-e0101n0:358_11": "tveva tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyā”ti.",
  "anya-e0101n0:359": "Evaṃ aggikkhandhupamāya itthipaṭibaddhapañcakāmaguṇaparibhogapaccayaṃ dukkhaṃ dassetvā eteneva upāyena –",
  "anya-e0101n0:360_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso daḷhāya vāḷarajjuyā",
  "anya-e0101n0:360_1": "ubho jaṅghā veṭhetvā ghaṃseyya, sā chaviṃ chindeyya, chaviṃ chetvā cammaṃ chindeyya,",
  "anya-e0101n0:360_2": "cammaṃ chetvā maṃsaṃ chindeyya, maṃsaṃ chetvā nhāruṃ chindeyya, nhāruṃ chetvā aṭṭhiṃ",
  "anya-e0101n0:360_3": "chindeyya, aṭṭhiṃ chetvā aṭṭhimiñjaṃ āhacca tiṭṭheyya, yaṃ vā khattiyamahāsālānaṃ",
  "anya-e0101n0:360_4": "vā brāhmaṇamahāsālānaṃ vā gahapatimahāsālānaṃ vā abhivādanaṃ sādiyeyyā”ti ca.",
  "anya-e0101n0:361_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tiṇhāya sattiyā",
  "anya-e0101n0:361_1": "teladhotāya paccorasmiṃ pahareyya, yaṃ vā khattiyamahāsālānaṃ vā brāhmaṇamahāsālānaṃ",
  "anya-e0101n0:361_2": "vā gahapatimahāsālānaṃ vā añjalikammaṃ sādiyeyyā”ti ca.",
  "anya-e0101n0:362_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayopaṭṭena",
  "anya-e0101n0:362_1": "ādittena sampajjalitena sajotibhūtena kāyaṃ sampaliveṭheyya, yaṃ vā khattiyamahāsālānaṃ",
  "anya-e0101n0:362_2": "vā brāhmaṇamahāsālānaṃ vā gahapatimahāsālānaṃ vā saddhādeyyaṃ cīvaraṃ paribhuñjeyyā”ti ca.",
  "anya-e0101n0:363_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayosaṅkunā",
  "anya-e0101n0:363_1": "ādittena sampajjalitena sajotibhūtena mukhaṃ vivaritvā tattaṃ lohaguḷaṃ ādittaṃ sampajjalitaṃ",
  "anya-e0101n0:363_2": "sajotibhūtaṃ mukhe pakkhipeyya, taṃ tassa oṭṭhampi ḍaheyya, mukhampi, jivhampi, kaṇṭhampi,",
  "anya-e0101n0:363_3": "udarampi ḍaheyya, antampi antaguṇampi ādāya adhobhāgaṃ nikkhameyya, yaṃ vā khattiya…",
  "anya-e0101n0:363_4": "brāhmaṇa… gahapatimahāsālānaṃ vā saddhādeyyaṃ piṇḍapātaṃ paribhuñjeyyā”ti ca.",
  "anya-e0101n0:364_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso sīse vā gahetvā",
  "anya-e0101n0:364_1": "khandhe vā gahetvā tattaṃ ayomañcaṃ vā ayopīṭhaṃ vā ādittaṃ sampajjalitaṃ sajotibhūtaṃ",
  "anya-e0101n0:364_2": "abhinisīdāpeyya vā abhinipajjāpeyya vā, yaṃ vā khattiya… brāhmaṇa… gahapatimahāsālānaṃ",
  "anya-e0101n0:364_3": "vā saddhādeyyaṃ mañcapīṭhaṃ paribhuñjeyyā”ti ca.",
  "anya-e0101n0:365_0": "“Taṃ kiṃ maññatha, bhikkhave, katamaṃ nu kho varaṃ yaṃ balavā puriso uddhaṃpādaṃ",
  "anya-e0101n0:365_1": "adhosiraṃ gahetvā tattāya ayokumbhiyā pakkhipeyya ādittāya sampajjalitāya sajotibhūtāya,",
  "anya-e0101n0:365_2": "so tattha pheṇuddehakaṃ paccamāno sakimpi uddhaṃ gaccheyya, sakimpi adho gaccheyya,",
  "anya-e0101n0:365_3": "sakimpi tiriyaṃ gaccheyya, yaṃ vā khattiya… brāhmaṇa… gahapatimahāsālānaṃ vā saddhādeyyaṃ",
  "anya-e0101n0:365_4": "vihāraṃ paribhuñjeyyā”ti cāti.",
  "anya-e0101n0:366": "Imāhi vāḷarajjutiṇhasattiayopaṭṭaayoguḷaayomañcaayopīṭhaayokumbhīupamāhi abhivādanaañjalikammacīvarapiṇḍapātamañcapīṭhavihāraparibhogapaccayaṃ dukkhaṃ dassesi. Tasmā –",
  "anya-e0101n0:367": "Aggikkhandhāliṅganadukkhādhikadukkhakaṭukaphalaṃ;",
  "anya-e0101n0:368": "Avijahato kāmasukhaṃ, sukhaṃ kuto bhinnasīlassa.",
  "anya-e0101n0:369": "Abhivādanasādiyane, kiṃ nāma sukhaṃ vipannasīlassa;",
  "anya-e0101n0:370": "Daḷhavāḷarajjughaṃsanadukkhādhikadukkhabhāgissa.",
  "anya-e0101n0:371": "Saddhānamañjalikammasādiyane kiṃ sukhaṃ asīlassa;",
  "anya-e0101n0:372": "Sattippahāradukkhādhimattadukkhassa yaṃhetu.",
  "anya-e0101n0:373": "Cīvaraparibhogasukhaṃ, kiṃ nāma asaṃyatassa;",
  "anya-e0101n0:374": "Yena ciraṃ anubhavitabbo, niraye jalitaayopaṭṭasamphasso.",
  "anya-e0101n0:375": "Madhuropi piṇḍapāto, halāhalavisūpamo asīlassa;",
  "anya-e0101n0:376": "Ādittā gilitabbā, ayoguḷā yena cirarattaṃ.",
  "anya-e0101n0:377": "Sukhasammatopi dukkho, asīlino mañcapīṭhaparibhogo;",
  "anya-e0101n0:378": "Yaṃ bādhissanti ciraṃ, jalitaayomañcapīṭhāni.",
  "anya-e0101n0:379": "Dussīlassa vihāre, saddhādeyyamhi kā nivāsa rati;",
  "anya-e0101n0:380": "Jalitesu nivasitabbaṃ, yena ayokumbhimajjhesu.",
  "anya-e0101n0:381": "Saṅkasarasamācāro, kasambujāto avassuto pāpo;",
  "anya-e0101n0:382": "Antopūtīti ca yaṃ, nindanto āha lokagaru.",
  "anya-e0101n0:383": "Dhī jīvitaṃ asaññatassa, tassa samaṇajanavesadhārissa;",
  "anya-e0101n0:384": "Assamaṇassa upahataṃ, khatamattānaṃ vahantassa.",
  "anya-e0101n0:385": "Gūthaṃ viya kuṇapaṃ viya, maṇḍanakāmā vivajjayantīdha;",
  "anya-e0101n0:386": "Yaṃ nāma sīlavanto, santo kiṃ jīvitaṃ tassa.",
  "anya-e0101n0:387": "Sabbabhayehi amutto, mutto sabbehi adhigamasukhehi;",
  "anya-e0101n0:388": "Supihitasaggadvāro, apāyamaggaṃ samārūḷho.",
  "anya-e0101n0:389": "Karuṇāya vatthubhūto, kāruṇikajanassa nāma ko añño;",
  "anya-e0101n0:390": "Dussīlasamo dussī, latāya iti bahuvidhā dosāti.",
  "anya-e0101n0:391": "Evamādinā paccavekkhaṇena sīlavipattiyaṃ ādīnavadassanaṃ vuttappakāraviparītato sīlasampattiyā ānisaṃsadassanañca veditabbaṃ. Apica –",
  "anya-e0101n0:392": "Tassa pāsādikaṃ hoti, pattacīvaradhāraṇaṃ;",
  "anya-e0101n0:393": "Pabbajjā saphalā tassa, yassa sīlaṃ sunimmalaṃ.",
  "anya-e0101n0:394": "Attānuvādādibhayaṃ, suddhasīlassa bhikkhuno;",
  "anya-e0101n0:395": "Andhakāraṃ viya raviṃ, hadayaṃ nāvagāhati.",
  "anya-e0101n0:396": "Sīlasampattiyā bhikkhu, sobhamāno tapovane;",
  "anya-e0101n0:397": "Pabhāsampattiyā cando, gagane viya sobhati.",
  "anya-e0101n0:398": "Kāyagandhopi pāmojjaṃ, sīlavantassa bhikkhuno;",
  "anya-e0101n0:399": "Karoti api devānaṃ, sīlagandhe kathāva kā.",
  "anya-e0101n0:400": "Sabbesaṃ gandhajātānaṃ, sampattiṃ abhibhuyyati;",
  "anya-e0101n0:401": "Avighātī disā sabbā, sīlagandho pavāyati.",
  "anya-e0101n0:402": "Appakāpi katā kārā, sīlavante mahapphalā;",
  "anya-e0101n0:403": "Hontīti sīlavā hoti, pūjāsakkārabhājanaṃ.",
  "anya-e0101n0:404": "Sīlavantaṃ na bādhanti, āsavā diṭṭhadhammikā;",
  "anya-e0101n0:405": "Samparāyikadukkhānaṃ, mūlaṃ khanati sīlavā.",
  "anya-e0101n0:406": "Yā manussesu sampatti, yā ca devesu sampadā;",
  "anya-e0101n0:407": "Na sā sampannasīlassa, icchato hoti dullabhā.",
  "anya-e0101n0:408": "Accantasantā pana yā, ayaṃ nibbānasampadā;",
  "anya-e0101n0:409": "Mano sampannasīlassa, tameva anudhāvati.",
  "anya-e0101n0:410": "Sabbasampattimūlamhi, sīlamhi iti paṇḍito;",
  "anya-e0101n0:411": "Anekākāravokāraṃ, ānisaṃsaṃ vibhāvayeti.",
  "anya-e0101n0:412_0": "Evañhi vibhāvayato sīlavipattito ubbijjitvā sīlasampattininnaṃ mānasaṃ hoti. Tasmā",
  "anya-e0101n0:412_1": "yathāvuttaṃ imaṃ sīlavipattiyā ādīnavaṃ imañca sīlasampattiyā ānisaṃsaṃ disvā sabbādarena",
  "anya-e0101n0:412_2": "sīlaṃ vodāpetabbanti.",
  "anya-e0101n0:413": "Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena desite visuddhimagge sīlaṃ tāva paridīpitaṃ hoti.",
  "anya-e0101n0:414": "Iti sādhujanapāmojjatthāya kate visuddhimagge",
  "anya-e0101n0:415": "Sīlaniddeso nāma paṭhamo paricchedo.",
  "anya-e0101n0:416": "2. Dhutaṅganiddeso",
  "anya-e0101n0:417_0": "22. Idāni yehi appicchatāsantuṭṭhitādīhi guṇehi vuttappakārassa sīlassa vodānaṃ hoti,",
  "anya-e0101n0:417_1": "te guṇe sampādetuṃ yasmā samādinnasīlena yoginā dhutaṅgasamādānaṃ kātabbaṃ. Evañhissa",
  "anya-e0101n0:417_2": "appicchatāsantuṭṭhitāsallekhapavivekāpacayavīriyārambhasubharatādiguṇasalilavikkhālitamalaṃ",
  "anya-e0101n0:417_3": "sīlañceva suparisuddhaṃ bhavissati, vatāni ca sampajjissanti. Iti anavajjasīlabbataguṇaparisuddhasabbasamācāro",
  "anya-e0101n0:417_4": "porāṇe ariyavaṃsattaye patiṭṭhāya catutthassa bhāvanārāmatāsaṅkhātassa ariyavaṃsassa",
  "anya-e0101n0:417_5": "adhigamāraho bhavissati. Tasmā dhutaṅgakathaṃ ārabhissāma.",
  "anya-e0101n0:418_0": "Bhagavatā hi pariccattalokāmisānaṃ kāye ca jīvite ca anapekkhānaṃ anulomapaṭipadaṃyeva",
  "anya-e0101n0:418_1": "ārādhetukāmānaṃ kulaputtānaṃ terasadhutaṅgāni anuññātāni. Seyyathidaṃ – paṃsukūlikaṅgaṃ,",
  "anya-e0101n0:418_2": "tecīvarikaṅgaṃ, piṇḍapātikaṅgaṃ, sapadānacārikaṅgaṃ, ekāsanikaṅgaṃ, pattapiṇḍikaṅgaṃ,",
  "anya-e0101n0:418_3": "khalupacchābhattikaṅgaṃ, āraññikaṅgaṃ, rukkhamūlikaṅgaṃ, abbhokāsikaṅgaṃ, sosānikaṅgaṃ,",
  "anya-e0101n0:418_4": "yathāsanthatikaṅgaṃ, nesajjikaṅganti. Tattha –",
  "anya-e0101n0:419": "Atthato lakkhaṇādīhi, samādānavidhānato;",
  "anya-e0101n0:420": "Pabhedato bhedato ca, tassa tassānisaṃsato.",
  "anya-e0101n0:421": "Kusalattikato ceva, dhutādīnaṃ vibhāgato;",
  "anya-e0101n0:422": "Samāsabyāsato cāpi, viññātabbo vinicchayo.",
  "anya-e0101n0:423_0": "23. Tattha atthatoti tāva rathikasusānasaṅkārakūṭādīnaṃ yattha katthaci paṃsūnaṃ",
  "anya-e0101n0:423_1": "upari ṭhitattā abbhuggataṭṭhena tesu tesu paṃsukūlamivāti paṃsukūlaṃ, atha vā paṃsu",
  "anya-e0101n0:423_2": "viya kucchitabhāvaṃ ulatīti paṃsukūlaṃ, kucchitabhāvaṃ gacchatīti vuttaṃ hoti. Evaṃ",
  "anya-e0101n0:423_3": "laddhanibbacanassa paṃsukūlassa dhāraṇaṃ paṃsukūlaṃ, taṃ sīlamassāti paṃsukūliko.",
  "anya-e0101n0:423_4": "Paṃsukūlikassa aṅgaṃ paṃsukūlikaṅgaṃ. Aṅganti kāraṇaṃ vuccati. Tasmā yena samādānena",
  "anya-e0101n0:423_5": "so paṃsukūliko hoti, tassetaṃ adhivacananti veditabbaṃ.",
  "anya-e0101n0:424": "Eteneva nayena saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko. Tecīvarikassa aṅgaṃ tecīvarikaṅgaṃ.",
  "anya-e0101n0:425_0": "Bhikkhāsaṅkhātānaṃ pana āmisapiṇḍānaṃ pātoti piṇḍapāto, parehi dinnānaṃ piṇḍānaṃ",
  "anya-e0101n0:425_1": "patte nipatananti vuttaṃ hoti. Taṃ piṇḍapātaṃ uñchati taṃ taṃ kulaṃ upasaṅkamanto",
  "anya-e0101n0:425_2": "gavesatīti piṇḍapātiko. Piṇḍāya vā patituṃ vatametassāti piṇḍapātī, patitunti carituṃ,",
  "anya-e0101n0:425_3": "piṇḍapātī eva piṇḍapātiko. Piṇḍapātikassa aṅgaṃ piṇḍapātikaṅgaṃ.",
  "anya-e0101n0:426_0": "Dānaṃ vuccati avakhaṇḍanaṃ, apetaṃ dānatoti apadānaṃ, anavakhaṇḍananti attho. Saha",
  "anya-e0101n0:426_1": "apadānena sapadānaṃ, avakhaṇḍanarahitaṃ anugharanti vuttaṃ hoti. Sapadānaṃ carituṃ",
  "anya-e0101n0:426_2": "idamassa sīlanti sapadānacārī, sapadānacārī eva sapadānacāriko. Tassa aṅgaṃ sapadānacārikaṅgaṃ.",
  "anya-e0101n0:427": "Ekāsane bhojanaṃ ekāsanaṃ, taṃ sīlamassāti ekāsaniko. Tassa aṅgaṃ ekāsanikaṅgaṃ.",
  "anya-e0101n0:428_0": "Dutiyabhājanassa paṭikkhittattā kevalaṃ ekasmiṃyeva patte piṇḍo pattapiṇḍo. Idāni",
  "anya-e0101n0:428_1": "pattapiṇḍagahaṇe pattapiṇḍasaññaṃ katvā pattapiṇḍo sīlamassāti pattapiṇḍiko. Tassa",
  "anya-e0101n0:428_2": "aṅgaṃ pattapiṇḍikaṅgaṃ.",
  "anya-e0101n0:429_0": "Khalūti paṭisedhanatthe nipāto. Pavāritena satā pacchā laddhaṃ bhattaṃ pacchābhattaṃ",
  "anya-e0101n0:429_1": "nāma, tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane",
  "anya-e0101n0:429_2": "pacchābhattasaññaṃ katvā pacchābhattaṃ sīlamassāti pacchābhattiko. Na pacchābhattiko",
  "anya-e0101n0:429_3": "khalupacchābhattiko. Samādānavasena paṭikkhittātirittabhojanassetaṃ nāmaṃ. Aṭṭhakathāyaṃ",
  "anya-e0101n0:429_4": "pana vuttaṃ khalūti eko sakuṇo. So mukhena phalaṃ gahetvā tasmiṃ patite puna aññaṃ",
  "anya-e0101n0:429_5": "na khādati. Tādiso ayanti khalupacchābhattiko. Tassa aṅgaṃ khalupacchābhattikaṅgaṃ.",
  "anya-e0101n0:430": "Araññe nivāso sīlamassāti āraññiko. Tassa aṅgaṃ āraññikaṅgaṃ.",
  "anya-e0101n0:431": "Rukkhamūle nivāso rukkhamūlaṃ, taṃ sīlamassāti rukkhamūliko. Rukkhamūlikassa aṅgaṃ rukkhamūlikaṅgaṃ. Abbhokāsikasosānikaṅgesupi eseva nayo.",
  "anya-e0101n0:432_0": "Yadeva santhataṃ yathāsanthataṃ, idaṃ tuyhaṃ pāpuṇātīti evaṃ paṭhamaṃ uddiṭṭhasenāsanassetaṃ",
  "anya-e0101n0:432_1": "adhivacanaṃ. Tasmiṃ yathāsanthate viharituṃ sīlamassāti yathāsanthatiko. Tassa aṅgaṃ",
  "anya-e0101n0:432_2": "yathāsanthatikaṅgaṃ.",
  "anya-e0101n0:433": "Sayanaṃ paṭikkhipitvā nisajjāya viharituṃ sīlamassāti nesajjiko. Tassa aṅgaṃ nesajjikaṅgaṃ.",
  "anya-e0101n0:434_0": "Sabbāneva panetāni tena tena samādānena dhutakilesattā dhutassa bhikkhuno aṅgāni,",
  "anya-e0101n0:434_1": "kilesadhunanato vā dhutanti laddhavohāraṃ ñāṇaṃ aṅgaṃ etesanti dhutaṅgāni. Atha vā",
  "anya-e0101n0:434_2": "dhutāni ca tāni paṭipakkhaniddhunanato aṅgāni ca paṭipattiyātipi dhutaṅgāni. Evaṃ",
  "anya-e0101n0:434_3": "tāvettha atthato viññātabbo vinicchayo.",
  "anya-e0101n0:435_0": "Sabbāneva panetāni samādānacetanālakkhaṇāni. Vuttampi cetaṃ “yo samādiyati, so puggalo.",
  "anya-e0101n0:435_1": "Yena samādiyati, cittacetasikā ete dhammā. Yā samādānacetanā, taṃ dhutaṅgaṃ. Yaṃ",
  "anya-e0101n0:435_2": "paṭikkhipati, taṃ vatthū”ti. Sabbāneva ca loluppaviddhaṃsanarasāni, nilloluppabhāvapaccupaṭṭhānāni",
  "anya-e0101n0:435_3": "appicchatādiariyadhammapadaṭṭhānāni. Evamettha lakkhaṇādīhi veditabbo vinicchayo.",
  "anya-e0101n0:436_0": "Samādānavidhānatotiādīsu pana pañcasu sabbāneva dhutaṅgāni dharamāne bhagavati bhagavatova",
  "anya-e0101n0:436_1": "santike samādātabbāni. Parinibbute mahāsāvakassa santike. Tasmiṃ asati khīṇāsavassa,",
  "anya-e0101n0:436_2": "anāgāmissa, sakadāgāmissa, sotāpannassa, tipiṭakassa, dvipiṭakassa, ekapiṭakassa,",
  "anya-e0101n0:436_3": "ekasaṅgītikassa, aṭṭhakathācariyassa. Tasmiṃ asati dhutaṅgadharassa, tasmimpi asati",
  "anya-e0101n0:436_4": "cetiyaṅgaṇaṃ sammajjitvā ukkuṭikaṃ nisīditvā sammāsambuddhassa santike vadantena",
  "anya-e0101n0:436_5": "viya samādātabbāni, apica sayampi samādātuṃ vaṭṭati eva. Ettha ca cetiyapabbate dve",
  "anya-e0101n0:436_6": "bhātikattherānaṃ jeṭṭhakabhātu dhutaṅgappicchatāya vatthu kathetabbaṃ. Ayaṃ tāva sādhāraṇakathā.",
  "anya-e0101n0:437": "1. Paṃsukūlikaṅgakathā",
  "anya-e0101n0:438_0": "24. Idāni ekekassa samādānavidhānappabhedabhedānisaṃse vaṇṇayissāma. Paṃsukūlikaṅgaṃ",
  "anya-e0101n0:438_1": "tāva “gahapatidānacīvaraṃ paṭikkhipāmi, paṃsukūlikaṅgaṃ samādiyāmī”ti imesu dvīsu",
  "anya-e0101n0:438_2": "vacanesu aññatarena samādinnaṃ hoti. Idaṃ tāvettha samādānaṃ.",
  "anya-e0101n0:439_0": "Evaṃ samādinnadhutaṅgena pana tena sosānikaṃ, pāpaṇikaṃ, rathiyacoḷaṃ, saṅkāracoḷaṃ,",
  "anya-e0101n0:439_1": "sotthiyaṃ, nhānacoḷaṃ, titthacoḷaṃ, gatapaccāgataṃ, aggiḍaḍḍhaṃ, gokhāyitaṃ, upacikākhāyitaṃ,",
  "anya-e0101n0:439_2": "undūrakhāyitaṃ, antacchinnaṃ, dasācchinnaṃ, dhajāhaṭaṃ, thūpacīvaraṃ, samaṇacīvaraṃ,",
  "anya-e0101n0:439_3": "ābhisekikaṃ, iddhimayaṃ, panthikaṃ, vātāhaṭaṃ, devadattiyaṃ, sāmuddiyantietesu aññataraṃ",
  "anya-e0101n0:439_4": "cīvaraṃ gahetvā phāletvā dubbalaṭṭhānaṃ pahāya thiraṭṭhānāni dhovitvā cīvaraṃ katvā",
  "anya-e0101n0:439_5": "porāṇaṃ gahapaticīvaraṃ apanetvā paribhuñjitabbaṃ.",
  "anya-e0101n0:440_0": "Tattha sosānikanti susāne patitakaṃ. Pāpaṇikanti āpaṇadvāre patitakaṃ. Rathiyacoḷanti",
  "anya-e0101n0:440_1": "puññatthikehi vātapānantarena rathikāya chaḍḍitacoḷakaṃ. Saṅkāracoḷanti saṅkāraṭṭhāne",
  "anya-e0101n0:440_2": "chaḍḍitacoḷakaṃ. Sotthiyanti gabbhamalaṃ puñchitvā chaḍḍitavatthaṃ. Tissāmaccamātā",
  "anya-e0101n0:440_3": "kira satagghanakena vatthena gabbhamalaṃ puñchāpetvā paṃsukūlikā gaṇhissantīti tālaveḷimagge",
  "anya-e0101n0:440_4": "chaḍḍāpesi. Bhikkhū jiṇṇakaṭṭhānatthameva gaṇhanti. Nhānacoḷanti yaṃ bhūtavejjehi",
  "anya-e0101n0:440_5": "sasīsaṃ nhāpitā kāḷakaṇṇicoḷanti chaḍḍetvā gacchanti.",
  "anya-e0101n0:441_0": "Titthacoḷanti nhānatitthe chaḍḍitapilotikā. Gatapaccāgatanti yaṃ manussā susānaṃ",
  "anya-e0101n0:441_1": "gantvā paccāgatā nhatvā chaḍḍenti. Aggiḍaḍḍhanti agginā ḍaḍḍhappadesaṃ. Tañhi manussā",
  "anya-e0101n0:441_2": "chaḍḍenti. Gokhāyitādīni pākaṭāneva. Tādisānipi hi manussā chaḍḍenti. Dhajāhaṭanti",
  "anya-e0101n0:441_3": "nāvaṃ ārohantā dhajaṃ bandhitvā ārūhanti. Taṃ tesaṃ dassanātikkame gahetuṃ vaṭṭati.",
  "anya-e0101n0:441_4": "Yampi yuddhabhūmiyaṃ dhajaṃ bandhitvā ṭhapitaṃ, taṃ dvinnampi senānaṃ gatakāle gahetuṃ vaṭṭati.",
  "anya-e0101n0:442_0": "Thūpacīvaranti vammikaṃ parikkhipitvā balikammaṃ kataṃ. Samaṇacīvaranti bhikkhusantakaṃ.",
  "anya-e0101n0:442_1": "Ābhisekikanti rañño abhisekaṭṭhāne chaḍḍitacīvaraṃ. Iddhimayanti ehibhikkhucīvaraṃ.",
  "anya-e0101n0:442_2": "Panthikanti antarāmagge patitakaṃ. Yaṃ pana sāmikānaṃ satisammosena patitaṃ, taṃ",
  "anya-e0101n0:442_3": "thokaṃ rakkhitvā gahetabbaṃ. Vātāhaṭanti vātena paharitvā dūre pātitaṃ, taṃ pana",
  "anya-e0101n0:442_4": "sāmike apassantena gahetuṃ vaṭṭati. Devadattiyanti anuruddhattherassa viya devatāhi",
  "anya-e0101n0:442_5": "dinnakaṃ. Sāmuddiyanti samuddavīcīhi thale ussāritaṃ.",
  "anya-e0101n0:443_0": "Yaṃ pana saṅghassa demāti dinnaṃ, coḷakabhikkhāya vā caramānehi laddhaṃ, na taṃ paṃsukūlaṃ.",
  "anya-e0101n0:443_1": "Bhikkhudattiyepi yaṃ vassaggena gāhetvā vā dīyati, senāsanacīvaraṃ vā hoti, na taṃ",
  "anya-e0101n0:443_2": "paṃsukūlaṃ. No gāhāpetvā dinnameva paṃsukūlaṃ. Tatrapi yaṃ dāyakehi bhikkhussa pādamūle",
  "anya-e0101n0:443_3": "nikkhittaṃ, tena pana bhikkhunā paṃsukūlikassa hatthe ṭhapetvā dinnaṃ, taṃ ekatosuddhikaṃ",
  "anya-e0101n0:443_4": "nāma. Yaṃ bhikkhuno hatthe ṭhapetvā dinnaṃ, tena pana pādamūle ṭhapitaṃ, tampi ekatosuddhikaṃ.",
  "anya-e0101n0:443_5": "Yaṃ bhikkhunopi pādamūle ṭhapitaṃ, tenāpi tatheva dinnaṃ, taṃ ubhatosuddhikaṃ. Yaṃ",
  "anya-e0101n0:443_6": "hatthe ṭhapetvā laddhaṃ, hattheyeva ṭhapitaṃ, taṃ anukkaṭṭhacīvaraṃ nāma. Iti imaṃ",
  "anya-e0101n0:443_7": "paṃsukūlabhedaṃ ñatvā paṃsukūlikena cīvaraṃ paribhuñjitabbanti idamettha vidhānaṃ.",
  "anya-e0101n0:444_0": "Ayaṃ pana pabhedo, tayo paṃsukūlikā ukkaṭṭho majjhimo mudūti. Tattha sosānikaṃyeva",
  "anya-e0101n0:444_1": "gaṇhanto ukkaṭṭho hoti. Pabbajitā gaṇhissantīti ṭhapitakaṃ gaṇhanto majjhimo. Pādamūle",
  "anya-e0101n0:444_2": "ṭhapetvā dinnakaṃ gaṇhanto mudūti.",
  "anya-e0101n0:445": "Tesu yassa kassaci attano ruciyā gihidinnakaṃ sāditakkhaṇe dhutaṅgaṃ bhijjati. Ayamettha bhedo.",
  "anya-e0101n0:446_0": "Ayaṃ panānisaṃso, “paṃsukūlacīvaraṃ nissāya pabbajjā”ti vacanato nissayānurūpapaṭipattisabbhāvo,",
  "anya-e0101n0:446_1": "paṭhame ariyavaṃse patiṭṭhānaṃ, ārakkhadukkhābhāvo, aparāyattavuttitā, corabhayena",
  "anya-e0101n0:446_2": "abhayatā, paribhogataṇhāya abhāvo, samaṇasāruppaparikkhāratā, “appāni ceva sulabhāni",
  "anya-e0101n0:446_3": "ca tāni ca anavajjānī”ti bhagavatā saṃvaṇṇitapaccayatā, pāsādikatā, appicchatādīnaṃ",
  "anya-e0101n0:446_4": "phalanipphatti, sammāpaṭipattiyā anubrūhanaṃ, pacchimāya janatāya diṭṭhānugatiāpādananti.",
  "anya-e0101n0:447": "Mārasenavighātāya, paṃsukūladharo yati;",
  "anya-e0101n0:448": "Sannaddhakavaco yuddhe, khattiyo viya sobhati.",
  "anya-e0101n0:449": "Pahāya kāsikādīni, varavatthāni dhāritaṃ;",
  "anya-e0101n0:450": "Yaṃ lokagarunā ko taṃ, paṃsukūlaṃ na dhāraye.",
  "anya-e0101n0:451": "Tasmā hi attano bhikkhu, paṭiññaṃ samanussaraṃ;",
  "anya-e0101n0:452": "Yogācārānukūlamhi, paṃsukūle rato siyāti.",
  "anya-e0101n0:453": "Ayaṃ tāva paṃsukūlikaṅge samādānavidhānappabhedabhedānisaṃsavaṇṇanā.",
  "anya-e0101n0:454": "2. Tecīvarikaṅgakathā",
  "anya-e0101n0:455": "25. Tadanantaraṃ pana tecīvarikaṅgaṃ “catutthakacīvaraṃ paṭikkhipāmi, tecīvarikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:456_0": "Tena pana tecīvarikena cīvaradussaṃ labhitvā yāva aphāsukabhāvena kātuṃ vā na sakkoti,",
  "anya-e0101n0:456_1": "vicārakaṃ vā na labhati, sūciādīsu vāssa kiñci na sampajjati, tāva nikkhipitabbaṃ.",
  "anya-e0101n0:456_2": "Nikkhittapaccayā doso natthi. Rajitakālato pana paṭṭhāya nikkhipituṃ na vaṭṭati,",
  "anya-e0101n0:456_3": "dhutaṅgacoro nāma hoti. Idamassa vidhānaṃ.",
  "anya-e0101n0:457_0": "Pabhedato pana ayampi tividho hoti. Tattha ukkaṭṭhena rajanakāle paṭhamaṃ antaravāsakaṃ",
  "anya-e0101n0:457_1": "vā uttarāsaṅgaṃ vā rajitvā taṃ nivāsetvā itaraṃ rajitabbaṃ. Taṃ pārupitvā saṅghāṭi",
  "anya-e0101n0:457_2": "rajitabbā. Saṅghāṭiṃ pana nivāsetuṃ na vaṭṭati. Idamassa gāmantasenāsane vattaṃ.",
  "anya-e0101n0:457_3": "Āraññake pana dve ekato dhovitvā rajituṃ vaṭṭati. Yathā pana kañci disvā sakkoti",
  "anya-e0101n0:457_4": "kāsāvaṃ ākaḍḍhitvā uparikātuṃ, evaṃ āsanne ṭhāne nisīditabbaṃ. Majjhimassa rajanasālāyaṃ",
  "anya-e0101n0:457_5": "rajanakāsāvaṃ nāma hoti, taṃ nivāsetvā vā pārupitvā vā rajanakammaṃ kātuṃ vaṭṭati.",
  "anya-e0101n0:457_6": "Mudukassa sabhāgabhikkhūnaṃ cīvarāni nivāsetvā vā pārupitvā vā rajanakammaṃ kātuṃ",
  "anya-e0101n0:457_7": "vaṭṭati. Tatraṭṭhakapaccattharaṇampi tassa vaṭṭati. Pariharituṃ pana na vaṭṭati.",
  "anya-e0101n0:457_8": "Sabhāgabhikkhūnaṃ cīvarampi antarantarā paribhuñjituṃ vaṭṭati. Dhutaṅgatecīvarikassa",
  "anya-e0101n0:457_9": "pana catutthaṃ vattamānaṃ aṃsakāsāvameva vaṭṭati. Tañca kho vitthārato vidatthi,",
  "anya-e0101n0:457_10": "dīghato tihatthameva vaṭṭati.",
  "anya-e0101n0:458": "Imesaṃ pana tiṇṇampi catutthakacīvaraṃ sāditakkhaṇeyeva dhutaṅgaṃ bhijjati. Ayamettha bhedo.",
  "anya-e0101n0:459_0": "Ayaṃ panānisaṃso, tecīvariko bhikkhu santuṭṭho hoti kāyaparihārikena cīvarena. Tenassa",
  "anya-e0101n0:459_1": "pakkhino viya samādāyeva gamanaṃ, appasamārambhatā, vatthasannidhiparivajjanaṃ, sallahukavuttitā,",
  "anya-e0101n0:459_2": "atirekacīvaraloluppappahānaṃ, kappiye mattakāritāya sallekhavuttitā, appicchatādīnaṃ",
  "anya-e0101n0:459_3": "phalanipphattīti evamādayo guṇā sampajjantīti.",
  "anya-e0101n0:460": "Atirekavatthataṇhaṃ, pahāya sannidhivivajjito dhīro;",
  "anya-e0101n0:461": "Santosasukharasaññū, ticīvaradharo bhavati yogī.",
  "anya-e0101n0:462": "Tasmā sapattacaraṇo, pakkhīva sacīvarova yogivaro;",
  "anya-e0101n0:463": "Sukhamanuvicaritukāmo, cīvaraniyame ratiṃ kayirāti.",
  "anya-e0101n0:464": "Ayaṃ tecīvarikaṅge samādānavidhānappabhedabhedānisaṃsavaṇṇanā.",
  "anya-e0101n0:465": "3. Piṇḍapātikaṅgakathā",
  "anya-e0101n0:466": "26. Piṇḍapātikaṅgampi “atirekalābhaṃ paṭikkhipāmi, piṇḍapātikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:467_0": "Tena pana piṇḍapātikena “saṅghabhattaṃ, uddesabhattaṃ, nimantanabhattaṃ, salākabhattaṃ,",
  "anya-e0101n0:467_1": "pakkhikaṃ, uposathikaṃ, pāṭipadikaṃ, āgantukabhattaṃ, gamikabhattaṃ, gilānabhattaṃ,",
  "anya-e0101n0:467_2": "gilānupaṭṭhākabhattaṃ, vihārabhattaṃ, dhurabhattaṃ, vārakabhatta”nti etāni cuddasa",
  "anya-e0101n0:467_3": "bhattāni na sāditabbāni. Sace pana “saṅghabhattaṃ gaṇhathā”tiādinā nayena avatvā",
  "anya-e0101n0:467_4": "“amhākaṃ gehe saṅgho bhikkhaṃ gaṇhātu, tumhepi bhikkhaṃ gaṇhathā”ti vatvā dinnāni",
  "anya-e0101n0:467_5": "honti, tāni sādituṃ vaṭṭanti. Saṅghato nirāmisasalākāpi vihāre pakkabhattampi vaṭṭatiyevāti idamassa vidhānaṃ.",
  "anya-e0101n0:468_0": "Pabhedato pana ayampi tividho hoti. Tattha ukkaṭṭho puratopi pacchatopi āhaṭabhikkhaṃ",
  "anya-e0101n0:468_1": "gaṇhati, pattadvāre ṭhatvā pattaṃ gaṇhantānampi deti, paṭikkamanaṃ āharitvā dinnabhikkhampi",
  "anya-e0101n0:468_2": "gaṇhati, taṃ divasaṃ pana nisīditvā bhikkhaṃ na gaṇhati. Majjhimo taṃ divasaṃ nisīditvāpi",
  "anya-e0101n0:468_3": "gaṇhati, svātanāya pana nādhivāseti. Mudukosvātanāyapi punadivasāyapi bhikkhaṃ adhivāseti.",
  "anya-e0101n0:468_4": "Te ubhopi serivihārasukhaṃ na labhanti, ukkaṭṭhova labhati. Ekasmiṃ kira gāme ariyavaṃso",
  "anya-e0101n0:468_5": "hoti, ukkaṭṭho itare āha – “āyāmāvuso, dhammasavanāyā”ti. Tesu eko ekenamhi, bhante,",
  "anya-e0101n0:468_6": "manussena nisīdāpitoti āha. Aparo mayā, bhante, svātanāya ekassa bhikkhā adhivāsitāti.",
  "anya-e0101n0:468_7": "Evaṃ te ubho parihīnā. Itaro pātova piṇḍāya caritvā gantvā dhammarasaṃ paṭisaṃvedesi.",
  "anya-e0101n0:469": "Imesaṃ pana tiṇṇampi saṅghabhattādiatirekalābhaṃ sāditakkhaṇeva dhutaṅgaṃ bhijjati. Ayamettha bhedo.",
  "anya-e0101n0:470_0": "Ayaṃ panānisaṃso, “piṇḍiyālopabhojanaṃ nissāya pabbajjā”ti vacanato nissayānurūpapaṭipattisabbhāvo,",
  "anya-e0101n0:470_1": "dutiye ariyavaṃse patiṭṭhānaṃ, aparāyattavuttitā, “appāni ceva sulabhāni ca tāni",
  "anya-e0101n0:470_2": "ca anavajjānī”ti bhagavatā saṃvaṇṇitapaccayatā, kosajjanimmaddanatā, parisuddhājīvatā,",
  "anya-e0101n0:470_3": "sekhiyapaṭipattipūraṇaṃ, aparapositā, parānuggahakiriyā, mānappahānaṃ, rasataṇhānivāraṇaṃ,",
  "anya-e0101n0:470_4": "gaṇabhojanaparamparabhojanacārittasikkhāpadehi anāpattitā, appicchatādīnaṃ anulomavuttitā,",
  "anya-e0101n0:470_5": "sammāpaṭipattibrūhanaṃ, pacchimajanatānukampananti.",
  "anya-e0101n0:471": "Piṇḍiyālopasantuṭṭho, aparāyattajīviko;",
  "anya-e0101n0:472": "Pahīnāhāraloluppo, hoti cātuddiso yati.",
  "anya-e0101n0:473": "Vinodayati kosajjaṃ, ājīvassa visujjhati;",
  "anya-e0101n0:474": "Tasmā hi nātimaññeyya, bhikkhācariyāya sumedhaso.",
  "anya-e0101n0:475": "Evarūpassa hi –",
  "anya-e0101n0:476": "“Piṇḍapātikassa bhikkhuno,",
  "anya-e0101n0:477": "Attabharassa anaññaposino;",
  "anya-e0101n0:478": "Devāpi pihayanti tādino,",
  "anya-e0101n0:479": "No ce lābhasilokanissito”ti.",
  "anya-e0101n0:480": "Ayaṃ piṇḍapātikaṅge samādānavidhānappabhedabhedānisaṃsavaṇṇanā.",
  "anya-e0101n0:481": "4. Sapadānacārikaṅgakathā",
  "anya-e0101n0:482": "27. Sapadānacārikaṅgampi “loluppacāraṃ paṭikkhipāmi, sapadānacārikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:483_0": "Tena pana sapadānacārikena gāmadvāre ṭhatvā parissayābhāvo sallakkhetabbo. Yassā",
  "anya-e0101n0:483_1": "racchāya vā gāme vā parissayo hoti, taṃ pahāya aññattha carituṃ vaṭṭati. Yasmiṃ gharadvāre",
  "anya-e0101n0:483_2": "vā racchāya vā gāme vā kiñci na labhati, agāmasaññaṃ katvā gantabbaṃ. Yattha kiñci",
  "anya-e0101n0:483_3": "labhati, taṃ pahāya gantuṃ na vaṭṭati. Iminā ca bhikkhunā kālataraṃ pavisitabbaṃ,",
  "anya-e0101n0:483_4": "evañhi aphāsukaṭṭhānaṃ pahāya aññattha gantuṃ sakkhissati. Sace panassa vihāre dānaṃ",
  "anya-e0101n0:483_5": "dentā antarāmagge vā āgacchantā manussā pattaṃ gahetvā piṇḍapātaṃ denti vaṭṭati.",
  "anya-e0101n0:483_6": "Iminā ca maggaṃ gacchantenāpi bhikkhācāravelāyaṃ sampattagāmaṃ anatikkamitvā caritabbameva.",
  "anya-e0101n0:483_7": "Tattha alabhitvā vā thokaṃ labhitvā vā gāmapaṭipāṭiyā caritabbanti idamassa vidhānaṃ.",
  "anya-e0101n0:484_0": "Pabhedato pana ayampi tividho hoti. Tattha ukkaṭṭho purato āhaṭabhikkhampi pacchato",
  "anya-e0101n0:484_1": "āhaṭabhikkhampi paṭikkamanaṃ āharitvā diyyamānampi na gaṇhati, pattadvāre pana pattaṃ",
  "anya-e0101n0:484_2": "vissajjeti. Imasmiñhi dhutaṅge mahākassapattherena sadiso nāma natthi. Tassapi pattavissaṭṭhaṭṭhānameva",
  "anya-e0101n0:484_3": "paññāyati. Majjhimo purato vā pacchato vā āhaṭampi paṭikkamanaṃ āhaṭampi gaṇhati,",
  "anya-e0101n0:484_4": "pattadvārepi pattaṃ vissajjeti, na pana bhikkhaṃ āgamayamāno nisīdati. Evaṃ so ukkaṭṭhapiṇḍapātikassa",
  "anya-e0101n0:484_5": "anulometi. Muduko taṃ divasaṃ nisīditvā āgameti.",
  "anya-e0101n0:485": "Imesaṃ pana tiṇṇampi loluppacāre uppannamatte dhutaṅgaṃ bhijjati. Ayamettha bhedo.",
  "anya-e0101n0:486_0": "Ayaṃ panānisaṃso, kulesu niccanavakatā, candūpamatā, kulamaccherappahānaṃ, samānukampitā,",
  "anya-e0101n0:486_1": "kulūpakādīnavābhāvo, avhānānabhinandanā, abhihārena anatthikatā, appicchatādīnaṃ anulomavuttitāti.",
  "anya-e0101n0:487": "Candūpamo niccanavo kulesu,",
  "anya-e0101n0:488": "Amaccharī sabbasamānukampo;",
  "anya-e0101n0:489": "Kulūpakādīnavavippamutto,",
  "anya-e0101n0:490": "Hotīdha bhikkhu sapadānacārī.",
  "anya-e0101n0:491": "Loluppacārañca pahāya tasmā,",
  "anya-e0101n0:492": "Okkhittacakkhu yugamattadassī;",
  "anya-e0101n0:493": "Ākaṅkhamāno bhuvi sericāraṃ,",
  "anya-e0101n0:494": "Careyya dhīro sapadānacāranti.",
  "anya-e0101n0:495": "Ayaṃ sapadānacārikaṅge samādānavidhānappabhedabhedānisaṃsavaṇṇanā.",
  "anya-e0101n0:496": "5. Ekāsanikaṅgakathā",
  "anya-e0101n0:497": "28. Ekāsanikaṅgampi “nānāsanabhojanaṃ paṭikkhipāmi, ekāsanikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:498_0": "Tena pana ekāsanikena āsanasālāyaṃ nisīdantena therāsane anisīditvā “idaṃ mayhaṃ",
  "anya-e0101n0:498_1": "pāpuṇissatī”ti patirūpaṃ āsanaṃ sallakkhetvā nisīditabbaṃ. Sacassa vippakate bhojane",
  "anya-e0101n0:498_2": "ācariyo vā upajjhāyo vā āgacchati, uṭṭhāya vattaṃ kātuṃ vaṭṭati. Tipiṭakacūḷābhayatthero",
  "anya-e0101n0:498_3": "panāha “āsanaṃ vā rakkheyya bhojanaṃ vā, ayañca vippakatabhojano, tasmā vattaṃ karotu,",
  "anya-e0101n0:498_4": "bhojanaṃ pana mā bhuñjatū”ti. Idamassa vidhānaṃ.",
  "anya-e0101n0:499_0": "Pabhedato pana ayampi tividho hoti. Tattha ukkaṭṭho appaṃ vā hotu bahu vā, yamhi",
  "anya-e0101n0:499_1": "bhojane hatthaṃ otāreti, tato aññaṃ gaṇhituṃ na labhati. Sacepi manussā “therena",
  "anya-e0101n0:499_2": "na kiñci bhutta”nti sappiādīni āharanti, bhesajjatthameva vaṭṭanti, na āhāratthaṃ.",
  "anya-e0101n0:499_3": "Majjhimo yāva patte bhattaṃ na khīyati, tāva aññaṃ gaṇhituṃ labhati. Ayañhi bhojanapariyantiko",
  "anya-e0101n0:499_4": "nāma hoti. Muduko yāva āsanā na vuṭṭhāti tāva bhuñjituṃ labhati. So hi udakapariyantiko",
  "anya-e0101n0:499_5": "vā hoti yāva pattadhovanaṃ na gaṇhāti tāva bhuñjanato, āsanapariyantiko vā yāva na",
  "anya-e0101n0:499_6": "vuṭṭhāti tāva bhuñjanato.",
  "anya-e0101n0:500": "Imesaṃ pana tiṇṇampi nānāsanabhojanaṃ bhuttakkhaṇe dhutaṅgaṃ bhijjati. Ayamettha bhedo.",
  "anya-e0101n0:501": "Ayaṃ panānisaṃso, appābādhatā, appātaṅkatā, lahuṭṭhānaṃ, balaṃ, phāsuvihāro, anatirittapaccayā anāpatti, rasataṇhāvinodanaṃ appicchatādīnaṃ anulomavuttitāti.",
  "anya-e0101n0:502": "Ekāsanabhojane rataṃ,",
  "anya-e0101n0:503": "Na yatiṃ bhojanapaccayā rujā;",
  "anya-e0101n0:504": "Visahanti rase alolupo,",
  "anya-e0101n0:505": "Parihāpeti na kammamattano.",
  "anya-e0101n0:506": "Iti phāsuvihārakāraṇe,",
  "anya-e0101n0:507": "Sucisallekharatūpasevite;",
  "anya-e0101n0:508": "Janayetha visuddhamānaso,",
  "anya-e0101n0:509": "Ratimekāsanabhojane yatīti.",
  "anya-e0101n0:510": "Ayaṃ ekāsanikaṅge samādānavidhānappabhedabhedānisaṃsavaṇṇanā.",
  "anya-e0101n0:511": "6. Pattapiṇḍikaṅgakathā",
  "anya-e0101n0:512": "29. Pattapiṇḍikaṅgampi “dutiyakabhājanaṃ paṭikkhipāmi, pattapiṇḍikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:513_0": "Tena pana pattapiṇḍikena yāgupānakāle bhājane ṭhapetvā byañjane laddhe byañjanaṃ",
  "anya-e0101n0:513_1": "vā paṭhamaṃ khāditabbaṃ, yāgu vā pātabbā. Sace pana yāguyaṃ pakkhipati, pūtimacchakādimhi",
  "anya-e0101n0:513_2": "byañjane pakkhitte yāgu paṭikūlā hoti, appaṭikūlameva ca katvā bhuñjituṃ vaṭṭati.",
  "anya-e0101n0:513_3": "Tasmā tathārūpaṃ byañjanaṃ sandhāya idaṃ vuttaṃ. Yaṃ pana madhusakkarādikaṃ appaṭikūlaṃ",
  "anya-e0101n0:513_4": "hoti, taṃ pakkhipitabbaṃ. Gaṇhantena ca pamāṇayuttameva gaṇhitabbaṃ. Āmakasākaṃ hatthena",
  "anya-e0101n0:513_5": "gahetvā khādituṃ vaṭṭati. Tathā pana akatvā patteyeva pakkhipitabbaṃ. Dutiyakabhājanassa",
  "anya-e0101n0:513_6": "pana paṭikkhittattā aññaṃ rukkhapaṇṇampi na vaṭṭatīti idamassa vidhānaṃ.",
  "anya-e0101n0:514_0": "Pabhedato pana ayampi tividho hoti. Tattha ukkaṭṭhassa aññatra ucchukhādanakālā kacavarampi",
  "anya-e0101n0:514_1": "chaḍḍetuṃ na vaṭṭati. Odanapiṇḍamacchamaṃsapūvepi bhinditvā khādituṃ na vaṭṭati.",
  "anya-e0101n0:514_2": "Majjhimassa ekena hatthena bhinditvā khādituṃ vaṭṭati, hatthayogī nāmesa. Muduko",
  "anya-e0101n0:514_3": "pana pattayogī nāma hoti, tassa yaṃ sakkā hoti patte pakkhipituṃ, taṃ sabbaṃ hatthena",
  "anya-e0101n0:514_4": "vā dantehi vā bhinditvā khādituṃ vaṭṭati.",
  "anya-e0101n0:515": "Imesaṃ pana tiṇṇampi dutiyakabhājanaṃ sāditakkhaṇe dhutaṅgaṃ bhijjati. Ayamettha bhedo.",
  "anya-e0101n0:516": "Ayaṃ panānisaṃso, nānārasataṇhāvinodanaṃ. Atricchatāya pahānaṃ, āhāre payojanamattadassitā, thālakādipariharaṇakhedābhāvo, avikkhittabhojitā, appicchatādīnaṃ anulomavuttitāti.",
  "anya-e0101n0:517": "Nānābhājanavikkhepaṃ, hitvā okkhittalocano;",
  "anya-e0101n0:518": "Khaṇanto viya mūlāni, rasataṇhāya subbato.",
  "anya-e0101n0:519": "Sarūpaṃ viya santuṭṭhiṃ, dhārayanto sumānaso;",
  "anya-e0101n0:520": "Paribhuñjeyya āhāraṃ, ko añño pattapiṇḍikoti.",
  "anya-e0101n0:521": "Ayaṃ pattapiṇḍikaṅge samādānavidhānappabhedabhedānisaṃsavaṇṇanā.",
  "anya-e0101n0:522": "7. Khalupacchābhattikaṅgakathā",
  "anya-e0101n0:523": "30. Khalupacchābhattikaṅgampi “atirittabhojanaṃ paṭikkhipāmi, khalupacchābhattikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:524": "Tena pana khalupacchābhattikena pavāretvā puna bhojanaṃ kappiyaṃ kāretvā na bhuñjitabbaṃ. Idamassa vidhānaṃ.",
  "anya-e0101n0:525_0": "Pabhedato pana ayampi tividho hoti. Tattha ukkaṭṭho yasmā paṭhamapiṇḍe pavāraṇā nāma",
  "anya-e0101n0:525_1": "natthi, tasmiṃ pana ajjhohariyamāne aññaṃ paṭikkhipato hoti, tasmā evaṃ pavārito",
  "anya-e0101n0:525_2": "paṭhamapiṇḍaṃ ajjhoharitvā dutiyapiṇḍaṃ na bhuñjati. Majjhimo yasmiṃ bhojane pavārito,",
  "anya-e0101n0:525_3": "tadeva bhuñjati. Muduko pana yāva āsanā na vuṭṭhāti tāva bhuñjati.",
  "anya-e0101n0:526": "Imesaṃ pana tiṇṇampi pavāritānaṃ kappiyaṃ kārāpetvā bhuttakkhaṇe dhutaṅgaṃ bhijjati. Ayamettha bhedo.",
  "anya-e0101n0:527": "Ayaṃ panānisaṃso, anatirittabhojanāpattiyā dūrabhāvo, odarikattābhāvo, nirāmisasannidhitā, puna pariyesanāya abhāvo, appicchatādīnaṃ anulomavuttitāti.",
  "anya-e0101n0:528": "Pariyesanāya khedaṃ, na yāti na karoti sannidhiṃ dhīro;",
  "anya-e0101n0:529": "Odarikattaṃ pajahati, khalupacchābhattiko yogī.",
  "anya-e0101n0:530": "Tasmā sugatapasatthaṃ, santosaguṇādivuḍḍhisañjananaṃ;",
  "anya-e0101n0:531": "Dose vidhunitukāmo, bhajeyya yogī dhutaṅgamidanti.",
  "anya-e0101n0:532": "Ayaṃ khalupacchābhattikaṅge samādānavidhānappabhedabhedānisaṃsavaṇṇanā.",
  "anya-e0101n0:533": "8. Āraññikaṅgakathā",
  "anya-e0101n0:534": "31. Āraññikaṅgampi “gāmantasenāsanaṃ paṭikkhipāmi, āraññikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:535": "Tena pana āraññikena gāmantasenāsanaṃ pahāya araññe aruṇaṃ uṭṭhāpetabbaṃ. Tattha saddhiṃ upacārena gāmoyeva gāmantasenāsanaṃ.",
  "anya-e0101n0:536": "Gāmo nāma yo koci ekakuṭiko vā anekakuṭiko vā parikkhitto vā aparikkhitto vā samanusso vā amanusso vā antamaso atirekacātumāsaniviṭṭho yo koci satthopi.",
  "anya-e0101n0:537_0": "Gāmūpacāro nāma parikkhittassa gāmassa sace anurādhapurasseva dve indakhīlā honti,",
  "anya-e0101n0:537_1": "abbhantarime indakhīle ṭhitassa thāmamajjhimassa purisassa leḍḍupāto. Tassa lakkhaṇaṃ",
  "anya-e0101n0:537_2": "yathā taruṇamanussā attano balaṃ dassentā bāhaṃ pasāretvā leḍḍuṃ khipanti, evaṃ khittassa",
  "anya-e0101n0:537_3": "leḍḍussa patanaṭṭhānabbhantaranti vinayadharā. Suttantikā pana kākanivāraṇaniyamena",
  "anya-e0101n0:537_4": "khittassāti vadanti. Aparikkhittagāme yaṃ sabbapaccantimassa gharassa dvāre ṭhito",
  "anya-e0101n0:537_5": "mātugāmo bhājanena udakaṃ chaḍḍeti, tassa patanaṭṭhānaṃ gharūpacāro. Tato vuttanayena",
  "anya-e0101n0:537_6": "eko leḍḍupāto gāmo, dutiyo gāmūpacāro.",
  "anya-e0101n0:538_0": "Araññaṃ pana vinayapariyāye tāva “ṭhapetvā gāmañca gāmūpacārañca sabbametaṃ arañña”nti",
  "anya-e0101n0:538_1": "vuttaṃ. Abhidhammapariyāye “nikkhamitvā bahi indakhīlā, sabbametaṃ arañña”nti vuttaṃ.",
  "anya-e0101n0:538_2": "Imasmiṃ pana suttantikapariyāye “āraññakaṃ nāma senāsanaṃ pañcadhanusatikaṃ pacchima”nti",
  "anya-e0101n0:538_3": "idaṃ lakkhaṇaṃ. Taṃ āropitena ācariyadhanunā parikkhittassa gāmassa indakhīlato aparikkhittassa",
  "anya-e0101n0:538_4": "paṭhamaleḍḍupātato paṭṭhāya yāva vihāraparikkhepā minitvā vavatthapetabbaṃ.",
  "anya-e0101n0:539_0": "Sace pana vihāro aparikkhitto hoti, yaṃ sabbapaṭhamaṃ senāsanaṃ vā bhattasālā vā",
  "anya-e0101n0:539_1": "dhuvasannipātaṭṭhānaṃ vā bodhi vā cetiyaṃ vā dūre cepi senāsanato hoti, taṃ paricchedaṃ",
  "anya-e0101n0:539_2": "katvā minitabbanti vinayaṭṭhakathāsu vuttaṃ. Majjhimaṭṭhakathāyaṃ pana vihārassapi",
  "anya-e0101n0:539_3": "gāmasseva upacāraṃ nīharitvā ubhinnaṃ leḍḍupātānaṃ antarā minitabbanti vuttaṃ. Idamettha pamāṇaṃ.",
  "anya-e0101n0:540_0": "Sacepi āsanne gāmo hoti, vihāre ṭhitehi mānusakānaṃ saddo suyyati, pabbatanadīādīhi",
  "anya-e0101n0:540_1": "pana antaritattā na sakkā ujuṃ gantuṃ. Yo tassa pakatimaggo hoti, sacepi nāvāya sañcaritabbo,",
  "anya-e0101n0:540_2": "tena maggena pañcadhanusatikaṃ gahetabbaṃ. Yo pana āsannagāmassa aṅgasampādanatthaṃ",
  "anya-e0101n0:540_3": "tato tato maggaṃ pidahati, ayaṃ dhutaṅgacoro hoti.",
  "anya-e0101n0:541_0": "Sace pana āraññikassa bhikkhuno upajjhāyo vā ācariyo vā gilāno hoti, tena araññe",
  "anya-e0101n0:541_1": "sappāyaṃ alabhantena gāmantasenāsanaṃ netvā upaṭṭhātabbo. Kālasseva pana nikkhamitvā",
  "anya-e0101n0:541_2": "aṅgayuttaṭṭhāne aruṇaṃ uṭṭhāpetabbaṃ. Sace aruṇuṭṭhānavelāyaṃ tesaṃ ābādho vaḍḍhati,",
  "anya-e0101n0:541_3": "tesaṃyeva kiccaṃ kātabbaṃ. Na dhutaṅgasuddhikena bhavitabbanti idamassa vidhānaṃ.",
  "anya-e0101n0:542": "Pabhedato pana ayampi tividho hoti. Tattha ukkaṭṭhena sabbakālaṃ araññe aruṇaṃ uṭṭhāpetabbaṃ. Majjhimo cattāro vassike māse gāmante vasituṃ labhati. Muduko hemantikepi.",
  "anya-e0101n0:543_0": "Imesaṃ pana tiṇṇampi yathā paricchinne kāle araññato āgantvā gāmantasenāsane dhammassavanaṃ",
  "anya-e0101n0:543_1": "suṇantānaṃ aruṇe uṭṭhitepi dhutaṅgaṃ na bhijjati. Sutvā gacchantānaṃ antarāmagge",
  "anya-e0101n0:543_2": "uṭṭhitepi na bhijjati. Sace pana uṭṭhitepi dhammakathike muhuttaṃ nipajjitvā gamissāmāti",
  "anya-e0101n0:543_3": "niddāyantānaṃ aruṇaṃ uṭṭhahati, attano vā ruciyā gāmantasenāsane aruṇaṃ uṭṭhapenti,",
  "anya-e0101n0:543_4": "dhutaṅgaṃ bhijjatīti ayamettha bhedo.",
  "anya-e0101n0:544_0": "Ayaṃ panānisaṃso, āraññiko bhikkhu araññasaññaṃ manasikaronto bhabbo aladdhaṃ vā",
  "anya-e0101n0:544_1": "samādhiṃ paṭiladdhuṃ laddhaṃ vā rakkhituṃ, satthāpissa attamano hoti. Yathāha – “tenāhaṃ,",
  "anya-e0101n0:544_2": "nāgita, tassa bhikkhuno attamano homi araññavihārenā”ti. Pantasenāsanavāsino cassa",
  "anya-e0101n0:544_3": "asappāyarūpādayo cittaṃ na vikkhipanti, vigatasantāso hoti, jīvitanikantiṃ jahati,",
  "anya-e0101n0:544_4": "pavivekasukharasaṃ assādeti, paṃsukūlikādibhāvopi cassa patirūpo hotīti.",
  "anya-e0101n0:545": "Pavivitto asaṃsaṭṭho, pantasenāsane rato;",
  "anya-e0101n0:546": "Ārādhayanto nāthassa, vanavāsena mānasaṃ.",
  "anya-e0101n0:547": "Eko araññe nivasaṃ, yaṃ sukhaṃ labhate yati;",
  "anya-e0101n0:548": "Rasaṃ tassa na vindanti, api devā saindakā.",
  "anya-e0101n0:549": "Paṃsukūlañca esova, kavacaṃ viya dhārayaṃ;",
  "anya-e0101n0:550": "Araññasaṅgāmagato, avasesadhutāyudho.",
  "anya-e0101n0:551": "Samattho nacirasseva, jetuṃ māraṃ savāhiniṃ;",
  "anya-e0101n0:552": "Tasmā araññavāsamhi, ratiṃ kayirātha paṇḍitoti.",
  "anya-e0101n0:553": "Ayaṃ āraññikaṅge samādānavidhānappabhedabhedānisaṃsavaṇṇanā.",
  "anya-e0101n0:554": "9. Rukkhamūlikaṅgakathā",
  "anya-e0101n0:555": "32. Rukkhamūlikaṅgampi “channaṃ paṭikkhipāmi, rukkhamūlikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:556_0": "Tena pana rukkhamūlikena sīmantarikarukkhaṃ, cetiyarukkhaṃ, niyyāsarukkhaṃ, phalarukkhaṃ,",
  "anya-e0101n0:556_1": "vaggulirukkhaṃ, susirarukkhaṃ, vihāramajjhe ṭhitarukkhanti ime rukkhe vivajjetvā",
  "anya-e0101n0:556_2": "vihārapaccante ṭhitarukkho gahetabboti idamassa vidhānaṃ.",
  "anya-e0101n0:557_0": "Pabhedato pana ayampi tividho hoti. Tattha ukkaṭṭho yathārucitaṃ rukkhaṃ gahetvā",
  "anya-e0101n0:557_1": "paṭijaggāpetuṃ na labhati. Pādena paṇṇasaṭaṃ apanetvā vasitabbaṃ. Majjhimo taṃ ṭhānaṃ",
  "anya-e0101n0:557_2": "sampattehiyeva paṭijaggāpetuṃ labhati. Mudukena ārāmikasamaṇuddese pakkositvā sodhāpetvā",
  "anya-e0101n0:557_3": "samaṃ kārāpetvā vālukaṃ okirāpetvā pākāraparikkhepaṃ kārāpetvā dvāraṃ yojāpetvā vasitabbaṃ.",
  "anya-e0101n0:557_4": "Mahadivase pana rukkhamūlikena tattha anisīditvā aññattha paṭicchanne ṭhāne nisīditabbaṃ.",
  "anya-e0101n0:558": "Imesaṃ pana tiṇṇampi channe vāsaṃ kappitakkhaṇe dhutaṅgaṃ bhijjati. Jānitvā channe aruṇaṃ uṭṭhāpitamatteti aṅguttarabhāṇakā. Ayamettha bhedo.",
  "anya-e0101n0:559_0": "Ayaṃ panānisaṃso, rukkhamūlasenāsanaṃ nissāya pabbajjāti vacanato nissayānurūpapaṭipattisabbhāvo,",
  "anya-e0101n0:559_1": "appāni ceva sulabhāni ca tāni ca anavajjānīti bhagavatā saṃvaṇṇitapaccayatā, abhiṇhaṃ",
  "anya-e0101n0:559_2": "tarupaṇṇavikāradassanena aniccasaññāsamuṭṭhāpanatā, senāsanamaccherakammārāmatānaṃ",
  "anya-e0101n0:559_3": "abhāvo, devatāhi sahavāsitā, appicchatādīnaṃ anulomavuttitāti.",
  "anya-e0101n0:560": "Vaṇṇito buddhaseṭṭhena, nissayoti ca bhāsito;",
  "anya-e0101n0:561": "Nivāso pavivittassa, rukkhamūlasamo kuto.",
  "anya-e0101n0:562": "Āvāsamaccherahare, devatā paripālite;",
  "anya-e0101n0:563": "Pavivitte vasanto hi, rukkhamūlamhi subbato.",
  "anya-e0101n0:564": "Abhirattāni nīlāni, paṇḍūni patitāni ca;",
  "anya-e0101n0:565": "Passanto tarupaṇṇāni, niccasaññaṃ panūdati.",
  "anya-e0101n0:566": "Tasmā hi buddhadāyajjaṃ, bhāvanābhiratālayaṃ;",
  "anya-e0101n0:567": "Vivittaṃ nātimaññeyya, rukkhamūlaṃ vicakkhaṇoti.",
  "anya-e0101n0:568": "Ayaṃ rukkhamūlikaṅge samādānavidhānappabhedabhedānisaṃsavaṇṇanā.",
  "anya-e0101n0:569": "10. Abbhokāsikaṅgakathā",
  "anya-e0101n0:570": "33. Abbhokāsikaṅgampi “channañca rukkhamūlañca paṭikkhipāmi, abbhokāsikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:571_0": "Tassa pana abbhokāsikassa dhammassavanāya vā uposathatthāya vā uposathāgāraṃ pavisituṃ",
  "anya-e0101n0:571_1": "vaṭṭati. Sace paviṭṭhassa devo vassati, deve vassamāne anikkhamitvā vassūparame nikkhamitabbaṃ.",
  "anya-e0101n0:571_2": "Bhojanasālaṃ vā aggisālaṃ vā pavisitvā vattaṃ kātuṃ, bhojanasālāya there bhikkhū",
  "anya-e0101n0:571_3": "bhattena āpucchituṃ, uddisantena vā uddisāpentena vā channaṃ pavisituṃ, bahi dunnikkhittāni",
  "anya-e0101n0:571_4": "mañcapīṭhādīni anto pavesetuñca vaṭṭati. Sace maggaṃ gacchantena vuḍḍhatarānaṃ parikkhāro",
  "anya-e0101n0:571_5": "gahito hoti, deve vassante maggamajjhe ṭhitaṃ sālaṃ pavisituṃ vaṭṭati. Sace na kiñci",
  "anya-e0101n0:571_6": "gahitaṃ hoti, sālāya ṭhassāmīti vegena gantuṃ na vaṭṭati. Pakatigatiyā gantvā paviṭṭhena",
  "anya-e0101n0:571_7": "pana yāva vassūparamā ṭhatvā gantabbanti idamassa vidhānaṃ. Rukkhamūlikassāpi eseva nayo.",
  "anya-e0101n0:572_0": "Pabhedato pana ayampi tividho hoti. Tattha ukkaṭṭhassa rukkhaṃ vā pabbataṃ vā gehaṃ",
  "anya-e0101n0:572_1": "vā upanissāya vasituṃ na vaṭṭati. Abbhokāseyeva cīvarakuṭiṃ katvā vasitabbaṃ. Majjhimassa",
  "anya-e0101n0:572_2": "rukkhapabbatagehāni upanissāya anto appavisitvā vasituṃ vaṭṭati. Mudukassa acchannamariyādaṃ",
  "anya-e0101n0:572_3": "pabbhārampi sākhāmaṇḍapopi pīṭhapaṭopi khettarakkhakādīhi chaḍḍitā tatraṭṭhakakuṭikāpi vaṭṭatīti.",
  "anya-e0101n0:573": "Imesaṃ pana tiṇṇampi vāsatthāya channaṃ vā rukkhamūlaṃ vā paviṭṭhakkhaṇe dhutaṅgaṃ bhijjati. Jānitvā tattha aruṇaṃ uṭṭhāpitamatteti aṅguttarabhāṇakā. Ayamettha bhedo.",
  "anya-e0101n0:574_0": "Ayaṃ panānisaṃso, āvāsapalibodhupacchedo, thinamiddhapanūdanaṃ, “migā viya asaṅgacārino,",
  "anya-e0101n0:574_1": "aniketā viharanti bhikkhavo”ti pasaṃsāya anurūpatā, nissaṅgatā, cātuddisatā, appicchatādīnaṃ anulomavuttitāti.",
  "anya-e0101n0:575": "Anagāriyabhāvassa, anurūpe adullabhe;",
  "anya-e0101n0:576": "Tārāmaṇivitānamhi, candadīpappabhāsite.",
  "anya-e0101n0:577": "Abbhokāse vasaṃ bhikkhu, migabhūtena cetasā;",
  "anya-e0101n0:578": "Thinamiddhaṃ vinodetvā, bhāvanārāmataṃ sito.",
  "anya-e0101n0:579": "Pavivekarasassādaṃ, nacirasseva vindati;",
  "anya-e0101n0:580": "Yasmā tasmā hi sappañño, abbhokāsarato siyāti.",
  "anya-e0101n0:581": "Ayaṃ abbhokāsikaṅge samādānavidhānappabhedabhedānisaṃsavaṇṇanā.",
  "anya-e0101n0:582": "11. Sosānikaṅgakathā",
  "anya-e0101n0:583": "34. Sosānikaṅgampi “na susānaṃ paṭikkhipāmi, sosānikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:584_0": "Tena pana sosānikena yaṃ manussā gāmaṃ nivesantā “idaṃ susāna”nti vavatthapenti,",
  "anya-e0101n0:584_1": "na tattha vasitabbaṃ. Na hi matasarīre ajjhāpite taṃ susānaṃ nāma hoti, jhāpitakālato",
  "anya-e0101n0:584_2": "pana paṭṭhāya sacepi dvādasavassāni chaḍḍitaṃ, taṃ susānameva.",
  "anya-e0101n0:585_0": "Tasmiṃ pana vasantena caṅkamamaṇḍapādīni kāretvā mañcapīṭhaṃ paññapetvā pānīyaparibhojanīyaṃ",
  "anya-e0101n0:585_1": "upaṭṭhāpetvā dhammaṃ vācentena na vasitabbaṃ. Garukaṃ hi idaṃ dhutaṅgaṃ, tasmā uppannaparissayavighātatthāya",
  "anya-e0101n0:585_2": "saṅghattheraṃ vā rājayuttakaṃ vā jānāpetvā appamattena vasitabbaṃ. Caṅkamantena addhakkhikena",
  "anya-e0101n0:585_3": "āḷāhanaṃ olokentena caṅkamitabbaṃ.",
  "anya-e0101n0:586_0": "Susānaṃ gacchantenāpi mahāpathā ukkamma uppathamaggena gantabbaṃ. Divāyeva ārammaṇaṃ",
  "anya-e0101n0:586_1": "vavatthapetabbaṃ. Evañhissa taṃ rattiṃ bhayānakaṃ na bhavissati, amanussā rattiṃ",
  "anya-e0101n0:586_2": "viravitvā viravitvā āhiṇḍantāpi na kenaci paharitabbā. Ekadivasampi susānaṃ agantuṃ",
  "anya-e0101n0:586_3": "na vaṭṭati. Majjhimayāmaṃ susāne khepetvā pacchimayāme paṭikkamituṃ vaṭṭatīti aṅguttarabhāṇakā.",
  "anya-e0101n0:586_4": "Amanussānaṃ piyaṃ tilapiṭṭhamāsabhattamacchamaṃsakhīratelaguḷādikhajjabhojjaṃ na",
  "anya-e0101n0:586_5": "sevitabbaṃ. Kulagehaṃ na pavisitabbanti idamassa vidhānaṃ.",
  "anya-e0101n0:587_0": "Pabhedato pana ayampi tividho hoti. Tattha ukkaṭṭhena yattha dhuvaḍāhadhuvakuṇapadhuvarodanāni",
  "anya-e0101n0:587_1": "atthi, tattheva vasitabbaṃ. Majjhimassa tīsu ekasmimpi sati vaṭṭati. Mudukassa vuttanayena",
  "anya-e0101n0:587_2": "susānalakkhaṇaṃ pattamatte vaṭṭati.",
  "anya-e0101n0:588": "Imesaṃ pana tiṇṇampi na susānamhi vāsaṃ kappanena dhutaṅgaṃ bhijjati. Susānaṃ agatadivaseti aṅguttarabhāṇakā. Ayamettha bhedo.",
  "anya-e0101n0:589_0": "Ayaṃ panānisaṃso maraṇassatipaṭilābho, appamādavihāritā, asubhanimittādhigamo, kāmarāgavinodanaṃ,",
  "anya-e0101n0:589_1": "abhiṇhaṃ kāyasabhāvadassanaṃ, saṃvegabahulatā ārogyamadādippahānaṃ, bhayabheravasahanatā,",
  "anya-e0101n0:589_2": "amanussānaṃ garubhāvanīyatā, appicchatādīnaṃ anulomavuttitāti.",
  "anya-e0101n0:590": "Sosānikañhi maraṇānusatippabhāvā,",
  "anya-e0101n0:591": "Niddāgatampi na phusanti pamādadosā;",
  "anya-e0101n0:592": "Sampassato ca kuṇapāni bahūni tassa,",
  "anya-e0101n0:593": "Kāmānubhāvavasagampi na hoti cittaṃ.",
  "anya-e0101n0:594": "Saṃvegameti vipulaṃ na madaṃ upeti,",
  "anya-e0101n0:595": "Sammā atho ghaṭati nibbutimesamāno;",
  "anya-e0101n0:596": "Sosānikaṅgamitinekaguṇāvahattā,",
  "anya-e0101n0:597": "Nibbānaninnahadayena nisevitabbanti.",
  "anya-e0101n0:598": "Ayaṃ sosānikaṅge samādānavidhānappabhedabhedānisaṃsavaṇṇanā.",
  "anya-e0101n0:599": "12. Yathāsanthatikaṅgakathā",
  "anya-e0101n0:600": "35. Yathāsanthatikaṅgampi “senāsanaloluppaṃ paṭikkhipāmi, yathāsanthatikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:601": "Tena pana yathāsanthatikena yadassa senāsanaṃ “idaṃ tuyhaṃ pāpuṇātī”ti gāhitaṃ hoti, teneva tuṭṭhabbaṃ, na añño uṭṭhāpetabbo. Idamassa vidhānaṃ.",
  "anya-e0101n0:602_0": "Pabhedato pana ayampi tividho hoti. Tattha ukkaṭṭho attano pattasenāsanaṃ dūreti",
  "anya-e0101n0:602_1": "vā accāsanneti vā amanussadīghajātikādīhi upaddutanti vā uṇhanti vā sītalanti vā",
  "anya-e0101n0:602_2": "pucchituṃ na labhati. Majjhimo pucchituṃ labhati. Gantvā pana oloketuṃ na labhati.",
  "anya-e0101n0:602_3": "Muduko gantvā oloketvā sacassa taṃ na ruccati, aññaṃ gahetuṃ labhati.",
  "anya-e0101n0:603": "Imesaṃ pana tiṇṇampi senāsanaloluppe uppannamatte dhutaṅgaṃ bhijjatīti ayamettha bhedo.",
  "anya-e0101n0:604_0": "Ayaṃ panānisaṃso, “yaṃ laddhaṃ tena tuṭṭhabba”nti vuttovādakaraṇaṃ, sabrahmacārīnaṃ",
  "anya-e0101n0:604_1": "hitesitā, hīnapaṇītavikappapariccāgo, anurodhavirodhappahānaṃ, atricchatāya dvārapidahanaṃ,",
  "anya-e0101n0:604_2": "appicchatādīnaṃ anulomavuttitāti.",
  "anya-e0101n0:605": "Yaṃ laddhaṃ tena santuṭṭho, yathāsanthatiko yati;",
  "anya-e0101n0:606": "Nibbikappo sukhaṃ seti, tiṇasantharakesupi.",
  "anya-e0101n0:607": "Na so rajjati seṭṭhamhi, hīnaṃ laddhā na kuppati;",
  "anya-e0101n0:608": "Sabrahmacārinavake, hitena anukampati.",
  "anya-e0101n0:609": "Tasmā ariyasatāciṇṇaṃ, munipuṅgavavaṇṇitaṃ;",
  "anya-e0101n0:610": "Anuyuñjetha medhāvī, yathāsanthatarāmatanti.",
  "anya-e0101n0:611": "Ayaṃ yathāsanthatikaṅge samādānavidhānappabhedabhedānisaṃsavaṇṇanā.",
  "anya-e0101n0:612": "13. Nesajjikaṅgakathā",
  "anya-e0101n0:613": "36. Nesajjikaṅgampi “seyyaṃ paṭikkhipāmi, nesajjikaṅgaṃ samādiyāmī”ti imesaṃ aññataravacanena samādinnaṃ hoti.",
  "anya-e0101n0:614": "Tena pana nesajjikena rattiyā tīsu yāmesu ekaṃ yāmaṃ uṭṭhāya caṅkamitabbaṃ. Iriyāpathesu hi nipajjitumeva na vaṭṭati. Idamassa vidhānaṃ.",
  "anya-e0101n0:615_0": "Pabhedato pana ayampi tividho hoti. Tattha ukkaṭṭhassa neva apassenaṃ, na dussapallatthikā,",
  "anya-e0101n0:615_1": "na āyogapaṭṭo vaṭṭati. Majjhimassa imesu tīsu yaṃkiñci vaṭṭati. Mudukassa apassenampi",
  "anya-e0101n0:615_2": "dussapallatthikāpi āyogapaṭṭopi bibbohanampi pañcaṅgopi sattaṅgopi vaṭṭati. Pañcaṅgo",
  "anya-e0101n0:615_3": "pana piṭṭhiapassayena saddhiṃ kato. Sattaṅgo nāma piṭṭhiapassayena ca ubhatopassesu",
  "anya-e0101n0:615_4": "apassayehi ca saddhiṃ kato. Taṃ kira miḷābhayattherassa akaṃsu. Thero anāgāmī hutvā parinibbāyi.",
  "anya-e0101n0:616": "Imesaṃ pana tiṇṇampi seyyaṃ kappitamatte dhutaṅgaṃ bhijjati. Ayamettha bhedo.",
  "anya-e0101n0:617_0": "Ayaṃ panānisaṃso, “seyyasukhaṃ passasukhaṃ middhasukhaṃ anuyutto viharatī”ti vuttassa",
  "anya-e0101n0:617_1": "cetaso vinibandhassa upacchedanaṃ, sabbakammaṭṭhānānuyogasappāyatā, pāsādikairiyāpathatā,",
  "anya-e0101n0:617_2": "vīriyārambhānukūlatā, sammāpaṭipattiyā anubrūhananti.",
  "anya-e0101n0:618": "Ābhujitvāna pallaṅkaṃ, paṇidhāya ujuṃ tanuṃ;",
  "anya-e0101n0:619": "Nisīdanto vikampeti, mārassa hadayaṃ yati.",
  "anya-e0101n0:620": "Seyyasukhaṃ middhasukhaṃ, hitvā āraddhavīriyo;",
  "anya-e0101n0:621": "Nisajjābhirato bhikkhu, sobhayanto tapovanaṃ.",
  "anya-e0101n0:622": "Nirāmisaṃ pītisukhaṃ, yasmā samadhigacchati;",
  "anya-e0101n0:623": "Tasmā samanuyuñjeyya, dhīro nesajjikaṃ vatanti.",
  "anya-e0101n0:624": "Ayaṃ nesajjikaṅge samādāna vidhānappabheda bhedānisaṃsavaṇṇanā.",
  "anya-e0101n0:625": "Dhutaṅgapakiṇṇakakathā",
  "anya-e0101n0:626": "37. Idāni –",
  "anya-e0101n0:627": "Kusalattikato ceva, dhutādīnaṃ vibhāgato;",
  "anya-e0101n0:628": "Samāsabyāsato cāpi, viññātabbo vinicchayoti. –",
  "anya-e0101n0:629": "Imissā gāthāya vasena vaṇṇanā hoti.",
  "anya-e0101n0:630": "Tattha kusalattikatoti sabbāneva hi dhutaṅgāni sekkhaputhujjanakhīṇāsavānaṃ vasena siyā kusalāni, siyā abyākatāni, natthi dhutaṅgaṃ akusalanti.",
  "anya-e0101n0:631_0": "Yo pana vadeyya “pāpiccho icchāpakato āraññiko hotīti ādivacanato akusalampi dhutaṅga”nti.",
  "anya-e0101n0:631_1": "So vattabbo – na mayaṃ “akusalacittena araññe na vasatī”ti vadāma. Yassa hi araññe",
  "anya-e0101n0:631_2": "nivāso, so āraññiko. So ca pāpiccho vā bhaveyya appiccho vā. Imāni pana tena tena",
  "anya-e0101n0:631_3": "samādānena dhutakilesattā dhutassa bhikkhuno aṅgāni, kilesadhunanato vā dhutanti",
  "anya-e0101n0:631_4": "laddhavohāraṃ ñāṇaṃ aṅgametesanti dhutaṅgāni. Atha vā dhutāni ca tāni paṭipakkhaniddhunanato",
  "anya-e0101n0:631_5": "aṅgāni ca paṭipattiyātipi dhutaṅgānīti vuttaṃ. Na ca akusalena koci dhuto nāma hoti,",
  "anya-e0101n0:631_6": "yassetāni aṅgāni bhaveyyuṃ, na ca akusalaṃ kiñci dhunāti, yesaṃ taṃ aṅgantikatvā",
  "anya-e0101n0:631_7": "dhutaṅgānīti vucceyyuṃ. Nāpi akusalaṃ cīvaraloluppādīni ceva niddhunāti paṭipattiyā",
  "anya-e0101n0:631_8": "ca aṅgaṃ hoti. Tasmā suvuttamidaṃ “natthi akusalaṃ dhutaṅga”nti.",
  "anya-e0101n0:632_0": "“Yesampi kusalattikavinimuttaṃ dhutaṅgaṃ, tesaṃ atthato dhutaṅgameva natthi. Asantaṃ",
  "anya-e0101n0:632_1": "kassa dhunanato dhutaṅgaṃ nāma bhavissati. Dhutaguṇe samādāya vattatīti vacanavirodhopi",
  "anya-e0101n0:632_2": "ca nesaṃ āpajjati, tasmā taṃ na gahetabba”nti ayaṃ tāva kusalattikato vaṇṇanā.",
  "anya-e0101n0:633": "Dhutādīnaṃ vibhāgatoti dhuto veditabbo. Dhutavādo veditabbo. Dhutadhammā veditabbā. Dhutaṅgāni veditabbāni. Kassa dhutaṅgasevanā sappāyāti veditabbaṃ.",
  "anya-e0101n0:634": "Tattha dhutoti dhutakileso vā puggalo kilesadhunano vā dhammo.",
  "anya-e0101n0:635": "Dhutavādoti ettha pana atthi dhuto na dhutavādo, atthi na dhuto dhutavādo, atthi neva dhuto na dhutavādo, atthi dhuto ceva dhutavādo ca.",
  "anya-e0101n0:636_0": "Tattha yo dhutaṅgena attano kilese dhuni, paraṃ pana dhutaṅgena na ovadati, nānusāsati",
  "anya-e0101n0:636_1": "bākulatthero viya, ayaṃ dhuto na dhutavādo. Yathāha, “tayidaṃ āyasmā bākulo dhuto",
  "anya-e0101n0:636_2": "na dhutavādo”ti. Yo pana na dhutaṅgena attano kilese dhuni, kevalaṃ aññe dhutaṅgena",
  "anya-e0101n0:636_3": "ovadati anusāsati upanandatthero viya, ayaṃ na dhuto dhutavādo. Yathāha, “tayidaṃ",
  "anya-e0101n0:636_4": "āyasmā upanando sakyaputto na dhuto dhutavādo”ti. Yo ubhayavipanno lāḷudāyī viya,",
  "anya-e0101n0:636_5": "ayaṃ neva dhuto na dhutavādo. Yathāha, “tayidaṃ āyasmā lāḷudāyī neva dhuto na dhutavādo”ti.",
  "anya-e0101n0:636_6": "Yo pana ubhayasampanno dhammasenāpati viya, ayaṃ dhuto ceva dhutavādo ca. Yathāha,",
  "anya-e0101n0:636_7": "“tayidaṃ āyasmā sāriputto dhuto ceva dhutavādo cāti.",
  "anya-e0101n0:637_0": "Dhutadhammā veditabbāti appicchatā, santuṭṭhitā, sallekhatā, pavivekatā, idamatthitāti",
  "anya-e0101n0:637_1": "ime dhutaṅgacetanāya parivārakā pañca dhammā “appicchataṃyeva nissāyā”tiādivacanato",
  "anya-e0101n0:637_2": "dhutadhammā nāma, tattha appicchatā ca santuṭṭhitā ca alobho. Sallekhatā ca pavivekatā",
  "anya-e0101n0:637_3": "ca dvīsu dhammesu anupatanti alobhe ca amohe ca. Idamatthitā ñāṇameva. Tattha ca",
  "anya-e0101n0:637_4": "alobhena paṭikkhepavatthūsu lobhaṃ, amohena tesveva ādīnavapaṭicchādakaṃ mohaṃ dhunāti.",
  "anya-e0101n0:637_5": "Alobhena ca anuññātānaṃ paṭisevanamukhena pavattaṃ kāmasukhānuyogaṃ, amohena dhutaṅgesu",
  "anya-e0101n0:637_6": "atisallekhamukhena pavattaṃ attakilamathānuyogaṃ dhunāti. Tasmā ime dhammā dhutadhammāti veditabbā.",
  "anya-e0101n0:638": "Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ…pe… nesajjikaṅganti. Tāni atthato lakkhaṇādīhi ca vuttāneva.",
  "anya-e0101n0:639_0": "Kassa dhutaṅgasevanā sappāyāti rāgacaritassa ceva mohacaritassa ca. Kasmā? Dhutaṅgasevanā",
  "anya-e0101n0:639_1": "hi dukkhāpaṭipadā ceva sallekhavihāro ca. Dukkhāpaṭipadañca nissāya rāgo vūpasammati.",
  "anya-e0101n0:639_2": "Sallekhaṃ nissāya appamattassa moho pahīyati. Āraññikaṅgarukkhamūlikaṅgapaṭisevanā",
  "anya-e0101n0:639_3": "vā ettha dosacaritassāpi sappāyā. Tattha hissa asaṅghaṭṭiyamānassa viharato dosopi",
  "anya-e0101n0:639_4": "vūpasammatīti ayaṃ dhutādīnaṃ vibhāgato vaṇṇanā.",
  "anya-e0101n0:640_0": "Samāsabyāsatoti imāni pana dhutaṅgāni samāsato tīṇi sīsaṅgāni, pañca asambhinnaṅgānīti",
  "anya-e0101n0:640_1": "aṭṭheva honti. Tattha sapadānacārikaṅgaṃ, ekāsanikaṅgaṃ, abbhokāsikaṅganti imāni",
  "anya-e0101n0:640_2": "tīṇi sīsaṅgāni. Sapadānacārikaṅgañhi rakkhanto piṇḍapātikaṅgampi rakkhissati. Ekāsanikaṅgañca",
  "anya-e0101n0:640_3": "rakkhato pattapiṇḍikaṅgakhalupacchābhattikaṅgānipi surakkhanīyāni bhavissanti. Abbhokāsikaṅgaṃ",
  "anya-e0101n0:640_4": "rakkhantassa kiṃ atthi rukkhamūlikaṅgayathāsanthatikaṅgesu rakkhitabbaṃ nāma. Iti",
  "anya-e0101n0:640_5": "imāni tīṇi sīsaṅgāni, āraññikaṅgaṃ, paṃsukūlikaṅgaṃ, tecīvarikaṅgaṃ, nesajjikaṅgaṃ,",
  "anya-e0101n0:640_6": "sosānikaṅganti imāni pañca asambhinnaṅgāni cāti aṭṭheva honti.",
  "anya-e0101n0:641_0": "Puna dve cīvarapaṭisaṃyuttāni, pañca piṇḍapātapaṭisaṃyuttāni, pañca senāsanapaṭisaṃyuttāni,",
  "anya-e0101n0:641_1": "ekaṃ vīriyapaṭisaṃyuttanti evaṃ cattārova honti. Tattha nesajjikaṅgaṃ vīriyapaṭisaṃyuttaṃ. Itarāni pākaṭāneva.",
  "anya-e0101n0:642_0": "Puna sabbāneva nissayavasena dve honti paccayanissitāni dvādasa, vīriyanissitaṃ ekanti.",
  "anya-e0101n0:642_1": "Sevitabbāsevitabbavasenapi dveyeva honti. Yassa hi dhutaṅgaṃ sevantassa kammaṭṭhānaṃ",
  "anya-e0101n0:642_2": "vaḍḍhati, tena sevitabbāni. Yassa sevato hāyati, tena na sevitabbāni. Yassa pana",
  "anya-e0101n0:642_3": "sevatopi asevatopi vaḍḍhateva, na hāyati, tenāpi pacchimaṃ janataṃ anukampantena",
  "anya-e0101n0:642_4": "sevitabbāni. Yassāpi sevatopi asevatopi na vaḍḍhati, tenāpi sevitabbāniyeva āyatiṃ vāsanatthāyāti.",
  "anya-e0101n0:643_0": "Evaṃ sevitabbāsevitabbavasena duvidhānipi sabbāneva cetanāvasena ekavidhāni honti.",
  "anya-e0101n0:643_1": "Ekameva hi dhutaṅgaṃ samādānacetanāti. Aṭṭhakathāyampi vuttaṃ “yā cetanā, taṃ dhutaṅganti vadantī”ti.",
  "anya-e0101n0:644_0": "Byāsato pana bhikkhūnaṃ terasa, bhikkhunīnaṃ aṭṭha, sāmaṇerānaṃ dvādasa, sikkhamānasāmaṇerīnaṃ",
  "anya-e0101n0:644_1": "satta, upāsakaupāsikānaṃ dveti dvācattālīsa honti. Sace pana abbhokāse āraññikaṅgasampannaṃ",
  "anya-e0101n0:644_2": "susānaṃ hoti, ekopi bhikkhu ekappahārena sabbadhutaṅgāni paribhuñjituṃ sakkoti. Bhikkhunīnaṃ",
  "anya-e0101n0:644_3": "pana āraññikaṅgaṃ khalupacchābhattikaṅgañca dvepi sikkhāpadeneva paṭikkhittāni, abbhokāsikaṅgaṃ,",
  "anya-e0101n0:644_4": "rukkhamūlikaṅgaṃ, sosānikaṅganti imāni tīṇi dupparihārāni. Bhikkhuniyā hi dutiyikaṃ",
  "anya-e0101n0:644_5": "vinā vasituṃ na vaṭṭati. Evarūpe ca ṭhāne samānacchandā dutiyikā dullabhā. Sacepi",
  "anya-e0101n0:644_6": "labheyya saṃsaṭṭhavihārato na mucceyya. Evaṃ sati yassatthāya dhutaṅgaṃ seveyya,",
  "anya-e0101n0:644_7": "svevassā attho na sampajjeyya. Evaṃ paribhuñjituṃ asakkuṇeyyatāya pañca hāpetvā bhikkhunīnaṃ",
  "anya-e0101n0:644_8": "aṭṭheva hontīti veditabbāni. Yathāvuttesu pana ṭhapetvā tecīvarikaṅgaṃ sesāni dvādasa",
  "anya-e0101n0:644_9": "sāmaṇerānaṃ, satta sikkhamānasāmaṇerīnaṃ veditabbāni. Upāsakaupāsikānaṃ pana ekāsanikaṅgaṃ,",
  "anya-e0101n0:644_10": "pattapiṇḍikaṅganti imāni dve patirūpāni ceva sakkā ca paribhuñjitunti dve dhutaṅgānīti",
  "anya-e0101n0:644_11": "evaṃ byāsato dvecattālīsa hontīti ayaṃ samāsabyāsato vaṇṇanā.",
  "anya-e0101n0:645_0": "Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena",
  "anya-e0101n0:645_1": "desite visuddhimagge yehi appicchatāsantuṭṭhitādīhi guṇehi vuttappakārassa sīlassa",
  "anya-e0101n0:645_2": "vodānaṃ hoti, tesaṃ sampādanatthaṃ samādātabbadhutaṅgakathā bhāsitā hoti.",
  "anya-e0101n0:646": "Iti sādhujanapāmojjatthāya kate visuddhimagge",
  "anya-e0101n0:647": "Dhutaṅganiddeso nāma dutiyo paricchedo.",
  "anya-e0101n0:648": "3. Kammaṭṭhānaggahaṇaniddeso",
  "anya-e0101n0:649_0": "38. Idāni yasmā evaṃ dhutaṅgapariharaṇasampāditehi appicchatādīhi guṇehi pariyodāte",
  "anya-e0101n0:649_1": "imasmiṃ sīle patiṭṭhitena “sīle patiṭṭhāya naro sapañño, cittaṃ paññañca bhāvaya”nti",
  "anya-e0101n0:649_2": "vacanato cittasīsena niddiṭṭho samādhi bhāvetabbo. So ca atisaṅkhepadesitattā viññātumpi",
  "anya-e0101n0:649_3": "tāva na sukaro, pageva bhāvetuṃ, tasmā tassa vitthārañca bhāvanānayañca dassetuṃ",
  "anya-e0101n0:649_4": "idaṃ pañhākammaṃ hoti.",
  "anya-e0101n0:650_0": "Ko samādhi? Kenaṭṭhena samādhi? Kānassa lakkhaṇarasapaccupaṭṭhānapadaṭṭhānāni? Katividho",
  "anya-e0101n0:650_1": "samādhi? Ko cassa saṃkileso? Kiṃ vodānaṃ? Kathaṃ bhāvetabbo? Samādhibhāvanāya ko ānisaṃsoti?",
  "anya-e0101n0:651_0": "Tatridaṃ vissajjanaṃ. Ko samādhīti samādhi bahuvidho nānappakārako. Taṃ sabbaṃ vibhāvayituṃ",
  "anya-e0101n0:651_1": "ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya",
  "anya-e0101n0:651_2": "saṃvatteyya, tasmā idhādhippetameva sandhāya vadāma, kusalacittekaggatā samādhi.",
  "anya-e0101n0:652_0": "Kenaṭṭhena samādhīti samādhānaṭṭhena samādhi. Kimidaṃ samādhānaṃ nāma? Ekārammaṇe",
  "anya-e0101n0:652_1": "cittacetasikānaṃ samaṃ sammā ca ādhānaṃ, ṭhapananti vuttaṃ hoti. Tasmā yassa dhammassānubhāvena",
  "anya-e0101n0:652_2": "ekārammaṇe cittacetasikā samaṃ sammā ca avikkhipamānā avippakiṇṇā ca hutvā tiṭṭhanti,",
  "anya-e0101n0:652_3": "idaṃ samādhānanti veditabbaṃ.",
  "anya-e0101n0:653_0": "Kānassa lakkhaṇarasapaccupaṭṭhānapadaṭṭhānānīti ettha pana avikkhepalakkhaṇo samādhi,",
  "anya-e0101n0:653_1": "vikkhepaviddhaṃsanaraso, avikampanapaccupaṭṭhāno. “Sukhino cittaṃ samādhiyatī”ti",
  "anya-e0101n0:653_2": "vacanato pana sukhamassa padaṭṭhānaṃ.",
  "anya-e0101n0:654_0": "39. Katividho samādhīti avikkhepalakkhaṇena tāva ekavidho. Upacāraappanāvasena duvidho,",
  "anya-e0101n0:654_1": "tathā lokiyalokuttaravasena sappītikanippītikavasena sukhasahagataupekkhāsahagatavasena",
  "anya-e0101n0:654_2": "ca. Tividho hīnamajjhimapaṇītavasena, tathā savitakkasavicārādivasena pītisahagatādivasena",
  "anya-e0101n0:654_3": "parittamahaggatappamāṇavasena ca. Catubbidho dukkhāpaṭipadādandhābhiññādivasena,",
  "anya-e0101n0:654_4": "tathā parittaparittārammaṇādivasena catujhānaṅgavasena hānabhāgiyādivasena kāmāvacarādivasena",
  "anya-e0101n0:654_5": "adhipativasena ca. Pañcavidho pañcakanaye pañcajhānaṅgavasenāti.",
  "anya-e0101n0:655": "Samādhiekakadukavaṇṇanā",
  "anya-e0101n0:656_0": "Tattha ekavidhakoṭṭhāso uttānatthoyeva. Duvidhakoṭṭhāse channaṃ anussatiṭṭhānānaṃ",
  "anya-e0101n0:656_1": "maraṇassatiyā upasamānussatiyā āhāre paṭikūlasaññāya catudhātuvavatthānassāti imesaṃ",
  "anya-e0101n0:656_2": "vasena laddhacittekaggatā, yā ca appanāsamādhīnaṃ pubbabhāge ekaggatā, ayaṃ upacārasamādhi.",
  "anya-e0101n0:656_3": "“Paṭhamassa jhānassa parikammaṃ paṭhamassa jhānassa anantarapaccayena paccayo”ti",
  "anya-e0101n0:656_4": "ādivacanato pana yā parikammānantarā ekaggatā, ayaṃ appanāsamādhīti evaṃ upacārappanāvasena duvidho.",
  "anya-e0101n0:657": "Dutiyaduke tīsu bhūmīsu kusalacittekaggatā lokiyo samādhi. Ariyamaggasampayuttā ekaggatā lokuttaro samādhīti evaṃ lokiyalokuttaravasena duvidho.",
  "anya-e0101n0:658_0": "Tatiyaduke catukkanaye dvīsu pañcakanaye tīsu jhānesu ekaggatā sappītiko samādhi.",
  "anya-e0101n0:658_1": "Avasesesu dvīsu jhānesu ekaggatā nippītiko samādhi. Upacārasamādhi pana siyā sappītiko,",
  "anya-e0101n0:658_2": "siyā nippītikoti evaṃ sappītikanippītikavasena duvidho.",
  "anya-e0101n0:659_0": "Catutthaduke catukkanaye tīsu pañcakanaye catūsu jhānesu ekaggatā sukhasahagato samādhi.",
  "anya-e0101n0:659_1": "Avasesasmiṃ upekkhāsahagato samādhi. Upacārasamādhi pana siyā sukhasahagato, siyā",
  "anya-e0101n0:659_2": "upekkhāsahagatoti evaṃ sukhasahagataupekkhāsahagatavasena duvidho.",
  "anya-e0101n0:660": "Samādhitikavaṇṇanā",
  "anya-e0101n0:661": "Tikesu paṭhamattike paṭiladdhamatto hīno, nātisubhāvito majjhimo, subhāvito vasippatto paṇītoti evaṃ hīnamajjhimapaṇītavasena tividho.",
  "anya-e0101n0:662_0": "Dutiyattike paṭhamajjhānasamādhi saddhiṃ upacārasamādhinā savitakkasavicāro. Pañcakanaye",
  "anya-e0101n0:662_1": "dutiyajjhānasamādhi avitakkavicāramatto. Yo hi vitakkamatteyeva ādīnavaṃ disvā vicāre",
  "anya-e0101n0:662_2": "adisvā kevalaṃ vitakkappahānamattaṃ ākaṅkhamāno paṭhamajjhānaṃ atikkamati, so avitakkavicāramattaṃ",
  "anya-e0101n0:662_3": "samādhiṃ paṭilabhati. Taṃ sandhāyetaṃ vuttaṃ. Catukkanaye pana dutiyādīsu pañcakanaye",
  "anya-e0101n0:662_4": "tatiyādīsu tīsu jhānesu ekaggatā avitakkāvicāro samādhīti evaṃ savitakkasavicārādivasena tividho.",
  "anya-e0101n0:663_0": "Tatiyattike catukkanaye ādito dvīsu pañcakanaye ca tīsu jhānesu ekaggatā pītisahagato",
  "anya-e0101n0:663_1": "samādhi. Tesveva tatiye ca catutthe ca jhāne ekaggatā sukhasahagato samādhi. Avasāne",
  "anya-e0101n0:663_2": "upekkhāsahagato. Upacārasamādhi pana pītisukhasahagato vā hoti upekkhāsahagato vāti",
  "anya-e0101n0:663_3": "evaṃ pītisahagatādivasena tividho.",
  "anya-e0101n0:664_0": "Catutthattike upacārabhūmiyaṃ ekaggatā paritto samādhi. Rūpāvacarārūpāvacarakusale",
  "anya-e0101n0:664_1": "ekaggatā mahaggato samādhi. Ariyamaggasampayuttā ekaggatā appamāṇo samādhīti evaṃ",
  "anya-e0101n0:664_2": "parittamahaggatappamāṇavasena tividho.",
  "anya-e0101n0:665": "Samādhicatukkavaṇṇanā",
  "anya-e0101n0:666": "Catukkesu paṭhamacatukke atthi samādhi dukkhāpaṭipado dandhābhiñño, atthi dukkhāpaṭipado khippābhiñño, atthi sukhāpaṭipado dandhābhiñño, atthi sukhāpaṭipado khippābhiññoti.",
  "anya-e0101n0:667_0": "Tattha paṭhamasamannāhārato paṭṭhāya yāva tassa tassa jhānassa upacāraṃ uppajjati,",
  "anya-e0101n0:667_1": "tāva pavattā samādhibhāvanā paṭipadāti vuccati. Upacārato pana paṭṭhāya yāva appanā,",
  "anya-e0101n0:667_2": "tāva pavattā paññā abhiññāti vuccati. Sā panesā paṭipadā ekaccassa dukkhā hoti, nīvaraṇādipaccanīkadhammasamudācāragahaṇatāya",
  "anya-e0101n0:667_3": "kicchā asukhāsevanāti attho. Ekaccassa tadabhāvena sukhā. Abhiññāpi ekaccassa dandhā",
  "anya-e0101n0:667_4": "hoti mandā asīghappavatti. Ekaccassa khippā amandā sīghappavatti.",
  "anya-e0101n0:668_0": "Tattha yāni parato sappāyāsappāyāni ca palibodhupacchedādīni pubbakiccāni ca appanākosallāni",
  "anya-e0101n0:668_1": "ca vaṇṇayissāma, tesu yo asappāyasevī hoti, tassa dukkhā paṭipadā dandhā ca abhiññā",
  "anya-e0101n0:668_2": "hoti. Sappāyasevino sukhā paṭipadā khippā ca abhiññā. Yo pana pubbabhāge asappāyaṃ",
  "anya-e0101n0:668_3": "sevitvā aparabhāge sappāyasevī hoti, pubbabhāge vā sappāyaṃ sevitvā aparabhāge asappāyasevī,",
  "anya-e0101n0:668_4": "tassa vomissakatā veditabbā. Tathā palibodhupacchedādikaṃ pubbakiccaṃ asampādetvā",
  "anya-e0101n0:668_5": "bhāvanamanuyuttassa dukkhā paṭipadā hoti. Vipariyāyena sukhā. Appanākosallāni pana",
  "anya-e0101n0:668_6": "asampādentassa dandhā abhiññā hoti. Sampādentassa khippā.",
  "anya-e0101n0:669_0": "Apica taṇhāavijjāvasena samathavipassanādhikāravasena cāpi etāsaṃ pabhedo veditabbo.",
  "anya-e0101n0:669_1": "Taṇhābhibhūtassa hi dukkhā paṭipadā hoti. Anabhibhūtassa sukhā. Avijjābhibhūtassa",
  "anya-e0101n0:669_2": "ca dandhā abhiññā hoti. Anabhibhūtassa khippā. Yo ca samathe akatādhikāro, tassa",
  "anya-e0101n0:669_3": "dukkhā paṭipadā hoti. Katādhikārassa sukhā. Yo pana vipassanāya akatādhikāro hoti,",
  "anya-e0101n0:669_4": "tassa dandhā abhiññā hoti, katādhikārassa khippā. Kilesindriyavasena cāpi etāsaṃ",
  "anya-e0101n0:669_5": "pabhedo veditabbo. Tibbakilesassa hi mudindriyassa dukkhā paṭipadā hoti dandhā ca",
  "anya-e0101n0:669_6": "abhiññā, tikkhindriyassa pana khippā abhiññā. Mandakilesassa ca mudindriyassa sukhā",
  "anya-e0101n0:669_7": "paṭipadā hoti dandhā ca abhiññā. Tikkhindriyassa pana khippā abhiññāti.",
  "anya-e0101n0:670_0": "Iti imāsu paṭipadāabhiññāsu yo puggalo dukkhāya paṭipadāya dandhāya ca abhiññāya",
  "anya-e0101n0:670_1": "samādhiṃ pāpuṇāti, tassa so samādhi dukkhāpaṭipado dandhābhiññoti vuccati. Esa nayo",
  "anya-e0101n0:670_2": "sesattayepīti evaṃ dukkhāpaṭipadādandhābhiññādivasena catubbidho.",
  "anya-e0101n0:671_0": "Dutiyacatukke atthi samādhi paritto parittārammaṇo, atthi paritto appamāṇārammaṇo,",
  "anya-e0101n0:671_1": "atthi appamāṇo parittārammaṇo, atthi appamāṇo appamāṇārammaṇoti. Tattha yo samādhi",
  "anya-e0101n0:671_2": "appaguṇo uparijhānassa paccayo bhavituṃ na sakkoti, ayaṃ paritto. Yo pana avaḍḍhite",
  "anya-e0101n0:671_3": "ārammaṇe pavatto, ayaṃ parittārammaṇo. Yo paguṇo subhāvito, uparijhānassa paccayo",
  "anya-e0101n0:671_4": "bhavituṃ sakkoti, ayaṃ appamāṇo. Yo ca vaḍḍhite ārammaṇe pavatto, ayaṃ appamāṇārammaṇo.",
  "anya-e0101n0:671_5": "Vuttalakkhaṇavomissatāya pana vomissakanayo veditabbo. Evaṃ parittaparittārammaṇādivasena catubbidho.",
  "anya-e0101n0:672_0": "Tatiyacatukke vikkhambhitanīvaraṇānaṃ vitakkavicārapītisukhasamādhīnaṃ vasena pañcaṅgikaṃ",
  "anya-e0101n0:672_1": "paṭhamaṃ jhānaṃ, tato vūpasantavitakkavicāraṃ tivaṅgikaṃ dutiyaṃ, tato virattapītikaṃ",
  "anya-e0101n0:672_2": "duvaṅgikaṃ tatiyaṃ, tato pahīnasukhaṃ upekkhāvedanāsahitassa samādhino vasena duvaṅgikaṃ",
  "anya-e0101n0:672_3": "catutthaṃ. Iti imesaṃ catunnaṃ jhānānaṃ aṅgabhūtā cattāro samādhī honti. Evaṃ catujhānaṅgavasena catubbidho.",
  "anya-e0101n0:673_0": "Catutthacatukke atthi samādhi hānabhāgiyo, atthi ṭhitibhāgiyo, atthi visesabhāgiyo,",
  "anya-e0101n0:673_1": "atthi nibbedhabhāgiyo. Tattha paccanīkasamudācāravasena hānabhāgiyatā, tadanudhammatāya",
  "anya-e0101n0:673_2": "satiyā saṇṭhānavasena ṭhitibhāgiyatā, uparivisesādhigamavasena visesabhāgiyatā, nibbidāsahagatasaññāmanasikārasamudācāravasena",
  "anya-e0101n0:673_3": "nibbedhabhāgiyatā ca veditabbā. Yathāha, “paṭhamassa jhānassa lābhiṃ kāmasahagatā",
  "anya-e0101n0:673_4": "saññāmanasikārā samudācaranti hānabhāginī paññā. Tadanudhammatā sati santiṭṭhati",
  "anya-e0101n0:673_5": "ṭhitibhāginī paññā. Avitakkasahagatā saññāmanasikārā samudācaranti visesabhāginī",
  "anya-e0101n0:673_6": "paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī",
  "anya-e0101n0:673_7": "paññā”ti. Tāya pana paññāya sampayuttā samādhīpi cattāro hontīti. Evaṃ hānabhāgiyādivasena catubbidho.",
  "anya-e0101n0:674_0": "Pañcamacatukke kāmāvacaro samādhi, rūpāvacaro samādhi, arūpāvacaro samādhi, apariyāpanno",
  "anya-e0101n0:674_1": "samādhīti evaṃ cattāro samādhī. Tattha sabbāpi upacārekaggatā kāmāvacaro samādhi.",
  "anya-e0101n0:674_2": "Tathā rūpāvacarādikusalacittekaggatā itare tayoti evaṃ kāmāvacarādivasena catubbidho.",
  "anya-e0101n0:675_0": "Chaṭṭhacatukke “chandaṃ ce bhikkhu adhipatiṃ karitvā labhati samādhiṃ, labhati cittassekaggataṃ,",
  "anya-e0101n0:675_1": "ayaṃ vuccati chandasamādhi…pe… vīriyaṃ ce bhikkhu…pe… cittaṃ ce bhikkhu…pe… vīmaṃsaṃ",
  "anya-e0101n0:675_2": "ce bhikkhu adhipatiṃ karitvā labhati samādhiṃ, labhati cittassekaggataṃ, ayaṃ vuccati",
  "anya-e0101n0:675_3": "vīmaṃsāsamādhī”ti evaṃ adhipativasena catubbidho.",
  "anya-e0101n0:676_0": "Pañcake yaṃ catukkabhede vuttaṃ dutiyaṃ jhānaṃ, taṃ vitakkamattātikkamena dutiyaṃ,",
  "anya-e0101n0:676_1": "vitakkavicārātikkamena tatiyanti evaṃ dvidhā bhinditvā pañca jhānāni veditabbāni.",
  "anya-e0101n0:676_2": "Tesaṃ aṅgabhūtā ca pañca samādhīti evaṃ pañcajhānaṅgavasena pañcavidhatā veditabbā.",
  "anya-e0101n0:677_0": "40. Ko cassa saṃkileso kiṃ vodānanti ettha pana vissajjanaṃ vibhaṅge vuttameva. Vuttañhi",
  "anya-e0101n0:677_1": "tattha “saṃkilesanti hānabhāgiyo dhammo. Vodānanti visesabhāgiyo dhammo”ti. Tattha",
  "anya-e0101n0:677_2": "“paṭhamassa jhānassa lābhiṃ kāmasahagatā saññāmanasikārā samudācaranti hānabhāginī",
  "anya-e0101n0:677_3": "paññā”ti iminā nayena hānabhāgiyadhammo veditabbo. “Avitakkasahagatā saññāmanasikārā",
  "anya-e0101n0:677_4": "samudācaranti visesabhāginī paññā”ti iminā nayena visesabhāgiyadhammo veditabbo.",
  "anya-e0101n0:678": "Dasapalibodhavaṇṇanā",
  "anya-e0101n0:679_0": "41. Kathaṃ bhāvetabboti ettha pana yo tāva ayaṃ lokiyalokuttaravasena duvidhotiādīsu",
  "anya-e0101n0:679_1": "ariyamaggasampayutto samādhi vutto, tassa bhāvanānayo paññābhāvanānayeneva saṅgahito.",
  "anya-e0101n0:679_2": "Paññāya hi bhāvitāya so bhāvito hoti. Tasmā taṃ sandhāya evaṃ bhāvetabboti na kiñci visuṃ vadāma.",
  "anya-e0101n0:680_0": "Yo panāyaṃ lokiyo, so vuttanayena sīlāni visodhetvā suparisuddhe sīle patiṭṭhitena",
  "anya-e0101n0:680_1": "yvāssa dasasu palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ",
  "anya-e0101n0:680_2": "upasaṅkamitvā attano cariyānukūlaṃ cattālīsāya kammaṭṭhānesu aññataraṃ kammaṭṭhānaṃ",
  "anya-e0101n0:680_3": "gahetvā samādhibhāvanāya ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ",
  "anya-e0101n0:680_4": "katvā sabbaṃ bhāvanāvidhānaṃ aparihāpentena bhāvetabboti ayamettha saṅkhepo.",
  "anya-e0101n0:681": "Ayaṃ pana vitthāro, yaṃ tāva vuttaṃ “yvāssa dasasu palibodhesu palibodho atthi, taṃ upacchinditvā”ti, ettha –",
  "anya-e0101n0:682": "Āvāso ca kulaṃ lābho, gaṇo kammañca pañcamaṃ;",
  "anya-e0101n0:683": "Addhānaṃ ñāti ābādho, gantho iddhīti te dasāti. –",
  "anya-e0101n0:684": "Ime dasa palibodhā nāma. Tattha āvāsoyeva āvāsapalibodho. Esa nayo kulādīsu.",
  "anya-e0101n0:685_0": "Tattha āvāsoti ekopi ovarako vuccati ekampi pariveṇaṃ sakalopi saṅghārāmo. Svāyaṃ",
  "anya-e0101n0:685_1": "na sabbasseva palibodho hoti. Yo panettha navakammādīsu ussukkaṃ vā āpajjati, bahubhaṇḍasannicayo",
  "anya-e0101n0:685_2": "vā hoti, yena kenaci vā kāraṇena apekkhavā paṭibaddhacitto, tasseva palibodho hoti, na itarassa.",
  "anya-e0101n0:686_0": "Tatridaṃ vatthu – dve kira kulaputtā anurādhapurā nikkhamitvā anupubbena thūpārāme",
  "anya-e0101n0:686_1": "pabbajiṃsu. Tesu eko dve mātikā paguṇā katvā pañcavassiko hutvā pavāretvā pācinakhaṇḍarājiṃ",
  "anya-e0101n0:686_2": "nāma gato. Eko tattheva vasati. Pācinakhaṇḍarājigato tattha ciraṃ vasitvā thero hutvā",
  "anya-e0101n0:686_3": "cintesi “paṭisallānasāruppamidaṃ ṭhānaṃ, handa naṃ sahāyakassāpi ārocemī”ti. Tato",
  "anya-e0101n0:686_4": "nikkhamitvā anupubbena thūpārāmaṃ pāvisi. Pavisantaṃyeva ca naṃ disvā samānavassikatthero",
  "anya-e0101n0:686_5": "paccuggantvā pattacīvaraṃ paṭiggahetvā vattaṃ akāsi. Āgantukatthero senāsanaṃ pavisitvā",
  "anya-e0101n0:686_6": "cintesi “idāni me sahāyo sappiṃ vā phāṇitaṃ vā pānakaṃ vā pesessati. Ayañhi imasmiṃ",
  "anya-e0101n0:686_7": "nagare ciranivāsī”ti. So rattiṃ aladdhā pāto cintesi “idāni upaṭṭhākehi gahitaṃ yāgukhajjakaṃ",
  "anya-e0101n0:686_8": "pesessatī”ti. Tampi adisvā “pahiṇantā natthi, paviṭṭhassa maññe dassatī”ti pātova",
  "anya-e0101n0:686_9": "tena saddhiṃ gāmaṃ pāvisi. Te dve ekaṃ vīthiṃ caritvā uḷuṅkamattaṃ yāguṃ labhitvā",
  "anya-e0101n0:686_10": "āsanasālāyaṃ nisīditvā piviṃsu. Tato āgantuko cintesi “nibaddhayāgu maññe natthi,",
  "anya-e0101n0:686_11": "bhattakāle idāni manussā paṇītaṃ bhattaṃ dassantī”ti, tato bhattakālepi piṇḍāya caritvā",
  "anya-e0101n0:686_12": "laddhameva bhuñjitvā itaro āha – “kiṃ, bhante, sabbakālaṃ evaṃ yāpethā”ti? Āmāvusoti.",
  "anya-e0101n0:686_13": "Bhante, pācinakhaṇḍarāji phāsukā, tattha gacchāmāti. Thero nagarato dakkhiṇadvārena",
  "anya-e0101n0:686_14": "nikkhamanto kumbhakāragāmamaggaṃ paṭipajji. Itaro āha – “kiṃ pana, bhante, imaṃ maggaṃ",
  "anya-e0101n0:686_15": "paṭipannatthā”ti? Nanu tvamāvuso, pācinakhaṇḍarājiyā vaṇṇaṃ abhāsīti? Kiṃ pana, bhante,",
  "anya-e0101n0:686_16": "tumhākaṃ ettakaṃ kālaṃ vasitaṭṭhāne na koci atirekaparikkhāro atthīti? Āmāvuso mañcapīṭhaṃ",
  "anya-e0101n0:686_17": "saṅghikaṃ, taṃ paṭisāmitameva, aññaṃ kiñci natthīti. Mayhaṃ pana, bhante, kattaradaṇḍo",
  "anya-e0101n0:686_18": "telanāḷi upāhanatthavikā ca tatthevāti. Tayāvuso, ekadivasaṃ vasitvā ettakaṃ ṭhapitanti?",
  "anya-e0101n0:686_19": "Āma, bhante. So pasannacitto theraṃ vanditvā “tumhādisānaṃ, bhante, sabbattha araññavāsoyeva.",
  "anya-e0101n0:686_20": "Thūpārāmo catunnaṃ buddhānaṃ dhātunidhānaṭṭhānaṃ, lohapāsāde sappāyaṃ dhammassavanaṃ",
  "anya-e0101n0:686_21": "mahācetiyadassanaṃ theradassanañca labbhati, buddhakālo viya pavattati. Idheva tumhe",
  "anya-e0101n0:686_22": "vasathā”ti dutiyadivase pattacīvaraṃ gahetvā sayameva agamāsīti. Īdisassa āvāso na palibodho hoti.",
  "anya-e0101n0:687_0": "Kulanti ñātikulaṃ vā upaṭṭhākakulaṃ vā. Ekaccassa hi upaṭṭhākakulampi “sukhitesu",
  "anya-e0101n0:687_1": "sukhito”tiādinā nayena saṃsaṭṭhassa viharato palibodho hoti, so kulamānusakehi vinā",
  "anya-e0101n0:687_2": "dhammassavanāya sāmantavihārampi na gacchati. Ekaccassa mātāpitaropi palibodhā na",
  "anya-e0101n0:687_3": "honti, koraṇḍakavihāravāsittherassa bhāgineyyadaharabhikkhuno viya.",
  "anya-e0101n0:688_0": "So kira uddesatthaṃ rohaṇaṃ agamāsi. Therabhaginīpi upāsikā sadā theraṃ tassa pavattiṃ",
  "anya-e0101n0:688_1": "pucchati. Thero ekadivasaṃ daharaṃ ānessāmīti rohaṇābhimukho pāyāsi. Daharopi “ciraṃ",
  "anya-e0101n0:688_2": "me idha vutthaṃ, upajjhāyaṃ dāni passitvā upāsikāya ca pavattiṃ ñatvā āgamissāmī”ti",
  "anya-e0101n0:688_3": "rohaṇato nikkhami. Te ubhopi gaṅgātīre samāgacchiṃsu. So aññatarasmiṃ rukkhamūle",
  "anya-e0101n0:688_4": "therassa vattaṃ katvā “kuhiṃ yāsī”ti pucchito tamatthaṃ ārocesi. Thero suṭṭhu te",
  "anya-e0101n0:688_5": "kataṃ, upāsikāpi sadā pucchati, ahampi etadatthameva āgato, gaccha tvaṃ, ahaṃ pana",
  "anya-e0101n0:688_6": "idheva imaṃ vassaṃ vasissāmīti taṃ uyyojesi. So vassūpanāyikadivaseyeva taṃ vihāraṃ",
  "anya-e0101n0:688_7": "patto. Senāsanampissa pitarā kāritameva pattaṃ.",
  "anya-e0101n0:689_0": "Athassa pitā dutiyadivase āgantvā “kassa, bhante, amhākaṃ senāsanaṃ patta”nti pucchanto",
  "anya-e0101n0:689_1": "“āgantukassa daharassā”ti sutvā taṃ upasaṅkamitvā vanditvā āha – “bhante, amhākaṃ",
  "anya-e0101n0:689_2": "senāsane vassaṃ upagatassa vattaṃ atthī”ti. Kiṃ upāsakāti? Temāsaṃ amhākaṃyeva ghare",
  "anya-e0101n0:689_3": "bhikkhaṃ gahetvā pavāretvā gamanakāle āpucchitabbanti. So tuṇhibhāvena adhivāsesi.",
  "anya-e0101n0:689_4": "Upāsakopi gharaṃ gantvā “amhākaṃ āvāse eko āgantuko ayyo upagato sakkaccaṃ upaṭṭhātabbo”ti",
  "anya-e0101n0:689_5": "āha. Upāsikā “sādhū”ti sampaṭicchitvā paṇītaṃ khādanīyaṃ bhojanīyaṃ paṭiyādesi. Daharopi",
  "anya-e0101n0:689_6": "bhattakāle ñātigharaṃ agamāsi. Na naṃ koci sañjāni.",
  "anya-e0101n0:690_0": "So temāsampi tattha piṇḍapātaṃ paribhuñjitvā vassaṃvuttho “ahaṃ gacchāmī”ti āpucchi.",
  "anya-e0101n0:690_1": "Athassa ñātakā “sve, bhante, gacchathā”ti dutiyadivase ghareyeva bhojetvā telanāḷiṃ",
  "anya-e0101n0:690_2": "pūretvā ekaṃ guḷapiṇḍaṃ navahatthañca sāṭakaṃ datvā “gacchatha, bhante”ti āhaṃsu.",
  "anya-e0101n0:690_3": "So anumodanaṃ katvā rohaṇābhimukho pāyāsi.",
  "anya-e0101n0:691_0": "Upajjhāyopissa pavāretvā paṭipathaṃ āgacchanto pubbe diṭṭhaṭṭhāneyeva taṃ addasa.",
  "anya-e0101n0:691_1": "So aññatarasmiṃ rukkhamūle therassa vattaṃ akāsi. Atha naṃ thero pucchi “kiṃ, bhaddamukha,",
  "anya-e0101n0:691_2": "diṭṭhā te upāsikā”ti? So “āma, bhante”ti sabbaṃ pavattiṃ ārocetvā tena telena therassa",
  "anya-e0101n0:691_3": "pāde makkhetvā guḷena pānakaṃ katvā tampi sāṭakaṃ therasseva datvā theraṃ vanditvā",
  "anya-e0101n0:691_4": "“mayhaṃ, bhante, rohaṇaṃyeva sappāya”nti agamāsi. Theropi vihāraṃ āgantvā dutiyadivase",
  "anya-e0101n0:691_5": "koraṇḍakagāmaṃ pāvisi.",
  "anya-e0101n0:692_0": "Upāsikāpi “mayhaṃ bhātā mama puttaṃ gahetvā idāni āgacchatī”ti sadā maggaṃ olokayamānāva",
  "anya-e0101n0:692_1": "tiṭṭhati. Sā taṃ ekakameva āgacchantaṃ disvā “mato me maññe putto, ayaṃ thero ekakova",
  "anya-e0101n0:692_2": "āgacchatī”ti therassa pādamūle nipatitvā paridevamānā rodi. Thero “nūna daharo appicchatāya",
  "anya-e0101n0:692_3": "attānaṃ ajānāpetvāva gato”ti taṃ samassāsetvā sabbaṃ pavattiṃ ārocetvā pattatthavikato",
  "anya-e0101n0:692_4": "taṃ sāṭakaṃ nīharitvā dasseti.",
  "anya-e0101n0:693_0": "Upāsikā pasīditvā puttena gatadisābhimukhā urena nipajjitvā namassamānā āha – “mayhaṃ",
  "anya-e0101n0:693_1": "puttasadisaṃ vata maññe bhikkhuṃ kāyasakkhiṃ katvā bhagavā rathavinītapaṭipadaṃ,",
  "anya-e0101n0:693_2": "nālakapaṭipadaṃ, tuvaṭṭakapaṭipadaṃ, catupaccayasantosabhāvanārāmatādīpakaṃ mahāariyavaṃsapaṭipadañca",
  "anya-e0101n0:693_3": "desesi. Vijātamātuyā nāma gehe temāsaṃ bhuñjamānopi ‘ahaṃ putto tvaṃ mātā’ti na vakkhati,",
  "anya-e0101n0:693_4": "aho acchariyamanusso”ti. Evarūpassa mātāpitaropi palibodhā na honti, pageva aññaṃ upaṭṭhākakula”nti.",
  "anya-e0101n0:694_0": "Lābhoti cattāro paccayā. Te kathaṃ palibodhā honti? Puññavantassa hi bhikkhuno gatagataṭṭhāne",
  "anya-e0101n0:694_1": "manussā mahāparivāre paccaye denti. So tesaṃ anumodento dhammaṃ desento samaṇadhammaṃ",
  "anya-e0101n0:694_2": "kātuṃ na okāsaṃ labhati. Aruṇuggamanato yāva paṭhamayāmo, tāva manussasaṃsaggo na",
  "anya-e0101n0:694_3": "upacchijjati. Puna balavapaccūseyeva bāhullikapiṇḍapātikā āgantvā “bhante, asuko",
  "anya-e0101n0:694_4": "upāsako upāsikā amacco amaccadhītā tumhākaṃ dassanakāmā”ti vadanti, so gaṇhāvuso,",
  "anya-e0101n0:694_5": "pattacīvaranti gamanasajjova hotīti niccabyāvaṭo, tasseva te paccayā palibodhā honti.",
  "anya-e0101n0:694_6": "Tena gaṇaṃ pahāya yattha naṃ na jānanti, tattha ekakena caritabbaṃ. Evaṃ so palibodho upacchijjatīti.",
  "anya-e0101n0:695_0": "Gaṇoti suttantikagaṇo vā ābhidhammikagaṇo vā, yo tassa uddesaṃ vā paripucchaṃ vā",
  "anya-e0101n0:695_1": "dento samaṇadhammassa okāsaṃ na labhati, tasseva gaṇo palibodho hoti, tena so evaṃ",
  "anya-e0101n0:695_2": "upacchinditabbo. Sace tesaṃ bhikkhūnaṃ bahu gahitaṃ hoti, appaṃ avasiṭṭhaṃ, taṃ niṭṭhapetvā",
  "anya-e0101n0:695_3": "araññaṃ pavisitabbaṃ. Sace appaṃ gahitaṃ, bahu avasiṭṭhaṃ, yojanato paraṃ agantvā",
  "anya-e0101n0:695_4": "antoyojanaparicchede aññaṃ gaṇavācakaṃ upasaṅkamitvā “ime āyasmā uddesādīhi saṅgaṇhatū”ti",
  "anya-e0101n0:695_5": "vattabbaṃ. Evaṃ alabhamānena “mayhamāvuso, ekaṃ kiccaṃ atthi, tumhe yathāphāsukaṭṭhānāni",
  "anya-e0101n0:695_6": "gacchathā”ti gaṇaṃ pahāya attano kammaṃ kattabbanti.",
  "anya-e0101n0:696_0": "Kammanti navakammaṃ. Taṃ karontena vaḍḍhakīādīhi laddhāladdhaṃ jānitabbaṃ, katākate",
  "anya-e0101n0:696_1": "ussukkaṃ āpajjitabbanti sabbadā palibodho hoti. Sopi evaṃ upacchinditabbo, sace appaṃ",
  "anya-e0101n0:696_2": "avasiṭṭhaṃ hoti niṭṭhapetabbaṃ. Sace bahu, saṅghikañce navakammaṃ, saṅghassa vā saṅghabhārahārakabhikkhūnaṃ",
  "anya-e0101n0:696_3": "vā niyyādetabbaṃ. Attano santakañce, attano bhārahārakānaṃ niyyādetabbaṃ. Tādise",
  "anya-e0101n0:696_4": "alabhantena saṅghassa pariccajitvā gantabbanti.",
  "anya-e0101n0:697_0": "Addhānanti maggagamanaṃ. Yassa hi katthaci pabbajjāpekkho vā hoti, paccayajātaṃ vā",
  "anya-e0101n0:697_1": "kiñci laddhabbaṃ hoti. Sace taṃ alabhanto na sakkoti adhivāsetuṃ, araññaṃ pavisitvā",
  "anya-e0101n0:697_2": "samaṇadhammaṃ karontassapi gamikacittaṃ nāma duppaṭivinodanīyaṃ hoti, tasmā gantvā",
  "anya-e0101n0:697_3": "taṃ kiccaṃ tīretvāva samaṇadhamme ussukkaṃ kātabbanti.",
  "anya-e0101n0:698_0": "Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "anya-e0101n0:698_1": "ghare mātā pitā bhātāti evamādikā. Te gilānā imassa palibodhā honti, tasmā so palibodho",
  "anya-e0101n0:698_2": "upaṭṭhahitvā tesaṃ pākatikakaraṇena upacchinditabbo.",
  "anya-e0101n0:699_0": "Tattha upajjhāyo tāva gilāno sace lahuṃ na vuṭṭhāti, yāvajīvampi paṭijaggitabbo.",
  "anya-e0101n0:699_1": "Tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā",
  "anya-e0101n0:699_2": "ca. Nissayācariyauddesācariyanissayantevāsikauddesantevāsikasamānācariyakā pana yāva",
  "anya-e0101n0:699_3": "nissayauddesā anupacchinnā, tāva paṭijaggitabbā. Pahontena tato uddhampi paṭijaggitabbā",
  "anya-e0101n0:699_4": "eva. Mātāpitūsu upajjhāye viya paṭipajjitabbaṃ. Sacepi hi te rajje ṭhitā honti, puttato",
  "anya-e0101n0:699_5": "ca upaṭṭhānaṃ paccāsīsanti, kātabbameva. Atha tesaṃ bhesajjaṃ natthi, attano santakaṃ",
  "anya-e0101n0:699_6": "dātabbaṃ. Asati bhikkhācariyāya pariyesitvāpi dātabbameva. Bhātubhaginīnaṃ pana tesaṃ",
  "anya-e0101n0:699_7": "santakameva yojetvā dātabbaṃ. Sace natthi attano santakaṃ tāvakālikaṃ datvā pacchā",
  "anya-e0101n0:699_8": "labhantena gaṇhitabbaṃ. Alabhantena na codetabbā. Aññātakassa bhaginisāmikassa bhesajjaṃ",
  "anya-e0101n0:699_9": "neva kātuṃ na dātuṃ vaṭṭati. “Tuyhaṃ sāmikassa dehī”ti vatvā pana bhaginiyā dātabbaṃ.",
  "anya-e0101n0:699_10": "Bhātujāyāyapi eseva nayo. Tesaṃ pana puttā imassa ñātakā evāti tesaṃ kātuṃ vaṭṭatīti.",
  "anya-e0101n0:700_0": "Ābādhoti yokoci rogo. So bādhayamāno palibodho hoti, tasmā bhesajjakaraṇena upacchinditabbo.",
  "anya-e0101n0:700_1": "Sace pana katipāhaṃ bhesajjaṃ karontassapi na vūpasammati, nāhaṃ tuyhaṃ dāso, na",
  "anya-e0101n0:700_2": "bhaṭako, taṃyeva hi posento anamatagge saṃsāravaṭṭe dukkhaṃ pattoti attabhāvaṃ garahitvā",
  "anya-e0101n0:700_3": "samaṇadhammo kātabboti.",
  "anya-e0101n0:701": "Ganthoti pariyattiharaṇaṃ. Taṃ sajjhāyādīhi niccabyāvaṭassa palibodho hoti, na itarassa. Tatrimāni vatthūni –",
  "anya-e0101n0:702_0": "Majjhimabhāṇakadevatthero kira malayavāsidevattherassa santikaṃ gantvā kammaṭṭhānaṃ",
  "anya-e0101n0:702_1": "yāci. Thero kīdisosi, āvuso, pariyattiyanti pucchi. Majjhimo me, bhante, paguṇoti.",
  "anya-e0101n0:702_2": "Āvuso, majjhimo nāmeso dupparihāro, mūlapaṇṇāsaṃ sajjhāyantassa majjhimapaṇṇāsako",
  "anya-e0101n0:702_3": "āgacchati, taṃ sajjhāyantassa uparipaṇṇāsako. Kuto tuyhaṃ kammaṭṭhānanti? Bhante,",
  "anya-e0101n0:702_4": "tumhākaṃ santike kammaṭṭhānaṃ labhitvā puna na olokessāmīti kammaṭṭhānaṃ gahetvā",
  "anya-e0101n0:702_5": "ekūnavīsativassāni sajjhāyaṃ akatvā vīsatime vasse arahattaṃ patvā sajjhāyatthāya",
  "anya-e0101n0:702_6": "āgatānaṃ bhikkhūnaṃ “vīsati me, āvuso, vassāni pariyattiṃ anolokentassa, apica kho",
  "anya-e0101n0:702_7": "kataparicayo ahamettha ārabhathā”ti vatvā ādito paṭṭhāya yāva pariyosānā ekabyañjanepissa kaṅkhā nāhosi.",
  "anya-e0101n0:703_0": "Karuḷiyagirivāsīnāgattheropi aṭṭhārasavassāni pariyattiṃ chaḍḍetvā bhikkhūnaṃ dhātukathaṃ",
  "anya-e0101n0:703_1": "uddisi. Tesaṃ gāmavāsikattherehi saddhiṃ saṃsandentānaṃ ekapañhopi uppaṭipāṭiyā āgato nāhosi.",
  "anya-e0101n0:704_0": "Mahāvihārepi tipiṭakacūḷābhayatthero nāma aṭṭhakathaṃ anuggahetvāva pañcanikāyamaṇḍale",
  "anya-e0101n0:704_1": "tīṇi piṭakāni parivattessāmīti suvaṇṇabheriṃ paharāpesi. Bhikkhusaṅgho katamācariyānaṃ",
  "anya-e0101n0:704_2": "uggaho, attano ācariyuggahaññeva vadatu, itarathā vattuṃ na demāti āha. Upajjhāyopi",
  "anya-e0101n0:704_3": "naṃ attano upaṭṭhānamāgataṃ pucchi “tvamāvuso, bheriṃ paharāpesī”ti? Āma, bhante.",
  "anya-e0101n0:704_4": "Kiṃ kāraṇāti? Pariyattiṃ, bhante, parivattessāmīti. Āvuso abhaya, ācariyā idaṃ padaṃ",
  "anya-e0101n0:704_5": "kathaṃ vadantīti? Evaṃ vadanti, bhanteti. Thero hunti paṭibāhi. Puna so aññena aññena",
  "anya-e0101n0:704_6": "pariyāyena evaṃ vadanti bhanteti tikkhattuṃ āha. Thero sabbaṃ hunti paṭibāhitvā “āvuso,",
  "anya-e0101n0:704_7": "tayā paṭhamaṃ kathito eva ācariyamaggo, ācariyamukhato pana anuggahitattā ‘evaṃ ācariyā",
  "anya-e0101n0:704_8": "vadantī’ti saṇṭhātuṃ nāsakkhi. Gaccha attano ācariyānaṃ santike suṇāhī”ti. Kuhiṃ,",
  "anya-e0101n0:704_9": "bhante, gacchāmīti? Gaṅgāya parato rohaṇajanapade tulādhārapabbatavihāre sabbapariyattiko",
  "anya-e0101n0:704_10": "mahādhammarakkhitatthero nāma vasati, tassa santikaṃ gacchāti. Sādhu, bhanteti theraṃ",
  "anya-e0101n0:704_11": "vanditvā pañcahi bhikkhusatehi saddhiṃ therassa santikaṃ gantvā vanditvā nisīdi.",
  "anya-e0101n0:704_12": "Thero kasmā āgatosīti pucchi. Dhammaṃ sotuṃ, bhanteti. Āvuso abhaya, dīghamajjhimesu",
  "anya-e0101n0:704_13": "maṃ kālena kālaṃ pucchanti. Avasesaṃ pana me tiṃsamattāni vassāni na olokitapubbaṃ.",
  "anya-e0101n0:704_14": "Apica tvaṃ rattiṃ mama santike parivattehi. Ahaṃ te divā kathayissāmīti. So sādhu,",
  "anya-e0101n0:704_15": "bhanteti tathā akāsi. Pariveṇadvāre mahāmaṇḍapaṃ kāretvā gāmavāsino divase divase",
  "anya-e0101n0:704_16": "dhammassavanatthāya āgacchanti. Thero rattiṃ parivatti. Taṃ divā kathayanto anupubbena",
  "anya-e0101n0:704_17": "desanaṃ niṭṭhapetvā abhayattherassa santike taṭṭikāya nisīditvā “āvuso, mayhaṃ kammaṭṭhānaṃ",
  "anya-e0101n0:704_18": "kathehī”ti āha. Bhante, kiṃ bhaṇatha, nanu mayā tumhākameva santike sutaṃ? Kimahaṃ",
  "anya-e0101n0:704_19": "tumhehi aññātaṃ kathessāmīti? Tato naṃ thero añño esa, āvuso, gatakassa maggo nāmāti",
  "anya-e0101n0:704_20": "āha. Abhayathero kira tadā sotāpanno hoti. Athassa so kammaṭṭhānaṃ datvā āgantvā",
  "anya-e0101n0:704_21": "lohapāsāde dhammaṃ parivattento thero parinibbutoti assosi. Sutvā “āharathāvuso,",
  "anya-e0101n0:704_22": "cīvara”nti cīvaraṃ pārupitvā “anucchaviko, āvuso, amhākaṃ ācariyassa arahattamaggo.",
  "anya-e0101n0:704_23": "Ācariyo no, āvuso, uju ājānīyo. So attano dhammantevāsikassa santike taṭṭikāya nisīditvā",
  "anya-e0101n0:704_24": "‘mayhaṃ kammaṭṭhānaṃ kathehī’ti āha. Anucchaviko, āvuso, therassa arahattamaggo”ti.",
  "anya-e0101n0:704_25": "Evarūpānaṃ gantho palibodho na hotīti.",
  "anya-e0101n0:705_0": "Iddhīti pothujjanikā iddhi. Sā hi uttānaseyyakadārako viya taruṇasassaṃ viya ca dupparihārā",
  "anya-e0101n0:705_1": "hoti. Appamattakeneva bhijjati. Sā pana vipassanāya palibodho hoti, na samādhissa,",
  "anya-e0101n0:705_2": "samādhiṃ patvā pattabbato. Tasmā vipassanatthikena iddhipalibodho upacchinditabbo,",
  "anya-e0101n0:705_3": "itarena avasesāti ayaṃ tāva palibodhakathāya vitthāro.",
  "anya-e0101n0:706": "Kammaṭṭhānadāyakavaṇṇanā",
  "anya-e0101n0:707_0": "42. Kammaṭṭhānadāyakaṃ kalyāṇamittaṃ upasaṅkamitvāti ettha pana duvidhaṃ kammaṭṭhānaṃ",
  "anya-e0101n0:707_1": "sabbatthakakammaṭṭhānaṃ pārihāriyakammaṭṭhānañca. Tattha sabbatthakakammaṭṭhānaṃ",
  "anya-e0101n0:707_2": "nāma bhikkhusaṅghādīsu mettā maraṇassati ca. Asubhasaññātipi eke.",
  "anya-e0101n0:708_0": "Kammaṭṭhānikena hi bhikkhunā paṭhamaṃ tāva paricchinditvā sīmaṭṭhakabhikkhusaṅghe",
  "anya-e0101n0:708_1": "sukhitā hontu abyāpajjāti mettā bhāvetabbā. Tato sīmaṭṭhakadevatāsu. Tato gocaragāmamhi",
  "anya-e0101n0:708_2": "issarajane. Tato tattha manusse upādāya sabbasattesu. So hi bhikkhusaṅghe mettāya",
  "anya-e0101n0:708_3": "sahavāsīnaṃ muducittataṃ janeti. Athassa te sukhasaṃvāsā honti. Sīmaṭṭhakadevatāsu",
  "anya-e0101n0:708_4": "mettāya mudukatacittāhi devatāhi dhammikāya rakkhāya susaṃvihitarakkho hoti. Gocaragāmamhi",
  "anya-e0101n0:708_5": "issarajane mettāya mudukatacittasantānehi issarehi dhammikāya rakkhāya surakkhitaparikkhāro",
  "anya-e0101n0:708_6": "hoti. Tattha manussesu mettāya pasāditacittehi tehi aparibhūto hutvā vicarati. Sabbasattesu",
  "anya-e0101n0:708_7": "mettāya sabbattha appaṭihatacāro hoti. Maraṇassatiyā pana avassaṃ mayā maritabbanti",
  "anya-e0101n0:708_8": "cintento anesanaṃ pahāya uparūpari vaḍḍhamānasaṃvego anolīnavuttiko hoti. Asubhasaññāparicitacittassa",
  "anya-e0101n0:708_9": "panassa dibbānipi ārammaṇāni lobhavasena cittaṃ na pariyādiyanti.",
  "anya-e0101n0:709": "Evaṃ bahūpakārattā sabbattha atthayitabbaṃ icchitabbanti ca adhippetassa yogānuyogakammassa ṭhānañcāti sabbatthakakammaṭṭhānanti vuccati.",
  "anya-e0101n0:710_0": "Cattālīsāya pana kammaṭṭhānesu yaṃ yassa cariyānukūlaṃ, taṃ tassa niccaṃ pariharitabbattā",
  "anya-e0101n0:710_1": "uparimassa ca uparimassa bhāvanākammassa padaṭṭhānattā pārihāriyakammaṭṭhānanti vuccati.",
  "anya-e0101n0:710_2": "Iti imaṃ duvidhampi kammaṭṭhānaṃ yo deti, ayaṃ kammaṭṭhānadāyako nāma. Taṃ kammaṭṭhānadāyakaṃ.",
  "anya-e0101n0:711": "Kalyāṇamittanti –",
  "anya-e0101n0:712": "Piyo garu bhāvanīyo, vattā ca vacanakkhamo;",
  "anya-e0101n0:713": "Gambhīrañca kathaṃ kattā, no caṭṭhāne niyojakoti. ;",
  "anya-e0101n0:714": "Evamādiguṇasamannāgataṃ ekantena hitesiṃ vuddhipakkhe ṭhitaṃ kalyāṇamittaṃ.",
  "anya-e0101n0:715_0": "“Mamaṃ hi, ānanda, kalyāṇamittaṃ āgamma jātidhammā sattā jātiyā parimuccantī”ti ādivacanato",
  "anya-e0101n0:715_1": "pana sammāsambuddhoyeva sabbākārasampanno kalyāṇamitto. Tasmā tasmiṃ sati tasseva",
  "anya-e0101n0:715_2": "bhagavato santike gahitakammaṭṭhānaṃ sugahitaṃ hoti. Parinibbute pana tasmiṃ asītiyā",
  "anya-e0101n0:715_3": "mahāsāvakesu yo dharati, tassa santike gahetuṃ vaṭṭati. Tasmiṃ asati yaṃ kammaṭṭhānaṃ",
  "anya-e0101n0:715_4": "gahetukāmo hoti, tasseva vasena catukkapañcakajjhānāni nibbattetvā jhānapadaṭṭhānaṃ",
  "anya-e0101n0:715_5": "vipassanaṃ vaḍḍhetvā āsavakkhayappattassa khīṇāsavassa santike gahetabbaṃ.",
  "anya-e0101n0:716_0": "Kiṃ pana khīṇāsavo ahaṃ khīṇāsavoti attānaṃ pakāsetīti? Kiṃ vattabbaṃ, kārakabhāvaṃ",
  "anya-e0101n0:716_1": "hi jānitvā pakāseti. Nanu assaguttatthero āraddhakammaṭṭhānassa bhikkhuno “kammaṭṭhānakārako",
  "anya-e0101n0:716_2": "aya”nti jānitvā ākāse cammakhaṇḍaṃ paññāpetvā tattha pallaṅkena nisinno kammaṭṭhānaṃ kathesīti.",
  "anya-e0101n0:717_0": "Tasmā sace khīṇāsavaṃ labhati, iccetaṃ kusalaṃ, no ce labhati, anāgāmisakadāgāmisotāpannajhānalābhīputhujjanatipiṭakadharadvipiṭakadharaekapiṭakadharesu",
  "anya-e0101n0:717_1": "purimassa purimassa santike. Ekapiṭakadharepi asati yassa ekasaṅgītipi aṭṭhakathāya",
  "anya-e0101n0:717_2": "saddhiṃ paguṇā, ayañca lajjī hoti, tassa santike gahetabbaṃ. Evarūpo hi tantidharo",
  "anya-e0101n0:717_3": "vaṃsānurakkhako paveṇīpālako ācariyo ācariyamatikova hoti, na attanomatiko hoti.",
  "anya-e0101n0:717_4": "Teneva porāṇakattherā “lajjī rakkhissati lajjī rakkhissatī”ti tikkhattuṃ āhaṃsu.",
  "anya-e0101n0:718_0": "Pubbe vuttakhīṇāsavādayo cettha attanā adhigatamaggameva ācikkhanti. Bahussuto pana",
  "anya-e0101n0:718_1": "taṃ taṃ ācariyaṃ upasaṅkamitvā uggahaparipucchānaṃ visodhitattā ito cito ca suttañca",
  "anya-e0101n0:718_2": "kāraṇañca sallakkhetvā sappāyāsappāyaṃ yojetvā gahanaṭṭhāne gacchanto mahāhatthī",
  "anya-e0101n0:718_3": "viya mahāmaggaṃ dassento kammaṭṭhānaṃ kathessati. Tasmā evarūpaṃ kammaṭṭhānadāyakaṃ",
  "anya-e0101n0:718_4": "kalyāṇamittaṃ upasaṅkamitvā tassa vattapaṭipattiṃ katvā kammaṭṭhānaṃ gahetabbaṃ.",
  "anya-e0101n0:719_0": "Sace panetaṃ ekavihāreyeva labhati, iccetaṃ kusalaṃ, no ce labhati, yattha so vasati,",
  "anya-e0101n0:719_1": "tattha gantabbaṃ. Gacchantena ca na dhotamakkhitehi pādehi upāhanā ārūhitvā chattaṃ",
  "anya-e0101n0:719_2": "gahetvā telanāḷimadhuphāṇitādīni gāhāpetvā antevāsikaparivutena gantabbaṃ. Gamikavattaṃ",
  "anya-e0101n0:719_3": "pana pūretvā attano pattacīvaraṃ sayameva gahetvā antarāmagge yaṃ yaṃ vihāraṃ pavisati",
  "anya-e0101n0:719_4": "sabbattha vattapaṭipattiṃ kurumānena sallahukaparikkhārena paramasallekhavuttinā hutvā gantabbaṃ.",
  "anya-e0101n0:720_0": "Taṃ vihāraṃ pavisantena antarāmaggeyeva dantakaṭṭhaṃ kappiyaṃ kārāpetvā gahetvā pavisitabbaṃ,",
  "anya-e0101n0:720_1": "na ca “muhuttaṃ vissametvā pādadhovanamakkhanādīni katvā ācariyassa santikaṃ gamissāmī”ti",
  "anya-e0101n0:720_2": "aññaṃ pariveṇaṃ pavisitabbaṃ. Kasmā? Sace hissa tatra ācariyassa visabhāgā bhikkhū",
  "anya-e0101n0:720_3": "bhaveyyuṃ, te āgamanakāraṇaṃ pucchitvā ācariyassa avaṇṇaṃ pakāsetvā “naṭṭhosi, sace",
  "anya-e0101n0:720_4": "tassa santikaṃ āgato”ti vippaṭisāraṃ uppādeyyuṃ, yena tatova paṭinivatteyya, tasmā",
  "anya-e0101n0:720_5": "ācariyassa vasanaṭṭhānaṃ pucchitvā ujukaṃ tattheva gantabbaṃ.",
  "anya-e0101n0:721_0": "Sace ācariyo daharataro hoti, pattacīvarapaṭiggahaṇādīni na sāditabbāni. Sace vuḍḍhataro",
  "anya-e0101n0:721_1": "hoti, gantvā ācariyaṃ vanditvā ṭhātabbaṃ. “Nikkhipāvuso, pattacīvara”nti vuttena",
  "anya-e0101n0:721_2": "nikkhipitabbaṃ. “Pānīyaṃ pivā”ti vuttena sace icchati pātabbaṃ. “Pāde dhovāhī”ti",
  "anya-e0101n0:721_3": "vuttena na tāva pādā dhovitabbā. Sace hi ācariyena ābhataṃ udakaṃ bhaveyya, na sāruppaṃ",
  "anya-e0101n0:721_4": "siyā. “Dhovāhāvuso, na mayā ābhataṃ, aññehi ābhata”nti vuttena pana yattha ācariyo",
  "anya-e0101n0:721_5": "na passati, evarūpe paṭicchanne vā okāse, abbhokāse vihārassāpi vā ekamante nisīditvā pādā dhovitabbā.",
  "anya-e0101n0:722_0": "Sace ācariyo telanāḷiṃ āharati uṭṭhahitvā ubhohi hatthehi sakkaccaṃ gahetabbā. Sace",
  "anya-e0101n0:722_1": "hi na gaṇheyya, “ayaṃ bhikkhu ito eva paṭṭhāya sambhogaṃ kopetī”ti ācariyassa aññathattaṃ",
  "anya-e0101n0:722_2": "bhaveyya. Gahetvā pana na āditova pādā makkhetabbā. Sace hi taṃ ācariyassa gattabbhañjanatelaṃ",
  "anya-e0101n0:722_3": "bhaveyya, na sāruppaṃ siyā. Tasmā sīsaṃ makkhetvā khandhādīni makkhetabbāni. “Sabbapārihāriyatelamidaṃ,",
  "anya-e0101n0:722_4": "āvuso, pādepi makkhehī”ti vuttena pana thokaṃ sīse katvā pāde makkhetvā “imaṃ telanāḷiṃ",
  "anya-e0101n0:722_5": "ṭhapemi, bhante”ti vatvā ācariye gaṇhante dātabbā.",
  "anya-e0101n0:723_0": "Āgatadivasato paṭṭhāya kammaṭṭhānaṃ me, bhante, kathetha iccevaṃ na vattabbaṃ. Dutiyadivasato",
  "anya-e0101n0:723_1": "pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ.",
  "anya-e0101n0:723_2": "Sace yācitopi na deti, okāse laddheyeva kātabbaṃ. Karontena khuddakamajjhimamahantāni",
  "anya-e0101n0:723_3": "tīṇi dantakaṭṭhāni upanāmetabbāni. Sītaṃ uṇhanti duvidhaṃ mukhadhovanaudakañca nhānodakañca",
  "anya-e0101n0:723_4": "paṭiyādetabbaṃ. Tato yaṃ ācariyo tīṇi divasāni paribhuñjati, tādisameva niccaṃ upanāmetabbaṃ.",
  "anya-e0101n0:723_5": "Niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ. Kiṃ bahunā",
  "anya-e0101n0:723_6": "vuttena? Yaṃ taṃ bhagavatā “antevāsikena, bhikkhave, ācariyamhi sammā vattitabbaṃ.",
  "anya-e0101n0:723_7": "Tatrāyaṃ sammā vattanā, kālasseva uṭṭhāya upāhanā omuñcitvā ekaṃsaṃ uttarāsaṅgaṃ",
  "anya-e0101n0:723_8": "karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. Sace yāgu",
  "anya-e0101n0:723_9": "hoti, bhājanaṃ dhovitvā yāgu upanāmetabbā”ti ādikaṃ khandhake sammāvattaṃ paññattaṃ,",
  "anya-e0101n0:723_10": "taṃ sabbampi kātabbaṃ.",
  "anya-e0101n0:724_0": "Evaṃ vattasampattiyā garuṃ ārādhayamānena sāyaṃ vanditvā yāhīti vissajjitena gantabbaṃ,",
  "anya-e0101n0:724_1": "yadā so kissāgatosīti pucchati, tadā āgamanakāraṇaṃ kathetabbaṃ. Sace so neva pucchati,",
  "anya-e0101n0:724_2": "vattaṃ pana sādiyati, dasāhe vā pakkhe vā vītivatte ekadivasaṃ vissajjitenāpi agantvā",
  "anya-e0101n0:724_3": "okāsaṃ kāretvā āgamanakāraṇaṃ ārocetabbaṃ. Akāle vā gantvā kimatthamāgatosīti puṭṭhena",
  "anya-e0101n0:724_4": "ārocetabbaṃ. Sace so pātova āgacchāti vadati, pātova gantabbaṃ.",
  "anya-e0101n0:725_0": "Sace panassa tāya velāya pittābādhena vā kucchi pariḍayhati, aggimandatāya vā bhattaṃ",
  "anya-e0101n0:725_1": "na jīrati, añño vā koci rogo bādhati, taṃ yathābhūtaṃ āvikatvā attano sappāyavelaṃ",
  "anya-e0101n0:725_2": "ārocetvā tāya velāya upasaṅkamitabbaṃ. Asappāyavelāya hi vuccamānampi kammaṭṭhānaṃ",
  "anya-e0101n0:725_3": "na sakkā hoti manasikātunti. Ayaṃ kammaṭṭhānadāyakaṃ kalyāṇamittaṃ upasaṅkamitvāti ettha vitthāro.",
  "anya-e0101n0:726": "Cariyāvaṇṇanā",
  "anya-e0101n0:727_0": "43. Idāni attano cariyānukūlanti ettha cariyāti cha cariyā rāgacariyā, dosacariyā,",
  "anya-e0101n0:727_1": "mohacariyā, saddhācariyā, buddhicariyā, vitakkacariyāti. Keci pana rāgādīnaṃ saṃsaggasannipātavasena",
  "anya-e0101n0:727_2": "aparāpi catasso, tathā saddhādīnanti imāhi aṭṭhahi saddhiṃ cuddasa icchanti. Evaṃ",
  "anya-e0101n0:727_3": "pana bhede vuccamāne rāgādīnaṃ saddhādīhipi saṃsaggaṃ katvā anekā cariyā honti, tasmā",
  "anya-e0101n0:727_4": "saṅkhepena chaḷeva cariyā veditabbā. Cariyā, pakati, ussannatāti atthato ekaṃ. Tāsaṃ",
  "anya-e0101n0:727_5": "vasena chaḷeva puggalā honti rāgacarito, dosacarito, mohacarito, saddhācarito, buddhicarito, vitakkacaritoti.",
  "anya-e0101n0:728_0": "Tattha yasmā rāgacaritassa kusalappavattisamaye saddhā balavatī hoti, rāgassa āsannaguṇattā.",
  "anya-e0101n0:728_1": "Yathā hi akusalapakkhe rāgo siniddho nātilūkho, evaṃ kusalapakkhe saddhā. Yathā rāgo",
  "anya-e0101n0:728_2": "vatthukāme pariyesati, evaṃ saddhā sīlādiguṇe. Yathā rāgo ahitaṃ na pariccajati,",
  "anya-e0101n0:728_3": "evaṃ saddhā hitaṃ na pariccajati, tasmā rāgacaritassa saddhācarito sabhāgo.",
  "anya-e0101n0:729_0": "Yasmā pana dosacaritassa kusalappavattisamaye paññā balavatī hoti, dosassa āsannaguṇattā.",
  "anya-e0101n0:729_1": "Yathā hi akusalapakkhe doso nissineho na ārammaṇaṃ allīyati, evaṃ kusalapakkhe paññā.",
  "anya-e0101n0:729_2": "Yathā ca doso abhūtampi dosameva pariyesati, evaṃ paññā bhūtaṃ dosameva. Yathā doso",
  "anya-e0101n0:729_3": "sattaparivajjanākārena pavattati, evaṃ paññā saṅkhāraparivajjanākārena, tasmā dosacaritassa",
  "anya-e0101n0:729_4": "buddhicarito sabhāgo.",
  "anya-e0101n0:730_0": "Yasmā pana mohacaritassa anuppannānaṃ kusalānaṃ dhammānaṃ uppādāya vāyamamānassa",
  "anya-e0101n0:730_1": "yebhuyyena antarāyakarā vitakkā uppajjanti, mohassa āsannalakkhaṇattā. Yathā hi moho",
  "anya-e0101n0:730_2": "paribyākulatāya anavaṭṭhito, evaṃ vitakko nānappakāravitakkanatāya. Yathā ca moho",
  "anya-e0101n0:730_3": "apariyogāhaṇatāya cañcalo. Tathā vitakko lahuparikappanatāya, tasmā mohacaritassa",
  "anya-e0101n0:730_4": "vitakkacarito sabhāgoti.",
  "anya-e0101n0:731_0": "Apare taṇhāmānadiṭṭhivasena aparāpi tisso cariyā vadanti. Tattha taṇhā rāgoyeva,",
  "anya-e0101n0:731_1": "māno ca taṃsampayuttoti tadubhayaṃ rāgacariyaṃ nātivattati. Mohanidānattā ca diṭṭhiyā",
  "anya-e0101n0:731_2": "diṭṭhicariyā mohacariyameva anupatati.",
  "anya-e0101n0:732": "44. Tā panetā cariyā kinnidānā? Kathañca jānitabbaṃ “ayaṃ puggalo rāgacarito, ayaṃ puggalo dosādīsu aññataracarito”ti? Kiṃ caritassa puggalassa kiṃ sappāyanti?",
  "anya-e0101n0:733_0": "Tatra purimā tāva tisso cariyā pubbāciṇṇanidānā, dhātudosanidānā cāti ekacce vadanti.",
  "anya-e0101n0:733_1": "Pubbe kira iṭṭhappayogasubhakammabahulo rāgacarito hoti, saggā vā cavitvā idhūpapanno.",
  "anya-e0101n0:733_2": "Pubbe chedanavadhabandhanaverakammabahulo dosacarito hoti, nirayanāgayonīhi vā cavitvā",
  "anya-e0101n0:733_3": "idhūpapanno. Pubbe majjapānabahulo sutaparipucchāvihīno ca mohacarito hoti, tiracchānayoniyā",
  "anya-e0101n0:733_4": "vā cavitvā idhūpapannoti evaṃ pubbāciṇṇanidānāti vadanti. Dvinnaṃ pana dhātūnaṃ ussannattā",
  "anya-e0101n0:733_5": "puggalo mohacarito hoti pathavīdhātuyā ca āpodhātuyā ca. Itarāsaṃ dvinnaṃ ussannattā",
  "anya-e0101n0:733_6": "dosacarito. Sabbāsaṃ samattā pana rāgacaritoti. Dosesu ca semhādhiko rāgacarito hoti.",
  "anya-e0101n0:733_7": "Vātādhiko mohacarito. Semhādhiko vā mohacarito. Vātādhiko rāgacaritoti evaṃ dhātudosanidānāti vadanti.",
  "anya-e0101n0:734_0": "Tattha yasmā pubbe iṭṭhappayogasubhakammabahulāpi saggā cavitvā idhūpapannāpi ca",
  "anya-e0101n0:734_1": "na sabbe rāgacaritāyeva honti, na itare vā dosamohacaritā. Evaṃ dhātūnañca yathāvutteneva",
  "anya-e0101n0:734_2": "nayena ussadaniyamo nāma natthi. Dosaniyame ca rāgamohadvayameva vuttaṃ, tampi ca",
  "anya-e0101n0:734_3": "pubbāparaviruddhameva. Saddhācariyādīsu ca ekissāpi nidānaṃ na vuttameva. Tasmā sabbametaṃ",
  "anya-e0101n0:734_4": "aparicchinnavacanaṃ.",
  "anya-e0101n0:735_0": "Ayaṃ panettha aṭṭhakathācariyānaṃ matānusārena vinicchayo, vuttañhetaṃ ussadakittane",
  "anya-e0101n0:735_1": "“ime sattā pubbahetuniyāmena lobhussadā dosussadā mohussadā alobhussadā adosussadā",
  "anya-e0101n0:735_2": "amohussadā ca honti.",
  "anya-e0101n0:736_0": "Yassa hi kammāyūhanakkhaṇe lobho balavā hoti alobho mando, adosāmohā balavanto dosamohā",
  "anya-e0101n0:736_1": "mandā, tassa mando alobho lobhaṃ pariyādātuṃ na sakkoti. Adosāmohā pana balavanto",
  "anya-e0101n0:736_2": "dosamohe pariyādātuṃ sakkoti. Tasmā so tena kammena dinnapaṭisandhivasena nibbatto",
  "anya-e0101n0:736_3": "luddho hoti sukhasīlo akkodhano paññavā vajirūpamañāṇo.",
  "anya-e0101n0:737_0": "Yassa pana kammāyūhanakkhaṇe lobhadosā balavanto honti alobhādosā mandā, amoho balavā",
  "anya-e0101n0:737_1": "moho mando, so purimanayeneva luddho ceva hoti duṭṭho ca. Paññavā pana hoti vajirūpamañāṇo",
  "anya-e0101n0:737_2": "dattābhayatthero viya.",
  "anya-e0101n0:738": "Yassa kammāyūhanakkhaṇe lobhādosamohā balavanto honti itare mandā, so purimanayeneva luddho ceva hoti dandho ca, sīlako pana hoti akkodhano (bākulatthero viya).",
  "anya-e0101n0:739": "Tathā yassa kammāyūhanakkhaṇe tayopi lobhadosamohā balavanto honti alobhādayo mandā, so purimanayeneva luddho ceva hoti duṭṭho ca mūḷho ca.",
  "anya-e0101n0:740": "Yassa pana kammāyūhanakkhaṇe alobhadosamohā balavanto honti itare mandā, so purimanayeneva aluddho appakileso hoti dibbārammaṇampi disvā niccalo, duṭṭho pana hoti dandhapañño ca.",
  "anya-e0101n0:741": "Yassa pana kammāyūhanakkhaṇe alobhādosamohā balavanto honti itare mandā, so purimanayeneva aluddho ceva hoti aduṭṭho sīlako ca, dandho pana hoti.",
  "anya-e0101n0:742": "Tathā yassa kammāyūhanakkhaṇe alobhadosāmohā balavanto honti itare mandā, so purimanayeneva aluddho ceva hoti paññavā ca, duṭṭho ca pana hoti kodhano.",
  "anya-e0101n0:743": "Yassa pana kammāyūhanakkhaṇe tayopi alobhādosāmohā balavanto honti lobhādayo mandā, so purimanayeneva mahāsaṅgharakkhitatthero viya aluddho aduṭṭho paññavā ca hotī”ti.",
  "anya-e0101n0:744_0": "Ettha ca yo luddhoti vutto, ayaṃ rāgacarito. Duṭṭhadandhā dosamohacaritā. Paññavā",
  "anya-e0101n0:744_1": "buddhicarito. Aluddhaaduṭṭhā pasannapakatitāya saddhācaritā. Yathā vā amohaparivārena",
  "anya-e0101n0:744_2": "kammunā nibbatto buddhicarito, evaṃ balavasaddhāparivārena kammunā nibbatto saddhācarito.",
  "anya-e0101n0:744_3": "Kāmavitakkādiparivārena kammunā nibbatto vitakkacarito. Lobhādinā vomissaparivārena",
  "anya-e0101n0:744_4": "kammunā nibbatto vomissacaritoti. Evaṃ lobhādīsu aññataraññataraparivāraṃ paṭisandhijanakaṃ",
  "anya-e0101n0:744_5": "kammaṃ cariyānaṃ nidānanti veditabbaṃ.",
  "anya-e0101n0:745": "45. Yaṃ pana vuttaṃ kathañca jānitabbaṃ ayaṃ puggalo rāgacaritotiādi. Tatrāyaṃ nayo.",
  "anya-e0101n0:746": "Iriyāpathato kiccā, bhojanā dassanādito;",
  "anya-e0101n0:747": "Dhammappavattito ceva, cariyāyo vibhāvayeti.",
  "anya-e0101n0:748_0": "Tattha iriyāpathatoti rāgacarito hi pakatigamanena gacchanto cāturiyena gacchati,",
  "anya-e0101n0:748_1": "saṇikaṃ pādaṃ nikkhipati, samaṃ nikkhipati, samaṃ uddharati, ukkuṭikañcassa padaṃ",
  "anya-e0101n0:748_2": "hoti. Dosacarito pādaggehi khaṇanto viya gacchati, sahasā pādaṃ nikkhipati, sahasā",
  "anya-e0101n0:748_3": "uddharati, anukaḍḍhitañcassa padaṃ hoti. Mohacarito paribyākulāya gatiyā gacchati,",
  "anya-e0101n0:748_4": "chambhito viya padaṃ nikkhipati, chambhito viya uddharati, sahasānupīḷitañcassa padaṃ",
  "anya-e0101n0:748_5": "hoti. Vuttampi cetaṃ māgaṇḍiyasuttuppattiyaṃ –",
  "anya-e0101n0:749": "“Rattassa hi ukkuṭikaṃ padaṃ bhave,",
  "anya-e0101n0:750": "Duṭṭhassa hoti anukaḍḍhitaṃ padaṃ;",
  "anya-e0101n0:751": "Mūḷhassa hoti sahasānupīḷitaṃ,",
  "anya-e0101n0:752": "Vivaṭṭacchadassa idamīdisaṃ pada”nti.",
  "anya-e0101n0:753_0": "Ṭhānampi rāgacaritassa pāsādikaṃ hoti madhurākāraṃ, dosacaritassa thaddhākāraṃ, mohacaritassa",
  "anya-e0101n0:753_1": "ākulākāraṃ. Nisajjāyapi eseva nayo. Rāgacarito ca ataramāno samaṃ seyyaṃ paññapetvā",
  "anya-e0101n0:753_2": "saṇikaṃ nipajjitvā aṅgapaccaṅgāni samodhāya pāsādikena ākārena sayati, vuṭṭhāpiyamāno",
  "anya-e0101n0:753_3": "ca sīghaṃ avuṭṭhāya saṅkito viya saṇikaṃ paṭivacanaṃ deti. Dosacarito taramāno yathā",
  "anya-e0101n0:753_4": "vā tathā vā seyyaṃ paññapetvā pakkhittakāyo bhākuṭiṃ katvā sayati, vuṭṭhāpiyamāno",
  "anya-e0101n0:753_5": "ca sīghaṃ vuṭṭhāya kupito viya paṭivacanaṃ deti. Mohacarito dussaṇṭhānaṃ seyyaṃ paññapetvā",
  "anya-e0101n0:753_6": "vikkhittakāyo bahulaṃ adhomukho sayati, vuṭṭhāpiyamāno ca huṅkāraṃ karonto dandhaṃ",
  "anya-e0101n0:753_7": "vuṭṭhāti. Saddhācaritādayo pana yasmā rāgacaritādīnaṃ sabhāgā, tasmā tesampi tādisova",
  "anya-e0101n0:753_8": "iriyāpatho hotīti. Evaṃ tāva iriyāpathato cariyāyo vibhāvaye.",
  "anya-e0101n0:754_0": "Kiccāti sammajjanādīsu ca kiccesu rāgacarito sādhukaṃ sammajjaniṃ gahetvā ataramāno",
  "anya-e0101n0:754_1": "vālikaṃ avippakiranto sinduvārakusumasantharamiva santharanto suddhaṃ samaṃ sammajjati.",
  "anya-e0101n0:754_2": "Dosacarito gāḷhaṃ sammajjaniṃ gahetvā taramānarūpo ubhato vālikaṃ ussārento kharena",
  "anya-e0101n0:754_3": "saddena asuddhaṃ visamaṃ sammajjati. Mohacarito sithilaṃ sammajjaniṃ gahetvā samparivattakaṃ",
  "anya-e0101n0:754_4": "āḷolayamāno asuddhaṃ visamaṃ sammajjati.",
  "anya-e0101n0:755_0": "Yathā sammajjane, evaṃ cīvaradhovanarajanādīsupi sabbakiccesu nipuṇamadhurasamasakkaccakārī",
  "anya-e0101n0:755_1": "rāgacarito. Gāḷhathaddhavisamakārī dosacarito. Anipuṇabyākulavisamāparicchinnakārī",
  "anya-e0101n0:755_2": "mohacarito. Cīvaradhāraṇampi ca rāgacaritassa nātigāḷhaṃ nātisithilaṃ hoti pāsādikaṃ",
  "anya-e0101n0:755_3": "parimaṇḍalaṃ. Dosacaritassa atigāḷhaṃ aparimaṇḍalaṃ. Mohacaritassa sithilaṃ paribyākulaṃ.",
  "anya-e0101n0:755_4": "Saddhācaritādayo tesaṃyevānusārena veditabbā, taṃ sabhāgattāti. Evaṃ kiccato cariyāyo vibhāvaye.",
  "anya-e0101n0:756_0": "Bhojanāti rāgacarito siniddhamadhurabhojanappiyo hoti, bhuñjamāno ca nātimahantaṃ",
  "anya-e0101n0:756_1": "parimaṇḍalaṃ ālopaṃ katvā rasapaṭisaṃvedī ataramāno bhuñjati, kiñcideva ca sāduṃ",
  "anya-e0101n0:756_2": "labhitvā somanassaṃ āpajjati. Dosacarito lūkhaambilabhojanappiyo hoti, bhuñjamāno",
  "anya-e0101n0:756_3": "ca mukhapūrakaṃ ālopaṃ katvā arasapaṭisaṃvedī taramāno bhuñjati, kiñcideva ca asāduṃ",
  "anya-e0101n0:756_4": "labhitvā domanassaṃ āpajjati. Mohacarito aniyataruciko hoti, bhuñjamāno ca aparimaṇḍalaṃ",
  "anya-e0101n0:756_5": "parittaṃ ālopaṃ katvā bhājane chaḍḍento mukhaṃ makkhento vikkhittacitto taṃ taṃ vitakkento",
  "anya-e0101n0:756_6": "bhuñjati. Saddhācaritādayopi tesaṃyevānusārena veditabbā, taṃsabhāgattāti. Evaṃ bhojanato cariyāyo vibhāvaye.",
  "anya-e0101n0:757_0": "Dassanāditoti rāgacarito īsakampi manoramaṃ rūpaṃ disvā vimhayajāto viya ciraṃ oloketi,",
  "anya-e0101n0:757_1": "parittepi guṇe sajjati, bhūtampi dosaṃ na gaṇhāti, pakkamantopi amuñcitukāmova hutvā",
  "anya-e0101n0:757_2": "sāpekkho pakkamati. Dosacarito īsakampi amanoramaṃ rūpaṃ disvā kilantarūpo viya na",
  "anya-e0101n0:757_3": "ciraṃ oloketi, parittepi dose paṭihaññati, bhūtampi guṇaṃ na gaṇhāti, pakkamantopi",
  "anya-e0101n0:757_4": "muñcitukāmova hutvā anapekkho pakkamati. Mohacarito yaṃkiñci rūpaṃ disvā parapaccayiko",
  "anya-e0101n0:757_5": "hoti, paraṃ nindantaṃ sutvā nindati, pasaṃsantaṃ sutvā pasaṃsati, sayaṃ pana aññāṇupekkhāya",
  "anya-e0101n0:757_6": "upekkhakova hoti. Esa nayo saddasavanādīsupi. Saddhācaritādayo pana tesaṃyevānusārena",
  "anya-e0101n0:757_7": "veditabbā, taṃsabhāgattāti. Evaṃ dassanādito cariyāyo vibhāvaye.",
  "anya-e0101n0:758_0": "Dhammappavattito cevāti rāgacaritassa ca māyā, sāṭheyyaṃ, māno, pāpicchatā, mahicchatā,",
  "anya-e0101n0:758_1": "asantuṭṭhitā, siṅgaṃ, cāpalyanti evamādayo dhammā bahulaṃ pavattanti. Dosacaritassa",
  "anya-e0101n0:758_2": "kodho, upanāho, makkho, paḷāso, issā, macchariyanti evamādayo. Mohacaritassa thinaṃ,",
  "anya-e0101n0:758_3": "middhaṃ, uddhaccaṃ, kukkuccaṃ, vicikicchā, ādhānaggāhitā, duppaṭinissaggitāti evamādayo.",
  "anya-e0101n0:758_4": "Saddhācaritassa muttacāgatā, ariyānaṃ dassanakāmatā, saddhammaṃ sotukāmatā, pāmojjabahulatā,",
  "anya-e0101n0:758_5": "asaṭhatā, amāyāvitā, pasādanīyesu ṭhānesu pasādoti evamādayo. Buddhicaritassa sovacassatā,",
  "anya-e0101n0:758_6": "kalyāṇamittatā, bhojanemattaññutā, satisampajaññaṃ, jāgariyānuyogo, saṃvejanīyesu",
  "anya-e0101n0:758_7": "ṭhānesu saṃvego, saṃviggassa ca yoniso padhānanti evamādayo. Vitakkacaritassa bhassabahulatā,",
  "anya-e0101n0:758_8": "gaṇārāmatā, kusalānuyoge arati, anavaṭṭhitakiccatā, rattiṃ dhūmāyanā, divā pajjalanā,",
  "anya-e0101n0:758_9": "hurāhuraṃ dhāvanāti evamādayo dhammā bahulaṃ pavattantīti. Evaṃ dhammappavattito cariyāyo vibhāvaye.",
  "anya-e0101n0:759_0": "Yasmā pana idaṃ cariyāvibhāvanavidhānaṃ sabbākārena neva pāḷiyaṃ na aṭṭhakathāyaṃ",
  "anya-e0101n0:759_1": "āgataṃ, kevalaṃ ācariyamatānusārena vuttaṃ, tasmā na sārato paccetabbaṃ. Rāgacaritassa",
  "anya-e0101n0:759_2": "hi vuttāni iriyāpathādīni dosacaritādayopi appamādavihārino kātuṃ sakkonti. Saṃsaṭṭhacaritassa",
  "anya-e0101n0:759_3": "ca puggalassa ekasseva bhinnalakkhaṇā iriyāpathādayo na upapajjanti. Yaṃ panetaṃ",
  "anya-e0101n0:759_4": "aṭṭhakathāsu cariyāvibhāvanavidhānaṃ vuttaṃ, tadeva sārato paccetabbaṃ. Vuttañhetaṃ",
  "anya-e0101n0:759_5": "“cetopariyañāṇassa lābhī ācariyo cariyaṃ ñatvā kammaṭṭhānaṃ kathessati, itarena antevāsiko",
  "anya-e0101n0:759_6": "pucchitabbo”ti. Tasmā cetopariyañāṇena vā taṃ vā puggalaṃ pucchitvā jānitabbaṃ. Ayaṃ",
  "anya-e0101n0:759_7": "puggalo rāgacarito, ayaṃ dosādīsu aññataracaritoti.",
  "anya-e0101n0:760_0": "46. Kiṃ caritassa puggalassa kiṃ sappāyanti ettha pana senāsanaṃ tāva rāgacaritassa",
  "anya-e0101n0:760_1": "adhotavedikaṃ bhūmaṭṭhakaṃ akatapabbhārakaṃ tiṇakuṭikaṃ paṇṇasālādīnaṃ aññataraṃ",
  "anya-e0101n0:760_2": "rajokiṇṇaṃ jatukābharitaṃ oluggaviluggaṃ atiuccaṃ vā atinīcaṃ vā ujjaṅgalaṃ sāsaṅkaṃ",
  "anya-e0101n0:760_3": "asucivisamamaggaṃ, yattha mañcapīṭhampi maṅkuṇabharitaṃ durūpaṃ dubbaṇṇaṃ, yaṃ olokentasseva",
  "anya-e0101n0:760_4": "jigucchā uppajjati, tādisaṃ sappāyaṃ. Nivāsanapārupanaṃ antacchinnaṃ olambavilambasuttakākiṇṇaṃ",
  "anya-e0101n0:760_5": "jālapūvasadisaṃ sāṇi viya kharasamphassaṃ kiliṭṭhaṃ bhārikaṃ kicchapariharaṇaṃ sappāyaṃ.",
  "anya-e0101n0:760_6": "Pattopi dubbaṇṇo mattikāpatto vā āṇigaṇṭhikāhato ayopatto vā garuko dussaṇṭhāno sīsakapālamiva",
  "anya-e0101n0:760_7": "jeguccho vaṭṭati. Bhikkhācāramaggopi amanāpo anāsannagāmo visamo vaṭṭati. Bhikkhācāragāmopi",
  "anya-e0101n0:760_8": "yattha manussā apassantā viya caranti, yattha ekakulepi bhikkhaṃ alabhitvā nikkhamantaṃ",
  "anya-e0101n0:760_9": "“ehi, bhante”ti āsanasālaṃ pavesetvā yāgubhattaṃ datvā gacchantā gāvī viya vaje pavesetvā",
  "anya-e0101n0:760_10": "anapalokentā gacchanti, tādiso vaṭṭati. Parivisakamanussāpi dāsā vā kammakarā vā",
  "anya-e0101n0:760_11": "dubbaṇṇā duddasikā kiliṭṭhavasanā duggandhā jegucchā, ye acittīkārena yāgubhattaṃ",
  "anya-e0101n0:760_12": "chaḍḍentā viya parivisanti, tādisā sappāyā. Yāgubhattakhajjakampi lūkhaṃ dubbaṇṇaṃ",
  "anya-e0101n0:760_13": "sāmākakudrūsakakaṇājakādimayaṃ pūtitakkaṃ bilaṅgaṃ jiṇṇasākasūpeyyaṃ yaṃkiñcideva",
  "anya-e0101n0:760_14": "kevalaṃ udarapūramattaṃ vaṭṭati. Iriyāpathopissa ṭhānaṃ vā caṅkamo vā vaṭṭati. Ārammaṇaṃ",
  "anya-e0101n0:760_15": "nīlādīsu vaṇṇakasiṇesu yaṃkiñci aparisuddhavaṇṇanti idaṃ rāgacaritassa sappāyaṃ.",
  "anya-e0101n0:761_0": "Dosacaritassa senāsanaṃ nātiuccaṃ nātinīcaṃ chāyūdakasampannaṃ suvibhattabhittithambhasopānaṃ",
  "anya-e0101n0:761_1": "supariniṭṭhitamālākammalatākammanānāvidhacittakammasamujjalasamasiniddhamudubhūmitalaṃ",
  "anya-e0101n0:761_2": "brahmavimānamiva kusumadāmavicitravaṇṇacelavitānasamalaṅkataṃ supaññattasucimanoramattharaṇamañcapīṭhaṃ",
  "anya-e0101n0:761_3": "tattha tattha vāsatthāya nikkhittakusumavāsagandhasugandhaṃ yaṃ dassanamatteneva",
  "anya-e0101n0:761_4": "pītipāmojjaṃ janayati, evarūpaṃ sappāyaṃ. Tassa pana senāsanassa maggopi sabbaparissayavimutto",
  "anya-e0101n0:761_5": "sucisamatalo alaṅkatapaṭiyattova vaṭṭati. Senāsanaparikkhāropettha kīṭamaṅkuṇadīghajātimūsikānaṃ",
  "anya-e0101n0:761_6": "nissayaparicchindanatthaṃ nātibahuko, ekamañcapīṭhamattameva vaṭṭati. Nivāsanapārupanampissa",
  "anya-e0101n0:761_7": "cīnapaṭṭasomārapaṭṭakoseyyakappāsikasukhumakhomādīnaṃ yaṃ yaṃ paṇītaṃ, tena tena",
  "anya-e0101n0:761_8": "ekapaṭṭaṃ vā dupaṭṭaṃ vā sallahukaṃ samaṇasāruppena surattaṃ suddhavaṇṇaṃ vaṭṭati.",
  "anya-e0101n0:761_9": "Patto udakapupphuḷamiva susaṇṭhāno maṇi viya sumaṭṭho nimmalo samaṇasāruppena suparisuddhavaṇṇo",
  "anya-e0101n0:761_10": "ayomayo vaṭṭati. Bhikkhācāramaggo parissayavimutto samo manāpo nātidūranāccāsannagāmo",
  "anya-e0101n0:761_11": "vaṭṭati. Bhikkhācāragāmopi yattha manussā “idāni ayyo āgamissatī”ti sittasammaṭṭhe",
  "anya-e0101n0:761_12": "padese āsanaṃ paññāpetvā paccuggantvā pattaṃ ādāya gharaṃ pavesetvā paññattāsane",
  "anya-e0101n0:761_13": "nisīdāpetvā sakkaccaṃ sahatthā parivisanti, tādiso vaṭṭati. Parivesakā panassa ye",
  "anya-e0101n0:761_14": "honti abhirūpā pāsādikā sunhātā suvilittā dhūpavāsakusumagandhasurabhino nānāvirāgasucimanuññavatthābharaṇapaṭimaṇḍitā",
  "anya-e0101n0:761_15": "sakkaccakārino, tādisā sappāyā. Yāgubhattakhajjakampi vaṇṇagandharasasampannaṃ ojavantaṃ",
  "anya-e0101n0:761_16": "manoramaṃ sabbākārapaṇītaṃ yāvadatthaṃ vaṭṭati. Iriyāpathopissa seyyā vā nisajjā",
  "anya-e0101n0:761_17": "vā vaṭṭati, ārammaṇaṃ nīlādīsu vaṇṇakasiṇesu yaṃkiñci suparisuddhavaṇṇanti idaṃ dosacaritassa sappāyaṃ.",
  "anya-e0101n0:762_0": "Mohacaritassa senāsanaṃ disāmukhaṃ asambādhaṃ vaṭṭati, yattha nisinnassa vivaṭā disā",
  "anya-e0101n0:762_1": "khāyanti, iriyāpathesu caṅkamo vaṭṭati. Ārammaṇaṃ panassa parittaṃ suppamattaṃ sarāvamattaṃ",
  "anya-e0101n0:762_2": "vā (khuddakaṃ) na vaṭṭati. Sambādhasmiñhi okāse cittaṃ bhiyyo sammohamāpajjati, tasmā",
  "anya-e0101n0:762_3": "vipulaṃ mahākasiṇaṃ vaṭṭati. Sesaṃ dosacaritassa vuttasadisamevāti idaṃ mohacaritassa sappāyaṃ.",
  "anya-e0101n0:763": "Saddhācaritassa sabbampi dosacaritamhi vuttavidhānaṃ sappāyaṃ. Ārammaṇesu cassa anussatiṭṭhānampi vaṭṭati.",
  "anya-e0101n0:764": "Buddhicaritassa senāsanādīsu idaṃ nāma asappāyanti natthi.",
  "anya-e0101n0:765_0": "Vitakkacaritassa senāsanaṃ vivaṭaṃ disāmukhaṃ yattha nisinnassa ārāmavanapokkharaṇīrāmaṇeyyakāni",
  "anya-e0101n0:765_1": "gāmanigamajanapadapaṭipāṭiyo nīlobhāsā ca pabbatā paññāyanti, taṃ na vaṭṭati, tañhi",
  "anya-e0101n0:765_2": "vitakkavidhāvanasseva paccayo hoti, tasmā gambhīre darīmukhe vanappaṭicchanne hatthikucchipabbhāramahindaguhāsadise",
  "anya-e0101n0:765_3": "senāsane vasitabbaṃ. Ārammaṇampissa vipulaṃ na vaṭṭati. Tādisañhi vitakkavasena sandhāvanassa",
  "anya-e0101n0:765_4": "paccayo hoti. Parittaṃ pana vaṭṭati.",
  "anya-e0101n0:766_0": "Sesaṃ rāgacaritassa vuttasadisamevāti idaṃ vitakkacaritassa sappāyaṃ. Ayaṃ attano",
  "anya-e0101n0:766_1": "cariyānukūlanti ettha āgatacariyānaṃ pabhedanidānavibhāvanasappāyaparicchedato vitthāro.",
  "anya-e0101n0:766_2": "Na ca tāva cariyānukūlaṃ kammaṭṭhānaṃ sabbākārena āvikataṃ. Tañhi anantarassa mātikāpadassa",
  "anya-e0101n0:766_3": "vitthāre sayameva āvibhavissati.",
  "anya-e0101n0:767": "Cattālīsakammaṭṭhānavaṇṇanā",
  "anya-e0101n0:768_0": "47. Tasmā yaṃ vuttaṃ cattālīsāya kammaṭṭhānesu aññataraṃ kammaṭṭhānaṃ gahetvāti ettha",
  "anya-e0101n0:768_1": "saṅkhātaniddesato, upacārappanāvahato, jhānappabhedato, samatikkamato, vaḍḍhanāvaḍḍhanato,",
  "anya-e0101n0:768_2": "ārammaṇato, bhūmito, gahaṇato, paccayato, cariyānukūlatoti imehi tāva dasahākārehi",
  "anya-e0101n0:768_3": "kammaṭṭhānavinicchayo veditabbo.",
  "anya-e0101n0:769_0": "Tattha saṅkhātaniddesatoti cattālīsāya kammaṭṭhānesūti hi vuttaṃ, tatrimāni cattālīsa",
  "anya-e0101n0:769_1": "kammaṭṭhānāni dasa kasiṇā, dasa asubhā, dasa anussatiyo, cattāro brahmavihārā, cattāro",
  "anya-e0101n0:769_2": "āruppā, ekā saññā, ekaṃ vavatthānanti.",
  "anya-e0101n0:770": "Tattha pathavīkasiṇaṃ, āpokasiṇaṃ, tejokasiṇaṃ, vāyokasiṇaṃ, nīlakasiṇaṃ, pītakasiṇaṃ, lohitakasiṇaṃ, odātakasiṇaṃ, ālokakasiṇaṃ, paricchinnākāsakasiṇanti ime dasa kasiṇā.",
  "anya-e0101n0:771": "Uddhumātakaṃ, vinīlakaṃ, vipubbakaṃ, vicchiddakaṃ, vikkhāyitakaṃ, vikkhittakaṃ, hatavikkhittakaṃ, lohitakaṃ, puḷuvakaṃ, aṭṭhikanti ime dasa asubhā.",
  "anya-e0101n0:772": "Buddhānussati, dhammānussati, saṅghānussati, sīlānussati, cāgānussati, devatānussati, maraṇānussati, kāyagatāsati, ānāpānassati, upasamānussatīti imā dasa anussatiyo.",
  "anya-e0101n0:773": "Mettā, karuṇā, muditā, upekkhāti ime cattāro brahmavihārā.",
  "anya-e0101n0:774_0": "Ākāsānañcāyatanaṃ, viññāṇañcāyatanaṃ, ākiñcaññāyatanaṃ, nevasaññānāsaññāyatananti",
  "anya-e0101n0:774_1": "ime cattāro āruppā. Āhāre paṭikūlasaññā ekā saññā. Catudhātuvavatthānaṃ ekaṃ vavatthānanti",
  "anya-e0101n0:774_2": "evaṃ saṅkhātaniddesato vinicchayo veditabbo.",
  "anya-e0101n0:775_0": "Upacārappanāvahatoti ṭhapetvā kāyagatāsatiñca ānāpānassatiñca avasesā aṭṭha anussatiyo,",
  "anya-e0101n0:775_1": "āhāre paṭikūlasaññā, catudhātuvavatthānanti imāneva hettha dasakammaṭṭhānāni upacāravahāni.",
  "anya-e0101n0:775_2": "Sesāni appanāvahāni. Evaṃ upacārappanāvahato.",
  "anya-e0101n0:776_0": "Jhānappabhedatoti appanāvahesu cettha ānāpānassatiyā saddhiṃ dasa kasiṇā catukkajjhānikā",
  "anya-e0101n0:776_1": "honti. Kāyagatāsatiyā saddhiṃ dasa asubhā paṭhamajjhānikā. Purimā tayo brahmavihārā",
  "anya-e0101n0:776_2": "tikajjhānikā. Catutthabrahmavihāro cattāro ca āruppā catutthajjhānikāti evaṃ jhānappabhedato.",
  "anya-e0101n0:777_0": "Samatikkamatoti dve samatikkamā aṅgasamatikkamo ca ārammaṇasamatikkamo ca. Tattha",
  "anya-e0101n0:777_1": "sabbesupi tikacatukkajjhānikesu kammaṭṭhānesu aṅgasamatikkamo hoti vitakkavicārādīni",
  "anya-e0101n0:777_2": "jhānaṅgāni samatikkamitvā tesvevārammaṇesu dutiyajjhānādīnaṃ pattabbato. Tathā catutthabrahmavihāre.",
  "anya-e0101n0:777_3": "Sopi hi mettādīnaṃyeva ārammaṇe somanassaṃ samatikkamitvā pattabboti. Catūsu pana",
  "anya-e0101n0:777_4": "āruppesu ārammaṇasamatikkamo hoti. Purimesu hi navasu kasiṇesu aññataraṃ samatikkamitvā",
  "anya-e0101n0:777_5": "ākāsānañcāyatanaṃ pattabbaṃ. Ākāsādīni ca samatikkamitvā viññāṇañcāyatanādīni. Sesesu",
  "anya-e0101n0:777_6": "samatikkamo natthīti evaṃ samatikkamato.",
  "anya-e0101n0:778_0": "Vaḍḍhanāvaḍḍhanatoti imesu cattālīsāya kammaṭṭhānesu dasa kasiṇāneva vaḍḍhetabbāni.",
  "anya-e0101n0:778_1": "Yattakañhi okāsaṃ kasiṇena pharati, tadabbhantare dibbāya sotadhātuyā saddaṃ sotuṃ",
  "anya-e0101n0:778_2": "dibbena cakkhunā rūpāni passituṃ parasattānañca cetasā cittamaññātuṃ samattho hoti.",
  "anya-e0101n0:778_3": "Kāyagatāsati pana asubhāni ca na vaḍḍhetabbāni. Kasmā? Okāsena paricchinnattā ānisaṃsābhāvā",
  "anya-e0101n0:778_4": "ca. Sā ca nesaṃ okāsena paricchinnatā bhāvanānaye āvibhavissati. Tesu pana vaḍḍhitesu",
  "anya-e0101n0:778_5": "kuṇaparāsiyeva vaḍḍhati, na koci ānisaṃso atthi. Vuttampi cetaṃ sopākapañhābyākaraṇe,",
  "anya-e0101n0:778_6": "“vibhūtā bhagavā rūpasaññā avibhūtā aṭṭhikasaññā”ti. Tatra hi nimittavaḍḍhanavasena",
  "anya-e0101n0:778_7": "rūpasaññā vibhūtāti vuttā. Aṭṭhikasaññā avaḍḍhanavasena avibhūtāti vuttā.",
  "anya-e0101n0:779_0": "Yaṃ panetaṃ “kevalaṃ aṭṭhisaññāya, apharī pathaviṃ ima”nti vuttaṃ, taṃ lābhissa sato",
  "anya-e0101n0:779_1": "upaṭṭhānākāravasena vuttaṃ. Yatheva hi dhammāsokakāle karavīkasakuṇo samantā ādāsabhittīsu",
  "anya-e0101n0:779_2": "attano chāyaṃ disvā sabbadisāsu karavīkasaññī hutvā madhuraṃ giraṃ nicchāresi, evaṃ",
  "anya-e0101n0:779_3": "theropi aṭṭhikasaññāya lābhittā sabbadisāsu upaṭṭhitaṃ nimittaṃ passanto kevalāpi",
  "anya-e0101n0:779_4": "pathavī aṭṭhikabharitāti cintesīti.",
  "anya-e0101n0:780_0": "Yadi evaṃ yā asubhajjhānānaṃ appamāṇārammaṇatā vuttā, sā virujjhatīti. Sā ca na virujjhati.",
  "anya-e0101n0:780_1": "Ekacco hi uddhumātake vā aṭṭhike vā mahante nimittaṃ gaṇhāti. Ekacco appake. Iminā",
  "anya-e0101n0:780_2": "pariyāyena ekaccassa parittārammaṇaṃ jhānaṃ hoti. Ekaccassa appamāṇārammaṇanti. Yo",
  "anya-e0101n0:780_3": "vā etaṃ vaḍḍhane ādīnavaṃ apassanto vaḍḍheti. Taṃ sandhāya “appamāṇārammaṇa”nti vuttaṃ.",
  "anya-e0101n0:780_4": "Ānisaṃsābhāvā pana na vaḍḍhetabbānīti.",
  "anya-e0101n0:781_0": "Yathā ca etāni, evaṃ sesānipi na vaḍḍhetabbāni. Kasmā? Tesu hi ānāpānanimittaṃ tāva",
  "anya-e0101n0:781_1": "vaḍḍhayato vātarāsiyeva vaḍḍhati, okāsena ca paricchinnaṃ. Iti sādīnavattā okāsena",
  "anya-e0101n0:781_2": "ca paricchinnattā na vaḍḍhetabbaṃ. Brahmavihārā sattārammaṇā, tesaṃ nimittaṃ vaḍḍhayato",
  "anya-e0101n0:781_3": "sattarāsiyeva vaḍḍheyya, na ca tena attho atthi, tasmā tampi na vaḍḍhetabbaṃ. Yaṃ",
  "anya-e0101n0:781_4": "pana vuttaṃ “mettāsahagatena cetasā ekaṃ disaṃ pharitvā”ti ādi, taṃ pariggahavaseneva",
  "anya-e0101n0:781_5": "vuttaṃ. Ekāvāsadviāvāsādinā hi anukkamena ekissā disāya satte pariggahetvā bhāvento",
  "anya-e0101n0:781_6": "ekaṃ disaṃ pharitvāti vutto. Na nimittaṃ vaḍḍhento. Paṭibhāganimittameva cettha natthi.",
  "anya-e0101n0:781_7": "Yadayaṃ vaḍḍheyya, parittaappamāṇārammaṇatāpettha pariggahavaseneva veditabbā. Āruppārammaṇesupi",
  "anya-e0101n0:781_8": "ākāsaṃ kasiṇugghāṭimattā. Tañhi kasiṇāpagamavaseneva manasi kātabbaṃ. Tato paraṃ",
  "anya-e0101n0:781_9": "vaḍḍhayatopi na kiñci hoti. Viññāṇaṃ sabhāvadhammattā. Na hi sakkā sabhāvadhammaṃ",
  "anya-e0101n0:781_10": "vaḍḍhetuṃ. Viññāṇāpagamo viññāṇassa abhāvamattattā. Nevasaññānāsaññāyatanārammaṇaṃ",
  "anya-e0101n0:781_11": "sabhāvadhammattāyeva na vaḍḍhetabbaṃ. Sesāni animittattā. Paṭibhāganimittañhi vaḍḍhetabbaṃ",
  "anya-e0101n0:781_12": "nāma bhaveyya. Buddhānussatiādīnañca neva paṭibhāganimittaṃ ārammaṇaṃ hoti, tasmā",
  "anya-e0101n0:781_13": "taṃ na vaḍḍhetabbanti evaṃ vaḍḍhanāvaḍḍhanato.",
  "anya-e0101n0:782_0": "Ārammaṇatoti imesu ca cattālīsāya kammaṭṭhānesu dasakasiṇā, dasaasubhā, ānāpānassati,",
  "anya-e0101n0:782_1": "kāyagatāsatīti imāni dvāvīsatipaṭibhāganimittārammaṇāni. Sesāni na paṭibhāganimittārammaṇāni.",
  "anya-e0101n0:782_2": "Tathā dasasu anussatīsu ṭhapetvā ānāpānassatiñca kāyagatāsatiñca avasesā aṭṭha anussatiyo,",
  "anya-e0101n0:782_3": "āhāre paṭikūlasaññā, catudhātuvavatthānaṃ, viññāṇañcāyatanaṃ, nevasaññānāsaññāyatananti",
  "anya-e0101n0:782_4": "imāni dvādasa sabhāvadhammārammaṇāni. Dasa kasiṇā, dasa asubhā, ānāpānassati, kāyagatāsatīti",
  "anya-e0101n0:782_5": "imāni dvāvīsati nimittārammaṇāni. Sesāni cha na vattabbārammaṇāni. Tathā vipubbakaṃ,",
  "anya-e0101n0:782_6": "lohitakaṃ, puḷuvakaṃ, ānāpānassati, āpokasiṇaṃ, tejokasiṇaṃ, vāyokasiṇaṃ, yañca ālokakasiṇe",
  "anya-e0101n0:782_7": "sūriyādīnaṃ obhāsamaṇḍalārammaṇanti imāni aṭṭha calitārammaṇāni, tāni ca kho pubbabhāge,",
  "anya-e0101n0:782_8": "paṭibhāgaṃ pana sannisinnameva hoti. Sesāni na calitārammaṇānīti evaṃ ārammaṇato.",
  "anya-e0101n0:783_0": "Bhūmitoti ettha ca dasa asubhā, kāyagatāsati, āhāre paṭikūlasaññāti imāni dvādasa",
  "anya-e0101n0:783_1": "devesu nappavattanti. Tāni dvādasa, ānāpānassati cāti imāni terasa brahmaloke nappavattanti.",
  "anya-e0101n0:783_2": "Arūpabhave pana ṭhapetvā cattāro āruppe aññaṃ nappavattati. Manussesu sabbānipi pavattantīti evaṃ bhūmito.",
  "anya-e0101n0:784_0": "Gahaṇatoti diṭṭhaphuṭṭhasutaggahaṇatopettha vinicchayo veditabbo. Tatra ṭhapetvā",
  "anya-e0101n0:784_1": "vāyokasiṇaṃ sesā nava kasiṇā, dasa asubhāti imāni ekūnavīsati diṭṭhena gahetabbāni.",
  "anya-e0101n0:784_2": "Pubbabhāge cakkhunā oloketvā nimittaṃ nesaṃ gahetabbanti attho. Kāyagatāsatiyaṃ tacapañcakaṃ",
  "anya-e0101n0:784_3": "diṭṭhena, sesaṃ sutenāti evaṃ tassā ārammaṇaṃ diṭṭhasutena gahetabbaṃ. Ānāpānassati",
  "anya-e0101n0:784_4": "phuṭṭhena, vāyokasiṇaṃ diṭṭhaphuṭṭhena, sesāni aṭṭhārasa sutena gahetabbāni. Upekkhābrahmavihāro,",
  "anya-e0101n0:784_5": "cattāro āruppāti imāni cettha na ādikammikena gahetabbāni. Sesāni pañcatiṃsa gahetabbānīti evaṃ gahaṇato.",
  "anya-e0101n0:785_0": "Paccayatoti imesu pana kammaṭṭhānesu ṭhapetvā ākāsakasiṇaṃ sesā nava kasiṇā āruppānaṃ",
  "anya-e0101n0:785_1": "paccayā honti, dasa kasiṇā abhiññānaṃ, tayo brahmavihārā catutthabrahmavihārassa,",
  "anya-e0101n0:785_2": "heṭṭhimaṃ heṭṭhimaṃ āruppaṃ uparimassa uparimassa, nevasaññānāsaññāyatanaṃ nirodhasamāpattiyā,",
  "anya-e0101n0:785_3": "sabbānipi sukhavihāravipassanābhavasampattīnanti evaṃ paccayato.",
  "anya-e0101n0:786_0": "Cariyānukūlatoti cariyānaṃ anukūlatopettha vinicchayo veditabbo. Seyyathidaṃ – rāgacaritassa",
  "anya-e0101n0:786_1": "tāva ettha dasa asubhā, kāyagatāsatīti ekādasa kammaṭṭhānāni anukūlāni. Dosacaritassa",
  "anya-e0101n0:786_2": "cattāro brahmavihārā, cattāri vaṇṇakasiṇānīti aṭṭha. Mohacaritassa, vitakkacaritassa",
  "anya-e0101n0:786_3": "ca ekaṃ ānāpānassati kammaṭṭhānameva. Saddhācaritassa purimā cha anussatiyo. Buddhicaritassa",
  "anya-e0101n0:786_4": "maraṇassati, upasamānussati, catudhātuvavatthānaṃ, āhāre paṭikūlasaññāti cattāri.",
  "anya-e0101n0:786_5": "Sesakasiṇāni, cattāro ca āruppā sabbacaritānaṃ anukūlāni. Kasiṇesu ca yaṃkiñci parittaṃ",
  "anya-e0101n0:786_6": "vitakkacaritassa, appamāṇaṃ mohacaritassāti.",
  "anya-e0101n0:787_0": "Evamettha cariyānukūlato vinicchayo veditabboti sabbañcetaṃ ujuvipaccanīkavasena",
  "anya-e0101n0:787_1": "ca atisappāyavasena ca vuttaṃ. Rāgādīnaṃ pana avikkhambhikā saddhādīnaṃ vā anupakārā",
  "anya-e0101n0:787_2": "kusalabhāvanā nāma natthi. Vuttampi cetaṃ meghiyasutte –",
  "anya-e0101n0:788_0": "“Cattāro dhammā uttari bhāvetabbā. Asubhā bhāvetabbā rāgassa pahānāya. Mettā bhāvetabbā",
  "anya-e0101n0:788_1": "byāpādassa pahānāya. Ānāpānassati bhāvetabbā vitakkupacchedāya. Aniccasaññā bhāvetabbā",
  "anya-e0101n0:788_2": "asmimānasamugghātāyā”ti.",
  "anya-e0101n0:789_0": "Rāhulasuttepi “mettaṃ, rāhula, bhāvanaṃ bhāvehī”tiādinā nayena ekasseva satta kammaṭṭhānāni",
  "anya-e0101n0:789_1": "vuttāni. Tasmā vacanamatte abhinivesaṃ akatvā sabbattha adhippāyo pariyesitabboti",
  "anya-e0101n0:789_2": "ayaṃ kammaṭṭhānaṃ gahetvāti ettha kammaṭṭhānakathā vinicchayo.",
  "anya-e0101n0:790_0": "48. Gahetvāti imassa pana padassa ayamatthadīpanā. “Tena yoginā kammaṭṭhānadāyakaṃ",
  "anya-e0101n0:790_1": "kalyāṇamittaṃ upasaṅkamitvā”ti ettha vuttanayeneva vuttappakāraṃ kalyāṇamittaṃ upasaṅkamitvā",
  "anya-e0101n0:790_2": "buddhassa vā bhagavato ācariyassa vā attānaṃ niyyātetvā sampannajjhāsayena sampannādhimuttinā",
  "anya-e0101n0:790_3": "ca hutvā kammaṭṭhānaṃ yācitabbaṃ.",
  "anya-e0101n0:791_0": "Tatra “imāhaṃ bhagavā attabhāvaṃ tumhākaṃ pariccajāmī”ti evaṃ buddhassa bhagavato",
  "anya-e0101n0:791_1": "attā niyyātetabbo. Evañhi aniyyātetvā pantesu senāsanesu viharanto bheravārammaṇe",
  "anya-e0101n0:791_2": "āpāthamāgate santhambhituṃ asakkonto gāmantaṃ osaritvā gihīhi saṃsaṭṭho hutvā anesanaṃ",
  "anya-e0101n0:791_3": "āpajjitvā anayabyasanaṃ pāpuṇeyya. Niyyātitattabhāvassa panassa bheravārammaṇe āpāthamāgatepi",
  "anya-e0101n0:791_4": "bhayaṃ na uppajjati. “Nanu tayā, paṇḍita, purimameva attā buddhānaṃ niyyātito”ti",
  "anya-e0101n0:791_5": "paccavekkhato panassa somanassameva uppajjati. Yathā hi purisassa uttamaṃ kāsikavatthaṃ",
  "anya-e0101n0:791_6": "bhaveyya, tassa tasmiṃ mūsikāya vā kīṭehi vā khādite uppajjeyya domanassaṃ. Sace",
  "anya-e0101n0:791_7": "pana taṃ acīvarakassa bhikkhuno dadeyya, athassa taṃ tena bhikkhunā khaṇḍākhaṇḍaṃ",
  "anya-e0101n0:791_8": "kariyamānaṃ disvāpi somanassameva uppajjeyya. Evaṃsampadamidaṃ veditabbaṃ.",
  "anya-e0101n0:792_0": "Ācariyassa niyyātentenāpi “imāhaṃ, bhante, attabhāvaṃ tumhākaṃ pariccajāmī”ti vattabbaṃ.",
  "anya-e0101n0:792_1": "Evaṃ aniyyātitattabhāvo hi atajjanīyo vā hoti, dubbaco vā anovādakaro, yenakāmaṃgamo",
  "anya-e0101n0:792_2": "vā ācariyaṃ anāpucchāva yatthicchati, tattha gantā, tamenaṃ ācariyo āmisena vā dhammena",
  "anya-e0101n0:792_3": "vā na saṅgaṇhāti, gūḷhaṃ ganthaṃ na sikkhāpeti. So imaṃ duvidhaṃ saṅgahaṃ alabhanto",
  "anya-e0101n0:792_4": "sāsane patiṭṭhaṃ na labhati, nacirasseva dussīlyaṃ vā gihibhāvaṃ vā pāpuṇāti. Niyyātitattabhāvo",
  "anya-e0101n0:792_5": "pana neva atajjanīyo hoti, na yenakāmaṃgamo, suvaco ācariyāyattavuttiyeva hoti. So",
  "anya-e0101n0:792_6": "ācariyato duvidhaṃ saṅgahaṃ labhanto sāsane vuḍḍhiṃ virūḷhiṃ vepullaṃ pāpuṇāti cūḷapiṇḍapātikatissattherassa antevāsikā viya.",
  "anya-e0101n0:793_0": "Therassa kira santikaṃ tayo bhikkhū āgamaṃsu. Tesu eko “ahaṃ, bhante, tumhākamatthāyā”ti",
  "anya-e0101n0:793_1": "vutte sataporise papāte patituṃ ussaheyyanti āha. Dutiyo “ahaṃ, bhante, tumhākamatthāyā”ti",
  "anya-e0101n0:793_2": "vutte imaṃ attabhāvaṃ paṇhito paṭṭhāya pāsāṇapiṭṭhe ghaṃsento niravasesaṃ khepetuṃ",
  "anya-e0101n0:793_3": "ussaheyyanti āha. Tatiyo “ahaṃ, bhante, tumhākamatthāyā”ti vutte assāsapassāse uparundhitvā",
  "anya-e0101n0:793_4": "kālakiriyaṃ kātuṃ ussaheyyanti āha. Thero bhabbāvatime bhikkhūti kammaṭṭhānaṃ kathesi.",
  "anya-e0101n0:793_5": "Te tassa ovāde ṭhatvā tayopi arahattaṃ pāpuṇiṃsūti ayamānisaṃso attaniyyātane. Tena",
  "anya-e0101n0:793_6": "vuttaṃ “buddhassa vā bhagavato ācariyassa vā attānaṃ niyyātetvā”ti.",
  "anya-e0101n0:794_0": "49. Sampannajjhāsayena sampannādhimuttinā ca hutvāti ettha pana tena yoginā alobhādīnaṃ",
  "anya-e0101n0:794_1": "vasena chahākārehi sampannajjhāsayena bhavitabbaṃ. Evaṃ sampannajjhāsayo hi tissannaṃ",
  "anya-e0101n0:794_2": "bodhīnaṃ aññataraṃ pāpuṇāti. Yathāha, “cha ajjhāsayā bodhisattānaṃ bodhiparipākāya",
  "anya-e0101n0:794_3": "saṃvattanti, alobhajjhāsayā ca bodhisattā lobhe dosadassāvino, adosajjhāsayā ca bodhisattā",
  "anya-e0101n0:794_4": "dose dosadassāvino, amohajjhāsayā ca bodhisattā mohe dosadassāvino, nekkhammajjhāsayā",
  "anya-e0101n0:794_5": "ca bodhisattā gharāvāse dosadassāvino, pavivekajjhāsayā ca bodhisattā saṅgaṇikāya",
  "anya-e0101n0:794_6": "dosadassāvino, nissaraṇajjhāsayā ca bodhisattā sabbabhavagatīsu dosadassāvino”ti.",
  "anya-e0101n0:794_7": "Ye hi keci atītānāgatapaccuppannā sotāpannasakadāgāmianāgāmikhīṇāsavapaccekabuddhasammāsambuddhā,",
  "anya-e0101n0:794_8": "sabbe te imeheva chahākārehi attanā attanā pattabbaṃ visesaṃ pattā. Tasmā imehi chahākārehi",
  "anya-e0101n0:794_9": "sampannajjhāsayena bhavitabbaṃ. Tadadhimuttatāya pana adhimuttisampannena bhavitabbaṃ.",
  "anya-e0101n0:794_10": "Samādhādhimuttena samādhigarukena samādhipabbhārena, nibbānādhimuttena nibbānagarukena",
  "anya-e0101n0:794_11": "nibbānapabbhārena ca bhavitabbanti attho.",
  "anya-e0101n0:795_0": "50. Evaṃ sampannajjhāsayādhimuttino panassa kammaṭṭhānaṃ yācato cetopariyañāṇalābhinā",
  "anya-e0101n0:795_1": "ācariyena cittācāraṃ oloketvā cariyā jānitabbā. Itarena kiṃ caritosi? Ke vā te dhammā",
  "anya-e0101n0:795_2": "bahulaṃ samudācaranti? Kiṃ vā te manasikaroto phāsu hoti? Katarasmiṃ vā te kammaṭṭhāne",
  "anya-e0101n0:795_3": "cittaṃ namatīti evamādīhi nayehi pucchitvā jānitabbā. Evaṃ ñatvā cariyānukūlaṃ kammaṭṭhānaṃ kathetabbaṃ.",
  "anya-e0101n0:796_0": "Kathentena ca tividhena kathetabbaṃ. Pakatiyā uggahitakammaṭṭhānassa ekaṃ dve nisajjāni",
  "anya-e0101n0:796_1": "sajjhāyaṃ kāretvā dātabbaṃ. Santike vasantassa āgatāgatakkhaṇe kathetabbaṃ. Uggahetvā",
  "anya-e0101n0:796_2": "aññatra gantukāmassa nātisaṃkhittaṃ nātivitthārikaṃ katvā kathetabbaṃ.",
  "anya-e0101n0:797_0": "Tattha pathavīkasiṇaṃ tāva kathentena cattāro kasiṇadosā, kasiṇakaraṇaṃ, katassa",
  "anya-e0101n0:797_1": "bhāvanānayo, duvidhaṃ nimittaṃ, duvidho samādhi, sattavidhaṃ sappāyāsappāyaṃ, dasavidhaṃ",
  "anya-e0101n0:797_2": "appanākosallaṃ, vīriyasamatā, appanāvidhānanti ime nava ākārā kathetabbā. Sesakammaṭṭhānesupi",
  "anya-e0101n0:797_3": "tassa tassa anurūpaṃ kathetabbaṃ. Taṃ sabbaṃ tesaṃ bhāvanāvidhāne āvibhavissati.",
  "anya-e0101n0:798_0": "Evaṃ kathiyamāne pana kammaṭṭhāne tena yoginā nimittaṃ gahetvā sotabbaṃ. Nimittaṃ",
  "anya-e0101n0:798_1": "gahetvāti idaṃ heṭṭhimapadaṃ, idaṃ uparimapadaṃ, ayamassa attho, ayamadhippāyo, idamopammanti",
  "anya-e0101n0:798_2": "evaṃ taṃ taṃ ākāraṃ upanibandhitvāti attho. Evaṃ nimittaṃ gahetvā sakkaccaṃ suṇantena",
  "anya-e0101n0:798_3": "hi kammaṭṭhānaṃ suggahitaṃ hoti. Athassa taṃ nissāya visesādhigamo sampajjati, na",
  "anya-e0101n0:798_4": "itarassāti ayaṃ gahetvāti imassa padassa atthaparidīpanā.",
  "anya-e0101n0:799": "Ettāvatā kalyāṇamittaṃ upasaṅkamitvā attano cariyānukūlaṃ cattālīsāya kammaṭṭhānesu aññataraṃ kammaṭṭhānaṃ gahetvāti imāni padāni sabbākārena vitthāritāni hontīti.",
  "anya-e0101n0:800": "Iti sādhujanapāmojjatthāya kate visuddhimagge",
  "anya-e0101n0:801": "Samādhibhāvanādhikāre",
  "anya-e0101n0:802": "Kammaṭṭhānaggahaṇaniddeso nāma",
  "anya-e0101n0:803": "Tatiyo paricchedo.",
  "anya-e0101n0:804": "4. Pathavīkasiṇaniddeso",
  "anya-e0101n0:805_0": "51. Idāni yaṃ vuttaṃ “samādhibhāvanāya ananurūpaṃ vihāraṃ pahāya anurūpe vihāre viharantenā”ti",
  "anya-e0101n0:805_1": "ettha yassa tāvācariyena saddhiṃ ekavihāre vasato phāsu hoti, tena tattheva kammaṭṭhānaṃ",
  "anya-e0101n0:805_2": "parisodhentena vasitabbaṃ. Sace tattha phāsu na hoti, yo añño gāvute vā aḍḍhayojane",
  "anya-e0101n0:805_3": "vā yojanamattepi vā sappāyo vihāro hoti, tattha vasitabbaṃ. Evañhi sati kammaṭṭhānassa",
  "anya-e0101n0:805_4": "kismiñcideva ṭhāne sandehe vā satisammose vā jāte kālasseva vihāre vattaṃ katvā antarāmagge",
  "anya-e0101n0:805_5": "piṇḍāya caritvā bhattakiccapariyosāneyeva ācariyassa vasanaṭṭhānaṃ gantvā taṃdivasamācariyassa",
  "anya-e0101n0:805_6": "santike kammaṭṭhānaṃ sodhetvā dutiyadivase ācariyaṃ vanditvā nikkhamitvā antarāmagge",
  "anya-e0101n0:805_7": "piṇḍāya caritvā akilamantoyeva attano vasanaṭṭhānaṃ āgantuṃ sakkhissati. Yo pana",
  "anya-e0101n0:805_8": "yojanappamāṇepi phāsukaṭṭhānaṃ na labhati, tena kammaṭṭhāne sabbaṃ gaṇṭhiṭṭhānaṃ",
  "anya-e0101n0:805_9": "chinditvā suvisuddhaṃ āvajjanapaṭibaddhaṃ kammaṭṭhānaṃ katvā dūrampi gantvā samādhibhāvanāya",
  "anya-e0101n0:805_10": "ananurūpaṃ vihāraṃ pahāya anurūpe vihāre vihātabbaṃ.",
  "anya-e0101n0:806": "Ananurūpavihāro",
  "anya-e0101n0:807_0": "52. Tattha ananurūpo nāma aṭṭhārasannaṃ dosānaṃ aññatarena samannāgato. Tatrime aṭṭhārasa",
  "anya-e0101n0:807_1": "dosā – mahattaṃ, navattaṃ, jiṇṇattaṃ, panthanissitattaṃ, soṇḍī, paṇṇaṃ, pupphaṃ,",
  "anya-e0101n0:807_2": "phalaṃ, patthanīyatā, nagarasannissitatā, dārusannissitatā, khettasannissitatā, visabhāgānaṃ",
  "anya-e0101n0:807_3": "puggalānaṃ atthitā, paṭṭanasannissitatā, paccantasannissitatā, rajjasīmasannissitatā,",
  "anya-e0101n0:807_4": "asappāyatā, kalyāṇamittānaṃ alābhoti imesaṃ aṭṭhārasannaṃ dosānaṃ aññatarena dosena",
  "anya-e0101n0:807_5": "samannāgato ananurūpo nāma. Na tattha vihātabbaṃ.",
  "anya-e0101n0:808_0": "Kasmā? Mahāvihāre tāva bahū nānāchandā sannipatanti, te aññamaññaṃ paṭiviruddhatāya",
  "anya-e0101n0:808_1": "vattaṃ na karonti. Bodhiyaṅgaṇādīni asammaṭṭhāneva honti. Anupaṭṭhāpitaṃ pānīyaṃ",
  "anya-e0101n0:808_2": "paribhojanīyaṃ. Tatrāyaṃ gocaragāme piṇḍāya carissāmīti pattacīvaramādāya nikkhanto",
  "anya-e0101n0:808_3": "sace passati vattaṃ vā akataṃ pānīyaghaṭaṃ vā rittaṃ, athānena vattaṃ kātabbaṃ hoti,",
  "anya-e0101n0:808_4": "pānīyaṃ upaṭṭhāpetabbaṃ. Akaronto vattabhede dukkaṭaṃ āpajjati. Karontassa kālo atikkamati,",
  "anya-e0101n0:808_5": "atidivā paviṭṭho niṭṭhitāya bhikkhāya kiñci na labhati. Paṭisallānagatopi sāmaṇeradaharabhikkhūnaṃ",
  "anya-e0101n0:808_6": "uccāsaddena saṅghakammehi ca vikkhipati. Yattha pana sabbaṃ vattaṃ katameva hoti,",
  "anya-e0101n0:808_7": "avasesāpi ca saṅghaṭṭanā natthi. Evarūpe mahāvihārepi vihātabbaṃ.",
  "anya-e0101n0:809": "Navavihāre bahu navakammaṃ hoti, akarontaṃ ujjhāyanti. Yattha pana bhikkhū evaṃ vadanti “āyasmā yathāsukhaṃ samaṇadhammaṃ karotu, mayaṃ navakammaṃ karissāmā”ti evarūpe vihātabbaṃ.",
  "anya-e0101n0:810": "Jiṇṇavihāre pana bahu paṭijaggitabbaṃ hoti, antamaso attano senāsanamattampi appaṭijaggantaṃ ujjhāyanti, paṭijaggantassa kammaṭṭhānaṃ parihāyati.",
  "anya-e0101n0:811_0": "Panthanissite mahāpathavihāre rattindivaṃ āgantukā sannipatanti. Vikāle āgatānaṃ",
  "anya-e0101n0:811_1": "attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti. Punadivasepi",
  "anya-e0101n0:811_2": "evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṃ.",
  "anya-e0101n0:812_0": "Soṇḍī nāma pāsāṇapokkharaṇī hoti, tattha pānīyatthaṃ mahājano samosarati, nagaravāsīnaṃ",
  "anya-e0101n0:812_1": "rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni",
  "anya-e0101n0:812_2": "pucchantānaṃ asuke ca asuke ca ṭhāneti dassetabbāni honti, evaṃ sabbakālampi niccabyāvaṭo hoti.",
  "anya-e0101n0:813_0": "Yattha nānāvidhaṃ sākapaṇṇaṃ hoti, tatthassa kammaṭṭhānaṃ gahetvā divāvihāraṃ nisinnassāpi",
  "anya-e0101n0:813_1": "santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ karonti.",
  "anya-e0101n0:814": "Yattha pana nānāvidhā mālāgacchā supupphitā honti, tatrāpi tādisoyeva upaddavo.",
  "anya-e0101n0:815_0": "Yattha nānāvidhaṃ ambajambupanasādiphalaṃ hoti, tattha phalatthikā āgantvā yācanti,",
  "anya-e0101n0:815_1": "adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena",
  "anya-e0101n0:815_2": "te disvā “kiṃ upāsakā evaṃ karothā”ti vuttā yathāruci akkosanti. Avāsāyapissa parakkamanti.",
  "anya-e0101n0:816_0": "Patthanīye pana leṇasammate dakkhiṇagirihatthikucchicetiyagiricittalapabbatasadise",
  "anya-e0101n0:816_1": "vihāre viharantaṃ ayamarahāti sambhāvetvā vanditukāmā manussā samantā osaranti, tenassa",
  "anya-e0101n0:816_2": "na phāsu hoti, yassa pana taṃ sappāyaṃ hoti, tena divā aññatra gantvā rattiṃ vasitabbaṃ.",
  "anya-e0101n0:817_0": "Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo",
  "anya-e0101n0:817_1": "gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā nisīdanti.",
  "anya-e0101n0:818_0": "Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā",
  "anya-e0101n0:818_1": "pubbe vuttasākapupphahārikā viya aphāsuṃ karonti, vihāre rukkhā santi, te chinditvā",
  "anya-e0101n0:818_2": "gharāni karissāmāti manussā āgantvā chindanti. Sace sāyanhasamayaṃ padhānagharā nikkhamitvā",
  "anya-e0101n0:818_3": "vihāramajjhe caṅkamanto te disvā “kiṃ upāsakā evaṃ karothā”ti vadati, yathāruci akkosanti,",
  "anya-e0101n0:818_4": "avāsāyapissa parakkamanti.",
  "anya-e0101n0:819_0": "Yo pana khettasannissito hoti samantā khettehi parivārito, tattha manussā vihāramajjheyeva",
  "anya-e0101n0:819_1": "khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti.",
  "anya-e0101n0:819_2": "Yatrāpi mahāsaṅghabhogo hoti, ārāmikā kulānaṃ gāvo rundhanti, udakavāraṃ paṭisedhenti,",
  "anya-e0101n0:819_3": "manussā vīhisīsaṃ gahetvā “passatha tumhākaṃ ārāmikānaṃ kamma”nti saṅghassa dassenti.",
  "anya-e0101n0:819_4": "Tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva saṅgahito.",
  "anya-e0101n0:820_0": "Visabhāgānaṃ puggalānaṃ atthitāti yattha aññamaññaṃ visabhāgaverī bhikkhū viharanti,",
  "anya-e0101n0:820_1": "ye kalahaṃ karontā mā, bhante, evaṃ karothāti vāriyamānā etassa paṃsukūlikassa āgatakālato",
  "anya-e0101n0:820_2": "paṭṭhāya naṭṭhāmhāti vattāro bhavanti.",
  "anya-e0101n0:821": "Yopi udakapaṭṭanaṃ vā thalapaṭṭanaṃ vā nissito hoti, tattha abhiṇhaṃ nāvāhi ca satthehi ca āgatamanussā okāsaṃ detha, pānīyaṃ detha, loṇaṃ dethāti ghaṭṭayantā aphāsuṃ karonti.",
  "anya-e0101n0:822": "Paccantasannissite pana manussā buddhādīsu appasannā honti.",
  "anya-e0101n0:823_0": "Rajjasīmasannissite rājabhayaṃ hoti. Tañhi padesaṃ eko rājā na mayhaṃ vase vattatīti",
  "anya-e0101n0:823_1": "paharati, itaropi na mayhaṃ vase vattatīti. Tatrāyaṃ bhikkhu kadāci imassa rañño",
  "anya-e0101n0:823_2": "vijite vicarati, kadāci etassa. Atha naṃ “carapuriso aya”nti maññamānā anayabyasanaṃ pāpenti.",
  "anya-e0101n0:824_0": "Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.",
  "anya-e0101n0:824_1": "Tatridaṃ vatthu. Eko kira thero araññe vasati. Athassa ekā yakkhinī paṇṇasāladvāre",
  "anya-e0101n0:824_2": "ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṃ",
  "anya-e0101n0:824_3": "agamāsi. Sā sataporise papāte ṭhatvā gāyi. Thero paṭinivatti. Atha naṃ sā vegenāgantvā",
  "anya-e0101n0:824_4": "gahetvā “mayā, bhante, na eko na dve tumhādisā khāditā”ti āha.",
  "anya-e0101n0:825_0": "Kalyāṇamittānaṃ alābhoti yattha na sakkā hoti ācariyaṃ vā ācariyasamaṃ vā upajjhāyaṃ",
  "anya-e0101n0:825_1": "vā upajjhāyasamaṃ vā kalyāṇamittaṃ laddhuṃ. Tattha so kalyāṇamittānaṃ alābho mahādosoyevāti",
  "anya-e0101n0:825_2": "imesaṃ aṭṭhārasannaṃ dosānaṃ aññatarena samannāgato ananurūpoti veditabbo. Vuttampi",
  "anya-e0101n0:825_3": "cetaṃ aṭṭhakathāsu –",
  "anya-e0101n0:826": "Mahāvāsaṃ navāvāsaṃ, jarāvāsañca panthaniṃ;",
  "anya-e0101n0:827": "Soṇḍiṃ paṇṇañca pupphañca, phalaṃ patthitameva ca.",
  "anya-e0101n0:828": "Nagaraṃ dārunā khettaṃ, visabhāgena paṭṭanaṃ;",
  "anya-e0101n0:829": "Paccantasīmāsappāyaṃ, yattha mitto na labbhati.",
  "anya-e0101n0:830": "Aṭṭhārasetāni ṭhānāni, iti viññāya paṇḍito;",
  "anya-e0101n0:831": "Ārakā parivajjeyya, maggaṃ sappaṭibhayaṃ yathāti.",
  "anya-e0101n0:832": "Anurūpavihāro",
  "anya-e0101n0:833_0": "53. Yo pana gocaragāmato nātidūranāccāsannatādīhi pañcahaṅgehi samannāgato, ayaṃ",
  "anya-e0101n0:833_1": "anurūpo nāma. Vuttañhetaṃ bhagavatā – “kathañca, bhikkhave, senāsanaṃ pañcaṅgasamannāgataṃ",
  "anya-e0101n0:833_2": "hoti? Idha, bhikkhave, senāsanaṃ nātidūraṃ hoti nāccāsannaṃ gamanāgamanasampannaṃ,",
  "anya-e0101n0:833_3": "divā appākiṇṇaṃ rattiṃ appasaddaṃ appanigghosaṃ, appaḍaṃsamakasavātātapasarīsapasamphassaṃ,",
  "anya-e0101n0:833_4": "tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.",
  "anya-e0101n0:833_5": "Tasmiṃ kho pana senāsane therā bhikkhū viharanti bahussutā āgatāgamā dhammadharā",
  "anya-e0101n0:833_6": "vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,",
  "anya-e0101n0:833_7": "bhante, kathaṃ imassa ko attho’ti, tassa te āyasmanto avivaṭañceva vivaranti, anuttānīkatañca",
  "anya-e0101n0:833_8": "uttānīkaronti, anekavihitesu ca kaṅkhaṭṭhāniyesu dhammesu kaṅkhaṃ paṭivinodenti.",
  "anya-e0101n0:833_9": "Evaṃ kho, bhikkhave, senāsanaṃ pañcaṅgasamannāgataṃ hotī”ti.",
  "anya-e0101n0:834": "Ayaṃ “samādhibhāvanāya ananurūpaṃ vihāraṃ pahāya anurūpe vihāre viharantenā”ti ettha vitthāro.",
  "anya-e0101n0:835": "Khuddakapalibodhā",
  "anya-e0101n0:836_0": "54. Khuddakapalibodhupacchedaṃ katvāti evaṃ patirūpe vihāre viharantena yepissa te",
  "anya-e0101n0:836_1": "honti khuddakapalibodhā, tepi upacchinditabbā. Seyyathidaṃ, dīghāni kesanakhalomāni",
  "anya-e0101n0:836_2": "chinditabbāni. Jiṇṇacīvaresu daḷhīkammaṃ vā tunnakammaṃ vā kātabbaṃ. Kiliṭṭhāni vā",
  "anya-e0101n0:836_3": "rajitabbāni. Sace patte malaṃ hoti, patto pacitabbo. Mañcapīṭhādīni sodhetabbānīti.",
  "anya-e0101n0:836_4": "“Ayaṃ khuddakapalibodhupacchedaṃ katvā”ti ettha vitthāro.",
  "anya-e0101n0:837": "Bhāvanāvidhānaṃ",
  "anya-e0101n0:838": "55. Idāni sabbaṃ bhāvanāvidhānaṃ aparihāpentena bhāvetabboti ettha ayaṃ pathavīkasiṇaṃ ādiṃ katvā sabbakammaṭṭhānavasena vitthārakathā hoti.",
  "anya-e0101n0:839_0": "Evaṃ upacchinnakhuddakapalibodhena hi bhikkhunā pacchābhattaṃ piṇḍapātapaṭikkantena",
  "anya-e0101n0:839_1": "bhattasammadaṃ paṭivinodetvā pavivitte okāse sukhanisinnena katāya vā akatāya vā",
  "anya-e0101n0:839_2": "pathaviyā nimittaṃ gaṇhitabbaṃ. Vuttañhetaṃ –",
  "anya-e0101n0:840_0": "“Pathavīkasiṇaṃ uggaṇhanto pathaviyaṃ nimittaṃ gaṇhāti kate vā akate vā sāntake,",
  "anya-e0101n0:840_1": "no anantake, sakoṭiye, no akoṭiye, savaṭṭume, no avaṭṭume, sapariyante, no apariyante,",
  "anya-e0101n0:840_2": "suppamatte vā sarāvamatte vā. So taṃ nimittaṃ suggahitaṃ karoti, sūpadhāritaṃ upadhāreti,",
  "anya-e0101n0:840_3": "suvavatthitaṃ vavatthapeti. So taṃ nimittaṃ suggahitaṃ katvā sūpadhāritaṃ upadhāretvā",
  "anya-e0101n0:840_4": "suvavatthitaṃ vavatthapetvā ānisaṃsadassāvī ratanasaññī hutvā cittīkāraṃ upaṭṭhapetvā",
  "anya-e0101n0:840_5": "sampiyāyamāno tasmiṃ ārammaṇe cittaṃ upanibandhati ‘addhā imāya paṭipadāya jarāmaraṇamhā",
  "anya-e0101n0:840_6": "muccissāmī’ti. So vivicceva kāmehi…pe… paṭhamaṃ jhānaṃ upasampajja viharatī”ti.",
  "anya-e0101n0:841_0": "Tattha yena atītabhavepi sāsane vā isipabbajjāya vā pabbajitvā pathavīkasiṇe catukkapañcakajjhānāni",
  "anya-e0101n0:841_1": "nibbattitapubbāni, evarūpassa puññavato upanissayasampannassa akatāya pathaviyā kasitaṭṭhāne",
  "anya-e0101n0:841_2": "vā khalamaṇḍale vā nimittaṃ uppajjati, mallakattherassa viya. Tassa kirāyasmato kasitaṭṭhānaṃ",
  "anya-e0101n0:841_3": "olokentassa taṃṭhānappamāṇameva nimittaṃ udapādi. So taṃ vaḍḍhetvā pañcakajjhānāni",
  "anya-e0101n0:841_4": "nibbattetvā jhānapadaṭṭhānaṃ vipassanaṃ paṭṭhapetvā arahattaṃ pāpuṇi.",
  "anya-e0101n0:842_0": "Yo panevaṃ akatādhikāro hoti, tena ācariyasantike uggahitakammaṭṭhānavidhānaṃ avirādhetvā",
  "anya-e0101n0:842_1": "cattāro kasiṇadose pariharantena kasiṇaṃ kātabbaṃ. Nīlapītalohitaodātasambhedavasena",
  "anya-e0101n0:842_2": "hi cattāro pathavīkasiṇadosā. Tasmā nīlādivaṇṇaṃ mattikaṃ aggahetvā gaṅgāvahe mattikāsadisāya",
  "anya-e0101n0:842_3": "aruṇavaṇṇāya mattikāya kasiṇaṃ kātabbaṃ. Tañca kho vihāramajjhe sāmaṇerādīnaṃ sañcaraṇaṭṭhāne",
  "anya-e0101n0:842_4": "na kātabbaṃ. Vihārapaccante pana paṭicchannaṭṭhāne pabbhāre vā paṇṇasālāya vā saṃhārimaṃ",
  "anya-e0101n0:842_5": "vā tatraṭṭhakaṃ vā kātabbaṃ. Tatra saṃhārimaṃ catūsu daṇḍakesu pilotikaṃ vā cammaṃ",
  "anya-e0101n0:842_6": "vā kaṭasārakaṃ vā bandhitvā tattha apanītatiṇamūlasakkharakathalikāya sumadditāya",
  "anya-e0101n0:842_7": "mattikāya vuttappamāṇaṃ vaṭṭaṃ limpetvā kātabbaṃ. Taṃ parikammakāle bhūmiyaṃ attharitvā",
  "anya-e0101n0:842_8": "oloketabbaṃ. Tatraṭṭhakaṃ bhūmiyaṃ padumakaṇṇikākārena khāṇuke ākoṭetvā vallīhi vinandhitvā",
  "anya-e0101n0:842_9": "kātabbaṃ. Yadi sā mattikā nappahoti, adho aññaṃ pakkhipitvā uparibhāge suparisodhitāya",
  "anya-e0101n0:842_10": "aruṇavaṇṇāya mattikāya vidatthicaturaṅgulavitthāraṃ vaṭṭaṃ kātabbaṃ. Etadeva hi pamāṇaṃ",
  "anya-e0101n0:842_11": "sandhāya “suppamattaṃ vā sarāvamattaṃ vā”ti vuttaṃ. “Sāntake no anantake”tiādi panassa",
  "anya-e0101n0:842_12": "paricchedatthāya vuttaṃ.",
  "anya-e0101n0:843_0": "56. Tasmā evaṃ vuttappamāṇaparicchedaṃ katvā rukkhapāṇikā visabhāgavaṇṇaṃ samuṭṭhapeti.",
  "anya-e0101n0:843_1": "Tasmā taṃ aggahetvā pāsāṇapāṇikāya ghaṃsetvā samaṃ bherītalasadisaṃ katvā taṃ ṭhānaṃ",
  "anya-e0101n0:843_2": "sammajjitvā nhatvā āgantvā kasiṇamaṇḍalato aḍḍhateyyahatthantare padese paññatte",
  "anya-e0101n0:843_3": "vidatthicaturaṅgulapādake suatthate pīṭhe nisīditabbaṃ. Tato dūratare nisinnassa",
  "anya-e0101n0:843_4": "hi kasiṇaṃ na upaṭṭhāti, āsannatare kasiṇadosā paññāyanti. Uccatare nisinnena gīvaṃ",
  "anya-e0101n0:843_5": "onamitvā oloketabbaṃ hoti, nīcatare jaṇṇukāni rujanti. Tasmā vuttanayeneva nisīditvā",
  "anya-e0101n0:843_6": "“appassādā kāmā”tiādinā nayena kāmesu ādīnavaṃ paccavekkhitvā kāmanissaraṇe sabbadukkhasamatikkamupāyabhūte",
  "anya-e0101n0:843_7": "nekkhamme jātābhilāsena buddhadhammasaṅghaguṇānussaraṇena pītipāmojjaṃ janayitvā",
  "anya-e0101n0:843_8": "“ayaṃ dāni sā sabbabuddha paccekabuddha ariyasāvakehi paṭipannā nekkhammapaṭipadā”ti",
  "anya-e0101n0:843_9": "paṭipattiyā sañjātagāravena “addhā imāya paṭipadāya pavivekasukharasassa bhāgī bhavissāmī”ti",
  "anya-e0101n0:843_10": "ussāhaṃ janayitvā samena ākārena cakkhūni ummīletvā nimittaṃ gaṇhantena bhāvetabbaṃ.",
  "anya-e0101n0:844_0": "Atiummīlayato hi cakkhu kilamati, maṇḍalañca ativibhūtaṃ hoti, tenassa nimittaṃ nuppajjati.",
  "anya-e0101n0:844_1": "Atimandaṃ ummīlayato maṇḍalamavibhūtaṃ hoti, cittañca līnaṃ hoti, evampi nimittaṃ",
  "anya-e0101n0:844_2": "nuppajjati. Tasmā ādāsatale mukhanimittadassinā viya samenākārena cakkhūni ummīletvā",
  "anya-e0101n0:844_3": "nimittaṃ gaṇhantena bhāvetabbaṃ, na vaṇṇo paccavekkhitabbo, na lakkhaṇaṃ manasikātabbaṃ.",
  "anya-e0101n0:844_4": "Apica vaṇṇaṃ amuñcitvā nissayasavaṇṇaṃ katvā ussadavasena paṇṇattidhamme cittaṃ paṭṭhapetvā",
  "anya-e0101n0:844_5": "manasi kātabbaṃ. Pathavī mahī, medinī, bhūmi, vasudhā, vasundharātiādīsu pathavīnāmesu",
  "anya-e0101n0:844_6": "yamicchati, yadassa saññānukūlaṃ hoti, taṃ vattabbaṃ. Apica pathavīti etadeva nāmaṃ",
  "anya-e0101n0:844_7": "pākaṭaṃ, tasmā pākaṭavaseneva pathavī pathavīti bhāvetabbaṃ. Kālena ummīletvā kālena",
  "anya-e0101n0:844_8": "nimīletvā āvajjitabbaṃ. Yāva uggahanimittaṃ nuppajjati, tāva kālasatampi kālasahassampi",
  "anya-e0101n0:844_9": "tato bhiyyopi eteneva nayena bhāvetabbaṃ.",
  "anya-e0101n0:845_0": "57. Tassevaṃ bhāvayato yadā nimīletvā āvajjantassa ummīlitakāle viya āpāthamāgacchati,",
  "anya-e0101n0:845_1": "tadā uggahanimittaṃ jātaṃ nāma hoti. Tassa jātakālato paṭṭhāya na tasmiṃ ṭhāne nisīditabbaṃ.",
  "anya-e0101n0:845_2": "Attano vasanaṭṭhānaṃ pavisitvā tattha nisinnena bhāvetabbaṃ. Pādadhovanapapañcaparihāratthaṃ",
  "anya-e0101n0:845_3": "panassa ekapaṭalikupāhanā ca kattaradaṇḍo ca icchitabbo. Athānena sace taruṇo samādhi",
  "anya-e0101n0:845_4": "kenacideva asappāyakāraṇena nassati, upāhanā āruyha kattaradaṇḍaṃ gahetvā taṃ ṭhānaṃ",
  "anya-e0101n0:845_5": "gantvā nimittaṃ ādāya āgantvā sukhanisinnena bhāvetabbaṃ, punappunaṃ samannāharitabbaṃ,",
  "anya-e0101n0:845_6": "takkāhataṃ vitakkāhataṃ kātabbaṃ. Tassevaṃ karontassa anukkamena nīvaraṇāni vikkhambhanti,",
  "anya-e0101n0:845_7": "kilesā sannisīdanti, upacārasamādhinā cittaṃ samādhiyati, paṭibhāganimittaṃ uppajjati.",
  "anya-e0101n0:846_0": "Tatrāyaṃ purimassa ca uggahanimittassa imassa ca viseso, uggahanimitte kasiṇadoso",
  "anya-e0101n0:846_1": "paññāyati, paṭibhāganimittaṃ thavikato nihatādāsamaṇḍalaṃ viya sudhotasaṅkhathālaṃ",
  "anya-e0101n0:846_2": "viya valāhakantarā nikkhantacandamaṇḍalaṃ viya meghamukhe balākā viya uggahanimittaṃ",
  "anya-e0101n0:846_3": "padāletvā nikkhantamiva tato sataguṇaṃ sahassaguṇaṃ suparisuddhaṃ hutvā upaṭṭhāti.",
  "anya-e0101n0:846_4": "Tañca kho neva vaṇṇavantaṃ, na saṇṭhānavantaṃ. Yadi hi taṃ īdisaṃ bhaveyya, cakkhuviññeyyaṃ",
  "anya-e0101n0:846_5": "siyā oḷārikaṃ sammasanupagaṃ tilakkhaṇabbhāhataṃ, na panetaṃ tādisaṃ. Kevalañhi samādhilābhino",
  "anya-e0101n0:846_6": "upaṭṭhānākāramattaṃ saññajametanti.",
  "anya-e0101n0:847": "58. Uppannakālato ca panassa paṭṭhāya nīvaraṇāni vikkhambhitāneva honti, kilesā sannisinnāva, upacārasamādhinā cittaṃ samāhitamevāti.",
  "anya-e0101n0:848_0": "Duvidho hi samādhi upacārasamādhi ca appanāsamādhi ca. Dvīhākārehi cittaṃ samādhiyati",
  "anya-e0101n0:848_1": "upacārabhūmiyaṃ vā paṭilābhabhūmiyaṃ vā. Tattha upacārabhūmiyaṃ nīvaraṇappahānena",
  "anya-e0101n0:848_2": "cittaṃ samāhitaṃ hoti. Paṭilābhabhūmiyaṃ aṅgapātubhāvena.",
  "anya-e0101n0:849_0": "Dvinnaṃ pana samādhīnaṃ idaṃ nānākāraṇaṃ, upacāre aṅgāni na thāmajātāni honti, aṅgānaṃ",
  "anya-e0101n0:849_1": "athāmajātattā, yathā nāma daharo kumārako ukkhipitvā ṭhapiyamāno punappunaṃ bhūmiyaṃ",
  "anya-e0101n0:849_2": "patati, evameva upacāre uppanne cittaṃ kālena nimittamārammaṇaṃ karoti, kālena bhavaṅgamotarati.",
  "anya-e0101n0:849_3": "Appanāyaṃ pana aṅgāni thāmajātāni honti, tesaṃ thāmajātattā, yathā nāma balavā puriso",
  "anya-e0101n0:849_4": "āsanā vuṭṭhāya divasampi tiṭṭheyya, evameva appanāsamādhimhi uppanne cittaṃ sakiṃ",
  "anya-e0101n0:849_5": "bhavaṅgavāraṃ chinditvā kevalampi rattiṃ kevalampi divasaṃ tiṭṭhati, kusalajavanapaṭipāṭivaseneva pavattatīti.",
  "anya-e0101n0:850_0": "Tatra yadetaṃ upacārasamādhinā saddhiṃ paṭibhāganimittaṃ uppannaṃ, tassa uppādanaṃ",
  "anya-e0101n0:850_1": "nāma atidukkaraṃ. Tasmā sace teneva pallaṅkena taṃ nimittaṃ vaḍḍhetvā appanaṃ adhigantuṃ",
  "anya-e0101n0:850_2": "sakkoti, sundaraṃ. No ce sakkoti, athānena taṃ nimittaṃ appamattena cakkavattigabbho",
  "anya-e0101n0:850_3": "viya rakkhitabbaṃ. Evañhi –",
  "anya-e0101n0:851": "Nimittaṃ rakkhato laddha-parihāni na vijjati;",
  "anya-e0101n0:852": "Ārakkhamhi asantamhi, laddhaṃ laddhaṃ vinassati.",
  "anya-e0101n0:853": "Sattasappāyā",
  "anya-e0101n0:854": "59. Tatrāyaṃ rakkhaṇavidhi –",
  "anya-e0101n0:855": "Āvāso gocaro bhassaṃ, puggalo bhojanaṃ utu;",
  "anya-e0101n0:856": "Iriyāpathoti sattete, asappāye vivajjaye.",
  "anya-e0101n0:857": "Sappāye satta sevetha, evañhi paṭipajjato;",
  "anya-e0101n0:858": "Nacireneva kālena, hoti kassaci appanā.",
  "anya-e0101n0:859_0": "Tatrassa yasmiṃ āvāse vasantassa anuppannaṃ vā nimittaṃ nuppajjati, uppannaṃ vā vinassati,",
  "anya-e0101n0:859_1": "anupaṭṭhitā ca sati na upaṭṭhāti, asamāhitañca cittaṃ na samādhiyati, ayaṃ asappāyo.",
  "anya-e0101n0:859_2": "Yattha nimittaṃ uppajjati ceva thāvarañca hoti, sati upaṭṭhāti, cittaṃ samādhiyati",
  "anya-e0101n0:859_3": "nāgapabbatavāsīpadhāniyatissattherassa viya, ayaṃ sappāyo. Tasmā yasmiṃ vihāre bahū",
  "anya-e0101n0:859_4": "āvāsā honti, tattha ekamekasmiṃ tīṇi tīṇi divasāni vasitvā yatthassa cittaṃ ekaggaṃ",
  "anya-e0101n0:859_5": "hoti, tattha vasitabbaṃ. Āvāsasappāyatāya hi tambapaṇṇidīpamhi cūḷanāgaleṇe vasantā",
  "anya-e0101n0:859_6": "tattheva kammaṭṭhānaṃ gahetvā pañcasatā bhikkhū arahattaṃ pāpuṇiṃsu. Sotāpannādīnaṃ",
  "anya-e0101n0:859_7": "pana aññattha ariyabhūmiṃ patvā tattha arahattappattānañca gaṇanā natthi. Evamaññesupi",
  "anya-e0101n0:859_8": "cittalapabbatavihārādīsu.",
  "anya-e0101n0:860": "Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo. Viparīto asappāyo.",
  "anya-e0101n0:861": "Bhassanti dvattiṃsatiracchānakathāpariyāpannaṃ asappāyaṃ, tañhissa nimittantaradhānāya saṃvattati. Dasakathāvatthunissitaṃ sappāyaṃ, tampi mattāya bhāsitabbaṃ.",
  "anya-e0101n0:862_0": "Puggalopi atiracchānakathiko sīlādiguṇasampanno, yaṃ nissāya asamāhitaṃ vā cittaṃ",
  "anya-e0101n0:862_1": "samādhiyati, samāhitaṃ vā cittaṃ thirataraṃ hoti, evarūpo sappāyo. Kāyadaḷhībahulo",
  "anya-e0101n0:862_2": "pana tiracchānakathiko asappāyo. So hi taṃ kaddamodakamiva acchaṃ udakaṃ malīnameva",
  "anya-e0101n0:862_3": "karoti, tādisañca āgamma koṭapabbatavāsīdaharasseva samāpattipi nassati, pageva nimittaṃ.",
  "anya-e0101n0:863_0": "Bhojanaṃ pana kassaci madhuraṃ, kassaci ambilaṃ sappāyaṃ hoti. Utupi kassaci sīto,",
  "anya-e0101n0:863_1": "kassaci uṇho sappāyo hoti. Tasmā yaṃ bhojanaṃ vā utuṃ vā sevantassa phāsu hoti, asamāhitaṃ",
  "anya-e0101n0:863_2": "vā cittaṃ samādhiyati, samāhitaṃ vā thirataraṃ hoti, taṃ bhojanaṃ so ca utu sappāyo.",
  "anya-e0101n0:863_3": "Itaraṃ bhojanaṃ itaro ca utu asappāyo.",
  "anya-e0101n0:864_0": "Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṃ aññataro.",
  "anya-e0101n0:864_1": "Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ vā",
  "anya-e0101n0:864_2": "cittaṃ samādhiyati, samāhitaṃ vā thirataraṃ hoti, so sappāyo. Itaro asappāyoti veditabbo.",
  "anya-e0101n0:865": "Iti imaṃ sattavidhaṃ asappāyaṃ vajjetvā sappāyaṃ sevitabbaṃ. Evaṃ paṭipannassa hi nimittāsevanabahulassa nacireneva kālena hoti kassaci appanā.",
  "anya-e0101n0:866": "Dasavidhaappanākosallaṃ",
  "anya-e0101n0:867_0": "60. Yassa pana evampi paṭipajjato na hoti, tena dasavidhaṃ appanākosallaṃ sampādetabbaṃ.",
  "anya-e0101n0:867_1": "Tatrāyaṃ nayo, dasāhākārehi appanākosallaṃ icchitabbaṃ, vatthuvisadakiriyato, indriyasamattapaṭipādanato,",
  "anya-e0101n0:867_2": "nimittakusalato, yasmiṃ samaye cittaṃ paggahetabbaṃ tasmiṃ samaye cittaṃ paggaṇhāti,",
  "anya-e0101n0:867_3": "yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti, yasmiṃ samaye",
  "anya-e0101n0:867_4": "cittaṃ sampahaṃsitabbaṃ tasmiṃ samaye cittaṃ sampahaṃseti, yasmiṃ samaye cittaṃ ajjhupekkhitabbaṃ",
  "anya-e0101n0:867_5": "tasmiṃ samaye cittaṃ ajjhupekkhati, asamāhitapuggalaparivajjanato, samāhitapuggalasevanato, tadadhimuttatoti.",
  "anya-e0101n0:868_0": "61. Tattha vatthuvisadakiriyā nāma ajjhattikabāhirānaṃ vatthūnaṃ visadabhāvakaraṇaṃ.",
  "anya-e0101n0:868_1": "Yadā hissa kesanakhalomāni dīghāni honti, sarīraṃ vā sedamalaggahitaṃ, tadā ajjhattikavatthu",
  "anya-e0101n0:868_2": "avisadaṃ hoti aparisuddhaṃ. Yadā panassa cīvaraṃ jiṇṇaṃ kiliṭṭhaṃ duggandhaṃ hoti,",
  "anya-e0101n0:868_3": "senāsanaṃ vā uklāpaṃ hoti, tadā bāhiravatthu avisadaṃ hoti aparisuddhaṃ. Ajjhattikabāhire",
  "anya-e0101n0:868_4": "ca vatthumhi avisade uppannesu cittacetasikesu ñāṇampi aparisuddhaṃ hoti, aparisuddhāni",
  "anya-e0101n0:868_5": "dīpakapallikavaṭṭitelāni nissāya uppannadīpasikhāya obhāso viya. Aparisuddhena ñāṇena",
  "anya-e0101n0:868_6": "saṅkhāre sammasato saṅkhārāpi avibhūtā honti, kammaṭṭhānamanuyuñjato kammaṭṭhānampi",
  "anya-e0101n0:868_7": "vuḍḍhiṃ viruḷhiṃ vepullaṃ na gacchati. Visade pana ajjhattikabāhire vatthumhi uppannesu",
  "anya-e0101n0:868_8": "cittacetasikesu ñāṇampi visadaṃ hoti parisuddhaṃ, parisuddhāni dīpakapallikavaṭṭitelāni",
  "anya-e0101n0:868_9": "nissāya uppannadīpasikhāya obhāso viya. Parisuddhena ca ñāṇena saṅkhāre sammasato",
  "anya-e0101n0:868_10": "saṅkhārāpi vibhūtā honti, kammaṭṭhānamanuyuñjato kammaṭṭhānampi vuḍḍhiṃ virūḷhiṃ vepullaṃ gacchati.",
  "anya-e0101n0:869_0": "62. Indriyasamattapaṭipādanaṃ nāma saddhādīnaṃ indriyānaṃ samabhāvakaraṇaṃ. Sace",
  "anya-e0101n0:869_1": "hissa saddhindriyaṃ balavaṃ hoti itarāni mandāni, tato vīriyindriyaṃ paggahakiccaṃ,",
  "anya-e0101n0:869_2": "satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ",
  "anya-e0101n0:869_3": "kātuṃ na sakkoti, tasmā taṃ dhammasabhāvapaccavekkhaṇena vā yathā vā manasikaroto",
  "anya-e0101n0:869_4": "balavaṃ jātaṃ, tathā amanasikārena hāpetabbaṃ. Vakkalittheravatthu cettha nidassanaṃ.",
  "anya-e0101n0:869_5": "Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ",
  "anya-e0101n0:869_6": "sakkoti, na itarāni itarakiccabhedaṃ, tasmā taṃ passaddhādibhāvanāya hāpetabbaṃ.",
  "anya-e0101n0:869_7": "Tatrāpi soṇattheravatthu dassetabbaṃ. Evaṃ sesesupi ekassa balavabhāve sati itaresaṃ",
  "anya-e0101n0:869_8": "attano kiccesu asamatthatā veditabbā. Visesato panettha saddhāpaññānaṃ samādhivīriyānañca",
  "anya-e0101n0:869_9": "samataṃ pasaṃsanti. Balavasaddho hi mandapañño muddhappasanno hoti, avatthusmiṃ pasīdati.",
  "anya-e0101n0:869_10": "Balavapañño mandasaddho kerāṭikapakkhaṃ bhajati, bhesajjasamuṭṭhito viya rogo atekiccho",
  "anya-e0101n0:869_11": "hoti. Ubhinnaṃ samatāya vatthusmiṃyeva pasīdati. Balavasamādhiṃ pana mandavīriyaṃ",
  "anya-e0101n0:869_12": "samādhissa kosajjapakkhattā kosajjaṃ abhibhavati. Balavavīriyaṃ mandasamādhiṃ vīriyassa",
  "anya-e0101n0:869_13": "uddhaccapakkhattā uddhaccaṃ abhibhavati. Samādhi pana vīriyena saṃyojito kosajje",
  "anya-e0101n0:869_14": "patituṃ na labhati. Vīriyaṃ samādhinā saṃyojitaṃ uddhacce patituṃ na labhati, tasmā",
  "anya-e0101n0:869_15": "tadubhayaṃ samaṃ kātabbaṃ. Ubhayasamatāya hi appanā hoti. Apica samādhikammikassa",
  "anya-e0101n0:869_16": "balavatīpi saddhā vaṭṭati. Evaṃ saddahanto okappento appanaṃ pāpuṇissati. Samādhipaññāsu",
  "anya-e0101n0:869_17": "pana samādhikammikassa ekaggatā balavatī vaṭṭati. Evañhi so appanaṃ pāpuṇāti. Vipassanākammikassa",
  "anya-e0101n0:869_18": "paññā balavatī vaṭṭati. Evañhi so lakkhaṇapaṭivedhaṃ pāpuṇāti. Ubhinnaṃ pana samatāyapi",
  "anya-e0101n0:869_19": "appanā hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ",
  "anya-e0101n0:869_20": "saddhāvīriyapaññānaṃ vasena uddhaccapātato kosajjapakkhena ca samādhinā kosajjapātato",
  "anya-e0101n0:869_21": "rakkhati, tasmā sā loṇadhūpanaṃ viya sabbabyañjanesu, sabbakammikaamacco viya ca",
  "anya-e0101n0:869_22": "sabbarājakiccesu sabbattha icchitabbā. Tenāha – “sati ca pana sabbatthikā vuttā bhagavatā.",
  "anya-e0101n0:869_23": "Kiṃ kāraṇā? Cittañhi satipaṭisaraṇaṃ, ārakkhapaccupaṭṭhānā ca sati, na vinā satiyā",
  "anya-e0101n0:869_24": "cittassa paggahaniggaho hotī”ti.",
  "anya-e0101n0:870_0": "63. Nimittakosallaṃ nāma pathavīkasiṇādikassa cittekaggatānimittassa akatassa karaṇakosallaṃ,",
  "anya-e0101n0:870_1": "katassa ca bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ.",
  "anya-e0101n0:871_0": "64. Kathañca yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti?",
  "anya-e0101n0:871_1": "Yadāssa atisithilavīriyatādīhi līnaṃ cittaṃ hoti, tadā passaddhisambojjhaṅgādayo",
  "anya-e0101n0:871_2": "tayo abhāvetvā dhammavicayasambojjhaṅgādayo bhāveti. Vuttañhetaṃ bhagavatā –",
  "anya-e0101n0:872_0": "“Seyyathāpi, bhikkhave, puriso parittaṃ aggiṃ ujjāletukāmo assa, so tattha allāni",
  "anya-e0101n0:872_1": "ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni pakkhipeyya,",
  "anya-e0101n0:872_2": "udakavātañca dadeyya, paṃsukena ca okireyya, bhabbo nu kho so, bhikkhave, puriso",
  "anya-e0101n0:872_3": "parittaṃ aggiṃ ujjāletunti? No hetaṃ, bhante. Evameva kho, bhikkhave, yasmiṃ samaye",
  "anya-e0101n0:872_4": "līnaṃ cittaṃ hoti, akālo tasmiṃ samaye passaddhisambojjhaṅgassa bhāvanāya, akālo",
  "anya-e0101n0:872_5": "samādhi…pe… akālo upekkhāsambojjhaṅgassa bhāvanāya. Taṃ kissa hetu? Līnaṃ, bhikkhave,",
  "anya-e0101n0:872_6": "cittaṃ, taṃ etehi dhammehi dusamuṭṭhāpayaṃ hoti. Yasmiṃ ca kho, bhikkhave, līnaṃ",
  "anya-e0101n0:872_7": "cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriyasambojjhaṅgassa",
  "anya-e0101n0:872_8": "bhāvanāya, kālo pītisambojjhaṅgassa bhāvanāya. Taṃ kissa hetu? Līnaṃ, bhikkhave,",
  "anya-e0101n0:872_9": "cittaṃ, taṃ etehi dhammehi susamuṭṭhāpayaṃ hoti. Seyyathāpi, bhikkhave, puriso parittaṃ",
  "anya-e0101n0:872_10": "aggiṃ ujjāletukāmo assa, so tattha sukkhāni ceva tiṇāni pakkhipeyya, sukkhāni ca",
  "anya-e0101n0:872_11": "gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na",
  "anya-e0101n0:872_12": "ca paṃsukena okireyya, bhabbo nu kho so, bhikkhave, puriso parittaṃ aggiṃ ujjāletunti? Evaṃ bhante”ti.",
  "anya-e0101n0:873": "Ettha ca yathāsakamāhāravasena dhammavicayasambojjhaṅgādīnaṃ bhāvanā veditabbā. Vuttañhetaṃ –",
  "anya-e0101n0:874_0": "“Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā",
  "anya-e0101n0:874_1": "dhammā. Tattha yoniso manasikārabahulīkāro, ayamāhāro anuppannassa vā dhammavicayasambojjhaṅgassa",
  "anya-e0101n0:874_2": "uppādāya uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "anya-e0101n0:874_3": "pāripūriyā saṃvattatī”ti.",
  "anya-e0101n0:875_0": "Tathā “atthi, bhikkhave, ārambhadhātu nikkamadhātu parakkamadhātu. Tattha yoniso",
  "anya-e0101n0:875_1": "manasikārabahulīkāro, ayamāhāro anuppannassa vā vīriyasambojjhaṅgassa uppādāya uppannassa",
  "anya-e0101n0:875_2": "vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti.",
  "anya-e0101n0:876_0": "Tathā “atthi, bhikkhave, pītisambojjhaṅgaṭṭhāniyā dhammā. Tattha yoniso manasikārabahulīkāro,",
  "anya-e0101n0:876_1": "ayamāhāro anuppannassa vā pītisambojjhaṅgassa uppādāya uppannassa vā pītisambojjhaṅgassa",
  "anya-e0101n0:876_2": "bhiyyobhāvāya vepullāya bhāvanāya pāripūriyā saṃvattatī”ti.",
  "anya-e0101n0:877_0": "Tattha sabhāvasāmaññalakkhaṇapaṭivedhavasena pavattamanasikāro kusalādīsu yoniso",
  "anya-e0101n0:877_1": "manasikāro nāma. Ārambhadhātuādīnaṃ uppādanavasena pavattamanasikāro ārambhadhātuādīsu",
  "anya-e0101n0:877_2": "yoniso manasikāro nāma. Tattha ārambhadhātūti paṭhamavīriyaṃ vuccati. Nikkamadhātūti",
  "anya-e0101n0:877_3": "kosajjato nikkhantattā tato balavataraṃ. Parakkamadhātūti paraṃ paraṃ ṭhānaṃ akkamanato",
  "anya-e0101n0:877_4": "tatopi balavataraṃ. Pītisambojjhaṅgaṭṭhāniyā dhammāti pana pītiyā eva etaṃ nāmaṃ.",
  "anya-e0101n0:877_5": "Tassāpi uppādakamanasikārova yoniso manasikāro nāma.",
  "anya-e0101n0:878_0": "Apica satta dhammā dhammavicayasambojjhaṅgassa uppādāya saṃvattanti paripucchakatā,",
  "anya-e0101n0:878_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "anya-e0101n0:878_2": "gambhīrañāṇacariyapaccavekkhaṇā, tadadhimuttatāti.",
  "anya-e0101n0:879_0": "Ekādasadhammā vīriyasambojjhaṅgassa uppādāya saṃvattanti apāyādibhayapaccavekkhaṇatā,",
  "anya-e0101n0:879_1": "vīriyāyattalokiyalokuttaravisesādhigamānisaṃsadassitā, “buddhapaccekabuddhamahāsāvakehi",
  "anya-e0101n0:879_2": "gatamaggo mayā gantabbo, so ca na sakkā kusītena gantu”nti evaṃ gamanavīthipaccavekkhaṇatā,",
  "anya-e0101n0:879_3": "dāyakānaṃ mahapphalabhāvakaraṇena piṇḍāpacāyanatā, “vīriyārambhassa vaṇṇavādī me",
  "anya-e0101n0:879_4": "satthā, so ca anatikkamanīyasāsano amhākañca bahūpakāro paṭipattiyā ca pūjiyamāno",
  "anya-e0101n0:879_5": "pūjito hoti na itarathā”ti evaṃ satthu mahattapaccavekkhaṇatā, “saddhammasaṅkhātaṃ",
  "anya-e0101n0:879_6": "me mahādāyajjaṃ gahetabbaṃ, tañca na sakkā kusītena gahetu”nti evaṃ dāyajjamahattapaccavekkhaṇatā,",
  "anya-e0101n0:879_7": "ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,",
  "anya-e0101n0:879_8": "kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.",
  "anya-e0101n0:880_0": "Ekādasadhammā pītisambojjhaṅgassa uppādāya saṃvattanti buddhānussati, dhamma… saṅgha…",
  "anya-e0101n0:880_1": "sīla… cāga… devatānussati, upasamānussati, lūkhapuggalaparivajjanatā, siniddhapuggalasevanatā,",
  "anya-e0101n0:880_2": "pasādaniyasuttantapaccavekkhaṇatā, tadadhimuttatāti. Iti imehi ākārehi ete dhamme",
  "anya-e0101n0:880_3": "uppādento dhammavicayasambojjhaṅgādayo bhāveti nāma. Evaṃ yasmiṃ samaye cittaṃ paggahetabbaṃ,",
  "anya-e0101n0:880_4": "tasmiṃ samaye cittaṃ paggaṇhāti.",
  "anya-e0101n0:881_0": "65. Kathaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti? Yadāssa",
  "anya-e0101n0:881_1": "accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo",
  "anya-e0101n0:881_2": "abhāvetvā passaddhisambojjhaṅgādayo bhāveti. Vuttañhetaṃ bhagavatā –",
  "anya-e0101n0:882_0": "“Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "anya-e0101n0:882_1": "sukkhāni ceva tiṇāni pakkhipeyya…pe… na ca paṃsukena okireyya, bhabbo nu kho so,",
  "anya-e0101n0:882_2": "bhikkhave, puriso mahantaṃ aggikkhandhaṃ nibbāpetunti? No hetaṃ, bhante. Evameva",
  "anya-e0101n0:882_3": "kho, bhikkhave, yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa",
  "anya-e0101n0:882_4": "bhāvanāya, akālo vīriya…pe… akālo pītisambojjhaṅgassa bhāvanāya. Taṃ kissa hetu?",
  "anya-e0101n0:882_5": "Uddhataṃ, bhikkhave, cittaṃ, taṃ etehi dhammehi duvūpasamayaṃ hoti. Yasmiṃ ca kho,",
  "anya-e0101n0:882_6": "bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "anya-e0101n0:882_7": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "anya-e0101n0:882_8": "Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti.",
  "anya-e0101n0:882_9": "Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "anya-e0101n0:882_10": "allāni ceva tiṇāni pakkhipeyya…pe… paṃsukena ca okireyya, bhabbo nu kho so, bhikkhave,",
  "anya-e0101n0:882_11": "puriso mahantaṃ aggikkhandhaṃ nibbāpetunti? Evaṃ, bhante”ti.",
  "anya-e0101n0:883": "Etthāpi yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ bhagavatā –",
  "anya-e0101n0:884_0": "“Atthi, bhikkhave, kāyapassaddhi cittapassaddhi. Tattha yoniso manasikārabahulīkāro,",
  "anya-e0101n0:884_1": "ayamāhāro anuppannassa vā passaddhisambojjhaṅgassa uppādāya uppannassa vā passaddhisambojjhaṅgassa",
  "anya-e0101n0:884_2": "bhiyyobhāvāya vepullāya bhāvanāya pāripūriyā saṃvattatī”ti.",
  "anya-e0101n0:885_0": "Tathā “atthi, bhikkhave, samathanimittaṃ abyagganimittaṃ. Tattha yoniso manasikārabahulīkāro,",
  "anya-e0101n0:885_1": "ayamāhāro anuppannassa vā samādhisambojjhaṅgassa uppādāya uppannassa vā samādhisambojjhaṅgassa",
  "anya-e0101n0:885_2": "bhiyyobhāvāya vepullāya bhāvanāya pāripūriyā saṃvattatī”ti.",
  "anya-e0101n0:886_0": "Tathā “atthi, bhikkhave, upekkhāsambojjhaṅgaṭṭhāniyā dhammā. Tattha yoniso manasikārabahulīkāro,",
  "anya-e0101n0:886_1": "ayamāhāro anuppannassa vā upekkhāsambojjhaṅgassa uppādāya uppannassa vā upekkhāsambojjhaṅgassa",
  "anya-e0101n0:886_2": "bhiyyobhāvāya vepullāya bhāvanāya pāripūriyā saṃvattatī”ti.",
  "anya-e0101n0:887_0": "Tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena",
  "anya-e0101n0:887_1": "pavattamanasikārova tīsupi padesu yoniso manasikāro nāma. Samathanimittanti ca samathassevetamadhivacanaṃ.",
  "anya-e0101n0:887_2": "Avikkhepaṭṭhena ca tasseva abyagganimittanti.",
  "anya-e0101n0:888_0": "Apica satta dhammā passaddhisambojjhaṅgassa uppādāya saṃvattanti paṇītabhojanasevanatā,",
  "anya-e0101n0:888_1": "utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā,",
  "anya-e0101n0:888_2": "passaddhakāyapuggalasevanatā, tadadhimuttatāti.",
  "anya-e0101n0:889_0": "Ekādasa dhammā samādhisambojjhaṅgassa uppādāya saṃvattanti vatthuvisadatā, nimittakusalatā,",
  "anya-e0101n0:889_1": "indriyasamattapaṭipādanatā, samaye cittassa niggahaṇatā, samaye cittassa paggahaṇatā,",
  "anya-e0101n0:889_2": "nirassādassa cittassa saddhāsaṃvegavasena sampahaṃsanatā, sammāpavattassa ajjhupekkhanatā,",
  "anya-e0101n0:889_3": "asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.",
  "anya-e0101n0:890_0": "Pañca dhammā upekkhāsambojjhaṅgassa uppādāya saṃvattanti sattamajjhattatā, saṅkhāramajjhattatā,",
  "anya-e0101n0:890_1": "sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,",
  "anya-e0101n0:890_2": "tadadhimuttatāti. Iti imehākārehi ete dhamme uppādento passaddhisambojjhaṅgādayo",
  "anya-e0101n0:890_3": "bhāveti nāma. Evaṃ yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti.",
  "anya-e0101n0:891_0": "66. Kathaṃ yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti?",
  "anya-e0101n0:891_1": "Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti,",
  "anya-e0101n0:891_2": "tadā naṃ aṭṭhasaṃvegavatthupaccavekkhaṇena saṃvejeti. Aṭṭha saṃvegavatthūni nāma",
  "anya-e0101n0:891_3": "jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ,",
  "anya-e0101n0:891_4": "anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhanti. Buddhadhammasaṅghaguṇānussaraṇena",
  "anya-e0101n0:891_5": "cassa pasādaṃ janeti. Evaṃ yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti.",
  "anya-e0101n0:892_0": "Kathaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati?",
  "anya-e0101n0:892_1": "Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthipaṭipannaṃ",
  "anya-e0101n0:892_2": "cittaṃ hoti, tadāssa paggahaniggahasampahaṃsanesu na byāpāraṃ āpajjati, sārathi viya",
  "anya-e0101n0:892_3": "samappavattesu assesu. Evaṃ yasmiṃ samaye cittaṃ ajjhupekkhitabbaṃ, tasmiṃ samaye",
  "anya-e0101n0:892_4": "cittaṃ ajjhupekkhati.",
  "anya-e0101n0:893": "Asamāhitapuggalaparivajjanatā nāma nekkhammapaṭipadaṃ anāruḷhapubbānaṃ anekakiccapasutānaṃ vikkhittahadayānaṃ puggalānaṃ ārakā pariccāgo.",
  "anya-e0101n0:894": "Samāhitapuggalasevanatā nāma nekkhammapaṭipadaṃ paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ.",
  "anya-e0101n0:895": "Tadadhimuttatā nāma samādhiadhimuttatā samādhigarusamādhininnasamādhipoṇasamādhipabbhāratāti attho.",
  "anya-e0101n0:896": "Evametaṃ dasavidhaṃ appanākosallaṃ sampādetabbaṃ.",
  "anya-e0101n0:897": "67.",
  "anya-e0101n0:898": "Evañhi sampādayato, appanākosallaṃ imaṃ;",
  "anya-e0101n0:899": "Paṭiladdhe nimittasmiṃ, appanā sampavattati.",
  "anya-e0101n0:900": "Evañhi paṭipannassa, sace sā nappavattati;",
  "anya-e0101n0:901": "Tathāpi na jahe yogaṃ, vāyametheva paṇḍito.",
  "anya-e0101n0:902": "Hitvā hi sammāvāyāmaṃ, visesaṃ nāma māṇavo;",
  "anya-e0101n0:903": "Adhigacche parittampi, ṭhānametaṃ na vijjati.",
  "anya-e0101n0:904": "Cittappavattiākāraṃ, tasmā sallakkhayaṃ budho;",
  "anya-e0101n0:905": "Samataṃ vīriyasseva, yojayetha punappunaṃ.",
  "anya-e0101n0:906": "Īsakampi layaṃ yantaṃ, paggaṇhetheva mānasaṃ;",
  "anya-e0101n0:907": "Accāraddhaṃ nisedhetvā, samameva pavattaye.",
  "anya-e0101n0:908": "Reṇumhi uppaladale, sutte nāvāya nāḷiyā;",
  "anya-e0101n0:909": "Yathā madhukarādīnaṃ, pavatti sammavaṇṇitā.",
  "anya-e0101n0:910": "Līnauddhatabhāvehi, mocayitvāna sabbaso;",
  "anya-e0101n0:911": "Evaṃ nimittābhimukhaṃ, mānasaṃ paṭipādayeti.",
  "anya-e0101n0:912": "Nimittābhimukhapaṭipādanaṃ",
  "anya-e0101n0:913_0": "68. Tatrāyamatthadīpanā – yathā hi acheko madhukaro asukasmiṃ rukkhe pupphaṃ pupphitanti",
  "anya-e0101n0:913_1": "ñatvā tikkhena vegena pakkhando taṃ atikkamitvā paṭinivattento khīṇe reṇumhi sampāpuṇāti.",
  "anya-e0101n0:913_2": "Aparo acheko mandena javena pakkhando khīṇeyeva sampāpuṇāti. Cheko pana samena javena",
  "anya-e0101n0:913_3": "pakkhando sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā",
  "anya-e0101n0:913_4": "madhurasamanubhavati.",
  "anya-e0101n0:914_0": "Yathā ca sallakattaantevāsikesu udakathālagate uppalapatte satthakammaṃ sikkhantesu",
  "anya-e0101n0:914_1": "eko acheko vegena satthaṃ pātento uppalapattaṃ dvidhā vā chindati, udake vā paveseti.",
  "anya-e0101n0:914_2": "Aparo acheko chijjanapavesanabhayā satthakena phusitumpi na visahati. Cheko pana",
  "anya-e0101n0:914_3": "samena payogena tattha satthapahāraṃ dassetvā pariyodātasippo hutvā tathārūpesu ṭhānesu",
  "anya-e0101n0:914_4": "kammaṃ katvā lābhaṃ labhati.",
  "anya-e0101n0:915_0": "Yathā ca yo catubyāmappamāṇaṃ makkaṭasuttamāharati, so cattāri sahassāni labhatīti",
  "anya-e0101n0:915_1": "raññā vutte eko achekapuriso vegena makkaṭasuttamākaḍḍhanto tahiṃ tahiṃ chindatiyeva.",
  "anya-e0101n0:915_2": "Aparo acheko chedanabhayā hatthena phusitumpi na visahati. Cheko pana koṭito paṭṭhāya",
  "anya-e0101n0:915_3": "samena payogena daṇḍake vedhetvā āharitvā lābhaṃ labhati.",
  "anya-e0101n0:916_0": "Yathā ca acheko niyāmako balavavāte laṅkāraṃ pūrento nāvaṃ videsaṃ pakkhandāpeti.",
  "anya-e0101n0:916_1": "Aparo acheko mandavāte laṅkāraṃ oropento nāvaṃ tattheva ṭhapeti. Cheko pana mandavāte",
  "anya-e0101n0:916_2": "laṅkāraṃ pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti.",
  "anya-e0101n0:917_0": "Yathā ca yo telena achaḍḍento nāḷiṃ pūreti, so lābhaṃ labhatīti ācariyena antevāsikānaṃ",
  "anya-e0101n0:917_1": "vutte eko acheko lābhaluddho vegena pūrento telaṃ chaḍḍeti. Aparo acheko telachaḍḍanabhayā",
  "anya-e0101n0:917_2": "āsiñcitumpi na visahati. Cheko pana samena payogena pūretvā lābhaṃ labhati.",
  "anya-e0101n0:918_0": "Evameva eko bhikkhu uppanne nimitte sīghameva appanaṃ pāpuṇissāmīti gāḷhaṃ vīriyaṃ",
  "anya-e0101n0:918_1": "karoti, tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ.",
  "anya-e0101n0:918_2": "Eko accāraddhavīriyatāya dosaṃ disvā kiṃ dānime appanāyāti vīriyaṃ hāpeti, tassa",
  "anya-e0101n0:918_3": "cittaṃ atilīnavīriyattā kosajje patati, sopi na sakkoti appanaṃ pāpuṇituṃ. Yo pana",
  "anya-e0101n0:918_4": "īsakampi līnaṃ līnabhāvato uddhataṃ uddhaccato mocetvā samena payogena nimittābhimukhaṃ",
  "anya-e0101n0:918_5": "pavatteti, so appanaṃ pāpuṇāti, tādisena bhavitabbaṃ. Imamatthaṃ sandhāya etaṃ vuttaṃ –",
  "anya-e0101n0:919": "Reṇumhi uppaladale, sutte nāvāya nāḷiyā;",
  "anya-e0101n0:920": "Yathā madhukarādīnaṃ, pavatti sammavaṇṇitā.",
  "anya-e0101n0:921": "Līnauddhatabhāvehi, mocayitvāna sabbaso;",
  "anya-e0101n0:922": "Evaṃ nimittābhimukhaṃ, mānasaṃ paṭipādayeti.",
  "anya-e0101n0:923": "Paṭhamajjhānakathā",
  "anya-e0101n0:924_0": "69. Iti evaṃ nimittābhimukhaṃ mānasaṃ paṭipādayato panassa idāni appanā ijjhissatīti",
  "anya-e0101n0:924_1": "bhavaṅgaṃ upacchinditvā pathavī pathavīti anuyogavasena upaṭṭhitaṃ tadeva pathavīkasiṇaṃ",
  "anya-e0101n0:924_2": "ārammaṇaṃ katvā manodvārāvajjanamuppajjati. Tato tasmiṃyevārammaṇe cattāri pañca",
  "anya-e0101n0:924_3": "vā javanāni javanti. Tesu avasāne ekaṃ rūpāvacaraṃ, sesāni kāmāvacarāni. Pakaticittehi",
  "anya-e0101n0:924_4": "balavataravitakkavicārapītisukhacittekaggatāni yāni appanāya parikammattā parikammānītipi,",
  "anya-e0101n0:924_5": "yathā gāmādīnaṃ āsannapadeso gāmūpacāro nagarūpacāroti vuccati, evaṃ appanāya āsannattā",
  "anya-e0101n0:924_6": "samīpacārattā vā upacārānītipi, ito pubbe parikammānaṃ, upari appanāya ca anulomato",
  "anya-e0101n0:924_7": "anulomānītipi vuccanti. Yañcettha sabbantimaṃ, taṃ parittagottābhibhavanato, mahaggatagottabhāvanato",
  "anya-e0101n0:924_8": "ca gotrabhūtipi vuccati. Agahitaggahaṇena panettha paṭhamaṃ parikammaṃ, dutiyaṃ upacāraṃ,",
  "anya-e0101n0:924_9": "tatiyaṃ anulomaṃ, catutthaṃ gotrabhu. Paṭhamaṃ vā upacāraṃ, dutiyaṃ anulomaṃ, tatiyaṃ",
  "anya-e0101n0:924_10": "gotrabhu, catutthaṃ pañcamaṃ vā appanācittaṃ. Catutthameva hi pañcamaṃ vā appeti,",
  "anya-e0101n0:924_11": "tañca kho khippābhiññadandhābhiññavasena. Tato paraṃ javanaṃ patati. Bhavaṅgassa vāro hoti.",
  "anya-e0101n0:925_0": "Ābhidhammikagodattatthero pana “purimā purimā kusalā dhammā pacchimānaṃ pacchimānaṃ",
  "anya-e0101n0:925_1": "kusalānaṃ dhammānaṃ āsevanapaccayena paccayo”ti imaṃ suttaṃ vatvā āsevanapaccayena",
  "anya-e0101n0:925_2": "pacchimo pacchimo dhammo balavā hoti, tasmā chaṭṭhepi sattamepi appanā hotīti āha,",
  "anya-e0101n0:925_3": "taṃ aṭṭhakathāsu “attano matimattaṃ therasseta”nti vatvā paṭikkhittaṃ. Catutthapañcamesuyeva",
  "anya-e0101n0:925_4": "pana appanā hoti. Parato javanaṃ patitaṃ nāma hoti, bhavaṅgassa āsannattāti vuttaṃ.",
  "anya-e0101n0:925_5": "Tameva vicāretvā vuttattā na sakkā paṭikkhipituṃ. Yathā hi puriso chinnapapātābhimukho",
  "anya-e0101n0:925_6": "dhāvanto ṭhātukāmopi pariyante pādaṃ katvā ṭhātuṃ na sakkoti papāte eva patati, evaṃ",
  "anya-e0101n0:925_7": "chaṭṭhe vā sattame vā appetuṃ na sakkoti, bhavaṅgassa āsannattā. Tasmā catutthapañcamesuyeva",
  "anya-e0101n0:925_8": "appanā hotīti veditabbā.",
  "anya-e0101n0:926_0": "Sā ca pana ekacittakkhaṇikāyeva. Sattasu hi ṭhānesu addhānaparicchedo nāma natthi",
  "anya-e0101n0:926_1": "paṭhamappanāyaṃ, lokiyābhiññāsu, catūsu maggesu, maggānantaraphale, rūpārūpabhavesu",
  "anya-e0101n0:926_2": "bhavaṅgajjhāne, nirodhassa paccaye nevasaññānāsaññāyatane, nirodhā vuṭṭhahantassa",
  "anya-e0101n0:926_3": "phalasamāpattiyanti. Ettha maggānantaraphalaṃ tiṇṇaṃ upari na hoti. Nirodhassa paccayo",
  "anya-e0101n0:926_4": "nevasaññānāsaññāyatanaṃ dvinnamupari na hoti. Rūpārūpesu bhavaṅgassa parimāṇaṃ natthi,",
  "anya-e0101n0:926_5": "sesaṭṭhānesu ekameva cittanti. Iti ekacittakkhaṇikāyeva appanā. Tato bhavaṅgapāto.",
  "anya-e0101n0:926_6": "Atha bhavaṅgaṃ vocchinditvā jhānapaccavekkhaṇatthāya āvajjanaṃ, tato jhānapaccavekkhaṇanti.",
  "anya-e0101n0:927_0": "Ettāvatā ca panesa vivicceva kāmehi vivicca akusalehi dhammehi savitakkaṃ savicāraṃ",
  "anya-e0101n0:927_1": "vivekajaṃ pītisukhaṃ paṭhamaṃ jhānaṃ upasampajja viharati. Evamanena pañcaṅgavippahīnaṃ",
  "anya-e0101n0:927_2": "pañcaṅgasamannāgataṃ tividhakalyāṇaṃ dasalakkhaṇasampannaṃ paṭhamaṃ jhānaṃ adhigataṃ",
  "anya-e0101n0:927_3": "hoti pathavīkasiṇaṃ.",
  "anya-e0101n0:928_0": "70. Tattha vivicceva kāmehīti kāmehi viviccitvā vinā hutvā apakkamitvā. Yo panāyamettha",
  "anya-e0101n0:928_1": "evakāro, so niyamatthoti veditabbo. Yasmā ca niyamattho, tasmā tasmiṃ paṭhamajjhānaṃ",
  "anya-e0101n0:928_2": "upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ",
  "anya-e0101n0:928_3": "kāmapariccāgeneva cassa adhigamaṃ dīpeti.",
  "anya-e0101n0:929_0": "Kathaṃ? “Vivicceva kāmehī”ti evañhi niyame kariyamāne idaṃ paññāyati, nūna jhānassa",
  "anya-e0101n0:929_1": "kāmā paṭipakkhabhūtā yesu sati idaṃ nappavattati, andhakāre sati padīpobhāso viya.",
  "anya-e0101n0:929_2": "Tesaṃ pariccāgeneva cassa adhigamo hoti, orimatīrapariccāgena pārimatīrasseva. Tasmā niyamaṃ karotīti.",
  "anya-e0101n0:930_0": "Tattha siyā, kasmā panesa pubbapadeyeva vutto, na uttarapade, kiṃ akusalehi dhammehi",
  "anya-e0101n0:930_1": "aviviccāpi jhānaṃ upasampajja vihareyyāti? Na kho panetaṃ evaṃ daṭṭhabbaṃ. Taṃnissaraṇato",
  "anya-e0101n0:930_2": "hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṃ",
  "anya-e0101n0:930_3": "jhānaṃ kāmānameva nissaraṇaṃ. Yathāha, “kāmānametaṃ nissaraṇaṃ yadidaṃ nekkhamma”nti.",
  "anya-e0101n0:930_4": "Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro",
  "anya-e0101n0:930_5": "ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusaladhammehi",
  "anya-e0101n0:930_6": "avivicca jhānaṃ upasampajja viharituṃ. Tasmā “vivicceva kāmehi vivicceva akusalehi",
  "anya-e0101n0:930_7": "dhammehī”ti evaṃ padadvayepi esa daṭṭhabbo. Padadvayepi ca kiñcāpi viviccāti iminā",
  "anya-e0101n0:930_8": "sādhāraṇavacanena tadaṅgavivekādayo, kāyavivekādayo ca sabbepi vivekā saṅgahaṃ gacchanti,",
  "anya-e0101n0:930_9": "tathāpi kāyaviveko cittaviveko vikkhambhanavivekoti tayo eva idha daṭṭhabbā.",
  "anya-e0101n0:931_0": "Kāmehīti iminā pana padena ye ca niddese “katame vatthukāmā, manāpiyā rūpā”tiādinā",
  "anya-e0101n0:931_1": "nayena vatthukāmā vuttā, ye ca tattheva vibhaṅge ca “chando kāmo, rāgo kāmo, chandarāgo",
  "anya-e0101n0:931_2": "kāmo, saṅkappo kāmo, rāgo kāmo, saṅkapparāgo kāmo, ime vuccanti kāmā”ti evaṃ kilesakāmā",
  "anya-e0101n0:931_3": "vuttā, te sabbepi saṅgahitāicceva daṭṭhabbā. Evañhi sati vivicceva kāmehīti vatthukāmehipi",
  "anya-e0101n0:931_4": "viviccevāti attho yujjati, tena kāyaviveko vutto hoti. Vivicca akusalehi dhammehīti",
  "anya-e0101n0:931_5": "kilesakāmehi sabbākusalehi vā viviccāti attho yujjati, tena cittaviveko vutto hoti.",
  "anya-e0101n0:931_6": "Purimena cettha vatthukāmehi vivekavacanato eva kāmasukhapariccāgo, dutiyena kilesakāmehi",
  "anya-e0101n0:931_7": "vivekavacanato nekkhammasukhapariggaho vibhāvito hoti. Evaṃ vatthukāmakilesakāmavivekavacanatoyeva",
  "anya-e0101n0:931_8": "ca etesaṃ paṭhamena saṃkilesavatthuppahānaṃ, dutiyena saṃkilesappahānaṃ. Paṭhamena",
  "anya-e0101n0:931_9": "lolabhāvassa hetupariccāgo, dutiyena bālabhāvassa. Paṭhamena ca payogasuddhi, dutiyena",
  "anya-e0101n0:931_10": "āsayaposanaṃ vibhāvitaṃ hotīti viññātabbaṃ. Esa tāva nayo kāmehīti ettha vuttakāmesu vatthukāmapakkhe.",
  "anya-e0101n0:932_0": "Kilesakāmapakkhe pana chandoti ca rāgoti ca evamādīhi anekabhedo kāmacchandoyeva",
  "anya-e0101n0:932_1": "kāmoti adhippeto. So ca akusalapariyāpannopi samāno “tattha katamo kāmo chando kāmo”tiādinā",
  "anya-e0101n0:932_2": "nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,",
  "anya-e0101n0:932_3": "akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ.",
  "anya-e0101n0:933_0": "Aññesampi ca dhammānaṃ akusalabhāve vijjamāne “tattha katame akusalā dhammā, kāmacchando”tiādinā",
  "anya-e0101n0:933_1": "nayena vibhaṅge upari jhānaṅgānaṃ paccanīkapaṭipakkhabhāvadassanato nīvaraṇāneva",
  "anya-e0101n0:933_2": "vuttāni. Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni viddhaṃsakāni",
  "anya-e0101n0:933_3": "vighātakānīti vuttaṃ hoti. Tathā hi samādhi kāmacchandassa paṭipakkho, pīti byāpādassa,",
  "anya-e0101n0:933_4": "vitakko thinamiddhassa, sukhaṃ uddhaccakukkuccassa, vicāro vicikicchāyāti peṭake vuttaṃ.",
  "anya-e0101n0:934_0": "Evamettha vivicceva kāmehīti iminā kāmacchandassa vikkhambhanaviveko vutto hoti.",
  "anya-e0101n0:934_1": "Vivicca akusalehi dhammehīti iminā pañcannampi nīvaraṇānaṃ, agahitaggahaṇena pana",
  "anya-e0101n0:934_2": "paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu",
  "anya-e0101n0:934_3": "pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.",
  "anya-e0101n0:934_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,",
  "anya-e0101n0:934_5": "dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca,",
  "anya-e0101n0:934_6": "dutiyena avijjāya taṃsampayuttakānañca. Apica paṭhamena lobhasampayuttānaṃ aṭṭhannaṃ",
  "anya-e0101n0:934_7": "cittuppādānaṃ, dutiyena sesānaṃ catunnaṃ akusalacittuppādānaṃ vikkhambhanaviveko",
  "anya-e0101n0:934_8": "vutto hotīti veditabbo. Ayaṃ tāva vivicceva kāmehi vivicca akusalehi dhammehīti ettha atthappakāsanā.",
  "anya-e0101n0:935_0": "71. Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ",
  "anya-e0101n0:935_1": "savitakkaṃ savicārantiādi vuttaṃ. Tattha vitakkanaṃ vitakko, ūhananti vuttaṃ hoti.",
  "anya-e0101n0:935_2": "Svāyaṃ ārammaṇe cittassa abhiniropanalakkhaṇo, āhananapariyāhananaraso. Tathā hi",
  "anya-e0101n0:935_3": "tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati. Ārammaṇe",
  "anya-e0101n0:935_4": "cittassa ānayanapaccupaṭṭhāno.",
  "anya-e0101n0:936": "Vicaraṇaṃ vicāro, anusañcaraṇanti vuttaṃ hoti. Svāyaṃ ārammaṇānumajjanalakkhaṇo, tattha sahajātānuyojanaraso, cittassa anuppabandhanapaccupaṭṭhāno.",
  "anya-e0101n0:937_0": "Santepi ca nesaṃ katthaci avippayoge oḷārikaṭṭhena pubbaṅgamaṭṭhena ca ghaṇḍābhighāto",
  "anya-e0101n0:937_1": "viya cetaso paṭhamābhinipāto vitakko. Sukhumaṭṭhena anumajjanasabhāvena ca ghaṇḍānuravo",
  "anya-e0101n0:937_2": "viya anuppabandho vicāro. Vipphāravā cettha vitakko paṭhamuppattikāle paripphandanabhūto",
  "anya-e0101n0:937_3": "cittassa ākāse uppatitukāmassa pakkhino pakkhavikkhepo viya padumābhimukhapāto viya",
  "anya-e0101n0:937_4": "ca gandhānubandhacetaso bhamarassa. Santavutti vicāro nātiparipphandanabhāvo cittassa",
  "anya-e0101n0:937_5": "ākāse uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa",
  "anya-e0101n0:937_6": "bhamarassa padumassa uparibhāge. Dukanipātaṭṭhakathāyaṃ pana “ākāse gacchato mahāsakuṇassa",
  "anya-e0101n0:937_7": "ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso",
  "anya-e0101n0:937_8": "abhiniropanabhāvena pavatto vitakko. Vātaggahaṇatthaṃ pakkhe phandāpayamānassa gamanaṃ",
  "anya-e0101n0:937_9": "viya anumajjanabhāvena pavatto vicāro”ti vuttaṃ, taṃ anuppabandhena pavattiyaṃ yujjati.",
  "anya-e0101n0:937_10": "So pana nesaṃ viseso paṭhamadutiyajjhānesu pākaṭo hoti.",
  "anya-e0101n0:938_0": "Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena",
  "anya-e0101n0:938_1": "parimajjantassa daḷhagahaṇahattho viya vitakko, parimajjanahattho viya vicāro. Tathā",
  "anya-e0101n0:938_2": "kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho",
  "anya-e0101n0:938_3": "viya vitakko, ito cito ca sañcaraṇahattho viya vicāro. Tathā maṇḍalaṃ karontassa",
  "anya-e0101n0:938_4": "majjhe sannirumbhitvā ṭhitakaṇṭako viya abhiniropano vitakko, bahi paribbhamanakaṇṭako",
  "anya-e0101n0:938_5": "viya anumajjano vicāro. Iti iminā ca vitakkena iminā ca vicārena saha vattati rukkho",
  "anya-e0101n0:938_6": "viya pupphena phalena cāti idaṃ jhānaṃ “savitakkaṃ savicāra”nti vuccati. Vibhaṅge",
  "anya-e0101n0:938_7": "pana “iminā ca vitakkena iminā ca vicārena upeto hoti samupeto”tiādinā nayena puggalādhiṭṭhānā",
  "anya-e0101n0:938_8": "desanā katā. Attho pana tatrāpi evameva daṭṭhabbo.",
  "anya-e0101n0:939": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.",
  "anya-e0101n0:940_0": "72. Pītisukhanti ettha pīṇayatīti pīti. Sā sampiyāyanalakkhaṇā, kāyacittapīnanarasā,",
  "anya-e0101n0:940_1": "pharaṇarasā vā, odagyapaccupaṭṭhānā. Sā panesā khuddikā pīti, khaṇikāpīti, okkantikāpīti,",
  "anya-e0101n0:940_2": "ubbegāpīti, pharaṇāpītīti pañcavidhā hoti. Tattha khuddikāpīti sarīre lomahaṃsamattameva",
  "anya-e0101n0:940_3": "kātuṃ sakkoti. Khaṇikāpīti khaṇe khaṇe vijjuppādasadisā hoti. Okkantikāpīti samuddatīraṃ",
  "anya-e0101n0:940_4": "vīci viya kāyaṃ okkamitvā okkamitvā bhijjati. Ubbegāpīti balavatī hoti kāyaṃ uddhaggaṃ",
  "anya-e0101n0:940_5": "katvā ākāse laṅghāpanappamāṇappattā. Tathā hi puṇṇavallikavāsī mahātissatthero puṇṇamadivase",
  "anya-e0101n0:940_6": "sāyaṃ cetiyaṅgaṇaṃ gantvā candālokaṃ disvā mahācetiyābhimukho hutvā “imāya vata velāya",
  "anya-e0101n0:940_7": "catasso parisā mahācetiyaṃ vandantī”ti pakatiyā diṭṭhārammaṇavasena buddhārammaṇaṃ",
  "anya-e0101n0:940_8": "ubbegāpītiṃ uppādetvā sudhātale pahaṭacitrageṇḍuko viya ākāse uppatitvā mahācetiyaṅgaṇeyeva",
  "anya-e0101n0:940_9": "patiṭṭhāsi. Tathā girikaṇḍakavihārassa upanissaye vattakālakagāme ekā kuladhītāpi",
  "anya-e0101n0:940_10": "balavabuddhārammaṇāya ubbegāpītiyā ākāse laṅghesi.",
  "anya-e0101n0:941_0": "Tassā kira mātāpitaro sāyaṃ dhammassavanatthāya vihāraṃ gacchantā “amma tvaṃ garubhārā",
  "anya-e0101n0:941_1": "akāle vicarituṃ na sakkosi, mayaṃ tuyhaṃ pattiṃ katvā dhammaṃ sossāmā”ti agamaṃsu.",
  "anya-e0101n0:941_2": "Sā gantukāmāpi tesaṃ vacanaṃ paṭibāhituṃ asakkontī ghare ohīyitvā gharājire ṭhatvā",
  "anya-e0101n0:941_3": "candālokena girikaṇḍake ākāsacetiyaṅgaṇaṃ olokentī cetiyassa dīpapūjaṃ addasa, catasso",
  "anya-e0101n0:941_4": "ca parisā mālāgandhādīhi cetiyapūjaṃ katvā padakkhiṇaṃ karontiyo bhikkhusaṅghassa",
  "anya-e0101n0:941_5": "ca gaṇasajjhāyasaddaṃ assosi. Athassā “dhaññāvatime, ye vihāraṃ gantvā evarūpe cetiyaṅgaṇe",
  "anya-e0101n0:941_6": "anusañcarituṃ, evarūpañca madhuradhammakathaṃ sotuṃ labhantī”ti muttarāsisadisaṃ",
  "anya-e0101n0:941_7": "cetiyaṃ passantiyā eva ubbegāpīti udapādi. Sā ākāse laṅghitvā mātāpitūnaṃ purimataraṃyeva",
  "anya-e0101n0:941_8": "ākāsato cetiyaṅgaṇe oruyha cetiyaṃ vanditvā dhammaṃ suṇamānā aṭṭhāsi. Atha naṃ mātāpitaro",
  "anya-e0101n0:941_9": "āgantvā “amma tvaṃ katarena maggena āgatāsī”ti pucchiṃsu. Sā “ākāsena āgatāmhi, na",
  "anya-e0101n0:941_10": "maggenā”ti vatvā “amma ākāsena nāma khīṇāsavā sañcaranti, tvaṃ kathaṃ āgatā”ti vuttā",
  "anya-e0101n0:941_11": "āha – “mayhaṃ candālokena cetiyaṃ ālokentiyā ṭhitāya buddhārammaṇā balavapīti uppajji.",
  "anya-e0101n0:941_12": "Athāhaṃ neva attano ṭhitabhāvaṃ, na nisinnabhāvaṃ aññāsiṃ, gahitanimitteneva pana",
  "anya-e0101n0:941_13": "ākāse laṅghitvā cetiyaṅgaṇe patiṭṭhitāmhī”ti.",
  "anya-e0101n0:942_0": "Evaṃ ubbegāpīti ākāse laṅghāpanappamāṇā hoti. Pharaṇāpītiyā pana uppannāya sakalasarīraṃ",
  "anya-e0101n0:942_1": "dhamitvā pūritavatthi viya mahatā udakoghena pakkhandapabbatakucchi viya ca anuparipphuṭaṃ hoti.",
  "anya-e0101n0:943_0": "Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ",
  "anya-e0101n0:943_1": "paripūreti kāyapassaddhiñca cittapassaddhiñca. Passaddhi gabbhaṃ gaṇhantī paripākaṃ",
  "anya-e0101n0:943_2": "gacchantī duvidhampi sukhaṃ paripūreti kāyikañca cetasikañca. Sukhaṃ gabbhaṃ gaṇhantaṃ",
  "anya-e0101n0:943_3": "paripākaṃ gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ",
  "anya-e0101n0:943_4": "appanā samādhinti. Tāsu yā appanāsamādhissa mūlaṃ hutvā vaḍḍhamānā samādhisampayogaṃ",
  "anya-e0101n0:943_5": "gatā pharaṇāpīti, ayaṃ imasmiṃ atthe adhippetā pītīti.",
  "anya-e0101n0:944_0": "73. Itaraṃ pana sukhanaṃ sukhaṃ, suṭṭhu vā khādati, khanati ca kāyacittābādhanti",
  "anya-e0101n0:944_1": "sukhaṃ, taṃ sātalakkhaṇaṃ, sampayuttānaṃ upabrūhanarasaṃ, anuggahapaccupaṭṭhānaṃ.",
  "anya-e0101n0:944_2": "Satipi ca nesaṃ katthaci avippayoge iṭṭhārammaṇapaṭilābhatuṭṭhi pīti. Paṭiladdharasānubhavanaṃ",
  "anya-e0101n0:944_3": "sukhaṃ. Yattha pīti, tattha sukhaṃ. Yattha sukhaṃ, tattha na niyamato pīti. Saṅkhārakkhandhasaṅgahitā",
  "anya-e0101n0:944_4": "pīti. Vedanākkhandhasaṅgahitaṃ sukhaṃ. Kantārakhinnassa vanantudakadassanasavanesu",
  "anya-e0101n0:944_5": "viya pīti. Vanacchāyāpavesanaudakaparibhogesu viya sukhaṃ. Tasmiṃ tasmiṃ samaye pākaṭabhāvato",
  "anya-e0101n0:944_6": "cetaṃ vuttanti veditabbaṃ. Iti ayañca pīti idañca sukhaṃ assa jhānassa, asmiṃ vā",
  "anya-e0101n0:944_7": "jhāne atthīti idaṃ jhānaṃ pītisukhanti vuccati.",
  "anya-e0101n0:945_0": "Atha vā pīti ca sukhañca pītisukhaṃ, dhammavinayādayo viya. Vivekajaṃ pītisukhamassa",
  "anya-e0101n0:945_1": "jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ",
  "anya-e0101n0:945_2": "pītisukhampettha vivekajameva hoti, tañcassa atthi, tasmā ekapadeneva “vivekajaṃpītisukha”ntipi",
  "anya-e0101n0:945_3": "vattuṃ yujjati. Vibhaṅge pana “idaṃ sukhaṃ imāya pītiyā sahagata”ntiādinā nayena",
  "anya-e0101n0:945_4": "vuttaṃ. Attho pana tatthāpi evameva daṭṭhabbo.",
  "anya-e0101n0:946_0": "Paṭhamaṃ jhānanti idaṃ parato āvibhavissati. Upasampajjāti upagantvā, pāpuṇitvāti",
  "anya-e0101n0:946_1": "vuttaṃ hoti. Upasampādayitvā vā, nipphādetvāti vuttaṃ hoti. Vibhaṅge pana “upasampajjāti",
  "anya-e0101n0:946_2": "paṭhamassa jhānassa lābho paṭilābho patti sampatti phusanā sacchikiriyā upasampadā”ti",
  "anya-e0101n0:946_3": "vuttaṃ. Tassāpi evamevattho daṭṭhabbo. Viharatīti tadanurūpena iriyāpathavihārena",
  "anya-e0101n0:946_4": "itivuttappakārajhānasamaṅgī hutvā attabhāvassa iriyaṃ vuttiṃ pālanaṃ yapanaṃ yāpanaṃ",
  "anya-e0101n0:946_5": "cāraṃ vihāraṃ abhinipphādeti. Vuttañhetaṃ vibhaṅge “viharatīti iriyati vattati pāleti",
  "anya-e0101n0:946_6": "yapeti yāpeti carati viharati, tena vuccati viharatī”ti.",
  "anya-e0101n0:947": "Pañcaṅgavippahīnādi",
  "anya-e0101n0:948_0": "74. Yaṃ pana vuttaṃ “pañcaṅgavippahīnaṃ pañcaṅgasamannāgata”nti, tattha kāmacchando,",
  "anya-e0101n0:948_1": "byāpādo, thinamiddhaṃ, uddhaccakukkuccaṃ, vicikicchāti imesaṃ pañcannaṃ nīvaraṇānaṃ",
  "anya-e0101n0:948_2": "pahānavasena pañcaṅgavippahīnatā veditabbā. Na hi etesu appahīnesu jhānaṃ uppajjati.",
  "anya-e0101n0:948_3": "Tenassetāni pahānaṅgānīti vuccanti. Kiñcāpi hi jhānakkhaṇe aññepi akusalā dhammā",
  "anya-e0101n0:948_4": "pahīyanti, tathāpi etāneva visesena jhānantarāyakarāni. Kāmacchandena hi nānāvisayappalobhitaṃ",
  "anya-e0101n0:948_5": "cittaṃ na ekattārammaṇe samādhiyati. Kāmacchandābhibhūtaṃ vā taṃ na kāmadhātuppahānāya",
  "anya-e0101n0:948_6": "paṭipadaṃ paṭipajjati. Byāpādena cārammaṇe paṭihaññamānaṃ na nirantaraṃ pavattati.",
  "anya-e0101n0:948_7": "Thinamiddhābhibhūtaṃ akammaññaṃ hoti. Uddhaccakukkuccaparetaṃ avūpasantameva hutvā",
  "anya-e0101n0:948_8": "paribbhamati. Vicikicchāya upahataṃ jhānādhigamasādhikaṃ paṭipadaṃ nārohati. Iti",
  "anya-e0101n0:948_9": "visesena jhānantarāyakarattā etāneva pahānaṅgānīti vuttānīti.",
  "anya-e0101n0:949_0": "Yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya",
  "anya-e0101n0:949_1": "sampāditappayogassa cetaso payogasampattisambhavā pīti pīṇanaṃ, sukhañca upabrūhanaṃ",
  "anya-e0101n0:949_2": "karoti. Atha naṃ sasesasampayuttadhammaṃ etehi abhiniropanānuppabandhanapīṇanaupabrūhanehi",
  "anya-e0101n0:949_3": "anuggahitā ekaggatā ekattārammaṇe samaṃ sammā ca ādhiyati, tasmā vitakko vicāro pīti",
  "anya-e0101n0:949_4": "sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.",
  "anya-e0101n0:949_5": "Uppannesu hi etesu pañcasu jhānaṃ uppannaṃ nāma hoti. Tenassa etāni pañca samannāgataṅgānīti",
  "anya-e0101n0:949_6": "vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā",
  "anya-e0101n0:949_7": "pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti",
  "anya-e0101n0:949_8": "vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā",
  "anya-e0101n0:949_9": "vuccatīti veditabbaṃ.",
  "anya-e0101n0:950_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato",
  "anya-e0101n0:950_1": "balavatarāni. Idha pana upacāratopi balavatarāni rūpāvacaralakkhaṇappattāni. Ettha",
  "anya-e0101n0:950_2": "hi vitakko suvisadena ākārena ārammaṇe cittaṃ abhiniropayamāno uppajjati. Vicāro",
  "anya-e0101n0:950_3": "ativiya ārammaṇaṃ anumajjamāno. Pītisukhaṃ sabbāvantampi kāyaṃ pharamānaṃ. Tenevāha",
  "anya-e0101n0:950_4": "– “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi",
  "anya-e0101n0:950_5": "heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā hutvā uppajjati,",
  "anya-e0101n0:950_6": "ayametesaṃ itarehi viseso. Tattha cittekaggatā kiñcāpi savitakkaṃ savicāranti imasmiṃ",
  "anya-e0101n0:950_7": "pāṭhe na niddiṭṭhā, tathāpi vibhaṅge “jhānanti vitakko vicāro pīti sukhaṃ cittassekaggatā”ti",
  "anya-e0101n0:950_8": "evaṃ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.",
  "anya-e0101n0:951": "Tividhakalyāṇaṃ",
  "anya-e0101n0:952_0": "75. Tividhakalyāṇaṃ dasalakkhaṇasampannanti ettha pana ādimajjhapariyosānavasena",
  "anya-e0101n0:952_1": "tividhakalyāṇatā. Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā.",
  "anya-e0101n0:953": "Tatrāyaṃ pāḷi –",
  "anya-e0101n0:954_0": "“Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā",
  "anya-e0101n0:954_1": "pariyosānaṃ, paṭhamassa jhānassa paṭipadāvisuddhi ādi, ādissa kati lakkhaṇāni? Ādissa",
  "anya-e0101n0:954_2": "tīṇi lakkhaṇāni, yo tassa paribandho, tato cittaṃ visujjhati, visuddhattā cittaṃ",
  "anya-e0101n0:954_3": "majjhimaṃ samathanimittaṃ paṭipajjati, paṭipannattā tattha cittaṃ pakkhandati. Yañca",
  "anya-e0101n0:954_4": "paribandhato cittaṃ visujjhati, yañca visuddhattā cittaṃ majjhimaṃ samathanimittaṃ",
  "anya-e0101n0:954_5": "paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭipadāvisuddhi",
  "anya-e0101n0:954_6": "ādi, ādissa imāni tīṇi lakkhaṇāni. Tena vuccati paṭhamaṃ jhānaṃ ādikalyāṇañceva hoti",
  "anya-e0101n0:954_7": "tilakkhaṇasampannañca.",
  "anya-e0101n0:955_0": "“Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa",
  "anya-e0101n0:955_1": "tīṇi lakkhaṇāni, visuddhaṃ cittaṃ ajjhupekkhati, samathapaṭipannaṃ ajjhupekkhati,",
  "anya-e0101n0:955_2": "ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathapaṭipannaṃ",
  "anya-e0101n0:955_3": "ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā",
  "anya-e0101n0:955_4": "majjhe, majjhassa imāni tīṇi lakkhaṇāni. Tena vuccati paṭhamaṃ jhānaṃ majjhekalyāṇañceva",
  "anya-e0101n0:955_5": "hoti tilakkhaṇasampannañca.",
  "anya-e0101n0:956_0": "“Paṭhamassa jhānassa sampahaṃsanā pariyosānaṃ, pariyosānassa kati lakkhaṇāni? Pariyosānassa",
  "anya-e0101n0:956_1": "cattāri lakkhaṇāni, tattha jātānaṃ dhammānaṃ anativattanaṭṭhena sampahaṃsanā, indriyānaṃ",
  "anya-e0101n0:956_2": "ekarasaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena",
  "anya-e0101n0:956_3": "sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri",
  "anya-e0101n0:956_4": "lakkhaṇāni. Tena vuccati paṭhamaṃ jhānaṃ pariyosānakalyāṇañceva hoti catulakkhaṇasampannañcā”ti.",
  "anya-e0101n0:957_0": "Tatra paṭipadāvisuddhi nāma sasambhāriko upacāro. Upekkhānubrūhanā nāma appanā. Sampahaṃsanā",
  "anya-e0101n0:957_1": "nāma paccavekkhaṇāti evameke vaṇṇayanti. Yasmā pana “ekattagataṃ cittaṃ paṭipadāvisuddhipakkhandañceva",
  "anya-e0101n0:957_2": "hoti upekkhānubrūhitañca ñāṇena ca sampahaṃsita”nti pāḷiyaṃ vuttaṃ, tasmā antoappanāyameva",
  "anya-e0101n0:957_3": "āgamanavasena paṭipadāvisuddhi, tatramajjhattupekkhāya kiccavasena upekkhānubrūhanā,",
  "anya-e0101n0:957_4": "dhammānaṃ anativattanādibhāvasādhanena pariyodāpakassa ñāṇassa kiccanipphattivasena",
  "anya-e0101n0:957_5": "sampahaṃsanā ca veditabbā.",
  "anya-e0101n0:958_0": "Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa",
  "anya-e0101n0:958_1": "jhānassa paribandho, tato cittaṃ visujjhati. Visuddhattā āvaraṇavirahitaṃ hutvā majjhimaṃ",
  "anya-e0101n0:958_2": "samathanimittaṃ paṭipajjati. Majjhimaṃ samathanimittaṃ nāma samappavatto appanāsamādhiyeva.",
  "anya-e0101n0:958_3": "Tadanantaraṃ pana purimacittaṃ ekasantatipariṇāmanayena tathattamupagacchamānaṃ majjhimaṃ",
  "anya-e0101n0:958_4": "samathanimittaṃ paṭipajjati nāma, evaṃ paṭipannattā tathattupagamanena tattha pakkhandati",
  "anya-e0101n0:958_5": "nāma. Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva",
  "anya-e0101n0:958_6": "āgamanavasena paṭipadāvisuddhi veditabbā.",
  "anya-e0101n0:959_0": "Evaṃ visuddhassa pana tassa puna visodhetabbābhāvato visodhane byāpāraṃ akaronto",
  "anya-e0101n0:959_1": "visuddhaṃ cittaṃ ajjhupekkhati nāma. Samathabhāvupagamanena samathapaṭipannassa puna",
  "anya-e0101n0:959_2": "samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato",
  "anya-e0101n0:959_3": "eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "anya-e0101n0:959_4": "akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena",
  "anya-e0101n0:959_5": "upekkhānubrūhanā veditabbā.",
  "anya-e0101n0:960_0": "Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā",
  "anya-e0101n0:960_1": "aññamaññaṃ anativattamānā hutvā pavattā, yāni ca saddhādīni indriyāni nānākilesehi",
  "anya-e0101n0:960_2": "vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ",
  "anya-e0101n0:960_3": "anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te",
  "anya-e0101n0:960_4": "ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā",
  "anya-e0101n0:960_5": "sampahaṃsitattā visodhitattā pariyodāpitattā nipphannāva, tasmā “dhammānaṃ anativattanādibhāvasādhanena",
  "anya-e0101n0:960_6": "pariyodāpakassa ñāṇassa kiccanipphattivasena sampahaṃsanā veditabbā”ti vuttaṃ.",
  "anya-e0101n0:961_0": "Tattha yasmā upekkhāvasena ñāṇaṃ pākaṭaṃ hoti. Yathāha – “tathāpaggahitaṃ cittaṃ",
  "anya-e0101n0:961_1": "sādhukaṃ ajjhupekkhati, upekkhāvasena paññāvasena paññindriyaṃ adhimattaṃ hoti, upekkhāvasena",
  "anya-e0101n0:961_2": "nānattakilesehi cittaṃ vimuccati, vimokkhavasena paññāvasena paññindriyaṃ adhimattaṃ",
  "anya-e0101n0:961_3": "hoti. Vimuttattā te dhammā ekarasā honti. Ekarasaṭṭhena bhāvanā”ti. Tasmā ñāṇakiccabhūtā",
  "anya-e0101n0:961_4": "sampahaṃsanā pariyosānanti vuttā.",
  "anya-e0101n0:962_0": "Idāni paṭhamaṃ jhānaṃ adhigataṃ hoti pathavīkasiṇanti ettha gaṇanānupubbatā paṭhamaṃ,",
  "anya-e0101n0:962_1": "paṭhamaṃ uppannantipi paṭhamaṃ. Ārammaṇūpanijjhānato paccanīkajhāpanato vā jhānaṃ.",
  "anya-e0101n0:962_2": "Pathavīmaṇḍalaṃ pana sakalaṭṭhena pathavīkasiṇanti vuccati, taṃ nissāya paṭiladdhanimittampi,",
  "anya-e0101n0:962_3": "pathavīkasiṇanimitte paṭiladdhajhānampi. Tatra imasmiṃ atthe jhānaṃ pathavīkasiṇanti",
  "anya-e0101n0:962_4": "veditabbaṃ. Taṃ sandhāya vuttaṃ “paṭhamaṃ jhānaṃ adhigataṃ hoti pathavīkasiṇa”nti.",
  "anya-e0101n0:963": "Ciraṭṭhitisampādanaṃ",
  "anya-e0101n0:964_0": "76. Evamadhigate pana etasmiṃ tena yoginā vālavedhinā viya, sūdena viya ca ākārā",
  "anya-e0101n0:964_1": "pariggahetabbā. Yathā hi sukusalo dhanuggaho vālavedhāya kammaṃ kurumāno yasmiṃ vāre",
  "anya-e0101n0:964_2": "vālaṃ vijjhati, tasmiṃ vāre akkantapadānañca dhanudaṇḍassa ca jiyāya ca sarassa ca",
  "anya-e0101n0:964_3": "ākāraṃ pariggaṇheyya. “Evaṃ me ṭhitena evaṃ dhanudaṇḍaṃ evaṃ jiyaṃ evaṃ saraṃ gahetvā",
  "anya-e0101n0:964_4": "vālo viddho”ti. So tato paṭṭhāya tatheva te ākāre sampādento avirādhetvā vālaṃ vijjheyya.",
  "anya-e0101n0:964_5": "Evameva yogināpi “imaṃ nāma me bhojanaṃ bhuñjitvā evarūpaṃ puggalaṃ sevamānena evarūpe",
  "anya-e0101n0:964_6": "senāsane iminā nāma iriyāpathena imasmiṃ kāle idaṃ adhigata”nti ete bhojanasappāyādayo",
  "anya-e0101n0:964_7": "ākārā pariggahetabbā. Evañhi so naṭṭhe vā tasmiṃ te ākāre sampādetvā puna uppādetuṃ,",
  "anya-e0101n0:964_8": "appaguṇaṃ vā paguṇaṃ karonto punappunaṃ appetuṃ sakkhissati.",
  "anya-e0101n0:965_0": "Yathā ca kusalo sūdo bhattāraṃ parivisanto tassa yaṃ yaṃ ruciyā bhuñjati, taṃ taṃ",
  "anya-e0101n0:965_1": "sallakkhetvā tato paṭṭhāya tādisameva upanāmento lābhassa bhāgī hoti, evamayampi",
  "anya-e0101n0:965_2": "adhigatakkhaṇe bhojanādayo ākāre gahetvā te sampādento naṭṭhe naṭṭhe punappunaṃ appanāya",
  "anya-e0101n0:965_3": "lābhī hoti. Tasmā tena vālavedhinā viya sūdena viya ca ākārā pariggahetabbā. Vuttampi cetaṃ bhagavatā –",
  "anya-e0101n0:966_0": "“Seyyathāpi, bhikkhave, paṇḍito byatto kusalo sūdo rājānaṃ vā rājamahāmattaṃ vā nānaccayehi",
  "anya-e0101n0:966_1": "sūpehi paccupaṭṭhito assa ambilaggehipi tittakaggehipi kaṭukaggehipi madhuraggehipi",
  "anya-e0101n0:966_2": "khārikehipi akhārikehipi loṇikehipi aloṇikehipi. Sa kho so, bhikkhave, paṇḍito byatto",
  "anya-e0101n0:966_3": "kusalo sūdo sakassa bhattu nimittaṃ uggaṇhāti ‘idaṃ vā me ajja bhattu sūpeyyaṃ ruccati,",
  "anya-e0101n0:966_4": "imassa vā abhiharati, imassa vā bahuṃ gaṇhāti, imassa vā vaṇṇaṃ bhāsati, ambilaggaṃ",
  "anya-e0101n0:966_5": "vā me ajja bhattu sūpeyyaṃ ruccati, ambilaggassa vā abhiharati, ambilaggassa vā bahuṃ",
  "anya-e0101n0:966_6": "gaṇhāti, ambilaggassa vā vaṇṇaṃ bhāsati…pe… aloṇikassa vā vaṇṇaṃ bhāsatī’ti. Sa kho",
  "anya-e0101n0:966_7": "so, bhikkhave, paṇḍito byatto kusalo sūdo lābhī ceva hoti acchādanassa, lābhī vetanassa,",
  "anya-e0101n0:966_8": "lābhī abhihārānaṃ. Taṃ kissa hetu? Tathā hi so, bhikkhave, paṇḍito byatto kusalo",
  "anya-e0101n0:966_9": "sūdo sakassa bhattu nimittaṃ uggaṇhāti. Evameva kho, bhikkhave, idhekacco paṇḍito",
  "anya-e0101n0:966_10": "byatto kusalo bhikkhu kāye kāyānupassī viharati…pe… vedanāsu vedanā… citte cittā…",
  "anya-e0101n0:966_11": "dhammesu dhammānupassī viharati ātāpī sampajāno satimā vineyya loke abhijjhādomanassaṃ.",
  "anya-e0101n0:966_12": "Tassa dhammesu dhammānupassino viharato cittaṃ samādhiyati, upakkilesā pahīyanti,",
  "anya-e0101n0:966_13": "so taṃ nimittaṃ uggaṇhāti. Sa kho so, bhikkhave, paṇḍito byatto kusalo bhikkhu lābhī",
  "anya-e0101n0:966_14": "ceva hoti diṭṭhadhammasukhavihārānaṃ, lābhī satisampajaññassa. Taṃ kissa hetu? Tathā",
  "anya-e0101n0:966_15": "hi so, bhikkhave, paṇḍito byatto kusalo bhikkhu sakassa cittassa nimittaṃ uggaṇhātī”ti.",
  "anya-e0101n0:967_0": "Nimittaggahaṇena cassa puna te ākāre sampādayato appanāmattameva ijjhati, na ciraṭṭhānaṃ.",
  "anya-e0101n0:967_1": "Ciraṭṭhānaṃ pana samādhiparibandhānaṃ dhammānaṃ suvisodhitattā hoti. Yo hi bhikkhu",
  "anya-e0101n0:967_2": "kāmādīnavapaccavekkhaṇādīhi kāmacchandaṃ na suṭṭhu vikkhambhetvā, kāyapassaddhivasena",
  "anya-e0101n0:967_3": "kāyaduṭṭhullaṃ na suppaṭipassaddhaṃ katvā, ārambhadhātumanasikārādivasena thinamiddhaṃ",
  "anya-e0101n0:967_4": "na suṭṭhu paṭivinodetvā, samathanimittamanasikārādivasena uddhaccakukkuccaṃ na susamūhataṃ",
  "anya-e0101n0:967_5": "katvā, aññepi samādhiparibandhe dhamme na suṭṭhu visodhetvā jhānaṃ samāpajjati, so",
  "anya-e0101n0:967_6": "avisodhitaṃ āsayaṃ paviṭṭhabhamaro viya avisuddhaṃ uyyānaṃ paviṭṭharājā viya ca khippameva",
  "anya-e0101n0:967_7": "nikkhamati. Yo pana samādhiparibandhe dhamme suṭṭhu visodhetvā jhānaṃ samāpajjati,",
  "anya-e0101n0:967_8": "so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā viya",
  "anya-e0101n0:967_9": "ca sakalampi divasabhāgaṃ antosamāpattiyaṃyeva hoti. Tenāhu porāṇā –",
  "anya-e0101n0:968": "“Kāmesu chandaṃ paṭighaṃ vinodaye,",
  "anya-e0101n0:969": "Uddhaccamiddhaṃ vicikicchapañcamaṃ;",
  "anya-e0101n0:970": "Vivekapāmojjakarena cetasā,",
  "anya-e0101n0:971": "Rājāva suddhantagato tahiṃ rame”ti.",
  "anya-e0101n0:972_0": "Tasmā ciraṭṭhitikāmena paribandhakadhamme visodhetvā jhānaṃ samāpajjitabbaṃ. Cittabhāvanāvepullatthañca",
  "anya-e0101n0:972_1": "yathāladdhaṃ paṭibhāganimittaṃ vaḍḍhetabbaṃ. Tassa dve vaḍḍhanābhūmiyo upacāraṃ vā",
  "anya-e0101n0:972_2": "appanaṃ vā. Upacāraṃ patvāpi hi taṃ vaḍḍhetuṃ vaṭṭati appanaṃ patvāpi. Ekasmiṃ pana",
  "anya-e0101n0:972_3": "ṭhāne avassaṃ vaḍḍhetabbaṃ. Tena vuttaṃ “yathāladdhaṃ paṭibhāganimittaṃ vaḍḍhetabba”nti.",
  "anya-e0101n0:973": "Nimittavaḍḍhananayo",
  "anya-e0101n0:974_0": "77. Tatrāyaṃ vaḍḍhananayo, tena yoginā taṃ nimittaṃ pattavaḍḍhanapūvavaḍḍhanabhattavaḍḍhanalatāvaḍḍhanadussavaḍḍhanayogena",
  "anya-e0101n0:974_1": "avaḍḍhetvā yathā nāma kassako kasitabbaṭṭhānaṃ naṅgalena paricchinditvā paricchedabbhantare",
  "anya-e0101n0:974_2": "kasati, yathā vā pana bhikkhū sīmaṃ bandhantā paṭhamaṃ nimittāni sallakkhetvā pacchā",
  "anya-e0101n0:974_3": "bandhanti, evameva tassa yathāladdhassa nimittassa anukkamena ekaṅguladvaṅgulativaṅgulacaturaṅgulamattaṃ",
  "anya-e0101n0:974_4": "manasā paricchinditvā yathāparicchedaṃ vaḍḍhetabbaṃ. Aparicchinditvā pana na vaḍḍhetabbaṃ.",
  "anya-e0101n0:974_5": "Tato vidatthiratanapamukhapariveṇavihārasīmānaṃ gāmanigamajanapadarajjasamuddasīmānañca",
  "anya-e0101n0:974_6": "paricchedavasena vaḍḍhayantena cakkavāḷaparicchedena vā tato vāpi uttari paricchinditvā vaḍḍhetabbaṃ.",
  "anya-e0101n0:975_0": "Yathā hi haṃsapotakā pakkhānaṃ uṭṭhitakālato paṭṭhāya parittaṃ parittaṃ padesaṃ uppatantā",
  "anya-e0101n0:975_1": "paricayaṃ katvā anukkamena candimasūriyasantikaṃ gacchanti, evameva bhikkhu vuttanayena",
  "anya-e0101n0:975_2": "nimittaṃ paricchinditvā vaḍḍhento yāva cakkavāḷaparicchedā tato vā uttari vaḍḍheti.",
  "anya-e0101n0:975_3": "Athassa taṃ nimittaṃ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu",
  "anya-e0101n0:975_4": "saṅkusatasamabbhāhataṃ usabhacammaṃ viya hoti.",
  "anya-e0101n0:976_0": "Tasmiṃ pana nimitte pattapaṭhamajjhānena ādikammikena samāpajjanabahulena bhavitabbaṃ,",
  "anya-e0101n0:976_1": "na paccavekkhaṇabahulena. Paccavekkhaṇabahulassa hi jhānaṅgāni thūlāni dubbalāni",
  "anya-e0101n0:976_2": "hutvā upaṭṭhahanti. Athassa tāni evaṃ upaṭṭhitattā upari ussukkanāya paccayataṃ āpajjanti.",
  "anya-e0101n0:976_3": "So appaguṇe jhāne ussukkamāno pattapaṭhamajjhānā ca parihāyati, na ca sakkoti dutiyaṃ",
  "anya-e0101n0:976_4": "pāpuṇituṃ. Tenāha bhagavā –",
  "anya-e0101n0:977_0": "“Seyyathāpi, bhikkhave, gāvī pabbateyyā bālā abyattā akhettaññū akusalā visame pabbate",
  "anya-e0101n0:977_1": "carituṃ. Tassā evamassa ‘yaṃnūnāhaṃ agatapubbañceva disaṃ gaccheyyaṃ, akhāditapubbāni",
  "anya-e0101n0:977_2": "ca tiṇāni khādeyyaṃ, apītapubbāni ca pānīyāni piveyya’nti. Sā purimaṃ pādaṃ na supatiṭṭhitaṃ",
  "anya-e0101n0:977_3": "patiṭṭhāpetvā pacchimaṃ pādaṃ uddhareyya, sā na ceva agatapubbaṃ disaṃ gaccheyya,",
  "anya-e0101n0:977_4": "na ca akhāditapubbāni tiṇāni khādeyya, na ca apītapubbāni pānīyāni piveyya. Yasmiñcassā",
  "anya-e0101n0:977_5": "padese ṭhitāya evamassa ‘yaṃnūnāhaṃ agatapubbañceva…pe… piveyya’nti. Tañca padesaṃ",
  "anya-e0101n0:977_6": "na sotthinā paccāgaccheyya. Taṃ kissa hetu? Tathā hi sā, bhikkhave, gāvī pabbateyyā",
  "anya-e0101n0:977_7": "bālā abyattā akhettaññū akusalā visame pabbate carituṃ, evameva kho, bhikkhave, idhekacco",
  "anya-e0101n0:977_8": "bhikkhu bālo abyatto akhettaññū akusalo vivicceva kāmehi…pe… paṭhamaṃ jhānaṃ upasampajja",
  "anya-e0101n0:977_9": "viharituṃ. So taṃ nimittaṃ nāsevati, na bhāveti, na bahulīkaroti, na svādhiṭṭhitaṃ",
  "anya-e0101n0:977_10": "adhiṭṭhāti, tassa evaṃ hoti ‘yaṃnūnāhaṃ vitakkavicārānaṃ vūpasamā…pe… dutiyaṃ jhānaṃ",
  "anya-e0101n0:977_11": "upasampajja vihareyya’nti. So na sakkoti vitakkavicārānaṃ vūpasamā…pe… dutiyaṃ jhānaṃ",
  "anya-e0101n0:977_12": "upasampajja viharituṃ. Tassevaṃ hoti ‘yaṃnūnāhaṃ vivicceva kāmehi…pe… paṭhamaṃ jhānaṃ",
  "anya-e0101n0:977_13": "upasampajja vihareyya’nti. So na sakkoti vivicceva kāmehi…pe… paṭhamaṃ jhānaṃ upasampajja",
  "anya-e0101n0:977_14": "viharituṃ. Ayaṃ vuccati, bhikkhave, bhikkhu ubhato bhaṭṭho ubhato parihīno, seyyathāpi",
  "anya-e0101n0:977_15": "sā gāvī pabbateyyā bālā abyattā akhettaññū akusalā visame pabbate caritu”nti.",
  "anya-e0101n0:978": "Tasmānena tasmiṃyeva tāva paṭhamajjhāne pañcahākārehi ciṇṇavasinā bhavitabbaṃ.",
  "anya-e0101n0:979": "Pañcavasīkathā",
  "anya-e0101n0:980_0": "78. Tatrimā pañca vasiyo āvajjanavasī, samāpajjanavasī, adhiṭṭhānavasī, vuṭṭhānavasī,",
  "anya-e0101n0:980_1": "paccavekkhaṇavasīti. Paṭhamaṃ jhānaṃ yatthicchakaṃ yadicchakaṃ yāvadicchakaṃ āvajjeti,",
  "anya-e0101n0:980_2": "āvajjanāya dandhāyitattaṃ natthīti āvajjanavasī. Paṭhamaṃ jhānaṃ yatthicchakaṃ…pe…",
  "anya-e0101n0:980_3": "samāpajjati, samāpajjanāya dandhāyitattaṃ natthīti samāpajjanavasī. Evaṃ sesāpi vitthāretabbā.",
  "anya-e0101n0:981_0": "Ayaṃ panettha atthappakāsanā, paṭhamajjhānato vuṭṭhāya paṭhamaṃ vitakkaṃ āvajjayato",
  "anya-e0101n0:981_1": "bhavaṅgaṃ upacchinditvā uppannāvajjanānantaraṃ vitakkārammaṇāneva cattāri pañca vā",
  "anya-e0101n0:981_2": "javanāni javanti. Tato dve bhavaṅgāni, tato puna vicārārammaṇaṃ āvajjanaṃ, vuttanayāneva",
  "anya-e0101n0:981_3": "javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti, athassa",
  "anya-e0101n0:981_4": "āvajjanavasī siddhā hoti. Ayaṃ pana matthakappattā vasī bhagavato yamakapāṭihāriye",
  "anya-e0101n0:981_5": "labbhati, aññesaṃ vā evarūpe kāle. Ito paraṃ sīghatarā āvajjanavasī nāma natthi.",
  "anya-e0101n0:982": "Āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā samāpajjanavasī nāma.",
  "anya-e0101n0:983_0": "Accharāmattaṃ vā dasaccharāmattaṃ vā khaṇaṃ ṭhapetuṃ samatthatā adhiṭṭhānavasī nāma.",
  "anya-e0101n0:983_1": "Tatheva lahuṃ vuṭṭhātuṃ samatthatā vuṭṭhānavasī nāma. Tadubhayadassanatthaṃ buddharakkhitattherassa",
  "anya-e0101n0:983_2": "vatthuṃ kathetuṃ vaṭṭati.",
  "anya-e0101n0:984_0": "So hāyasmā upasampadāya aṭṭhavassiko hutvā therambatthale mahārohaṇaguttattherassa",
  "anya-e0101n0:984_1": "gilānupaṭṭhānaṃ āgatānaṃ tiṃsamattānaṃ iddhimantasahassānaṃ majjhe nisinno therassa",
  "anya-e0101n0:984_2": "yāguṃ paṭiggāhayamānaṃ upaṭṭhākanāgarājānaṃ gahessāmīti ākāsato pakkhandantaṃ supaṇṇarājānaṃ",
  "anya-e0101n0:984_3": "disvā tāvadeva pabbataṃ nimminitvā nāgarājānaṃ bāhāyaṃ gahetvā tattha pāvisi. Supaṇṇarājā",
  "anya-e0101n0:984_4": "pabbate pahāraṃ datvā palāyi. Mahāthero āha – “sace, āvuso, buddharakkhito nābhavissa,",
  "anya-e0101n0:984_5": "sabbeva gārayhā assāmā”ti.",
  "anya-e0101n0:985": "Paccavekkhaṇavasī pana āvajjanavasiyā eva vuttā. Paccavekkhaṇajavanāneva hi tattha āvajjanānantarānīti.",
  "anya-e0101n0:986": "Dutiyajjhānakathā",
  "anya-e0101n0:987_0": "79. Imāsu pana pañcasu vasīsu ciṇṇavasinā paguṇapaṭhamajjhānato vuṭṭhāya “ayaṃ samāpatti",
  "anya-e0101n0:987_1": "āsannanīvaraṇapaccatthikā, vitakkavicārānaṃ oḷārikattā aṅgadubbalā”ti ca tattha dosaṃ",
  "anya-e0101n0:987_2": "disvā dutiyajjhānaṃ santato manasikatvā paṭhamajjhāne nikantiṃ pariyādāya dutiyādhigamāya",
  "anya-e0101n0:987_3": "yogo kātabbo. Athassa yadā paṭhamajjhānā vuṭṭhāya satassa sampajānassa jhānaṅgāni",
  "anya-e0101n0:987_4": "paccavekkhato vitakkavicārā oḷārikato upaṭṭhahanti, pītisukhañceva cittekaggatā ca",
  "anya-e0101n0:987_5": "santato upaṭṭhāti, tadāssa oḷārikaṅgaṃ pahānāya santaaṅgapaṭilābhāya ca tadeva nimittaṃ",
  "anya-e0101n0:987_6": "“pathavī pathavī”ti punappunaṃ manasikaroto “idāni dutiyajjhānaṃ uppajjissatī”ti",
  "anya-e0101n0:987_7": "bhavaṅgaṃ upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ uppajjati.",
  "anya-e0101n0:987_8": "Tato tasmiṃyevārammaṇe cattāri pañca vā javanāni javanti, yesamavasāne ekaṃ rūpāvacaraṃ",
  "anya-e0101n0:987_9": "dutiyajjhānikaṃ. Sesāni vuttappakārāneva kāmāvacarānīti.",
  "anya-e0101n0:988_0": "Ettāvatā cesa vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ",
  "anya-e0101n0:988_1": "avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati. Evamanena",
  "anya-e0101n0:988_2": "dvaṅgavippahīnaṃ tivaṅgasamannāgataṃ tividhakalyāṇaṃ dasalakkhaṇasampannaṃ dutiyaṃ",
  "anya-e0101n0:988_3": "jhānaṃ adhigataṃ hoti pathavīkasiṇaṃ.",
  "anya-e0101n0:989_0": "80. Tattha vitakkavicārānaṃ vūpasamāti vitakkassa ca vicārassa cāti imesaṃ dvinnaṃ",
  "anya-e0101n0:989_1": "vūpasamā samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi",
  "anya-e0101n0:989_2": "dutiyajjhāne sabbepi paṭhamajjhānadhammā na santi. Aññeyeva hi paṭhamajjhāne phassādayo,",
  "anya-e0101n0:989_3": "aññe idha. Oḷārikassa pana oḷārikassa aṅgassa samatikkamā paṭhamajjhānato paresaṃ",
  "anya-e0101n0:989_4": "dutiyajjhānādīnaṃ adhigamo hotīti dīpanatthaṃ “vitakkavicārānaṃ vūpasamā”ti evaṃ",
  "anya-e0101n0:989_5": "vuttanti veditabbaṃ.",
  "anya-e0101n0:990_0": "Ajjhattanti idha niyakajjhattamadhippetaṃ. Vibhaṅge pana “ajjhattaṃ paccatta”nti",
  "anya-e0101n0:990_1": "ettakameva vuttaṃ. Yasmā ca niyakajjhattamadhippetaṃ, tasmā attani jātaṃ attano santāne",
  "anya-e0101n0:990_2": "nibbattanti ayamettha attho. Sampasādananti sampasādanaṃ vuccati saddhā. Sampasādanayogato",
  "anya-e0101n0:990_3": "jhānampi sampasādanaṃ. Nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā",
  "anya-e0101n0:990_4": "vitakkavicārakkhobhavūpasamanena ca cetaso sampasādayati, tasmāpi sampasādananti",
  "anya-e0101n0:990_5": "vuttaṃ. Imasmiñca atthavikappe sampasādanaṃ cetasoti evaṃ padasambandho veditabbo.",
  "anya-e0101n0:990_6": "Purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.",
  "anya-e0101n0:991_0": "Tatrāyamatthayojanā, eko udetīti ekodi, vitakkavicārehi anajjhārūḷhattā aggo seṭṭho",
  "anya-e0101n0:991_1": "hutvā udetīti attho. Seṭṭhopi hi loke ekoti vuccati. Vitakkavicāravirahato vā eko",
  "anya-e0101n0:991_2": "asahāyo hutvā itipi vattuṃ vaṭṭati. Atha vā sampayuttadhamme udāyatīti udi, uṭṭhāpetīti",
  "anya-e0101n0:991_3": "attho. Seṭṭhaṭṭhena eko ca so udi cāti ekodi, samādhissetaṃ adhivacanaṃ. Iti imaṃ",
  "anya-e0101n0:991_4": "ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ. So panāyaṃ ekodi yasmā",
  "anya-e0101n0:991_5": "cetaso, na sattassa, na jīvassa, tasmā etaṃ cetaso ekodibhāvanti vuttaṃ.",
  "anya-e0101n0:992_0": "Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva",
  "anya-e0101n0:992_1": "“sampasādanaṃ cetaso ekodibhāvañcā”ti vuttanti. Vuccate, aduñhi paṭhamajjhānaṃ vitakkavicārakkhobhena",
  "anya-e0101n0:992_2": "vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya “sampasādana”nti",
  "anya-e0101n0:992_3": "na vuttaṃ. Na suppasannattāyeva cettha samādhipi na suṭṭhu pākaṭo, tasmā “ekodibhāva”ntipi",
  "anya-e0101n0:992_4": "na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "anya-e0101n0:992_5": "balavasaddhāsahāyapaṭilābheneva ca samādhipi pākaṭo, tasmā idameva evaṃ vuttanti",
  "anya-e0101n0:992_6": "veditabbaṃ. Vibhaṅge pana “sampasādananti yā saddhā saddahanā okappanā abhippasādo.",
  "anya-e0101n0:992_7": "Cetaso ekodibhāvanti yā cittassa ṭhiti…pe… sammāsamādhī”ti ettakameva vuttaṃ. Evaṃ",
  "anya-e0101n0:992_8": "vuttena pana tena saddhiṃ ayamatthavaṇṇanā yathā na virujjhati, aññadatthu saṃsandati",
  "anya-e0101n0:992_9": "ceva sameti ca, evaṃ veditabbā.",
  "anya-e0101n0:993_0": "81. Avitakkaṃ avicāranti bhāvanāya pahīnattā etasmiṃ, etassa vā vitakko natthīti",
  "anya-e0101n0:993_1": "avitakkaṃ. Imināva nayena avicāraṃ. Vibhaṅgepi vuttaṃ “iti ayañca vitakko ayañca",
  "anya-e0101n0:993_2": "vicāro santā honti samitā vūpasantā atthaṅgatā abbhatthaṅgatā appitā byappitā sositā",
  "anya-e0101n0:993_3": "visositā byantikatā, tena vuccati avitakkaṃ avicāra”nti.",
  "anya-e0101n0:994_0": "Etthāha “nanu ca ‘vitakkavicārānaṃ vūpasamā’ti imināpi ayamattho siddho, atha kasmā",
  "anya-e0101n0:994_1": "puna vuttaṃ ‘avitakkaṃ avicāra’nti”. Vuccate, evametaṃ siddhovāyamattho, na panetaṃ",
  "anya-e0101n0:994_2": "tadatthadīpakaṃ. Nanu avocumha “oḷārikassa pana oḷārikassa aṅgassa samatikkamā paṭhamajjhānato",
  "anya-e0101n0:994_3": "paresaṃ dutiyajjhānādīnaṃ samadhigamo hotīti dassanatthaṃ vitakkavicārānaṃ vūpasamāti evaṃ vutta”nti.",
  "anya-e0101n0:995_0": "Apica vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca",
  "anya-e0101n0:995_1": "vūpasamā ekodibhāvaṃ, na upacārajjhānamiva nīvaraṇappahānā, paṭhamajjhānamiva ca",
  "anya-e0101n0:995_2": "na aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā",
  "anya-e0101n0:995_3": "vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya",
  "anya-e0101n0:995_4": "cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca,",
  "anya-e0101n0:995_5": "na vitakkavicārābhāvamattaparidīpakaṃ. Vitakkavicārābhāvamattaparidīpakameva pana",
  "anya-e0101n0:995_6": "“avitakkaṃ avicāra”nti idaṃ vacanaṃ. Tasmā purimaṃ vatvāpi vattabbamevāti.",
  "anya-e0101n0:996_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "anya-e0101n0:996_1": "kiñcāpi paṭhamampi sampayuttasamādhito jātaṃ, atha kho ayameva samādhi “samādhī”ti",
  "anya-e0101n0:996_2": "vattabbataṃ arahati vitakkavicārakkhobhavirahena ativiya acalattā, suppasannattā",
  "anya-e0101n0:996_3": "ca, tasmā imassa vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.",
  "anya-e0101n0:997_0": "Dutiyanti gaṇanānupubbatā dutiyaṃ. Idaṃ dutiyaṃ samāpajjatītipi dutiyaṃ. Yaṃ pana",
  "anya-e0101n0:997_1": "vuttaṃ “dvaṅgavippahīnaṃ tivaṅgasamannāgata”nti, tattha vitakkavicārānaṃ pahānavasena",
  "anya-e0101n0:997_2": "dvaṅgavippahīnatā veditabbā. Yathā ca paṭhamajjhānassa upacārakkhaṇe nīvaraṇāni pahīyanti,",
  "anya-e0101n0:997_3": "na tathā imassa vitakkavicārā. Appanākkhaṇeyeva ca panetaṃ vinā tehi uppajjati. Tenassa",
  "anya-e0101n0:997_4": "te “pahānaṅga”nti vuccanti. Pīti sukhaṃ cittekaggatāti imesaṃ pana tiṇṇaṃ uppattivasena",
  "anya-e0101n0:997_5": "tivaṅgasamannāgatatā veditabbā. Tasmā yaṃ vibhaṅge “jhānanti sampasādo pīti sukhaṃ",
  "anya-e0101n0:997_6": "cittassa ekaggatā”ti vuttaṃ, taṃ saparikkhāraṃ jhānaṃ dassetuṃ pariyāyena vuttaṃ.",
  "anya-e0101n0:997_7": "Ṭhapetvā pana sampasādanaṃ nippariyāyena upanijjhānalakkhaṇappattānaṃ aṅgānaṃ vasena",
  "anya-e0101n0:997_8": "tivaṅgikameva etaṃ hoti. Yathāha – “katamaṃ tasmiṃ samaye tivaṅgikaṃ jhānaṃ hoti,",
  "anya-e0101n0:997_9": "pīti sukhaṃ cittassa ekaggatā”ti. Sesaṃ paṭhamajjhāne vuttanayameva.",
  "anya-e0101n0:998": "Tatiyajjhānakathā",
  "anya-e0101n0:999_0": "82. Evamadhigate pana tasmimpi vuttanayeneva pañcahākārehi ciṇṇavasinā hutvā paguṇadutiyajjhānato",
  "anya-e0101n0:999_1": "vuṭṭhāya “ayaṃ samāpatti āsannavitakkavicārapaccatthikā, ‘yadeva tattha pītigataṃ",
  "anya-e0101n0:999_2": "cetaso uppilāvitaṃ, etenetaṃ oḷārikaṃ akkhāyatī’ti vuttāya pītiyā oḷārikattā aṅgadubbalā”ti",
  "anya-e0101n0:999_3": "ca tattha dosaṃ disvā tatiyajjhānaṃ santato manasikaritvā dutiyajjhāne nikantiṃ pariyādāya",
  "anya-e0101n0:999_4": "tatiyādhigamāya yogo kātabbo. Athassa yadā dutiyajjhānato vuṭṭhāya satassa sampajānassa",
  "anya-e0101n0:999_5": "jhānaṅgāni paccavekkhato pīti oḷārikato upaṭṭhāti, sukhañceva ekaggatā ca santato",
  "anya-e0101n0:999_6": "upaṭṭhāti. Tadāssa oḷārikaṅgappahānāya santaaṅgapaṭilābhāya ca tadeva nimittaṃ “pathavī",
  "anya-e0101n0:999_7": "pathavī”ti punappunaṃ manasikaroto “idāni tatiyajjhānaṃ uppajjissatī”ti bhavaṅgaṃ",
  "anya-e0101n0:999_8": "upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ uppajjati.",
  "anya-e0101n0:999_9": "Tato tasmiṃyevārammaṇe cattāri pañca vā javanāni javanti, yesaṃ avasāne ekaṃ rūpāvacaraṃ",
  "anya-e0101n0:999_10": "tatiyajjhānikaṃ, sesāni vuttanayeneva kāmāvacarānīti. Ettāvatā ca panesa pītiyā ca",
  "anya-e0101n0:999_11": "virāgā upekkhako ca viharati sato ca sampajāno, sukhañca kāyena paṭisaṃvedeti, yaṃ",
  "anya-e0101n0:999_12": "taṃ ariyā ācikkhanti upekkhako satimā sukhavihārīti, tatiyaṃ jhānaṃ upasampajja viharatīti.",
  "anya-e0101n0:999_13": "Evamanena ekaṅgavippahīnaṃ duvaṅgasamannāgataṃ tividhakalyāṇaṃ dasalakkhaṇasampannaṃ",
  "anya-e0101n0:999_14": "tatiyaṃ jhānaṃ adhigataṃ hoti pathavīkasiṇaṃ.",
  "anya-e0101n0:1000_0": "83. Tattha pītiyā ca virāgāti virāgo nāma vuttappakārāya pītiyā jigucchanaṃ vā samatikkamo",
  "anya-e0101n0:1000_1": "vā. Ubhinnaṃ pana antarā casaddo sampiṇḍanattho, so vūpasamaṃ vā sampiṇḍeti vitakkavicārānaṃ",
  "anya-e0101n0:1000_2": "vūpasamaṃ vā. Tattha yadā vūpasamameva sampiṇḍeti, tadā “pītiyā ca virāgā kiñca bhiyyo",
  "anya-e0101n0:1000_3": "vūpasamā cā”ti evaṃ yojanā veditabbā. Imissā ca yojanāya virāgo jigucchanattho hoti,",
  "anya-e0101n0:1000_4": "tasmā “pītiyā jigucchanā ca vūpasamā cā”ti ayamattho daṭṭhabbo. Yadā pana vitakkavicāravūpasamaṃ",
  "anya-e0101n0:1000_5": "sampiṇḍeti, tadā “pītiyā ca virāgā, kiñca bhiyyo vitakkavicārānañca vūpasamā”ti evaṃ",
  "anya-e0101n0:1000_6": "yojanā veditabbā. Imissā ca yojanāya virāgo samatikkamanattho hoti, tasmā “pītiyā",
  "anya-e0101n0:1000_7": "ca samatikkamā vitakkavicārānañca vūpasamā”ti ayamattho daṭṭhabbo.",
  "anya-e0101n0:1001_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ",
  "anya-e0101n0:1001_1": "vaṇṇabhaṇanatthañcetaṃ vuttaṃ. Vitakkavicārānañca vūpasamāti hi vutte idaṃ paññāyati,",
  "anya-e0101n0:1001_2": "nūna vitakkavicāravūpasamo maggo imassa jhānassāti. Yathā ca tatiye ariyamagge appahīnānampi",
  "anya-e0101n0:1001_3": "sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti evaṃ pahānaṃ",
  "anya-e0101n0:1001_4": "vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ, evameva idha",
  "anya-e0101n0:1001_5": "avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti. Tenāyamattho",
  "anya-e0101n0:1001_6": "vutto “pītiyā ca samatikkamā vitakkavicārānañca vūpasamā”ti.",
  "anya-e0101n0:1002_0": "84. Upekkhako ca viharatīti ettha upapattito ikkhatīti upekkhā. Samaṃ passati, apakkhapatitā",
  "anya-e0101n0:1002_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "anya-e0101n0:1002_2": "upekkhakoti vuccati.",
  "anya-e0101n0:1003_0": "Upekkhā pana dasavidhā hoti chaḷaṅgupekkhā, brahmavihārupekkhā, bojjhaṅgupekkhā,",
  "anya-e0101n0:1003_1": "vīriyupekkhā, saṅkhārupekkhā, vedanupekkhā, vipassanupekkhā, tatramajjhattupekkhā,",
  "anya-e0101n0:1003_2": "jhānupekkhā, pārisuddhupekkhāti.",
  "anya-e0101n0:1004_0": "Tattha yā “idha, bhikkhave, bhikkhu cakkhunā rūpaṃ disvā neva sumano hoti, na dummano,",
  "anya-e0101n0:1004_1": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "anya-e0101n0:1004_2": "parisuddhapakatibhāvāvijahanākārabhūtā upekkhā, ayaṃ chaḷaṅgupekkhā nāma.",
  "anya-e0101n0:1005": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.",
  "anya-e0101n0:1006": "Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā, ayaṃ bojjhaṅgupekkhā nāma.",
  "anya-e0101n0:1007": "Yā pana “kālenakālaṃ upekkhānimittaṃ manasikarotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.",
  "anya-e0101n0:1008_0": "Yā “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "anya-e0101n0:1008_1": "uppajjanti. Aṭṭha saṅkhārupekkhā samathavasena uppajjanti. Dasa saṅkhārupekkhā vipassanāvasena",
  "anya-e0101n0:1008_2": "uppajjantī”ti evamāgatā nīvaraṇādipaṭisaṅkhāsantiṭṭhanā gahaṇe majjhattabhūtā upekkhā,",
  "anya-e0101n0:1008_3": "ayaṃ saṅkhārupekkhā nāma.",
  "anya-e0101n0:1009": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā, ayaṃ vedanupekkhā nāma.",
  "anya-e0101n0:1010": "Yā “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.",
  "anya-e0101n0:1011": "Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ tatramajjhattupekkhā nāma.",
  "anya-e0101n0:1012": "Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.",
  "anya-e0101n0:1013": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.",
  "anya-e0101n0:1014_0": "Tatra chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "anya-e0101n0:1014_1": "ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena",
  "anya-e0101n0:1014_2": "tena avatthābhedena panassā ayaṃ bhedo. Ekassāpi sato sattassa kumārayuvatherasenāpatirājādivasena",
  "anya-e0101n0:1014_3": "bhedo viya. Tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "anya-e0101n0:1014_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā.",
  "anya-e0101n0:1015_0": "Yathā cetāsamatthato ekībhāvo, evaṃ saṅkhārupekkhā vipassanupekkhānampi. Paññā eva",
  "anya-e0101n0:1015_1": "hi sā kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ",
  "anya-e0101n0:1015_2": "ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu",
  "anya-e0101n0:1015_3": "kho, no”ti avalokentassa sovattikattayaṃ disvā nibbematikassa “sappo, na sappo”ti",
  "anya-e0101n0:1015_4": "vicinane majjhattatā hoti, evameva yā āraddhavipassakassa vipassanāñāṇena lakkhaṇattaye",
  "anya-e0101n0:1015_5": "diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā",
  "anya-e0101n0:1015_6": "nāma. Yathā pana tassa purisassa ajapadadaṇḍena gāḷhaṃ sappaṃ gahetvā “kiṃ tāhaṃ",
  "anya-e0101n0:1015_7": "imaṃ sappaṃ aviheṭhento attānañca iminā aḍaṃsāpento muñceyya”nti muñcanākārameva",
  "anya-e0101n0:1015_8": "pariyesato gahaṇe majjhattatā hoti. Evameva yā lakkhaṇattayassa diṭṭhattā āditte",
  "anya-e0101n0:1015_9": "viya tayo bhave passato saṅkhāraggahaṇe majjhattatā, ayaṃ saṅkhārupekkhā nāma. Iti",
  "anya-e0101n0:1015_10": "vipassanupekkhāya siddhāya saṅkhārupekkhāpi siddhāva hoti. Iminā panesā vicinanaggahaṇesu",
  "anya-e0101n0:1015_11": "majjhattasaṅkhātena kiccena dvidhā bhinnāti. Vīriyupekkhā pana vedanupekkhā ca aññamaññañca",
  "anya-e0101n0:1015_12": "avasesāhi ca atthato bhinnā evāti.",
  "anya-e0101n0:1016_0": "Iti imāsu upekkhāsu jhānupekkhā idhādhippetā. Sā majjhattalakkhaṇā, anābhogarasā,",
  "anya-e0101n0:1016_1": "abyāpārapaccupaṭṭhānā, pītivirāgapadaṭṭhānāti. Etthāha, nanu cāyamatthato tatramajjhattupekkhāva",
  "anya-e0101n0:1016_2": "hoti, sā ca paṭhamadutiyajjhānesupi atthi. Tasmā tatrāpi upekkhako ca viharatīti",
  "anya-e0101n0:1016_3": "evamayaṃ vattabbā siyā, sā kasmā na vuttāti. Aparibyattakiccato. Aparibyattañhi tassā",
  "anya-e0101n0:1016_4": "tattha kiccaṃ vitakkādīhi abhibhūtattā. Idha panāyaṃ vitakkavicārapītīhi anabhibhūtattā",
  "anya-e0101n0:1016_5": "ukkhittasirā viya hutvā paribyattakiccā jātā, tasmā vuttāti.",
  "anya-e0101n0:1017": "Niṭṭhitā upekkhako ca viharatīti etassa",
  "anya-e0101n0:1018": "Sabbaso atthavaṇṇanā.",
  "anya-e0101n0:1019_0": "85. Idāni sato ca sampajānoti ettha saratīti sato. Sampajānātīti sampajāno. Puggalena",
  "anya-e0101n0:1019_1": "sati ca sampajaññañca vuttaṃ. Tattha saraṇalakkhaṇā sati, asammussanarasā, ārakkhapaccupaṭṭhānā.",
  "anya-e0101n0:1019_2": "Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.",
  "anya-e0101n0:1020_0": "Tattha kiñcāpi idaṃ satisampajaññaṃ purimajjhānesupi atthi. Muṭṭhasatissa hi asampajānassa",
  "anya-e0101n0:1020_1": "upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ",
  "anya-e0101n0:1020_2": "viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena",
  "anya-e0101n0:1020_3": "pana sukhumattā imassa jhānassa purisassa khuradhārāyaṃ viya satisampajaññakiccapariggahitā",
  "anya-e0101n0:1020_4": "eva cittassa gati icchitabbāti idheva vuttaṃ. Kiñca bhiyyo, yathā dhenupago vaccho",
  "anya-e0101n0:1020_5": "dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ",
  "anya-e0101n0:1020_6": "pītito apanītaṃ, taṃ satisampajaññārakkhena arakkhiyamānaṃ punadeva pītiṃ upagaccheyya,",
  "anya-e0101n0:1020_7": "pītisampayuttameva siyā. Sukhe vāpi sattā sārajjanti, idañca atimadhuraṃ sukhaṃ,",
  "anya-e0101n0:1020_8": "tato paraṃ sukhābhāvā. Satisampajaññānubhāvena panettha sukhe asārajjanā hoti, no",
  "anya-e0101n0:1020_9": "aññathāti imampi atthavisesaṃ dassetuṃ idamidheva vuttanti veditabbaṃ.",
  "anya-e0101n0:1021_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo",
  "anya-e0101n0:1021_1": "natthi. Evaṃ santepi yasmā tassa nāmakāyena sampayuttaṃ sukhaṃ. Yaṃ vā taṃ nāmakāyasampayuttaṃ",
  "anya-e0101n0:1021_2": "sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "anya-e0101n0:1021_3": "jhānā vuṭṭhitopi sukhaṃ paṭisaṃvedeyya. Tasmā etamatthaṃ dassento sukhañca kāyena",
  "anya-e0101n0:1021_4": "paṭisaṃvedetīti āha.",
  "anya-e0101n0:1022_0": "86. Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu",
  "anya-e0101n0:1022_1": "yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti desenti",
  "anya-e0101n0:1022_2": "paññapenti paṭṭhapenti vivaranti vibhajanti uttānīkaronti pakāsenti, pasaṃsantīti",
  "anya-e0101n0:1022_3": "adhippāyo. Kinti? Upekkhako satimā sukhavihārīti. Taṃ tatiyaṃ jhānaṃ upasampajja",
  "anya-e0101n0:1022_4": "viharatīti evamettha yojanā veditabbā.",
  "anya-e0101n0:1023_0": "Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe",
  "anya-e0101n0:1023_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhiyati.",
  "anya-e0101n0:1023_2": "Yathā ca pīti na uppajjati, evaṃ upaṭṭhitasatitāya satimā. Yasmā ca ariyakantaṃ ariyajanasevitameva",
  "anya-e0101n0:1023_3": "ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho hoti. Iti pasaṃsārahato",
  "anya-e0101n0:1023_4": "naṃ ariyā te evaṃ pasaṃsāhetubhūte guṇe pakāsento “upekkhako satimā sukhavihārī”ti",
  "anya-e0101n0:1023_5": "evaṃ pasaṃsantīti veditabbaṃ.",
  "anya-e0101n0:1024_0": "Tatiyanti gaṇanānupubbatā tatiyaṃ, idaṃ tatiyaṃ samāpajjatītipi tatiyaṃ. Yaṃ pana",
  "anya-e0101n0:1024_1": "vuttaṃ “ekaṅgavippahīnaṃ duvaṅgasamannāgata”nti, ettha pītiyā pahānavasena ekaṅgavippahīnatā",
  "anya-e0101n0:1024_2": "veditabbā. Sā panesā dutiyajjhānassa vitakkavicārā viya appanākkhaṇeyeva pahīyati.",
  "anya-e0101n0:1024_3": "Tena nassa sā pahānaṅganti vuccati. Sukhaṃ cittekaggatāti imesaṃ pana dvinnaṃ uppattivasena",
  "anya-e0101n0:1024_4": "duvaṅgasamannāgatatā veditabbā. Tasmā yaṃ vibhaṅge “jhānanti upekkhā sati sampajaññaṃ",
  "anya-e0101n0:1024_5": "sukhaṃ cittassekaggatā”ti vuttaṃ, taṃ saparikkhāraṃ jhānaṃ dassetuṃ pariyāyena vuttaṃ.",
  "anya-e0101n0:1024_6": "Ṭhapetvā pana upekkhāsatisampajaññāni nippariyāyena upanijjhānalakkhaṇappattānaṃ",
  "anya-e0101n0:1024_7": "aṅgānaṃ vasena duvaṅgikamevetaṃ hoti. Yathāha – “katamaṃ tasmiṃ samaye duvaṅgikaṃ",
  "anya-e0101n0:1024_8": "jhānaṃ hoti, sukhaṃ cittassekaggatā”ti. Sesaṃ paṭhamajjhāne vuttanayameva.",
  "anya-e0101n0:1025": "Catutthajjhānakathā",
  "anya-e0101n0:1026_0": "87. Evamadhigate pana tasmiṃpi vuttanayeneva pañcahākārehi ciṇṇavasinā hutvā paguṇatatiyajjhānato",
  "anya-e0101n0:1026_1": "vuṭṭhāya “ayaṃ samāpatti āsannapītipaccatthikā, ‘yadeva tattha sukhamiti cetaso ābhogo,",
  "anya-e0101n0:1026_2": "etenetaṃ oḷārikaṃ akkhāyatī’ti evaṃ vuttassa sukhassa oḷārikattā aṅgadubbalā”ti ca",
  "anya-e0101n0:1026_3": "tattha dosaṃ disvā catutthaṃ jhānaṃ santato manasikatvā tatiyajjhāne nikantiṃ pariyādāya",
  "anya-e0101n0:1026_4": "catutthādhigamāya yogo kātabbo. Athassa yadā tatiyajjhānato vuṭṭhāya satassa sampajānassa",
  "anya-e0101n0:1026_5": "jhānaṅgāni paccavekkhato cetasikasomanassasaṅkhātaṃ sukhaṃ oḷārikato upaṭṭhāti, upekkhāvedanā",
  "anya-e0101n0:1026_6": "ceva cittekaggatā ca santato upaṭṭhāti, tadāssa oḷārikaṅgappahānāya santaaṅgapaṭilābhāya",
  "anya-e0101n0:1026_7": "ca tadeva nimittaṃ “pathavī pathavī”ti punappunaṃ manasikaroto “idāni catutthaṃ jhānaṃ",
  "anya-e0101n0:1026_8": "uppajjissatī”ti bhavaṅgaṃ upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ",
  "anya-e0101n0:1026_9": "uppajjati. Tato tasmiṃyevārammaṇe cattāri pañca vā javanāni uppajjanti, yesaṃ avasāne",
  "anya-e0101n0:1026_10": "ekaṃ rūpāvacaraṃ catutthajjhānikaṃ, sesāni vuttappakārāneva kāmāvacarāni. Ayaṃ pana",
  "anya-e0101n0:1026_11": "viseso, yasmā sukhavedanā adukkhamasukhāya vedanāya āsevanapaccayena paccayo na hoti,",
  "anya-e0101n0:1026_12": "catutthajjhāne ca adukkhamasukhāya vedanāya uppajjitabbaṃ, tasmā tāni upekkhāvedanāsampayuttāni",
  "anya-e0101n0:1026_13": "honti. Upekkhāsampayuttattāyeva cettha pītipi parihāyatīti. Ettāvatā cesa sukhassa",
  "anya-e0101n0:1026_14": "ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ",
  "anya-e0101n0:1026_15": "upekkhāsatipārisuddhiṃ catutthaṃ jhānaṃ upasampajja viharati. Evamanena ekaṅgavippahīnaṃ",
  "anya-e0101n0:1026_16": "duvaṅgasamannāgataṃ tividhakalyāṇaṃ dasalakkhaṇasampannaṃ catutthaṃ jhānaṃ adhigataṃ",
  "anya-e0101n0:1026_17": "hoti pathavīkasiṇaṃ.",
  "anya-e0101n0:1027_0": "88. Tattha sukhassa ca pahānā dukkhassa ca pahānāti kāyikasukhassa ca kāyikadukkhassa",
  "anya-e0101n0:1027_1": "ca pahānā. Pubbevāti tañca kho pubbeva, na catutthajjhānakkhaṇe. Somanassadomanassānaṃ",
  "anya-e0101n0:1027_2": "atthaṅgamāti cetasikasukhassa ca cetasikadukkhassa cāti imesampi dvinnaṃ pubbeva",
  "anya-e0101n0:1027_3": "atthaṅgamā, pahānā icceva vuttaṃ hoti.",
  "anya-e0101n0:1028_0": "Kadā pana nesaṃ pahānaṃ hotīti. Catunnaṃ jhānānaṃ upacārakkhaṇe. Somanassañhi catutthajjhānassa",
  "anya-e0101n0:1028_1": "upacārakkhaṇeyeva pahīyati. Dukkhadomanassasukhāni paṭhamadutiyatatiyajjhānānaṃ upacārakkhaṇesu.",
  "anya-e0101n0:1028_2": "Evametesaṃ pahānakkamena avuttānampi indriyavibhaṅge pana indriyānaṃ uddesakkameneva",
  "anya-e0101n0:1028_3": "idhāpi vuttānaṃ sukhadukkhasomanassadomanassānaṃ pahānaṃ veditabbaṃ.",
  "anya-e0101n0:1029_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "anya-e0101n0:1029_1": "cuppannaṃ dukkhindriyaṃ aparisesaṃ nirujjhati, idha, bhikkhave, bhikkhu vivicceva",
  "anya-e0101n0:1029_2": "kāmehipi…pe… paṭhamaṃ jhānaṃ upasampajja viharati. Ettha cuppannaṃ dukkhindriyaṃ",
  "anya-e0101n0:1029_3": "aparisesaṃ nirujjhati. Kattha cuppannaṃ domanassindriyaṃ sukhindriyaṃ somanassindriyaṃ",
  "anya-e0101n0:1029_4": "aparisesaṃ nirujjhati, idha, bhikkhave, bhikkhu sukhassa ca pahānā…pe… catutthaṃ",
  "anya-e0101n0:1029_5": "jhānaṃ upasampajja viharati, ettha cuppannaṃ somanassindriyaṃ aparisesaṃ nirujjhatī”ti",
  "anya-e0101n0:1029_6": "evaṃ jhānesveva nirodho vuttoti? Atisayanirodhattā. Atisayanirodho hi nesaṃ paṭhamajjhānādīsu,",
  "anya-e0101n0:1029_7": "na nirodhoyeva. Nirodhoyeva pana upacārakkhaṇe, nātisayanirodho.",
  "anya-e0101n0:1030_0": "Tathā hi nānāvajjane paṭhamajjhānupacāre niruddhassāpi dukkhindriyassa ḍaṃsamakasādisamphassena",
  "anya-e0101n0:1030_1": "vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ",
  "anya-e0101n0:1030_2": "na suṭṭhu niruddhaṃ hoti, paṭipakkhena avihatattā. Antoappanāyaṃ pana pītipharaṇena",
  "anya-e0101n0:1030_3": "sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ,",
  "anya-e0101n0:1030_4": "paṭipakkhena vihatattā. Nānāvajjaneyeva ca dutiyajjhānupacāre pahīnassa domanassindriyassa",
  "anya-e0101n0:1030_5": "yasmā etaṃ vitakkavicārapaccayepi kāyakilamathe cittupaghāte ca sati uppajjati. Vitakkavicārābhāve",
  "anya-e0101n0:1030_6": "ca neva uppajjati. Yattha pana uppajjati, tattha vitakkavicārabhāve, appahīnā eva",
  "anya-e0101n0:1030_7": "ca dutiyajjhānupacāre vitakkavicārāti tatthassa siyā uppatti, na tveva dutiyajjhāne,",
  "anya-e0101n0:1030_8": "pahīnapaccayattā. Tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "anya-e0101n0:1030_9": "siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso",
  "anya-e0101n0:1030_10": "niruddhāti. Tathā catutthajjhānupacāre pahīnassāpi somanassindriyassa āsannattā appanāppattāya",
  "anya-e0101n0:1030_11": "upekkhāya abhāvena sammā anatikkantattā ca siyā uppatti, na tveva catutthajjhāne.",
  "anya-e0101n0:1030_12": "Tasmā eva ca etthuppannaṃ dukkhindriyaṃ aparisesaṃ nirujjhatīti tattha tattha aparisesaggahaṇaṃ katanti.",
  "anya-e0101n0:1031_0": "Etthāha “athevaṃ tassa tassa jhānassupacāre pahīnāpi etā vedanā idha kasmā samāhaṭā”ti?",
  "anya-e0101n0:1031_1": "Sukhaggahaṇatthaṃ. Yā hi ayaṃ adukkhamasukhanti ettha adukkhamasukhā vedanā vuttā,",
  "anya-e0101n0:1031_2": "sā sukhumā duviññeyyā na sakkā sukhena gahetuṃ, tasmā yathā nāma duṭṭhassa yathā",
  "anya-e0101n0:1031_3": "vā tathā vā upasaṅkamitvā gahetuṃ asakkuṇeyyassa goṇassa sukhaggahaṇatthaṃ gopo ekasmiṃ",
  "anya-e0101n0:1031_4": "vaje sabbā gāvo samāharati, athekekaṃ nīharanto paṭipāṭiyā āgataṃ “ayaṃ so gaṇhatha",
  "anya-e0101n0:1031_5": "na”nti tampi gāhayati, evameva bhagavā sukhaggahaṇatthaṃ sabbā etā samāhari. Evañhi",
  "anya-e0101n0:1031_6": "samāhaṭā etā dassetvā yaṃ neva sukhaṃ na dukkhaṃ na somanassaṃ na domanassaṃ, ayaṃ",
  "anya-e0101n0:1031_7": "adukkhamasukhā vedanāti sakkā hoti esā gāhayituṃ.",
  "anya-e0101n0:1032_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "anya-e0101n0:1032_1": "Dukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "anya-e0101n0:1032_2": "cetovimuttiyā samāpattiyā. Idhāvuso, bhikkhu sukhassa ca pahānā…pe… catutthaṃ jhānaṃ",
  "anya-e0101n0:1032_3": "upasampajja viharati. Ime khvāvuso, cattāro paccayā adukkhamasukhāya cetovimuttiyā samāpattiyā”ti.",
  "anya-e0101n0:1033": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā, evaṃ vaṇṇabhaṇanatthampetassa jhānassetā idha vuttātipi veditabbā.",
  "anya-e0101n0:1034_0": "Paccayaghātena vā ettha rāgadosānamatidūrabhāvaṃ dassetumpetā vuttāti veditabbā.",
  "anya-e0101n0:1034_1": "Etāsu hi sukhaṃ somanassassa paccayo, somanassaṃ rāgassa. Dukkhaṃ domanassassa paccayo,",
  "anya-e0101n0:1034_2": "domanassaṃ dosassa. Sukhādighātena cassa sappaccayā rāgadosā hatāti atidūre hontīti.",
  "anya-e0101n0:1035_0": "Adukkhamasukhanti dukkhābhāvena adukkhaṃ. Sukhābhāvena asukhaṃ. Etenettha dukkhasukhapaṭipakkhabhūtaṃ",
  "anya-e0101n0:1035_1": "tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā,",
  "anya-e0101n0:1035_2": "upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "anya-e0101n0:1035_3": "sukhadukkhanirodhapadaṭṭhānāti veditabbā.",
  "anya-e0101n0:1036_0": "89. Upekkhāsatipārisuddhinti upekkhāya janitasatiyā pārisuddhiṃ. Imasmiñhi jhāne",
  "anya-e0101n0:1036_1": "suparisuddhā sati, yā ca tassā satiyā pārisuddhi, sā upekkhāya katā, na aññena. Tasmā",
  "anya-e0101n0:1036_2": "etaṃ “upekkhāsatipārisuddhi”nti vuccati. Vibhaṅgepi vuttaṃ “ayaṃ sati imāya upekkhāya",
  "anya-e0101n0:1036_3": "visadā hoti parisuddhā pariyodātā. Tena vuccati upekkhāsatipārisuddhī”ti. Yāya ca",
  "anya-e0101n0:1036_4": "upekkhāya ettha satiyā pārisuddhi hoti, sā atthato tatramajjhattatātiveditabbā. Na",
  "anya-e0101n0:1036_5": "kevalañcettha tāya satiyeva parisuddhā, apica kho sabbepi sampayuttadhammā, satisīsena pana desanā vuttā.",
  "anya-e0101n0:1037_0": "Tattha kiñcāpi ayaṃ upekkhā heṭṭhāpi tīsu jhānesu vijjati. Yathā pana divā sūriyappabhābhibhavā",
  "anya-e0101n0:1037_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "anya-e0101n0:1037_2": "candalekhā aparisuddhā hoti apariyodātā, evamayampi tatramajjhattupekkhācandalekhā",
  "anya-e0101n0:1037_3": "vitakkādipaccanīkadhammatejābhibhavā sabhāgāya ca upekkhāvedanārattiyā appaṭilābhā",
  "anya-e0101n0:1037_4": "vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā",
  "anya-e0101n0:1037_5": "aparisuddhacandalekhāya pabhā viya sahajātāpi satiādayo aparisuddhāva honti. Tasmā",
  "anya-e0101n0:1037_6": "tesu ekampi “upekkhāsatipārisuddhi”nti na vuttaṃ. Idha pana vitakkādipaccanīkadhammatejābhibhavābhāvā",
  "anya-e0101n0:1037_7": "sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya",
  "anya-e0101n0:1037_8": "parisuddhā. Tassā parisuddhattā parisuddhacandalekhāya pabhā viya sahajātāpi satiādayo",
  "anya-e0101n0:1037_9": "parisuddhā honti pariyodātā. Tasmā idameva “upekkhāsatipārisuddhi”nti vuttanti veditabbaṃ.",
  "anya-e0101n0:1038_0": "Catutthanti gaṇanānupubbatā catutthaṃ. Idaṃ catutthaṃ samāpajjatītipi catutthaṃ.",
  "anya-e0101n0:1038_1": "Yaṃ pana vuttaṃ “ekaṅgavippahīnaṃ duvaṅgasamannāgata”nti, tattha somanassassa pahānavasena",
  "anya-e0101n0:1038_2": "ekaṅgavippahīnatā veditabbā. Tañca pana somanassaṃ ekavīthiyaṃ purimajavanesuyeva",
  "anya-e0101n0:1038_3": "pahīyati. Tenassa taṃ pahānaṅganti vuccati. Upekkhāvedanā cittassekaggatāti imesaṃ",
  "anya-e0101n0:1038_4": "pana dvinnaṃ uppattivasena duvaṅgasamannāgatatā veditabbā. Sesaṃ paṭhamajjhāne vuttanayameva.",
  "anya-e0101n0:1038_5": "Esa tāva catukkajjhāne nayo.",
  "anya-e0101n0:1039": "Pañcakajjhānakathā",
  "anya-e0101n0:1040_0": "90. Pañcakajjhānaṃ pana nibbattentena paguṇapaṭhamajjhānato vuṭṭhāya “ayaṃ samāpatti",
  "anya-e0101n0:1040_1": "āsannanīvaraṇapaccatthikā, vitakkassa oḷārikattā aṅgadubbalā”ti ca tattha dosaṃ disvā",
  "anya-e0101n0:1040_2": "dutiyajjhānaṃ santato manasikaritvā paṭhamajjhāne nikantiṃ pariyādāya dutiyādhigamāya",
  "anya-e0101n0:1040_3": "yogo kātabbo. Athassa yadā paṭhamajjhānā vuṭṭhāya satassa sampajānassa jhānaṅgāni",
  "anya-e0101n0:1040_4": "paccavekkhato vitakkamattaṃ oḷārikato upaṭṭhāti, vicārādayo santato. Tadāssa oḷārikaṅgappahānāya",
  "anya-e0101n0:1040_5": "santaṅgapaṭilābhāya ca tadeva nimittaṃ “pathavī pathavī”ti punappunaṃ manasikaroto",
  "anya-e0101n0:1040_6": "vuttanayeneva dutiyajjhānaṃ uppajjati. Tassa vitakkamattameva pahānaṅgaṃ. Vicārādīni",
  "anya-e0101n0:1040_7": "cattāri samannāgataṅgāni. Sesaṃ vuttappakārameva.",
  "anya-e0101n0:1041_0": "Evamadhigate pana tasmimpi vuttanayeneva pañcahākārehi ciṇṇavasinā hutvā paguṇadutiyajjhānato",
  "anya-e0101n0:1041_1": "vuṭṭhāya “ayaṃ samāpatti āsannavitakkapaccatthikā, vicārassa oḷārikattā aṅgadubbalā”ti",
  "anya-e0101n0:1041_2": "ca tattha dosaṃ disvā tatiyaṃ jhānaṃ santato manasikaritvā dutiyajjhāne nikantiṃ",
  "anya-e0101n0:1041_3": "pariyādāya tatiyādhigamāya yogo kātabbo. Athassa yadā dutiyajjhānato vuṭṭhāya satassa",
  "anya-e0101n0:1041_4": "sampajānassa jhānaṅgāni paccavekkhato vicāramattaṃ oḷārikato upaṭṭhāti, pītiādīni",
  "anya-e0101n0:1041_5": "santato. Tadāssa oḷārikaṅgappahānāya santaṅgapaṭilābhāya ca tadeva nimittaṃ “pathavī",
  "anya-e0101n0:1041_6": "pathavī”ti punappunaṃ manasikaroto vuttanayeneva tatiyaṃ jhānaṃ uppajjati. Tassa",
  "anya-e0101n0:1041_7": "vicāramattameva pahānaṅgaṃ catukkanayassa dutiyajjhāne viya pītiādīni tīṇi samannāgataṅgāni.",
  "anya-e0101n0:1041_8": "Sesaṃ vuttappakārameva.",
  "anya-e0101n0:1042": "Iti yaṃ catukkanaye dutiyaṃ, taṃ dvidhā bhinditvā pañcakanaye dutiyañceva tatiyañca hoti. Yāni ca tattha tatiyacatutthāni, tāni ca catutthapañcamāni honti. Paṭhamaṃ paṭhamamevāti.",
  "anya-e0101n0:1043": "Iti sādhujanapāmojjatthāya kate visuddhimagge",
  "anya-e0101n0:1044": "Samādhibhāvanādhikāre",
  "anya-e0101n0:1045": "Pathavīkasiṇaniddeso nāma",
  "anya-e0101n0:1046": "Catuttho paricchedo.",
  "anya-e0101n0:1047": "5. Sesakasiṇaniddeso",
  "anya-e0101n0:1048": "Āpokasiṇakathā",
  "anya-e0101n0:1049_0": "91. Idāni pathavīkasiṇānantare āpokasiṇe vitthārakathā hoti. Yatheva hi pathavīkasiṇaṃ,",
  "anya-e0101n0:1049_1": "evaṃ āpokasiṇampi bhāvetukāmena sukhanisinnena āpasmiṃ nimittaṃ gaṇhitabbaṃ, kate",
  "anya-e0101n0:1049_2": "vā akate vāti sabbaṃ vitthāretabbaṃ. Yathā ca idha, evaṃ sabbattha. Ito parañhi ettakampi",
  "anya-e0101n0:1049_3": "avatvā visesamattameva vakkhāma.",
  "anya-e0101n0:1050_0": "Idhāpi pubbekatādhikārassa puññavato akate āpasmiṃ pokkharaṇiyā vā taḷāke vā loṇiyaṃ",
  "anya-e0101n0:1050_1": "vā samudde vā nimittaṃ uppajjati cūḷasivattherassa viya. Tassa kirāyasmato lābhasakkāraṃ",
  "anya-e0101n0:1050_2": "pahāya vivittavāsaṃ vasissāmīti mahātitthe nāvamārūhitvā jambudīpaṃ gacchato antarā",
  "anya-e0101n0:1050_3": "mahāsamuddaṃ olokayato tappaṭibhāgaṃ kasiṇanimittaṃ udapādi.",
  "anya-e0101n0:1051_0": "Akatādhikārena cattāro kasiṇadose pariharantena nīlapītalohitodātavaṇṇānamaññataravaṇṇaṃ",
  "anya-e0101n0:1051_1": "āpaṃ agahetvā yaṃ pana bhūmiṃ asampattameva ākāse suddhavatthena gahitaṃ udakaṃ,",
  "anya-e0101n0:1051_2": "aññaṃ vā tathārūpaṃ vippasannaṃ anāvilaṃ, tena pattaṃ vā kuṇḍikaṃ vā samatittikaṃ",
  "anya-e0101n0:1051_3": "pūretvā vihārapaccante vuttappakāre paṭicchanne okāse ṭhapetvā sukhanisinnena na",
  "anya-e0101n0:1051_4": "vaṇṇo paccavekkhitabbo. Na lakkhaṇaṃ manasi kātabbaṃ. Nissayasavaṇṇameva katvā ussadavasena",
  "anya-e0101n0:1051_5": "paṇṇattidhamme cittaṃ ṭhapetvā ambu, udakaṃ, vāri, salilantiādīsu āponāmesu pākaṭanāmavaseneva",
  "anya-e0101n0:1051_6": "“āpo āpo”ti bhāvetabbaṃ.",
  "anya-e0101n0:1052_0": "Tassevaṃ bhāvayato anukkamena vuttanayeneva nimittadvayaṃ uppajjati. Idha pana uggahanimittaṃ",
  "anya-e0101n0:1052_1": "calamānaṃ viya upaṭṭhāti, sace pheṇapupphuḷakamissaṃ udakaṃ hoti, tādisameva upaṭṭhāti,",
  "anya-e0101n0:1052_2": "kasiṇadoso paññāyati. Paṭibhāganimittaṃ pana nipparipphandaṃ ākāse ṭhapitamaṇitālavaṇṭaṃ",
  "anya-e0101n0:1052_3": "viya maṇimayādāsamaṇḍalamiva ca hutvā upaṭṭhāti. So tassa saha upaṭṭhāneneva upacārajjhānaṃ,",
  "anya-e0101n0:1052_4": "vuttanayeneva catukkapañcakajjhānāni ca pāpuṇātīti. Āpokasiṇaṃ.",
  "anya-e0101n0:1053": "Tejokasiṇakathā",
  "anya-e0101n0:1054_0": "92. Tejokasiṇaṃ bhāvetukāmenāpi tejasmiṃ nimittaṃ gaṇhitabbaṃ. Tattha katādhikārassa",
  "anya-e0101n0:1054_1": "puññavato akate nimittaṃ gaṇhantassa dīpasikhāya vā uddhane vā pattapacanaṭṭhāne",
  "anya-e0101n0:1054_2": "vā davadāhe vā yattha katthaci aggijālaṃ olokentassa nimittaṃ uppajjati cittaguttattherassa",
  "anya-e0101n0:1054_3": "viya. Tassa hāyasmato dhammassavanadivase uposathāgāraṃ paviṭṭhassa dīpasikhaṃ olokentasseva nimittaṃ uppajji.",
  "anya-e0101n0:1055_0": "Itarena pana kātabbaṃ. Tatridaṃ karaṇavidhānaṃ, siniddhāni sāradārūni phāletvā sukkhāpetvā",
  "anya-e0101n0:1055_1": "ghaṭikaṃ ghaṭikaṃ katvā patirūpaṃ rukkhamūlaṃ vā maṇḍapaṃ vā gantvā pattapacanākārena",
  "anya-e0101n0:1055_2": "rāsiṃ katvā ālimpetvā kaṭasārake vā camme vā paṭe vā vidatthicaturaṅgulappamāṇaṃ",
  "anya-e0101n0:1055_3": "chiddaṃ kātabbaṃ. Taṃ purato ṭhapetvā vuttanayeneva nisīditvā heṭṭhā tiṇakaṭṭhaṃ",
  "anya-e0101n0:1055_4": "vā upari dhūmasikhaṃ vā amanasikaritvā vemajjhe ghanajālāya nimittaṃ gaṇhitabbaṃ,",
  "anya-e0101n0:1055_5": "nīlanti vā pītanti vātiādivasena vaṇṇo na paccavekkhitabbo, uṇhattavasena lakkhaṇaṃ",
  "anya-e0101n0:1055_6": "na manasi kātabbaṃ. Nissayasavaṇṇameva katvā ussadavasena paṇṇattidhamme cittaṃ ṭhapetvā",
  "anya-e0101n0:1055_7": "pāvako, kaṇhavattanī, jātavedo, hutāsanotiādīsu aggināmesu pākaṭanāmavaseneva “tejo",
  "anya-e0101n0:1055_8": "tejo”ti bhāvetabbaṃ.",
  "anya-e0101n0:1056_0": "Tassevaṃ bhāvayato anukkamena vuttanayeneva nimittadvayaṃ uppajjati. Tattha uggahanimittaṃ",
  "anya-e0101n0:1056_1": "jālaṃ chijjitvā chijjitvā patanasadisaṃ hutvā upaṭṭhāti. Akate gaṇhantassa pana kasiṇadoso",
  "anya-e0101n0:1056_2": "paññāyati, alātakhaṇḍaṃ vā aṅgārapiṇḍo vā chārikā vā dhūmo vā upaṭṭhāti. Paṭibhāganimittaṃ",
  "anya-e0101n0:1056_3": "niccalaṃ ākāse ṭhapitarattakambalakkhaṇḍaṃ viya suvaṇṇatālavaṇṭaṃ viya kañcanatthambho",
  "anya-e0101n0:1056_4": "viya ca upaṭṭhāti. So tassa saha upaṭṭhāneneva upacārajjhānaṃ, vuttanayeneva catukkapañcakajjhānāni",
  "anya-e0101n0:1056_5": "ca pāpuṇātīti. Tejokasiṇaṃ.",
  "anya-e0101n0:1057": "Vāyokasiṇakathā",
  "anya-e0101n0:1058_0": "93. Vāyokasiṇaṃ bhāvetukāmenāpi vāyusmiṃ nimittaṃ gaṇhitabbaṃ. Tañca kho diṭṭhavasena",
  "anya-e0101n0:1058_1": "vā phuṭṭhavasena vā. Vuttañhetaṃ aṭṭhakathāsu “vāyokasiṇaṃ uggaṇhanto vāyusmiṃ nimittaṃ",
  "anya-e0101n0:1058_2": "gaṇhāti, ucchaggaṃ vā eritaṃ sameritaṃ upalakkheti, veḷaggaṃ vā…pe… rukkhaggaṃ vā",
  "anya-e0101n0:1058_3": "kesaggaṃ vā eritaṃ sameritaṃ upalakkheti, kāyasmiṃ vā phuṭṭhaṃ upalakkhetī”ti. Tasmā",
  "anya-e0101n0:1058_4": "samasīsaṭṭhitaṃ ghanapattaṃ ucchuṃ vā veḷuṃ vā rukkhaṃ vā caturaṅgulappamāṇaṃ ghanakesassa",
  "anya-e0101n0:1058_5": "purisassa sīsaṃ vā vātena pahariyamānaṃ disvā “ayaṃ vāto etasmiṃ ṭhāne paharatī”ti",
  "anya-e0101n0:1058_6": "satiṃ ṭhapetvā, yaṃ vā panassa vātapānantarikāya vā bhittichiddena vā pavisitvā vāto",
  "anya-e0101n0:1058_7": "kāyappadesaṃ paharati, tattha satiṃ ṭhapetvā vātamālutaanilādīsu vāyunāmesu pākaṭanāmavaseneva",
  "anya-e0101n0:1058_8": "“vāto vāto”ti bhāvetabbaṃ. Idha uggahanimittavaḍḍhanato otāritamattassa pāyāsassa",
  "anya-e0101n0:1058_9": "usumavaṭṭisadisaṃ calaṃ hutvā upaṭṭhāti. Paṭibhāganimittaṃ sannisinnaṃ hoti niccalaṃ.",
  "anya-e0101n0:1058_10": "Sesaṃ vuttanayeneva veditabbanti. Vāyokasiṇaṃ.",
  "anya-e0101n0:1059": "Nīlakasiṇakathā",
  "anya-e0101n0:1060_0": "94. Tadanantaraṃ pana nīlakasiṇaṃ uggaṇhanto nīlakasmiṃ nimittaṃ gaṇhāti pupphasmiṃ",
  "anya-e0101n0:1060_1": "vā vatthasmiṃ vā vaṇṇadhātuyā vāti vacanato katādhikārassa puññavato tāva tathārūpaṃ",
  "anya-e0101n0:1060_2": "mālāgacchaṃ vā pūjāṭhānesu pupphasantharaṃ vā nīlavatthamaṇīnaṃ vā aññataraṃ disvāva",
  "anya-e0101n0:1060_3": "nimittaṃ uppajjati. Itarena nīluppalagirikaṇṇikādīni pupphāni gahetvā yathā kesaraṃ",
  "anya-e0101n0:1060_4": "vā vaṇṭaṃ vā na paññāyati, evaṃ caṅgoṭakaṃ vā karaṇḍapaṭalaṃ vā pattehiyeva samatittikaṃ",
  "anya-e0101n0:1060_5": "pūretvā santharitabbaṃ. Nīlavaṇṇena vā vatthena bhaṇḍikaṃ bandhitvā pūretabbaṃ. Mukhavaṭṭiyaṃ",
  "anya-e0101n0:1060_6": "vā assa bheritalamiva bandhitabbaṃ. Kaṃsanīlapalāsanīlaañjananīlānaṃ vā aññatarena",
  "anya-e0101n0:1060_7": "dhātunā pathavīkasiṇe vuttanayena saṃhārimaṃ vā bhittiyaṃyeva vā kasiṇamaṇḍalaṃ katvā",
  "anya-e0101n0:1060_8": "visabhāgavaṇṇena paricchinditabbaṃ. Tato pathavīkasiṇe vuttanayena “nīlaṃ nīla”nti",
  "anya-e0101n0:1060_9": "manasikāro pavattetabbo. Idhāpi uggahanimitte kasiṇadoso paññāyati, kesaradaṇḍakapattantarikādīni",
  "anya-e0101n0:1060_10": "upaṭṭhahanti. Paṭibhāganimittaṃ kasiṇamaṇḍalato muñcitvā ākāse maṇitālavaṇṭasadisaṃ",
  "anya-e0101n0:1060_11": "upaṭṭhāti. Sesaṃ vuttanayeneva veditabbanti. Nīlakasiṇaṃ.",
  "anya-e0101n0:1061": "Pītakasiṇakathā",
  "anya-e0101n0:1062_0": "95. Pītakasiṇepi eseva nayo. Vuttañhetaṃ pītakasiṇaṃ uggaṇhanto pītakasmiṃ nimittaṃ",
  "anya-e0101n0:1062_1": "gaṇhāti pupphasmiṃ vā vatthasmiṃ vā vaṇṇadhātuyā vāti. Tasmā idhāpi katādhikārassa",
  "anya-e0101n0:1062_2": "puññavato tathārūpaṃ mālāgacchaṃ vā pupphasantharaṃ vā pītavatthadhātūnaṃ vā aññataraṃ",
  "anya-e0101n0:1062_3": "disvāva nimittaṃ uppajjati cittaguttattherassa viya. Tassa kirāyasmato cittalapabbate",
  "anya-e0101n0:1062_4": "pattaṅgapupphehi kataṃ āsanapūjaṃ passato saha dassaneneva āsanappamāṇaṃ nimittaṃ",
  "anya-e0101n0:1062_5": "udapādi. Itarena kaṇikārapupphādinā vā pītavatthena vā dhātunā vā nīlakasiṇe vuttanayeneva",
  "anya-e0101n0:1062_6": "kasiṇaṃ katvā “pītakaṃ pītaka”nti manasikāro pavattetabbo. Sesaṃ tādisamevāti. Pītakasiṇaṃ.",
  "anya-e0101n0:1063": "Lohitakasiṇakathā",
  "anya-e0101n0:1064_0": "96. Lohitakasiṇepi eseva nayo. Vuttañhetaṃ lohitakasiṇaṃ uggaṇhanto lohitakasmiṃ",
  "anya-e0101n0:1064_1": "nimittaṃ gaṇhāti pupphasmiṃ vā vatthasmiṃ vā vaṇṇadhātuyā vāti. Tasmā idhāpi katādhikārassa",
  "anya-e0101n0:1064_2": "puññavato tathārūpaṃ bandhujīvakādimālāgacchaṃ vā pupphasantharaṃ vā lohitakavatthamaṇidhātūnaṃ",
  "anya-e0101n0:1064_3": "vā aññataraṃ disvāva nimittaṃ uppajjati. Itarena jayasumanabandhujīvakarattakoraṇḍakādipupphehi",
  "anya-e0101n0:1064_4": "vā rattavatthena vā dhātunā vā nīlakasiṇe vuttanayeneva kasiṇaṃ katvā “lohitakaṃ",
  "anya-e0101n0:1064_5": "lohitaka”nti manasikāro pavattetabbo. Sesaṃ tādisamevāti. Lohitakasiṇaṃ.",
  "anya-e0101n0:1065": "Odātakasiṇakathā",
  "anya-e0101n0:1066_0": "97. Odātakasiṇepi odātakasiṇaṃ uggaṇhanto odātasmiṃ nimittaṃ gaṇhāti pupphasmiṃ vā",
  "anya-e0101n0:1066_1": "vatthasmiṃ vā vaṇṇadhātuyā vāti vacanato katādhikārassa tāva puññavato tathārūpaṃ",
  "anya-e0101n0:1066_2": "mālāgacchaṃ vā vassikasumanādipupphasantharaṃ vā kumudapadumarāsiṃ vā odātavatthadhātūnaṃ",
  "anya-e0101n0:1066_3": "vā aññataraṃ disvāva nimittaṃ uppajjati, tipumaṇḍalarajatamaṇḍalacandamaṇḍalesupi",
  "anya-e0101n0:1066_4": "uppajjatiyeva. Itarena vuttappakārehi odātapupphehi vā odātavatthena vā dhātunā vā",
  "anya-e0101n0:1066_5": "nīlakasiṇe vuttanayeneva kasiṇaṃ katvā “odātaṃ odāta”nti manasikāro pavattetabbo.",
  "anya-e0101n0:1066_6": "Sesaṃ tādisamevāti. Odātakasiṇaṃ.",
  "anya-e0101n0:1067": "Ālokakasiṇakathā",
  "anya-e0101n0:1068_0": "98. Ālokakasiṇe pana ālokakasiṇaṃ uggaṇhanto ālokasmiṃ nimittaṃ gaṇhāti bhittichidde",
  "anya-e0101n0:1068_1": "vā tāḷacchidde vā vātapānantarikāya vāti vacanato katādhikārassa tāva puññavato yaṃ",
  "anya-e0101n0:1068_2": "bhittichiddādīnaṃ aññatarena sūriyāloko vā candāloko vā pavisitvā bhittiyaṃ vā bhūmiyaṃ",
  "anya-e0101n0:1068_3": "vā maṇḍalaṃ samuṭṭhāpeti, ghanapaṇṇarukkhasākhantarena vā ghanasākhāmaṇḍapantarena",
  "anya-e0101n0:1068_4": "vā nikkhamitvā bhūmiyameva maṇḍalaṃ samuṭṭhāpeti, taṃ disvāva nimittaṃ uppajjati.",
  "anya-e0101n0:1068_5": "Itarenāpi tadeva vuttappakāramobhāsamaṇḍalaṃ “obhāso obhāso”ti vā “āloko āloko”ti",
  "anya-e0101n0:1068_6": "vā bhāvetabbaṃ. Tathā asakkontena ghaṭe dīpaṃ jāletvā ghaṭamukhaṃ pidahitvā ghaṭe",
  "anya-e0101n0:1068_7": "chiddaṃ katvā bhittimukhaṃ ṭhapetabbaṃ. Tena chiddena dīpāloko nikkhamitvā bhittiyaṃ",
  "anya-e0101n0:1068_8": "maṇḍalaṃ karoti, taṃ āloko ālokoti bhāvetabbaṃ. Idamitarehi ciraṭṭhitikaṃ hoti. Idha",
  "anya-e0101n0:1068_9": "uggahanimittaṃ bhittiyaṃ vā bhūmiyaṃ vā uṭṭhitamaṇḍalasadisameva hoti. Paṭibhāganimittaṃ",
  "anya-e0101n0:1068_10": "ghanavippasannaālokapuñjasadisaṃ. Sesaṃ tādisamevāti. Ālokakasiṇaṃ.",
  "anya-e0101n0:1069": "Paricchinnākāsakasiṇakathā",
  "anya-e0101n0:1070_0": "99. Paricchinnākāsakasiṇepi ākāsakasiṇaṃ uggaṇhanto ākāsasmiṃ nimittaṃ gaṇhāti bhittichidde",
  "anya-e0101n0:1070_1": "vā tāḷacchidde vā vātapānantarikāya vāti vacanato katādhikārassa tāva puññavato bhittichiddādīsu",
  "anya-e0101n0:1070_2": "aññataraṃ disvāva nimittaṃ uppajjati. Itarena succhannamaṇḍape vā cammakaṭasārakādīnaṃ",
  "anya-e0101n0:1070_3": "vā aññatarasmiṃ vidatthicaturaṅgulappamāṇaṃ chiddaṃ katvā tadeva vā bhittichiddādibhedaṃ",
  "anya-e0101n0:1070_4": "chiddaṃ “ākāso ākāso”ti bhāvetabbaṃ. Idha uggahanimittaṃ saddhiṃ bhittipariyantādīhi",
  "anya-e0101n0:1070_5": "chiddasadisameva hoti, vaḍḍhiyamānampi na vaḍḍhati. Paṭibhāganimittamākāsamaṇḍalameva",
  "anya-e0101n0:1070_6": "hutvā upaṭṭhāti, vaḍḍhiyamānañca vaḍḍhati. Sesaṃ pathavīkasiṇe vuttanayeneva veditabbanti.",
  "anya-e0101n0:1070_7": "Paricchinnākāsakasiṇaṃ.",
  "anya-e0101n0:1071": "Iti kasiṇāni dasabalo,",
  "anya-e0101n0:1072": "Dasa yāni avoca sabbadhammadaso;",
  "anya-e0101n0:1073": "Rūpāvacaramhi catukkapañcakajjhānahetūni.",
  "anya-e0101n0:1074": "Evaṃ tāni ca tesañca,",
  "anya-e0101n0:1075": "Bhāvanānayamimaṃ viditvāna;",
  "anya-e0101n0:1076": "Tesveva ayaṃ bhiyyo,",
  "anya-e0101n0:1077": "Pakiṇṇakakathāpi viññeyyā.",
  "anya-e0101n0:1078": "Pakiṇṇakakathā",
  "anya-e0101n0:1079_0": "100. Imesu hi pathavīkasiṇavasena ekopi hutvā bahudhā hotītiādibhāvo, ākāse vā udake",
  "anya-e0101n0:1079_1": "vā pathaviṃ nimminitvā padasā gamanaṃ, ṭhānanisajjādikappanaṃ vā, parittaappamāṇanayena",
  "anya-e0101n0:1079_2": "abhibhāyatanapaṭilābhoti evamādīni ijjhanti.",
  "anya-e0101n0:1080": "Āpokasiṇavasena pathaviyaṃ ummujjananimmujjanaṃ, udakavuṭṭhisamuppādanaṃ, nadīsamuddādinimmānaṃ, pathavīpabbatapāsādādīnaṃ kampananti evamādīni ijjhanti.",
  "anya-e0101n0:1081_0": "Tejokasiṇavasena dhūmāyanā, pajjalanā, aṅgāravuṭṭhisamuppādanaṃ, tejasā tejopariyādānaṃ,",
  "anya-e0101n0:1081_1": "yadeva so icchati tassa ḍahanasamatthatā, dibbena cakkhunā rūpadassanatthāya ālokakaraṇaṃ,",
  "anya-e0101n0:1081_2": "parinibbānasamaye tejodhātuyā sarīrajjhāpananti evamādīni ijjhanti.",
  "anya-e0101n0:1082": "Vāyokasiṇavasena vāyugatigamanaṃ, vātavuṭṭhisamuppādananti evamādīni ijjhanti.",
  "anya-e0101n0:1083": "Nīlakasiṇavasena nīlarūpanimmānaṃ, andhakārakaraṇaṃ, suvaṇṇadubbaṇṇanayena abhibhāyatanapaṭilābho, subhavimokkhādhigamoti evamādīni ijjhanti.",
  "anya-e0101n0:1084": "Pītakasiṇavasena pītakarūpanimmānaṃ, suvaṇṇanti adhimuccanā, vuttanayeneva abhibhāyatanapaṭilābho, subhavimokkhādhigamo cāti evamādīni ijjhanti.",
  "anya-e0101n0:1085": "Lohitakasiṇavasena lohitakarūpanimmānaṃ, vuttanayeneva abhibhāyatanapaṭilābho, subhavimokkhādhigamoti evamādīni ijjhanti.",
  "anya-e0101n0:1086": "Odātakasiṇavasena odātarūpanimmānaṃ, thinamiddhassa dūrabhāvakaraṇaṃ, andhakāravidhamanaṃ, dibbena cakkhunā rūpadassanatthāya ālokakaraṇanti evamādīni ijjhanti.",
  "anya-e0101n0:1087": "Ālokakasiṇavasena sappabhārūpanimmānaṃ, thinamiddhassa dūrabhāvakaraṇaṃ, andhakāravidhamanaṃ, dibbena cakkhunā rūpadassanatthaṃ ālokakaraṇanti evamādīni ijjhanti.",
  "anya-e0101n0:1088": "Ākāsakasiṇavasena paṭicchannānaṃ vivaṭakaraṇaṃ, antopathavīpabbatādīsupi ākāsaṃ nimminitvā iriyāpathakappanaṃ, tirokuḍḍādīsu asajjamānagamananti evamādīni ijjhanti.",
  "anya-e0101n0:1089": "Sabbāneva uddhaṃ adho tiriyaṃ advayaṃ appamāṇanti imaṃ pabhedaṃ labhanti. Vuttañhetaṃ “pathavīkasiṇameko sañjānāti. Uddhamadhotiriyaṃ advayamappamāṇa”ntiādi.",
  "anya-e0101n0:1090_0": "Tattha uddhanti uparigaganatalābhimukhaṃ. Adhoti heṭṭhābhūmitalābhimukhaṃ. Tiriyanti",
  "anya-e0101n0:1090_1": "khettamaṇḍalamiva samantā paricchinditaṃ. Ekacco hi uddhameva kasiṇaṃ vaḍḍheti, ekacco",
  "anya-e0101n0:1090_2": "adho, ekacco samantato. Tena tena vā kāraṇena evaṃ pasāreti. Ālokamiva dibbacakkhunā",
  "anya-e0101n0:1090_3": "rūpadassanakāmo. Tena vuttaṃ uddhamadhotiriyanti. Advayanti idaṃ pana ekassa aññabhāvānupagamanatthaṃ",
  "anya-e0101n0:1090_4": "vuttaṃ. Yathā hi udakaṃ paviṭṭhassa sabbadisāsu udakameva hoti, na aññaṃ, evameva",
  "anya-e0101n0:1090_5": "pathavīkasiṇaṃ pathavīkasiṇameva hoti, natthi tassa añño kasiṇasambhedoti. Eseva",
  "anya-e0101n0:1090_6": "nayo sabbattha. Appamāṇanti idaṃ tassa pharaṇaappamāṇavasena vuttaṃ. Tañhi cetasā",
  "anya-e0101n0:1090_7": "pharanto sakalameva pharati. Na ayamassa ādi idaṃ majjhanti pamāṇaṃ gaṇhātīti.",
  "anya-e0101n0:1091_0": "101. Ye ca te sattā kammāvaraṇena vā samannāgatā kilesāvaraṇena vā samannāgatā vipākāvaraṇena",
  "anya-e0101n0:1091_1": "vā samannāgatā asaddhā acchandikā duppaññā abhabbā niyāmaṃ okkamituṃ kusalesu dhammesu",
  "anya-e0101n0:1091_2": "sammattanti vuttā, tesamekassāpekakasiṇepi bhāvanā na ijjhati. Tattha kammāvaraṇena",
  "anya-e0101n0:1091_3": "samannāgatāti ānantariyakammasamaṅgino. Kilesāvaraṇena samannāgatāti niyatamicchādiṭṭhikā",
  "anya-e0101n0:1091_4": "ceva ubhatobyañjanakapaṇḍakā ca. Vipākāvaraṇena samannāgatāti ahetukadvihetukapaṭisandhikā.",
  "anya-e0101n0:1091_5": "Asaddhāti buddhādīsu saddhāvirahitā. Acchandikāti apaccanīkapaṭipadāyaṃ chandavirahitā.",
  "anya-e0101n0:1091_6": "Duppaññāti lokiyalokuttarasammādiṭṭhiyā virahitā. Abhabbā niyāmaṃ okkamituṃ kusalesu",
  "anya-e0101n0:1091_7": "dhammesu sammattanti kusalesu dhammesu niyāmasaṅkhātaṃ sammattasaṅkhātañca ariyamaggaṃ",
  "anya-e0101n0:1091_8": "okkamituṃ abhabbāti attho. Na kevalañca kasiṇeyeva, aññesupi kammaṭṭhānesu etesamekassapi",
  "anya-e0101n0:1091_9": "bhāvanā na ijjhati. Tasmā vigatavipākāvaraṇenapi kulaputtena kammāvaraṇañca kilesāvaraṇañca",
  "anya-e0101n0:1091_10": "ārakā parivajjetvā saddhammassavanasappurisūpanissayādīhi saddhañca chandañca paññañca",
  "anya-e0101n0:1091_11": "vaḍḍhetvā kammaṭṭhānānuyoge yogo karaṇīyoti.",
  "anya-e0101n0:1092": "Iti sādhujanapāmojjatthāya kate visuddhimagge",
  "anya-e0101n0:1093": "Samādhibhāvanādhikāre",
  "anya-e0101n0:1094": "Sesakasiṇaniddeso nāma",
  "anya-e0101n0:1095": "Pañcamo paricchedo.",
  "anya-e0101n0:1096": "6. Asubhakammaṭṭhānaniddeso",
  "anya-e0101n0:1097": "Uddhumātakādipadatthavaṇṇanā",
  "anya-e0101n0:1098_0": "102. Kasiṇānantaramuddiṭṭhesu pana uddhumātakaṃ, vinīlakaṃ, vipubbakaṃ, vicchiddakaṃ,",
  "anya-e0101n0:1098_1": "vikkhāyitakaṃ, vikkhittakaṃ, hatavikkhittakaṃ, lohitakaṃ, puḷavakaṃ, aṭṭhikanti dasasu",
  "anya-e0101n0:1098_2": "aviññāṇakāsubhesu bhastā viya vāyunā uddhaṃ jīvitapariyādānā yathānukkamaṃ samuggatena",
  "anya-e0101n0:1098_3": "sūnabhāvena uddhumātattā uddhumātaṃ, uddhumātameva uddhumātakaṃ. Paṭikkūlattā vā",
  "anya-e0101n0:1098_4": "kucchitaṃ uddhumātanti uddhumātakaṃ. Tathārūpassa chavasarīrassetaṃ adhivacanaṃ.",
  "anya-e0101n0:1099_0": "Vinīlaṃ vuccati viparibhinnanīlavaṇṇaṃ, vinīlameva vinīlakaṃ. Paṭikkūlattā vā kucchitaṃ",
  "anya-e0101n0:1099_1": "vinīlanti vinīlakaṃ. Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa",
  "anya-e0101n0:1099_2": "yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetamadhivacanaṃ.",
  "anya-e0101n0:1100": "Paribhinnaṭṭhānesu vissandamānaṃ pubbaṃ vipubbaṃ, vipubbameva vipubbakaṃ. Paṭikkūlattā vā kucchitaṃ vipubbanti vipubbakaṃ. Tathārūpassa chavasarīrassetamadhivacanaṃ.",
  "anya-e0101n0:1101": "Vicchiddaṃ vuccati dvidhā chindanena apadhāritaṃ, vicchiddameva vicchiddakaṃ. Paṭikkūlattā vā kucchitaṃ vicchiddanti vicchiddakaṃ. Vemajjhe chinnassa chavasarīrassetamadhivacanaṃ.",
  "anya-e0101n0:1102_0": "Ito ca etto ca vividhākārena soṇasiṅgālādīhi khāditanti vikkhāyitaṃ, vikkhāyitameva",
  "anya-e0101n0:1102_1": "vikkhāyitakaṃ. Paṭikkūlattā vā kucchitaṃ vikkhāyitanti vikkhāyitakaṃ. Tathārūpassa",
  "anya-e0101n0:1102_2": "chavasarīrassetamadhivacanaṃ.",
  "anya-e0101n0:1103_0": "Vividhaṃ khittaṃ vikkhittaṃ, vikkhittameva vikkhittakaṃ. Paṭikkūlattā vā kucchitaṃ",
  "anya-e0101n0:1103_1": "vikkhittanti vikkhittakaṃ. Aññena hatthaṃ aññena pādaṃ aññena sīsanti evaṃ tato tato",
  "anya-e0101n0:1103_2": "khittassa chavasarīrassetamadhivacanaṃ.",
  "anya-e0101n0:1104": "Hatañca taṃ purimanayeneva vikkhittakañcāti hatavikkhittakaṃ. Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetamadhivacanaṃ.",
  "anya-e0101n0:1105": "Lohitaṃ kirati vikkhipati ito cito ca paggharatīti lohitakaṃ. Paggharitalohitamakkhitassa chavasarīrassetamadhivacanaṃ.",
  "anya-e0101n0:1106": "Puḷavā vuccanti kimayo, puḷave kiratīti puḷavakaṃ. Kimiparipuṇṇassa chavasarīrassetamadhivacanaṃ.",
  "anya-e0101n0:1107_0": "Aṭṭhiyeva aṭṭhikaṃ. Paṭikkūlattā vā kucchitaṃ aṭṭhīti aṭṭhikaṃ. Aṭṭhisaṅkhalikāyapi",
  "anya-e0101n0:1107_1": "ekaṭṭhikassapetamadhivacanaṃ. Imāni ca pana uddhumātakādīni nissāya uppannanimittānampi",
  "anya-e0101n0:1107_2": "nimittesu paṭiladdhajjhānānampetāneva nāmāni.",
  "anya-e0101n0:1108": "Uddhumātakakammaṭṭhānaṃ",
  "anya-e0101n0:1109_0": "103. Tattha uddhumātakasarīre uddhumātakanimittaṃ uppādetvā uddhumātakasaṅkhātaṃ",
  "anya-e0101n0:1109_1": "jhānaṃ bhāvetukāmena yoginā pathavīkasiṇe vuttanayeneva vuttappakāraṃ ācariyaṃ upasaṅkamitvā",
  "anya-e0101n0:1109_2": "kammaṭṭhānaṃ uggahetabbaṃ. Tenassa kammaṭṭhānaṃ kathentena asubhanimittatthāya gamanavidhānaṃ,",
  "anya-e0101n0:1109_3": "samantā nimittupalakkhaṇaṃ, ekādasavidhena nimittaggāho, gatāgatamaggapaccavekkhaṇanti",
  "anya-e0101n0:1109_4": "evaṃ appanāvidhānapariyosānaṃ sabbaṃ kathetabbaṃ. Tenāpi sabbaṃ sādhukaṃ uggahetvā",
  "anya-e0101n0:1109_5": "pubbe vuttappakāraṃ senāsanaṃ upagantvā uddhumātakanimittaṃ pariyesantena vihātabbaṃ.",
  "anya-e0101n0:1110_0": "104. Evaṃ viharantena ca asukasmiṃ nāma gāmadvāre vā aṭavimukhe vā panthe vā pabbatapāde",
  "anya-e0101n0:1110_1": "vā rukkhamūle vā susāne vā uddhumātakasarīraṃ nikkhittanti kathentānaṃ vacanaṃ sutvāpi",
  "anya-e0101n0:1110_2": "na tāvadeva atitthena pakkhandantena viya gantabbaṃ. Kasmā? Asubhaṃ hi nāmetaṃ vāḷamigādhiṭṭhitampi",
  "anya-e0101n0:1110_3": "amanussādhiṭṭhitampi hoti. Tatrassa jīvitantarāyopi siyā. Gamanamaggo vā panettha",
  "anya-e0101n0:1110_4": "gāmadvārena vā nahānatitthena vā kedārakoṭiyā vā hoti. Tattha visabhāgarūpaṃ āpāthamāgacchati,",
  "anya-e0101n0:1110_5": "tadeva vā sarīraṃ visabhāgaṃ hoti. Purisassa hi itthisarīraṃ itthiyā ca purisasarīraṃ",
  "anya-e0101n0:1110_6": "visabhāgaṃ, tadetaṃ adhunāmataṃ subhatopi upaṭṭhāti, tenassa brahmacariyantarāyopi",
  "anya-e0101n0:1110_7": "siyā. Sace pana “nayidaṃ mādisassa bhāriya”nti attānaṃ takkayati, evaṃ takkayamānena gantabbaṃ.",
  "anya-e0101n0:1111_0": "105. Gacchantena ca saṅghattherassa vā aññatarassa vā abhiññātassa bhikkhuno kathetvā",
  "anya-e0101n0:1111_1": "gantabbaṃ. Kasmā? Sace hissa susāne amanussasīhabyagghādīnaṃ rūpasaddādianiṭṭhārammaṇābhibhūtassa",
  "anya-e0101n0:1111_2": "aṅgapaccaṅgāni vā pavedhenti, bhuttaṃ vā na parisaṇṭhāti, añño vā ābādho hoti. Athassa",
  "anya-e0101n0:1111_3": "so vihāre pattacīvaraṃ surakkhitaṃ karissati. Dahare vā sāmaṇere vā pahiṇitvā taṃ",
  "anya-e0101n0:1111_4": "bhikkhuṃ paṭijaggissati. Apica susānaṃ nāma nirāsaṅkaṭṭhānanti maññamānā katakammāpi",
  "anya-e0101n0:1111_5": "akatakammāpi corā samosaranti. Te manussehi anubaddhā bhikkhussa samīpe bhaṇḍakaṃ",
  "anya-e0101n0:1111_6": "chaḍḍetvāpi palāyanti. Manussā “sahoḍḍhaṃ coraṃ addasāmā”ti bhikkhuṃ gahetvā viheṭhenti.",
  "anya-e0101n0:1111_7": "Athassa so “mā imaṃ viheṭhayittha, mamāyaṃ kathetvā iminā nāma kammena gato”ti te",
  "anya-e0101n0:1111_8": "manusse saññāpetvā sotthibhāvaṃ karissati. Ayaṃ ānisaṃso kathetvā gamane. Tasmā vuttappakārassa",
  "anya-e0101n0:1111_9": "bhikkhuno kathetvā asubhanimittadassane sañjātābhilāsena yathānāma khattiyo abhisekaṭṭhānaṃ,",
  "anya-e0101n0:1111_10": "yajamāno yaññasālaṃ, adhano vā pana nidhiṭṭhānaṃ pītisomanassajāto gacchati, evaṃ",
  "anya-e0101n0:1111_11": "pītisomanassaṃ uppādetvā aṭṭhakathāsu vuttena vidhinā gantabbaṃ. Vuttañhetaṃ –",
  "anya-e0101n0:1112_0": "“Uddhumātakaṃ asubhanimittaṃ uggaṇhanto eko adutiyo gacchati upaṭṭhitāya satiyā asammuṭṭhāya",
  "anya-e0101n0:1112_1": "antogatehi indriyehi abahigatena mānasena gatāgatamaggaṃ paccavekkhamāno. Yasmiṃ",
  "anya-e0101n0:1112_2": "padese uddhumātakaṃ asubhanimittaṃ nikkhittaṃ hoti, tasmiṃ padese pāsāṇaṃ vā vammikaṃ",
  "anya-e0101n0:1112_3": "vā rukkhaṃ vā gacchaṃ vā lataṃ vā sanimittaṃ karoti, sārammaṇaṃ karoti. Sanimittaṃ",
  "anya-e0101n0:1112_4": "katvā sārammaṇaṃ katvā uddhumātakaṃ asubhanimittaṃ sabhāvabhāvato upalakkheti, vaṇṇatopi",
  "anya-e0101n0:1112_5": "liṅgatopi saṇṭhānatopi disatopi okāsatopi paricchedatopi sandhito vivarato ninnato",
  "anya-e0101n0:1112_6": "thalato samantato. So taṃ nimittaṃ suggahitaṃ karoti, sūpadhāritaṃ upadhāreti, suvavatthitaṃ",
  "anya-e0101n0:1112_7": "vavatthapeti. So taṃ nimittaṃ suggahitaṃ katvā sūpadhāritaṃ upadhāretvā suvavatthitaṃ",
  "anya-e0101n0:1112_8": "vavatthapetvā eko adutiyo gacchati upaṭṭhitāya satiyā asammuṭṭhāya antogatehi indriyehi",
  "anya-e0101n0:1112_9": "abahigatena mānasena gatāgatamaggaṃ paccavekkhamāno. So caṅkamantopi tabbhāgiyaññeva",
  "anya-e0101n0:1112_10": "caṅkamaṃ adhiṭṭhāti. Nisīdantopi tabbhāgiyaññeva āsanaṃ paññapeti.",
  "anya-e0101n0:1113_0": "“Samantā nimittupalakkhaṇā kimatthiyā kimānisaṃsāti? Samantā nimittupalakkhaṇā asammohatthā",
  "anya-e0101n0:1113_1": "asammohānisaṃsā. Ekādasavidhena nimittaggāho kimatthiyo kimānisaṃsoti? Ekādasavidhena",
  "anya-e0101n0:1113_2": "nimittaggāho upanibandhanattho upanibandhanānisaṃso. Gatāgatamaggapaccavekkhaṇā kimatthiyā",
  "anya-e0101n0:1113_3": "kimānisaṃsāti? Gatāgatamaggapaccavekkhaṇā vīthisampaṭipādanatthā vīthisampaṭipādanānisaṃsā.",
  "anya-e0101n0:1114_0": "“So ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno tasmiṃ",
  "anya-e0101n0:1114_1": "ārammaṇe cittaṃ upanibandhati ‘addhā imāya paṭipadāya jarāmaraṇamhā parimuccissāmī’ti.",
  "anya-e0101n0:1114_2": "So vivicceva kāmehi…pe… paṭhamaṃ jhānaṃ upasampajja viharati. Tassādhigataṃ hoti",
  "anya-e0101n0:1114_3": "rūpāvacaraṃ paṭhamaṃ jhānaṃ dibbo ca vihāro bhāvanāmayañca puññakiriyavatthu”nti.",
  "anya-e0101n0:1115_0": "106. Tasmā yo cittasaññattatthāya sivathikadassanaṃ gacchati, so ghaṇḍiṃ paharitvā",
  "anya-e0101n0:1115_1": "gaṇaṃ sannipātetvāpi gacchatu. Kammaṭṭhānasīsena pana gacchantena ekakena adutiyena",
  "anya-e0101n0:1115_2": "mūlakammaṭṭhānaṃ avissajjetvā taṃ manasikaronteneva susāne soṇādiparissayavinodanatthaṃ",
  "anya-e0101n0:1115_3": "kattaradaṇḍaṃ vā yaṭṭhiṃ vā gahetvā, sūpaṭṭhita bhāvasampādanena asammuṭṭhaṃ satiṃ",
  "anya-e0101n0:1115_4": "katvā, manacchaṭṭhānañca indriyānaṃ antogatabhāvasampādanato abahigatamanena hutvā gantabbaṃ.",
  "anya-e0101n0:1116_0": "Vihārato nikkhamanteneva asukadisāya asukadvārena nikkhantomhīti dvāraṃ sallakkhetabbaṃ.",
  "anya-e0101n0:1116_1": "Tato yena maggena gacchati, so maggo vavatthapetabbo, ayaṃ maggo pācinadisābhimukho",
  "anya-e0101n0:1116_2": "vā gacchati, pacchimauttaradakkhiṇadisābhimukho vā vidisābhimukhovāti. Imasmiṃ pana",
  "anya-e0101n0:1116_3": "ṭhāne vāmato gacchati, imasmiṃ ṭhāne dakkhiṇato, imasmiṃ cassa ṭhāne pāsāṇo, imasmiṃ",
  "anya-e0101n0:1116_4": "vammiko, imasmiṃ rukkho, imasmiṃ gaccho, imasmiṃ latāti. Evaṃ gamanamaggaṃ vavatthapentena",
  "anya-e0101n0:1116_5": "nimittaṭṭhānaṃ gantabbaṃ. No ca kho paṭivātaṃ. Paṭivātaṃ gacchantassa hi kuṇapagandho",
  "anya-e0101n0:1116_6": "ghānaṃ paharitvā matthaluṅgaṃ vā saṅkhobheyya, āhāraṃ vā chaḍḍāpeyya, vippaṭisāraṃ",
  "anya-e0101n0:1116_7": "vā janeyya “īdisaṃ nāma kuṇapaṭṭhānaṃ āgatomhī”ti. Tasmā paṭivātaṃ vajjetvā anuvātaṃ",
  "anya-e0101n0:1116_8": "gantabbaṃ. Sace anuvātamaggena na sakkā hoti gantuṃ, antarā pabbato vā papāto vā",
  "anya-e0101n0:1116_9": "pāsāṇo vā vati vā kaṇṭakaṭṭhānaṃ vā udakaṃ vā cikkhallaṃ vā hoti, cīvarakaṇṇena nāsaṃ",
  "anya-e0101n0:1116_10": "pidahitvā gantabbaṃ. Idamassa gamanavattaṃ.",
  "anya-e0101n0:1117_0": "107. Evaṃ gatena pana na tāva asubhanimittaṃ oloketabbaṃ. Disā vavatthapetabbā. Ekasmiṃ",
  "anya-e0101n0:1117_1": "hi disābhāge ṭhitassa ārammaṇañca na vibhūtaṃ hutvā khāyati, cittañca na kammaniyaṃ",
  "anya-e0101n0:1117_2": "hoti. Tasmā taṃ vajjetvā yattha ṭhitassa ārammaṇañca vibhūtaṃ hutvā khāyati, cittañca",
  "anya-e0101n0:1117_3": "kammaniyaṃ hoti, tattha ṭhātabbaṃ. Paṭivātānuvātañca pahātabbaṃ. Paṭivāte ṭhitassa",
  "anya-e0101n0:1117_4": "hi kuṇapagandhena ubbāḷhassa cittaṃ vidhāvati. Anuvāte ṭhitassa sace tattha adhivatthā",
  "anya-e0101n0:1117_5": "amanussā honti, te kujjhitvā anatthaṃ karonti. Tasmā īsakaṃ ukkamma nātianuvāte ṭhātabbaṃ.",
  "anya-e0101n0:1117_6": "Evaṃ tiṭṭhamānenāpi nātidūre nāccāsanne nānupādaṃ nānusīsaṃ ṭhātabbaṃ. Atidūre ṭhitassa",
  "anya-e0101n0:1117_7": "hi ārammaṇaṃ avibhūtaṃ hoti. Accāsanne bhayamuppajjati. Anupādaṃ vā anusīsaṃ vā ṭhitassa",
  "anya-e0101n0:1117_8": "sabbaṃ asubhaṃ samaṃ na paññāyati. Tasmā nātidūre nāccāsanne olokentassa phāsukaṭṭhāne",
  "anya-e0101n0:1117_9": "sarīravemajjhabhāge ṭhātabbaṃ.",
  "anya-e0101n0:1118_0": "108. Evaṃ ṭhitena “tasmiṃ padese pāsāṇaṃ vā…pe… lataṃ vā sanimittaṃ karotī”ti evaṃ",
  "anya-e0101n0:1118_1": "vuttāni samantā nimittāni upalakkhetabbāni. Tatridaṃ upalakkhaṇavidhānaṃ, sace tassa",
  "anya-e0101n0:1118_2": "nimittassa samantā cakkhupathe pāsāṇo hoti, so “ayaṃ pāsāṇo ucco vā nīco vā khuddako",
  "anya-e0101n0:1118_3": "vā mahanto vā tambo vā kāḷo vā seto vā dīgho vā parimaṇḍalo vā”ti vavatthapetabbo.",
  "anya-e0101n0:1118_4": "Tato “imasmiṃ nāma okāse ayaṃ pāsāṇo idaṃ asubhanimittaṃ, idaṃ asubhanimittaṃ ayaṃ",
  "anya-e0101n0:1118_5": "pāsāṇo”ti sallakkhetabbaṃ. Sace vammiko hoti, sopi “ucco vā nīco vā khuddako vā mahanto",
  "anya-e0101n0:1118_6": "vā tambo vā kāḷo vā seto vā dīgho vā parimaṇḍalo vā”ti vavatthapetabbo. Tato “imasmiṃ",
  "anya-e0101n0:1118_7": "nāma okāse ayaṃ vammiko idaṃ asubhanimitta”nti sallakkhetabbaṃ. Sace rukkho hoti,",
  "anya-e0101n0:1118_8": "sopi “assattho vā nigrodho vā kacchako vā kapītano vā ucco vā nīco vā khuddako vā",
  "anya-e0101n0:1118_9": "mahanto vā tambo vā kāḷo vā seto vā”ti vavatthapetabbo. Tato “imasmiṃ nāma okāse",
  "anya-e0101n0:1118_10": "ayaṃ rukkho idaṃ asubhanimitta”nti sallakkhetabbaṃ. Sace gaccho hoti, sopi “sindivā",
  "anya-e0101n0:1118_11": "karamando vā kaṇavīro vā kuraṇḍako vā ucco vā nīco vā khuddako vā mahanto vā”ti vavatthapetabbo.",
  "anya-e0101n0:1118_12": "Tato “imasmiṃ nāma okāse ayaṃ gaccho idaṃ asubhanimitta”nti sallakkhetabbaṃ. Sace",
  "anya-e0101n0:1118_13": "latā hoti, sāpi “lābu vā kumbhaṇḍī vā sāmā vā kāḷavalli vā pūtilatā vā”ti vavatthapetabbā.",
  "anya-e0101n0:1118_14": "Tato “imasmiṃ nāma okāse ayaṃ latā idaṃ asubhanimittaṃ, idaṃ asubhanimittaṃ ayaṃ",
  "anya-e0101n0:1118_15": "latā”ti sallakkhetabbaṃ.",
  "anya-e0101n0:1119_0": "109. Yaṃ pana vuttaṃ sanimittaṃ karoti sārammaṇaṃ karotīti, taṃ idheva antogadhaṃ.",
  "anya-e0101n0:1119_1": "Punappunaṃ vavatthapento hi sanimittaṃ karoti nāma. Ayaṃ pāsāṇo idaṃ asubhanimittaṃ,",
  "anya-e0101n0:1119_2": "idaṃ asubhanimittaṃ ayaṃ pāsāṇoti evaṃ dve dve samāsetvā samāsetvā vavatthapento",
  "anya-e0101n0:1119_3": "sārammaṇaṃ karoti nāma.",
  "anya-e0101n0:1120_0": "Evaṃ sanimittaṃ sārammaṇañca katvā pana sabhāvabhāvato vavatthapetīti vuttattā yvāssa",
  "anya-e0101n0:1120_1": "sabhāvabhāvo anaññasādhāraṇo attaniyo uddhumātakabhāvo, tena manasikātabbaṃ. Vaṇitaṃ",
  "anya-e0101n0:1120_2": "uddhumātakanti evaṃ sabhāvena sarasena vavatthapetabbanti attho.",
  "anya-e0101n0:1121_0": "110. Evaṃ vavatthapetvā vaṇṇatopi liṅgatopi saṇṭhānatopi disatopi okāsatopi paricchedatopīti",
  "anya-e0101n0:1121_1": "chabbidhena nimittaṃ gahetabbaṃ. Kathaṃ? Tena hi yoginā idaṃ sarīraṃ kāḷassa vā odātassa",
  "anya-e0101n0:1121_2": "vā maṅguracchavino vāti vaṇṇato vavatthapetabbaṃ. Liṅgato pana itthiliṅgaṃ vā purisaliṅgaṃ",
  "anya-e0101n0:1121_3": "vāti avavatthapetvā paṭhamavaye vā majjhimavaye vā pacchimavaye vā ṭhitassa idaṃ",
  "anya-e0101n0:1121_4": "sarīranti vavatthapetabbaṃ. Saṇṭhānato uddhumātakassa saṇṭhānavaseneva idamassa sīsasaṇṭhānaṃ,",
  "anya-e0101n0:1121_5": "idaṃ gīvāsaṇṭhānaṃ, idaṃ hatthasaṇṭhānaṃ, idaṃ udarasaṇṭhānaṃ, idaṃ nābhisaṇṭhānaṃ,",
  "anya-e0101n0:1121_6": "idaṃ kaṭisaṇṭhānaṃ, idaṃ ūrusaṇṭhānaṃ, idaṃ jaṅghāsaṇṭhānaṃ, idaṃ pādasaṇṭhānanti",
  "anya-e0101n0:1121_7": "vavatthapetabbaṃ. Disato pana imasmiṃ sarīre dve disā nābhiyā adho heṭṭhimadisā uddhaṃ",
  "anya-e0101n0:1121_8": "uparimadisāti vavatthapetabbaṃ. Atha vā ahaṃ imissā disāya ṭhito asubhanimittaṃ imissāti",
  "anya-e0101n0:1121_9": "vavatthapetabbaṃ. Okāsato pana imasmiṃ nāma okāse hatthā, imasmiṃ pādā, imasmiṃ sīsaṃ,",
  "anya-e0101n0:1121_10": "imasmiṃ majjhimakāyo ṭhitoti vavatthapetabbaṃ. Atha vā ahaṃ imasmiṃ okāse ṭhito asubhanimittaṃ",
  "anya-e0101n0:1121_11": "imasminti vavatthapetabbaṃ. Paricchedato idaṃ sarīraṃ adho pādatalena upari kesamatthakena",
  "anya-e0101n0:1121_12": "tiriyaṃ tacena paricchinnaṃ, yathāparicchinne ca ṭhāne dvattiṃsakuṇapabharitamevāti",
  "anya-e0101n0:1121_13": "vavatthapetabbaṃ. Atha vā ayamassa hatthaparicchedo, ayaṃ pādaparicchedo, ayaṃ sīsaparicchedo,",
  "anya-e0101n0:1121_14": "ayaṃ majjhimakāyaparicchedoti vavatthapetabbaṃ. Yattakaṃ vā pana ṭhānaṃ gaṇhati,",
  "anya-e0101n0:1121_15": "tattakameva idaṃ īdisaṃ uddhumātakanti paricchinditabbaṃ. Purisassa pana itthisarīraṃ",
  "anya-e0101n0:1121_16": "itthiyā vā purisasarīraṃ na vaṭṭati. Visabhāge sarīre ārammaṇaṃ na upaṭṭhāti, vipphandanasseva",
  "anya-e0101n0:1121_17": "paccayo hoti. “Ugghāṭitāpi hi itthī purisassa cittaṃ pariyādāya tiṭṭhatī”ti majjhimaṭṭhakathāyaṃ",
  "anya-e0101n0:1121_18": "vuttaṃ. Tasmā sabhāgasarīreyeva evaṃ chabbidhena nimittaṃ gaṇhitabbaṃ.",
  "anya-e0101n0:1122_0": "111. Yo pana purimabuddhānaṃ santike āsevitakammaṭṭhāno parihatadhutaṅgo parimadditamahābhūto",
  "anya-e0101n0:1122_1": "pariggahitasaṅkhāro vavatthāpitanāmarūpo ugghāṭitasattasañño katasamaṇadhammo vāsitavāsano",
  "anya-e0101n0:1122_2": "bhāvitabhāvano sabījo ñāṇuttaro appakileso kulaputto, tassa olokitolokitaṭṭhāneyeva",
  "anya-e0101n0:1122_3": "paṭibhāganimittaṃ upaṭṭhāti. No ce evaṃ upaṭṭhāti, athevaṃ chabbidhena nimittaṃ gaṇhato",
  "anya-e0101n0:1122_4": "upaṭṭhāti. Yassa pana evampi na upaṭṭhāti, tena sandhito vivarato ninnato thalato",
  "anya-e0101n0:1122_5": "samantatoti punapi pañcavidhena nimittaṃ gahetabbaṃ.",
  "anya-e0101n0:1123_0": "112. Tattha sandhitoti asītisatasandhito. Uddhumātake pana kathaṃ asītisatasandhayo",
  "anya-e0101n0:1123_1": "vavatthapessati. Tasmānena tayo dakkhiṇahatthasandhī, tayo vāmahatthasandhī, tayo",
  "anya-e0101n0:1123_2": "dakkhiṇapādasandhī, tayo vāmapādasandhī, eko gīvasandhi, eko kaṭisandhīti evaṃ cuddasamahāsandhivasena",
  "anya-e0101n0:1123_3": "sandhito vavatthapetabbaṃ. Vivaratoti vivaraṃ nāma hatthantaraṃ pādantaraṃ udarantaraṃ",
  "anya-e0101n0:1123_4": "kaṇṇantaranti evaṃ vivarato vavatthapetabbaṃ. Akkhīnampi nimmīlitabhāvo vā ummīlitabhāvo",
  "anya-e0101n0:1123_5": "vā mukhassa ca pihitabhāvo vā vivaṭabhāvo vā vavatthapetabbo. Ninnatoti yaṃ sarīre",
  "anya-e0101n0:1123_6": "ninnaṭṭhānaṃ akkhikūpo vā antomukhaṃ vā galavāṭako vā, taṃ vavatthapetabbaṃ. Atha",
  "anya-e0101n0:1123_7": "vā ahaṃ ninne ṭhito sarīraṃ unnateti vavatthapetabbaṃ. Thalatoti yaṃ sarīre unnataṭṭhānaṃ",
  "anya-e0101n0:1123_8": "jaṇṇukaṃ vā uro vā nalāṭaṃ vā, taṃ vavatthapetabbaṃ. Atha vā ahaṃ thale ṭhito sarīraṃ",
  "anya-e0101n0:1123_9": "ninneti vavatthapetabbaṃ. Samantatoti sabbaṃ sarīraṃ samantato vavatthapetabbaṃ.",
  "anya-e0101n0:1123_10": "Sakalasarīre ñāṇaṃ cāretvā yaṃ ṭhānaṃ vibhūtaṃ hutvā upaṭṭhāti, tattha “uddhumātakaṃ",
  "anya-e0101n0:1123_11": "uddhumātaka”nti cittaṃ ṭhapetabbaṃ. Sace evampi na upaṭṭhāti, udarapariyosānaṃ atirekaṃ",
  "anya-e0101n0:1123_12": "uddhumātakaṃ hoti, tattha “uddhumātakaṃ uddhumātaka”nti cittaṃ ṭhapetabbaṃ.",
  "anya-e0101n0:1124": "113. Idāni “so taṃ nimittaṃ suggahitaṃ karotī”tiādīsu ayaṃ vinicchayakathā –",
  "anya-e0101n0:1125_0": "Tena yoginā tasmiṃ sarīre yathāvuttanimittaggāhavasena suṭṭhu nimittaṃ gaṇhitabbaṃ.",
  "anya-e0101n0:1125_1": "Satiṃ sūpaṭṭhitaṃ katvā āvajjitabbaṃ. Evaṃ punappunaṃ karontena sādhukaṃ upadhāretabbañceva",
  "anya-e0101n0:1125_2": "vavatthapetabbañca. Sarīrato nātidūre nāccāsanne padese ṭhitena vā nisinnena vā cakkhuṃ",
  "anya-e0101n0:1125_3": "ummīletvā oloketvā nimittaṃ gaṇhitabbaṃ. “Uddhumātakapaṭikkūlaṃ uddhumātakapaṭikkūla”nti",
  "anya-e0101n0:1125_4": "satakkhattuṃ sahassakkhattuṃ ummīletvā oloketabbaṃ, nimmīletvā āvajjitabbaṃ. Evaṃ",
  "anya-e0101n0:1125_5": "punappunaṃ karontassa uggahanimittaṃ suggahitaṃ hoti. Kadā suggahitaṃ hoti? Yadā",
  "anya-e0101n0:1125_6": "ummīletvā olokentassa nimmīletvā āvajjentassa ca ekasadisaṃ hutvā āpāthamāgacchati,",
  "anya-e0101n0:1125_7": "tadā suggahitaṃ nāma hoti.",
  "anya-e0101n0:1126_0": "So taṃ nimittaṃ evaṃ suggahitaṃ katvā sūpadhāritaṃ upadhāretvā suvavatthitaṃ vavatthapetvā",
  "anya-e0101n0:1126_1": "sace tattheva bhāvanāpariyosānaṃ pattuṃ na sakkoti, athānena āgamanakāle vuttanayeneva",
  "anya-e0101n0:1126_2": "ekakena adutiyena tadeva kammaṭṭhānaṃ manasikarontena sūpaṭṭhitaṃ satiṃ katvā antogatehi",
  "anya-e0101n0:1126_3": "indriyehi abahigatena mānasena attano senāsanameva gantabbaṃ.",
  "anya-e0101n0:1127_0": "Susānā nikkhamanteneva ca āgamanamaggo vavatthapetabbo, yena maggena nikkhantosmi,",
  "anya-e0101n0:1127_1": "ayaṃ maggo pācīnadisābhimukho vā gacchati, pacchimauttaradakkhiṇadisābhimukho vā",
  "anya-e0101n0:1127_2": "gacchati, vidisābhimukho vā gacchati. Imasmiṃ pana ṭhāne vāmato gacchati, imasmiṃ",
  "anya-e0101n0:1127_3": "dakkhiṇato, imasmiṃ cassa ṭhāne pāsāṇo, imasmiṃ vammiko, imasmiṃ rukkho, imasmiṃ",
  "anya-e0101n0:1127_4": "gaccho, imasmiṃ latāti evaṃ āgamanamaggaṃ vavatthapetvā āgatena caṅkamantenāpi tabbhāgiyova",
  "anya-e0101n0:1127_5": "caṅkamo adhiṭṭhātabbo, asubhanimittadisābhimukhe bhūmippadese caṅkamitabbanti attho.",
  "anya-e0101n0:1127_6": "Nisīdantena āsanampi tabbhāgiyameva paññapetabbaṃ. Sace pana tassaṃ disāyaṃ sobbho",
  "anya-e0101n0:1127_7": "vā papāto vā rukkho vā vati vā kalalaṃ vā hoti, na sakkā taṃdisābhimukhe bhūmippadese",
  "anya-e0101n0:1127_8": "caṅkamituṃ, āsanampi anokāsattā na sakkā paññapetuṃ. Taṃ disaṃ anapalokentenāpi okāsānurūpe",
  "anya-e0101n0:1127_9": "ṭhāne caṅkamitabbañceva nisīditabbañca. Cittaṃ pana taṃdisābhimukhaṃyeva kātabbaṃ.",
  "anya-e0101n0:1128_0": "114. Idāni “samantā nimittupalakkhaṇā kimatthiyā”tiādipañhānaṃ “asammohatthā”tiādivissajjane",
  "anya-e0101n0:1128_1": "ayaṃ adhippāyo. Yassa hi avelāyaṃ uddhumātakanimittaṭṭhānaṃ gantvā samantā nimittupalakkhaṇaṃ",
  "anya-e0101n0:1128_2": "katvā nimittaggahaṇatthaṃ cakkhuṃ ummīletvā olokentasseva taṃ matasarīraṃ uṭṭhahitvā",
  "anya-e0101n0:1128_3": "ṭhitaṃ viya ajjhottharamānaṃ viya anubandhamānaṃ viya ca hutvā upaṭṭhāti, so taṃ",
  "anya-e0101n0:1128_4": "bībhacchaṃ bheravārammaṇaṃ disvā vikkhittacitto ummattako viya hoti, bhayaṃ chambhitattaṃ",
  "anya-e0101n0:1128_5": "lomahaṃsaṃ pāpuṇāti. Pāḷiyaṃ hi vibhattaaṭṭhatiṃsārammaṇesu aññaṃ evarūpaṃ bheravārammaṇaṃ",
  "anya-e0101n0:1128_6": "nāma natthi. Imasmiṃ hi kammaṭṭhāne jhānavibbhantako nāma hoti. Kasmā? Atibheravattā",
  "anya-e0101n0:1128_7": "kammaṭṭhānassa. Tasmā tena yoginā santhambhetvā satiṃ sūpaṭṭhitaṃ katvā matasarīraṃ",
  "anya-e0101n0:1128_8": "uṭṭhahitvā anubandhanakaṃ nāma natthi. Sace hi so “etassa samīpe ṭhito pāsāṇo vā",
  "anya-e0101n0:1128_9": "latā vā āgaccheyya, sarīrampi āgaccheyya. Yathā pana so pāsāṇo vā latā vā nāgacchati,",
  "anya-e0101n0:1128_10": "evaṃ sarīrampi nāgacchati. Ayaṃ pana tuyhaṃ upaṭṭhānākāro saññajo saññāsambhavo,",
  "anya-e0101n0:1128_11": "kammaṭṭhānaṃ te ajja upaṭṭhitaṃ, mā bhāyi bhikkhū”ti tāsaṃ vinodetvā hāsaṃ uppādetvā",
  "anya-e0101n0:1128_12": "tasmiṃ nimitte cittaṃ sañcarāpetabbaṃ. Evaṃ visesamadhigacchati. Idametaṃ sandhāya",
  "anya-e0101n0:1128_13": "vuttaṃ “samantā nimittupalakkhaṇā asammohatthā”ti.",
  "anya-e0101n0:1129_0": "Ekādasavidhena pana nimittaggāhaṃ sampādento kammaṭṭhānaṃ upanibandhati. Tassa hi",
  "anya-e0101n0:1129_1": "cakkhūni ummīletvā olokanapaccayā uggahanimittaṃ uppajjati. Tasmiṃ mānasaṃ cārentassa",
  "anya-e0101n0:1129_2": "paṭibhāganimittaṃ uppajjati. Tattha mānasaṃ cārento appanaṃ pāpuṇāti. Appanāyaṃ ṭhatvā",
  "anya-e0101n0:1129_3": "vipassanaṃ vaḍḍhento arahattaṃ sacchikaroti. Tena vuttaṃ “ekādasavidhena nimittaggāho",
  "anya-e0101n0:1129_4": "upanibandhanattho”ti.",
  "anya-e0101n0:1130_0": "115. Gatāgatamaggapaccavekkhaṇā vīthisampaṭipādanatthāti ettha pana yā gatamaggassa",
  "anya-e0101n0:1130_1": "ca āgatamaggassa ca paccavekkhaṇā vuttā, sā kammaṭṭhānavīthiyā sampaṭipādanatthāti",
  "anya-e0101n0:1130_2": "attho. Sace hi imaṃ bhikkhuṃ kammaṭṭhānaṃ gahetvā āgacchantaṃ antarāmagge keci ajja,",
  "anya-e0101n0:1130_3": "bhante, katimīti divasaṃ vā pucchanti, pañhaṃ vā pucchanti, paṭisanthāraṃ vā karonti,",
  "anya-e0101n0:1130_4": "ahaṃ kammaṭṭhānikoti tuṇhībhūtena gantuṃ na vaṭṭati. Divaso kathetabbo, pañho vissajjetabbo.",
  "anya-e0101n0:1130_5": "Sace na jānāti, na jānāmīti vattabbaṃ. Dhammiko paṭisanthāro kātabbo. Tassevaṃ karontassa",
  "anya-e0101n0:1130_6": "uggahitaṃ taruṇanimittaṃ nassati. Tasmiṃ nassantepi divasaṃ puṭṭhena kathetabbameva.",
  "anya-e0101n0:1130_7": "Pañhaṃ ajānantena na jānāmīti vattabbaṃ. Jānantena ekadesena kathetumpi vaṭṭati,",
  "anya-e0101n0:1130_8": "paṭisanthāropi kātabbo. Āgantukaṃ pana bhikkhuṃ disvā āgantukapaṭisanthāro kātabbova.",
  "anya-e0101n0:1130_9": "Avasesānipi cetiyaṅgaṇavattabodhiyaṅgaṇavattauposathāgāravattabhojanasālājantāgharaācariyupajjhāyaāgantukagamikavattādīni",
  "anya-e0101n0:1130_10": "sabbāni khandhakavattāni pūretabbāneva. Tassa tāni pūrentassāpi taṃ taruṇanimittaṃ",
  "anya-e0101n0:1130_11": "nassati, puna gantvā nimittaṃ gaṇhissāmīti gantukāmassāpi amanussehi vā vāḷamigehi",
  "anya-e0101n0:1130_12": "vā adhiṭṭhitattā susānampi gantuṃ na sakkā hoti, nimittaṃ vā antaradhāyati. Uddhumātakaṃ",
  "anya-e0101n0:1130_13": "hi ekameva vā dve vā divase ṭhatvā vinīlakādibhāvaṃ gacchati. Sabbakammaṭṭhānesu",
  "anya-e0101n0:1130_14": "etena samaṃ dullabhaṃ kammaṭṭhānaṃ nāma natthi. Tasmā evaṃ naṭṭhe nimitte tena bhikkhunā",
  "anya-e0101n0:1130_15": "rattiṭṭhāne vā divāṭhāne vā nisīditvā ahaṃ iminā nāma dvārena vihārā nikkhamitvā",
  "anya-e0101n0:1130_16": "asukadisābhimukhaṃ maggaṃ paṭipajjitvā asukasmiṃ nāma ṭhāne vāmaṃ gaṇhi, asukasmiṃ",
  "anya-e0101n0:1130_17": "dakkhiṇaṃ. Tassa asukasmiṃ ṭhāne pāsāṇo, asukasmiṃ vammikarukkhagacchalatānamaññataraṃ.",
  "anya-e0101n0:1130_18": "Sohaṃ tena maggena gantvā asukasmiṃ nāma ṭhāne asubhaṃ addasaṃ. Tattha asukadisābhimukho",
  "anya-e0101n0:1130_19": "ṭhatvā evañcevañca samantā nimittāni sallakkhetvā evaṃ asubhanimittaṃ uggahetvā asukadisāya",
  "anya-e0101n0:1130_20": "susānato nikkhamitvā evarūpena nāma maggena idañcidañca karonto āgantvā idha nisinnoti",
  "anya-e0101n0:1130_21": "evaṃ yāva pallaṅkaṃ ābhujitvā nisinnaṭṭhānaṃ, tāva gatāgatamaggo paccavekkhitabbo.",
  "anya-e0101n0:1130_22": "Tassevaṃ paccavekkhato taṃ nimittaṃ pākaṭaṃ hoti, purato nikkhittaṃ viya upaṭṭhāti.",
  "anya-e0101n0:1130_23": "Kammaṭṭhānaṃ purimākāreneva vīthiṃ paṭipajjati. Tena vuttaṃ “gatāgatamaggapaccavekkhaṇā",
  "anya-e0101n0:1130_24": "vīthisampaṭipādanatthā”ti.",
  "anya-e0101n0:1131_0": "116. Idāni ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno",
  "anya-e0101n0:1131_1": "tasmiṃ ārammaṇe cittaṃ upanibandhatīti ettha uddhumātakapaṭikkūle mānasaṃ cāretvā",
  "anya-e0101n0:1131_2": "jhānaṃ nibbattetvā jhānapadaṭṭhānaṃ vipassanaṃ vaḍḍhento “addhā imāya paṭipadāya",
  "anya-e0101n0:1131_3": "jarāmaraṇamhā parimuccissāmī”ti evaṃ ānisaṃsadassāvinā bhavitabbaṃ.",
  "anya-e0101n0:1132_0": "Yathā pana duggato puriso mahagghaṃ maṇiratanaṃ labhitvā dullabhaṃ vata me laddhanti",
  "anya-e0101n0:1132_1": "tasmiṃ ratanasaññī hutvā gāravaṃ janetvā vipulena pemena sampiyāyamāno taṃ rakkheyya,",
  "anya-e0101n0:1132_2": "evameva “dullabhaṃ me idaṃ kammaṭṭhānaṃ laddhaṃ duggatassa mahagghamaṇiratanasadisaṃ.",
  "anya-e0101n0:1132_3": "Catudhātukammaṭṭhāniko hi attano cattāro mahābhūte pariggaṇhāti, ānāpānakammaṭṭhāniko",
  "anya-e0101n0:1132_4": "attano nāsikavātaṃ pariggaṇhāti, kasiṇakammaṭṭhāniko kasiṇaṃ katvā yathāsukhaṃ bhāveti,",
  "anya-e0101n0:1132_5": "evaṃ itarāni kammaṭṭhānāni sulabhāni. ‘Idaṃ pana ekameva vā dve vā divase tiṭṭhati,",
  "anya-e0101n0:1132_6": "tato paraṃ vinīlakādibhāvaṃ pāpuṇātī’ti natthi ito dullabhatara”nti tasmiṃ ratanasaññinā",
  "anya-e0101n0:1132_7": "hutvā cittīkāraṃ upaṭṭhapetvā sampiyāyamānena taṃ nimittaṃ rakkhitabbaṃ. Rattiṭṭhāne",
  "anya-e0101n0:1132_8": "ca divāṭhāne ca “uddhumātakapaṭikkūlaṃ uddhumātakapaṭikkūla”nti tattha punappunaṃ",
  "anya-e0101n0:1132_9": "cittaṃ upanibandhitabbaṃ. Punappunaṃ taṃ nimittaṃ āvajjitabbaṃ, manasikātabbaṃ. Takkāhataṃ",
  "anya-e0101n0:1132_10": "vitakkāhataṃ kātabbaṃ.",
  "anya-e0101n0:1133_0": "117. Tassevaṃ karoto paṭibhāganimittaṃ uppajjati. Tatridaṃ nimittadvayassa nānākaraṇaṃ,",
  "anya-e0101n0:1133_1": "uggahanimittaṃ virūpaṃ bībhacchaṃ bheravadassanaṃ hutvā upaṭṭhāti. Paṭibhāganimittaṃ",
  "anya-e0101n0:1133_2": "pana yāvadatthaṃ bhuñjitvā nipanno thūlaṅgapaccaṅgapuriso viya. Tassa paṭibhāganimittapaṭilābhasamakālameva",
  "anya-e0101n0:1133_3": "bahiddhā kāmānaṃ amanasikārā vikkhambhanavasena kāmacchando pahīyati. Anunayappahāneneva",
  "anya-e0101n0:1133_4": "cassa lohitappahānena pubbo viya byāpādopi pahīyati. Tathā āraddhavīriyatāya thinamiddhaṃ,",
  "anya-e0101n0:1133_5": "avippaṭisārakarasantadhammānuyogavasena uddhaccakukkuccaṃ, adhigatavisesassa paccakkhatāya",
  "anya-e0101n0:1133_6": "paṭipattidesake satthari paṭipattiyaṃ paṭipattiphale ca vicikicchā pahīyatīti pañca",
  "anya-e0101n0:1133_7": "nīvaraṇāni pahīyanti. Tasmiññeva ca nimitte cetaso abhiniropanalakkhaṇo vitakko,",
  "anya-e0101n0:1133_8": "nimittānumajjanakiccaṃ sādhayamāno vicāro, paṭiladdhavisesādhigamapaccayā pīti, pītimanassa",
  "anya-e0101n0:1133_9": "passaddhisambhavato passaddhi, tannimittaṃ sukhaṃ, sukhitassa cittasamādhisambhavato",
  "anya-e0101n0:1133_10": "sukhanimittā ekaggatā cāti jhānaṅgāni pātubhavanti. Evamassa paṭhamajjhānapaṭibimbabhūtaṃ",
  "anya-e0101n0:1133_11": "upacārajjhānampi taṅkhaṇaññeva nibbattati. Ito paraṃ yāva paṭhamajjhānassa appanā",
  "anya-e0101n0:1133_12": "ceva vasippatti ca, tāva sabbaṃ pathavīkasiṇe vuttanayeneva veditabbaṃ.",
  "anya-e0101n0:1134": "Vinīlakādikammaṭṭhānāni",
  "anya-e0101n0:1135_0": "118. Ito paresu pana vinīlakādīsupi yaṃ taṃ “uddhumātakaṃ asubhanimittaṃ uggaṇhanto",
  "anya-e0101n0:1135_1": "eko adutiyo gacchati upaṭṭhitāya satiyā”tiādinā nayena gamanaṃ ādiṃ katvā lakkhaṇaṃ",
  "anya-e0101n0:1135_2": "vuttaṃ, taṃ sabbaṃ “vinīlakaṃ asubhanimittaṃ uggaṇhanto, vipubbakaṃ asubhanimittaṃ",
  "anya-e0101n0:1135_3": "uggaṇhanto”ti evaṃ tassa tassa vasena tattha tattha uddhumātakapadamattaṃ parivattetvā",
  "anya-e0101n0:1135_4": "vuttanayeneva savinicchayādhippāyaṃ veditabbaṃ.",
  "anya-e0101n0:1136_0": "Ayaṃ pana viseso – vinīlake “vinīlakapaṭikkūlaṃ vinīlakapaṭikkūla”nti manasikāro",
  "anya-e0101n0:1136_1": "pavattetabbo. Uggahanimittañcettha kabarakabaravaṇṇaṃ hutvā upaṭṭhāti. Paṭibhāganimittaṃ",
  "anya-e0101n0:1136_2": "pana ussadavasena upaṭṭhāti.",
  "anya-e0101n0:1137_0": "Vipubbake “vipubbakapaṭikkūlaṃ vipubbakapaṭikkūla”nti manasikāro pavattetabbo. Uggahanimittaṃ",
  "anya-e0101n0:1137_1": "panettha paggharantamiva upaṭṭhāti. Paṭibhāganimittaṃ niccalaṃ sannisinnaṃ hutvā upaṭṭhāti.",
  "anya-e0101n0:1138_0": "Vicchiddakaṃ yuddhamaṇḍale vā corāṭaviyaṃ vā susāne vā yattha rājāno core chindāpenti.",
  "anya-e0101n0:1138_1": "Araññe vā pana sīhabyagghehi chinnapurisaṭṭhāne labbhati. Tasmā tathārūpaṃ ṭhānaṃ",
  "anya-e0101n0:1138_2": "gantvā sace nānādisāyaṃ patitampi ekāvajjanena āpāthamāgacchati iccetaṃ kusalaṃ.",
  "anya-e0101n0:1138_3": "No ce āgacchati, sayaṃ hatthena na parāmasitabbaṃ. Parāmasanto hi vissāsaṃ āpajjati.",
  "anya-e0101n0:1138_4": "Tasmā ārāmikena vā samaṇuddesena vā aññena vā kenaci ekaṭṭhāne kāretabbaṃ. Alabhantena",
  "anya-e0101n0:1138_5": "kattarayaṭṭhiyā vā daṇḍakena vā ekaṅgulantaraṃ katvā upanāmetabbaṃ. Evaṃ upanāmetvā",
  "anya-e0101n0:1138_6": "“vicchiddakapaṭikkūlaṃ vicchiddakapaṭikkūla”nti manasikāro pavattetabbo. Tattha uggahanimittaṃ",
  "anya-e0101n0:1138_7": "majjhe chiddaṃ viya upaṭṭhāti. Paṭibhāganimittaṃ pana paripuṇṇaṃ hutvā upaṭṭhāti.",
  "anya-e0101n0:1139_0": "Vikkhāyitake vikkhāyitakapaṭikkūlaṃ vikkhāyitakapaṭikkūlanti manasikāro pavattetabbo.",
  "anya-e0101n0:1139_1": "Uggahanimittaṃ panettha tahiṃ tahiṃ khāyitasadisameva upaṭṭhāti. Paṭibhāganimittaṃ",
  "anya-e0101n0:1139_2": "paripuṇṇaṃva hutvā upaṭṭhāti.",
  "anya-e0101n0:1140_0": "Vikkhittakampi vicchiddake vuttanayeneva aṅgulaṅgulantaraṃ kāretvā vā katvā vā “vikkhittakapaṭikkūlaṃ",
  "anya-e0101n0:1140_1": "vikkhittakapaṭikkūla”nti manasikāro pavattetabbo. Ettha uggahanimittaṃ pākaṭantaraṃ",
  "anya-e0101n0:1140_2": "hutvā upaṭṭhāti. Paṭibhāganimittaṃ pana paripuṇṇaṃva hutvā upaṭṭhāti.",
  "anya-e0101n0:1141_0": "Hatavikkhittakampi vicchiddake vuttappakāresuyeva ṭhānesu labbhati. Tasmā tattha",
  "anya-e0101n0:1141_1": "gantvā vuttanayeneva aṅgulaṅgulantaraṃ kāretvā vā katvā vā “hatavikkhittakapaṭikkūlaṃ",
  "anya-e0101n0:1141_2": "hatavikkhittakapaṭikkūla”nti manasikāro pavattetabbo. Uggahanimittaṃ panettha paññāyamānaṃ",
  "anya-e0101n0:1141_3": "pahāramukhaṃ viya hoti. Paṭibhāganimittaṃ paripuṇṇameva hutvā upaṭṭhāti.",
  "anya-e0101n0:1142_0": "Lohitakaṃ yuddhamaṇḍalādīsu laddhappahārānaṃ hatthapādādīsu vā chinnesu bhinnagaṇḍapīḷakādīnaṃ",
  "anya-e0101n0:1142_1": "vā mukhato paggharamānakāle labbhati. Tasmā taṃ disvā “lohitakapaṭikkūlaṃ lohitakapaṭikkūla”nti",
  "anya-e0101n0:1142_2": "manasikāro pavattetabbo. Ettha uggahanimittaṃ vātappahatā viya rattapaṭākā calamānākāraṃ",
  "anya-e0101n0:1142_3": "upaṭṭhāti. Paṭibhāganimittaṃ pana sannisinnaṃ hutvā upaṭṭhāti.",
  "anya-e0101n0:1143_0": "Puḷavakaṃ dvīhatīhaccayena kuṇapassa navahi vaṇamukhehi kimirāsipaggharaṇakāle hoti.",
  "anya-e0101n0:1143_1": "Apica taṃ soṇasiṅgālamanussagomahiṃsahatthiassaajagarādīnaṃ sarīrappamāṇameva hutvā",
  "anya-e0101n0:1143_2": "sālibhattarāsi viya tiṭṭhati. Tesu yattha katthaci “puḷavakapaṭikkūlaṃ puḷavakapaṭikkūla”nti",
  "anya-e0101n0:1143_3": "manasikāro pavattetabbo. Cūḷapiṇḍapātikatissattherassa hi kāḷadīghavāpiyā anto hatthikuṇape",
  "anya-e0101n0:1143_4": "nimittaṃ upaṭṭhāsi. Uggahanimittaṃ panettha calamānaṃ viya upaṭṭhāti. Paṭibhāganimittaṃ",
  "anya-e0101n0:1143_5": "sālibhattapiṇḍo viya sannisinnaṃ hutvā upaṭṭhāti.",
  "anya-e0101n0:1144_0": "Aṭṭhikaṃ “seyyathāpi passeyya sarīraṃ sivathikāya chaḍḍitaṃ aṭṭhisaṅkhalikaṃ samaṃsalohitaṃ",
  "anya-e0101n0:1144_1": "nahārusambandha”ntiādinā nayena nānappakārato vuttaṃ. Tattha yattha taṃ nikkhittaṃ",
  "anya-e0101n0:1144_2": "hoti, tattha purimanayeneva gantvā samantā pāsāṇādīnaṃ vasena sanimittaṃ sārammaṇaṃ",
  "anya-e0101n0:1144_3": "katvā idaṃ aṭṭhikanti sabhāvabhāvato upalakkhetvā vaṇṇādivasena ekādasahākārehi nimittaṃ uggahetabbaṃ.",
  "anya-e0101n0:1145_0": "119. Taṃ pana vaṇṇato setanti olokentassa na upaṭṭhāti, odātakasiṇasambhedo hoti.",
  "anya-e0101n0:1145_1": "Tasmā aṭṭhikanti paṭikkūlavaseneva oloketabbaṃ. Liṅganti idha hatthādīnaṃ nāmaṃ.",
  "anya-e0101n0:1145_2": "Tasmā hatthapādasīsaurabāhukaṭiūrujaṅghānaṃ vasena liṅgato vavatthapetabbaṃ. Dīgharassavaṭṭacaturassakhuddakamahantavasena",
  "anya-e0101n0:1145_3": "pana saṇṭhānato vavatthapetabbaṃ. Disokāsā vuttanayā eva. Tassa tassa aṭṭhino pariyantavasena",
  "anya-e0101n0:1145_4": "paricchedato vavatthapetvā yadevettha pākaṭaṃ hutvā upaṭṭhāti, taṃ gahetvā appanā",
  "anya-e0101n0:1145_5": "pāpuṇitabbā. Tassa tassa aṭṭhino ninnaṭṭhānathalaṭṭhānavasena pana ninnato ca thalato",
  "anya-e0101n0:1145_6": "ca vavatthapetabbaṃ. Padesavasenāpi ahaṃ ninne ṭhito, aṭṭhi thale, ahaṃ thale, aṭṭhi",
  "anya-e0101n0:1145_7": "ninnetipi vavatthapetabbaṃ. Dvinnaṃ pana aṭṭhikānaṃ ghaṭitaghaṭitaṭṭhānavasena sandhito",
  "anya-e0101n0:1145_8": "vavatthapetabbaṃ. Aṭṭhikānaṃyeva antaravasena vivarato vavatthapetabbaṃ. Sabbattheva",
  "anya-e0101n0:1145_9": "pana ñāṇaṃ cāretvā imasmiṃ ṭhāne idamaṭṭhīti samantato vavatthapetabbaṃ. Evampi nimitte",
  "anya-e0101n0:1145_10": "anupaṭṭhahante nalāṭaṭṭhimhi cittaṃ saṇṭhapetabbaṃ.",
  "anya-e0101n0:1146_0": "120. Yathā cettha, evaṃ idaṃ ekādasavidhena nimittaggahaṇaṃ ito purimesu puḷavakādīsupi",
  "anya-e0101n0:1146_1": "yujjamānavasena sallakkhetabbaṃ. Idañca pana kammaṭṭhānaṃ sakalāyapi aṭṭhikasaṅkhalikāya",
  "anya-e0101n0:1146_2": "ekasmimpi aṭṭhike sampajjati. Tasmā tesu yatthakatthaci ekādasavidhena nimittaṃ uggahetvā",
  "anya-e0101n0:1146_3": "“aṭṭhikapaṭikkūlaṃ aṭṭhikapaṭikkūla”nti manasikāro pavattetabbo. Idha uggahanimittampi",
  "anya-e0101n0:1146_4": "paṭibhāganimittampi ekasadisameva hotīti vuttaṃ, taṃ ekasmiṃ aṭṭhike yuttaṃ. Aṭṭhikasaṅkhalikāya",
  "anya-e0101n0:1146_5": "pana uggahanimitte paññāyamāne vivaratā. Paṭibhāganimitte paripuṇṇabhāvo yujjati.",
  "anya-e0101n0:1146_6": "Ekaṭṭhikepi ca uggahanimittena bībhacchena bhayānakena bhavitabbaṃ. Paṭibhāganimittena",
  "anya-e0101n0:1146_7": "pītisomanassajanakena, upacārāvahattā.",
  "anya-e0101n0:1147_0": "Imasmiṃ hi okāse yaṃ aṭṭhakathāsu vuttaṃ, taṃ dvāraṃ datvāva vuttaṃ. Tathā hi tattha",
  "anya-e0101n0:1147_1": "“catūsu brahmavihāresu dasasu ca asubhesu paṭibhāganimittaṃ natthi. Brahmavihāresu",
  "anya-e0101n0:1147_2": "hi sīmasambhedoyeva nimittaṃ. Dasasu ca asubhesu nibbikappaṃ katvā paṭikkūlabhāveyeva",
  "anya-e0101n0:1147_3": "diṭṭhe nimittaṃ nāma hotī”ti vatvāpi puna anantarameva “duvidhaṃ idha nimittaṃ uggahanimittaṃ",
  "anya-e0101n0:1147_4": "paṭibhāganimittaṃ. Uggahanimittaṃ virūpaṃ bībhacchaṃ bhayānakaṃ hutvā upaṭṭhātī”tiādi",
  "anya-e0101n0:1147_5": "vuttaṃ. Tasmā yaṃ vicāretvā avocumha, idamevettha yuttaṃ.",
  "anya-e0101n0:1148": "Apica mahātissattherassa dantaṭṭhikamattāvalokanena sakalitthisarīrassa aṭṭhisaṅghātabhāvena upaṭṭhānādīni cettha nidassanānīti.",
  "anya-e0101n0:1149": "Iti asubhāni subhaguṇo, dasasatalocanena thutakitti;",
  "anya-e0101n0:1150": "Yāni avoca dasabalo, ekekajjhānahetunīti.",
  "anya-e0101n0:1151": "Evaṃ tāni ca tesañca, bhāvanānayamimaṃ viditvāna;",
  "anya-e0101n0:1152": "Tesveva ayaṃ bhiyyo, pakiṇṇakakathāpi viññeyyā.",
  "anya-e0101n0:1153": "Pakiṇṇakakathā",
  "anya-e0101n0:1154_0": "121. Etesu hi yattha katthaci adhigatajjhāno suvikkhambhitarāgattā vītarāgo viya",
  "anya-e0101n0:1154_1": "nilloluppacāro hoti. Evaṃ santepi yvāyaṃ asubhappabhedo vutto, so sarīrasabhāvappattivasena",
  "anya-e0101n0:1154_2": "ca rāgacaritabhedavasena cāti veditabbo. Chavasarīraṃ hi paṭikkūlabhāvaṃ āpajjamānaṃ",
  "anya-e0101n0:1154_3": "uddhumātakasabhāvappattaṃ vā siyā, vinīlakādīnaṃ vā aññatarasabhāvappattaṃ. Iti yādisaṃ",
  "anya-e0101n0:1154_4": "yādisaṃ sakkā hoti laddhuṃ, tādise tādise uddhumātakapaṭikkūlaṃ vinīlakapaṭikkūlanti",
  "anya-e0101n0:1154_5": "evaṃ nimittaṃ gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.",
  "anya-e0101n0:1155_0": "Visesato cettha uddhumātakaṃ sarīrasaṇṭhānavipattippakāsanato saṇṭhānarāgino sappāyaṃ.",
  "anya-e0101n0:1155_1": "Vinīlakaṃ chavirāgavipattippakāsanato sarīravaṇṇarāgino sappāyaṃ. Vipubbakaṃ kāyavaṇapaṭibaddhassa",
  "anya-e0101n0:1155_2": "duggandhabhāvassa pakāsanato mālāgandhādivasena samuṭṭhāpitasarīragandharāgino sappāyaṃ.",
  "anya-e0101n0:1155_3": "Vicchiddakaṃ antosusirabhāvappakāsanato sarīre ghanabhāvarāgino sappāyaṃ. Vikkhāyitakaṃ",
  "anya-e0101n0:1155_4": "maṃsupacayasampattivināsappakāsanato thanādīsu sarīrappadesesu maṃsupacayarāgino",
  "anya-e0101n0:1155_5": "sappāyaṃ. Vikkhittakaṃ aṅgapaccaṅgānaṃ vikkhepappakāsanato aṅgapaccaṅgalīlārāgino",
  "anya-e0101n0:1155_6": "sappāyaṃ. Hatavikkhittakaṃ sarīrasaṅghātabhedavikārappakāsanato sarīrasaṅghātasampattirāgino",
  "anya-e0101n0:1155_7": "sappāyaṃ. Lohitakaṃ lohitamakkhitapaṭikkūlabhāvappakāsanato alaṅkārajanitasobharāgino",
  "anya-e0101n0:1155_8": "sappāyaṃ. Puḷavakaṃ kāyassa anekakimikulasādhāraṇabhāvappakāsanato kāye mamattarāgino",
  "anya-e0101n0:1155_9": "sappāyaṃ. Aṭṭhikaṃ sarīraṭṭhīnaṃ paṭikkūlabhāvappakāsanato dantasampattirāgino sappāyanti",
  "anya-e0101n0:1155_10": "evaṃ rāgacaritabhedavasenāpi dasadhā asubhappabhedo vuttoti veditabbo.",
  "anya-e0101n0:1156_0": "Yasmā pana dasavidhepi etasmiṃ asubhe seyyathāpi nāma aparisaṇṭhitajalāya sīghasotāya",
  "anya-e0101n0:1156_1": "nadiyā arittabaleneva nāvā tiṭṭhati, vinā arittena na sakkā ṭhapetuṃ, evameva dubbalattā",
  "anya-e0101n0:1156_2": "ārammaṇassa vitakkabaleneva cittaṃ ekaggaṃ hutvā tiṭṭhati, vinā vitakkena na sakkā",
  "anya-e0101n0:1156_3": "ṭhapetuṃ, tasmā paṭhamajjhānamevettha hoti, na dutiyādīni.",
  "anya-e0101n0:1157_0": "Paṭikkūlepi ca etasmiṃ ārammaṇe “addhā imāya paṭipadāya jarāmaraṇamhā parimuccissāmī”ti",
  "anya-e0101n0:1157_1": "evamānisaṃsadassāvitāya ceva nīvaraṇasantāpappahānena ca pītisomanassaṃ uppajjati,",
  "anya-e0101n0:1157_2": "“bahuṃ dāni vetanaṃ labhissāmī”ti ānisaṃsadassāvino pupphachaḍḍakassa gūtharāsimhi",
  "anya-e0101n0:1157_3": "viya, ussannabyādhidukkhassa rogino vamanavirecanappavattiyaṃ viya ca.",
  "anya-e0101n0:1158_0": "122. Dasavidhampi cetaṃ asubhaṃ lakkhaṇato ekameva hoti. Dasavidhassāpi hetassa asuciduggandhajegucchapaṭikkūlabhāvo",
  "anya-e0101n0:1158_1": "eva lakkhaṇaṃ. Tadetaṃ iminā lakkhaṇena na kevalaṃ matasarīre, dantaṭṭhikadassāvino",
  "anya-e0101n0:1158_2": "pana cetiyapabbatavāsino mahātissattherassa viya, hatthikkhandhagataṃ rājānaṃ olokentassa",
  "anya-e0101n0:1158_3": "saṅgharakkhitattherūpaṭṭhākasāmaṇerassa viya ca jīvamānakasarīrepi upaṭṭhāti. Yatheva",
  "anya-e0101n0:1158_4": "hi matasarīraṃ, evaṃ jīvamānakampi asubhameva. Asubhalakkhaṇaṃ panettha āgantukena",
  "anya-e0101n0:1158_5": "alaṅkārena paṭicchannattā na paññāyati. Pakatiyā pana idaṃ sarīraṃ nāma atirekatisataaṭṭhikasamussayaṃ",
  "anya-e0101n0:1158_6": "asītisatasandhisaṅghaṭitaṃ navanhārusatanibandhanaṃ navamaṃsapesisatānulittaṃ allacammapariyonaddhaṃ",
  "anya-e0101n0:1158_7": "chaviyā paṭicchannaṃ chiddāvachiddaṃ medakathālikā viya niccuggharitapaggharitaṃ",
  "anya-e0101n0:1158_8": "kimisaṅghanisevitaṃ rogānaṃ āyatanaṃ dukkhadhammānaṃ vatthu paribhinnapurāṇagaṇḍo",
  "anya-e0101n0:1158_9": "viya navahi vaṇamukhehi satatavissandanaṃ. Yassa ubhohi akkhīhi akkhigūthako paggharati,",
  "anya-e0101n0:1158_10": "kaṇṇabilehi kaṇṇagūthako, nāsāpuṭehi siṅghāṇikā, mukhato āhārapittasemharudhirāni,",
  "anya-e0101n0:1158_11": "adhodvārehi uccārapassāvā, navanavutiyā lomakūpasahassehi asucisedayūso paggharati.",
  "anya-e0101n0:1158_12": "Nīlamakkhikādayo samparivārenti. Yaṃ dantakaṭṭhamukhadhovanasīsamakkhananahānanivāsanapārupanādīhi",
  "anya-e0101n0:1158_13": "appaṭijaggitvā yathājātova pharusavippakiṇṇakeso hutvā gāmena gāmaṃ vicaranto rājāpi",
  "anya-e0101n0:1158_14": "pupphachaḍḍakacaṇḍālādīsu aññataropi samasarīrapaṭikkūlatāya nibbiseso hoti, evaṃ",
  "anya-e0101n0:1158_15": "asuciduggandhajegucchapaṭikkūlatāya rañño vā caṇḍālassa vā sarīre vemattaṃ nāma natthi.",
  "anya-e0101n0:1158_16": "Dantakaṭṭhamukhadhovanādīhi panettha dantamalādīni pamajjitvā nānāvatthehi hirikopīnaṃ",
  "anya-e0101n0:1158_17": "paṭicchādetvā nānāvaṇṇena surabhivilepanena vilimpitvā pupphābharaṇādīhi alaṅkaritvā",
  "anya-e0101n0:1158_18": "“ahaṃ mama”nti gahetabbākārappattaṃ karonti. Tato iminā āgantukena alaṅkārena paṭicchannattā",
  "anya-e0101n0:1158_19": "tadassa yāthāvasarasaṃ asubhalakkhaṇaṃ asañjānantā purisā itthīsu, itthiyo ca purisesu",
  "anya-e0101n0:1158_20": "ratiṃ karonti. Paramatthato panettha rajjitabbakayuttaṭṭhānaṃ nāma aṇumattampi natthi.",
  "anya-e0101n0:1158_21": "Tathā hi kesalomanakhadantakheḷasiṅghāṇikauccārapassāvādīsu ekakoṭṭhāsampi sarīrato",
  "anya-e0101n0:1158_22": "bahi patitaṃ sattā hatthena chupitumpi na icchanti, aṭṭīyanti harāyanti jigucchanti.",
  "anya-e0101n0:1158_23": "Yaṃ yaṃ panettha avasesaṃ hoti, taṃ taṃ evaṃ paṭikkūlampi samānaṃ avijjandhakārapariyonaddhā",
  "anya-e0101n0:1158_24": "attasineharāgarattā “iṭṭhaṃ kantaṃ niccaṃ sukhaṃ attā”ti gaṇhanti. Te evaṃ gaṇhantā",
  "anya-e0101n0:1158_25": "aṭaviyaṃ kiṃsukarukkhaṃ disvā rukkhato apatitapupphaṃ “ayaṃ maṃsapesī”ti vihaññamānena",
  "anya-e0101n0:1158_26": "jarasiṅgālena samānataṃ āpajjanti. Tasmā –",
  "anya-e0101n0:1159": "Yathāpi pupphitaṃ disvā, siṅgālo kiṃsukaṃ vane;",
  "anya-e0101n0:1160": "Maṃsarukkho mayā laddho, iti gantvāna vegasā.",
  "anya-e0101n0:1161": "Patitaṃ patitaṃ pupphaṃ, ḍaṃsitvā atilolupo;",
  "anya-e0101n0:1162": "Nayidaṃ maṃsaṃ aduṃ maṃsaṃ, yaṃ rukkhasminti gaṇhati.",
  "anya-e0101n0:1163": "Koṭṭhāsaṃ patitaṃyeva, asubhanti tathā budho;",
  "anya-e0101n0:1164": "Aggahetvāna gaṇheyya, sarīraṭṭhampi naṃ tathā.",
  "anya-e0101n0:1165": "Imañhi subhato kāyaṃ, gahetvā tattha mucchitā;",
  "anya-e0101n0:1166": "Bālā karontā pāpāni, dukkhā na parimuccare.",
  "anya-e0101n0:1167": "Tasmā passeyya medhāvī, jīvato vā matassa vā;",
  "anya-e0101n0:1168": "Sabhāvaṃ pūtikāyassa, subhabhāvena vajjitaṃ.",
  "anya-e0101n0:1169": "Vuttañhetaṃ –",
  "anya-e0101n0:1170": "Duggandho asuci kāyo, kuṇapo ukkarūpamo;",
  "anya-e0101n0:1171": "Nindito cakkhubhūtehi, kāyo bālābhinandito.",
  "anya-e0101n0:1172": "Allacammapaṭicchanno, navadvāro mahāvaṇo;",
  "anya-e0101n0:1173": "Samantato paggharati, asuci pūtigandhiyo.",
  "anya-e0101n0:1174": "Sace imassa kāyassa, anto bāhirako siyā;",
  "anya-e0101n0:1175": "Daṇḍaṃ nūna gahetvāna, kāke soṇe nivārayeti.",
  "anya-e0101n0:1176": "Tasmā dabbajātikena bhikkhunā jīvamānasarīraṃ vā hotu",
  "anya-e0101n0:1177": "Matasarīraṃ vā yattha yattha asubhākāro paññāyati, tattha tattheva nimittaṃ gahetvā kammaṭṭhānaṃ appanaṃ pāpetabbanti.",
  "anya-e0101n0:1178": "Iti sādhujanapāmojjatthāya kate visuddhimagge",
  "anya-e0101n0:1179": "Samādhibhāvanādhikāre",
  "anya-e0101n0:1180": "Asubhakammaṭṭhānaniddeso nāma",
  "anya-e0101n0:1181": "Chaṭṭho paricchedo.",
  "anya-e0101n0:1182": "7. Chaanussatiniddeso",
  "anya-e0101n0:1183": "1. Buddhānussatikathā",
  "anya-e0101n0:1184_0": "123. Asubhānantaraṃ uddiṭṭhāsu pana dasasu anussatīsu punappunaṃ uppajjanato satiyeva",
  "anya-e0101n0:1184_1": "anussati, pavattitabbaṭṭhānamhiyeva vā pavattattā saddhāpabbajitassa kulaputtassa",
  "anya-e0101n0:1184_2": "anurūpā satītipi anussati, buddhaṃ ārabbha uppannā anussati buddhānussati, buddhaguṇārammaṇāya",
  "anya-e0101n0:1184_3": "satiyā etamadhivacanaṃ. Dhammaṃ ārabbha uppannā anussati dhammānussati, svākkhātatādidhammaguṇārammaṇāya",
  "anya-e0101n0:1184_4": "satiyā etamadhivacanaṃ. Saṅghaṃ ārabbha uppannā anussati saṅghānussati, suppaṭipannatādisaṅghaguṇārammaṇāya",
  "anya-e0101n0:1184_5": "satiyā etamadhivacanaṃ. Sīlaṃ ārabbha uppannā anussati sīlānussati, akhaṇḍatādisīlaguṇārammaṇāya",
  "anya-e0101n0:1184_6": "satiyā etamadhivacanaṃ. Cāgaṃ ārabbha uppannā anussati cāgānussati, muttacāgatādicāgaguṇārammaṇāya",
  "anya-e0101n0:1184_7": "satiyā etamadhivacanaṃ. Devatā ārabbha uppannā anussati devatānussati, devatā sakkhiṭṭhāne",
  "anya-e0101n0:1184_8": "ṭhapetvā attano saddhādiguṇārammaṇāya satiyā etamadhivacanaṃ. Maraṇaṃ ārabbha uppannā",
  "anya-e0101n0:1184_9": "anussati maraṇānussati, jīvitindriyupacchedārammaṇāya satiyā etamadhivacanaṃ. Kesādibhedaṃ",
  "anya-e0101n0:1184_10": "rūpakāyaṃ gatā, kāye vā gatāti kāyagatā, kāyagatā ca sā sati cāti kāyagatasatīti",
  "anya-e0101n0:1184_11": "vattabbe rassaṃ akatvā kāyagatāsatīti vuttā, kesādikāyakoṭṭhāsanimittārammaṇāya satiyā",
  "anya-e0101n0:1184_12": "etamadhivacanaṃ. Ānāpāne ārabbha uppannā sati ānāpānassati, assāsapassāsanimittārammaṇāya",
  "anya-e0101n0:1184_13": "satiyā etamadhivacanaṃ. Upasamaṃ ārabbha uppannā anussati upasamānussati, sabbadukkhūpasamārammaṇāya",
  "anya-e0101n0:1184_14": "satiyā etamadhivacanaṃ.",
  "anya-e0101n0:1185_0": "124. Iti imāsu dasasu anussatīsu buddhānussatiṃ tāva bhāvetukāmena aveccappasādasamannāgatena",
  "anya-e0101n0:1185_1": "yoginā patirūpasenāsane rahogatena paṭisallīnena “itipi so bhagavā arahaṃ sammāsambuddho",
  "anya-e0101n0:1185_2": "vijjācaraṇasampanno sugato lokavidū anuttaro purisadammasārathi satthā devamanussānaṃ",
  "anya-e0101n0:1185_3": "buddho bhagavā”ti evaṃ buddhassa bhagavato guṇā anussaritabbā.",
  "anya-e0101n0:1186": "Tatrāyaṃ anussaraṇanayo – so bhagavā itipi arahaṃ, itipi sammāsambuddho…pe… itipi bhagavāti anussarati. Iminā ca iminā ca kāraṇenāti vuttaṃ hoti.",
  "anya-e0101n0:1187_0": "125. Tattha ārakattā arīnaṃ arānañca hatattā paccayādīnaṃ arahattā pāpakaraṇe rahābhāvāti",
  "anya-e0101n0:1187_1": "imehi tāva kāraṇehi so bhagavā arahanti anussarati. Ārakā hi so sabbakilesehi suvidūravidūre",
  "anya-e0101n0:1187_2": "ṭhito maggena savāsanānaṃ kilesānaṃ viddhaṃsitattāti ārakattā arahaṃ.",
  "anya-e0101n0:1188": "So tato ārakā nāma, yassa yenāsamaṅgitā;",
  "anya-e0101n0:1189": "Asamaṅgī ca dosehi, nātho tenārahaṃ matoti.",
  "anya-e0101n0:1190": "126. Te cānena kilesārayo maggena hatāti arīnaṃ hatattāpi arahaṃ.",
  "anya-e0101n0:1191": "Yasmā rāgādisaṅkhātā, sabbepi arayo hatā;",
  "anya-e0101n0:1192": "Paññāsatthena nāthena, tasmāpi arahaṃ matoti.",
  "anya-e0101n0:1193_0": "127. Yañcetaṃ avijjābhavataṇhāmayanābhi puññādiabhisaṅkhārāraṃ jarāmaraṇanemi āsavasamudayamayena",
  "anya-e0101n0:1193_1": "akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena",
  "anya-e0101n0:1193_2": "bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ",
  "anya-e0101n0:1193_3": "ñāṇapharasuṃ gahetvā sabbe arā hatāti arānaṃ hatattāpi arahaṃ.",
  "anya-e0101n0:1194_0": "128. Atha vā saṃsāracakkanti anamataggaṃ saṃsāravaṭṭaṃ vuccati. Tassa ca avijjā nābhi,",
  "anya-e0101n0:1194_1": "mūlattā. Jarāmaraṇaṃ nemi, pariyosānattā. Sesā dasa dhammā arā, avijjāmūlakattā jarāmaraṇapariyantattā",
  "anya-e0101n0:1194_2": "ca, tattha dukkhādīsu aññāṇaṃ avijjā. Kāmabhave ca avijjā kāmabhave saṅkhārānaṃ paccayo",
  "anya-e0101n0:1194_3": "hoti, rūpabhave avijjā rūpabhave saṅkhārānaṃ paccayo hoti, arūpabhave avijjā arūpabhave",
  "anya-e0101n0:1194_4": "saṅkhārānaṃ paccayo hoti. Kāmabhave saṅkhārā kāmabhave paṭisandhiviññāṇassa paccayā",
  "anya-e0101n0:1194_5": "honti, esa nayo itaresu. Kāmabhave paṭisandhiviññāṇaṃ kāmabhave nāmarūpassa paccayo",
  "anya-e0101n0:1194_6": "hoti, tathā rūpabhave. Arūpabhave nāmasseva paccayo hoti. Kāmabhave nāmarūpaṃ kāmabhave",
  "anya-e0101n0:1194_7": "saḷāyatanassa paccayo hoti, rūpabhave nāmarūpaṃ rūpabhave tiṇṇaṃ āyatanānaṃ paccayo",
  "anya-e0101n0:1194_8": "hoti, arūpabhave nāmaṃ arūpabhave ekassa āyatanassa paccayo hoti. Kāmabhave saḷāyatanaṃ",
  "anya-e0101n0:1194_9": "kāmabhave chabbidhassa phassassa paccayo hoti, rūpabhave tīṇi āyatanāni rūpabhave",
  "anya-e0101n0:1194_10": "tiṇṇaṃ phassānaṃ paccayā honti, arūpabhave ekaṃ āyatanaṃ arūpabhave ekassa phassassa",
  "anya-e0101n0:1194_11": "paccayo hoti. Kāmabhave cha phassā kāmabhave channaṃ vedanānaṃ paccayā honti, rūpabhave",
  "anya-e0101n0:1194_12": "tayo phassā tattheva tissannaṃ, arūpabhave eko tattheva ekissā vedanāya paccayo hoti.",
  "anya-e0101n0:1194_13": "Kāmabhave cha vedanā kāmabhave channaṃ taṇhākāyānaṃ paccayā honti, rūpabhave tisso",
  "anya-e0101n0:1194_14": "tattheva tiṇṇaṃ, arūpabhave ekā vedanā arūpabhave ekassa taṇhākāyassa paccayo hoti.",
  "anya-e0101n0:1194_15": "Tattha tattha sā sā taṇhā tassa tassa upādānassa, upādānādayo bhavādīnaṃ.",
  "anya-e0101n0:1195_0": "Kathaṃ? Idhekacco kāme paribhuñjissāmīti kāmupādānapaccayā kāyena duccaritaṃ carati,",
  "anya-e0101n0:1195_1": "vācāya duccaritaṃ carati, manasā duccaritaṃ carati, duccaritapāripūriyā apāye upapajjati.",
  "anya-e0101n0:1195_2": "Tatthassa upapattihetubhūtaṃ kammaṃ kammabhavo, kammanibbattā khandhā upapattibhavo,",
  "anya-e0101n0:1195_3": "khandhānaṃ nibbatti jāti, paripāko jarā, bhedo maraṇaṃ.",
  "anya-e0101n0:1196": "Aparo saggasampattiṃ anubhavissāmīti tatheva sucaritaṃ carati, sucaritapāripūriyā sagge upapajjati. Tatthassa upapattihetubhūtaṃ kammaṃ kammabhavoti so eva nayo.",
  "anya-e0101n0:1197_0": "Aparo pana brahmalokasampattiṃ anubhavissāmīti kāmupādānapaccayāeva mettaṃ bhāveti,",
  "anya-e0101n0:1197_1": "karuṇaṃ, muditaṃ, upekkhaṃ bhāveti, bhāvanāpāripūriyā brahmaloke nibbattati. Tatthassa",
  "anya-e0101n0:1197_2": "nibbattihetubhūtaṃ kammaṃ kammabhavoti so eva nayo.",
  "anya-e0101n0:1198_0": "Aparo arūpabhave sampattiṃ anubhavissāmīti tatheva ākāsānañcāyatanādisamāpattiyo",
  "anya-e0101n0:1198_1": "bhāveti, bhāvanāpāripūriyā tattha tattha nibbattati. Tatthassa nibbattihetubhūtaṃ",
  "anya-e0101n0:1198_2": "kammaṃ kammabhavo, kammanibbattā khandhā upapattibhavo, khandhānaṃ nibbatti jāti,",
  "anya-e0101n0:1198_3": "paripāko jarā, bhedo maraṇanti. Esa nayo sesupādānamūlikāsupi yojanāsu.",
  "anya-e0101n0:1199_0": "Evaṃ ayaṃ avijjā hetu, saṅkhārā hetusamuppannā, ubhopete hetusamuppannāti paccayapariggahe",
  "anya-e0101n0:1199_1": "paññā dhammaṭṭhitiñāṇaṃ. Atītampi addhānaṃ anāgatampi addhānaṃ avijjā hetu, saṅkhārā",
  "anya-e0101n0:1199_2": "hetusamuppannā, ubhopete hetusamuppannāti paccayapariggahe paññā dhammaṭṭhitiñāṇanti",
  "anya-e0101n0:1199_3": "eteneva nayena sabbapadāni vitthāretabbāni.",
  "anya-e0101n0:1200_0": "Tattha avijjāsaṅkhārā eko saṅkhepo, viññāṇanāmarūpasaḷāyatanaphassavedanā eko, taṇhupādānabhavā",
  "anya-e0101n0:1200_1": "eko, jātijarāmaraṇaṃ eko. Purimasaṅkhepo cettha atīto addhā, dve majjhimā paccuppanno,",
  "anya-e0101n0:1200_2": "jātijarāmaraṇaṃ anāgato. Avijjāsaṅkhāraggahaṇena cettha taṇhupādānabhavā gahitāva",
  "anya-e0101n0:1200_3": "hontīti ime pañca dhammā atīte kammavaṭṭaṃ, viññāṇādayo pañca etarahi vipākavaṭṭaṃ,",
  "anya-e0101n0:1200_4": "taṇhupādānabhavaggahaṇena avijjāsaṅkhārā gahitāva hontīti ime pañca dhammā etarahi",
  "anya-e0101n0:1200_5": "kammavaṭṭaṃ, jātijarāmaraṇāpadesena viññāṇādīnaṃ niddiṭṭhattā ime pañca dhammā āyatiṃ",
  "anya-e0101n0:1200_6": "vipākavaṭṭaṃ. Te ākārato vīsatividhā honti. Saṅkhāraviññāṇānañcettha antarā eko sandhi,",
  "anya-e0101n0:1200_7": "vedanātaṇhānamantarā eko, bhavajātīnamantarā ekoti, iti bhagavā etaṃ catusaṅkhepaṃ",
  "anya-e0101n0:1200_8": "tiyaddhaṃ vīsatākāraṃ tisandhiṃ paṭiccasamuppādaṃ sabbākārato jānāti passati aññāti",
  "anya-e0101n0:1200_9": "paṭivijjhati. Taṃ ñātaṭṭhena ñāṇaṃ, pajānanaṭṭhena paññā, tena vuccati paccayapariggahe",
  "anya-e0101n0:1200_10": "paññā dhammaṭṭhitiñāṇanti. Iminā dhammaṭṭhitiñāṇena bhagavā te dhamme yathābhūtaṃ",
  "anya-e0101n0:1200_11": "ñatvā tesu nibbindanto virajjanto vimuccanto vuttappakārassa imassa saṃsāracakkassa",
  "anya-e0101n0:1200_12": "are hani vihani viddhaṃsesi. Evampi arānaṃ hatattā arahaṃ.",
  "anya-e0101n0:1201": "Arā saṃsāracakkassa, hatā ñāṇāsinā yato;",
  "anya-e0101n0:1202": "Lokanāthena tenesa, arahanti pavuccati.",
  "anya-e0101n0:1203_0": "129. Aggadakkhiṇeyyattā ca cīvarādipaccaye arahati pūjāvisesañca. Teneva ca uppanne",
  "anya-e0101n0:1203_1": "tathāgate yekeci mahesakkhā devamanussā, na te aññattha pūjaṃ karonti. Tathā hi brahmā",
  "anya-e0101n0:1203_2": "sahampati sinerumattena ratanadāmena tathāgataṃ pūjesi. Yathābalañca aññe devā manussā",
  "anya-e0101n0:1203_3": "ca bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ",
  "anya-e0101n0:1203_4": "vissajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "anya-e0101n0:1203_5": "Ko pana vādo aññesaṃ pūjāvisesānanti paccayādīnaṃ arahattāpi arahaṃ.",
  "anya-e0101n0:1204": "Pūjāvisesaṃ saha paccayehi,",
  "anya-e0101n0:1205": "Yasmā ayaṃ arahati lokanātho;",
  "anya-e0101n0:1206": "Atthānurūpaṃ arahanti loke,",
  "anya-e0101n0:1207": "Tasmā jino arahati nāmametaṃ.",
  "anya-e0101n0:1208": "130. Yathā ca loke yekeci paṇḍitamānino bālā asilokabhayena raho pāpaṃ karonti, evamesa na kadāci karotīti pāpakaraṇe rahābhāvatopi arahaṃ.",
  "anya-e0101n0:1209": "Yasmā natthi raho nāma, pāpakammesu tādino;",
  "anya-e0101n0:1210": "Rahābhāvena tenesa, arahaṃ iti vissuto.",
  "anya-e0101n0:1211": "Evaṃ sabbathāpi –",
  "anya-e0101n0:1212": "Ārakattā hatattā ca, kilesārīna so muni;",
  "anya-e0101n0:1213": "Hatasaṃsāracakkāro, paccayādīna cāraho;",
  "anya-e0101n0:1214": "Na raho karoti pāpāni, arahaṃ tena vuccatīti.",
  "anya-e0101n0:1215_0": "131. Sammā sāmañca sabbadhammānaṃ buddhattā pana sammāsambuddho. Tathāhi esa sabbadhamme",
  "anya-e0101n0:1215_1": "sammā sāmañca buddho, abhiññeyye dhamme abhiññeyyato buddho, pariññeyye dhamme pariññeyyato,",
  "anya-e0101n0:1215_2": "pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme",
  "anya-e0101n0:1215_3": "bhāvetabbato. Teneva cāha –",
  "anya-e0101n0:1216": "Abhiññeyyaṃ abhiññātaṃ, bhāvetabbañca bhāvitaṃ;",
  "anya-e0101n0:1217": "Pahātabbaṃ pahīnaṃ me, tasmā buddhosmi brāhmaṇāti. ;",
  "anya-e0101n0:1218_0": "132. Apica cakkhuṃ dukkhasaccaṃ, tassa mūlakāraṇabhāvena samuṭṭhāpikā purimataṇhā",
  "anya-e0101n0:1218_1": "samudayasaccaṃ, ubhinnaṃ appavatti nirodhasaccaṃ, nirodhapajānanā paṭipadā maggasaccanti",
  "anya-e0101n0:1218_2": "evaṃ ekekapaduddhārenāpi sabbadhamme sammā sāmañca buddho, esa nayo sotaghānajivhākāyamanesu.",
  "anya-e0101n0:1218_3": "Eteneva nayena rūpādīni cha āyatanāni, cakkhuviññāṇādayo chaviññāṇakāyā, cakkhusamphassādayo",
  "anya-e0101n0:1218_4": "cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo",
  "anya-e0101n0:1218_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "anya-e0101n0:1218_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "anya-e0101n0:1218_7": "dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo",
  "anya-e0101n0:1218_8": "nava bhavā, paṭhamādīni cattāri jhānāni, mettābhāvanādayo catasso appamaññā, catasso",
  "anya-e0101n0:1218_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.",
  "anya-e0101n0:1219_0": "Tatrāyaṃ ekapadayojanā, jarāmaraṇaṃ dukkhasaccaṃ, jāti samudayasaccaṃ, ubhinnampi",
  "anya-e0101n0:1219_1": "nissaraṇaṃ nirodhasaccaṃ, nirodhapajānanā paṭipadā maggasaccanti evamekekapaduddhārena",
  "anya-e0101n0:1219_2": "sabbadhamme sammā sāmañca buddho anubuddho paṭibuddho. Tena vuttaṃ – “sammā sāmañca",
  "anya-e0101n0:1219_3": "sabbadhammānaṃ buddhattā pana sammāsambuddho”ti.",
  "anya-e0101n0:1220_0": "133. Vijjāhi pana caraṇena ca sampannattā vijjācaraṇasampanno. Tattha vijjāti tissopi",
  "anya-e0101n0:1220_1": "vijjā aṭṭhapi vijjā. Tisso vijjā bhayabheravasutte vuttanayeneva veditabbā, aṭṭha",
  "anya-e0101n0:1220_2": "ambaṭṭhasutte. Tatra hi vipassanāñāṇena manomayiddhiyā ca saha cha abhiññā pariggahetvā",
  "anya-e0101n0:1220_3": "aṭṭha vijjā vuttā. Caraṇanti sīlasaṃvaro, indriyesu guttadvāratā, bhojane mattaññutā,",
  "anya-e0101n0:1220_4": "jāgariyānuyogo, satta saddhammā, cattāri rūpāvacarajjhānānīti ime pannarasa dhammā",
  "anya-e0101n0:1220_5": "veditabbā. Imeyeva hi pannarasa dhammā yasmā etehi carati ariyasāvako gacchati amataṃ",
  "anya-e0101n0:1220_6": "disaṃ, tasmā caraṇanti vuttā. Yathāha – “idha, mahānāma, ariyasāvako sīlavā hotī”ti",
  "anya-e0101n0:1220_7": "sabbaṃ majjhimapaṇṇāsake vuttanayeneva veditabbaṃ. Bhagavā imāhi vijjāhi iminā ca",
  "anya-e0101n0:1220_8": "caraṇena samannāgato. Tena vuccati vijjācaraṇasampannoti.",
  "anya-e0101n0:1221_0": "Tattha vijjāsampadā bhagavato sabbaññutaṃ pūretvā ṭhitā. Caraṇasampadā mahākāruṇikataṃ.",
  "anya-e0101n0:1221_1": "So sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā",
  "anya-e0101n0:1221_2": "atthe niyojeti. Yathā taṃ vijjācaraṇasampanno. Tenassa sāvakā suppaṭipannā honti,",
  "anya-e0101n0:1221_3": "no duppaṭipannā vijjācaraṇavipannānaṃ sāvakā attantapādayo viya.",
  "anya-e0101n0:1222_0": "134. Sobhanagamanattā, sundaraṃ ṭhānaṃ gatattā, sammā gatattā, sammā ca gadattā sugato.",
  "anya-e0101n0:1222_1": "Gamanampi hi gatanti vuccati. Tañca bhagavato sobhanaṃ parisuddhamanavajjaṃ. Kiṃ",
  "anya-e0101n0:1222_2": "pana tanti? Ariyamaggo. Tena hesa gamanena khemaṃ disaṃ asajjamāno gatoti sobhanagamanattā",
  "anya-e0101n0:1222_3": "sugato. Sundarañcesa ṭhānaṃ gato amataṃ nibbānanti sundaraṃ ṭhānaṃ gatattāpi sugato.",
  "anya-e0101n0:1222_4": "Sammā ca gato tena tena maggena pahīne kilese puna apaccāgacchanto. Vuttañhetaṃ –",
  "anya-e0101n0:1222_5": "“sotāpattimaggena ye kilesā pahīnā, te kilese na puneti na pacceti na paccāgacchatīti",
  "anya-e0101n0:1222_6": "sugato…pe… arahattamaggena ye kilesā pahīnā, te kilese na puneti na pacceti na paccāgacchatīti",
  "anya-e0101n0:1222_7": "sugato”ti, sammā vā gato dīpaṅkarapādamūlato pabhuti yāva bodhimaṇḍā tāva samatiṃsapāramīpūrikāya",
  "anya-e0101n0:1222_8": "sammāpaṭipattiyā sabbalokassa hitasukhameva karonto sassataṃ, ucchedaṃ, kāmasukhaṃ,",
  "anya-e0101n0:1222_9": "attakilamathanti ime ca ante anupagacchanto gatoti sammā gatattāpi sugato. Sammā",
  "anya-e0101n0:1222_10": "cesa gadati yuttaṭṭhāne yuttameva vācaṃ bhāsatīti sammā gadattāpi sugato. Tatridaṃ",
  "anya-e0101n0:1222_11": "sādhakasuttaṃ “yaṃ tathāgato vācaṃ jānāti abhūtaṃ atacchaṃ anatthasañhitaṃ, sā ca",
  "anya-e0101n0:1222_12": "paresaṃ appiyā amanāpā, na taṃ tathāgato vācaṃ bhāsati. Yampi tathāgato vācaṃ jānāti",
  "anya-e0101n0:1222_13": "bhūtaṃ tacchaṃ anatthasañhitaṃ, sā ca paresaṃ appiyā amanāpā, tampi tathāgato vācaṃ",
  "anya-e0101n0:1222_14": "na bhāsati. Yañca kho tathāgato vācaṃ jānāti bhūtaṃ tacchaṃ atthasañhitaṃ, sā ca",
  "anya-e0101n0:1222_15": "paresaṃ appiyā amanāpā, tatra kālaññū tathāgato hoti tassā vācāya veyyākaraṇāya.",
  "anya-e0101n0:1222_16": "Yaṃ tathāgato vācaṃ jānāti abhūtaṃ atacchaṃ anatthasañhitaṃ, sā ca paresaṃ piyā manāpā,",
  "anya-e0101n0:1222_17": "na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ anatthasañhitaṃ,",
  "anya-e0101n0:1222_18": "sā ca paresaṃ piyā manāpā, tampi tathāgato vācaṃ na bhāsati. Yañca kho tathāgato",
  "anya-e0101n0:1222_19": "vācaṃ jānāti bhūtaṃ tacchaṃ atthasañhitaṃ, sā ca paresaṃ piyā manāpā, tatra kālaññū",
  "anya-e0101n0:1222_20": "tathāgato hoti tassā vācāya veyyākaraṇāyā”ti. Evaṃ sammā gadattāpi sugatoti veditabbo.",
  "anya-e0101n0:1223_0": "135. Sabbathāpi viditalokattā pana lokavidū. So hi bhagavā sabhāvato samudayato nirodhato",
  "anya-e0101n0:1223_1": "nirodhūpāyatoti sabbathā lokaṃ avedi aññāsi paṭivijjhi. Yathāha – “yattha kho, āvuso,",
  "anya-e0101n0:1223_2": "na jāyati na jīyati na mīyati na cavati na upapajjati, nāhaṃ taṃ gamanena lokassa",
  "anya-e0101n0:1223_3": "antaṃ ñāteyyaṃ daṭṭheyyaṃ patteyyanti vadāmi, na cāhaṃ, āvuso, apatvāva lokassa antaṃ",
  "anya-e0101n0:1223_4": "dukkhassa antakiriyaṃ vadāmi. Api cāhaṃ, āvuso, imasmiññeva byāmamatte kaḷevare sasaññimhi",
  "anya-e0101n0:1223_5": "samanake lokañca paññapemi lokasamudayañca lokanirodhañca lokanirodhagāminiñca paṭipadaṃ.",
  "anya-e0101n0:1224": "Gamanena na pattabbo, lokassanto kudācanaṃ;",
  "anya-e0101n0:1225": "Na ca apatvā lokantaṃ, dukkhā atthi pamocanaṃ.",
  "anya-e0101n0:1226": "Tasmā have lokavidū sumedho,",
  "anya-e0101n0:1227": "Lokantagū vūsitabrahmacariyo;",
  "anya-e0101n0:1228": "Lokassa antaṃ samitāvi ñatvā,",
  "anya-e0101n0:1229": "Nāsīsati lokamimaṃ parañcāti. ;",
  "anya-e0101n0:1230_0": "136. Apica tayo lokā saṅkhāraloko sattaloko okāsalokoti. Tattha eko loko sabbe sattā",
  "anya-e0101n0:1230_1": "āhāraṭṭhitikāti āgataṭṭhāne saṅkhāraloko veditabbo. Sassato lokoti vā asassato lokoti",
  "anya-e0101n0:1230_2": "vāti āgataṭṭhāne sattaloko.",
  "anya-e0101n0:1231": "Yāvatā candimasūriyā pariharanti, disā bhanti virocamānā;",
  "anya-e0101n0:1232": "Tāva sahassadhā loko, ettha te vattatī vasoti. –",
  "anya-e0101n0:1233_0": "Āgataṭṭhāne okāsaloko. Tampi bhagavā sabbathā avedi. Tathā hissa “eko loko sabbe",
  "anya-e0101n0:1233_1": "sattā āhāraṭṭhitikā. Dve lokā nāmañca rūpañca. Tayo lokā tisso vedanā. Cattāro lokā",
  "anya-e0101n0:1233_2": "cattāro āhārā. Pañca lokā pañcupādānakkhandhā. Cha lokā cha ajjhattikāni āyatanāni.",
  "anya-e0101n0:1233_3": "Satta lokā satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.",
  "anya-e0101n0:1233_4": "Dasa lokā dasāyatanāni. Dvādasa lokā dvādasāyatanāni. Aṭṭhārasa lokā aṭṭhārasa dhātuyo”ti",
  "anya-e0101n0:1233_5": "ayaṃ saṅkhāralokopi sabbathā vidito.",
  "anya-e0101n0:1234_0": "Yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti,",
  "anya-e0101n0:1234_1": "adhimuttiṃ jānāti, apparajakkhe mahārajakkhe, tikkhindriye mudindriye, svākāre dvākāre,",
  "anya-e0101n0:1234_2": "suviññāpaye duviññāpaye, bhabbe abhabbe satte jānāti. Tasmāssa sattalokopi sabbathā vidito.",
  "anya-e0101n0:1235_0": "137. Yathā ca sattaloko, evaṃ okāsalokopi. Tathā hesa ekaṃ cakkavāḷaṃ āyāmato ca",
  "anya-e0101n0:1235_1": "vitthārato ca yojanānaṃ dvādasasatasahassāni catutiṃsasatāni ca paññāsañca yojanāni. Parikkhepato pana –",
  "anya-e0101n0:1236": "Sabbaṃ satasahassāni, chattiṃsaparimaṇḍalaṃ;",
  "anya-e0101n0:1237": "Dasa ceva sahassāni, aḍḍhuḍḍhāni satāni ca.",
  "anya-e0101n0:1238": "Tattha –",
  "anya-e0101n0:1239": "Duve satasahassāni, cattāri nahutāni ca;",
  "anya-e0101n0:1240": "Ettakaṃ bahalattena, saṅkhātāyaṃ vasundharā.",
  "anya-e0101n0:1241": "Tassāyeva sandhārakaṃ –",
  "anya-e0101n0:1242": "Cattāri satasahassāni, aṭṭheva nahutāni ca;",
  "anya-e0101n0:1243": "Ettakaṃ bahalattena, jalaṃ vāte patiṭṭhitaṃ.",
  "anya-e0101n0:1244": "Tassāpi sandhārako –",
  "anya-e0101n0:1245": "Nava satasahassāni, māluto nabhamuggato;",
  "anya-e0101n0:1246": "Saṭṭhiñceva sahassāni, esā lokassa saṇṭhiti.",
  "anya-e0101n0:1247": "Evaṃ saṇṭhite cettha yojanānaṃ –",
  "anya-e0101n0:1248": "Caturāsīti sahassāni, ajjhogāḷho mahaṇṇave;",
  "anya-e0101n0:1249": "Accuggato tāvadeva, sineru pabbatuttamo.",
  "anya-e0101n0:1250": "Tato upaḍḍhupaḍḍhena, pamāṇena yathākkamaṃ;",
  "anya-e0101n0:1251": "Ajjhogāḷhuggatā dibbā, nānāratanacittitā.",
  "anya-e0101n0:1252": "Yugandharo īsadharo, karavīko sudassano;",
  "anya-e0101n0:1253": "Nemindharo vinatako, assakaṇṇo giri brahā.",
  "anya-e0101n0:1254": "Ete satta mahāselā, sinerussa samantato;",
  "anya-e0101n0:1255": "Mahārājānamāvāsā, devayakkhanisevitā.",
  "anya-e0101n0:1256": "Yojanānaṃ satānucco, himavā pañca pabbato;",
  "anya-e0101n0:1257": "Yojanānaṃ sahassāni, tīṇi āyatavitthato.",
  "anya-e0101n0:1258": "Caturāsītisahassehi, kūṭehi paṭimaṇḍito;",
  "anya-e0101n0:1259": "Tipañcayojanakkhandha-parikkhepā nagavhayā.",
  "anya-e0101n0:1260": "Paññāsayojanakkhandha-sākhāyāmā samantato;",
  "anya-e0101n0:1261": "Satayojanavitthiṇṇā, tāvadeva ca uggatā;",
  "anya-e0101n0:1262": "Jambū yassānubhāvena, jambudīpo pakāsito.",
  "anya-e0101n0:1263_0": "Yañcetaṃ jambuyā pamāṇaṃ, etadeva asurānaṃ citrapāṭaliyā, garuḷānaṃ simbalirukkhassa,",
  "anya-e0101n0:1263_1": "aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu",
  "anya-e0101n0:1263_2": "pāricchattakassāti. Tenāhu porāṇā –",
  "anya-e0101n0:1264": "“Pāṭalī simbalī jambū, devānaṃ pāricchattako;",
  "anya-e0101n0:1265": "Kadambo kapparukkho ca, sirīsena bhavati sattamanti.",
  "anya-e0101n0:1266": "“Dveasīti sahassāni, ajjhogāḷho mahaṇṇave;",
  "anya-e0101n0:1267": "Accuggato tāvadeva, cakkavāḷasiluccayo;",
  "anya-e0101n0:1268": "Parikkhipitvā taṃ sabbaṃ, lokadhātumayaṃ ṭhito”ti.",
  "anya-e0101n0:1269_0": "Tattha candamaṇḍalaṃ ekūnapaññāsayojanaṃ. Sūriyamaṇḍalaṃ paññāsayojanaṃ. Tāvatiṃsabhavanaṃ",
  "anya-e0101n0:1269_1": "dasasahassayojanaṃ. Tathā asurabhavanaṃ avīcimahānirayo jambudīpo ca. Aparagoyānaṃ",
  "anya-e0101n0:1269_2": "sattasahassayojanaṃ. Tathā pubbavidehaṃ. Uttarakuru aṭṭhasahassayojanaṃ. Ekameko",
  "anya-e0101n0:1269_3": "cettha mahādīpo pañcasatapañcasataparittadīpaparivāro. Taṃ sabbampi ekaṃ cakkavāḷaṃ",
  "anya-e0101n0:1269_4": "ekā lokadhātu. Tadantaresu lokantarikanirayā.",
  "anya-e0101n0:1270": "Evaṃ anantāni cakkavāḷāni anantā lokadhātuyo bhagavā anantena buddhañāṇena avedi aññāsi paṭivijjhi. Evamassa okāsalokopi sabbathā vidito. Evampi sabbathā viditalokattā lokavidū.",
  "anya-e0101n0:1271_0": "138. Attanā pana guṇehi visiṭṭhatarassa kassaci abhāvato natthi etassa uttaroti anuttaro.",
  "anya-e0101n0:1271_1": "Tathā hesa sīlaguṇenāpi sabbaṃ lokamabhibhavati, samādhipaññāvimuttivimuttiñāṇadassanaguṇenāpi.",
  "anya-e0101n0:1271_2": "Sīlaguṇenāpi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenāpi.",
  "anya-e0101n0:1271_3": "Yathāha – “na kho panāhaṃ samanupassāmi sadevake loke samārake…pe… sadevamanussāya",
  "anya-e0101n0:1271_4": "pajāya attanā sīlasampannatara”nti vitthāro. Evaṃ aggapasādasuttādīni “na me ācariyo",
  "anya-e0101n0:1271_5": "atthī”tiādikā gāthāyo ca vitthāretabbā.",
  "anya-e0101n0:1272_0": "139. Purisadamme sāretīti purisadammasārathi. Dameti vinetīti vuttaṃ hoti. Tattha",
  "anya-e0101n0:1272_1": "purisadammāti adantā dametuṃ yuttā tiracchānapurisāpi manussapurisāpi amanussapurisāpi.",
  "anya-e0101n0:1272_2": "Tathā hi bhagavatā tiracchānapurisāpi apalālo nāgarājā, cūḷodaro, mahodaro, aggisikho,",
  "anya-e0101n0:1272_3": "dhūmasikho, aravāḷo nāgarājā, dhanapālako hatthīti evamādayo damitā nibbisā katā",
  "anya-e0101n0:1272_4": "saraṇesu ca sīlesu ca patiṭṭhāpitā, manussapurisāpi saccakanigaṇṭhaputtaambaṭṭhamāṇavapokkharasāti",
  "anya-e0101n0:1272_5": "soṇadantakūṭadantādayo, amanussapurisāpi āḷavakasūcilomakharalomayakkhasakkadevarājādayo",
  "anya-e0101n0:1272_6": "damitā vinītā vicitrehi vinayanūpāyehi. “Ahaṃ kho, kesi, purisadamme saṇhenapi vinemi,",
  "anya-e0101n0:1272_7": "pharusenapi vinemi, saṇhapharusenapi vinemī”ti idañcettha suttaṃ vitthāretabbaṃ.",
  "anya-e0101n0:1273": "Apica bhagavā visuddhasīlādīnaṃ paṭhamajjhānādīni sotāpannādīnañca uttari maggapaṭipadaṃ ācikkhanto dantepi dametiyeva.",
  "anya-e0101n0:1274_0": "Atha vā anuttaro purisadammasārathīti ekamevidaṃ atthapadaṃ. Bhagavā hi tathā purisadamme",
  "anya-e0101n0:1274_1": "sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā anuttaro",
  "anya-e0101n0:1274_2": "purisadammasārathīti vuccati. “Hatthidamakena, bhikkhave, hatthidammo sārito ekaṃyeva",
  "anya-e0101n0:1274_3": "disaṃ dhāvatī”ti idañcettha suttaṃ vitthāretabbaṃ.",
  "anya-e0101n0:1275_0": "140. Diṭṭhadhammikasamparāyikaparamatthehi yathārahaṃ anusāsatīti satthā. Apica satthā",
  "anya-e0101n0:1275_1": "viyāti satthā, bhagavā satthavāho. Yathā satthavāho satthe kantāraṃ tāreti corakantāraṃ",
  "anya-e0101n0:1275_2": "tāreti vāḷakantāraṃ tāreti dubbhikkhakantāraṃ tāreti nirudakakantāraṃ tāreti uttāreti",
  "anya-e0101n0:1275_3": "nittāreti patāreti khemantabhūmiṃ sampāpeti, evameva bhagavā satthā satthavāho satte",
  "anya-e0101n0:1275_4": "kantāraṃ tāreti, jātikantāraṃ tāretītiādinā niddesanayenapettha attho veditabbo.",
  "anya-e0101n0:1275_5": "Devamanussānanti devānañca manussānañca. Ukkaṭṭhaparicchedavasena, bhabbapuggalaparicchedavasena",
  "anya-e0101n0:1275_6": "cetaṃ vuttaṃ. Bhagavā pana tiracchānagatānampi anusāsanippadānena satthāyeva. Tepi",
  "anya-e0101n0:1275_7": "hi bhagavato dhammassavanena upanissayasampattiṃ patvā tāya eva upanissayasampattiyā",
  "anya-e0101n0:1275_8": "dutiye vā tatiye vā attabhāve maggaphalabhāgino honti. Maṇḍūkadevaputtādayo cettha nidassanaṃ.",
  "anya-e0101n0:1276_0": "Bhagavati kira gaggarāya pokkharaṇiyā tīre campānagaravāsīnaṃ dhammaṃ desiyamāne",
  "anya-e0101n0:1276_1": "eko maṇḍūko bhagavato sare nimittaṃ aggahesi, taṃ eko vacchapālako daṇḍaṃ olubbha",
  "anya-e0101n0:1276_2": "tiṭṭhanto sīse sannirumbhitvā aṭṭhāsi. So tāvadeva kālaṅkatvā tāvatiṃsabhavane dvādasayojanike",
  "anya-e0101n0:1276_3": "kanakavimāne nibbatti. Suttappabuddho viya ca tattha accharāsaṅghaparivutaṃ attānaṃ",
  "anya-e0101n0:1276_4": "disvā “are ahampi nāma idha nibbatto, kiṃ nu kho kammamakāsi”nti āvajjento na aññaṃ",
  "anya-e0101n0:1276_5": "kiñci addasa aññatra bhagavato sare nimittaggāhā. So tāvadeva saha vimānena āgantvā",
  "anya-e0101n0:1276_6": "bhagavato pāde sirasā vandi. Bhagavā jānantova pucchi –",
  "anya-e0101n0:1277": "“Ko me vandati pādāni, iddhiyā yasasā jalaṃ;",
  "anya-e0101n0:1278": "Abhikkantena vaṇṇena, sabbā obhāsayaṃ disā”ti.",
  "anya-e0101n0:1279": "Maṇḍūkohaṃ pure āsiṃ, udake vārigocaro;",
  "anya-e0101n0:1280": "Tava dhammaṃ suṇantassa, avadhi vacchapālakoti.",
  "anya-e0101n0:1281": "Bhagavā tassa dhammaṃ desesi. Caturāsītiyā pāṇasahassānaṃ dhammābhisamayo ahosi. Devaputtopi sotāpattiphale patiṭṭhāya sitaṃ katvā pakkamīti.",
  "anya-e0101n0:1282_0": "141. Yaṃ pana kiñci atthi ñeyyaṃ nāma, sabbasseva buddhattā vimokkhantikaññāṇavasena",
  "anya-e0101n0:1282_1": "buddho. Yasmā vā cattāri saccāni attanāpi bujjhi, aññepi satte bodhesi, tasmā evamādīhipi",
  "anya-e0101n0:1282_2": "kāraṇehi buddho. Imassa ca panatthassa viññāpanatthaṃ “bujjhitā saccānīti buddho.",
  "anya-e0101n0:1282_3": "Bodhetā pajāyāti buddho”ti evaṃ pavatto sabbopi niddesanayo paṭisambhidānayo vā vitthāretabbo.",
  "anya-e0101n0:1283": "142. Bhagavāti idaṃ panassa guṇavisiṭṭhasabbasattuttamagarugāravādhivacanaṃ. Tenāhu porāṇā –",
  "anya-e0101n0:1284": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "anya-e0101n0:1285": "Garugāravayutto so, bhagavā tena vuccatī”ti.",
  "anya-e0101n0:1286_0": "Catubbidhaṃ vā nāmaṃ āvatthikaṃ liṅgikaṃ nemittikaṃ adhiccasamuppannanti. Adhiccasamuppannaṃ",
  "anya-e0101n0:1286_1": "nāma lokiyavohārena yadicchakanti vuttaṃ hoti. Tattha vaccho dammo balībaddoti evamādi",
  "anya-e0101n0:1286_2": "āvatthikaṃ. Daṇḍī chattī sikhī karīti evamādi liṅgikaṃ. Tevijjo chaḷabhiññoti evamādi",
  "anya-e0101n0:1286_3": "nemittikaṃ. Sirivaḍḍhako dhanavaḍḍhakoti evamādi vacanatthaṃ anapekkhitvā pavattaṃ",
  "anya-e0101n0:1286_4": "adhiccasamuppannaṃ. Idaṃ pana bhagavāti nāmaṃ nemittikaṃ, na mahāmāyāya, na suddhodanamahārājena,",
  "anya-e0101n0:1286_5": "na asītiyā ñātisahassehi kataṃ, na sakkasantusitādīhi devatāvisesehi. Vuttampi cetaṃ",
  "anya-e0101n0:1286_6": "dhammasenāpatinā “bhagavāti netaṃ nāmaṃ mātarā kataṃ…pe… vimokkhantikametaṃ buddhānaṃ",
  "anya-e0101n0:1286_7": "bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ bhagavā”ti.",
  "anya-e0101n0:1287": "143. Yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –",
  "anya-e0101n0:1288": "“Bhagī bhajī bhāgi vibhattavā iti,",
  "anya-e0101n0:1289": "Akāsi bhagganti garūti bhāgyavā;",
  "anya-e0101n0:1290": "Bahūhi ñāyehi subhāvitattano,",
  "anya-e0101n0:1291": "Bhavantago so bhagavāti vuccatī”ti. –",
  "anya-e0101n0:1292": "Niddese vuttanayeneva cettha tesaṃ tesaṃ padānaṃ attho daṭṭhabbo.",
  "anya-e0101n0:1293": "144. Ayaṃ pana aparo nayo.",
  "anya-e0101n0:1294": "Bhāgyavā bhaggavā yutto, bhagehi ca vibhattavā;",
  "anya-e0101n0:1295": "Bhattavā vantagamano, bhavesu bhagavā tatoti.",
  "anya-e0101n0:1296_0": "Tattha vaṇṇāgamo vaṇṇavipariyayotiādikaṃ niruttilakkhaṇaṃ gahetvā saddanayena vā",
  "anya-e0101n0:1296_1": "pisodarādipakkhepalakkhaṇaṃ gahetvā yasmā lokiyalokuttarasukhābhinibbattakaṃ dānasīlādipārappattaṃ",
  "anya-e0101n0:1296_2": "bhāgyamassa atthi, tasmā bhāgyavāti vattabbe bhagavāti vuccatīti ñātabbaṃ.",
  "anya-e0101n0:1297_0": "Yasmā pana ahirikānottappakodhūpanāhamakkhapaḷāsaissāmacchariyamāyāsāṭheyyathambhasārambhamānātimānamadapamādataṇhāavijjā-",
  "anya-e0101n0:1297_1": "tividhākusalamūladuccaritasaṃkilesamalavisamasaññāvitakkapapañcacatubbidhavipariyesa-",
  "anya-e0101n0:1297_2": "āsavaganthaoghayogaagatitaṇhuppādupādānapañcacetokhīlavinibandhanīvaraṇābhinandanā-",
  "anya-e0101n0:1297_3": "chavivādamūlataṇhākāyasattānusayaaṭṭhamicchattanavataṇhāmūlakadasākusalakammapathadvāsaṭṭhidiṭṭhigata-",
  "anya-e0101n0:1297_4": "aṭṭhasatataṇhāvicaritappabhedasabbadarathapariḷāhakilesasatasahassāni, saṅkhepato",
  "anya-e0101n0:1297_5": "vā pañca kilesakhandhaabhisaṅkhāradevaputtamaccumāre abhañji. Tasmā bhaggattā etesaṃ",
  "anya-e0101n0:1297_6": "parissayānaṃ bhaggavāti vattabbe bhagavāti vuccati. Āha cettha –",
  "anya-e0101n0:1298": "“Bhaggarāgo bhaggadoso, bhaggamoho anāsavo;",
  "anya-e0101n0:1299": "Bhaggāssa pāpakā dhammā, bhagavā tena vuccatī”ti.",
  "anya-e0101n0:1300_0": "Bhāgyavatāya cassa satapuññalakkhaṇadharassa rūpakāyasampatti dīpitā hoti. Bhaggadosatāya",
  "anya-e0101n0:1300_1": "dhammakāyasampatti. Tathā lokiyasarikkhakānaṃ bahumatabhāvo, gahaṭṭhapabbajitehi",
  "anya-e0101n0:1300_2": "abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi",
  "anya-e0101n0:1300_3": "upakāritā, lokiyalokuttarasukhehi ca saṃyojanasamatthatā dīpitā hoti.",
  "anya-e0101n0:1301_0": "Yasmā ca loke issariyadhammayasasirikāmapayattesu chasu dhammesu bhagasaddo pavattati,",
  "anya-e0101n0:1301_1": "paramañcassa sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ",
  "anya-e0101n0:1301_2": "atthi. Tathā lokuttaro dhammo. Lokattayabyāpako yathābhuccaguṇādhigato ativiya parisuddho",
  "anya-e0101n0:1301_3": "yaso. Rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī.",
  "anya-e0101n0:1301_4": "Yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā",
  "anya-e0101n0:1301_5": "icchitatthanibbattisaññito kāmo. Sabbalokagarubhāvappattihetubhūto sammāvāyāmasaṅkhāto",
  "anya-e0101n0:1301_6": "payatto ca atthi. Tasmā imehi bhagehi yuttattāpi bhagā assa santīti iminā atthena bhagavāti vuccati.",
  "anya-e0101n0:1302_0": "Yasmā pana kusalādīhi bhedehi sabbadhamme, khandhāyatanadhātusaccaindriyapaṭiccasamuppādādīhi",
  "anya-e0101n0:1302_1": "vā kusalādidhamme, pīḷanasaṅkhatasantāpavipariṇāmaṭṭhena vā dukkhaṃ ariyasaccaṃ,",
  "anya-e0101n0:1302_2": "āyūhananidānasaṃyogapalibodhaṭṭhena samudayaṃ, nissaraṇavivekāsaṅkhataamataṭṭhena",
  "anya-e0101n0:1302_3": "nirodhaṃ, niyyānikahetudassanādhipateyyaṭṭhena maggaṃ vibhattavā, vibhajitvā vivaritvā",
  "anya-e0101n0:1302_4": "desitavāti vuttaṃ hoti. Tasmā vibhattavāti vattabbe bhagavāti vuccati.",
  "anya-e0101n0:1303_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe",
  "anya-e0101n0:1303_1": "aññe ca lokiyalokuttare uttarimanussadhamme bhaji sevi bahulaṃ akāsi, tasmā bhattavāti",
  "anya-e0101n0:1303_2": "vattabbe bhagavāti vuccati.",
  "anya-e0101n0:1304_0": "Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā bhavesu vantagamanoti",
  "anya-e0101n0:1304_1": "vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ",
  "anya-e0101n0:1304_2": "katvā ādāya bhagavāti vuccati yathā loke mehanassa khassa mālāti vattabbe mekhalāti.",
  "anya-e0101n0:1305_0": "145. Tassevaṃ iminā ca iminā ca kāraṇena so bhagavā arahaṃ…pe… iminā ca iminā ca",
  "anya-e0101n0:1305_1": "kāraṇena bhagavāti buddhaguṇe anussarato neva tasmiṃ samaye rāgapariyuṭṭhitaṃ cittaṃ",
  "anya-e0101n0:1305_2": "hoti, na dosapariyuṭṭhitaṃ, na mohapariyuṭṭhitaṃ cittaṃ hoti. Ujugatamevassa tasmiṃ",
  "anya-e0101n0:1305_3": "samaye cittaṃ hoti tathāgatamārabbha. Iccassa evaṃ rāgādipariyuṭṭhānābhāvena vikkhambhitanīvaraṇassa",
  "anya-e0101n0:1305_4": "kammaṭṭhānābhimukhatāya ujugatacittassa buddhaguṇapoṇā vitakkavicārā pavattanti.",
  "anya-e0101n0:1305_5": "Buddhaguṇe anuvitakkayato anuvicārayato pīti uppajjati. Pītimanassa pītipadaṭṭhānāya",
  "anya-e0101n0:1305_6": "passaddhiyā kāyacittadarathā paṭippassambhanti. Passaddhadarathassa kāyikampi cetasikampi",
  "anya-e0101n0:1305_7": "sukhaṃ uppajjati. Sukhino buddhaguṇārammaṇaṃ hutvā cittaṃ samādhiyatīti anukkamena",
  "anya-e0101n0:1305_8": "ekakkhaṇe jhānaṅgāni uppajjanti. Buddhaguṇānaṃ pana gambhīratāya nānappakāraguṇānussaraṇādhimuttatāya",
  "anya-e0101n0:1305_9": "vā appanaṃ appatvā upacārappattameva jhānaṃ hoti. Tadetaṃ buddhaguṇānussaraṇavasena",
  "anya-e0101n0:1305_10": "uppannattā buddhānussaticceva saṅkhaṃ gacchati.",
  "anya-e0101n0:1306_0": "Imañca pana buddhānussatiṃ anuyutto bhikkhu satthari sagāravo hoti sappatisso, saddhāvepullaṃ",
  "anya-e0101n0:1306_1": "sativepullaṃ paññāvepullaṃ puññavepullañca adhigacchati, pītipāmojjabahulo hoti,",
  "anya-e0101n0:1306_2": "bhayabheravasaho dukkhādhivāsanasamattho, satthārā saṃvāsasaññaṃ paṭilabhati. Buddhaguṇānussatiyā",
  "anya-e0101n0:1306_3": "ajjhāvutthañcassa sarīrampi cetiyagharamiva pūjārahaṃ hoti. Buddhabhūmiyaṃ cittaṃ",
  "anya-e0101n0:1306_4": "namati. Vītikkamitabbavatthusamāyoge cassa sammukhā satthāraṃ passato viya hirottappaṃ",
  "anya-e0101n0:1306_5": "paccupaṭṭhāti. Uttari appaṭivijjhanto pana sugatiparāyano hoti.",
  "anya-e0101n0:1307": "Tasmā have appamādaṃ, kayirātha sumedhaso;",
  "anya-e0101n0:1308": "Evaṃ mahānubhāvāya, buddhānussatiyā sadāti.",
  "anya-e0101n0:1309": "Idaṃ tāva buddhānussatiyaṃ vitthārakathāmukhaṃ.",
  "anya-e0101n0:1310": "2. Dhammānussatikathā",
  "anya-e0101n0:1311_0": "146. Dhammānussatiṃ bhāvetukāmenāpi rahogatena paṭisallīnena “svākkhāto bhagavatā",
  "anya-e0101n0:1311_1": "dhammo sandiṭṭhiko akāliko ehipassiko opaneyyiko paccattaṃ veditabbo viññūhī”ti evaṃ",
  "anya-e0101n0:1311_2": "pariyattidhammassa ceva navavidhassa ca lokuttaradhammassa guṇā anussaritabbā.",
  "anya-e0101n0:1312_0": "147. Svākkhātoti imasmiṃ hi pade pariyattidhammopi saṅgahaṃ gacchati, itaresu lokuttaradhammova.",
  "anya-e0101n0:1312_1": "Tattha pariyattidhammo tāva svākkhāto ādimajjhapariyosānakalyāṇattā sātthasabyañjanakevalaparipuṇṇaparisuddhabrahmacariyappakāsanattā",
  "anya-e0101n0:1312_2": "ca. Yañhi bhagavā ekagāthampi deseti, sā samantabhaddakattā dhammassa paṭhamapādena",
  "anya-e0101n0:1312_3": "ādikalyāṇā, dutiyatatiyapādehi majjhekalyāṇā, pacchimapādena pariyosānakalyāṇā. Ekānusandhikaṃ",
  "anya-e0101n0:1312_4": "suttaṃ nidānena ādikalyāṇaṃ, nigamanena pariyosānakalyāṇaṃ, sesena majjhekalyāṇaṃ.",
  "anya-e0101n0:1312_5": "Nānānusandhikaṃ suttaṃ paṭhamānusandhinā ādikalyāṇaṃ, pacchimena pariyosānakalyāṇaṃ,",
  "anya-e0101n0:1312_6": "sesehi majjhekalyāṇaṃ. Apica sanidānasauppattikattā ādikalyāṇaṃ, veneyyānaṃ anurūpato",
  "anya-e0101n0:1312_7": "atthassa aviparītatāya ca hetudāharaṇayuttato ca majjhekalyāṇaṃ, sotūnaṃ saddhāpaṭilābhajananena",
  "anya-e0101n0:1312_8": "nigamanena ca pariyosānakalyāṇaṃ.",
  "anya-e0101n0:1313_0": "Sakalopi sāsanadhammo attano atthabhūtena sīlena ādikalyāṇo, samathavipassanāmaggaphalehi",
  "anya-e0101n0:1313_1": "majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi",
  "anya-e0101n0:1313_2": "majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo,",
  "anya-e0101n0:1313_3": "dhammasudhammatāya majjhekalyāṇo, saṅghasuppaṭippattiyā pariyosānakalyāṇo. Taṃ sutvā",
  "anya-e0101n0:1313_4": "tathatthāya paṭipannena adhigantabbāya abhisambodhiyā vā ādikalyāṇo, paccekabodhiyā",
  "anya-e0101n0:1313_5": "majjhekalyāṇo, sāvakabodhiyā pariyosānakalyāṇo.",
  "anya-e0101n0:1314_0": "Suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo,",
  "anya-e0101n0:1314_1": "paṭipajjiyamāno samathavipassanāsukhāvahanato paṭipattiyāpi kalyāṇaṃ āvahatīti majjhekalyāṇo,",
  "anya-e0101n0:1314_2": "tathāpaṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇaṃ",
  "anya-e0101n0:1314_3": "āvahatīti pariyosānakalyāṇoti evaṃ ādimajjhapariyosānakalyāṇattā svākkhāto.",
  "anya-e0101n0:1315_0": "Yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti",
  "anya-e0101n0:1315_1": "nānānayehi dīpeti, taṃ yathānurūpaṃ atthasampattiyā sātthaṃ, byañjanasampattiyā sabyañjanaṃ.",
  "anya-e0101n0:1315_2": "Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ,",
  "anya-e0101n0:1315_3": "akkharapadabyañjanākāraniruttiniddesasampattiyā sabyañjanaṃ. Atthagambhīratāpaṭivedhagambhīratāhi",
  "anya-e0101n0:1315_4": "sātthaṃ, dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato",
  "anya-e0101n0:1315_5": "sātthaṃ, dhammaniruttipaṭisambhidāvisayato sabyañjanaṃ. Paṇḍitavedanīyato parikkhakajanappasādakanti",
  "anya-e0101n0:1315_6": "sātthaṃ, saddheyyato lokiyajanappasādakanti sabyañjanaṃ. Gambhīrādhippāyato sātthaṃ,",
  "anya-e0101n0:1315_7": "uttānapadato sabyañjanaṃ. Upanetabbassa abhāvato sakalaparipuṇṇabhāvena kevalaparipuṇṇaṃ.",
  "anya-e0101n0:1315_8": "Apanetabbassa abhāvato niddosabhāvena parisuddhaṃ.",
  "anya-e0101n0:1316_0": "Apica paṭipattiyā adhigamabyattito sātthaṃ, pariyattiyā āgamabyattito sabyañjanaṃ,",
  "anya-e0101n0:1316_1": "sīlādipañcadhammakkhandhayuttato kevalaparipuṇṇaṃ, nirupakkilesato nittaraṇatthāya",
  "anya-e0101n0:1316_2": "pavattito lokāmisanirapekkhato ca parisuddhanti evaṃ sātthasabyañjanakevalaparipuṇṇaparisuddhabrahmacariyappakāsanato svākkhāto.",
  "anya-e0101n0:1317_0": "Atthavipallāsābhāvato vā suṭṭhu akkhātoti svākkhāto. Yathā hi aññatitthiyānaṃ dhammassa",
  "anya-e0101n0:1317_1": "attho vipallāsamāpajjati, antarāyikāti vuttadhammānaṃ antarāyikattābhāvato, niyyānikāti",
  "anya-e0101n0:1317_2": "vuttadhammānaṃ niyyānikattābhāvato. Tena te durakkhātadhammāyeva honti, na tathā",
  "anya-e0101n0:1317_3": "bhagavato dhammassa attho vipallāsamāpajjati. Ime dhammā antarāyikā, ime dhammā niyyānikāti",
  "anya-e0101n0:1317_4": "evaṃ vuttadhammānaṃ tathābhāvānatikkamanatoti. Evaṃ tāva pariyattidhammo svākkhāto.",
  "anya-e0101n0:1318_0": "Lokuttaradhammo pana nibbānānurūpāya paṭipattiyā paṭipadānurūpassa ca nibbānassa",
  "anya-e0101n0:1318_1": "akkhātattā svākkhāto. Yathāha – “supaññattā kho pana tena bhagavatā sāvakānaṃ nibbānagāminī",
  "anya-e0101n0:1318_2": "paṭipadā saṃsandati nibbānañca paṭipadā ca. Seyyathāpi nāma gaṅgodakaṃ yamunodakena",
  "anya-e0101n0:1318_3": "saṃsandati sameti, evameva supaññattā tena bhagavatā sāvakānaṃ nibbānagāminī paṭipadā",
  "anya-e0101n0:1318_4": "saṃsandati nibbānañca paṭipadā cā”ti. Ariyamaggo cettha antadvayaṃ anupagamma majjhimā",
  "anya-e0101n0:1318_5": "paṭipadābhūtova “majjhimā paṭipadā”ti akkhātattā svākkhāto. Sāmaññaphalāni paṭipassaddhakilesāneva",
  "anya-e0101n0:1318_6": "“paṭipassaddhakilesānī”ti akkhātattā svākkhātāni. Nibbānaṃ sassatāmatatāṇaleṇādisabhāvameva",
  "anya-e0101n0:1318_7": "sassatādisabhāvavasena akkhātattā svākkhātanti evaṃ lokuttaradhammopi svākkhāto.",
  "anya-e0101n0:1319_0": "148. Sandiṭṭhikoti ettha pana ariyamaggo tāva attano santāne rāgādīnaṃ abhāvaṃ karontena",
  "anya-e0101n0:1319_1": "ariyapuggalena sāmaṃ daṭṭhabboti sandiṭṭhiko. Yathāha –“ratto kho, brāhmaṇa, rāgena",
  "anya-e0101n0:1319_2": "abhibhūto pariyādiṇṇacitto attabyābādhāyapi ceteti, parabyābādhāyapi ceteti, ubhayabyābādhāyapi",
  "anya-e0101n0:1319_3": "ceteti. Cetasikaṃ dukkhaṃ domanassaṃ paṭisaṃvedeti. Rāge pahīne neva attabyābādhāya",
  "anya-e0101n0:1319_4": "ceteti, na parabyābādhāya ceteti, na ubhayabyābādhāya ceteti, na cetasikaṃ dukkhaṃ",
  "anya-e0101n0:1319_5": "domanassaṃ paṭisaṃvedeti. Evampi kho, brāhmaṇa, sandiṭṭhiko dhammo hotī”ti. Apica",
  "anya-e0101n0:1319_6": "navavidhopi lokuttaradhammo yena yena adhigato hoti, tena tena parasaddhāya gantabbataṃ",
  "anya-e0101n0:1319_7": "hitvā paccavekkhaṇañāṇena sayaṃ daṭṭhabboti sandiṭṭhiko. Atha vā pasatthā diṭṭhi",
  "anya-e0101n0:1319_8": "sandiṭṭhi, sandiṭṭhiyā jayatīti sandiṭṭhiko. Tathā hettha ariyamaggo sampayuttāya,",
  "anya-e0101n0:1319_9": "ariyaphalaṃ kāraṇabhūtāya, nibbānaṃ visayibhūtāya sandiṭṭhiyā kilese jayati. Tasmā",
  "anya-e0101n0:1319_10": "yathā rathena jayatīti rathiko, evaṃ navavidhopi lokuttaradhammo sandiṭṭhiyā jayatīti sandiṭṭhiko.",
  "anya-e0101n0:1320_0": "Atha vā diṭṭhanti dassanaṃ vuccati. Diṭṭhameva sandiṭṭhaṃ, dassananti attho. Sandiṭṭhaṃ",
  "anya-e0101n0:1320_1": "arahatīti sandiṭṭhiko. Lokuttaradhammo hi bhāvanābhisamayavasena sacchikiriyābhisamayavasena",
  "anya-e0101n0:1320_2": "ca dissamānoyeva vaṭṭabhayaṃ nivatteti. Tasmā yathā vatthaṃ arahatīti vatthiko, evaṃ",
  "anya-e0101n0:1320_3": "sandiṭṭhaṃ arahatīti sandiṭṭhiko.",
  "anya-e0101n0:1321_0": "149. Attano phaladānaṃ sandhāya nāssa kāloti akālo. Akāloyeva akāliko. Na pañcāhasattāhādibhedaṃ",
  "anya-e0101n0:1321_1": "kālaṃ khepetvā phalaṃ deti, attano pana pavattisamanantarameva phaladoti vuttaṃ hoti.",
  "anya-e0101n0:1321_2": "Atha vā attano phaladāne pakaṭṭho kālo patto assāti kāliko. Ko so? Lokiyo kusaladhammo.",
  "anya-e0101n0:1321_3": "Ayaṃ pana samanantaraphalattā na kālikoti akāliko. Idaṃ maggameva sandhāya vuttaṃ.",
  "anya-e0101n0:1322_0": "150. “Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko.",
  "anya-e0101n0:1322_1": "Kasmā panesa taṃ vidhiṃ arahatīti? Vijjamānattā parisuddhattā ca. Rittamuṭṭhiyaṃ",
  "anya-e0101n0:1322_2": "hi hiraññaṃ vā suvaṇṇaṃ vā atthīti vatvāpi “ehi passa ima”nti na sakkā vattuṃ. Kasmā?",
  "anya-e0101n0:1322_3": "Avijjamānattā. Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ",
  "anya-e0101n0:1322_4": "“ehi passa ima”nti na sakkā vattuṃ. Apica kho pana tiṇehi vā paṇṇehi vā paṭicchādetabbameva",
  "anya-e0101n0:1322_5": "hoti. Kasmā? Aparisuddhattā. Ayaṃ pana navavidhopi lokuttaradhammo sabhāvatova vijjamāno",
  "anya-e0101n0:1322_6": "vigatavalāhake ākāse sampuṇṇacandamaṇḍalaṃ viya paṇḍukambale nikkhittajātimaṇi viya",
  "anya-e0101n0:1322_7": "ca parisuddho. Tasmā vijjamānattā parisuddhattā ca ehipassavidhiṃ arahatīti ehipassiko.",
  "anya-e0101n0:1323_0": "151. Upanetabboti opaneyyiko. Ayaṃ panettha vinicchayo, upanayanaṃ upanayo, ādittaṃ",
  "anya-e0101n0:1323_1": "celaṃ vā sīsaṃ vā ajjhupekkhitvāpi bhāvanāvasena attano citte upanayanaṃ arahatīti",
  "anya-e0101n0:1323_2": "opanayiko. Opanayikova opaneyyiko. Idaṃ saṅkhate lokuttaradhamme yujjati. Asaṅkhate",
  "anya-e0101n0:1323_3": "pana attano cittena upanayanaṃ arahatīti opaneyyiko. Sacchikiriyāvasena allīyanaṃ arahatīti attho.",
  "anya-e0101n0:1324": "Atha vā nibbānaṃ upanetīti ariyamaggo upaneyyo. Sacchikātabbataṃ upanetabboti phalanibbānadhammo upaneyyo. Upaneyyo eva opaneyyiko.",
  "anya-e0101n0:1325_0": "152. Paccattaṃ veditabbo viññūhīti sabbehipi ugghaṭitaññūādīhi viññūhi attani attani",
  "anya-e0101n0:1325_1": "veditabbo “bhāvito me maggo, adhigataṃ phalaṃ, sacchikato nirodho”ti. Na hi upajjhāyena",
  "anya-e0101n0:1325_2": "bhāvitena maggena saddhivihārikassa kilesā pahīyanti, na so tassa phalasamāpattiyā",
  "anya-e0101n0:1325_3": "phāsuviharati, na tena sacchikataṃ nibbānaṃ sacchikaroti. Tasmā na esa parassa sīse",
  "anya-e0101n0:1325_4": "ābharaṇaṃ viya daṭṭhabbo, attano pana citteyeva daṭṭhabbo, anubhavitabbo viññūhīti",
  "anya-e0101n0:1325_5": "vuttaṃ hoti. Bālānaṃ pana avisayo cesa.",
  "anya-e0101n0:1326": "Apica svākkhāto ayaṃ dhammo. Kasmā? Sandiṭṭhikattā. Sandiṭṭhiko, akālikattā. Akāliko, ehipassikattā. Yo ca ehipassiko, so nāma opaneyyiko hotīti.",
  "anya-e0101n0:1327_0": "153. Tassevaṃ svākkhātatādibhede dhammaguṇe anussarato neva tasmiṃ samaye rāgapariyuṭṭhitaṃ",
  "anya-e0101n0:1327_1": "cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ",
  "anya-e0101n0:1327_2": "samaye cittaṃ hoti dhammaṃ ārabbhāti purimanayeneva vikkhambhitanīvaraṇassa ekakkhaṇe",
  "anya-e0101n0:1327_3": "jhānaṅgāni uppajjanti. Dhammaguṇānaṃ pana gambhīratāya nānappakāraguṇānussaraṇādhimuttatāya",
  "anya-e0101n0:1327_4": "vā appanaṃ appatvā upacārappattameva jhānaṃ hoti. Tadetaṃ dhammaguṇānussaraṇavasena",
  "anya-e0101n0:1327_5": "uppannattā dhammānussaticceva saṅkhaṃ gacchati.",
  "anya-e0101n0:1328_0": "Imañca pana dhammānussatiṃ anuyutto bhikkhu evaṃ opaneyyikassa dhammassa desetāraṃ",
  "anya-e0101n0:1328_1": "imināpaṅgena samannāgataṃ satthāraṃ neva atītaṃse samanupassāmi, na panetarahi aññatra",
  "anya-e0101n0:1328_2": "tena bhagavatāti evaṃ dhammaguṇadassaneneva satthari sagāravo hoti sappatisso. Dhamme",
  "anya-e0101n0:1328_3": "garucittīkāro saddhādivepullaṃ adhigacchati, pītipāmojjabahulo hoti, bhayabheravasaho,",
  "anya-e0101n0:1328_4": "dukkhādhivāsanasamattho, dhammena saṃvāsasaññaṃ paṭilabhati, dhammaguṇānussatiyā",
  "anya-e0101n0:1328_5": "ajjhāvutthañcassa sarīrampi cetiyagharamiva pūjārahaṃ hoti, anuttaradhammādhigamāya",
  "anya-e0101n0:1328_6": "cittaṃ namati, vītikkamitabbavatthusamāyoge cassa dhammasudhammataṃ samanussarato",
  "anya-e0101n0:1328_7": "hirottappaṃ paccupaṭṭhāti. Uttari appaṭivijjhanto pana sugatiparāyano hoti.",
  "anya-e0101n0:1329": "Tasmā have appamādaṃ, kayirātha sumedhaso;",
  "anya-e0101n0:1330": "Evaṃ mahānubhāvāya, dhammānussatiyā sadāti.",
  "anya-e0101n0:1331": "Idaṃ dhammānussatiyaṃ vitthārakathāmukhaṃ.",
  "anya-e0101n0:1332": "3. Saṅghānussatikathā",
  "anya-e0101n0:1333_0": "154. Saṅghānussatiṃ bhāvetukāmenāpi rahogatena paṭisallīnena “suppaṭipanno bhagavato",
  "anya-e0101n0:1333_1": "sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho,",
  "anya-e0101n0:1333_2": "sāmīcippaṭipanno bhagavato sāvakasaṅgho, yadidaṃ cattāri purisayugāni aṭṭha purisapuggalā,",
  "anya-e0101n0:1333_3": "esa bhagavato sāvakasaṅgho āhuneyyo, pāhuneyyo, dakkhiṇeyyo, añjalikaraṇīyo, anuttaraṃ",
  "anya-e0101n0:1333_4": "puññakkhettaṃ lokassā”ti evaṃ ariyasaṅghaguṇā anussaritabbā.",
  "anya-e0101n0:1334_0": "155. Tattha suppaṭipannoti suṭṭhu paṭipanno, sammāpaṭipadaṃ anivattipaṭipadaṃ anulomapaṭipadaṃ",
  "anya-e0101n0:1334_1": "apaccanīkapaṭipadaṃ dhammānudhammapaṭipadaṃ paṭipannoti vuttaṃ hoti. Bhagavato ovādānusāsaniṃ",
  "anya-e0101n0:1334_2": "sakkaccaṃ suṇantīti sāvakā. Sāvakānaṃ saṅgho sāvakasaṅgho, sīladiṭṭhisāmaññatāya",
  "anya-e0101n0:1334_3": "saṅghātabhāvamāpanno sāvakasamūhoti attho. Yasmā pana sā sammāpaṭipadā uju avaṅkā",
  "anya-e0101n0:1334_4": "akuṭilā ajimhā, ariyo ca ñāyotipi vuccati, anucchavikattā ca sāmīcītipi saṅkhaṃ gatā.",
  "anya-e0101n0:1334_5": "Tasmā tampaṭipanno ariyasaṅgho ujuppaṭipanno ñāyappaṭipanno sāmīcippaṭipannotipi vutto.",
  "anya-e0101n0:1335": "Ettha ca ye maggaṭṭhā, te sammāpaṭipattisamaṅgitāya suppaṭipannā. Ye phalaṭṭhā, te sammāpaṭipadāya adhigantabbassa adhigatattā atītaṃ paṭipadaṃ sandhāya suppaṭipannāti veditabbā.",
  "anya-e0101n0:1336": "Apica svākkhāte dhammavinaye yathānusiṭṭhaṃ paṭipannattāpi apaṇṇakapaṭipadaṃ paṭipannattāpi suppaṭipanno.",
  "anya-e0101n0:1337": "Majjhimāya paṭipadāya antadvayamanupagamma paṭipannattā kāyavacīmanovaṅkakuṭilajimhadosappahānāya paṭipannattā ca ujuppaṭipannattā ca ujuppaṭipanno.",
  "anya-e0101n0:1338": "Ñāyo vuccati nibbānaṃ. Tadatthāya paṭipannattā ñāyappaṭipanno.",
  "anya-e0101n0:1339": "Yathā paṭipannā sāmīcippaṭipannārahā honti, tathā paṭipannattā sāmīcippaṭipanno.",
  "anya-e0101n0:1340_0": "156. Yadidanti yāni imāni. Cattāri purisayugānīti yugaḷavasena paṭhamamaggaṭṭho phalaṭṭhoti",
  "anya-e0101n0:1340_1": "idamekaṃ yugaḷanti evaṃ cattāri purisayugaḷāni honti. Aṭṭha purisapuggalāti purisapuggalavasena",
  "anya-e0101n0:1340_2": "eko paṭhamamaggaṭṭho eko phalaṭṭhoti iminā nayena aṭṭheva purisapuggalā honti. Ettha",
  "anya-e0101n0:1340_3": "ca purisoti vā puggaloti vā ekatthāni etāni padāni. Veneyyavasena panetaṃ vuttaṃ.",
  "anya-e0101n0:1340_4": "Esa bhagavato sāvakasaṅghoti yānimāni yugavasena cattāri purisayugāni, pāṭiekkato",
  "anya-e0101n0:1340_5": "aṭṭha purisapuggalā, esa bhagavato sāvakasaṅgho, āhuneyyotiādīsu ānetvā hunitabbanti",
  "anya-e0101n0:1340_6": "āhunaṃ, dūratopi ānetvā sīlavantesu dātabbanti attho. Catunnaṃ paccayānametamadhivacanaṃ.",
  "anya-e0101n0:1340_7": "Taṃ āhunaṃ paṭiggahetuṃ yutto tassa mahapphalakaraṇatoti āhuneyyo. Atha vā dūratopi",
  "anya-e0101n0:1340_8": "āgantvā sabbasāpateyyampi ettha hunitabbanti āhavanīyo. Sakkādīnampi vā āhavanaṃ",
  "anya-e0101n0:1340_9": "arahatīti āhavanīyo. Yo cāyaṃ brāhmaṇānaṃ āhavanīyo nāma aggi, yattha hutaṃ mahapphalanti",
  "anya-e0101n0:1340_10": "tesaṃ laddhi. Sace hutassa mahapphalatāya āhavanīyo, saṅghova āhavanīyo. Saṅghe hutañhi",
  "anya-e0101n0:1340_11": "mahapphalaṃ hoti. Yathāha –",
  "anya-e0101n0:1341": "“Yo ca vassasataṃ jantu, aggiṃ paricare vane;",
  "anya-e0101n0:1342": "Ekañca bhāvitattānaṃ, muhuttamapi pūjaye;",
  "anya-e0101n0:1343": "Sāyeva pūjanā seyyo, yañce vassasataṃ huta”nti. ;",
  "anya-e0101n0:1344": "Tadetaṃ nikāyantare āhavanīyoti padaṃ idha āhuneyyoti iminā padena atthato ekaṃ. Byañjanato panettha kiñcimattameva nānaṃ. Iti āhuneyyo.",
  "anya-e0101n0:1345_0": "Pāhuneyyoti ettha pana pāhunaṃ vuccati disāvidisato āgatānaṃ piyamanāpānaṃ ñātimittānamatthāya",
  "anya-e0101n0:1345_1": "sakkārena paṭiyattaṃ āgantukadānaṃ. Tampi ṭhapetvā te tathārūpe pāhunake saṅghasseva",
  "anya-e0101n0:1345_2": "dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā",
  "anya-e0101n0:1345_3": "hesa ekabuddhantare ca dissati, abbokiṇṇañca piyamanāpattakarehi dhammehi samannāgatoti.",
  "anya-e0101n0:1345_4": "Evaṃ pāhunamassa dātuṃ yuttaṃ pāhunañca paṭiggahetuṃ yuttoti pāhuneyyo. Yesaṃ pana",
  "anya-e0101n0:1345_5": "pāhavanīyoti pāḷi, tesaṃ yasmā saṅgho pubbakāramarahati, tasmā sabbapaṭhamaṃ ānetvā",
  "anya-e0101n0:1345_6": "ettha hunitabbanti pāhavanīyo. Sabbappakārena vā āhavanamarahatīti pāhavanīyo. Svāyamidha",
  "anya-e0101n0:1345_7": "teneva atthena pāhuneyyoti vuccati.",
  "anya-e0101n0:1346": "Dakkhiṇāti pana paralokaṃ saddahitvā dātabbadānaṃ vuccati. Taṃ dakkhiṇaṃ arahati, dakkhiṇāya vā hito yasmā naṃ mahapphalakaraṇatāya visodhetīti dakkhiṇeyyo.",
  "anya-e0101n0:1347": "Ubho hatthe sirasmiṃ patiṭṭhapetvā sabbalokena kayiramānaṃ añjalikammaṃ arahatīti añjalikaraṇīyo.",
  "anya-e0101n0:1348_0": "Anuttaraṃ puññakkhettaṃ lokassāti sabbalokassa asadisaṃ puññavirūhanaṭṭhānaṃ. Yathā",
  "anya-e0101n0:1348_1": "hi rañño vā amaccassa vā sālīnaṃ vā yavānaṃ vā virūhanaṭṭhānaṃ rañño sālikkhettaṃ",
  "anya-e0101n0:1348_2": "rañño yavakkhettanti vuccati, evaṃ saṅgho sabbalokassa puññānaṃ virūhanaṭṭhānaṃ.",
  "anya-e0101n0:1348_3": "Saṅghaṃ nissāya hi lokassa nānappakārahitasukhasaṃvattanikāni puññāni virūhanti.",
  "anya-e0101n0:1348_4": "Tasmā saṅgho anuttaraṃ puññakkhettaṃ lokassāti.",
  "anya-e0101n0:1349_0": "157. Evaṃ suppaṭipannatādibhede saṅghaguṇe anussarato neva tasmiṃ samaye rāgapariyuṭṭhitaṃ",
  "anya-e0101n0:1349_1": "cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ",
  "anya-e0101n0:1349_2": "samaye cittaṃ hoti saṅghaṃ ārabbhāti purimanayeneva vikkhambhitanīvaraṇassa ekakkhaṇe",
  "anya-e0101n0:1349_3": "jhānaṅgāni uppajjanti. Saṅghaguṇānaṃ pana gambhīratāya nānappakāraguṇānussaraṇādhimuttatāya",
  "anya-e0101n0:1349_4": "vā appanaṃ appatvā upacārappattameva jhānaṃ hoti. Tadetaṃ saṅghaguṇānussaraṇavasena",
  "anya-e0101n0:1349_5": "uppannattā saṅghānussaticceva saṅkhaṃ gacchati.",
  "anya-e0101n0:1350_0": "Imañca pana saṅghānussatiṃ anuyutto bhikkhu saṅghe sagāravo hoti sappatisso. Saddhādivepullaṃ",
  "anya-e0101n0:1350_1": "adhigacchati, pītipāmojjabahulo hoti, bhayabheravasaho, dukkhādhivāsanasamattho,",
  "anya-e0101n0:1350_2": "saṅghena saṃvāsasaññaṃ paṭilabhati. Saṅghaguṇānussatiyā ajjhāvutthañcassa sarīraṃ",
  "anya-e0101n0:1350_3": "sannipatitasaṅghamiva uposathāgāraṃ pūjārahaṃ hoti, saṅghaguṇādhigamāya cittaṃ namati,",
  "anya-e0101n0:1350_4": "vītikkamitabbavatthusamāyoge cassa sammukhā saṅghaṃ passato viya hirottappaṃ paccupaṭṭhāti,",
  "anya-e0101n0:1350_5": "uttari appaṭivijjhanto pana sugatiparāyano hoti.",
  "anya-e0101n0:1351": "Tasmā have appamādaṃ, kayirātha sumedhaso;",
  "anya-e0101n0:1352": "Evaṃ mahānubhāvāya, saṅghānussatiyā sadāti.",
  "anya-e0101n0:1353": "Idaṃ saṅghānussatiyaṃ vitthārakathāmukhaṃ.",
  "anya-e0101n0:1354": "4. Sīlānussatikathā",
  "anya-e0101n0:1355_0": "158. Sīlānussatiṃ bhāvetukāmena pana rahogatena paṭisallīnena “aho vata me sīlāni",
  "anya-e0101n0:1355_1": "akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "anya-e0101n0:1355_2": "samādhisaṃvattanikānī”ti evaṃ akhaṇḍatādiguṇavasena attano sīlāni anussaritabbāni.",
  "anya-e0101n0:1355_3": "Tāni ca gahaṭṭhena gahaṭṭhasīlāni, pabbajitena pabbajitasīlāni.",
  "anya-e0101n0:1356_0": "Gahaṭṭhasīlāni vā hontu pabbajitasīlāni vā, yesaṃ ādimhi vā ante vā ekampi na bhinnaṃ,",
  "anya-e0101n0:1356_1": "tāni pariyante chinnasāṭako viya na khaṇḍānīti akhaṇḍāni. Yesaṃ vemajjhe ekampi na",
  "anya-e0101n0:1356_2": "bhinnaṃ, tāni majjhe vinividdhasāṭako viya na chiddānīti acchiddāni. Yesaṃ paṭipāṭiyā",
  "anya-e0101n0:1356_3": "dve vā tīṇi vā na bhinnāni, tāni piṭṭhiyā vā kucchiyā vā uṭṭhitena dīghavaṭṭādisaṇṭhānena",
  "anya-e0101n0:1356_4": "visabhāgavaṇṇena kāḷarattādīnaṃ aññatarasarīravaṇṇā gāvī viya na sabalānīti asabalāni.",
  "anya-e0101n0:1356_5": "Yāni antarantarā na bhinnāni, tāni visabhāgabinduvicitrā gāvī viya na kammāsānīti",
  "anya-e0101n0:1356_6": "akammāsāni. Avisesena vā sabbānipi sattavidhena methunasaṃyogena kodhupanāhādīhi",
  "anya-e0101n0:1356_7": "ca pāpadhammehi anupahatattā akhaṇḍāni acchiddāni asabalāni akammāsāni. Tāniyeva",
  "anya-e0101n0:1356_8": "taṇhādāsabyato mocetvā bhujissabhāvakaraṇena bhujissāni. Buddhādīhi viññūhi pasatthattā",
  "anya-e0101n0:1356_9": "viññuppasatthāni. Taṇhādiṭṭhīhi aparāmaṭṭhatāya kenaci vā ayaṃ te sīlesu dosoti evaṃ",
  "anya-e0101n0:1356_10": "parāmaṭṭhuṃ asakkuṇeyyatāya aparāmaṭṭhāni. Upacārasamādhiṃ appanāsamādhiṃ vā, atha",
  "anya-e0101n0:1356_11": "vā pana maggasamādhiṃ phalasamādhiñcāpi saṃvattentīti samādhisaṃvattanikāni.",
  "anya-e0101n0:1357_0": "159. Evaṃ akhaṇḍatādiguṇavasena attano sīlāni anussarato nevassa tasmiṃ samaye rāgapariyuṭṭhitaṃ",
  "anya-e0101n0:1357_1": "cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ",
  "anya-e0101n0:1357_2": "samaye cittaṃ hoti, sīlaṃ ārabbhāti purimanayeneva vikkhambhitanīvaraṇassa ekakkhaṇe",
  "anya-e0101n0:1357_3": "jhānaṅgāni uppajjanti. Sīlaguṇānaṃ pana gambhīratāya nānappakāraguṇānussaraṇādhimuttatāya",
  "anya-e0101n0:1357_4": "vā appanaṃ appatvā upacārappattameva jhānaṃ hoti. Tadetaṃ sīlaguṇānussaraṇavasena",
  "anya-e0101n0:1357_5": "uppannattā sīlānussaticceva saṅkhaṃ gacchati.",
  "anya-e0101n0:1358_0": "Imañca pana sīlānussatiṃ anuyutto bhikkhu sikkhāya sagāravo hoti sabhāgavutti, paṭisanthāre",
  "anya-e0101n0:1358_1": "appamatto, attānuvādādibhayavirahito, aṇumattesu vajjesu bhayadassāvī, saddhādivepullaṃ",
  "anya-e0101n0:1358_2": "adhigacchati, pītipāmojjabahulo hoti. Uttari appaṭivijjhanto pana sugatiparāyano hoti.",
  "anya-e0101n0:1359": "Tasmā have appamādaṃ, kayirātha sumedhaso;",
  "anya-e0101n0:1360": "Evaṃ mahānubhāvāya, sīlānussatiyā sadāti.",
  "anya-e0101n0:1361": "Idaṃ sīlānussatiyaṃ vitthārakathāmukhaṃ.",
  "anya-e0101n0:1362": "5. Cāgānussatikathā",
  "anya-e0101n0:1363_0": "160. Cāgānussatiṃ bhāvetukāmena pana pakatiyā cāgādhimuttena niccappavattadānasaṃvibhāgena",
  "anya-e0101n0:1363_1": "bhavitabbaṃ. Atha vā pana bhāvanaṃ ārabhantena ito dāni pabhuti sati paṭiggāhake",
  "anya-e0101n0:1363_2": "antamaso ekālopamattampi dānaṃ adatvā na bhuñjissāmīti samādānaṃ katvā taṃdivasaṃ",
  "anya-e0101n0:1363_3": "guṇavisiṭṭhesu paṭiggāhakesu yathāsatti yathābalaṃ dānaṃ datvā tattha nimittaṃ gaṇhitvā",
  "anya-e0101n0:1363_4": "rahogatena paṭisallīnena “lābhā vata me suladdhaṃ vata me, yohaṃ maccheramalapariyuṭṭhitāya",
  "anya-e0101n0:1363_5": "pajāya vigatamalamaccherena cetasā viharāmi muttacāgo payatapāṇi vossaggarato yācayogo",
  "anya-e0101n0:1363_6": "dānasaṃvibhāgarato”ti evaṃ vigatamalamaccheratādiguṇavasena attano cāgo anussaritabbo.",
  "anya-e0101n0:1364_0": "Tattha lābhā vata meti mayhaṃ vata lābhā, ye ime “āyuṃ kho pana datvā āyussa bhāgī",
  "anya-e0101n0:1364_1": "hoti dibbassa vā mānusassa vā” iti ca, “dadaṃ piyo hoti bhajanti naṃ bahū” iti ca,",
  "anya-e0101n0:1364_2": "“dadamāno piyo hoti, sataṃ dhammaṃ anukkamaṃ” iti ca evamādīhi nayehi bhagavatā dāyakassa",
  "anya-e0101n0:1364_3": "lābhā saṃvaṇṇitā, te mayhaṃ avassaṃ bhāginoti adhippāyo. Suladdhaṃ vata meti yaṃ",
  "anya-e0101n0:1364_4": "mayā idaṃ sāsanaṃ manussattaṃ vā laddhaṃ, taṃ suladdhaṃ vata me. Kasmā? Yohaṃ maccheramalapariyuṭṭhitāya",
  "anya-e0101n0:1364_5": "pajāya…pe… dānasaṃvibhāgaratoti.",
  "anya-e0101n0:1365_0": "Tattha maccheramalapariyuṭṭhitāyāti maccheramalena abhibhūtāya. Pajāyāti pajāyanavasena",
  "anya-e0101n0:1365_1": "sattā vuccanti. Tasmā attano sampattīnaṃ parasādhāraṇabhāvamasahanalakkhaṇena cittassa",
  "anya-e0101n0:1365_2": "pabhassarabhāvadūsakānaṃ kaṇhadhammānaṃ aññatarena maccheramalena abhibhūtesu sattesūti",
  "anya-e0101n0:1365_3": "ayamettha attho. Vigatamalamaccherenāti aññesampi rāgadosādimalānañceva maccherassa",
  "anya-e0101n0:1365_4": "ca vigatattā vigatamalamaccherena. Cetasā viharāmīti yathāvuttappakāracitto hutvā",
  "anya-e0101n0:1365_5": "vasāmīti attho. Suttesu pana mahānāmasakkassa sotāpannassa sato nissayavihāraṃ pucchato",
  "anya-e0101n0:1365_6": "nissayavihāravasena desitattā agāraṃ ajjhāvasāmīti vuttaṃ. Tattha abhibhavitvā vasāmīti attho.",
  "anya-e0101n0:1366_0": "Muttacāgoti vissaṭṭhacāgo. Payatapāṇīti parisuddhahattho. Sakkaccaṃ sahatthā deyyadhammaṃ",
  "anya-e0101n0:1366_1": "dātuṃ sadā dhotahatthoyevāti vuttaṃ hoti. Vossaggaratoti vossajjanaṃ vossaggo, pariccāgoti",
  "anya-e0101n0:1366_2": "attho. Tasmiṃ vossagge satatābhiyogavasena ratoti vossaggarato. Yācayogoti yaṃ yaṃ",
  "anya-e0101n0:1366_3": "pare yācanti, tassa tassa dānato yācanayogoti attho. Yājayogotipi pāṭho. Yajanasaṅkhātena",
  "anya-e0101n0:1366_4": "yājena yuttoti attho. Dānasaṃvibhāgaratoti dāne ca saṃvibhāge ca rato. Ahañhi dānañca",
  "anya-e0101n0:1366_5": "demi, attanā paribhuñjitabbatopi ca saṃvibhāgaṃ karomi, ettheva casmi ubhaye ratoti",
  "anya-e0101n0:1366_6": "evaṃ anussaratīti attho.",
  "anya-e0101n0:1367_0": "161. Tassevaṃ vigatamalamaccheratādiguṇavasena attano cāgaṃ anussarato neva tasmiṃ",
  "anya-e0101n0:1367_1": "samaye rāgapariyuṭṭhitaṃ cittaṃ hoti. Na dosa…pe… na mohapariyuṭṭhitaṃ cittaṃ hoti.",
  "anya-e0101n0:1367_2": "Ujugatamevassa tasmiṃ samaye cittaṃ hoti cāgaṃ ārabbhāti purimanayeneva vikkhambhitanīvaraṇassa",
  "anya-e0101n0:1367_3": "ekakkhaṇe jhānaṅgāni uppajjanti. Cāgaguṇānaṃ pana gambhīratāya nānappakāracāgaguṇānussaraṇādhimuttatāya",
  "anya-e0101n0:1367_4": "vā appanaṃ appatvā upacārappattameva jhānaṃ hoti. Tadetaṃ cāgaguṇānussaraṇavasena",
  "anya-e0101n0:1367_5": "uppannattā cāgānussaticceva saṅkhaṃ gacchati.",
  "anya-e0101n0:1368_0": "Imañca pana cāgānussatiṃ anuyutto bhikkhu bhiyyoso mattāya cāgādhimutto hoti, alobhajjhāsayo,",
  "anya-e0101n0:1368_1": "mettāya anulomakārī, visārado, pītipāmojjabahulo, uttari appaṭivijjhanto pana sugatiparāyano hoti.",
  "anya-e0101n0:1369": "Tasmā have appamādaṃ, kayirātha sumedhaso;",
  "anya-e0101n0:1370": "Evaṃ mahānubhāvāya, cāgānussatiyā sadāti.",
  "anya-e0101n0:1371": "Idaṃ cāgānussatiyaṃ vitthārakathāmukhaṃ.",
  "anya-e0101n0:1372": "6. Devatānussatikathā",
  "anya-e0101n0:1373_0": "162. Devatānussatiṃ bhāvetukāmena pana ariyamaggavasena samudāgatehi saddhādīhi guṇehi",
  "anya-e0101n0:1373_1": "samannāgatena bhavitabbaṃ. Tato rahogatena paṭisallīnena “santi devā cātumahārājikā,",
  "anya-e0101n0:1373_2": "santi devā tāvatiṃsā, yāmā, tusitā, nimmānaratino, paranimmitavasavattino, santi",
  "anya-e0101n0:1373_3": "devā brahmakāyikā, santi devā tatuttari, yathārūpāya saddhāya samannāgatā tā devatā",
  "anya-e0101n0:1373_4": "ito cutā tattha upapannā, mayhampi tathārūpā saddhā saṃvijjati. Yathārūpena sīlena.",
  "anya-e0101n0:1373_5": "Yathārūpena sutena. Yathārūpena cāgena. Yathārūpāya paññāya samannāgatā tā devatā",
  "anya-e0101n0:1373_6": "ito cutā tattha upapannā, mayhampi tathārūpā paññā saṃvijjatī”ti evaṃ devatā sakkhiṭṭhāne",
  "anya-e0101n0:1373_7": "ṭhapetvā attano saddhādiguṇā anussaritabbā.",
  "anya-e0101n0:1374_0": "Sutte pana yasmiṃ mahānāma samaye ariyasāvako attano ca tāsañca devatānaṃ saddhañca",
  "anya-e0101n0:1374_1": "sīlañca sutañca cāgañca paññañca anussarati, nevassa tasmiṃ samaye rāgapariyuṭṭhitaṃ",
  "anya-e0101n0:1374_2": "cittaṃ hotīti vuttaṃ. Kiñcāpi vuttaṃ, atha kho taṃ sakkhiṭṭhāne ṭhapetabbadevatānaṃ",
  "anya-e0101n0:1374_3": "attano saddhādīhi samānaguṇadīpanatthaṃ vuttanti veditabbaṃ. Aṭṭhakathāyañhi devatā",
  "anya-e0101n0:1374_4": "sakkhiṭṭhāne ṭhapetvā attano guṇe anussaratīti daḷhaṃ katvā vuttaṃ.",
  "anya-e0101n0:1375_0": "163. Tasmā pubbabhāge devatānaṃ guṇe anussaritvā aparabhāge attano saṃvijjamāne saddhādiguṇe",
  "anya-e0101n0:1375_1": "anussarato cassa neva tasmiṃ samaye rāgapariyuṭṭhitaṃ cittaṃ hoti. Na dosa…pe… na",
  "anya-e0101n0:1375_2": "mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hoti devatā ārabbhāti",
  "anya-e0101n0:1375_3": "purimanayeneva vikkhambhitanīvaraṇassa ekakkhaṇe jhānaṅgāni uppajjanti. Saddhādiguṇānaṃ",
  "anya-e0101n0:1375_4": "pana gambhīratāya nānappakāraguṇānussaraṇādhimuttatāya vā appanaṃ appatvā upacārappattameva",
  "anya-e0101n0:1375_5": "jhānaṃ hoti. Tadetaṃ devatānaṃ guṇasadisasaddhādiguṇānussaraṇavasena devatānussaticceva saṅkhaṃ gacchati.",
  "anya-e0101n0:1376_0": "Imañca pana devatānussatiṃ anuyutto bhikkhu devatānaṃ piyo hoti manāpo, bhiyyoso",
  "anya-e0101n0:1376_1": "mattāya saddhādivepullaṃ adhigacchati, pītipāmojjabahulo viharati. Uttari appaṭivijjhanto",
  "anya-e0101n0:1376_2": "pana sugatiparāyano hoti.",
  "anya-e0101n0:1377": "Tasmā have appamādaṃ, kayirātha sumedhaso;",
  "anya-e0101n0:1378": "Evaṃ mahānubhāvāya, devatānussatiyā sadāti.",
  "anya-e0101n0:1379": "Idaṃ devatānussatiyaṃ vitthārakathāmukhaṃ.",
  "anya-e0101n0:1380": "Pakiṇṇakakathā",
  "anya-e0101n0:1381_0": "164. Yaṃ pana etāsaṃ vitthāradesanāyaṃ “ujugatamevassa tasmiṃ samaye cittaṃ hoti",
  "anya-e0101n0:1381_1": "tathāgataṃ ārabbhā”tiādīni vatvā “ujugatacitto kho pana, mahānāma, ariyasāvako labhati",
  "anya-e0101n0:1381_2": "atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti",
  "anya-e0101n0:1381_3": "jāyatī”ti vuttaṃ, tattha itipi so bhagavātiādīnaṃ atthaṃ nissāya uppannaṃ tuṭṭhiṃ",
  "anya-e0101n0:1381_4": "sandhāya labhati atthavedanti vuttaṃ. Pāḷiṃ nissāya uppannaṃ tuṭṭhiṃ sandhāya labhati",
  "anya-e0101n0:1381_5": "dhammavedaṃ. Ubhayavasena labhati dhammūpasaṃhitaṃ pāmojjanti vuttanti veditabbaṃ.",
  "anya-e0101n0:1382_0": "Yañca devatānussatiyaṃ devatā ārabbhāti vuttaṃ, taṃ pubbabhāge devatā ārabbha pavattacittavasena",
  "anya-e0101n0:1382_1": "devatāguṇasadise vā devatābhāvanipphādake guṇe ārabbha pavattacittavasena vuttanti veditabbaṃ.",
  "anya-e0101n0:1383_0": "165. Imā pana cha anussatiyo ariyasāvakānaññeva ijjhanti. Tesaṃ hi buddhadhammasaṅghaguṇā",
  "anya-e0101n0:1383_1": "pākaṭā honti. Te ca akhaṇḍatādiguṇehi sīlehi, vigatamalamaccherena cāgena, mahānubhāvānaṃ",
  "anya-e0101n0:1383_2": "devatānaṃ guṇasadisehi saddhādiguṇehi samannāgatā. Mahānāmasutte ca sotāpannassa",
  "anya-e0101n0:1383_3": "nissayavihāraṃ puṭṭhena bhagavatā sotāpannassa nissayavihāradassanatthameva etā vitthārato kathitā.",
  "anya-e0101n0:1384_0": "Gedhasuttepi “idha, bhikkhave, ariyasāvako tathāgataṃ anussarati, itipi so bhagavā…pe…",
  "anya-e0101n0:1384_1": "ujugatamevassa tasmiṃ samaye cittaṃ hoti nikkhantaṃ muttaṃ vuṭṭhitaṃ gedhamhā. Gedhoti",
  "anya-e0101n0:1384_2": "kho, bhikkhave, pañcannetaṃ kāmaguṇānamadhivacanaṃ. Idampi kho, bhikkhave, ārammaṇaṃ",
  "anya-e0101n0:1384_3": "karitvā evamidhekacce sattā visujjhantī”ti evaṃ ariyasāvakassa anussativasena cittaṃ",
  "anya-e0101n0:1384_4": "visodhetvā uttari paramatthavisuddhiadhigamatthāya kathitā.",
  "anya-e0101n0:1385_0": "Āyasmatā mahākaccānena desite sambādhokāsasuttepi “acchariyaṃ, āvuso, abbhutaṃ, āvuso,",
  "anya-e0101n0:1385_1": "yāvañcidaṃ tena bhagavatā jānatā passatā arahatā sammāsambuddhena sambādhe okāsādhigamo",
  "anya-e0101n0:1385_2": "anubuddho sattānaṃ visuddhiyā…pe… nibbānassa sacchikiriyāya yadidaṃ cha anussatiṭṭhānāni.",
  "anya-e0101n0:1385_3": "Katamāni cha? Idhāvuso, ariyasāvako tathāgataṃ anussarati…pe… evamidhekacce sattā",
  "anya-e0101n0:1385_4": "visuddhidhammā bhavantī”ti evaṃ ariyasāvakasseva paramatthavisuddhidhammatāya okāsādhigamavasena kathitā.",
  "anya-e0101n0:1386_0": "Uposathasuttepi “kathañca, visākhe, ariyūposatho hoti? Upakkiliṭṭhassa, visākhe,",
  "anya-e0101n0:1386_1": "cittassa upakkamena pariyodapanā hoti. Kathañca, visākhe, upakkiliṭṭhassa cittassa",
  "anya-e0101n0:1386_2": "upakkamena pariyodapanā hoti? Idha, visākhe, ariyasāvako tathāgataṃ anussaratī”ti",
  "anya-e0101n0:1386_3": "evaṃ ariyasāvakasseva uposathaṃ upavasato cittavisodhanakammaṭṭhānavasena uposathassa",
  "anya-e0101n0:1386_4": "mahapphalabhāvadassanatthaṃ kathitā.",
  "anya-e0101n0:1387_0": "Ekādasanipātepi “saddho kho, mahānāma, ārādhako hoti, no assaddho. Āraddhavīriyo,",
  "anya-e0101n0:1387_1": "upaṭṭhitasati, samāhito, paññavā, mahānāma, ārādhako hoti, no duppañño. Imesu kho",
  "anya-e0101n0:1387_2": "tvaṃ, mahānāma, pañcasu dhammesu patiṭṭhāya cha dhamme uttari bhāveyyāsi. Idha tvaṃ,",
  "anya-e0101n0:1387_3": "mahānāma, tathāgataṃ anussareyyāsi itipi so bhagavā”ti evaṃ ariyasāvakasseva “tesaṃ",
  "anya-e0101n0:1387_4": "no, bhante, nānāvihārena viharataṃ kenassa vihārena viharitabba”nti pucchato vihāradassanatthaṃ kathitā.",
  "anya-e0101n0:1388_0": "166. Evaṃ santepi parisuddhasīlādiguṇasamannāgatena puthujjanenāpi manasi kātabbā.",
  "anya-e0101n0:1388_1": "Anussavavasenāpi hi buddhādīnaṃ guṇe anussarato cittaṃ pasīdatiyeva. Yassānubhāvena",
  "anya-e0101n0:1388_2": "nīvaraṇāni vikkhambhetvā uḷārapāmojjo vipassanaṃ ārabhitvā arahattaṃyeva sacchikareyya",
  "anya-e0101n0:1388_3": "kaṭaandhakāravāsī phussadevatthero viya.",
  "anya-e0101n0:1389_0": "So kirāyasmā mārena nimmitaṃ buddharūpaṃ disvā “ayaṃ tāva sarāgadosamoho evaṃ sobhati,",
  "anya-e0101n0:1389_1": "kathaṃ nu kho bhagavā na sobhati, so hi sabbaso vītarāgadosamoho”ti buddhārammaṇaṃ",
  "anya-e0101n0:1389_2": "pītiṃ paṭilabhitvā vipassanaṃ vaḍḍhetvā arahattaṃ pāpuṇīti.",
  "anya-e0101n0:1390": "Iti sādhujanapāmojjatthāya kate visuddhimagge",
  "anya-e0101n0:1391": "Samādhibhāvanādhikāre",
  "anya-e0101n0:1392": "Chaanussatiniddeso nāma",
  "anya-e0101n0:1393": "Sattamo paricchedo.",
  "anya-e0101n0:1394": "8. Anussatikammaṭṭhānaniddeso",
  "anya-e0101n0:1395": "Maraṇassatikathā",
  "anya-e0101n0:1396_0": "167. Idāni ito anantarāya maraṇassatiyā bhāvanāniddeso anuppatto. Tattha maraṇanti",
  "anya-e0101n0:1396_1": "ekabhavapariyāpannassa jīvitindriyassa upacchedo. Yaṃ panetaṃ arahantānaṃ vaṭṭadukkhasamucchedasaṅkhātaṃ",
  "anya-e0101n0:1396_2": "samucchedamaraṇaṃ, saṅkhārānaṃ khaṇabhaṅgasaṅkhātaṃ khaṇikamaraṇaṃ, rukkho mato lohaṃ",
  "anya-e0101n0:1396_3": "matantiādīsu sammutimaraṇañca, na taṃ idha adhippetaṃ.",
  "anya-e0101n0:1397_0": "Yampi cetaṃ adhippetaṃ, taṃ kālamaraṇaṃ akālamaraṇanti duvidhaṃ hoti. Tattha kālamaraṇaṃ",
  "anya-e0101n0:1397_1": "puññakkhayena vā āyukkhayena vā ubhayakkhayena vā hoti. Akālamaraṇaṃ kammupacchedakakammavasena.",
  "anya-e0101n0:1398_0": "Tattha yaṃ vijjamānāyapi āyusantānajanakapaccayasampattiyā kevalaṃ paṭisandhijanakassa",
  "anya-e0101n0:1398_1": "kammassa vipakkavipākattā maraṇaṃ hoti, idaṃ puññakkhayena maraṇaṃ nāma. Yaṃ gatikālāhārādisampattiyā",
  "anya-e0101n0:1398_2": "abhāvena ajjatanakālapurisānaṃ viya vassasatamattaparimāṇassa āyuno khayavasena maraṇaṃ",
  "anya-e0101n0:1398_3": "hoti, idaṃ āyukkhayena maraṇaṃ nāma. Yaṃ pana dūsīmārakalāburājādīnaṃ viya taṅkhaṇaññeva",
  "anya-e0101n0:1398_4": "ṭhānācāvanasamatthena kammunā upacchinnasantānānaṃ, purimakammavasena vā satthaharaṇādīhi",
  "anya-e0101n0:1398_5": "upakkamehi upacchijjamānasantānānaṃ maraṇaṃ hoti, idaṃ akālamaraṇaṃ nāma. Taṃ sabbampi",
  "anya-e0101n0:1398_6": "vuttappakārena jīvitindriyupacchedena saṅgahitaṃ. Iti jīvitindriyupacchedasaṅkhātassa",
  "anya-e0101n0:1398_7": "maraṇassa saraṇaṃ maraṇassati.",
  "anya-e0101n0:1399_0": "168. Taṃ bhāvetukāmena rahogatena paṭisallīnena “maraṇaṃ bhavissati, jīvitindriyaṃ",
  "anya-e0101n0:1399_1": "upacchijjissatī”ti vā, “maraṇaṃ maraṇa”nti vā yoniso manasikāro pavattetabbo. Ayoniso",
  "anya-e0101n0:1399_2": "pavattayato hi iṭṭhajanamaraṇānussaraṇe soko uppajjati vijātamātuyā piyaputtamaraṇānussaraṇe",
  "anya-e0101n0:1399_3": "viya. Aniṭṭhajanamaraṇānussaraṇe pāmojjaṃ uppajjati verīnaṃ verimaraṇānussaraṇe viya.",
  "anya-e0101n0:1399_4": "Majjhattajanamaraṇānussaraṇe saṃvego na uppajjati matakaḷevaradassane chavaḍāhakassa",
  "anya-e0101n0:1399_5": "viya. Attano maraṇānussaraṇe santāso uppajjati ukkhittāsikaṃ vadhakaṃ disvā bhīrukajātikassa",
  "anya-e0101n0:1399_6": "viya. Tadetaṃ sabbampi satisaṃvegañāṇavirahato hoti. Tasmā tattha tattha hatamatasatte",
  "anya-e0101n0:1399_7": "oloketvā diṭṭhapubbasampattīnaṃ sattānaṃ matānaṃ maraṇaṃ āvajjetvā satiñca saṃvegañca",
  "anya-e0101n0:1399_8": "ñāṇañca yojetvā “maraṇaṃ bhavissatī”tiādinā nayena manasikāro pavattetabbo. Evaṃ",
  "anya-e0101n0:1399_9": "pavattento hi yoniso pavatteti, upāyena pavattetīti attho. Evaṃ pavattayatoyeva hi",
  "anya-e0101n0:1399_10": "ekaccassa nīvaraṇāni vikkhambhanti, maraṇārammaṇā sati saṇṭhāti, upacārappattameva kammaṭṭhānaṃ hoti.",
  "anya-e0101n0:1400_0": "169. Yassa pana ettāvatā na hoti, tena vadhakapaccupaṭṭhānato, sampattivipattito,",
  "anya-e0101n0:1400_1": "upasaṃharaṇato, kāyabahusādhāraṇato, āyudubbalato, animittato, addhānaparicchedato,",
  "anya-e0101n0:1400_2": "khaṇaparittatoti imehi aṭṭhahākārehi maraṇaṃ anussaritabbaṃ.",
  "anya-e0101n0:1401_0": "Tattha vadhakapaccupaṭṭhānatoti vadhakassa viya paccupaṭṭhānato. Yathā hi imassa",
  "anya-e0101n0:1401_1": "sīsaṃ chindissāmīti asiṃ gahetvā gīvāya cārayamāno vadhako paccupaṭṭhitova hoti,",
  "anya-e0101n0:1401_2": "evaṃ maraṇampi paccupaṭṭhitamevāti anussaritabbaṃ. Kasmā? Saha jātiyā āgatato, jīvitaharaṇato",
  "anya-e0101n0:1401_3": "ca. Yathā hi ahicchattakamakuḷaṃ matthakena paṃsuṃ gahetvāva uggacchati, evaṃ sattā",
  "anya-e0101n0:1401_4": "jarāmaraṇaṃ gahetvāva nibbattanti. Tathā hi nesaṃ paṭisandhicittaṃ uppādānantarameva",
  "anya-e0101n0:1401_5": "jaraṃ patvā pabbatasikharato patitasilā viya bhijjati saddhiṃ sampayuttakhandhehi.",
  "anya-e0101n0:1401_6": "Evaṃ khaṇikamaraṇaṃ tāva saha jātiyā āgataṃ. Jātassa pana avassaṃ maraṇato idhādhippetamaraṇampi",
  "anya-e0101n0:1401_7": "saha jātiyā āgataṃ. Tasmā esa satto jātakālato paṭṭhāya yathā nāma uṭṭhito sūriyo",
  "anya-e0101n0:1401_8": "atthābhimukho gacchateva, gatagataṭṭhānato īsakampi na nivattati. Yathā vā nadī pabbateyyā",
  "anya-e0101n0:1401_9": "sīghasotā hārahārinī sandateva vattateva īsakampi na nivattati, evaṃ īsakampi anivattamāno",
  "anya-e0101n0:1401_10": "maraṇābhimukhova yāti. Tena vuttaṃ –",
  "anya-e0101n0:1402": "“Yamekarattiṃ paṭhamaṃ, gabbhe vasati māṇavo;",
  "anya-e0101n0:1403": "Abbhuṭṭhitova so yāti, sa gacchaṃ na nivattatī”ti. ;",
  "anya-e0101n0:1404_0": "Evaṃ gacchato cassa gimhābhitattānaṃ kunnadīnaṃ khayo viya, pāto āporasānugatabandhanānaṃ",
  "anya-e0101n0:1404_1": "dumapphalānaṃ patanaṃ viya, muggarābhitāḷitānaṃ mattikabhājanānaṃ bhedo viya, sūriyarasmisamphuṭṭhānaṃ",
  "anya-e0101n0:1404_2": "ussāvabindūnaṃ viddhaṃsanaṃ viya ca maraṇameva āsannaṃ hoti. Tenāha –",
  "anya-e0101n0:1405": "“Accayanti ahorattā, jīvitamuparujjhati;",
  "anya-e0101n0:1406": "Āyu khīyati maccānaṃ, kunnadīnaṃva odakaṃ. ;",
  "anya-e0101n0:1407": "“Phalānamiva pakkānaṃ, pāto papatato bhayaṃ;",
  "anya-e0101n0:1408": "Evaṃ jātāna maccānaṃ, niccaṃ maraṇato bhayaṃ.",
  "anya-e0101n0:1409": "“Yathāpi kumbhakārassa, kataṃ mattikabhājanaṃ;",
  "anya-e0101n0:1410": "Khuddakañca mahantañca, yaṃ pakkaṃ yañca āmakaṃ;",
  "anya-e0101n0:1411": "Sabbaṃ bhedanapariyantaṃ, evaṃ maccāna jīvitaṃ’. ;",
  "anya-e0101n0:1412": "“Ussāvova tiṇaggamhi, sūriyuggamanaṃ pati;",
  "anya-e0101n0:1413": "Evamāyu manussānaṃ, mā maṃ amma nivārayā”ti. ;",
  "anya-e0101n0:1414_0": "Evaṃ ukkhittāsiko vadhako viya saha jātiyā āgataṃ panetaṃ maraṇaṃ gīvāya asiṃ cārayamāno",
  "anya-e0101n0:1414_1": "so vadhako viya jīvitaṃ haratiyeva, na aharitvā nivattati. Tasmā saha jātiyā āgatato,",
  "anya-e0101n0:1414_2": "jīvitaharaṇato ca ukkhittāsiko vadhako viya maraṇampi paccupaṭṭhitamevāti evaṃ vadhakapaccupaṭṭhānato",
  "anya-e0101n0:1414_3": "maraṇaṃ anussaritabbaṃ.",
  "anya-e0101n0:1415": "170. Sampattivipattitoti idha sampatti nāma tāvadeva sobhati, yāva naṃ vipatti nābhibhavati, na ca sā sampatti nāma atthi, yā vipattiṃ atikkamma tiṭṭheyya. Tathā hi –",
  "anya-e0101n0:1416": "“Sakalaṃ mediniṃ bhutvā, datvā koṭisataṃ sukhī;",
  "anya-e0101n0:1417": "Aḍḍhāmalakamattassa, ante issarataṃ gato.",
  "anya-e0101n0:1418": "“Teneva dehabandhena, puññamhi khayamāgate;",
  "anya-e0101n0:1419": "Maraṇābhimukho sopi, asoko sokamāgato”ti.",
  "anya-e0101n0:1420_0": "Apica sabbaṃ ārogyaṃ byādhipariyosānaṃ, sabbaṃ yobbanaṃ jarāpariyosānaṃ, sabbaṃ jīvitaṃ",
  "anya-e0101n0:1420_1": "maraṇapariyosānaṃ, sabboyeva lokasannivāso jātiyā anugato, jarāya anusaṭo, byādhinā",
  "anya-e0101n0:1420_2": "abhibhūto, maraṇena abbhāhato. Tenāha –",
  "anya-e0101n0:1421": "“Yathāpi selā vipulā, nabhaṃ āhacca pabbatā;",
  "anya-e0101n0:1422": "Samantā anupariyeyyuṃ, nippothentā catuddisā.",
  "anya-e0101n0:1423": "“Evaṃ jarā ca maccu ca, adhivattanti pāṇine;",
  "anya-e0101n0:1424": "Khattiye brāhmaṇe vesse, sudde caṇḍālapukkuse;",
  "anya-e0101n0:1425": "Na kiñci parivajjeti, sabbamevābhimaddati.",
  "anya-e0101n0:1426": "“Na tattha hatthīnaṃ bhūmi, na rathānaṃ na pattiyā;",
  "anya-e0101n0:1427": "Na cāpi mantayuddhena, sakkā jetuṃ dhanena vā”ti. ;",
  "anya-e0101n0:1428": "Evaṃ jīvitasampattiyā maraṇavipattipariyosānataṃ vavatthapentena sampattivipattito maraṇaṃ anussaritabbaṃ.",
  "anya-e0101n0:1429_0": "171. Upasaṃharaṇatoti parehi saddhiṃ attano upasaṃharaṇato. Tattha sattahākārehi",
  "anya-e0101n0:1429_1": "upasaṃharaṇato maraṇaṃ anussaritabbaṃ, yasamahattato, puññamahattato, thāmamahattato,",
  "anya-e0101n0:1429_2": "iddhimahattato, paññāmahattato, paccekabuddhato, sammāsambuddhatoti. Kathaṃ? Idaṃ",
  "anya-e0101n0:1429_3": "maraṇaṃ nāma mahāyasānaṃ mahāparivārānaṃ sampannadhanavāhanānaṃ mahāsammatamandhātumahāsudassana",
  "anya-e0101n0:1429_4": "daḷhanemi nimippabhutīnampi upari nirāsaṅkameva patitaṃ, kimaṅgaṃ pana mayhaṃ upari na patissati?",
  "anya-e0101n0:1430": "Mahāyasā rājavarā, mahāsammataādayo;",
  "anya-e0101n0:1431": "Tepi maccuvasaṃ pattā, mādisesu kathāva kāti.",
  "anya-e0101n0:1432": "Evaṃ tāva yasamahattato anussaritabbaṃ.",
  "anya-e0101n0:1433": "Kathaṃ puññamahattato?",
  "anya-e0101n0:1434": "Jotiko jaṭilo uggo, meṇḍako atha puṇṇako;",
  "anya-e0101n0:1435": "Ete caññe ca ye loke, mahāpuññāti vissutā;",
  "anya-e0101n0:1436": "Sabbe maraṇamāpannā, mādisesu kathāva kāti.",
  "anya-e0101n0:1437": "Evaṃ puññamahattato anussaritabbaṃ.",
  "anya-e0101n0:1438": "Kathaṃ thāmamahattato?",
  "anya-e0101n0:1439": "Vāsudevo baladevo, bhīmaseno yudhiṭṭhilo;",
  "anya-e0101n0:1440": "Cānuro yo mahāmallo, antakassa vasaṃ gatā.",
  "anya-e0101n0:1441": "Evaṃ thāmabalūpetā, iti lokamhi vissutā;",
  "anya-e0101n0:1442": "Etepi maraṇaṃ yātā, mādisesu kathāva kāti.",
  "anya-e0101n0:1443": "Evaṃ thāmamahattato anussaritabbaṃ.",
  "anya-e0101n0:1444": "Kathaṃ iddhimahattato?",
  "anya-e0101n0:1445": "Pādaṅguṭṭhakamattena, vejayantamakampayi;",
  "anya-e0101n0:1446": "Yo nāmiddhimataṃ seṭṭho, dutiyo aggasāvako.",
  "anya-e0101n0:1447": "Sopi maccumukhaṃ ghoraṃ, migo sīhamukhaṃ viya;",
  "anya-e0101n0:1448": "Paviṭṭho saha iddhīhi, mādisesu kathāva kāti.",
  "anya-e0101n0:1449": "Evaṃ iddhimahattato anussaritabbaṃ.",
  "anya-e0101n0:1450": "Kathaṃ paññāmahattato?",
  "anya-e0101n0:1451": "Lokanāthaṃ ṭhapetvāna, ye caññe atthi pāṇino;",
  "anya-e0101n0:1452": "Paññāya sāriputtassa, kalaṃ nāgghanti soḷasiṃ.",
  "anya-e0101n0:1453": "Evaṃ nāma mahāpañño, paṭhamo aggasāvako;",
  "anya-e0101n0:1454": "Maraṇassa vasaṃ patto, mādisesu kathāva kāti.",
  "anya-e0101n0:1455": "Evaṃ paññāmahattato anussaritabbaṃ.",
  "anya-e0101n0:1456_0": "Kathaṃ paccekabuddhato? Yepi te attano ñāṇavīriyabalena sabbakilesasattunimmathanaṃ",
  "anya-e0101n0:1456_1": "katvā paccekabodhiṃ pattā khaggavisāṇakappā sayambhuno, tepi maraṇato na muttā, kuto",
  "anya-e0101n0:1456_2": "panāhaṃ muccissāmīti.",
  "anya-e0101n0:1457": "Taṃ taṃ nimittamāgamma, vīmaṃsantā mahesayo;",
  "anya-e0101n0:1458": "Sayambhuññāṇatejena, ye pattā āsavakkhayaṃ.",
  "anya-e0101n0:1459": "Ekacariyanivāsena, khaggasiṅgasamūpamā;",
  "anya-e0101n0:1460": "Tepi nātigatā maccuṃ, mādisesu kathāva kāti.",
  "anya-e0101n0:1461": "Evaṃ paccekabuddhato anussaritabbaṃ.",
  "anya-e0101n0:1462_0": "Kathaṃ sammāsambuddhato? Yopi so bhagavā asītianubyañjanapaṭimaṇḍitadvattiṃsamahāpurisalakkhaṇavicitrarūpakāyo",
  "anya-e0101n0:1462_1": "sabbākāraparisuddhasīlakkhandhādiguṇaratanasamiddhadhammakāyo yasamahattapuññamahattathāmamahattaiddhimahattapaññāmahattānaṃ",
  "anya-e0101n0:1462_2": "pāraṃ gato asamo asamasamo appaṭipuggalo arahaṃ sammāsambuddho, sopi salilavuṭṭhinipātena",
  "anya-e0101n0:1462_3": "mahāaggikkhandho viya maraṇavuṭṭhinipātena ṭhānaso vūpasanto.",
  "anya-e0101n0:1463": "Evaṃ mahānubhāvassa, yaṃ nāmetaṃ mahesino;",
  "anya-e0101n0:1464": "Na bhayena na lajjāya, maraṇaṃ vasamāgataṃ.",
  "anya-e0101n0:1465": "Nillajjaṃ vītasārajjaṃ, sabbasattābhimaddanaṃ;",
  "anya-e0101n0:1466": "Tayidaṃ mādisaṃ sattaṃ, kathaṃ nābhibhavissatīti.",
  "anya-e0101n0:1467": "Evaṃ sammāsambuddhato anussaritabbaṃ.",
  "anya-e0101n0:1468_0": "Tassevaṃ yasamahattatādisampannehi parehi saddhiṃ maraṇasāmaññatāya attānaṃ upasaṃharitvā",
  "anya-e0101n0:1468_1": "tesaṃ viya sattavisesānaṃ mayhampi maraṇaṃ bhavissatīti anussarato upacārappattaṃ",
  "anya-e0101n0:1468_2": "kammaṭṭhānaṃ hotīti. Evaṃ upasaṃharaṇato maraṇaṃ anussaritabbaṃ.",
  "anya-e0101n0:1469_0": "172. Kāyabahusādhāraṇatoti ayaṃ kāyo bahusādhāraṇo. Asītiyā tāva kimikulānaṃ sādhāraṇo,",
  "anya-e0101n0:1469_1": "tattha chavinissitā pāṇā chaviṃ khādanti, cammanissitā cammaṃ khādanti, maṃsanissitā",
  "anya-e0101n0:1469_2": "maṃsaṃ khādanti, nhārunissitā nhāruṃ khādanti, aṭṭhinissitā aṭṭhiṃ khādanti, miñjanissitā",
  "anya-e0101n0:1469_3": "miñjaṃ khādanti. Tattheva jāyanti jīyanti mīyanti, uccārapassāvaṃ karonti. Kāyova",
  "anya-e0101n0:1469_4": "nesaṃ sūtigharañceva gilānasālā ca susānañca vaccakuṭi ca passāvadoṇikā ca. Svāyaṃ",
  "anya-e0101n0:1469_5": "tesampi kimikulānaṃ pakopena maraṇaṃ nigacchatiyeva. Yathā ca asītiyā kimikulānaṃ,",
  "anya-e0101n0:1469_6": "evaṃ ajjhattikānaṃyeva anekasatānaṃ rogānaṃ bāhirānañca ahivicchikādīnaṃ maraṇassa",
  "anya-e0101n0:1469_7": "paccayānaṃ sādhāraṇo.",
  "anya-e0101n0:1470_0": "Yathā hi catumahāpathe ṭhapite lakkhamhi sabbadisāhi āgatā sarasattitomarapāsāṇādayo",
  "anya-e0101n0:1470_1": "nipatanti, evaṃ kāyepi sabbupaddavā nipatanti. Svāyaṃ tesampi upaddavānaṃ nipātena",
  "anya-e0101n0:1470_2": "maraṇaṃ nigacchatiyeva. Tenāha bhagavā – “idha, bhikkhave, bhikkhu divase nikkhante",
  "anya-e0101n0:1470_3": "rattiyā paṭihitāya iti paṭisañcikkhati, bahukā kho me paccayā maraṇassa, ahi vā maṃ",
  "anya-e0101n0:1470_4": "ḍaṃseyya, vicchiko vā maṃ ḍaṃseyya, satapadī vā maṃ ḍaṃseyya, tena me assa kālaṅkiriyā,",
  "anya-e0101n0:1470_5": "so mamassa antarāyo, upakkhalitvā vā papateyyaṃ, bhattaṃ vā me bhuttaṃ byāpajjeyya,",
  "anya-e0101n0:1470_6": "pittaṃ vā me kuppeyya, semhaṃ vā me kuppeyya, satthakā vā me vātā kuppeyyuṃ, tena",
  "anya-e0101n0:1470_7": "me assa kālaṅkiriyā, so mamassa antarāyo”ti. Evaṃ kāyabahusādhāraṇato maraṇaṃ anussaritabbaṃ.",
  "anya-e0101n0:1471_0": "173. Āyudubbalatoti āyu nāmetaṃ abalaṃ dubbalaṃ. Tathā hi sattānaṃ jīvitaṃ assāsapassāsūpanibaddhañceva",
  "anya-e0101n0:1471_1": "iriyāpathūpanibaddhañca sītuṇhūpanibaddhañca mahābhūtūpanibaddhañca āhārūpanibaddhañca.",
  "anya-e0101n0:1471_2": "Tadetaṃ assāsapassāsānaṃ samavuttitaṃ labhamānameva pavattati. Bahi nikkhantanāsikavāte",
  "anya-e0101n0:1471_3": "pana anto apavisante, paviṭṭhe vā anikkhamante mato nāma hoti. Catunnaṃ iriyāpathānampi",
  "anya-e0101n0:1471_4": "samavuttitaṃ labhamānameva pavattati. Aññataraññatarassa pana adhimattatāya āyusaṅkhārā",
  "anya-e0101n0:1471_5": "upacchijjanti. Sītuṇhānampi samavuttitaṃ labhamānameva pavattati. Atisītena pana",
  "anya-e0101n0:1471_6": "atiuṇhena vā abhibhūtassa vipajjati. Mahābhūtānampi samavuttitaṃ labhamānameva pavattati.",
  "anya-e0101n0:1471_7": "Pathavīdhātuyā pana āpodhātuādīnaṃ vā aññataraññatarassa pakopena balasampannopi",
  "anya-e0101n0:1471_8": "puggalo patthaddhakāyo vā atisārādivasena kilinnapūtikāyo vā mahāḍāhapareto vā sambhijjamānasandhibandhano",
  "anya-e0101n0:1471_9": "vā hutvā jīvitakkhayaṃ pāpuṇāti. Kabaḷīkārāhārampi yuttakāle labhantasseva jīvitaṃ",
  "anya-e0101n0:1471_10": "pavattati, āhāraṃ alabhamānassa pana parikkhayaṃ gacchatīti. Evaṃ āyudubbalato maraṇaṃ anussaritabbaṃ.",
  "anya-e0101n0:1472": "174. Animittatoti avavatthānato, paricchedābhāvatoti attho. Sattānaṃ hi –",
  "anya-e0101n0:1473": "Jīvitaṃ byādhi kālo ca, dehanikkhepanaṃ gati;",
  "anya-e0101n0:1474": "Pañcete jīvalokasmiṃ, animittā na nāyare.",
  "anya-e0101n0:1475_0": "Tattha jīvitaṃ tāva “ettakameva jīvitabbaṃ, na ito para”nti vavatthānābhāvato animittaṃ.",
  "anya-e0101n0:1475_1": "Kalalakālepi hi sattā maranti, abbudapesighanamāsikadvemāsatemāsacatumāsapañcamāsadasamāsakālepi.",
  "anya-e0101n0:1475_2": "Kucchito nikkhantasamayepi. Tato paraṃ vassasatassa antopi bahipi marantiyeva. Byādhipi",
  "anya-e0101n0:1475_3": "“imināva byādhinā sattā maranti, nāññenā”ti vavatthānābhāvato animitto. Cakkhurogenāpi",
  "anya-e0101n0:1475_4": "hi sattā maranti, sotarogādīnaṃ aññatarenāpi. Kālopi “imasmiṃyeva kāle maritabbaṃ,",
  "anya-e0101n0:1475_5": "nāññasmi”nti evaṃ vavatthānābhāvato animitto. Pubbaṇhepi hi sattā maranti, majjhanhikādīnaṃ",
  "anya-e0101n0:1475_6": "aññatarasmimpi. Dehanikkhepanampi “idheva mīyamānānaṃ dehena patitabbaṃ, nāññatrā”ti",
  "anya-e0101n0:1475_7": "evaṃ vavatthānābhāvato animittaṃ. Antogāme jātānaṃ hi bahigāmepi attabhāvo patati.",
  "anya-e0101n0:1475_8": "Bahigāme jātānampi antogāme. Tathā thalajānaṃ vā jale, jalajānaṃ vā thaleti anekappakārato",
  "anya-e0101n0:1475_9": "vitthāretabbaṃ. Gatipi “ito cutena idha nibbattitabba”nti evaṃ vavatthānābhāvato",
  "anya-e0101n0:1475_10": "animittā. Devalokato hi cutā manussesupi nibbattanti, manussalokato cutā devalokādīnampi",
  "anya-e0101n0:1475_11": "yattha katthaci nibbattantīti evaṃ yantayuttagoṇo viya gatipañcake loko samparivattatīti",
  "anya-e0101n0:1475_12": "evaṃ animittato maraṇaṃ anussaritabbaṃ.",
  "anya-e0101n0:1476_0": "175. Addhānaparicchedatoti manussānaṃ jīvitassa nāma etarahi paritto addhā. Yo ciraṃ",
  "anya-e0101n0:1476_1": "jīvati, so vassasataṃ, appaṃ vā bhiyyo. Tenāha bhagavā – “appamidaṃ, bhikkhave, manussānaṃ",
  "anya-e0101n0:1476_2": "āyu, gamanīyo samparāyo, kattabbaṃ kusalaṃ, caritabbaṃ brahmacariyaṃ, natthi jātassa",
  "anya-e0101n0:1476_3": "amaraṇaṃ. Yo, bhikkhave, ciraṃ jīvati, so vassasataṃ, appaṃ vā bhiyyoti.",
  "anya-e0101n0:1477": "Appamāyumanussānaṃ, hīḷeyya naṃ suporiso;",
  "anya-e0101n0:1478": "Careyyādittasīsova, natthi maccussa nāgamoti. ;",
  "anya-e0101n0:1479": "Aparampi āha – “bhūtapubbaṃ, bhikkhave, arako nāma satthā ahosī”ti sabbampi sattahi upamāhi alaṅkataṃ suttaṃ vitthāretabbaṃ.",
  "anya-e0101n0:1480_0": "Aparampi āha – “yocāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ",
  "anya-e0101n0:1480_1": "rattindivaṃ jīveyyaṃ, bhagavato sāsanaṃ manasikareyyaṃ, bahuṃ vata me kataṃ assāti.",
  "anya-e0101n0:1480_2": "Yocāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ divasaṃ jīveyyaṃ,",
  "anya-e0101n0:1480_3": "bhagavato sāsanaṃ manasikareyyaṃ, bahuṃ vata me kataṃ assāti. Yo cāyaṃ, bhikkhave,",
  "anya-e0101n0:1480_4": "bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ ekaṃ",
  "anya-e0101n0:1480_5": "piṇḍapātaṃ bhuñjāmi, bhagavato sāsanaṃ manasikareyyaṃ, bahuṃ vata me kataṃ assāti.",
  "anya-e0101n0:1480_6": "Yo cāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ,",
  "anya-e0101n0:1480_7": "yadantaraṃ cattāro pañca ālope saṅkhāditvā ajjhoharāmi, bhagavato sāsanaṃ manasikareyyaṃ,",
  "anya-e0101n0:1480_8": "bahuṃ vata me kataṃ assāti. Ime vuccanti, bhikkhave, bhikkhū pamattā viharanti, dandhaṃ",
  "anya-e0101n0:1480_9": "maraṇassatiṃ bhāventi āsavānaṃ khayāya. Yo ca khvāyaṃ, bhikkhave, bhikkhu evaṃ maraṇassatiṃ",
  "anya-e0101n0:1480_10": "bhāveti, aho vatāhaṃ tadantaraṃ jīveyyaṃ, yadantaraṃ ekaṃ ālopaṃ saṅkhāditvā ajjhoharāmi,",
  "anya-e0101n0:1480_11": "bhagavato sāsanaṃ manasikareyyaṃ, bahuṃ vata me kataṃ assāti. Yo cāyaṃ, bhikkhave,",
  "anya-e0101n0:1480_12": "bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ assasitvā",
  "anya-e0101n0:1480_13": "vā passasāmi, passasitvā vā assasāmi, bhagavato sāsanaṃ manasikareyyaṃ, bahuṃ vata",
  "anya-e0101n0:1480_14": "me kataṃ assāti. Ime vuccanti, bhikkhave, bhikkhū appamattā viharanti, tikkhaṃ maraṇassatiṃ",
  "anya-e0101n0:1480_15": "bhāventi āsavānaṃ khayāyā”ti. Evaṃ catupañcālopasaṅkhādanamattaṃ avissāsiyo paritto",
  "anya-e0101n0:1480_16": "jīvitassa addhāti evaṃ addhānaparicchedato maraṇaṃ anussaritabbaṃ.",
  "anya-e0101n0:1481_0": "176. Khaṇaparittatoti paramatthato hi atiparitto sattānaṃ jīvitakkhaṇo ekacittappavattimattoyeva.",
  "anya-e0101n0:1481_1": "Yathā nāma rathacakkaṃ pavattamānampi ekeneva nemippadesena pavattati, tiṭṭhamānampi",
  "anya-e0101n0:1481_2": "ekeneva tiṭṭhati, evameva ekacittakkhaṇikaṃ sattānaṃ jīvitaṃ. Tasmiṃ citte niruddhamatte",
  "anya-e0101n0:1481_3": "satto niruddhoti vuccati. Yathāha – “atīte cittakkhaṇe jīvittha, na jīvati, na jīvissati.",
  "anya-e0101n0:1481_4": "Anāgate cittakkhaṇe na jīvittha, na jīvati, jīvissati. Paccuppanne cittakkhaṇe na",
  "anya-e0101n0:1481_5": "jīvittha, jīvati, na jīvissati.",
  "anya-e0101n0:1482": "“Jīvitaṃ attabhāvo ca, sukhadukkhā ca kevalā;",
  "anya-e0101n0:1483": "Ekacittasamāyuttā, lahu so vattate khaṇo.",
  "anya-e0101n0:1484": "“Ye niruddhā marantassa, tiṭṭhamānassa vā idha;",
  "anya-e0101n0:1485": "Sabbepi sadisā khandhā, gatā appaṭisandhikā.",
  "anya-e0101n0:1486": "“Anibbattena na jāto, paccuppannena jīvati;",
  "anya-e0101n0:1487": "Cittabhaṅgā mato loko, paññatti paramatthiyā”ti. ;",
  "anya-e0101n0:1488": "Evaṃ khaṇaparittato maraṇaṃ anussaritabbaṃ.",
  "anya-e0101n0:1489_0": "177. Iti imesaṃ aṭṭhannaṃ ākārānaṃ aññataraññatarena anussaratopi punappunaṃ manasikāravasena",
  "anya-e0101n0:1489_1": "cittaṃ āsevanaṃ labhati, maraṇārammaṇā sati santiṭṭhati, nīvaraṇāni vikkhambhanti,",
  "anya-e0101n0:1489_2": "jhānaṅgāni pātubhavanti. Sabhāvadhammattā pana saṃvejanīyattā ca ārammaṇassa appanaṃ",
  "anya-e0101n0:1489_3": "appatvā upacārappattameva jhānaṃ hoti. Lokuttarajjhānaṃ pana dutiyacatutthāni ca",
  "anya-e0101n0:1489_4": "āruppajjhānāni sabhāvadhammepi bhāvanāvisesena appanaṃ pāpuṇanti. Visuddhibhāvanānukkamavasena",
  "anya-e0101n0:1489_5": "hi lokuttaraṃ appanaṃ pāpuṇāti. Ārammaṇātikkamabhāvanāvasena āruppaṃ. Appanāpattasseva",
  "anya-e0101n0:1489_6": "hi jhānassa ārammaṇasamatikkamanamattaṃ tattha hoti. Idha pana tadubhayampi natthi.",
  "anya-e0101n0:1489_7": "Tasmā upacārappattameva jhānaṃ hoti. Tadetaṃ maraṇassatibalena uppannattā maraṇassaticceva saṅkhaṃ gacchati.",
  "anya-e0101n0:1490_0": "Imañca pana maraṇassatiṃ anuyutto bhikkhu satataṃ appamatto hoti, sabbabhavesu anabhiratisaññaṃ",
  "anya-e0101n0:1490_1": "paṭilabhati, jīvitanikantiṃ jahāti, pāpagarahī hoti, asannidhibahulo parikkhāresu",
  "anya-e0101n0:1490_2": "vigatamalamacchero, aniccasaññā cassa paricayaṃ gacchati, tadanusāreneva dukkhasaññā",
  "anya-e0101n0:1490_3": "anattasaññā ca upaṭṭhāti. Yathā abhāvitamaraṇā sattā sahasā vāḷamigayakkhasappacoravadhakābhibhūtā",
  "anya-e0101n0:1490_4": "viya maraṇasamaye bhayaṃ santāsaṃ sammohaṃ āpajjanti, evaṃ anāpajjitvā abhayo asammūḷho",
  "anya-e0101n0:1490_5": "kālaṃ karoti. Sace diṭṭheva dhamme amataṃ nārādheti, kāyassa bhedā sugatiparāyano hoti.",
  "anya-e0101n0:1491": "Tasmā have appamādaṃ, kayirātha sumedhaso;",
  "anya-e0101n0:1492": "Evaṃ mahānubhāvāya, maraṇassatiyā sadāti.",
  "anya-e0101n0:1493": "Idaṃ maraṇassatiyaṃ vitthārakathāmukhaṃ.",
  "anya-e0101n0:1494": "Kāyagatāsatikathā",
  "anya-e0101n0:1495_0": "178. Idāni yaṃ taṃ aññatra buddhuppādā appavattapubbaṃ sabbatitthiyānaṃ avisayabhūtaṃ",
  "anya-e0101n0:1495_1": "tesu tesu suttantesu “ekadhammo, bhikkhave, bhāvito bahulīkato mahato saṃvegāya saṃvattati.",
  "anya-e0101n0:1495_2": "Mahato atthāya saṃvattati. Mahato yogakkhemāya saṃvattati. Mahato satisampajaññāya",
  "anya-e0101n0:1495_3": "saṃvattati. Ñāṇadassanapaṭilābhāya saṃvattati. Diṭṭhadhammasukhavihārāya saṃvattati.",
  "anya-e0101n0:1495_4": "Vijjāvimuttiphalasacchikiriyāya saṃvattati. Katamo ekadhammo? Kāyagatā sati…. Amataṃ",
  "anya-e0101n0:1495_5": "te, bhikkhave, paribhuñjanti, ye kāyagatāsatiṃ paribhuñjanti. Amataṃ te, bhikkhave,",
  "anya-e0101n0:1495_6": "na paribhuñjanti, ye kāyagatāsatiṃ na paribhuñjanti. Amataṃ tesaṃ, bhikkhave, paribhuttaṃ…",
  "anya-e0101n0:1495_7": "aparibhuttaṃ… parihīnaṃ… aparihīnaṃ… viraddhaṃ… aviraddhaṃ, yesaṃ kāyagatāsati āraddhāti",
  "anya-e0101n0:1495_8": "evaṃ bhagavatā anekehi ākārehi pasaṃsitvā “kathaṃ bhāvitā, bhikkhave, kāyagatāsati",
  "anya-e0101n0:1495_9": "kathaṃ bahulīkatā mahapphalā hoti mahānisaṃsā? Idha, bhikkhave, bhikkhu araññagato",
  "anya-e0101n0:1495_10": "vā”tiādinā nayena ānāpānapabbaṃ, iriyāpathapabbaṃ, catusampajaññapabbaṃ, paṭikkūlamanasikārapabbaṃ,",
  "anya-e0101n0:1495_11": "dhātumanasikārapabbaṃ, navasivathikapabbānīti imesaṃ cuddasannaṃ pabbānaṃ vasena",
  "anya-e0101n0:1495_12": "kāyagatāsatikammaṭṭhānaṃ niddiṭṭhaṃ, tassa bhāvanāniddeso anuppatto.",
  "anya-e0101n0:1496_0": "Tattha yasmā iriyāpathapabbaṃ catusampajaññapabbaṃ dhātumanasikārapabbanti imāni",
  "anya-e0101n0:1496_1": "tīṇi vipassanāvasena vuttāni. Nava sivathikapabbāni vipassanāñāṇesuyeva ādīnavānupassanāvasena",
  "anya-e0101n0:1496_2": "vuttāni. Yāpi cettha uddhumātakādīsu samādhibhāvanā ijjheyya, sā asubhaniddese pakāsitāyeva.",
  "anya-e0101n0:1496_3": "Ānāpānapabbaṃ pana paṭikkūlamanasikārapabbañca imānevettha dve samādhivasena vuttāni.",
  "anya-e0101n0:1496_4": "Tesu ānāpānapabbaṃ ānāpānassativasena visuṃ kammaṭṭhānaṃyeva. Yaṃ panetaṃ “puna caparaṃ,",
  "anya-e0101n0:1496_5": "bhikkhave, bhikkhu imameva kāyaṃ uddhaṃ pādatalā adho kesamatthakā tacapariyantaṃ",
  "anya-e0101n0:1496_6": "pūraṃ nānappakārassa asucino paccavekkhati. Atthi imasmiṃ kāye kesā lomā…pe… mutta”nti",
  "anya-e0101n0:1496_7": "evaṃ matthaluṅgaṃ aṭṭhimiñjena saṅgahetvā paṭikkūlamanasikāravasena desitaṃ dvattiṃsākārakammaṭṭhānaṃ,",
  "anya-e0101n0:1496_8": "idamidha kāyagatāsatīti adhippetaṃ.",
  "anya-e0101n0:1497_0": "179. Tatthāyaṃ pāḷivaṇṇanāpubbaṅgamo bhāvanāniddeso. Imameva kāyanti imaṃ catumahābhūtikaṃ",
  "anya-e0101n0:1497_1": "pūtikāyaṃ. Uddhaṃ pādatalāti pādatalato upari. Adho kesamatthakāti kesaggato heṭṭhā.",
  "anya-e0101n0:1497_2": "Tacapariyantanti tiriyaṃ tacaparicchinnaṃ. Pūraṃ nānappakārassa asucino paccavekkhatīti",
  "anya-e0101n0:1497_3": "nānappakārakesādiasucibharito ayaṃ kāyoti passati. Kathaṃ? Atthi imasmiṃ kāye kesā…pe… muttanti.",
  "anya-e0101n0:1498_0": "Tattha atthīti saṃvijjanti. Imasminti yvāyaṃ uddhaṃ pādatalā adho kesamatthakā tacapariyanto",
  "anya-e0101n0:1498_1": "pūro nānappakārassa asucinoti vuccati, tasmiṃ. Kāyeti sarīre. Sarīraṃ hi asucisañcayato",
  "anya-e0101n0:1498_2": "kucchitānaṃ kesādīnañceva cakkhurogādīnañca rogasatānaṃ āyabhūtato kāyoti vuccati.",
  "anya-e0101n0:1498_3": "Kesā lomāti ete kesādayo dvattiṃsākārā. Tattha atthi imasmiṃ kāye kesā, atthi imasmiṃ",
  "anya-e0101n0:1498_4": "kāye lomāti evaṃ sambandho veditabbo.",
  "anya-e0101n0:1499_0": "Imasmiṃ hi pādatalā paṭṭhāya upari, kesamatthakā paṭṭhāya heṭṭhā, tacato paṭṭhāya",
  "anya-e0101n0:1499_1": "paritoti ettake byāmamatte kaḷevare sabbākārenapi vicinanto na koci kiñci muttaṃ",
  "anya-e0101n0:1499_2": "vā maṇiṃ vā veḷuriyaṃ vā agaruṃ vā kuṅkumaṃ vā kappūraṃ vā vāsacuṇṇādiṃ vā aṇumattampi",
  "anya-e0101n0:1499_3": "sucibhāvaṃ passati, atha kho paramaduggandhajegucchaṃ asirikadassanaṃ nānappakāraṃ",
  "anya-e0101n0:1499_4": "kesalomādibhedaṃ asuciṃyeva passati. Tena vuttaṃ “atthi imasmiṃ kāye kesā lomā…pe…",
  "anya-e0101n0:1499_5": "mutta”nti. Ayamettha padasambandhato vaṇṇanā.",
  "anya-e0101n0:1500_0": "180. Imaṃ pana kammaṭṭhānaṃ bhāvetukāmena ādikammikena kulaputtena vuttappakāraṃ",
  "anya-e0101n0:1500_1": "kalyāṇamittaṃ upasaṅkamitvā idaṃ kammaṭṭhānaṃ gahetabbaṃ. Tenāpissa kammaṭṭhānaṃ",
  "anya-e0101n0:1500_2": "kathentena sattadhā uggahakosallaṃ dasadhā ca manasikārakosallaṃ ācikkhitabbaṃ. Tattha",
  "anya-e0101n0:1500_3": "vacasā manasā vaṇṇato saṇṭhānato disato okāsato paricchedatoti evaṃ sattadhā uggahakosallaṃ ācikkhitabbaṃ.",
  "anya-e0101n0:1501_0": "Imasmiṃ hi paṭikkūlamanasikārakammaṭṭhāne yopi tipiṭako hoti, tenāpi manasikārakāle",
  "anya-e0101n0:1501_1": "paṭhamaṃ vācāya sajjhāyo kātabbo. Ekaccassa hi sajjhāyaṃ karontasseva kammaṭṭhānaṃ",
  "anya-e0101n0:1501_2": "pākaṭaṃ hoti malayavāsī mahādevattherassa santike uggahitakammaṭṭhānānaṃ dvinnaṃ",
  "anya-e0101n0:1501_3": "therānaṃ viya. Thero kira tehi kammaṭṭhānaṃ yācito cattāro māse imaṃyeva sajjhāyaṃ",
  "anya-e0101n0:1501_4": "karothāti dvattiṃsākārapāḷiṃ adāsi. Te kiñcāpi nesaṃ dve tayo nikāyā paguṇā, padakkhiṇaggāhitāya",
  "anya-e0101n0:1501_5": "pana cattāro māse dvattiṃsākāraṃ sajjhāyantāva sotāpannā ahesuṃ. Tasmā kammaṭṭhānaṃ",
  "anya-e0101n0:1501_6": "kathentena ācariyena antevāsiko vattabbo “paṭhamaṃ tāva vācāya sajjhāyaṃ karohī”ti.",
  "anya-e0101n0:1502": "Karontena ca tacapañcakādīni paricchinditvā anulomapaṭilomavasena sajjhāyo kātabbo. Kesā lomā nakhā dantā tacoti hi vatvā puna paṭilomato taco dantā nakhā lomā kesāti vattabbaṃ.",
  "anya-e0101n0:1503": "Tadanantaraṃ vakkapañcake maṃsaṃ nhāru aṭṭhi aṭṭhimiñjaṃ vakkanti vatvā puna paṭilomato vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.",
  "anya-e0101n0:1504_0": "Tato papphāsapañcake hadayaṃ yakanaṃ kilomakaṃ pihakaṃ papphāsanti vatvā puna paṭilomato",
  "anya-e0101n0:1504_1": "papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ,",
  "anya-e0101n0:1504_2": "taco dantā nakhā lomā kesāti vattabbaṃ.",
  "anya-e0101n0:1505_0": "Tato matthaluṅgapañcake antaṃ antaguṇaṃ udariyaṃ karīsaṃ matthaluṅganti vatvā puna",
  "anya-e0101n0:1505_1": "paṭilomato matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ",
  "anya-e0101n0:1505_2": "yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.",
  "anya-e0101n0:1506_0": "Tato medachakke pittaṃ semhaṃ pubbo lohitaṃ sedo medoti vatvā puna paṭilomato medo",
  "anya-e0101n0:1506_1": "sedo lohitaṃ pubbo semhaṃ pittaṃ, matthaluṅgaṃ karīsaṃ udariyaṃ antaguṇaṃ antaṃ,",
  "anya-e0101n0:1506_2": "papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ,",
  "anya-e0101n0:1506_3": "taco dantā nakhā lomā kesāti vattabbaṃ.",
  "anya-e0101n0:1507_0": "Tato muttachakke assu vasā kheḷo siṅghāṇikā lasikā muttanti vatvā puna paṭilomato",
  "anya-e0101n0:1507_1": "muttaṃ lasikā siṅghāṇikā kheḷo vasā assu, medo sedo lohitaṃ pubbo semhaṃ pittaṃ,",
  "anya-e0101n0:1507_2": "matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ yakanaṃ",
  "anya-e0101n0:1507_3": "hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.",
  "anya-e0101n0:1508_0": "Evaṃ kālasataṃ kālasahassaṃ kālasatasahassampi vācāya sajjhāyo kātabbo. Vacasā sajjhāyena",
  "anya-e0101n0:1508_1": "hi kammaṭṭhānatanti paguṇā hoti, na ito cito ca cittaṃ vidhāvati. Koṭṭhāsā pākaṭā",
  "anya-e0101n0:1508_2": "honti, hatthasaṅkhalikā viya vatipādapanti viya ca khāyanti.",
  "anya-e0101n0:1509": "Yathā pana vacasā, tatheva manasāpi sajjhāyo kātabbo. Vacasā sajjhāyo hi manasā sajjhāyassa paccayo hoti. Manasā sajjhāyo lakkhaṇapaṭivedhassa paccayo hoti.",
  "anya-e0101n0:1510": "Vaṇṇatoti kesādīnaṃ vaṇṇo vavatthapetabbo.",
  "anya-e0101n0:1511": "Saṇṭhānatoti tesaññeva saṇṭhānaṃ vavatthapetabbaṃ.",
  "anya-e0101n0:1512": "Disatoti imasmiṃ hi sarīre nābhito uddhaṃ uparimadisā, adho heṭṭhimadisā, tasmā ayaṃ koṭṭhāso imissā nāma disāyāti disā vavatthapetabbā.",
  "anya-e0101n0:1513": "Okāsatoti ayaṃ koṭṭhāso imasmiṃ nāma okāse patiṭṭhitoti evaṃ tassa tassa okāso vavatthapetabbo.",
  "anya-e0101n0:1514_0": "Paricchedatoti sabhāgaparicchedo visabhāgaparicchedoti dve paricchedā. Tattha ayaṃ",
  "anya-e0101n0:1514_1": "koṭṭhāso heṭṭhā ca upari ca tiriyañca iminā nāma paricchinnoti evaṃ sabhāgaparicchedo",
  "anya-e0101n0:1514_2": "veditabbo. Kesā na lomā, lomāpi na kesāti evaṃ amissakatāvasena visabhāgaparicchedo veditabbo.",
  "anya-e0101n0:1515_0": "Evaṃ sattadhā uggahakosallaṃ ācikkhantena pana idaṃ kammaṭṭhānaṃ asukasmiṃ sutte",
  "anya-e0101n0:1515_1": "paṭikkūlavasena kathitaṃ, asukasmiṃ dhātuvasenāti ñatvā ācikkhitabbaṃ. Idañhi mahāsatipaṭṭhāne",
  "anya-e0101n0:1515_2": "paṭikkūlavaseneva kathitaṃ. Mahāhatthipadopama mahārāhulovāda dhātuvibhaṅgesu dhātuvasena",
  "anya-e0101n0:1515_3": "kathitaṃ. Kāyagatāsatisutte pana yassa vaṇṇato upaṭṭhāti, taṃ sandhāya cattāri jhānāni",
  "anya-e0101n0:1515_4": "vibhattāni. Tattha dhātuvasena kathitaṃ vipassanākammaṭṭhānaṃ hoti. Paṭikkūlavasena",
  "anya-e0101n0:1515_5": "kathitaṃ samathakammaṭṭhānaṃ. Tadetaṃ idha samathakammaṭṭhānamevāti.",
  "anya-e0101n0:1516_0": "181. Evaṃ sattadhā uggahakosallaṃ ācikkhitvā anupubbato, nātisīghato, nātisaṇikato,",
  "anya-e0101n0:1516_1": "vikkhepapaṭibāhanato, paṇṇattisamatikkamanato, anupubbamuñcanato, appanāto, tayo",
  "anya-e0101n0:1516_2": "ca suttantāti evaṃ dasadhā manasikārakosallaṃ ācikkhitabbaṃ. Tattha anupubbatoti",
  "anya-e0101n0:1516_3": "idañhi sajjhāyakaraṇato paṭṭhāya anupaṭipāṭiyā manasikātabbaṃ, na ekantarikāya. Ekantarikāya",
  "anya-e0101n0:1516_4": "hi manasikaronto yathā nāma akusalo puriso dvattiṃsapadaṃ nisseṇiṃ ekantarikāya ārohanto",
  "anya-e0101n0:1516_5": "kilantakāyo patati, na ārohanaṃ sampādeti, evameva bhāvanāsampattivasena adhigantabbassa",
  "anya-e0101n0:1516_6": "assādassa anadhigamā kilantacitto patati, na bhāvanaṃ sampādeti.",
  "anya-e0101n0:1517_0": "Anupubbato manasikarontenāpi ca nātisīghato manasikātabbaṃ. Atisīghato manasikaroto",
  "anya-e0101n0:1517_1": "hi yathā nāma tiyojanamaggaṃ paṭipajjitvā okkamanavissajjanaṃ asallakkhetvā sīghena",
  "anya-e0101n0:1517_2": "javena satakkhattumpi gamanāgamanaṃ karoto purisassa kiñcāpi addhānaṃ parikkhayaṃ",
  "anya-e0101n0:1517_3": "gacchati, atha kho pucchitvāva gantabbaṃ hoti, evameva kevalaṃ kammaṭṭhānaṃ pariyosānaṃ",
  "anya-e0101n0:1517_4": "pāpuṇāti, avibhūtaṃ pana hoti, na visesaṃ āvahati, tasmā nātisīghato manasikātabbaṃ.",
  "anya-e0101n0:1518_0": "Yathā ca nātisīghato, evaṃ nātisaṇikatopi. Atisaṇikato manasikaroto hi yathā nāma",
  "anya-e0101n0:1518_1": "tadaheva tiyojanamaggaṃ gantukāmassa purisassa antarāmagge rukkhapabbatataḷākādīsu",
  "anya-e0101n0:1518_2": "vilambamānassa maggo parikkhayaṃ na gacchati, dvīhatīhena pariyosāpetabbo hoti, evameva",
  "anya-e0101n0:1518_3": "kammaṭṭhānaṃ pariyosānaṃ na gacchati, visesādhigamassa paccayo na hoti.",
  "anya-e0101n0:1519_0": "Vikkhepapaṭibāhanatoti kammaṭṭhānaṃ vissajjetvā bahiddhā puthuttārammaṇe cetaso vikkhepo",
  "anya-e0101n0:1519_1": "paṭibāhitabbo. Appaṭibāhato hi yathā nāma ekapadikaṃ papātamaggaṃ paṭipannassa purisassa",
  "anya-e0101n0:1519_2": "akkamanapadaṃ asallakkhetvā ito cito ca vilokayato padavāro virajjhati, tato sataporise",
  "anya-e0101n0:1519_3": "papāte patitabbaṃ hoti, evameva bahiddhā vikkhepe sati kammaṭṭhānaṃ parihāyati paridhaṃsati.",
  "anya-e0101n0:1519_4": "Tasmā vikkhepapaṭibāhanato manasikātabbaṃ.",
  "anya-e0101n0:1520_0": "Paṇṇattisamatikkamanatoti yāyaṃ kesā lomātiādikā paṇṇatti, taṃ atikkamitvā paṭikkūlanti",
  "anya-e0101n0:1520_1": "cittaṃ ṭhapetabbaṃ. Yathā hi udakadullabhakāle manussā araññe udapānaṃ disvā tattha",
  "anya-e0101n0:1520_2": "tālapaṇṇādikaṃ kiñcideva saññāṇaṃ bandhitvā tena saññāṇena āgantvā nhāyanti ceva",
  "anya-e0101n0:1520_3": "pivanti ca. Yadā pana nesaṃ abhiṇhasañcārena āgatāgatapadaṃ pākaṭaṃ hoti, tadā saññāṇena",
  "anya-e0101n0:1520_4": "kiccaṃ na hoti, icchiticchitakkhaṇe gantvā nhāyanti ceva pivanti ca, evameva pubbabhāge",
  "anya-e0101n0:1520_5": "kesā lomātipaṇṇattivasena manasikaroto paṭikkūlabhāvo pākaṭo hoti. Atha kesā lomātipaṇṇattiṃ",
  "anya-e0101n0:1520_6": "samatikkamitvā paṭikkūlabhāveyeva cittaṃ ṭhapetabbaṃ.",
  "anya-e0101n0:1521_0": "Anupubbamuñcanatoti yo yo koṭṭhāso na upaṭṭhāti, taṃ taṃ muñcantena anupubbamuñcanato",
  "anya-e0101n0:1521_1": "manasikātabbaṃ. Ādikammikassa hi kesāti manasikaroto manasikāro gantvā muttanti imaṃ",
  "anya-e0101n0:1521_2": "pariyosānakoṭṭhāsameva āhacca tiṭṭhati. Muttanti ca manasikaroto manasikāro gantvā",
  "anya-e0101n0:1521_3": "kesāti imaṃ ādikoṭṭhāsameva āhacca tiṭṭhati. Athassa manasikaroto manasikaroto keci",
  "anya-e0101n0:1521_4": "koṭṭhāsā upaṭṭhahanti, keci na upaṭṭhahanti. Tena ye ye upaṭṭhahanti, tesu tesu tāva",
  "anya-e0101n0:1521_5": "kammaṃ kātabbaṃ. Yāva dvīsu upaṭṭhitesu tesampi eko suṭṭhutaraṃ upaṭṭhahati, evaṃ",
  "anya-e0101n0:1521_6": "upaṭṭhitaṃ pana tameva punappunaṃ manasikarontena appanā uppādetabbā.",
  "anya-e0101n0:1522_0": "Tatrāyaṃ upamā – yathā hi dvattiṃsatālake tālavane vasantaṃ makkaṭaṃ gahetukāmo luddo",
  "anya-e0101n0:1522_1": "ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya, atha kho so makkaṭo",
  "anya-e0101n0:1522_2": "paṭipāṭiyā tasmiṃ tasmiṃ tāle patitvā pariyantatālameva gaccheyya, tatthapi gantvā",
  "anya-e0101n0:1522_3": "luddena tatheva kate puna teneva nayena āditālaṃ āgaccheyya, so evaṃ punappunaṃ paripātiyamāno",
  "anya-e0101n0:1522_4": "ukkuṭṭhukkuṭṭhiṭṭhāneyeva uṭṭhahitvā anukkamena ekasmiṃ tāle nipatitvā tassa vemajjhe",
  "anya-e0101n0:1522_5": "makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya, evaṃsampadamidaṃ daṭṭhabbaṃ.",
  "anya-e0101n0:1523_0": "Tatridaṃ opammasaṃsandanaṃ – yathā hi tālavane dvattiṃsatālā, evaṃ imasmiṃ kāye dvattiṃsakoṭṭhāsā.",
  "anya-e0101n0:1523_1": "Makkaṭo viya cittaṃ. Luddo viya yogāvacaro. Makkaṭassa dvattiṃsatālake tālavane nivāso",
  "anya-e0101n0:1523_2": "viya yogino cittassa dvattiṃsakoṭṭhāsake kāye ārammaṇavasena anusañcaraṇaṃ. Luddena",
  "anya-e0101n0:1523_3": "ādimhi ṭhitatālassa paṇṇaṃ sarena vijjhitvā ukkuṭṭhiyā katāya makkaṭassa tasmiṃ tasmiṃ",
  "anya-e0101n0:1523_4": "tāle patitvā pariyantatālagamanaṃ viya yogino kesāti manasikāre āraddhe paṭipāṭiyā",
  "anya-e0101n0:1523_5": "gantvā pariyosānakoṭṭhāseyeva cittassa saṇṭhānaṃ. Puna paccāgamanepi eseva nayo.",
  "anya-e0101n0:1523_6": "Punappunaṃ paripātiyamānassa makkaṭassa ukkuṭṭhukkuṭṭhiṭṭhāne uṭṭhānaṃ viya punappunaṃ",
  "anya-e0101n0:1523_7": "manasikaroto kesuci kesuci upaṭṭhitesu anupaṭṭhahante vissajjetvā upaṭṭhitesu parikammakaraṇaṃ.",
  "anya-e0101n0:1523_8": "Anukkamena ekasmiṃ tāle nipatitvā tassa majjhe makuḷatālapaṇṇasūciṃ daḷhaṃ gahetvā",
  "anya-e0101n0:1523_9": "vijjhiyamānassapi anuṭṭhānaṃ viya avasāne dvīsu upaṭṭhitesu yo suṭṭhutaraṃ upaṭṭhāti,",
  "anya-e0101n0:1523_10": "tameva punappunaṃ manasikaritvā appanāya uppādanaṃ.",
  "anya-e0101n0:1524_0": "Aparāpi upamā – yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto",
  "anya-e0101n0:1524_1": "paṭhamageheyeva dve bhikkhā labhitvā parato ekaṃ vissajjeyya. Punadivase tisso labhitvā",
  "anya-e0101n0:1524_2": "parato dve vissajjeyya. Tatiyadivase ādimhiyeva pattapūraṃ labhitvā āsanasālaṃ gantvā",
  "anya-e0101n0:1524_3": "paribhuñjeyya. Evaṃsampadamidaṃ daṭṭhabbaṃ. Dvattiṃsakulagāmo viya hi dvattiṃsākāro.",
  "anya-e0101n0:1524_4": "Piṇḍapātiko viya yogāvacaro. Tassa taṃ gāmaṃ upanissāya vāso viya yogino dvattiṃsākāre",
  "anya-e0101n0:1524_5": "parikammakaraṇaṃ. Paṭhamagehe dve bhikkhā labhitvā parato ekissā vissajjanaṃ viya",
  "anya-e0101n0:1524_6": "dutiyadivase tisso labhitvā parato dvinnaṃ vissajjanaṃ viya ca manasikaroto manasikaroto",
  "anya-e0101n0:1524_7": "anupaṭṭhahante vissajjetvā upaṭṭhitesu yāva koṭṭhāsadvaye parikammakaraṇaṃ. Tatiyadivase",
  "anya-e0101n0:1524_8": "ādimhiyeva pattapūraṃ labhitvā āsanasālāyaṃ nisīditvā paribhogo viya dvīsu yo suṭṭhutaraṃ",
  "anya-e0101n0:1524_9": "upaṭṭhāti, tameva punappunaṃ manasikaritvā appanāya uppādanaṃ.",
  "anya-e0101n0:1525": "Appanātoti appanākoṭṭhāsato kesādīsu ekekasmiṃ koṭṭhāse appanā hotīti veditabbāti ayamevettha adhippāyo.",
  "anya-e0101n0:1526": "Tayo ca suttantāti adhicittaṃ, sītibhāvo, bojjhaṅgakosallanti ime tayo suttantā vīriyasamādhiyojanatthaṃ veditabbāti ayamettha adhippāyo. Tattha –",
  "anya-e0101n0:1527_0": "“Adhicittamanuyuttena, bhikkhave, bhikkhunā tīṇi nimittāni kālenakālaṃ manasikātabbāni.",
  "anya-e0101n0:1527_1": "Kālenakālaṃ samādhinimittaṃ manasikātabbaṃ. Kālenakālaṃ paggahanimittaṃ manasikātabbaṃ.",
  "anya-e0101n0:1527_2": "Kālenakālaṃ upekkhānimittaṃ manasikātabbaṃ. Sace, bhikkhave, adhicittamanuyutto bhikkhu",
  "anya-e0101n0:1527_3": "ekantaṃ samādhinimittaññeva manasikareyya, ṭhānaṃ taṃ cittaṃ kosajjāya saṃvatteyya.",
  "anya-e0101n0:1527_4": "Sace, bhikkhave, adhicittamanuyutto bhikkhu ekantaṃ paggahanimittaññeva manasikareyya,",
  "anya-e0101n0:1527_5": "ṭhānaṃ taṃ cittaṃ uddhaccāya saṃvatteyya. Sace, bhikkhave, adhicittamanuyutto bhikkhu",
  "anya-e0101n0:1527_6": "ekantaṃ upekkhānimittaññeva manasikareyya, ṭhānaṃ taṃ cittaṃ na sammā samādhiyeyya",
  "anya-e0101n0:1527_7": "āsavānaṃ khayāya. Yato ca kho, bhikkhave, adhicittamanuyutto bhikkhu kālenakālaṃ",
  "anya-e0101n0:1527_8": "samādhinimittaṃ paggahanimittaṃ upekkhānimittaṃ manasikaroti, taṃ hoti cittaṃ muduñca",
  "anya-e0101n0:1527_9": "kammaññañca pabhassarañca, na ca pabhaṅgu, sammā samādhiyati āsavānaṃ khayāya.",
  "anya-e0101n0:1528_0": "“Seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandhati, ukkaṃ",
  "anya-e0101n0:1528_1": "bandhitvā ukkāmukhaṃ ālimpeti, ukkāmukhaṃ ālimpetvā saṇḍāsena jātarūpaṃ gahetvā ukkāmukhe",
  "anya-e0101n0:1528_2": "pakkhipitvā kālenakālaṃ abhidhamati, kālenakālaṃ udakena paripphoseti, kālenakālaṃ",
  "anya-e0101n0:1528_3": "ajjhupekkhati. Sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ",
  "anya-e0101n0:1528_4": "ekantaṃ abhidhameyya, ṭhānaṃ taṃ jātarūpaṃ ḍaheyya. Sace, bhikkhave, suvaṇṇakāro",
  "anya-e0101n0:1528_5": "vā suvaṇṇakārantevāsī vā taṃ jātarūpaṃ ekantaṃ udakena paripphoseyya, ṭhānaṃ taṃ",
  "anya-e0101n0:1528_6": "jātarūpaṃ nibbāyeyya. Sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ",
  "anya-e0101n0:1528_7": "ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ gaccheyya. Yato ca",
  "anya-e0101n0:1528_8": "kho, bhikkhave, suvaṇṇakāro vā suvaṇṇakārantevāsī vā taṃ jātarūpaṃ kālenakālaṃ abhidhamati,",
  "anya-e0101n0:1528_9": "kālenakālaṃ udakena paripphoseti, kālenakālaṃ ajjhupekkhati, taṃ hoti jātarūpaṃ muduñca",
  "anya-e0101n0:1528_10": "kammaññañca pabhassarañca, na ca pabhaṅgu, sammā upeti kammāya. Yassā yassā ca piḷandhanavikatiyā",
  "anya-e0101n0:1528_11": "ākaṅkhati yadi paṭikāya yadi kuṇḍalāya yadi gīveyyāya yadi suvaṇṇamālāya, tañcassa atthaṃ anubhoti.",
  "anya-e0101n0:1529_0": "“Evameva kho, bhikkhave, adhicittamanuyuttena…pe… samādhiyati āsavānaṃ khayāya. Yassa",
  "anya-e0101n0:1529_1": "yassa ca abhiññā sacchi karaṇīyassa dhammassa cittaṃ abhininnāmeti abhiññā sacchi",
  "anya-e0101n0:1529_2": "kiriyāya, tatra tatreva sakkhibhabbataṃ pāpuṇāti sati sati āyatane”ti.",
  "anya-e0101n0:1530": "Idaṃ suttaṃ adhicittanti veditabbaṃ.",
  "anya-e0101n0:1531_0": "“Chahi, bhikkhave, dhammehi samannāgato bhikkhu bhabbo anuttaraṃ sītibhāvaṃ sacchikātuṃ.",
  "anya-e0101n0:1531_1": "Katamehi chahi? Idha, bhikkhave, bhikkhu yasmiṃ samaye cittaṃ niggahetabbaṃ, tasmiṃ",
  "anya-e0101n0:1531_2": "samaye cittaṃ niggaṇhāti. Yasmiṃ samaye cittaṃ paggahetabbaṃ, tasmiṃ samaye cittaṃ",
  "anya-e0101n0:1531_3": "paggaṇhāti. Yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti.",
  "anya-e0101n0:1531_4": "Yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati. Paṇītādhimuttiko",
  "anya-e0101n0:1531_5": "ca hoti nibbānābhirato. Imehi kho, bhikkhave, chahi dhammehi samannāgato bhikkhu",
  "anya-e0101n0:1531_6": "bhabbo anuttaraṃ sītibhāvaṃ sacchikātu”nti.",
  "anya-e0101n0:1532": "Idaṃ suttaṃ anuttaraṃ sītibhāvoti veditabbaṃ.",
  "anya-e0101n0:1533": "Bojjhaṅgakosallaṃ “pana evameva kho, bhikkhave, yasmiṃ samaye līnaṃ cittaṃ hoti, akālo tasmiṃ samaye passaddhisambojjhaṅgassa bhāvanāyā”ti appanākosallakathāyaṃ dassitameva.",
  "anya-e0101n0:1534_0": "Iti idaṃ sattavidhaṃ uggahakosallaṃ suggahitaṃ katvā idañca dasavidhaṃ manasikārakosallaṃ",
  "anya-e0101n0:1534_1": "suṭṭhu vavatthapetvā tena yoginā ubhayakosallavasena kammaṭṭhānaṃ sādhukaṃ uggahetabbaṃ.",
  "anya-e0101n0:1534_2": "Sace panassa ācariyena saddhiṃ ekavihāreyeva phāsu hoti, evaṃ vitthārena akathāpetvā",
  "anya-e0101n0:1534_3": "kammaṭṭhānaṃ suṭṭhu vavatthapetvā kammaṭṭhānaṃ anuyujjantena visesaṃ labhitvā uparūpari",
  "anya-e0101n0:1534_4": "kathāpetabbaṃ. Aññattha vasitukāmena yathāvuttena vidhinā vitthārato kathāpetvā punappunaṃ",
  "anya-e0101n0:1534_5": "parivattetvā sabbaṃ gaṇṭhiṭṭhānaṃ chinditvā pathavīkasiṇaniddese vuttanayeneva ananurūpaṃ",
  "anya-e0101n0:1534_6": "senāsanaṃ pahāya anurūpe vihāre vasantena khuddakapalibodhupacchedaṃ katvā paṭikkūlamanasikāre",
  "anya-e0101n0:1534_7": "parikammaṃ kātabbaṃ.",
  "anya-e0101n0:1535_0": "Karontena pana kesesu tāva nimittaṃ gahetabbaṃ. Kathaṃ? Ekaṃ vā dve vā kese luñcitvā",
  "anya-e0101n0:1535_1": "hatthatale ṭhapetvā vaṇṇo tāva vavatthapetabbo. Chinnaṭṭhānepi kese oloketuṃ vaṭṭati.",
  "anya-e0101n0:1535_2": "Udakapatte vā yāgupatte vā oloketumpi vaṭṭatiyeva. Kāḷakakāle disvā kāḷakāti manasikātabbā.",
  "anya-e0101n0:1535_3": "Setakāle setāti. Missakakāle pana ussadavasena manasikātabbā honti. Yathā ca kesesu,",
  "anya-e0101n0:1535_4": "evaṃ sakalepi tacapañcake disvāva nimittaṃ gahetabbaṃ.",
  "anya-e0101n0:1536": "Koṭṭhāsavavatthāpanakathā",
  "anya-e0101n0:1537": "182. Evaṃ nimittaṃ gahetvā sabbakoṭṭhāse vaṇṇasaṇṭhānadisokāsaparicchedavasena vavatthapetvā vaṇṇasaṇṭhānagandhaāsayokāsavasena pañcadhā paṭikkūlato vavatthapetabbā.",
  "anya-e0101n0:1538_0": "Tatrāyaṃ sabbakoṭṭhāsesu anupubbakathā. Kesā tāva pakativaṇṇena kāḷakā addāriṭṭhakavaṇṇā.",
  "anya-e0101n0:1538_1": "Saṇṭhānato dīghavaṭṭalikā tulādaṇḍasaṇṭhānā. Disato uparimadisāya jātā. Okāsato ubhosu",
  "anya-e0101n0:1538_2": "passesu kaṇṇacūḷikāhi, purato nalāṭantena, pacchato galavāṭakena paricchinnā. Sīsakaṭāhaveṭhanaṃ",
  "anya-e0101n0:1538_3": "allacammaṃ kesānaṃ okāso. Paricchedato kesā sīsaveṭhanacamme vīhaggamattaṃ pavisitvā",
  "anya-e0101n0:1538_4": "patiṭṭhitena heṭṭhā attano mūlatalena, upari ākāsena, tiriyaṃ aññamaññena paricchinnā,",
  "anya-e0101n0:1538_5": "dve kesā ekato natthīti ayaṃ sabhāgaparicchedo. Kesā na lomā, lomā na kesāti evaṃ",
  "anya-e0101n0:1538_6": "avasesaekatiṃsakoṭṭhāsehi amissīkatā kesā nāma pāṭiyekko ekakoṭṭhāsoti ayaṃ visabhāgaparicchedo.",
  "anya-e0101n0:1538_7": "Idaṃ kesānaṃ vaṇṇādito vavatthāpanaṃ.",
  "anya-e0101n0:1539": "183. Idaṃ pana nesaṃ vaṇṇādivasena pañcadhā paṭikkūlato vavatthāpanaṃ. Kesā nāmete vaṇṇatopi paṭikkūlā. Saṇṭhānatopi gandhatopi āsayatopi okāsatopi paṭikkūlā.",
  "anya-e0101n0:1540_0": "Manuññepi hi yāgupatte vā bhattapatte vā kesavaṇṇaṃ kiñci disvā kesamissakamidaṃ",
  "anya-e0101n0:1540_1": "haratha nanti jigucchanti. Evaṃ kesā vaṇṇato paṭikkūlā. Rattiṃ bhuñjantāpi kesasaṇṭhānaṃ",
  "anya-e0101n0:1540_2": "akkavākaṃ vā makacivākaṃ vā chupitvāpi tatheva jigucchanti. Evaṃ saṇṭhānato paṭikkūlā.",
  "anya-e0101n0:1541_0": "Telamakkhanapupphadhūpādi saṅkhāravirahitānañca kesānaṃ gandho paramajeguccho hoti.",
  "anya-e0101n0:1541_1": "Tato jegucchataro aggimhi pakkhittānaṃ. Kesā hi vaṇṇasaṇṭhānato appaṭikkūlāpi siyuṃ,",
  "anya-e0101n0:1541_2": "gandhena pana paṭikkūlāyeva. Yathā hi daharassa kumārassa vaccaṃ vaṇṇato haliddivaṇṇaṃ,",
  "anya-e0101n0:1541_3": "saṇṭhānatopi haliddipiṇḍasaṇṭhānaṃ. Saṅkāraṭṭhāne chaḍḍitañca uddhumātakakāḷasunakhasarīraṃ",
  "anya-e0101n0:1541_4": "vaṇṇato tālapakkavaṇṇaṃ. Saṇṭhānato vaṭṭetvā vissaṭṭhamudiṅgasaṇṭhānaṃ. Dāṭhāpissa",
  "anya-e0101n0:1541_5": "sumanamakuḷasadisāti ubhayampi vaṇṇasaṇṭhānato siyā appaṭikkūlaṃ gandhena pana paṭikkūlameva.",
  "anya-e0101n0:1541_6": "Evaṃ kesāpi siyuṃ vaṇṇasaṇṭhānato appaṭikkūlā gandhena pana paṭikkūlāyevāti.",
  "anya-e0101n0:1542_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni",
  "anya-e0101n0:1542_1": "honti aparibhogāni, evaṃ kesāpi pubbalohitamuttakarīsapittasemhādinissandena jātattā",
  "anya-e0101n0:1542_2": "jegucchāti idaṃ nesaṃ āsayato pāṭikkulyaṃ.",
  "anya-e0101n0:1543_0": "Ime ca kesā nāma gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi jātā.",
  "anya-e0101n0:1543_1": "Te susānasaṅkāraṭṭhānādīsu jātasākaṃ viya parikkhādīsu jātakamalakuvalayādipupphaṃ",
  "anya-e0101n0:1543_2": "viya ca asuciṭṭhāne jātattā paramajegucchāti idaṃ nesaṃ okāsato pāṭikkulyaṃ.",
  "anya-e0101n0:1544_0": "Yathā ca kesānaṃ, evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā",
  "anya-e0101n0:1544_1": "paṭikkūlatā veditabbā. Vaṇṇasaṇṭhānadisokāsaparicchedavasena pana sabbepi visuṃ visuṃ vavatthapetabbā.",
  "anya-e0101n0:1545_0": "184. Tattha lomā tāva pakativaṇṇato na kesā viya asambhinnakāḷakā, kāḷapiṅgalā pana",
  "anya-e0101n0:1545_1": "honti. Saṇṭhānato onataggā tālamūlasaṇṭhānā. Disato dvīsu disāsu jātā. Okāsato ṭhapetvā",
  "anya-e0101n0:1545_2": "kesānaṃ patiṭṭhitokāsañca hatthapādatalāni ca yebhuyyena avasesasarīraveṭhanacamme",
  "anya-e0101n0:1545_3": "jātā. Paricchedato sarīraveṭhanacamme likhāmattaṃ pavisitvā patiṭṭhitena heṭṭhā attano",
  "anya-e0101n0:1545_4": "mūlatalena, upari ākāsena, tiriyaṃ aññamaññena paricchinnā, dve lomā ekato natthi,",
  "anya-e0101n0:1545_5": "ayaṃ nesaṃ sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1546_0": "185. Nakhāti vīsatiyā nakhapattānaṃ nāmaṃ. Te sabbepi vaṇṇato setā. Saṇṭhānato macchasakalikasaṇṭhānā.",
  "anya-e0101n0:1546_1": "Disato pādanakhā heṭṭhimadisāya, hatthanakhā uparimadisāyāti dvīsu disāsu jātā. Okāsato",
  "anya-e0101n0:1546_2": "aṅgulīnaṃ aggapiṭṭhesu patiṭṭhitā. Paricchedato dvīsu disāsu aṅgulikoṭimaṃsehi, anto",
  "anya-e0101n0:1546_3": "aṅgulipiṭṭhimaṃsena, bahi ceva agge ca ākāsena, tiriyaṃ aññamaññena paricchinnā,",
  "anya-e0101n0:1546_4": "dve nakhā ekato natthi, ayaṃ nesaṃ sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1547_0": "186. Dantāti paripuṇṇadantassa dvattiṃsa dantaṭṭhikāni. Tepi vaṇṇato setā. Saṇṭhānato",
  "anya-e0101n0:1547_1": "anekasaṇṭhānā. Tesaṃ hi heṭṭhimāya tāva dantapāḷiyā majjhe cattāro dantā mattikāpiṇḍe",
  "anya-e0101n0:1547_2": "paṭipāṭiyā ṭhapitaalābubījasaṇṭhānā. Tesaṃ ubhosu passesu ekeko ekamūlako ekakoṭiko",
  "anya-e0101n0:1547_3": "mallikamakuḷasaṇṭhāno. Tato ekeko dvimūlako dvikoṭiko yānakaupatthambhinisaṇṭhāno.",
  "anya-e0101n0:1547_4": "Tato dve dve timūlā tikoṭikā. Tato dve dve catumūlā catukoṭikāti. Uparimapāḷiyāpi",
  "anya-e0101n0:1547_5": "eseva nayo. Disato uparimadisāya jātā. Okāsato dvīsu hanukaṭṭhikesu patiṭṭhitā. Paricchedato",
  "anya-e0101n0:1547_6": "heṭṭhā hanukaṭṭhike patiṭṭhitena attano mūlatalena, upari ākāsena, tiriyaṃ aññamaññena",
  "anya-e0101n0:1547_7": "paricchinnā, dve dantā ekato natthi, ayaṃ nesaṃ sabhāgaparicchedo. Visabhāgaparicchedo",
  "anya-e0101n0:1547_8": "pana kesasadisoyeva.",
  "anya-e0101n0:1548_0": "187. Tacoti sakalasarīraṃ veṭhetvā ṭhitacammaṃ. Tassa upari kāḷasāmapītādivaṇṇā chavi",
  "anya-e0101n0:1548_1": "nāma yā sakalasarīratopi saṅkaḍḍhiyamānā badaraṭṭhimattā hoti. Taco pana vaṇṇato",
  "anya-e0101n0:1548_2": "setoyeva. So cassa setabhāvo aggijālābhighātapaharaṇappahārādīhi viddhaṃsitāya chaviyā",
  "anya-e0101n0:1548_3": "pākaṭo hoti. Saṇṭhānato sarīrasaṇṭhānova hoti. Ayamettha saṅkhepo.",
  "anya-e0101n0:1549_0": "Vitthārato pana pādaṅgulittaco kosakārakakosasaṇṭhāno. Piṭṭhipādattaco puṭabandhaupāhanasaṇṭhāno.",
  "anya-e0101n0:1549_1": "Jaṅghattaco bhattapuṭakatālapaṇṇasaṇṭhāno. Ūruttaco taṇḍulabharitadīghatthavikasaṇṭhāno.",
  "anya-e0101n0:1549_2": "Ānisadattaco udakapūritapaṭaparissāvanasaṇṭhāno. Piṭṭhittaco phalakonaddhacammasaṇṭhāno.",
  "anya-e0101n0:1549_3": "Kucchittaco vīṇādoṇikonaddhacammasaṇṭhāno. Urattaco yebhuyyena caturassasaṇṭhāno.",
  "anya-e0101n0:1549_4": "Ubhayabāhuttaco tūṇironaddhacammasaṇṭhāno. Piṭṭhihatthattaco khurakosasaṇṭhāno, phaṇakatthavikasaṇṭhāno",
  "anya-e0101n0:1549_5": "vā. Hatthaṅgulittaco kuñcikākosakasaṇṭhāno. Gīvattaco galakañcukasaṇṭhāno. Mukhattaco",
  "anya-e0101n0:1549_6": "chiddāvachiddo kīṭakulāvakasaṇṭhāno. Sīsattaco pattatthavikasaṇṭhānoti.",
  "anya-e0101n0:1550_0": "Tacapariggaṇhakena ca yogāvacarena uttaroṭṭhato paṭṭhāya uparimukhaṃ ñāṇaṃ pesetvā",
  "anya-e0101n0:1550_1": "paṭhamaṃ tāva mukhaṃ pariyonandhitvā ṭhitacammaṃ vavatthapetabbaṃ. Tato nalāṭaṭṭhicammaṃ.",
  "anya-e0101n0:1550_2": "Tato thavikāya pakkhittapattassa ca thavikāya ca antarena hatthamiva sīsaṭṭhikassa",
  "anya-e0101n0:1550_3": "ca sīsacammassa ca antarena ñāṇaṃ pesetvā aṭṭhikena saddhiṃ cammassa ekābaddhabhāvaṃ",
  "anya-e0101n0:1550_4": "viyojentena sīsacammaṃ vavatthapetabbaṃ. Tato khandhacammaṃ. Tato anulomena paṭilomena",
  "anya-e0101n0:1550_5": "ca dakkhiṇahatthacammaṃ. Atha teneva nayena vāmahatthacammaṃ. Tato piṭṭhicammaṃ taṃ",
  "anya-e0101n0:1550_6": "vavatthapetvā anulomena paṭilomena ca dakkhiṇapādacammaṃ. Atha teneva nayena vāmapādacammaṃ.",
  "anya-e0101n0:1550_7": "Tato anukkameneva vatthiudarahadayagīvacammāni vavatthapetabbāni. Atha gīvacammānantaraṃ",
  "anya-e0101n0:1550_8": "heṭṭhimahanucammaṃ vavatthapetvā adharoṭṭhapariyosānaṃ pāpetvā niṭṭhapetabbaṃ. Evaṃ",
  "anya-e0101n0:1550_9": "oḷārikoḷārikaṃ pariggaṇhantassa sukhumampi pākaṭaṃ hoti. Disato dvīsu disāsu jāto.",
  "anya-e0101n0:1550_10": "Okāsato sakalasarīraṃ pariyonandhitvā ṭhito. Paricchedato heṭṭhā patiṭṭhitatalena,",
  "anya-e0101n0:1550_11": "upari ākāsena paricchinno, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1551_0": "188. Maṃsanti nava maṃsapesisatāni. Taṃ sabbampi vaṇṇato rattaṃ kiṃsukapupphasadisaṃ.",
  "anya-e0101n0:1551_1": "Saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ. Ūrumaṃsaṃ nisadapotasaṇṭhānaṃ.",
  "anya-e0101n0:1551_2": "Ānisadamaṃsaṃ uddhanakoṭisaṇṭhānaṃ. Piṭṭhimaṃsaṃ tālaguḷapaṭalasaṇṭhānaṃ. Phāsukadvayamaṃsaṃ",
  "anya-e0101n0:1551_3": "koṭṭhalikāya kucchiyaṃ tanumattikālepasaṇṭhānaṃ. Thanamaṃsaṃ vaṭṭetvā avakkhittamattikāpiṇḍasaṇṭhānaṃ.",
  "anya-e0101n0:1551_4": "Bāhudvayamaṃsaṃ dviguṇaṃ katvā ṭhapitaniccammamahāmūsikasaṇṭhānaṃ. Evaṃ oḷārikoḷārikaṃ",
  "anya-e0101n0:1551_5": "pariggaṇhantassa sukhumampi pākaṭaṃ hoti. Disato dvīsu disāsu jātaṃ. Okāsato vīsādhikāni",
  "anya-e0101n0:1551_6": "tīṇi aṭṭhisatāni anulimpitvā ṭhitaṃ. Paricchedato heṭṭhā aṭṭhisaṅghāte patiṭṭhitatalena,",
  "anya-e0101n0:1551_7": "upari tacena, tiriyaṃ aññamaññena paricchinnaṃ, ayamassa sabhāgaparicchedo. Visabhāgaparicchedo",
  "anya-e0101n0:1551_8": "pana kesasadisoyeva.",
  "anya-e0101n0:1552_0": "189. Nhārūti nava nhārusatāni. Vaṇṇato sabbepi nhārū setā. Saṇṭhānato nānāsaṇṭhānā.",
  "anya-e0101n0:1552_1": "Etesu hi gīvāya uparimabhāgato paṭṭhāya pañca mahānhārū sarīraṃ vinandhamānā purimapassena",
  "anya-e0101n0:1552_2": "otiṇṇā. Pañca pacchimapassena. Pañca dakkhiṇapassena. Pañca vāmapassena. Dakkhiṇahatthaṃ",
  "anya-e0101n0:1552_3": "vinandhamānāpi hatthassa purimapassena pañca. Pacchimapassena pañca. Tathā vāmahatthaṃ",
  "anya-e0101n0:1552_4": "vinandhamānā. Dakkhiṇapādaṃ vinandhamānāpi pādassa purimapassena pañca. Pacchimapassena",
  "anya-e0101n0:1552_5": "pañca. Tathā vāmapādaṃ vinandhamānāpīti evaṃ sarīradhārakā nāma saṭṭhimahānhārū kāyaṃ",
  "anya-e0101n0:1552_6": "vinandhamānā otiṇṇā. Ye kaṇḍarātipi vuccanti. Te sabbepi kandalamakuḷasaṇṭhānā. Aññe",
  "anya-e0101n0:1552_7": "pana taṃ taṃ padesaṃ ajjhottharitvā ṭhitā. Tato sukhumatarā suttarajjukasaṇṭhānā.",
  "anya-e0101n0:1552_8": "Aññe tato sukhumatarā pūtilatāsaṇṭhānā, aññe tato sukhumatarā mahāvīṇātantisaṇṭhānā.",
  "anya-e0101n0:1552_9": "Aññe thūlasuttakasaṇṭhānā. Hatthapādapiṭṭhīsu nhārū sakuṇapādasaṇṭhānā. Sīse nhārū",
  "anya-e0101n0:1552_10": "dārakānaṃ sīsajālakasaṇṭhānā. Piṭṭhiyaṃ nhārū ātape pasāritaallajālasaṇṭhānā. Avasesā",
  "anya-e0101n0:1552_11": "taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānā. Disato dvīsu",
  "anya-e0101n0:1552_12": "disāsu jātā. Okāsato sakalasarīre aṭṭhīni ābandhitvā ṭhitā. Paricchedato heṭṭhā tiṇṇaṃ",
  "anya-e0101n0:1552_13": "aṭṭhisatānaṃ upari patiṭṭhitatalehi, upari maṃsacammāni āhacca ṭhitappadesehi, tiriyaṃ",
  "anya-e0101n0:1552_14": "aññamaññena paricchinnā, ayaṃ nesaṃ sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1553_0": "190. Aṭṭhīti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni, catusaṭṭhi",
  "anya-e0101n0:1553_1": "pādaṭṭhīni, catusaṭṭhi maṃsanissitāni muduaṭṭhīni, dve paṇhikaṭṭhīni, ekekasmiṃ pāde",
  "anya-e0101n0:1553_2": "dve dve gopphakaṭṭhīni, dve jaṅghaṭṭhīni, ekaṃ jaṇṇukaṭṭhi, ekaṃ ūruṭṭhi, dve kaṭiṭṭhīni,",
  "anya-e0101n0:1553_3": "aṭṭhārasa piṭṭhikaṇṭakaṭṭhīni, catuvīsati phāsukaṭṭhīni, cuddasa uraṭṭhīni, ekaṃ",
  "anya-e0101n0:1553_4": "hadayaṭṭhi, dve akkhakaṭṭhīni, dve koṭṭaṭṭhīni, dve bāhuṭṭhīni, dve dve aggabāhuṭṭhīni,",
  "anya-e0101n0:1553_5": "satta gīvaṭṭhīni, dve hanukaṭṭhīni, ekaṃ nāsikaṭṭhi, dve akkhiṭṭhīni, dve kaṇṇaṭṭhīni,",
  "anya-e0101n0:1553_6": "ekaṃ nalāṭaṭṭhi. Ekaṃ muddhaṭṭhi, nava sīsakapālaṭṭhīnīti evaṃ timattāni aṭṭhisatāni,",
  "anya-e0101n0:1553_7": "tāni sabbānipi vaṇṇato setāni. Saṇṭhānato nānāsaṇṭhānāni.",
  "anya-e0101n0:1554_0": "Tattha hi aggapādaṅguliaṭṭhīni katakabījasaṇṭhānāni. Tadanantarāni majjhapabbaṭṭhīni",
  "anya-e0101n0:1554_1": "panasaṭṭhisaṇṭhānāni. Mūlapabbaṭṭhīni paṇavasaṇṭhānāni. Piṭṭhipādaṭṭhīni koṭṭitakandalakandarāsisaṇṭhānāni.",
  "anya-e0101n0:1554_2": "Paṇhikaṭṭhi ekaṭṭhitālaphalabījasaṇṭhānaṃ. Gopphakaṭṭhīni baddhakīḷāgoḷakasaṇṭhānāni.",
  "anya-e0101n0:1554_3": "Jaṅghaṭṭhīnaṃ gopphakaṭṭhīsu patiṭṭhitaṭṭhānaṃ apanītatacasindikaḷīrasaṇṭhānaṃ. Khuddakajaṅghaṭṭhikaṃ",
  "anya-e0101n0:1554_4": "dhanukadaṇḍasaṇṭhānaṃ. Mahantaṃ milātasappapiṭṭhisaṇṭhānaṃ. Jaṇṇukaṭṭhi ekato parikkhīṇapheṇakasaṇṭhānaṃ.",
  "anya-e0101n0:1554_5": "Tattha jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ. Ūruṭṭhi duttacchitavāsiparasudaṇḍasaṇṭhānaṃ.",
  "anya-e0101n0:1554_6": "Tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ. Tena kaṭiṭṭhino patiṭṭhitaṭṭhānaṃ",
  "anya-e0101n0:1554_7": "aggacchinnamahāpunnāgaphalasaṇṭhānaṃ.",
  "anya-e0101n0:1555_0": "Kaṭiṭṭhīni dvepi ekābaddhāni hutvā kumbhakārikauddhanasaṇṭhānāni. Pāṭiyekkaṃ kammārakūṭayottakasaṇṭhānāni.",
  "anya-e0101n0:1555_1": "Koṭiyaṃ ṭhitaṃ ānisadaṭṭhi adhomukhaṃ katvā gahitasappaphaṇasaṇṭhānaṃ, sattaṭṭhaṭṭhānesu",
  "anya-e0101n0:1555_2": "chiddāvachiddaṃ. Piṭṭhikaṇṭakaṭṭhīni abbhantarato uparūpari ṭhapitasīsapaṭṭaveṭhakasaṇṭhānāni.",
  "anya-e0101n0:1555_3": "Bāhirato vaṭṭanāvaḷisaṇṭhānāni. Tesaṃ antarantarā kakacadantasadisā dve tayo kaṇṭakā",
  "anya-e0101n0:1555_4": "honti. Catuvīsatiyā phāsukaṭṭhīsu aparipuṇṇāni aparipuṇṇaasisaṇṭhānāni. Paripuṇṇāni",
  "anya-e0101n0:1555_5": "paripuṇṇaasisaṇṭhānāni. Sabbānipi odātakukkuṭassa pasāritapakkhasaṇṭhānāni. Cuddasa",
  "anya-e0101n0:1555_6": "uraṭṭhīni jiṇṇasandamānikapañjarasaṇṭhānāni. Hadayaṭṭhi dabbiphaṇasaṇṭhānaṃ.",
  "anya-e0101n0:1556_0": "Akkhakaṭṭhīni khuddakalohavāsidaṇḍasaṇṭhānāni. Koṭṭaṭṭhīni ekato parikkhīṇasīhaḷakuddālasaṇṭhānāni.",
  "anya-e0101n0:1556_1": "Bāhuṭṭhīni ādāsadaṇḍakasaṇṭhānāni. Aggabāhuṭṭhīni yamakatālakandasaṇṭhānāni. Maṇibandhaṭṭhīni",
  "anya-e0101n0:1556_2": "ekato alliyāpetvā ṭhapitasīsakapaṭṭaveṭhakasaṇṭhānāni. Piṭṭhihatthaṭṭhīni koṭṭitakandalakandarāsisaṇṭhānāni.",
  "anya-e0101n0:1556_3": "Hatthaṅgulīsu mūlapabbaṭṭhīni paṇavasaṇṭhānāni. Majjhapabbaṭṭhīni aparipuṇṇapanasaṭṭhisaṇṭhānāni.",
  "anya-e0101n0:1556_4": "Aggapabbaṭṭhīni katakabījasaṇṭhānāni.",
  "anya-e0101n0:1557_0": "Satta gīvaṭṭhīni daṇḍena vijjhitvā paṭipāṭiyā ṭhapitavaṃsakaḷīracakkalakasaṇṭhānāni.",
  "anya-e0101n0:1557_1": "Heṭṭhimahanukaṭṭhi kammārānaṃ ayokūṭayottakasaṇṭhānaṃ. Uparimaṃ avalekhanasatthakasaṇṭhānaṃ.",
  "anya-e0101n0:1557_2": "Akkhikūpanāsakūpaṭṭhīni apanītamiñjataruṇatālaṭṭhisaṇṭhānāni. Nalāṭaṭṭhi adhomukhaṭṭhapitasaṅkhathālakakapālasaṇṭhānaṃ.",
  "anya-e0101n0:1557_3": "Kaṇṇacūḷikaṭṭhīni nhāpitakhurakosasaṇṭhānāni. Nalāṭakaṇṇacūḷikānaṃ upari paṭṭabandhanokāse",
  "anya-e0101n0:1557_4": "aṭṭhisaṅkuṭitaghaṭapuṇṇapaṭalakhaṇḍasaṇṭhānaṃ. Muddhaṭṭhi mukhacchinnavaṅkanāḷikerasaṇṭhānaṃ.",
  "anya-e0101n0:1557_5": "Sīsaṭṭhīni sibbetvā ṭhapitajajjaralābukaṭāhasaṇṭhānāni.",
  "anya-e0101n0:1558_0": "Disato dvīsu disāsu jātāni. Okāsato avisesena sakalasarīre ṭhitāni. Visesena panettha",
  "anya-e0101n0:1558_1": "sīsaṭṭhīni givaṭṭhīsu patiṭṭhitāni. Gīvaṭṭhīni piṭṭhikaṇṭakaṭṭhīsu. Piṭṭhikaṇṭakaṭṭhīni",
  "anya-e0101n0:1558_2": "kaṭiṭṭhīsu. Kaṭiṭṭhīni ūruṭṭhīsu. Ūruṭṭhīni jaṇṇukaṭṭhīsu. Jaṇṇukaṭṭhīni jaṅghaṭṭhīsu.",
  "anya-e0101n0:1558_3": "Jaṅghaṭṭhīni gopphakaṭṭhīsu. Gopphakaṭṭhīni piṭṭhipādaṭṭhīsu patiṭṭhitāni. Paricchedato",
  "anya-e0101n0:1558_4": "anto aṭṭhimiñjena, uparito maṃsena, agge mūle ca aññamaññena paricchinnāni, ayaṃ",
  "anya-e0101n0:1558_5": "nesaṃ sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1559_0": "191. Aṭṭhimiñjanti tesaṃ tesaṃ aṭṭhīnaṃ abbhantaragataṃ miñjaṃ. Taṃ vaṇṇato setaṃ.",
  "anya-e0101n0:1559_1": "Saṇṭhānato mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ.",
  "anya-e0101n0:1559_2": "Khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ.",
  "anya-e0101n0:1559_3": "Disato dvīsu disāsu jātaṃ. Okāsato aṭṭhīnaṃ abbhantare patiṭṭhitaṃ. Paricchedato",
  "anya-e0101n0:1559_4": "aṭṭhīnaṃ abbhantaratalehi paricchinnaṃ, ayamassa sabhāgaparicchedo. Visabhāgaparicchedo",
  "anya-e0101n0:1559_5": "pana kesasadisoyeva.",
  "anya-e0101n0:1560_0": "192. Vakkanti ekabandhanā dve maṃsapiṇḍikā. Taṃ vaṇṇato mandarattaṃ pāḷibhaddakaṭṭhivaṇṇaṃ.",
  "anya-e0101n0:1560_1": "Saṇṭhānato dārakānaṃ yamakakīḷāgoḷakasaṇṭhānaṃ, ekavaṇṭapaṭibaddhaambaphaladvayasaṇṭhānaṃ",
  "anya-e0101n0:1560_2": "vā. Disato uparimāya disāya jātaṃ. Okāsato galavāṭakā nikkhantena ekamūlena thokaṃ",
  "anya-e0101n0:1560_3": "gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā",
  "anya-e0101n0:1560_4": "ṭhitaṃ. Paricchedato vakkaṃ vakkabhāgena paricchinnaṃ, ayamassa sabhāgaparicchedo.",
  "anya-e0101n0:1560_5": "Visabhāgaparicchedo pana kesasadisoyeva.",
  "anya-e0101n0:1561_0": "193. Hadayanti hadayamaṃsaṃ. Taṃ vaṇṇato rattapadumapattapiṭṭhivaṇṇaṃ. Saṇṭhānato",
  "anya-e0101n0:1561_1": "bāhirapattāni apanetvā adhomukhaṃ ṭhapitapadumamakuḷasaṇṭhānaṃ. Bahi maṭṭhaṃ, anto",
  "anya-e0101n0:1561_2": "kosātakīphalassa abbhantarasadisaṃ. Paññavantānaṃ thokaṃ vikasitaṃ, mandapaññānaṃ",
  "anya-e0101n0:1561_3": "makuḷitameva. Anto cassa punnāgaṭṭhipatiṭṭhānamatto āvāṭako hoti, yattha addhapasatamattaṃ",
  "anya-e0101n0:1561_4": "lohitaṃ saṇṭhāti, yaṃ nissāya manodhātu ca manoviññāṇadhātu ca vattanti. Taṃ panetaṃ",
  "anya-e0101n0:1561_5": "rāgacaritassa rattaṃ hoti, dosacaritassa kāḷakaṃ, mohacaritassa maṃsadhovanaudakasadisaṃ,",
  "anya-e0101n0:1561_6": "vitakkacaritassa kulatthayūsavaṇṇaṃ, saddhācaritassa kaṇikārapupphavaṇṇaṃ, paññācaritassa",
  "anya-e0101n0:1561_7": "acchaṃ vippasannaṃ anāvilaṃ paṇḍaraṃ parisuddhaṃ niddhotajātimaṇi viya jutimantaṃ",
  "anya-e0101n0:1561_8": "khāyati. Disato uparimāya disāya jātaṃ. Okāsato sarīrabbhantare dvinnaṃ thanānaṃ",
  "anya-e0101n0:1561_9": "majjhe patiṭṭhitaṃ. Paricchedato hadayaṃ hadayabhāgena paricchinnaṃ, ayamassa sabhāgaparicchedo.",
  "anya-e0101n0:1561_10": "Visabhāgaparicchedo pana kesasadisoyeva.",
  "anya-e0101n0:1562_0": "194. Yakananti yamakamaṃsapaṭalaṃ. Taṃ vaṇṇato rattaṃ paṇḍukadhātukaṃ nātirattakumudassa",
  "anya-e0101n0:1562_1": "pattapiṭṭhivaṇṇaṃ. Saṇṭhānato mūle ekaṃ agge yamakaṃ koviḷārapattasaṇṭhānaṃ. Tañca",
  "anya-e0101n0:1562_2": "dandhānaṃ ekameva hoti mahantaṃ, paññavantānaṃ dve vā tīṇi vā khuddakāni. Disato",
  "anya-e0101n0:1562_3": "uparimāya disāya jātaṃ, okāsato dvinnaṃ thanānaṃ abbhantare dakkhiṇapassaṃ nissāya",
  "anya-e0101n0:1562_4": "ṭhitaṃ. Paricchedato yakanaṃ yakanabhāgena paricchinnaṃ, ayamassa sabhāgaparicchedo.",
  "anya-e0101n0:1562_5": "Visabhāgaparicchedo pana kesasadisoyeva.",
  "anya-e0101n0:1563_0": "195. Kilomakanti paṭicchannāpaṭicchannabhedato duvidhaṃ pariyonahanamaṃsaṃ. Taṃ duvidhampi",
  "anya-e0101n0:1563_1": "vaṇṇato setaṃ dukūlapilotikavaṇṇaṃ. Saṇṭhānato attano okāsasaṇṭhānaṃ. Disato paṭicchannakilomakaṃ",
  "anya-e0101n0:1563_2": "uparimāya disāya. Itaraṃ dvīsu disāsu jātaṃ. Okāsato paṭicchannakilomakaṃ hadayañca",
  "anya-e0101n0:1563_3": "vakkañca paṭicchādetvā, appaṭicchannakilomakaṃ sakalasarīre cammassa heṭṭhato maṃsaṃ",
  "anya-e0101n0:1563_4": "pariyonandhitvā ṭhitaṃ. Paricchedato heṭṭhā maṃsena, upari cammena, tiriyaṃ kilomakabhāgena",
  "anya-e0101n0:1563_5": "paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1564_0": "196. Pihakanti udarajivhāmaṃsaṃ. Taṃ vaṇṇato nīlaṃ nigguṇḍipupphavaṇṇaṃ. Saṇṭhānato",
  "anya-e0101n0:1564_1": "sattaṅgulappamāṇaṃ abandhanaṃ kāḷavacchakajivhāsaṇṭhānaṃ. Disato uparimāya disāya",
  "anya-e0101n0:1564_2": "jātaṃ. Okāsato hadayassa vāmapasse udarapaṭalassa matthakapassaṃ nissāya ṭhitaṃ,",
  "anya-e0101n0:1564_3": "yasmiṃ paharaṇappahārena bahinikkhante sattānaṃ jīvitakkhayo hoti. Paricchedato pihakabhāgena",
  "anya-e0101n0:1564_4": "paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1565_0": "197. Papphāsanti dvattiṃsamaṃsakhaṇḍappabhedaṃ papphāsamaṃsaṃ. Taṃ vaṇṇato rattaṃ",
  "anya-e0101n0:1565_1": "nātipakkaudumbaraphalavaṇṇaṃ. Saṇṭhānato visamacchinnabahalapūvakhaṇḍasaṇṭhānaṃ.",
  "anya-e0101n0:1565_2": "Abbhantare asitapītānaṃ abhāve uggatena kammajatejusmānā abbhāhatattā saṃkhāditapalālapiṇḍamiva",
  "anya-e0101n0:1565_3": "nirasaṃ nirojaṃ. Disato uparimāya disāya jātaṃ. Okāsato sarīrabbhantare dvinnaṃ thanānaṃ",
  "anya-e0101n0:1565_4": "antare hadayañca yakanañca upari chādetvā olambantaṃ ṭhitaṃ. Paricchedato papphāsabhāgena",
  "anya-e0101n0:1565_5": "paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1566_0": "198. Antanti purisassa dvattiṃsahatthā itthiyā aṭṭhavīsatihatthā ekavīsatiyā ṭhānesu",
  "anya-e0101n0:1566_1": "obhaggā antavaṭṭi. Tadetaṃ vaṇṇato setaṃ sakkharasudhāvaṇṇaṃ. Saṇṭhānato lohitadoṇiyaṃ",
  "anya-e0101n0:1566_2": "ābhujitvā ṭhapitasīsacchinnasappasaṇṭhānaṃ. Disato dvīsu disāsu jātaṃ. Okāsato upari",
  "anya-e0101n0:1566_3": "galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare",
  "anya-e0101n0:1566_4": "ṭhitaṃ. Paricchedato antabhāgena paricchinnaṃ, ayamassa sabhāgaparicchedo. Visabhāgaparicchedo",
  "anya-e0101n0:1566_5": "pana kesasadisoyeva.",
  "anya-e0101n0:1567_0": "199. Antaguṇanti antabhogaṭṭhānesu bandhanaṃ. Taṃ vaṇṇato setaṃ dakasītalikamūlavaṇṇaṃ.",
  "anya-e0101n0:1567_1": "Saṇṭhānato dakasītalikamūlasaṇṭhānameva. Disato dvīsu disāsu jātaṃ. Okāsato kuddālapharasukammādīni",
  "anya-e0101n0:1567_2": "karontānaṃ yantākaḍḍhanakāle yantasuttakamiva yantaphalakāni antabhoge ekato agaḷante",
  "anya-e0101n0:1567_3": "ābandhitvā pādapuñchanarajjumaṇḍalakassa antarā saṃsibbitvā ṭhitarajjukā viya ekavīsatiyā",
  "anya-e0101n0:1567_4": "antabhogānaṃ antarā ṭhitaṃ. Paricchedato antaguṇabhāgena paricchinnaṃ, ayamassa sabhāgaparicchedo.",
  "anya-e0101n0:1567_5": "Visabhāgaparicchedo pana kesasadisoyeva.",
  "anya-e0101n0:1568_0": "200. Udariyanti udare bhavaṃ asitapītakhāyitasāyitaṃ. Taṃ vaṇṇato ajjhohaṭāhāravaṇṇaṃ.",
  "anya-e0101n0:1568_1": "Saṇṭhānato parissāvane sithilabaddhataṇḍulasaṇṭhānaṃ. Disato uparimāya disāya jātaṃ.",
  "anya-e0101n0:1568_2": "Okāsato udare ṭhitaṃ.",
  "anya-e0101n0:1569_0": "Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ antapaṭalaṃ,",
  "anya-e0101n0:1569_1": "bahi maṭṭhaṃ, anto maṃsakasambupaliveṭhanakiliṭṭhapāvārakapupphakasadisaṃ, kuthitapanasatacassa",
  "anya-e0101n0:1569_2": "abbhantarasadisantipi vattuṃ vaṭṭati, yattha takkoṭakā gaṇḍuppādakā tālahīrakā sūcimukhakā",
  "anya-e0101n0:1569_3": "paṭatantasuttakā iccevamādidvattiṃsakulappabhedā kimayo ākulabyākulā saṇḍasaṇḍacārino",
  "anya-e0101n0:1569_4": "hutvā nivasanti, ye pānabhojanādimhi avijjamāne ullaṅghitvā viravantā hadayamaṃsaṃ",
  "anya-e0101n0:1569_5": "abhihananti, pānabhojanādiajjhoharaṇavelāyañca uddhaṃmukhā hutvā paṭhamajjhohaṭe",
  "anya-e0101n0:1569_6": "dve tayo ālope turitaturitā viluppanti, yaṃ tesaṃ kimīnaṃ sūtigharaṃ vaccakuṭi gilānasālā",
  "anya-e0101n0:1569_7": "susānañca hoti. Yattha seyyathāpi nāma caṇḍālagāmadvāre candanikāya nidāghasamaye",
  "anya-e0101n0:1569_8": "thūlaphusitake deve vassante udakena vuyhamānaṃ muttakarīsacammaaṭṭhinhārukhaṇḍakheḷasiṅghāṇikālohitappabhutinānākuṇapajātaṃ",
  "anya-e0101n0:1569_9": "nipatitvā kaddamodakāluḷitaṃ dvīhatīhaccayena sañjātakimikulaṃ sūriyātapasantāpavegakuthitaṃ",
  "anya-e0101n0:1569_10": "upari pheṇapupphuḷake muñcantaṃ abhinīlavaṇṇaṃ paramaduggandhajegucchaṃ neva upagantuṃ,",
  "anya-e0101n0:1569_11": "na daṭṭhuṃ araharūpataṃ āpajjitvā tiṭṭhati, pageva ghāyituṃ vā sāyituṃ vā, evameva",
  "anya-e0101n0:1569_12": "nānappakāraṃ pānabhojanādidantamusalasañcuṇṇitaṃ jivhāhatthaparivattitakheḷalālāpalibuddhaṃ",
  "anya-e0101n0:1569_13": "taṅkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā",
  "anya-e0101n0:1569_14": "pittasemhavātapaliveṭhitaṃ hutvā udaraggisantāpavegakuthitaṃ kimikulākulaṃ uparūpari",
  "anya-e0101n0:1569_15": "pheṇapupphuḷakāni muñcantaṃ paramakasambuduggandhajegucchabhāvaṃ āpajjitvā tiṭṭhati.",
  "anya-e0101n0:1569_16": "Yaṃ sutvāpi pānabhojanādīsu amanuññatā saṇṭhāti, pageva paññācakkhunā avaloketvā.",
  "anya-e0101n0:1569_17": "Yattha ca patitaṃ pānabhojanādi pañcadhā vivekaṃ gacchati, ekaṃ bhāgaṃ pāṇakā khādanti,",
  "anya-e0101n0:1569_18": "ekaṃ bhāgaṃ udaraggi jhāpeti, eko bhāgo muttaṃ hoti, eko bhāgo karīsaṃ, eko bhāgo",
  "anya-e0101n0:1569_19": "rasabhāvaṃ āpajjitvā soṇitamaṃsādīni upabrūhayati.",
  "anya-e0101n0:1570": "Paricchedato udarapaṭalena ceva udariyabhāgena ca paricchinnaṃ. Ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1571_0": "201. Karīsanti vaccaṃ. Taṃ vaṇṇato yebhuyyena ajjhohaṭāhāravaṇṇameva hoti. Saṇṭhānato",
  "anya-e0101n0:1571_1": "okāsasaṇṭhānaṃ. Disato heṭṭhimāya disāya jātaṃ. Okāsato pakkāsaye ṭhitaṃ. Pakkāsayo",
  "anya-e0101n0:1571_2": "nāma heṭṭhānābhi-piṭṭhikaṇṭakamūlānaṃ antare antāvasāne ubbedhena aṭṭhaṅgulamatto",
  "anya-e0101n0:1571_3": "veḷunāḷikasadiso, yattha seyyathāpi nāma upari bhūmibhāge patitaṃ vassodakaṃ ogaḷitvā",
  "anya-e0101n0:1571_4": "heṭṭhā bhūmibhāgaṃ pūretvā tiṭṭhati, evameva yaṃkiñci āmāsaye patitaṃ pānabhojanādikaṃ",
  "anya-e0101n0:1571_5": "udaragginā pheṇuddehakaṃ pakkaṃ pakkaṃ nisadāya pisitamiva saṇhabhāvaṃ āpajjitvā",
  "anya-e0101n0:1571_6": "antabilena ogaḷitvā ogaḷitvā omadditvā veḷupabbe pakkhipamānapaṇḍumattikā viya sannicitaṃ",
  "anya-e0101n0:1571_7": "hutvā tiṭṭhati. Paricchedato pakkāsayapaṭalena ceva karīsabhāgena ca paricchinnaṃ,",
  "anya-e0101n0:1571_8": "ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1572_0": "202. Matthaluṅganti sīsakaṭāhabbhantare ṭhitamiñjarāsi. Taṃ vaṇṇato setaṃ ahicchattakapiṇḍavaṇṇaṃ.",
  "anya-e0101n0:1572_1": "Dadhibhāvaṃ asampattaṃ duṭṭhakhīravaṇṇantipi vattuṃ vaṭṭati. Saṇṭhānato okāsasaṇṭhānaṃ.",
  "anya-e0101n0:1572_2": "Disato uparimāya disāya jātaṃ. Okāsato sīsakaṭāhabbhantare cattāro sibbinimagge nissāya",
  "anya-e0101n0:1572_3": "samodhānetvā ṭhapitā cattāro piṭṭhapiṇḍā viya samohitaṃ tiṭṭhati. Paricchedato sīsakaṭāhassa",
  "anya-e0101n0:1572_4": "abbhantaratalehi ceva matthaluṅgabhāgena ca paricchinnaṃ, ayamassa sabhāgaparicchedo.",
  "anya-e0101n0:1572_5": "Visabhāgaparicchedo pana kesasadisoyeva.",
  "anya-e0101n0:1573_0": "203. Pittanti dve pittāni baddhapittañca abaddhapittañca. Tattha baddhapittaṃ vaṇṇato",
  "anya-e0101n0:1573_1": "bahalamadhukatelavaṇṇaṃ. Abaddhapittaṃ milātaākulipupphavaṇṇaṃ. Saṇṭhānato ubhayampi",
  "anya-e0101n0:1573_2": "okāsasaṇṭhānaṃ. Disato baddhapittaṃ uparimāya disāya jātaṃ, itaraṃ dvīsu disāsu jātaṃ.",
  "anya-e0101n0:1573_3": "Okāsato abaddhapittaṃ ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca",
  "anya-e0101n0:1573_4": "udakamiva telabindu avasesasarīraṃ byāpetvā ṭhitaṃ, yamhi kupite akkhīni pītakāni",
  "anya-e0101n0:1573_5": "honti, bhamanti, gattaṃ kampati, kaṇḍūyati. Baddhapittaṃ hadayapapphāsānaṃ antare",
  "anya-e0101n0:1573_6": "yakanamaṃsaṃ nissāya patiṭṭhite mahākosātakīkosakasadise pittakosake ṭhitaṃ, yamhi",
  "anya-e0101n0:1573_7": "kupite sattā ummattakā honti, vipallatthacittā hirottappaṃ chaḍḍetvā akātabbaṃ karonti,",
  "anya-e0101n0:1573_8": "abhāsitabbaṃ bhāsanti, acintitabbaṃ cintenti. Paricchedato pittabhāgena paricchinnaṃ,",
  "anya-e0101n0:1573_9": "ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1574_0": "204. Semhanti sarīrabbhantare ekapatthapūrappamāṇaṃ semhaṃ. Taṃ vaṇṇato setaṃ nāgabalāpaṇṇarasavaṇṇaṃ.",
  "anya-e0101n0:1574_1": "Saṇṭhānato okāsasaṇṭhānaṃ. Disato uparimāya disāya jātaṃ. Okāsato udarapaṭale ṭhitaṃ.",
  "anya-e0101n0:1574_2": "Yaṃ pānabhojanādiajjhoharaṇakāle seyyathāpi nāma udake sevālapaṇakaṃ kaṭṭhe vā kathale",
  "anya-e0101n0:1574_3": "vā patante chijjitvā dvidhā hutvā puna ajjhottharitvā tiṭṭhati, evameva pānabhojanādimhi",
  "anya-e0101n0:1574_4": "nipatante chijjitvā dvidhā hutvā puna ajjhottharitvā tiṭṭhati, yamhi ca mandībhūte",
  "anya-e0101n0:1574_5": "pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti,",
  "anya-e0101n0:1574_6": "tato uggatena ca gandhena uddekopi mukhampi duggandhaṃ pūtikuṇapasadisaṃ hoti. So",
  "anya-e0101n0:1574_7": "ca puriso apehi duggandhaṃ vāyasīti vattabbataṃ āpajjati, yañca vaḍḍhitvā bahalattamāpannaṃ",
  "anya-e0101n0:1574_8": "pidhānaphalakamiva vaccakuṭiyaṃ udarapaṭalassa abbhantareyeva kuṇapagandhaṃ sannirumbhitvā",
  "anya-e0101n0:1574_9": "tiṭṭhati. Paricchedato semhabhāgena paricchinnaṃ, ayamassa sabhāgaparicchedo. Visabhāgaparicchedo",
  "anya-e0101n0:1574_10": "pana kesasadisoyeva.",
  "anya-e0101n0:1575_0": "205. Pubboti pūtilohitavasena pavattapubbaṃ. Taṃ vaṇṇato paṇḍupalāsavaṇṇo. Matasarīre",
  "anya-e0101n0:1575_1": "pana pūtibahalācāmavaṇṇo hoti. Saṇṭhānato okāsasaṇṭhāno. Disato dvīsu disāsu hoti.",
  "anya-e0101n0:1575_2": "Okāsato pana pubbassa okāso nāma nibaddho natthi, yattha so sannicito tiṭṭheyya,",
  "anya-e0101n0:1575_3": "yatra yatra khāṇukaṇṭakapaharaṇaggijālādīhi abhihate sarīrappadese lohitaṃ saṇṭhahitvā",
  "anya-e0101n0:1575_4": "paccati, gaṇḍapīḷakādayo vā uppajjanti, tatra tatra tiṭṭhati. Paricchedato pubbabhāgena",
  "anya-e0101n0:1575_5": "paricchinno, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1576_0": "206. Lohitanti dve lohitāni sannicitalohitañca saṃsaraṇalohitañca. Tattha sannicitalohitaṃ",
  "anya-e0101n0:1576_1": "vaṇṇato nipakkabahalalākhārasavaṇṇaṃ. Saṃsaraṇalohitaṃ acchalākhārasavaṇṇaṃ. Saṇṭhānato",
  "anya-e0101n0:1576_2": "ubhayampi okāsasaṇṭhānaṃ. Disato sannicitalohitaṃ uparimāya disāya jātaṃ. Itaraṃ",
  "anya-e0101n0:1576_3": "dvisu disāsu jātaṃ. Okāsato saṃsaraṇalohitaṃ ṭhapetvā kesalomadantanakhānaṃ maṃsavinimuttaṭṭhānañceva",
  "anya-e0101n0:1576_4": "thaddhasukkhacammañca dhamanijālānusārena sabbaṃ upādiṇṇasarīraṃ pharitvā ṭhitaṃ.",
  "anya-e0101n0:1576_5": "Sannicitalohitaṃ yakanaṭṭhānassa heṭṭhābhāgaṃ pūretvā ekapatthapūramattaṃ hadayavakkapapphāsānaṃ",
  "anya-e0101n0:1576_6": "upari thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ. Tasmiṃ",
  "anya-e0101n0:1576_7": "hi vakkahadayādīni atemente sattā pipāsitā honti. Paricchedato lohitabhāgena paricchinnaṃ,",
  "anya-e0101n0:1576_8": "ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1577_0": "207. Sedoti lomakūpādīhi paggharaṇakaāpodhātu. So vaṇṇato vippasannatilatelavaṇṇo.",
  "anya-e0101n0:1577_1": "Saṇṭhānato okāsasaṇṭhāno. Disato dvīsu disāsu jāto. Okāsato sedassokāso nāma nibaddho",
  "anya-e0101n0:1577_2": "natthi, yattha so lohitaṃ viya sadā tiṭṭheyya. Yadā pana aggisantāpasūriyasantāpautuvikārādīhi",
  "anya-e0101n0:1577_3": "sarīraṃ santapati, tadā udakato abbūḷhamattavisamacchinnabhisamuḷālakumudanāḷakalāpo",
  "anya-e0101n0:1577_4": "viya sabbakesalomakūpavivarehi paggharati, tasmā tassa saṇṭhānampi kesalomakūpavivarānaññeva",
  "anya-e0101n0:1577_5": "vasena veditabbaṃ. Sedapariggaṇhakena ca yoginā kesalomakūpavivare pūretvā ṭhitavaseneva",
  "anya-e0101n0:1577_6": "sedo manasi kātabbo. Paricchedato sedabhāgena paricchinno, ayamassa sabhāgaparicchedo.",
  "anya-e0101n0:1577_7": "Visabhāgaparicchedo pana kesasadisoyeva.",
  "anya-e0101n0:1578_0": "Medoti thinasineho. So vaṇṇato phālitahaliddivaṇṇo. Saṇṭhānato thūlasarīrassa tāva",
  "anya-e0101n0:1578_1": "cammamaṃsantare ṭhapitahaliddivaṇṇadukūlapilotikasaṇṭhāno hoti. Kisasarīrassa jaṅghamaṃsaṃ",
  "anya-e0101n0:1578_2": "ūrumaṃsaṃ piṭṭhikaṇṭakanissitaṃ piṭṭhimaṃsaṃ udaravaṭṭimaṃsanti etāni nissāya diguṇatiguṇaṃ",
  "anya-e0101n0:1578_3": "katvā ṭhapitahaliddivaṇṇadukūlapilotikasaṇṭhāno. Disato dvīsu disāsu jāto. Okāsato",
  "anya-e0101n0:1578_4": "thūlassa sakalasarīraṃ pharitvā kisassa jaṅghamaṃsādīni nissāya ṭhito, yaṃ sinehasaṅkhaṃ",
  "anya-e0101n0:1578_5": "gatampi paramajegucchattā neva muddhani telatthāya, na nāsatelādīnamatthāya gaṇhanti.",
  "anya-e0101n0:1578_6": "Paricchedato heṭṭhā maṃsena, upari cammena, tiriyaṃ medabhāgena paricchinno, ayamassa",
  "anya-e0101n0:1578_7": "sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1579_0": "208. Assūti akkhīhi paggharaṇakaāpodhātu. Taṃ vaṇṇato vippasannatilatelavaṇṇaṃ. Saṇṭhānato",
  "anya-e0101n0:1579_1": "okāsasaṇṭhānaṃ. Disato uparimāya disāya jātaṃ. Okāsato akkhikūpakesu ṭhitaṃ. Na cetaṃ",
  "anya-e0101n0:1579_2": "pittakosake pittamiva akkhikūpakesu sadā sannicitaṃ tiṭṭhati. Yadā pana sattā somanassajātā",
  "anya-e0101n0:1579_3": "mahāhasitaṃ hasanti, domanassajātā rodanti paridevanti, tathārūpaṃ vā visamāhāraṃ",
  "anya-e0101n0:1579_4": "āhārenti, yadā ca nesaṃ akkhīni dhūmarajapaṃsukādīhi abhihaññanti. Tadā etehi somanassadomanassavisabhāgāhārautūhi",
  "anya-e0101n0:1579_5": "samuṭṭhahitvā akkhikūpake pūretvā tiṭṭhati vā paggharati vā. Assupariggaṇhakena ca",
  "anya-e0101n0:1579_6": "yoginā akkhikūpake pūretvā ṭhitavaseneva pariggaṇhitabbaṃ. Paricchedato assubhāgena",
  "anya-e0101n0:1579_7": "paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.",
  "anya-e0101n0:1580_0": "209. Vasāti vilīnasineho. Sā vaṇṇato nāḷikeratelavaṇṇā. Ācāme āsittatelavaṇṇātipi",
  "anya-e0101n0:1580_1": "vattuṃ vaṭṭati. Saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.",
  "anya-e0101n0:1580_2": "Disato dvīsu disāsu jātā. Okāsato yebhuyyena hatthatalahatthapiṭṭhipādatalapādapiṭṭhināsapuṭanalāṭaaṃsakūṭesu",
  "anya-e0101n0:1580_3": "ṭhitā. Na cesā etesu okāsesu sadā vilīnāva hutvā tiṭṭhati. Yadā pana aggisantāpasūriyasantāpautuvisabhāgadhātuvisabhāgehi",
  "anya-e0101n0:1580_4": "te padesā usmājātā honti, tadā tattha nhānakāle pasannaudakūpari sinehabinduvisaṭo",
  "anya-e0101n0:1580_5": "viya ito cito ca sañcarati. Paricchedato vasābhāgena paricchinnā, ayamassa sabhāgaparicchedo.",
  "anya-e0101n0:1580_6": "Visabhāgaparicchedo pana kesasadisoyeva.",
  "anya-e0101n0:1581_0": "210. Kheḷoti antomukhe pheṇamissā āpodhātu. So vaṇṇato seto pheṇavaṇṇo. Saṇṭhānato",
  "anya-e0101n0:1581_1": "okāsasaṇṭhāno. Pheṇasaṇṭhānotipi vattuṃ vaṭṭati. Disato uparimāya disāya jāto. Okāsato",
  "anya-e0101n0:1581_2": "ubhohi kapolapassehi oruyha jivhāya ṭhito. Na cesa ettha sadā sannicito hutvā tiṭṭhati.",
  "anya-e0101n0:1581_3": "Yadā pana sattā tathārūpamāhāraṃ passanti vā saranti vā, uṇhatittakaṭukaloṇambilānaṃ",
  "anya-e0101n0:1581_4": "vā kiñci mukhe ṭhapenti, yadā vā nesaṃ hadayaṃ āgilāyati, kismiñci deva vā jigucchā",
  "anya-e0101n0:1581_5": "uppajjati, tadā kheḷo uppajjitvā ubhohi kapolapassehi oruyha jivhāya saṇṭhāti. Aggajivhāya",
  "anya-e0101n0:1581_6": "cesa tanuko hoti, mūlajivhāya bahalo, mukhe pakkhittañca puthukaṃ vā taṇḍulaṃ vā",
  "anya-e0101n0:1581_7": "aññaṃ vā kiñci khādanīyaṃ nadīpuline khatakūpakasalilaṃ viya parikkhayaṃ agacchantova",
  "anya-e0101n0:1581_8": "temetuṃ samattho hoti. Paricchedato kheḷabhāgena paricchinno, ayamassa sabhāgaparicchedo.",
  "anya-e0101n0:1581_9": "Visabhāgaparicchedo pana kesasadisova.",
  "anya-e0101n0:1582_0": "211. Siṅghāṇikāti matthaluṅgato paggharaṇakaasuci. Sā vaṇṇato taruṇatālaṭṭhimiñjavaṇṇā.",
  "anya-e0101n0:1582_1": "Saṇṭhānato okāsasaṇṭhānā. Disato uparimāya disāya jātā. Okāsato nāsāpuṭe pūretvā",
  "anya-e0101n0:1582_2": "ṭhitā. Na cesā ettha sadā sannicitā hutvā tiṭṭhati, atha kho yathā nāma puriso paduminipatte",
  "anya-e0101n0:1582_3": "dadhiṃ bandhitvā heṭṭhā kaṇṭakena vijjheyya, athānena chiddena dadhimuttaṃ gaḷitvā",
  "anya-e0101n0:1582_4": "bahi pateyya, evameva yadā sattā rodanti, visabhāgāhārautuvasena vā sañjātadhātukhobhā",
  "anya-e0101n0:1582_5": "honti, tadā anto sīsato pūtisemhabhāvamāpannaṃ matthaluṅgaṃ gaḷitvā tālumatthakavivarena",
  "anya-e0101n0:1582_6": "otaritvā nāsāpuṭe pūretvā tiṭṭhati vā paggharati vā. Siṅghāṇikā pariggaṇhakena ca",
  "anya-e0101n0:1582_7": "yoginā nāsāpuṭe pūretvā ṭhitavaseneva pariggaṇhitabbā. Paricchedato siṅghāṇikābhāgena",
  "anya-e0101n0:1582_8": "paricchinnā, ayamassā sabhāgaparicchedo. Visabhāgaparicchedo pana kesasadisova.",
  "anya-e0101n0:1583_0": "212. Lasikāti sarīrasandhīnaṃ abbhantare picchilakuṇapaṃ. Sā vaṇṇato kaṇikāraniyyāsavaṇṇā.",
  "anya-e0101n0:1583_1": "Saṇṭhānato okāsasaṇṭhānā. Disato dvīsu disāsu jātā. Okāsato aṭṭhisandhīnaṃ abbhañjanakiccaṃ",
  "anya-e0101n0:1583_2": "sādhayamānā asītisatasandhīnaṃ abbhantare ṭhitā. Yassa cesā mandā hoti, tassa uṭṭhahantassa",
  "anya-e0101n0:1583_3": "nisīdantassa abhikkamantassa paṭikkamantassa samiñjantassa pasārentassa aṭṭhikāni",
  "anya-e0101n0:1583_4": "kaṭakaṭāyanti, accharāsaddaṃ karonto viya sañcarati. Ekayojanadviyojanamattaṃ addhānaṃ",
  "anya-e0101n0:1583_5": "gatassa vāyodhātu kuppati, gattāni dukkhanti. Yassa pana bahukā honti, tassa uṭṭhānanisajjādīsu",
  "anya-e0101n0:1583_6": "na aṭṭhīni kaṭakaṭāyanti, dīghampi addhānaṃ gatassa na vāyodhātu kuppati, na gattāni",
  "anya-e0101n0:1583_7": "dukkhanti. Paricchedato lasikābhāgena paricchinnā, ayamassā sabhāgaparicchedo. Visabhāgaparicchedo pana kesasadisova.",
  "anya-e0101n0:1584_0": "213. Muttanti muttarasaṃ. Taṃ vaṇṇato māsakhārodakavaṇṇaṃ. Saṇṭhānato adhomukhaṭṭhapitaudakakumbhaabbhantaragataudakasaṇṭhānaṃ.",
  "anya-e0101n0:1584_1": "Disato heṭṭhimāya disāya jātaṃ. Okāsato vatthissa abbhantare ṭhitaṃ. Vatthi nāma",
  "anya-e0101n0:1584_2": "vatthi puṭo vuccati. Yattha seyyathāpi candanikāya pakkhitte amukhe ravaṇaghaṭe candanikāraso",
  "anya-e0101n0:1584_3": "pavisati, na cassa pavisanamaggo paññāyati, evameva sarīrato muttaṃ pavisati, na",
  "anya-e0101n0:1584_4": "cassa pavisanamaggo paññāyati, nikkhamanamaggo pana pākaṭo hoti. Yamhi ca muttassa",
  "anya-e0101n0:1584_5": "bharite passāvaṃ karomāti sattānaṃ āyūhanaṃ hoti. Paricchedato vatthiabbhantarena",
  "anya-e0101n0:1584_6": "ceva muttabhāgena ca paricchinnaṃ, ayamassa sabhāgaparicchedo. Visabhāgaparicchedo pana kesasadisova.",
  "anya-e0101n0:1585_0": "214. Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā",
  "anya-e0101n0:1585_1": "anupubbato nātisīghatotiādinā nayena vaṇṇasaṇṭhānagandhāsayokāsavasena pañcadhā paṭikkūlā",
  "anya-e0101n0:1585_2": "paṭikkūlāti manasikaroto paṇṇattisamatikkamāvasāne seyyathāpi cakkhumato purisassa",
  "anya-e0101n0:1585_3": "dvattiṃsavaṇṇānaṃ kusumānaṃ ekasuttakaganthitaṃ mālaṃ olokentassa sabbapupphāni apubbāpariyamiva",
  "anya-e0101n0:1585_4": "pākaṭāni honti, evameva atthi imasmiṃ kāye kesāti imaṃ kāyaṃ olokentassa sabbe te",
  "anya-e0101n0:1585_5": "dhammā apubbāpariyāva pākaṭā honti. Tena vuttaṃ manasikārakosallakathāyaṃ “ādikammikassa",
  "anya-e0101n0:1585_6": "hi kesāti manasikaroto manasikāro gantvā muttanti imaṃ pariyosānakoṭṭhāsameva āhacca tiṭṭhatī”ti.",
  "anya-e0101n0:1586_0": "Sace pana bahiddhāpi manasikāraṃ upasaṃharati, athassa evaṃ sabbakoṭṭhāsesu pākaṭībhūtesu",
  "anya-e0101n0:1586_1": "āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti,",
  "anya-e0101n0:1586_2": "tehi ca ajjhohariyamānaṃ pānabhojanādi koṭṭhāsarāsimhi pakkhipamānamiva upaṭṭhāti.",
  "anya-e0101n0:1587_0": "Athassa anupubbamuñcanādivasena paṭikkūlā paṭikkūlāti punappunaṃ manasikaroto anukkamena",
  "anya-e0101n0:1587_1": "appanā uppajjati. Tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ",
  "anya-e0101n0:1587_2": "uggahanimittaṃ. Sabbākārato paṭikkūlavasena upaṭṭhānaṃ paṭibhāganimittaṃ. Taṃ āsevato",
  "anya-e0101n0:1587_3": "bhāvayato vuttanayena asubhakammaṭṭhānesu viya paṭhamajjhānavaseneva appanā uppajjati.",
  "anya-e0101n0:1588_0": "Sā yassa ekova koṭṭhāso pākaṭo hoti, ekasmiṃ vā koṭṭhāse appanaṃ patvā puna aññasmiṃ",
  "anya-e0101n0:1588_1": "yogaṃ na karoti, tassa ekāva uppajjati. Yassa pana aneke koṭṭhāsā pākaṭā honti, ekasmiṃ",
  "anya-e0101n0:1588_2": "vā jhānaṃ patvā puna aññasmiṃpi yogaṃ karoti, tassa mallakattherassa viya koṭṭhāsagaṇanāya",
  "anya-e0101n0:1588_3": "paṭhamajjhānāni nibbattanti.",
  "anya-e0101n0:1589_0": "So kirāyasmā dīghabhāṇakaabhayattheraṃ hatthe gahetvā “āvuso abhaya, imaṃ tāva pañhaṃ",
  "anya-e0101n0:1589_1": "uggaṇhāhī”ti vatvā āha – “mallakatthero dvattiṃsakoṭṭhāsesu dvattiṃsāya paṭhamajjhānānaṃ",
  "anya-e0101n0:1589_2": "lābhī. Sace rattiṃ ekaṃ, divā ekaṃ samāpajjati, atirekaddhamāsena puna sampajjati,",
  "anya-e0101n0:1589_3": "sace pana devasikaṃ ekaṃ samāpajjati, atirekamāsena puna sampajjatī”ti.",
  "anya-e0101n0:1590": "Evaṃ paṭhamajjhānavasena ijjhamānampi cetaṃ kammaṭṭhānaṃ vaṇṇasaṇṭhānādīsu satibalena ijjhanato kāyagatāsatīti vuccati.",
  "anya-e0101n0:1591_0": "Imañca kāyagatāsatimanuyutto bhikkhu aratiratisaho hoti, na ca naṃ arati sahati,",
  "anya-e0101n0:1591_1": "uppannaṃ aratiṃ abhibhuyya abhibhuyya viharati. Bhayabheravasaho hoti, na ca naṃ",
  "anya-e0101n0:1591_2": "bhayabheravaṃ sahati, uppannaṃ bhayabheravaṃ abhibhuyya abhibhuyya viharati. Khamo",
  "anya-e0101n0:1591_3": "hoti sītassa uṇhassa …pe… pāṇaharānaṃ adhivāsakajātiko hoti. Kesādīnaṃ vaṇṇabhedaṃ",
  "anya-e0101n0:1591_4": "nissāya catunnaṃ jhānānaṃ lābhī hoti. Cha abhiññā paṭivijjhati.",
  "anya-e0101n0:1592": "Tasmā have appamatto, anuyuñjetha paṇḍito;",
  "anya-e0101n0:1593": "Evaṃ anekānisaṃsaṃ, imaṃ kāyagatāsatinti.",
  "anya-e0101n0:1594": "Idaṃ kāyagatāsatiyaṃ vitthārakathāmukhaṃ.",
  "anya-e0101n0:1595": "Ānāpānassatikathā",
  "anya-e0101n0:1596_0": "215. Idāni yaṃ taṃ bhagavatā “ayampi kho, bhikkhave, ānāpānassatisamādhi bhāvito",
  "anya-e0101n0:1596_1": "bahulīkato santo ceva paṇīto ca asecanako ca sukho ca vihāro, uppannuppanne ca pāpake",
  "anya-e0101n0:1596_2": "akusale dhamme ṭhānaso antaradhāpeti vūpasametī”ti evaṃ pasaṃsitvā –",
  "anya-e0101n0:1597_0": "“Kathaṃ bhāvito ca, bhikkhave, ānāpānassatisamādhi kathaṃ bahulīkato santo ceva paṇīto",
  "anya-e0101n0:1597_1": "ca asecanako ca sukho ca vihāro, uppannuppanne ca pāpake akusale dhamme ṭhānaso antaradhāpeti",
  "anya-e0101n0:1597_2": "vūpasameti? Idha, bhikkhave, bhikkhu araññagato vā rukkhamūlagato vā suññāgāragato",
  "anya-e0101n0:1597_3": "vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā,",
  "anya-e0101n0:1597_4": "so satova assasati sato passasati. Dīghaṃ vā assasanto dīghaṃ assasāmīti pajānāti.",
  "anya-e0101n0:1597_5": "Dīghaṃ vā passasanto…pe… rassaṃ vā assasanto…pe… rassaṃ vā passasanto rassaṃ passasāmīti",
  "anya-e0101n0:1597_6": "pajānāti. Sabbakāyapaṭisaṃvedī assasissāmīti sikkhati. Sabbakāyapaṭisaṃvedī passasissāmīti",
  "anya-e0101n0:1597_7": "sikkhati. Passambhayaṃ kāyasaṅkhāraṃ assasissāmīti sikkhati. Passambhayaṃ kāyasaṅkhāraṃ",
  "anya-e0101n0:1597_8": "passasissāmīti sikkhati. Pītipaṭisaṃvedī… sukhapaṭisaṃvedī… cittasaṅkhārapaṭisaṃvedī…",
  "anya-e0101n0:1597_9": "passambhayaṃ cittasaṅkhāraṃ… cittapaṭisaṃvedī… abhippamodayaṃ cittaṃ… samādahaṃ cittaṃ…",
  "anya-e0101n0:1597_10": "vimocayaṃ cittaṃ … aniccānupassī… virāgānupassī… nirodhānupassī. Paṭinissaggānupassī",
  "anya-e0101n0:1597_11": "assasissāmīti sikkhati. Paṭinissaggānupassī passasissāmīti sikkhatī”ti –",
  "anya-e0101n0:1598_0": "Evaṃ soḷasavatthukaṃ ānāpānassatikammaṭṭhānaṃ niddiṭṭhaṃ. Tassa bhāvanānayo anuppatto.",
  "anya-e0101n0:1598_1": "So pana yasmā pāḷivaṇṇanānusāreneva vuccamāno sabbākāraparipūro hoti. Tasmā ayamettha",
  "anya-e0101n0:1598_2": "pāḷivaṇṇanāpubbaṅgamo niddeso.",
  "anya-e0101n0:1599_0": "216. Kathaṃ bhāvito ca, bhikkhave, ānāpānassati samādhīti ettha tāva kathanti ānāpānassatisamādhibhāvanaṃ",
  "anya-e0101n0:1599_1": "nānappakārato vitthāretukamyatāpucchā. Bhāvito ca bhikkhave ānāpānassatisamādhīti",
  "anya-e0101n0:1599_2": "nānappakārato vitthāretukamyatāya puṭṭhadhammanidassanaṃ. Kathaṃ bahulīkato…pe… vūpasametīti",
  "anya-e0101n0:1599_3": "etthāpi eseva nayo. Tattha bhāvitoti uppādito vaḍḍhito vā. Ānāpānassatisamādhīti",
  "anya-e0101n0:1599_4": "ānāpānapariggāhikāya satiyā saddhiṃ sampayutto samādhi. Ānāpānassatiyaṃ vā samādhi",
  "anya-e0101n0:1599_5": "ānāpānassatisamādhi. Bahulīkatoti punappunaṃ kato. Santoceva paṇīto cāti santo ceva",
  "anya-e0101n0:1599_6": "paṇīto ceva. Ubhayattha eva saddena niyamo veditabbo. Kiṃ vuttaṃ hoti? Ayañhi yathā",
  "anya-e0101n0:1599_7": "asubhakammaṭṭhānaṃ kevalaṃ paṭivedhavasena santañca paṇītañca, oḷārikārammaṇattā",
  "anya-e0101n0:1599_8": "pana paṭikkūlārammaṇattā ca ārammaṇavasena neva santaṃ na paṇītaṃ, na evaṃ kenaci",
  "anya-e0101n0:1599_9": "pariyāyena asanto vā apaṇīto vā, atha kho ārammaṇasantatāyapi santo vūpasanto nibbuto,",
  "anya-e0101n0:1599_10": "paṭivedhasaṅkhātaaṅgasantatāyapi. Ārammaṇapaṇītatāyapi paṇīto atittikaro, aṅgapaṇītatāyapīti.",
  "anya-e0101n0:1599_11": "Tena vuttaṃ “santo ceva paṇīto cā”ti.",
  "anya-e0101n0:1600_0": "Asecanako ca sukho ca vihāroti ettha pana nāssa secananti asecanako, anāsittako abbokiṇṇo",
  "anya-e0101n0:1600_1": "pāṭiyekko āveṇiko. Natthi ettha parikammena vā upacārena vā santatā. Ādisamannāhārato",
  "anya-e0101n0:1600_2": "pabhuti attano sabhāveneva santo ca paṇīto cāti attho. Keci pana asecanakoti anāsittako",
  "anya-e0101n0:1600_3": "ojavanto sabhāveneva madhuroti vadanti. Evaṃ ayaṃ asecanako ca, appitappitakkhaṇe",
  "anya-e0101n0:1600_4": "kāyikacetasikasukhapaṭilābhāya saṃvattanato sukho ca vihāroti veditabbo. Uppannuppanneti",
  "anya-e0101n0:1600_5": "avikkhambhite avikkhambhite. Pāpaketi lāmake. Akusale dhammeti akosallasambhūte dhamme.",
  "anya-e0101n0:1600_6": "Ṭhānaso antaradhāpetīti khaṇeneva antaradhāpeti vikkhambheti. Vūpasametīti suṭṭhu",
  "anya-e0101n0:1600_7": "upasameti. Nibbedhabhāgiyattā vā anupubbena ariyamaggavuddhippatto samucchindati,",
  "anya-e0101n0:1600_8": "paṭippassambhetīti vuttaṃ hoti.",
  "anya-e0101n0:1601": "Ayaṃ panettha saṅkhepattho. Bhikkhave, kena pakārena kenākārena kena vidhinā bhāvito ānāpānassatisamādhi kena pakārena bahulīkato santo ceva…pe… vūpasametīti.",
  "anya-e0101n0:1602_0": "217. Idāni tamatthaṃ vitthārento “idha, bhikkhave”tiādimāha. Tattha idha bhikkhave",
  "anya-e0101n0:1602_1": "bhikkhūti bhikkhave, imasmiṃ sāsane bhikkhu. Ayañhi ettha idhasaddo sabbappakāraānāpānassatisamādhinibbattakassa",
  "anya-e0101n0:1602_2": "puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "anya-e0101n0:1602_3": "Vuttañhetaṃ – idheva, bhikkhave, samaṇo…pe… suññā parappavādā samaṇebhi aññehī”ti.",
  "anya-e0101n0:1602_4": "Tena vuttaṃ “imasmiṃ sāsane bhikkhū”ti.",
  "anya-e0101n0:1603_0": "Araññagato vā…pe… suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṃ.",
  "anya-e0101n0:1603_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ",
  "anya-e0101n0:1603_2": "abhiruhituṃ na icchati, kūṭagoṇayuttaratho viya uppathameva dhāvati. Tasmā seyyathāpi",
  "anya-e0101n0:1603_3": "nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "anya-e0101n0:1603_4": "apanetvā ekamante mahantaṃ thambhaṃ nikhaṇitvā tattha yottena bandheyya, athassa",
  "anya-e0101n0:1603_5": "so vaccho ito cito ca vipphanditvā palāyituṃ asakkonto tameva thambhaṃ upanisīdeyya",
  "anya-e0101n0:1603_6": "vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ",
  "anya-e0101n0:1603_7": "duṭṭhacittaṃ dametukāmena rūpādiārammaṇato apanetvā araññaṃ vā…pe… suññāgāraṃ vā",
  "anya-e0101n0:1603_8": "pavesetvā tattha assāsapassāsathambhe satiyottena bandhitabbaṃ. Evamassa taṃ cittaṃ",
  "anya-e0101n0:1603_9": "ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "anya-e0101n0:1603_10": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca. Tenāhu porāṇā –",
  "anya-e0101n0:1604": "“Yathā thambhe nibandheyya, vacchaṃ damaṃ naro idha;",
  "anya-e0101n0:1605": "Bandheyyevaṃ sakaṃ cittaṃ, satiyārammaṇe daḷha”nti. ;",
  "anya-e0101n0:1606": "Evamassetaṃ senāsanaṃ bhāvanānurūpaṃ hoti. Tena vuttaṃ “idamassa ānāpānassatisamādhibhāvanānurūpasenāsanapariggahaparidīpana”nti.",
  "anya-e0101n0:1607_0": "Atha vā yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhabuddhasāvakānaṃ",
  "anya-e0101n0:1607_1": "visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ",
  "anya-e0101n0:1607_2": "gāmantaṃ apariccajitvā na sukaraṃ bhāvetuṃ, saddakaṇṭakattā jhānassa. Agāmake pana",
  "anya-e0101n0:1607_3": "araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ",
  "anya-e0101n0:1607_4": "nibbattetvā tadeva pādakaṃ katvā saṅkhāre sammasitvā aggaphalaṃ arahattaṃ sampāpuṇituṃ.",
  "anya-e0101n0:1607_5": "Tasmāssa anurūpasenāsanaṃ dassento bhagavā “araññagato vā”tiādimāha.",
  "anya-e0101n0:1608_0": "Vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā",
  "anya-e0101n0:1608_1": "suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite",
  "anya-e0101n0:1608_2": "rājakulato mahāsakkāraṃ labhati, evameva yogāvacarassa anurūpasenāsanaṃ upaparikkhitvā",
  "anya-e0101n0:1608_3": "“ettha kammaṭṭhānaṃ anuyuñjitabba”nti upadisati, tato tattha kammaṭṭhānaṃ anuyuttena",
  "anya-e0101n0:1608_4": "yoginā kamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "anya-e0101n0:1609_0": "Ayaṃ pana bhikkhu dīpisadisoti vuccati. Yathā hi mahādīpirājā araññe tiṇagahanaṃ",
  "anya-e0101n0:1609_1": "vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo",
  "anya-e0101n0:1609_2": "mige gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena",
  "anya-e0101n0:1609_3": "sotāpattisakadāgāmianāgāmiarahattamagge ceva ariyaphalañca gaṇhatīti veditabbo. Tenāhu porāṇā –",
  "anya-e0101n0:1610": "“Yathāpi dīpiko nāma, nilīyitvā gaṇhatī mige;",
  "anya-e0101n0:1611": "Tathevāyaṃ buddhaputto, yuttayogo vipassako;",
  "anya-e0101n0:1612": "Araññaṃ pavisitvāna, gaṇhāti phalamuttama”nti. ;",
  "anya-e0101n0:1613": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "anya-e0101n0:1614_0": "218. Tattha araññagatoti “araññanti nikkhamitvā bahi indakhīlā sabbametaṃ arañña”nti",
  "anya-e0101n0:1614_1": "ca, “āraññakaṃ nāma senāsanaṃ pañcadhanusatikaṃ pacchima”nti ca evaṃ vuttalakkhaṇesu",
  "anya-e0101n0:1614_2": "araññesu yaṃkiñci pavivekasukhaṃ araññaṃ gato. Rukkhamūlagatoti rukkhasamīpaṃ gato.",
  "anya-e0101n0:1614_3": "Suññāgāragatoti suññaṃ vivittokāsaṃ gato. Ettha ca ṭhapetvā araññañca rukkhamūlañca",
  "anya-e0101n0:1614_4": "avasesasattavidhasenāsanagatopi suññāgāragatoti vattuṃ vaṭṭati.",
  "anya-e0101n0:1615_0": "Evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ",
  "anya-e0101n0:1615_1": "upadisitvā alīnānuddhaccapakkhikaṃ santaṃ iriyāpathaṃ upadisanto nisīdatīti āha.",
  "anya-e0101n0:1615_2": "Athassa nisajjāya daḷhabhāvaṃ assāsapassāsānaṃ pavattanasukhataṃ ārammaṇapariggahūpāyañca",
  "anya-e0101n0:1615_3": "dassento pallaṅkaṃ ābhujitvātiādimāha. Tattha pallaṅkanti samantato ūrubaddhāsanaṃ.",
  "anya-e0101n0:1615_4": "Ābhujitvāti bandhitvā. Ujuṃ kāyaṃ paṇidhāyāti uparimasarīraṃ ujukaṃ ṭhapetvā. Aṭṭhārasapiṭṭhikaṇṭake",
  "anya-e0101n0:1615_5": "koṭiyā koṭiṃ paṭipādetvā. Evañhi nisīdantassa cammamaṃsanhārūni na paṇamanti. Athassa",
  "anya-e0101n0:1615_6": "yā tesaṃ paṇamanappaccayā khaṇe khaṇe vedanā uppajjeyyuṃ, tā na uppajjanti. Tāsu",
  "anya-e0101n0:1615_7": "anuppajjamānāsu cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati.",
  "anya-e0101n0:1615_8": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. Atha vā parīti",
  "anya-e0101n0:1615_9": "pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati “parimukhaṃ",
  "anya-e0101n0:1615_10": "sati”nti evaṃ paṭisambhidāyaṃ vuttanayenapettha attho daṭṭhabbo. Tatrāyaṃ saṅkhepo,",
  "anya-e0101n0:1615_11": "pariggahitaniyyānaṃ satiṃ katvāti.",
  "anya-e0101n0:1616_0": "219. So satova assasati sato passasatīti so bhikkhu evaṃ nisīditvā evañca satiṃ upaṭṭhapetvā",
  "anya-e0101n0:1616_1": "taṃ satiṃ avijahanto sato eva assasati sato passasati, satokārī hotīti vuttaṃ hoti.",
  "anya-e0101n0:1616_2": "Idāni yehākārehi satokārī hoti, te dassetuṃ dīghaṃ vā assasantotiādimāha. Vuttañhetaṃ",
  "anya-e0101n0:1616_3": "paṭisambhidāyaṃ “so satova assasati sato passasatī”ti etasseva vibhaṅge –",
  "anya-e0101n0:1617_0": "“Bāttiṃsāya ākārehi sato kārī hoti. Dīghaṃ assāsavasena cittassa ekaggataṃ avikkhepaṃ",
  "anya-e0101n0:1617_1": "pajānato sati upaṭṭhitā hoti. Tāya satiyā tena ñāṇena sato kārī hoti. Dīghaṃ passāsavasena…pe…",
  "anya-e0101n0:1617_2": "paṭinissaggānupassī assāsavasena. Paṭinissaggānupassī passāsavasena cittassa ekaggataṃ",
  "anya-e0101n0:1617_3": "avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hotī”ti.",
  "anya-e0101n0:1618_0": "Tattha dīghaṃ vā assasantoti dīghaṃ vā assāsaṃ pavattayanto. Assāsoti bahi nikkhamanavāto.",
  "anya-e0101n0:1618_1": "Passāsoti anto pavisanavātoti vinayaṭṭhakathāyaṃ vuttaṃ. Suttantaṭṭhakathāsu pana",
  "anya-e0101n0:1618_2": "uppaṭipāṭiyā āgataṃ. Tattha sabbesampi gabbhaseyyakānaṃ mātukucchito nikkhamanakāle",
  "anya-e0101n0:1618_3": "paṭhamaṃ abbhantaravāto bahi nikkhamati. Pacchā bāhiravāto sukhumarajaṃ gahetvā abbhantaraṃ",
  "anya-e0101n0:1618_4": "pavisanto tāluṃ āhacca nibbāyati. Evaṃ tāva assāsapassāsā veditabbā.",
  "anya-e0101n0:1619_0": "Yā pana tesaṃ dīgharassatā, sā addhānavasena veditabbā. Yathā hi okāsaddhānaṃ pharitvā",
  "anya-e0101n0:1619_1": "ṭhitaṃ udakaṃ vā vālikā vā “dīghamudakaṃ dīghā vālikā, rassamudakaṃ rassā vālikā”ti",
  "anya-e0101n0:1619_2": "vuccati, evaṃ cuṇṇavicuṇṇāpi assāsapassāsā hatthisarīre ca ahisarīre ca tesaṃ attabhāvasaṅkhātaṃ",
  "anya-e0101n0:1619_3": "dīghaṃ addhānaṃ saṇikaṃ pūretvā saṇikameva nikkhamanti. Tasmā dīghāti vuccanti. Sunakhasasādīnaṃ",
  "anya-e0101n0:1619_4": "attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti, tasmā rassāti",
  "anya-e0101n0:1619_5": "vuccanti. Manussesu pana keci hatthiahiādayo viya kāladdhānavasena dīghaṃ assasanti",
  "anya-e0101n0:1619_6": "ca passasanti ca. Keci sunakhasasādayo viya rassaṃ, tasmā tesaṃ kālavasena dīghamaddhānaṃ",
  "anya-e0101n0:1619_7": "nikkhamantā ca pavisantā ca te “dīghā” ittaramaddhānaṃ nikkhamantā ca pavisantā ca",
  "anya-e0101n0:1619_8": "“rassā”ti veditabbā.",
  "anya-e0101n0:1620_0": "Tatrāyaṃ bhikkhu navahākārehi dīghaṃ assasanto passasanto ca “dīghaṃ assasāmi, passasāmī”ti",
  "anya-e0101n0:1620_1": "pajānāti. Evaṃ pajānato cassa ekenākārena kāyānupassanāsatipaṭṭhānabhāvanā sampajjatīti",
  "anya-e0101n0:1620_2": "veditabbā. Yathāha paṭisambhidāyaṃ –",
  "anya-e0101n0:1621_0": "“Kathaṃ dīghaṃ assasanto dīghaṃ assasāmīti pajānāti. Dīghaṃ passasanto dīghaṃ passasāmīti",
  "anya-e0101n0:1621_1": "pajānāti. Dīghaṃ assāsaṃ addhānasaṅkhāte assasati. Dīghaṃ passāsaṃ addhānasaṅkhāte",
  "anya-e0101n0:1621_2": "passasati. Dīghaṃ assāsapassāsaṃ addhānasaṅkhāte assasatipi passasatipi. Dīghaṃ assāsapassāsaṃ",
  "anya-e0101n0:1621_3": "addhānasaṅkhāte assasatopi passasatopi chando uppajjati. Chandavasena tato sukhumataraṃ",
  "anya-e0101n0:1621_4": "dīghaṃ assāsaṃ addhānasaṅkhāte assasati. Chandavasena tato sukhumataraṃ dīghaṃ passāsaṃ…pe…",
  "anya-e0101n0:1621_5": "dīghaṃ assāsapassāsaṃ addhānasaṅkhāte assasatipi passasatipi. Chandavasena tato sukhumataraṃ",
  "anya-e0101n0:1621_6": "dīghaṃ assāsapassāsaṃ addhānasaṅkhāte assasatopi passasatopi pāmojjaṃ uppajjati.",
  "anya-e0101n0:1621_7": "Pāmojjavasena tato sukhumataraṃ dīghaṃ assāsaṃ addhānasaṅkhāte assasati. Pāmojjavasena",
  "anya-e0101n0:1621_8": "tato sukhumataraṃ dīghaṃ passāsaṃ…pe… dīghaṃ assāsapassāsaṃ addhānasaṅkhāte assasatipi",
  "anya-e0101n0:1621_9": "passasatipi. Pāmojjavasena tato sukhumataraṃ dīghaṃ assāsapassāsaṃ addhānasaṅkhāte",
  "anya-e0101n0:1621_10": "assasatopi passasatopi dīghaṃ assāsapassāsā cittaṃ vivattati, upekkhā saṇṭhāti. Imehi",
  "anya-e0101n0:1621_11": "navahi ākārehi dīghaṃ assāsapassāsā kāyo. Upaṭṭhānaṃ sati. Anupassanā ñāṇaṃ. Kāyo",
  "anya-e0101n0:1621_12": "upaṭṭhānaṃ, no sati. Sati upaṭṭhānañceva sati ca. Tāya satiyā tena ñāṇena taṃ kāyaṃ",
  "anya-e0101n0:1621_13": "anupassati. Tena vuccati kāye kāyānupassanāsatipaṭṭhānabhāvanā”ti.",
  "anya-e0101n0:1622_0": "Esa nayo rassapadepi. Ayaṃ pana viseso, yathā ettha “dīghaṃ assāsaṃ addhānasaṅkhāte”ti",
  "anya-e0101n0:1622_1": "vuttaṃ, evamidha “rassaṃ assāsaṃ ittarasaṅkhāte assasatī”ti āgataṃ. Tasmā rassavasena",
  "anya-e0101n0:1622_2": "yāva “tena vuccati kāye kāyānupassanāsatipaṭṭhānabhāvanā”ti, tāva yojetabbaṃ.",
  "anya-e0101n0:1623_0": "Evaṃ ayaṃ addhānavasena ittaravasena ca imehākārehi assāsapassāse pajānanto dīghaṃ",
  "anya-e0101n0:1623_1": "vā assasanto dīghaṃ assasāmīti pajānāti…pe… rassaṃ vā passasanto rassaṃ passasāmīti",
  "anya-e0101n0:1623_2": "pajānātīti veditabbo. Evaṃ pajānato cassa –",
  "anya-e0101n0:1624": "Dīgho rasso ca assāso,",
  "anya-e0101n0:1625": "Passāsopi ca tādiso;",
  "anya-e0101n0:1626": "Cattāro vaṇṇā vattanti,",
  "anya-e0101n0:1627": "Nāsikaggeva bhikkhunoti. ;",
  "anya-e0101n0:1628_0": "220. Sabbakāyapaṭisaṃvedī assasissāmi…pe… passasissāmīti sikkhatīti sakalassa assāsakāyassa",
  "anya-e0101n0:1628_1": "ādimajjhapariyosānaṃ viditaṃ karonto pākaṭaṃ karonto assasissāmīti sikkhati. Sakalassa",
  "anya-e0101n0:1628_2": "passāsakāyassa ādimajjhapariyosānaṃ viditaṃ karonto pākaṭaṃ karonto passasissāmīti",
  "anya-e0101n0:1628_3": "sikkhati. Evaṃ viditaṃ karonto pākaṭaṃ karonto ñāṇasampayuttacittena assasati ceva",
  "anya-e0101n0:1628_4": "passasati ca. Tasmā “assasissāmi passasissāmī”ti sikkhatīti vuccati. Ekassa hi bhikkhuno",
  "anya-e0101n0:1628_5": "cuṇṇavicuṇṇavisaṭe assāsakāye passāsakāye vā ādi pākaṭo hoti, na majjhapariyosānaṃ.",
  "anya-e0101n0:1628_6": "So ādimeva pariggahetuṃ sakkoti, majjhapariyosāne kilamati. Ekassa majjhaṃ pākaṭaṃ",
  "anya-e0101n0:1628_7": "hoti, na ādipariyosānaṃ. Ekassa pariyosānaṃ pākaṭaṃ hoti, na ādimajjhaṃ. So pariyosānaṃyeva",
  "anya-e0101n0:1628_8": "pariggahetuṃ sakkoti, ādimajjhe kilamati. Ekassa sabbampi pākaṭaṃ hoti, so sabbampi",
  "anya-e0101n0:1628_9": "pariggahetuṃ sakkoti, na katthaci kilamati, tādisena bhavitabbanti dassento āha –",
  "anya-e0101n0:1628_10": "“sabbakāyapaṭisaṃvedī assasissāmīti…pe… passasissāmīti sikkhatī”ti.",
  "anya-e0101n0:1629_0": "Tattha sikkhatīti evaṃ ghaṭati vāyamati. Yo vā tathābhūtassa saṃvaro, ayamettha adhisīlasikkhā.",
  "anya-e0101n0:1629_1": "Yo tathābhūtassa samādhi, ayaṃ adhicittasikkhā. Yā tathābhūtassa paññā, ayaṃ adhipaññāsikkhāti",
  "anya-e0101n0:1629_2": "imā tisso sikkhāyo tasmiṃ ārammaṇe tāya satiyā tena manasikārena sikkhati āsevati",
  "anya-e0101n0:1629_3": "bhāveti bahulīkarotīti evamettha attho daṭṭhabbo.",
  "anya-e0101n0:1630_0": "Tattha yasmā purimanaye kevalaṃ assasitabbaṃ passasitabbameva, na ca aññaṃ kiñci",
  "anya-e0101n0:1630_1": "kātabbaṃ. Ito paṭṭhāya pana ñāṇuppādanādīsu yogo karaṇīyo. Tasmā tattha assasāmīti",
  "anya-e0101n0:1630_2": "pajānāti passasāmīti pajānāticceva vattamānakālavasena pāḷiṃ vatvā ito paṭṭhāya kattabbassa",
  "anya-e0101n0:1630_3": "ñāṇuppādanādino ākārassa dassanatthaṃ sabbakāyapaṭisaṃvedī assasissāmītiādinā nayena",
  "anya-e0101n0:1630_4": "anāgatavacanavasena pāḷi āropitāti veditabbā.",
  "anya-e0101n0:1631_0": "Passambhayaṃ kāyasaṅkhāraṃ assasissāmīti…pe… passasissāmīti sikkhatīti oḷārikaṃ kāyasaṅkhāraṃ",
  "anya-e0101n0:1631_1": "passambhento paṭippassambhento nirodhento vūpasamento assasissāmi passasissāmīti",
  "anya-e0101n0:1631_2": "sikkhati. Tatra evaṃ oḷārikasukhumatā ca passaddhi ca veditabbā. Imassa hi bhikkhuno",
  "anya-e0101n0:1631_3": "pubbe apariggahitakāle kāyo ca cittañca sadarathā honti oḷārikā. Kāyacittānaṃ oḷārikatte",
  "anya-e0101n0:1631_4": "avūpasante assāsapassāsāpi oḷārikā honti, balavatarā hutvā pavattanti, nāsikā nappahoti,",
  "anya-e0101n0:1631_5": "mukhena assasantopi passasantopi tiṭṭhati. Yadā panassa kāyopi cittampi pariggahitā",
  "anya-e0101n0:1631_6": "honti, tadā te santā honti vūpasantā. Tesu vūpasantesu assāsapassāsā sukhumā hutvā",
  "anya-e0101n0:1631_7": "pavattanti, “atthi nu kho natthī”ti vicetabbatākārappattā honti.",
  "anya-e0101n0:1632_0": "Seyyathāpi purisassa dhāvitvā, pabbatā vā orohitvā, mahābhāraṃ vā sīsato oropetvā",
  "anya-e0101n0:1632_1": "ṭhitassa oḷārikā assāsapassāsā honti, nāsikā nappahoti, mukhena assasantopi passasantopi",
  "anya-e0101n0:1632_2": "tiṭṭhati. Yadā panesa taṃ parissamaṃ vinodetvā nhatvā ca pivitvā ca allasāṭakaṃ hadaye",
  "anya-e0101n0:1632_3": "katvā sītāya chāyāya nipanno hoti, athassa te assāsapassāsā sukhumā honti “atthi",
  "anya-e0101n0:1632_4": "nu kho natthī”ti vicetabbatākārappattā, evameva imassa bhikkhuno pubbe apariggahitakāle",
  "anya-e0101n0:1632_5": "kāyo ca…pe… vicetabbatākārappattā honti. Taṃ kissa hetu? Tathā hissa pubbe apariggahitakāle",
  "anya-e0101n0:1632_6": "“oḷārikoḷārike kāyasaṅkhāre passambhemī”ti ābhogasamannāhāramanasikārapaccavekkhaṇā",
  "anya-e0101n0:1632_7": "natthi, pariggahitakāle pana atthi. Tenassa apariggahitakālato pariggahitakāle kāyasaṅkhāro",
  "anya-e0101n0:1632_8": "sukhumo hoti. Tenāhu porāṇā –",
  "anya-e0101n0:1633": "“Sāraddhe kāye citte ca, adhimattaṃ pavattati;",
  "anya-e0101n0:1634": "Asāraddhamhi kāyamhi, sukhumaṃ sampavattatī”ti. ;",
  "anya-e0101n0:1635_0": "221. Pariggahepi oḷāriko, paṭhamajjhānupacāre sukhumo. Tasmimpi oḷāriko, paṭhamajjhāne",
  "anya-e0101n0:1635_1": "sukhumo. Paṭhamajjhāne ca dutiyajjhānupacāre ca oḷāriko, dutiyajjhāne sukhumo. Dutiyajjhāne",
  "anya-e0101n0:1635_2": "ca tatiyajjhānupacāre ca oḷāriko, tatiyajjhāne sukhumo. Tatiyajjhāne ca catutthajjhānupacāre",
  "anya-e0101n0:1635_3": "ca oḷāriko, catutthajjhāne atisukhumo appavattimeva pāpuṇātīti. Idaṃ tāva dīghabhāṇakasaṃyuttabhāṇakānaṃ mataṃ.",
  "anya-e0101n0:1636_0": "Majjhimabhāṇakā pana paṭhamajjhāne oḷāriko, dutiyajjhānupacāre sukhumoti evaṃ heṭṭhimaheṭṭhimajjhānato",
  "anya-e0101n0:1636_1": "uparūparijjhānupacārepi sukhumataramicchanti. Sabbesaññeva pana matena apariggahitakāle",
  "anya-e0101n0:1636_2": "pavattakāyasaṅkhāro pariggahitakāle paṭippassambhati. Pariggahitakāle pavattakāyasaṅkhāro",
  "anya-e0101n0:1636_3": "paṭhamajjhānupacāre…pe… catutthajjhānupacāre pavattakāyasaṅkhāro catutthajjhāne paṭippassambhati.",
  "anya-e0101n0:1636_4": "Ayaṃ tāva samathe nayo.",
  "anya-e0101n0:1637_0": "Vipassanāyaṃ pana apariggahe pavatto kāyasaṅkhāro oḷāriko, mahābhūtapariggahe sukhumo.",
  "anya-e0101n0:1637_1": "Sopi oḷāriko, upādārūpapariggahe sukhumo. Sopi oḷāriko, sakalarūpapariggahe sukhumo.",
  "anya-e0101n0:1637_2": "Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo. Sopi",
  "anya-e0101n0:1637_3": "oḷāriko, paccayapariggahe sukhumo. Sopi oḷāriko, sappaccayanāmarūpapariggahe sukhumo.",
  "anya-e0101n0:1637_4": "Sopi oḷāriko, lakkhaṇārammaṇikavipassanāya sukhumo. Sopi dubbalavipassanāya oḷāriko,",
  "anya-e0101n0:1637_5": "balavavipassanāya sukhumo. Tattha pubbe vuttanayeneva purimassa purimassa pacchimena",
  "anya-e0101n0:1637_6": "pacchimena paṭippassaddhi veditabbā. Evamettha oḷārikasukhumatā ca passaddhi ca veditabbā.",
  "anya-e0101n0:1638": "Paṭisambhidāyaṃ panassa saddhiṃ codanāsodhanāhi evamattho vutto –",
  "anya-e0101n0:1639_0": "“Kathaṃ passambhayaṃ kāyasaṅkhāraṃ assasissāmi…pe… passasissāmīti sikkhati? Katame",
  "anya-e0101n0:1639_1": "kāyasaṅkhārā? Dīghaṃ assāsapassāsā kāyikā ete dhammā kāyapaṭibaddhā kāyasaṅkhārā.",
  "anya-e0101n0:1639_2": "Te kāyasaṅkhāre passambhento nirodhento vūpasamento sikkhati…pe… yathārūpehi kāyasaṅkhārehi",
  "anya-e0101n0:1639_3": "kāyassa ānamanā, vinamanā, sannamanā, paṇamanā, iñjanā, phandanā, calanā, kampanā",
  "anya-e0101n0:1639_4": "passambhayaṃ kāyasaṅkhāraṃ assasissāmīti sikkhati, passambhayaṃ kāyasaṅkhāraṃ passasissāmīti",
  "anya-e0101n0:1639_5": "sikkhati. Yathārūpehi kāyasaṅkhārehi kāyassa na ānamanā, na vinamanā, na sannamanā,",
  "anya-e0101n0:1639_6": "na paṇamanā, aniñjanā, aphandanā, acalanā, akampanā santaṃ sukhumaṃ passambhayaṃ",
  "anya-e0101n0:1639_7": "kāyasaṅkhāraṃ assasissāmi passasissāmīti sikkhati.",
  "anya-e0101n0:1640_0": "“Iti kira passambhayaṃ kāyasaṅkhāraṃ assasissāmīti sikkhati. Passambhayaṃ kāyasaṅkhāraṃ",
  "anya-e0101n0:1640_1": "passasissāmīti sikkhati. Evaṃ sante vātūpaladdhiyā ca pabhāvanā na hoti. Assāsapassāsānañca",
  "anya-e0101n0:1640_2": "pabhāvanā na hoti. Ānāpānassatiyā ca pabhāvanā na hoti, ānāpānassatisamādhissa ca",
  "anya-e0101n0:1640_3": "pabhāvanā na hoti, na ca naṃ taṃ samāpattiṃ paṇḍitā samāpajjantipi vuṭṭhahantipi.",
  "anya-e0101n0:1641_0": "“Iti kira passambhayaṃ kāyasaṅkhāraṃ assasissāmi passasissāmīti sikkhati. Evaṃ sante",
  "anya-e0101n0:1641_1": "vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā",
  "anya-e0101n0:1641_2": "ca pabhāvanā hoti, ānāpānassatisamādhissa ca pabhāvanā hoti, tañca naṃ samāpattiṃ",
  "anya-e0101n0:1641_3": "paṇḍitā samāpajjantipi vuṭṭhahantipi. Yathā kathaṃ viya?",
  "anya-e0101n0:1642_0": "“Seyyathāpi kaṃse ākoṭite paṭhamaṃ oḷārikā saddā pavattanti. Oḷārikānaṃ saddānaṃ",
  "anya-e0101n0:1642_1": "nimittaṃ sugahitattā sumanasikatattā sūpadhāritattā niruddhepi oḷārike sadde atha",
  "anya-e0101n0:1642_2": "pacchā sukhumakā saddā pavattanti. Sukhumakānaṃ saddānaṃ nimittaṃ suggahitattā sumanasikatattā",
  "anya-e0101n0:1642_3": "sūpadhāritattā niruddhepi sukhumake sadde atha pacchā sukhumasaddanimittārammaṇatāpi",
  "anya-e0101n0:1642_4": "cittaṃ pavattati, evameva paṭhamaṃ oḷārikā assāsapassāsā pavattanti. Oḷārikānaṃ assāsapassāsānaṃ",
  "anya-e0101n0:1642_5": "nimittaṃ suggahitattā sumanasikatattā sūpadhāritattā niruddhepi oḷārike assāsapassāse",
  "anya-e0101n0:1642_6": "atha pacchā sukhumakā assāsapassāsā pavattanti. Sukhumakānaṃ assāsapassāsānaṃ nimittaṃ",
  "anya-e0101n0:1642_7": "suggahitattā sumanasikatattā sūpadhāritattā niruddhepi sukhumake assāsapassāse atha",
  "anya-e0101n0:1642_8": "pacchā sukhumaassāsapassāsanimittārammaṇatāpi cittaṃ na vikkhepaṃ gacchati.",
  "anya-e0101n0:1643_0": "“Evaṃ sante vātūpaladdhiyā ca pabhāvanā hoti, assāsapassāsānañca pabhāvanā hoti,",
  "anya-e0101n0:1643_1": "ānāpānassatiyā ca pabhāvanā hoti, ānāpānassatisamādhissa ca pabhāvanā hoti, tañca",
  "anya-e0101n0:1643_2": "naṃ samāpattiṃ paṇḍitā samāpajjantipi vuṭṭhahantipi. Passambhayaṃ kāyasaṅkhāraṃ assāsapassāsā",
  "anya-e0101n0:1643_3": "kāyo, upaṭṭhānaṃ sati, anupassanā ñāṇaṃ, kāyo upaṭṭhānaṃ, no sati, sati upaṭṭhānañceva",
  "anya-e0101n0:1643_4": "sati ca, tāya satiyā tena ñāṇena taṃ kāyaṃ anupassati. Tena vuccati kāye kāyānupassanā",
  "anya-e0101n0:1643_5": "satipaṭṭhānabhāvanā”ti.",
  "anya-e0101n0:1644": "Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "anya-e0101n0:1645_0": "222. Yasmā panettha idameva catukkaṃ ādikammikassa kammaṭṭhānavasena vuttaṃ. Itarāni",
  "anya-e0101n0:1645_1": "pana tīṇi catukkāni ettha pattajjhānassa vedanācittadhammānupassanāvasena vuttāni.",
  "anya-e0101n0:1645_2": "Tasmā idaṃ kammaṭṭhānaṃ bhāvetvā ānāpānacatutthajjhānapadaṭṭhānāya vipassanāya saha",
  "anya-e0101n0:1645_3": "paṭisambhidāhi arahattaṃ pāpuṇitukāmena ādikammikena kulaputtena pubbe vuttanayeneva",
  "anya-e0101n0:1645_4": "sīlaparisodhanādīni sabbakiccāni katvā vuttappakārassa ācariyassa santike pañcasandhikaṃ",
  "anya-e0101n0:1645_5": "kammaṭṭhānaṃ uggahetabbaṃ.",
  "anya-e0101n0:1646_0": "Tatrime pañca sandhayo uggaho, paripucchā, upaṭṭhānaṃ, appanā, lakkhaṇanti. Tattha",
  "anya-e0101n0:1646_1": "uggaho nāma kammaṭṭhānassa uggaṇhanaṃ. Paripucchā nāma kammaṭṭhānassa paripucchanā.",
  "anya-e0101n0:1646_2": "Upaṭṭhānaṃ nāma kammaṭṭhānassa upaṭṭhānaṃ. Appanā nāma kammaṭṭhānassa appanā. Lakkhaṇaṃ",
  "anya-e0101n0:1646_3": "nāma kammaṭṭhānassa lakkhaṇaṃ. “Evaṃlakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.",
  "anya-e0101n0:1647_0": "Evaṃ pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheseti.",
  "anya-e0101n0:1647_1": "Tasmā thokaṃ uddisāpetvā bahukālaṃ sajjhāyitvā evaṃ pañcasandhikaṃ kammaṭṭhānaṃ uggahetvā",
  "anya-e0101n0:1647_2": "ācariyassa santike vā aññatra vā pubbe vuttappakāre senāsane vasantena upacchinnakhuddakapalibodhena",
  "anya-e0101n0:1647_3": "katabhattakiccena bhattasammadaṃ paṭivinodetvā sukhanisinnena ratanattayaguṇānussaraṇena",
  "anya-e0101n0:1647_4": "cittaṃ sampahaṃsetvā ācariyuggahato ekapadampi asammuyhantena idaṃ ānāpānassatikammaṭṭhānaṃ",
  "anya-e0101n0:1647_5": "manasi kātabbaṃ. Tatrāyaṃ manasikāravidhi –",
  "anya-e0101n0:1648": "223.",
  "anya-e0101n0:1649": "Gaṇanā anubandhanā, phusanā ṭhapanā sallakkhaṇā;",
  "anya-e0101n0:1650": "Vivaṭṭanā pārisuddhi, tesañca paṭipassanāti.",
  "anya-e0101n0:1651_0": "Tattha gaṇanāti gaṇanāyeva. Anubandhanāti anuvahanā. Phusanāti phuṭṭhaṭṭhānaṃ. Ṭhapanāti",
  "anya-e0101n0:1651_1": "appanā. Sallakkhaṇāti vipassanā. Vivaṭṭanāti maggo. Pārisuddhīti phalaṃ. Tesañca",
  "anya-e0101n0:1651_2": "paṭipassanāti paccavekkhaṇā.",
  "anya-e0101n0:1652_0": "Tattha iminā ādikammikena kulaputtena paṭhamaṃ gaṇanāya idaṃ kammaṭṭhānaṃ manasi",
  "anya-e0101n0:1652_1": "kātabbaṃ. Gaṇentena ca pañcannaṃ heṭṭhā na ṭhapetabbaṃ. Dasannaṃ upari na netabbaṃ.",
  "anya-e0101n0:1652_2": "Antarā khaṇḍaṃ na dassetabbaṃ. Pañcannaṃ heṭṭhā ṭhapentassa hi sambādhe okāse cittuppādo",
  "anya-e0101n0:1652_3": "vipphandati sambādhe vaje sanniruddhagogaṇo viya. Dasannampi upari nentassa gaṇananissitako",
  "anya-e0101n0:1652_4": "cittuppādo hoti. Antarā khaṇḍaṃ dassentassa “sikhāppattaṃ nu kho me kammaṭṭhānaṃ,",
  "anya-e0101n0:1652_5": "no”ti cittaṃ vikampati. Tasmā ete dose vajjetvā gaṇetabbaṃ.",
  "anya-e0101n0:1653_0": "Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ. Dhaññamāpako",
  "anya-e0101n0:1653_1": "hi nāḷiṃ pūretvā “eka”nti vatvā okirati. Puna pūrento kiñci kacavaraṃ disvā taṃ chaḍḍento",
  "anya-e0101n0:1653_2": "“ekaṃ eka”nti vadati. Esa nayo dve dvetiādīsu. Evameva imināpi assāsapassāsesu yo",
  "anya-e0101n0:1653_3": "upaṭṭhāti, taṃ gahetvā “ekaṃ eka”nti ādiṃ katvā yāva “dasa dasā”ti pavattamānaṃ pavattamānaṃ",
  "anya-e0101n0:1653_4": "upalakkhetvāva gaṇetabbaṃ. Tassa evaṃ gaṇayato nikkhamantā ca pavisantā ca assāsapassāsā pākaṭā honti.",
  "anya-e0101n0:1654_0": "Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya",
  "anya-e0101n0:1654_1": "gaṇetabbaṃ. Cheko hi gopālako sakkharādayo ucchaṅgena gahetvā rajjudaṇḍahattho pātova",
  "anya-e0101n0:1654_2": "vajaṃ gantvā gāvo piṭṭhiyaṃ paharitvā palighatthambhamatthake nisinno dvārappattaṃ",
  "anya-e0101n0:1654_3": "dvārappattaṃyeva gāviṃ ekā dveti sakkharaṃ khipitvā gaṇeti. Tiyāmarattiṃ sambādhe",
  "anya-e0101n0:1654_4": "okāse dukkhaṃ vutthagogaṇo nikkhamanto nikkhamanto aññamaññaṃ upanighaṃsanto vegena",
  "anya-e0101n0:1654_5": "vegena puñjapuñjo hutvā nikkhamati. So vegena vegena “tīṇi cattāri pañca dasā”ti",
  "anya-e0101n0:1654_6": "gaṇetiyeva, evamimassāpi purimanayena gaṇayato assāsapassāsā pākaṭā hutvā sīghaṃ",
  "anya-e0101n0:1654_7": "sīghaṃ punappunaṃ sañcaranti. Tatonena “punappunaṃ sañcarantī”ti ñatvā anto ca bahi",
  "anya-e0101n0:1654_8": "ca agahetvā dvārappattaṃ dvārappattaṃyeva gahetvā “eko dve tīṇi cattāri pañca cha.",
  "anya-e0101n0:1654_9": "Eko dve tīṇi cattāri pañca cha satta…pe… aṭṭha, nava, dasā”ti sīghaṃ sīyaṃ gaṇetabbameva.",
  "anya-e0101n0:1654_10": "Gaṇanapaṭibaddhe hi kammaṭṭhāne gaṇanabaleneva cittaṃ ekaggaṃ hoti, arittupatthambhanavasena",
  "anya-e0101n0:1654_11": "caṇḍasote nāvāṭṭhapanamiva.",
  "anya-e0101n0:1655_0": "Tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti.",
  "anya-e0101n0:1655_1": "Atha nirantaraṃ pavattatīti ñatvā anto ca bahi ca vātaṃ apariggahetvā purimanayeneva",
  "anya-e0101n0:1655_2": "vegena vegena gaṇetabbaṃ. Anto pavisanavātena hi saddhiṃ cittaṃ pavesayato abbhantaraṃ",
  "anya-e0101n0:1655_3": "vātabbhāhataṃ medapūritaṃ viya hoti. Bahi nikkhamanavātena saddhiṃ cittaṃ nīharato",
  "anya-e0101n0:1655_4": "bahiddhā puthuttārammaṇe cittaṃ vikkhipati. Phuṭṭhaphuṭṭhokāse pana satiṃ ṭhapetvā",
  "anya-e0101n0:1655_5": "bhāventasseva bhāvanā sampajjati. Tena vuttaṃ “anto ca bahi ca vātaṃ apariggahetvā",
  "anya-e0101n0:1655_6": "purimanayeneva vegena vegena gaṇetabba”nti.",
  "anya-e0101n0:1656": "Kīvaciraṃ panetaṃ gaṇetabbanti? Yāva vinā gaṇanāya assāsapassāsārammaṇe sati santiṭṭhati. Bahivisaṭavitakkavicchedaṃ katvā assāsapassāsārammaṇe satisaṇṭhāpanatthaṃyeva hi gaṇanāti.",
  "anya-e0101n0:1657_0": "224. Evaṃ gaṇanāya manasi katvā anubandhanāya manasi kātabbaṃ. Anubandhanā nāma gaṇanaṃ",
  "anya-e0101n0:1657_1": "paṭisaṃharitvā satiyā nirantaraṃ assāsapassāsānaṃ anugamanaṃ. Tañca kho na ādimajjhapariyosānānugamanavasena.",
  "anya-e0101n0:1657_2": "Bahinikkhamanavātassa hi nābhi ādi, hadayaṃ majjhaṃ, nāsikaggaṃ pariyosānaṃ. Abbhantaraṃ",
  "anya-e0101n0:1657_3": "pavisanavātassa nāsikaggaṃ ādi, hadayaṃ majjhaṃ nābhi pariyosānaṃ. Tañcassa anugacchato",
  "anya-e0101n0:1657_4": "vikkhepagataṃ cittaṃ sāraddhāya ceva hoti iñjanāya ca. Yathāha –",
  "anya-e0101n0:1658_0": "“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi",
  "anya-e0101n0:1658_1": "cittampi sāraddhā ca honti iñjitā ca phanditā ca. Passāsādimajjhapariyosānaṃ satiyā",
  "anya-e0101n0:1658_2": "anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti.",
  "anya-e0101n0:1659_0": "Tasmā anubandhanāya manasikarontena ādimajjhapariyosānavasena na manasi kātabbaṃ.",
  "anya-e0101n0:1659_1": "Apica kho phusanāvasena ca ṭhapanāvasena ca manasi kātabbaṃ. Gaṇanānubandhanāvasena",
  "anya-e0101n0:1659_2": "viya hi phusanāṭhapanāvasena visuṃ manasikāro natthi. Phuṭṭhaphuṭṭhaṭṭhāneyeva pana",
  "anya-e0101n0:1659_3": "gaṇento gaṇanāya ca phusanāya ca manasi karoti. Tattheva gaṇanaṃ paṭisaṃharitvā te",
  "anya-e0101n0:1659_4": "satiyā anubandhanto, appanāvasena ca cittaṃ ṭhapento anubandhanāya ca phusanāya ca",
  "anya-e0101n0:1659_5": "ṭhapanāya ca manasi karotīti vuccati. Svāyamattho aṭṭhakathāsu vuttapaṅguḷadovārikūpamāhi",
  "anya-e0101n0:1659_6": "paṭisambhidāyaṃ vuttakakacūpamāya ca veditabbo.",
  "anya-e0101n0:1660_0": "225. Tatrāyaṃ paṅguḷopamā – seyyathāpi paṅguḷo dolāya kīḷataṃ mātāputtānaṃ dolaṃ",
  "anya-e0101n0:1660_1": "khipitvā tattheva dolāthambhamūle nisinno kamena āgacchantassa ca gacchantassa ca",
  "anya-e0101n0:1660_2": "dolāphalakassa ubho koṭiyo majjhañca passati, na ca ubhokoṭimajjhānaṃ dassanatthaṃ",
  "anya-e0101n0:1660_3": "byāvaṭo hoti, evamevāyaṃ bhikkhu sativasena upanibandhanathambhamūle ṭhatvā assāsapassāsadolaṃ",
  "anya-e0101n0:1660_4": "khipitvā tattheva nimitte satiyā nisīdanto kamena āgacchantānañca gacchantānañca",
  "anya-e0101n0:1660_5": "phuṭṭhaṭṭhāne assāsapassāsānaṃ ādimajjhapariyosānaṃ satiyā anugacchanto tattha ca",
  "anya-e0101n0:1660_6": "cittaṃ ṭhapento passati, na ca tesaṃ dassanatthaṃ byāvaṭo hoti, ayaṃ paṅguḷopamā.",
  "anya-e0101n0:1661_0": "226. Ayaṃ pana dovārikūpamā – seyyathāpi dovāriko nagarassa anto ca bahi ca purise",
  "anya-e0101n0:1661_1": "“ko tvaṃ, kuto vā āgato, kuhiṃ vā gacchasi, kiṃ vā te hatthe”ti na vīmaṃsati. Na",
  "anya-e0101n0:1661_2": "hi tassa te bhārā, dvārappattaṃ dvārappattaṃyeva pana vīmaṃsati, evameva imassa bhikkhuno",
  "anya-e0101n0:1661_3": "antopaviṭṭhavātā ca bahinikkhantavātā ca na bhārā honti, dvārappattā dvārappattāyeva",
  "anya-e0101n0:1661_4": "bhārāti ayaṃ dovārikūpamā.",
  "anya-e0101n0:1662": "227. Kakacūpamā pana ādito paṭṭhāya evaṃ veditabbā. Vuttañhetaṃ –",
  "anya-e0101n0:1663": "“Nimittaṃ assāsapassāsā, anārammaṇamekacittassa;",
  "anya-e0101n0:1664": "Ajānato ca tayo dhamme, bhāvanā nupalabbhati.",
  "anya-e0101n0:1665": "“Nimittaṃ assāsapassāsā, anārammaṇamekacittassa;",
  "anya-e0101n0:1666": "Jānato ca tayo dhamme, bhāvanā upalabbhatī”ti. ;",
  "anya-e0101n0:1667_0": "“Kathaṃ ime tayo dhammā ekacittassa ārammaṇā na honti, na cime tayo dhammā aviditā",
  "anya-e0101n0:1667_1": "honti, na ca cittaṃ vikkhepaṃ gacchati, padhānañca paññāyati, payogañca sādheti,",
  "anya-e0101n0:1667_2": "visesamadhi gacchati? Seyyathāpi rukkho same bhūmibhāge nikkhitto, tamenaṃ puriso",
  "anya-e0101n0:1667_3": "kakacena chindeyya. Rukkhe phuṭṭhakakacadantānaṃ vasena purisassa sati upaṭṭhitā",
  "anya-e0101n0:1667_4": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "anya-e0101n0:1667_5": "aviditā honti, padhānañca paññāyati, payogañca sādheti, visesamadhigacchati.",
  "anya-e0101n0:1668_0": "“Yathā rukkho same bhūmibhāge nikkhitto, evaṃ upanibandhanānimittaṃ. Yathā kakacadantā,",
  "anya-e0101n0:1668_1": "evaṃ assāsapassāsā. Yathā rukkhe phuṭṭhakakacadantānaṃ vasena purisassa sati upaṭṭhitā",
  "anya-e0101n0:1668_2": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "anya-e0101n0:1668_3": "aviditā honti, padhānañca paññāyati, payogañca sādheti, visesamadhigacchati, evameva",
  "anya-e0101n0:1668_4": "bhikkhu nāsikagge vā mukhanimitte vā satiṃ upaṭṭhapetvā nisinno hoti, na āgate vā",
  "anya-e0101n0:1668_5": "gate vā assāsapassāse manasi karoti, na ca āgatā vā gatā vā assāsapassāsā aviditā",
  "anya-e0101n0:1668_6": "honti, padhānañca paññāyati, payogañca sādheti, visesamadhigacchati.",
  "anya-e0101n0:1669_0": "“Padhānanti katamaṃ padhānaṃ? Āraddhavīriyassa kāyopi cittampi kammaniyaṃ hoti, idaṃ",
  "anya-e0101n0:1669_1": "padhānaṃ. Katamo payogo? Āraddhavīriyassa upakkilesā pahīyanti, vitakkā vūpasamanti,",
  "anya-e0101n0:1669_2": "ayaṃ payogo. Katamo viseso? Āraddhavīriyassa saṃyojanā pahīyanti, anusayā byantī",
  "anya-e0101n0:1669_3": "honti, ayaṃ viseso. Evaṃ ime tayo dhammā ekacittassa ārammaṇā na honti, na cime tayo",
  "anya-e0101n0:1669_4": "dhammā aviditā honti, na ca cittaṃ vikkhepaṃ gacchati, padhānañca paññāyati, payogañca",
  "anya-e0101n0:1669_5": "sādheti, visesamadhigacchati.",
  "anya-e0101n0:1670": "“Ānāpānassati yassa, paripuṇṇā subhāvitā;",
  "anya-e0101n0:1671": "Anupubbaṃ paricitā, yathā buddhena desitā;",
  "anya-e0101n0:1672": "So imaṃ lokaṃ pabhāseti, abbhā muttova candimā”ti. ;",
  "anya-e0101n0:1673": "Ayaṃ kakacūpamā. Idha panassa āgatāgatavasena amanasikāramattameva payojananti veditabbaṃ.",
  "anya-e0101n0:1674_0": "228. Idaṃ kammaṭṭhānaṃ manasikaroto kassaci na cireneva nimittañca uppajjati, avasesajhānaṅgapaṭimaṇḍitā",
  "anya-e0101n0:1674_1": "appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālato",
  "anya-e0101n0:1674_2": "pabhuti anukkamato oḷārikaassāsapassāsanirodhavasena kāyadarathe vūpasante kāyopi",
  "anya-e0101n0:1674_3": "cittampi lahukaṃ hoti, sarīraṃ ākāse laṅghanākārappattaṃ viya hoti. Yathā sāraddhakāyassa",
  "anya-e0101n0:1674_4": "mañce vā pīṭhe vā nisīdato mañcapīṭhaṃ onamati, vikūjati, paccattharaṇaṃ valiṃ gaṇhāti.",
  "anya-e0101n0:1674_5": "Asāraddhakāyassa pana nisīdato neva mañcapīṭhaṃ onamati, na vikūjati, na paccattharaṇaṃ",
  "anya-e0101n0:1674_6": "valiṃ gaṇhāti, tūlapicupūritaṃ viya mañcapīṭhaṃ hoti. Kasmā? Yasmā asāraddho kāyo",
  "anya-e0101n0:1674_7": "lahuko hoti. Evameva gaṇanāvasena manasikārakālato pabhuti anukkamato oḷārikaassāsapassāsanirodhavasena",
  "anya-e0101n0:1674_8": "kāyadarathe vūpasante kāyopi cittampi lahukaṃ hoti, sarīraṃ ākāse laṅghanākārappattaṃ viya hoti.",
  "anya-e0101n0:1675_0": "Tassa oḷārike assāsapassāse niruddhe sukhumassāsapassāsanimittārammaṇaṃ cittaṃ pavattati.",
  "anya-e0101n0:1675_1": "Tasmimpi niruddhe aparāparaṃ tato sukhumataraṃ sukhumataraṃ nimittārammaṇaṃ pavattatiyeva.",
  "anya-e0101n0:1675_2": "Kathaṃ? Yathā puriso mahatiyā lohasalākāya kaṃsathālaṃ ākoṭeyya, ekappahārena mahāsaddo",
  "anya-e0101n0:1675_3": "uppajjeyya, tassa oḷārikasaddārammaṇaṃ cittaṃ pavatteyya. Niruddhe oḷārike sadde",
  "anya-e0101n0:1675_4": "atha pacchā sukhumasaddanimittārammaṇaṃ, tasmimpi niruddhe aparāparaṃ tato sukhumataraṃ",
  "anya-e0101n0:1675_5": "sukhumataraṃ saddanimittārammaṇaṃ pavattateva, evanti veditabbaṃ. Vuttampicetaṃ –",
  "anya-e0101n0:1675_6": "“seyyathāpi kaṃse ākoṭite”ti vitthāro.",
  "anya-e0101n0:1676_0": "229. Yathā hi aññāni kammaṭṭhānāni uparūpari vibhūtāni honti, na tathā idaṃ. Idaṃ",
  "anya-e0101n0:1676_1": "pana uparūpari bhāventassa sukhumattaṃ gacchati, upaṭṭhānampi na upagacchati, evaṃ",
  "anya-e0101n0:1676_2": "anupaṭṭhahante pana tasmiṃ tena bhikkhunā uṭṭhāyāsanā cammakhaṇḍaṃ papphoṭetvā na",
  "anya-e0101n0:1676_3": "gantabbaṃ. Kiṃ kātabbaṃ? “Ācariyaṃ pucchissāmī”ti vā, “naṭṭhaṃ dāni me kammaṭṭhāna”nti",
  "anya-e0101n0:1676_4": "vā na vuṭṭhātabbaṃ. Iriyāpathaṃ vikopetvā gacchato hi kammaṭṭhānaṃ navanavameva hoti.",
  "anya-e0101n0:1676_5": "Tasmā yathānisinneneva desato āharitabbaṃ.",
  "anya-e0101n0:1677_0": "Tatrāyaṃ āharaṇūpāyo, tena hi bhikkhunā kammaṭṭhānassa anupaṭṭhānabhāvaṃ ñatvā iti",
  "anya-e0101n0:1677_1": "paṭisañcikkhitabbaṃ, ime assāsapassāsā nāma kattha atthi, kattha natthi. Kassa vā",
  "anya-e0101n0:1677_2": "atthi, kassa vā natthīti. Athevaṃ paṭisañcikkhatā ime antomātukucchiyaṃ natthi, udake",
  "anya-e0101n0:1677_3": "nimuggānaṃ natthi, tathā asaññībhūtānaṃ, matānaṃ, catutthajjhānasamāpannānaṃ, rūpārūpabhavasamaṅgīnaṃ,",
  "anya-e0101n0:1677_4": "nirodhasamāpannānanti ñatvā evaṃ attanāva attā paṭicodetabbo “nanu tvaṃ, paṇḍita,",
  "anya-e0101n0:1677_5": "neva mātukucchigato, na udake nimuggo, na asaññībhūto, na mato, na catutthajjhānasamāpanno,",
  "anya-e0101n0:1677_6": "na rūpārūpabhavasamaṅgī, na nirodhasamāpanno. Atthiyeva te assāsapassāsā, mandapaññatāya",
  "anya-e0101n0:1677_7": "pana pariggahetuṃ na sakkosī”ti. Athānena pakatiphuṭṭhavasena cittaṃ ṭhapetvā manasikāro",
  "anya-e0101n0:1677_8": "pavattetabbo. Ime hi dīghanāsikassa nāsāpuṭaṃ ghaṭṭentā pavattanti. Rassanāsikassa",
  "anya-e0101n0:1677_9": "uttaroṭṭhaṃ. Tasmānena imaṃ nāma ṭhānaṃ ghaṭṭentīti nimittaṃ ṭhapetabbaṃ. Imameva",
  "anya-e0101n0:1677_10": "hi atthavasaṃ paṭicca vuttaṃ bhagavatā – “nāhaṃ, bhikkhave, muṭṭhasatissa asampajānassa",
  "anya-e0101n0:1677_11": "ānāpānassatibhāvanaṃ vadāmī”ti.",
  "anya-e0101n0:1678_0": "230. Kiñcāpi hi yaṃkiñci kammaṭṭhānaṃ satassa sampajānasseva sampajjati. Ito aññaṃ",
  "anya-e0101n0:1678_1": "pana manasikarontassa pākaṭaṃ hoti. Idaṃ pana ānāpānassatikammaṭṭhānaṃ garukaṃ garukabhāvanaṃ",
  "anya-e0101n0:1678_2": "buddhapaccekabuddhabuddhaputtānaṃ mahāpurisānaṃyeva manasikārabhūmibhūtaṃ, na ceva",
  "anya-e0101n0:1678_3": "ittaraṃ, na ca ittarasattasamāsevitaṃ. Yathā yathā manasi karīyati, tathā tathā santañceva",
  "anya-e0101n0:1678_4": "hoti sukhumañca. Tasmā ettha balavatī sati ca paññā ca icchitabbā.",
  "anya-e0101n0:1679_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā. Sūcipāsavedhanampi",
  "anya-e0101n0:1679_1": "tato sukhumataraṃ, evameva maṭṭhasāṭakasadisassa imassa kammaṭṭhānassa bhāvanākāle",
  "anya-e0101n0:1679_2": "sūcipaṭibhāgā satipi, sūcipāsavedhanapaṭibhāgā taṃsampayuttā paññāpi balavatī icchitabbā.",
  "anya-e0101n0:1679_3": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "anya-e0101n0:1680_0": "Yathā pana kassako kasiṃ kasitvā balībadde muñcitvā gocaramukhe katvā chāyāya nisinno",
  "anya-e0101n0:1680_1": "vissameyya, athassa te balībaddā vegena aṭaviṃ paviseyyuṃ. Yo hoti cheko kassako,",
  "anya-e0101n0:1680_2": "so puna te gahetvā yojetukāmo na tesaṃ anupadaṃ gantvā aṭaviṃ āhiṇḍahi, atha kho",
  "anya-e0101n0:1680_3": "rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati",
  "anya-e0101n0:1680_4": "vā, atha te goṇe divasabhāgaṃ caritvā nipātanatitthaṃ otaritvā nhatvā ca pivitvā",
  "anya-e0101n0:1680_5": "ca paccuttaritvā ṭhite disvā rasmiyā bandhitvā patodena vijjhanto ānetvā yojetvā",
  "anya-e0101n0:1680_6": "puna kammaṃ karoti, evameva tena bhikkhunā na te assāsapassāsā aññatra pakatiphuṭṭhokāsā",
  "anya-e0101n0:1680_7": "pariyesitabbā. Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā",
  "anya-e0101n0:1680_8": "manasikāro pavattetabbo. Evañhissa manasikaroto na cirasseva te upaṭṭhahanti nipātanatitthe",
  "anya-e0101n0:1680_9": "viya goṇā. Tatonena satirasmiyā bandhitvā tasmiṃyeva ṭhāne yojetvā paññāpatodena",
  "anya-e0101n0:1680_10": "vijjhantena punappunaṃ kammaṭṭhānaṃ anuyuñjitabbaṃ.",
  "anya-e0101n0:1681_0": "231. Tassevamanuyuñjato na cirasseva nimittaṃ upaṭṭhāti. Taṃ panetaṃ na sabbesaṃ",
  "anya-e0101n0:1681_1": "ekasadisaṃ hoti. Apica kho kassaci sukhasamphassaṃ uppādayamāno tūlapicu viya kappāsapicu",
  "anya-e0101n0:1681_2": "viya vātadhārā viya ca upaṭṭhātīti ekacce āhu.",
  "anya-e0101n0:1682_0": "Ayaṃ pana aṭṭhakathāsu vinicchayo, idañhi kassaci tārakarūpaṃ viya maṇiguḷikā viya",
  "anya-e0101n0:1682_1": "muttāguḷikā viya ca, kassaci kharasamphassaṃ hutvā kappāsaṭṭhi viya dārusārasūci",
  "anya-e0101n0:1682_2": "viya ca, kassaci dīghapāmaṅgasuttaṃ viya kusumadāmaṃ viya dhūmasikhā viya ca, kassaci",
  "anya-e0101n0:1682_3": "vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ",
  "anya-e0101n0:1682_4": "viya candamaṇḍalaṃ viya sūriyamaṇḍalaṃ viya ca upaṭṭhāti. Tañca panetaṃ yathā sambahulesu",
  "anya-e0101n0:1682_5": "bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ hutvā",
  "anya-e0101n0:1682_6": "idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti",
  "anya-e0101n0:1682_7": "āha. Aparo “mayhaṃ ekā vanarāji viya”. Añño “mayhaṃ eko sītacchāyo sākhāsampanno",
  "anya-e0101n0:1682_8": "phalabhārabharitarukkho viyā”ti. Tesaṃ hi taṃ ekameva suttaṃ saññānānatāya nānato",
  "anya-e0101n0:1682_9": "upaṭṭhāti. Evaṃ ekameva kammaṭṭhānaṃ saññānānatāya nānato upaṭṭhāti. Saññajañhi etaṃ",
  "anya-e0101n0:1682_10": "saññānidānaṃ saññāpabhavaṃ. Tasmā saññānānatāya nānato upaṭṭhātīti veditabbaṃ.",
  "anya-e0101n0:1683_0": "Ettha ca aññameva assāsārammaṇaṃ cittaṃ, aññaṃ passāsārammaṇaṃ, aññaṃ nimittārammaṇaṃ.",
  "anya-e0101n0:1683_1": "Yassa hi ime tayo dhammā natthi, tassa kammaṭṭhānaṃ neva appanaṃ, na upacāraṃ pāpuṇāti.",
  "anya-e0101n0:1683_2": "Yassa pana ime tayo dhammā atthi, tasseva kammaṭṭhānaṃ upacārañca appanañca pāpuṇāti. Vuttañhetaṃ –",
  "anya-e0101n0:1684": "“Nimittaṃ assāsapassāsā, anārammaṇamekacittassa;",
  "anya-e0101n0:1685": "Ajānato tayo dhamme, bhāvanā nupalabbhati.",
  "anya-e0101n0:1686": "“Nimittaṃ assāsapassāsā, anārammaṇamekacittassa;",
  "anya-e0101n0:1687": "Jānatova tayo dhamme, bhāvanā upalabbhatī”ti. ;",
  "anya-e0101n0:1688_0": "232. Evaṃ upaṭṭhite pana nimitte tena bhikkhunā ācariyassa santikaṃ gantvā ārocetabbaṃ",
  "anya-e0101n0:1688_1": "“mayhaṃ, bhante, evarūpaṃ nāma upaṭṭhātī”ti. Ācariyena pana etaṃ nimittanti vā na",
  "anya-e0101n0:1688_2": "vā nimittanti na vattabbaṃ. “Evaṃ hoti, āvuso”ti vatvā punappunaṃ manasi karohīti",
  "anya-e0101n0:1688_3": "vattabbo. Nimittanti hi vutte vosānaṃ āpajjeyya. Na nimittanti vutte nirāso visīdeyya.",
  "anya-e0101n0:1688_4": "Tasmā tadubhayampi avatvā manasikāreyeva niyojetabboti. Evaṃ tāva dīghabhāṇakā.",
  "anya-e0101n0:1689_0": "Majjhimabhāṇakā panāhu “nimittamidaṃ, āvuso, kammaṭṭhānaṃ punappunaṃ manasi karohi",
  "anya-e0101n0:1689_1": "sappurisāti vattabbo”ti. Athānena nimitteyeva cittaṃ ṭhapetabbaṃ. Evamassāyaṃ ito",
  "anya-e0101n0:1689_2": "pabhuti ṭhapanāvasena bhāvanā hoti. Vuttañhetaṃ porāṇehi –",
  "anya-e0101n0:1690": "“Nimitte ṭhapayaṃ cittaṃ, nānākāraṃ vibhāvayaṃ;",
  "anya-e0101n0:1691": "Dhīro assāsapassāse, sakaṃ cittaṃ nibandhatī”ti. ;",
  "anya-e0101n0:1692_0": "Tassevaṃ nimittupaṭṭhānato pabhuti nīvaraṇāni vikkhambhitāneva honti, kilesā sannisinnāva.",
  "anya-e0101n0:1692_1": "Sati upaṭṭhitāyeva. Cittaṃ upacārasamādhinā samāhitameva. Athānena taṃ nimittaṃ neva",
  "anya-e0101n0:1692_2": "vaṇṇato manasi kātabbaṃ, na lakkhaṇato paccavekkhitabbaṃ. Apica kho khattiyamahesiyā",
  "anya-e0101n0:1692_3": "cakkavattigabbho viya kassakena sāliyavagabbho viya ca āvāsādīni satta asappāyāni",
  "anya-e0101n0:1692_4": "vajjetvā tāneva satta sappāyāni sevantena sādhukaṃ rakkhitabbaṃ. Atha naṃ evaṃ rakkhitvā",
  "anya-e0101n0:1692_5": "punappunaṃ manasikāravasena vuddhiṃ virūḷhiṃ gamayitvā dasavidhaṃ appanākosallaṃ",
  "anya-e0101n0:1692_6": "sampādetabbaṃ, vīriyasamatā yojetabbā. Tassevaṃ ghaṭentassa pathavīkasiṇe vuttānukkameneva",
  "anya-e0101n0:1692_7": "tasmiṃ nimitte catukkapañcakajjhānāni nibbattanti.",
  "anya-e0101n0:1693_0": "233. Evaṃ nibbattacatukkapañcakajjhāno panettha bhikkhu sallakkhaṇāvivaṭṭanāvasena",
  "anya-e0101n0:1693_1": "kammaṭṭhānaṃ vaḍḍhetvā pārisuddhiṃ pattukāmo tadeva jhānaṃ pañcahākārehi vasippattaṃ",
  "anya-e0101n0:1693_2": "paguṇaṃ katvā nāmarūpaṃ vavatthapetvā vipassanaṃ paṭṭhapeti. Kathaṃ? So hi samāpattito",
  "anya-e0101n0:1693_3": "vuṭṭhāya assāsapassāsānaṃ samudayo karajakāyo ca cittañcāti passati. Yathā hi kammāragaggariyā",
  "anya-e0101n0:1693_4": "dhamamānāya bhastañca purisassa ca tajjaṃ vāyāmaṃ paṭicca vāto sañcarati, evameva",
  "anya-e0101n0:1693_5": "kāyañca cittañca paṭicca assāsapassāsāti. Tato assāsapassāse ca kāyañca rūpanti cittañca",
  "anya-e0101n0:1693_6": "taṃsampayuttadhamme ca arūpanti vavatthapeti. Ayamettha saṅkhepo. Vitthārato pana",
  "anya-e0101n0:1693_7": "nāmarūpavavatthānaṃ parato āvibhavissati.",
  "anya-e0101n0:1694_0": "Evaṃ nāmarūpaṃ vavatthapetvā tassa paccayaṃ pariyesati. Pariyesanto ca naṃ disvā",
  "anya-e0101n0:1694_1": "tīsupi addhāsu nāmarūpassa pavattiṃ ārabbha kaṅkhaṃ vitarati. Vitiṇṇakaṅkho kalāpasammasanavasena",
  "anya-e0101n0:1694_2": "tilakkhaṇaṃ āropetvā udayabbayānupassanāya pubbabhāge uppanne obhāsādayo dasa vipassanupakkilese",
  "anya-e0101n0:1694_3": "pahāya upakkilesavimuttaṃ paṭipadāñāṇaṃ maggoti vavatthapetvā udayaṃ pahāya bhaṅgānupassanaṃ",
  "anya-e0101n0:1694_4": "patvā nirantaraṃ bhaṅgānupassanena vayato upaṭṭhitesu sabbasaṅkhāresu nibbindanto",
  "anya-e0101n0:1694_5": "virajjanto vimuccanto yathākkamena cattāro ariyamagge pāpuṇitvā arahattaphale patiṭṭhāya",
  "anya-e0101n0:1694_6": "ekūnavīsatibhedassa paccavekkhaṇāñāṇassa pariyantaṃ patto sadevakassa lokassa aggadakkhiṇeyyo hoti.",
  "anya-e0101n0:1695": "Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā samattā hotīti ayaṃ sabbākārato paṭhamacatukkavaṇṇanā.",
  "anya-e0101n0:1696": "234. Itaresu pana tīsu catukkesu yasmā visuṃ kammaṭṭhānabhāvanānayo nāma natthi. Tasmā anupadavaṇṇanānayeneva tesaṃ evaṃ attho veditabbo.",
  "anya-e0101n0:1697": "Pītipaṭisaṃvedīti pītiṃ paṭisaṃviditaṃ karonto pākaṭaṃ karonto assasissāmi passasissāmīti sikkhati. Tattha dvīhākārehi pīti paṭisaṃviditā hoti ārammaṇato ca asammohato ca.",
  "anya-e0101n0:1698_0": "Kathaṃ ārammaṇato pīti paṭisaṃviditā hoti? Sappītike dve jhāne samāpajjati. Tassa",
  "anya-e0101n0:1698_1": "samāpattikkhaṇe jhānapaṭilābhena ārammaṇato pīti paṭisaṃviditā hoti, ārammaṇassa",
  "anya-e0101n0:1698_2": "paṭisaṃviditattā. Kathaṃ asammohato? Sappītike dve jhāne samāpajjitvā vuṭṭhāya jhānasampayuttaṃ",
  "anya-e0101n0:1698_3": "pītiṃ khayato vayato sammasati. Tassa vipassanākkhaṇe lakkhaṇapaṭivedhena asammohato",
  "anya-e0101n0:1698_4": "pīti paṭisaṃviditā hoti. Vuttañhetaṃ paṭisambhidāyaṃ –",
  "anya-e0101n0:1699_0": "“Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti.",
  "anya-e0101n0:1699_1": "Tāya satiyā tena ñāṇena sā pīti paṭisaṃviditā hoti. Dīghaṃ passāsavasena… rassaṃ",
  "anya-e0101n0:1699_2": "assāsavasena… rassaṃ passāsavasena… sabbakāyapaṭisaṃvedī assāsapassāsavasena… passambhayaṃ",
  "anya-e0101n0:1699_3": "kāyasaṅkhāraṃ assāsapassāsavasena cittassa ekaggataṃ avikkhepaṃ pajānato sati upaṭṭhitā",
  "anya-e0101n0:1699_4": "hoti. Tāya satiyā tena ñāṇena sā pīti paṭisaṃviditā hoti. Āvajjato sā pīti paṭisaṃviditā",
  "anya-e0101n0:1699_5": "hoti. Jānato passato paccavekkhato cittaṃ adhiṭṭhahato saddhāya adhimuccato vīriyaṃ",
  "anya-e0101n0:1699_6": "paggaṇhato satiṃ upaṭṭhāpayato cittaṃ samādahato paññāya pajānato abhiññeyyaṃ pariññeyyaṃ",
  "anya-e0101n0:1699_7": "pahātabbaṃ bhāvetabbaṃ sacchikātabbaṃ sacchikaroto sā pīti paṭisaṃviditā hoti. Evaṃ",
  "anya-e0101n0:1699_8": "sā pīti paṭisaṃviditā hotī”ti.",
  "anya-e0101n0:1700_0": "Eteneva nayena avasesapadānipi atthato veditabbāni. Idampanettha visesamattaṃ, tiṇṇaṃ",
  "anya-e0101n0:1700_1": "jhānānaṃ vasena sukhapaṭisaṃveditā, catunnampi vasena cittasaṅkhārapaṭisaṃveditā",
  "anya-e0101n0:1700_2": "veditabbā. Cittasaṅkhāroti vedanādayo dve khandhā. Sukhapaṭisaṃvedīpade cettha vipassanābhūmidassanatthaṃ",
  "anya-e0101n0:1700_3": "“sukhanti dve sukhāni kāyikañca sukhaṃ cetasikañcā”ti paṭisambhidāyaṃ vuttaṃ. Passambhayaṃ",
  "anya-e0101n0:1700_4": "cittasaṅkhāranti oḷārikaṃ oḷārikaṃ cittasaṅkhāraṃ passambhento, nirodhentoti attho.",
  "anya-e0101n0:1700_5": "So vitthārato kāyasaṅkhāre vuttanayeneva veditabbo.",
  "anya-e0101n0:1701_0": "Apicettha pītipade pītisīsena vedanā vuttā. Sukhapade sarūpeneva vedanā. Dvīsu cittasaṅkhārapadesu",
  "anya-e0101n0:1701_1": "“saññā ca vedanā ca cetasikā ete dhammā cittapaṭibaddhā cittasaṅkhārā”ti vacanato",
  "anya-e0101n0:1701_2": "saññāsampayuttā vedanāti evaṃ vedanānupassanānayena idaṃ catukkaṃ bhāsitanti veditabbaṃ.",
  "anya-e0101n0:1702_0": "235. Tatiyacatukkepi catunnaṃ jhānānaṃ vasena cittapaṭisaṃveditā veditabbā. Abhippamodayaṃ",
  "anya-e0101n0:1702_1": "cittanti cittaṃ modento pamodento hāsento pahāsento assasissāmi passasissāmīti sikkhati.",
  "anya-e0101n0:1702_2": "Tattha dvīhākārehi abhippamodo hoti samādhivasena ca vipassanāvasena ca.",
  "anya-e0101n0:1703_0": "Kathaṃ samādhivasena? Sappītike dve jhāne samāpajjati. So samāpattikkhaṇe sampayuttapītiyā",
  "anya-e0101n0:1703_1": "cittaṃ āmodeti pamodeti. Kathaṃ vipassanāvasena? Sappītike dve jhāne samāpajjitvā",
  "anya-e0101n0:1703_2": "vuṭṭhāya jhānasampayuttapītiṃ khayato vayato sammasati. Evaṃ vipassanākkhaṇe jhānasampayuttaṃ",
  "anya-e0101n0:1703_3": "pītiṃ ārammaṇaṃ katvā cittaṃ āmodeti pamodeti. Evaṃ paṭipanno “abhippamodayaṃ cittaṃ",
  "anya-e0101n0:1703_4": "assasissāmi passasissāmīti sikkhatī”ti vuccati.",
  "anya-e0101n0:1704_0": "Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento.",
  "anya-e0101n0:1704_1": "Tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato",
  "anya-e0101n0:1704_2": "sampassato vipassanākkhaṇe lakkhaṇapaṭivedhena uppajjati khaṇikacittekaggatā. Evaṃ",
  "anya-e0101n0:1704_3": "uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento",
  "anya-e0101n0:1704_4": "“samādahaṃ cittaṃ assasissāmi passasissāmīti sikkhatī”ti vuccati.",
  "anya-e0101n0:1705_0": "Vimocayaṃ cittanti paṭhamajjhānena nīvaraṇehi cittaṃ mocento vimocento, dutiyena",
  "anya-e0101n0:1705_1": "vitakkavicārehi, tatiyena pītiyā, catutthena sukhadukkhehi cittaṃ mocento vimocento.",
  "anya-e0101n0:1705_2": "Tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato",
  "anya-e0101n0:1705_3": "sammasati. So vipassanākkhaṇe aniccānupassanāya niccasaññāto cittaṃ mocento, dukkhānupassanāya",
  "anya-e0101n0:1705_4": "sukhasaññāto, anattānupassanāya attasaññāto, nibbidānupassanāya nandito, virāgānupassanāya",
  "anya-e0101n0:1705_5": "rāgato, nirodhānupassanāya samudayato, paṭinissaggānupassanāya ādānato cittaṃ mocento",
  "anya-e0101n0:1705_6": "assasati ceva passasati ca. Tena vuccati “vimocayaṃ cittaṃ assasissāmi passasissāmīti",
  "anya-e0101n0:1705_7": "sikkhatī”ti. Evaṃ cittānupassanāvasena idaṃ catukkaṃ bhāsitanti veditabbaṃ.",
  "anya-e0101n0:1706": "236. Catutthacatukke pana aniccānupassīti ettha tāva aniccaṃ veditabbaṃ. Aniccatā veditabbā. Aniccānupassanā veditabbā. Aniccānupassī veditabbo.",
  "anya-e0101n0:1707_0": "Tattha aniccanti pañcakkhandhā. Kasmā? Uppādavayaññathattabhāvā. Aniccatāti tesaṃyeva",
  "anya-e0101n0:1707_1": "uppādavayaññathattaṃ, hutvā abhāvo vā, nibbattānaṃ tenevākārena aṭṭhatvā khaṇabhaṅgena",
  "anya-e0101n0:1707_2": "bhedoti attho. Aniccānupassanāti tassā aniccatāya vasena rūpādīsu aniccanti anupassanā.",
  "anya-e0101n0:1707_3": "Aniccānupassīti tāya anupassanāya samannāgato. Tasmā evaṃbhūto assasanto passasanto",
  "anya-e0101n0:1707_4": "ca idha “aniccānupassī assasissāmi passasissāmīti sikkhatī”ti veditabbo.",
  "anya-e0101n0:1708_0": "Virāgānupassīti ettha pana dve virāgā khayavirāgo ca accantavirāgo ca. Tattha khayavirāgoti",
  "anya-e0101n0:1708_1": "saṅkhārānaṃ khaṇabhaṅgo. Accantavirāgoti nibbānaṃ. Virāgānupassanāti tadubhayadassanavasena",
  "anya-e0101n0:1708_2": "pavattā vipassanā ca maggo ca. Tāya duvidhāyapi anupassanāya samannāgato hutvā assasanto",
  "anya-e0101n0:1708_3": "passasanto ca “virāgānupassī assasissāmi passasissāmīti sikkhatī”ti veditabbo. Nirodhānupassīpadepi eseva nayo.",
  "anya-e0101n0:1709_0": "Paṭinissaggānupassīti etthāpi dve paṭinissaggā pariccāgapaṭinissaggo ca pakkhandanapaṭinissaggo",
  "anya-e0101n0:1709_1": "ca. Paṭinissaggoyeva anupassanā paṭinissaggānupassanā. Vipassanāmaggānaṃ etamadhivacanaṃ.",
  "anya-e0101n0:1710_0": "Vipassanā hi tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena",
  "anya-e0101n0:1710_1": "ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggoti",
  "anya-e0101n0:1710_2": "ca vuccati. Maggo samucchedavasena saddhiṃ khandhābhisaṅkhārehi kilese pariccajati,",
  "anya-e0101n0:1710_3": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissaggoti",
  "anya-e0101n0:1710_4": "ca vuccati. Ubhayampi pana purimapurimaññāṇānaṃ anuanupassanato anupassanāti vuccati.",
  "anya-e0101n0:1710_5": "Tāya duvidhāyapi paṭinissaggānupassanāya samannāgato hutvā assasanto passasanto ca",
  "anya-e0101n0:1710_6": "“paṭinissaggānupassī assasissāmi passasissāmīti sikkhatī”ti veditabbo.",
  "anya-e0101n0:1711_0": "Idaṃ catutthacatukkaṃ suddhavipassanāvaseneva vuttaṃ. Purimāni pana tīṇi samathavipassanāvasena.",
  "anya-e0101n0:1711_1": "Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.",
  "anya-e0101n0:1711_2": "Evaṃ soḷasavatthuvasena ca pana ayaṃ ānāpānassati mahapphalā hoti mahānisaṃsā.",
  "anya-e0101n0:1712_0": "237. Tatrassa “ayampi kho, bhikkhave, ānāpānassatisamādhi bhāvito bahulīkato santo",
  "anya-e0101n0:1712_1": "ceva paṇīto cā”tiādivacanato santabhāvādivasenāpi mahānisaṃsatā veditabbā, vitakkupacchedasamatthatāyapi.",
  "anya-e0101n0:1712_2": "Ayañhi santapaṇītaasecanakasukhavihārattā samādhiantarāyakarānaṃ vitakkānaṃ vasena",
  "anya-e0101n0:1712_3": "ito cito ca cittassa vidhāvanaṃ vicchinditvā ānāpānārammaṇābhimukhameva cittaṃ karoti.",
  "anya-e0101n0:1712_4": "Teneva vuttaṃ “ānāpānassati bhāvetabbā vitakkupacchedāyā”ti.",
  "anya-e0101n0:1713_0": "Vijjāvimuttipāripūriyā mūlabhāvenāpi cassā mahānisaṃsatā veditabbā. Vuttañhetaṃ bhagavatā",
  "anya-e0101n0:1713_1": "– “ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro",
  "anya-e0101n0:1713_2": "satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā",
  "anya-e0101n0:1713_3": "bahulīkatā vijjāvimuttiṃ paripūrentī”ti.",
  "anya-e0101n0:1714_0": "Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā.",
  "anya-e0101n0:1714_1": "Vuttañhetaṃ bhagavatā – “evaṃ bhāvitāya kho, rāhula, ānāpānassatiyā evaṃ bahulīkatāya",
  "anya-e0101n0:1714_2": "yepi te carimakā assāsapassāsā, tepi viditāva nirujjhanti, no aviditā”ti.",
  "anya-e0101n0:1715_0": "238. Tattha nirodhavasena tayo carimakā bhavacarimakā, jhānacarimakā, cuticarimakāti.",
  "anya-e0101n0:1715_1": "Bhavesu hi kāmabhave assāsapassāsā pavattanti, rūpārūpabhavesu nappavattanti, tasmā",
  "anya-e0101n0:1715_2": "te bhavacarimakā. Jhānesu purime jhānattaye pavattanti, catutthe nappavattanti, tasmā",
  "anya-e0101n0:1715_3": "te jhānacarimakā. Ye pana cuticittassa purato soḷasamena cittena saddhiṃ uppajjitvā",
  "anya-e0101n0:1715_4": "cuticittena saha nirujjhanti, ime cuticarimakā nāma. Ime idha “carimakā”ti adhippetā.",
  "anya-e0101n0:1716_0": "Imaṃ kira kammaṭṭhānaṃ anuyuttassa bhikkhuno ānāpānārammaṇassa suṭṭhu pariggahitattā",
  "anya-e0101n0:1716_1": "cuticittassa purato soḷasamassa cittassa uppādakkhaṇe uppādaṃ āvajjayato uppādopi",
  "anya-e0101n0:1716_2": "nesaṃ pākaṭo hoti. Ṭhitiṃ āvajjayato ṭhitipi nesaṃ pākaṭā hoti. Bhaṅgaṃ āvajjayato",
  "anya-e0101n0:1716_3": "ca bhaṅgo nesaṃ pākaṭo hoti.",
  "anya-e0101n0:1717_0": "Ito aññaṃ kammaṭṭhānaṃ bhāvetvā arahattaṃ pattassa bhikkhuno hi āyuantaraṃ paricchinnaṃ",
  "anya-e0101n0:1717_1": "vā hoti aparicchinnaṃ vā. Idaṃ pana soḷasavatthukaṃ ānāpānassatiṃ bhāvetvā arahattaṃ",
  "anya-e0101n0:1717_2": "pattassa āyuantaraṃ paricchinnameva hoti. So “ettakaṃ dāni me āyusaṅkhārā pavattissanti,",
  "anya-e0101n0:1717_3": "na ito para”nti ñatvā attano dhammatāya eva sarīrapaṭijaggananivāsanapārupanādīni",
  "anya-e0101n0:1717_4": "sabbakiccāni katvā akkhīni nimīleti koṭapabbatavihāravāsītissatthero viya mahākarañjiyavihāravāsīmahātissatthero",
  "anya-e0101n0:1717_5": "viya devaputtamahāraṭṭhe piṇḍapātikatissatthero viya cittalapabbatavihāravāsino dve",
  "anya-e0101n0:1717_6": "bhātiyattherā viya ca.",
  "anya-e0101n0:1718_0": "Tatridaṃ ekavatthuparidīpanaṃ. Dvebhātiyattherānaṃ kireko puṇṇamuposathadivase pātimokkhaṃ",
  "anya-e0101n0:1718_1": "osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito candālokaṃ",
  "anya-e0101n0:1718_2": "oloketvā attano āyusaṅkhāre upadhāretvā bhikkhusaṅghamāha – “tumhehi kathaṃ parinibbāyantā",
  "anya-e0101n0:1718_3": "bhikkhū diṭṭhapubbā”ti. Tatra keci āhaṃsu “amhehi āsane nisinnakāva parinibbāyantā",
  "anya-e0101n0:1718_4": "diṭṭhapubbā”ti. Keci “amhehi ākāse pallaṅkamābhujitvā nisinnakā”ti. Thero āha – “ahaṃ",
  "anya-e0101n0:1718_5": "dāni vo caṅkamantameva parinibbāyamānaṃ dassessāmī”ti tato caṅkame lekhaṃ katvā “ahaṃ",
  "anya-e0101n0:1718_6": "ito caṅkamakoṭito parakoṭiṃ gantvā nivattamāno imaṃ lekhaṃ patvāva parinibbāyissāmī”ti",
  "anya-e0101n0:1718_7": "vatvā caṅkamaṃ oruyha parabhāgaṃ gantvā nivattamāno ekena pādena lekhaṃ akkantakkhaṇeyeva parinibbāyi.",
  "anya-e0101n0:1719": "Tasmā have appamatto, anuyuñjetha paṇḍito;",
  "anya-e0101n0:1720": "Evaṃ anekānisaṃsaṃ, ānāpānassatiṃ sadāti.",
  "anya-e0101n0:1721": "Idaṃ ānāpānassatiyaṃ vitthārakathāmukhaṃ.",
  "anya-e0101n0:1722": "Upasamānussatikathā",
  "anya-e0101n0:1723_0": "239. Ānāpānassatiyā anantaraṃ uddiṭṭhaṃ pana upasamānussatiṃ bhāvetukāmena rahogatena",
  "anya-e0101n0:1723_1": "paṭisallīnena – “yāvatā, bhikkhave, dhammā saṅkhatā vā asaṅkhatā vā virāgo tesaṃ",
  "anya-e0101n0:1723_2": "dhammānaṃ aggamakkhāyati, yadidaṃ madanimmadano pipāsavinayo ālayasamugghāto vaṭṭupacchedo",
  "anya-e0101n0:1723_3": "taṇhakkhayo virāgo nirodho nibbāna”nti evaṃ sabbadukkhūpasamasaṅkhātassa nibbānassa guṇā anussaritabbā.",
  "anya-e0101n0:1724_0": "Tattha yāvatāti yattakā. Dhammāti sabhāvā. Saṅkhatā vā asaṅkhatā vāti saṅgamma samāgamma",
  "anya-e0101n0:1724_1": "paccayehi katā vā akatā vā. Virāgo tesaṃ dhammānaṃ aggamakkhāyatīti tesaṃ saṅkhatāsaṅkhatadhammānaṃ",
  "anya-e0101n0:1724_2": "virāgo aggamakkhāyati seṭṭho uttamoti vuccati. Tattha virāgoti na rāgābhāvamattameva,",
  "anya-e0101n0:1724_3": "atha kho yadidaṃ madanimmadano…pe… nibbānanti yo so madanimmadanotiādīni nāmāni asaṅkhatadhammo",
  "anya-e0101n0:1724_4": "labhati, so virāgoti paccetabbo. So hi yasmā tamāgamma sabbepi mānamadapurisamadādayo",
  "anya-e0101n0:1724_5": "madā nimmadā amadā honti vinassanti, tasmā madanimmadanoti vuccati. Yasmā ca tamāgamma",
  "anya-e0101n0:1724_6": "sabbāpi kāmapipāsā vinayaṃ abbhatthaṃ yāti, tasmā pipāsavinayoti vuccati. Yasmā pana",
  "anya-e0101n0:1724_7": "tamāgamma pañcakāmaguṇālayā samugghātaṃ gacchanti, tasmā ālayasamugghātoti vuccati.",
  "anya-e0101n0:1724_8": "Yasmā ca tamāgamma tebhūmakaṃ vaṭṭaṃ upacchijjati, tasmā vaṭṭupacchedoti vuccati.",
  "anya-e0101n0:1724_9": "Yasmā pana tamāgamma sabbaso taṇhā khayaṃ gacchati virajjati nirujjhati ca, tasmā",
  "anya-e0101n0:1724_10": "taṇhakkhayo virāgo nirodhoti vuccati. Yasmā panesa catasso yoniyo pañca gatiyo satta",
  "anya-e0101n0:1724_11": "viññāṇaṭṭhitiyo nava ca sattāvāse aparāparabhāvāya vinanato ābandhanato saṃsibbanato",
  "anya-e0101n0:1724_12": "vānanti laddhavohārāya taṇhāya nikkhanto nissaṭo visaṃyutto, tasmā nibbānanti vuccatīti.",
  "anya-e0101n0:1725_0": "Evametesaṃ madanimmadanatādīnaṃ guṇānaṃ vasena nibbānasaṅkhāto upasamo anussaritabbo.",
  "anya-e0101n0:1725_1": "Ye vā panaññepi bhagavatā – “asaṅkhatañca vo, bhikkhave, desessāmi… saccañca… pārañca…",
  "anya-e0101n0:1725_2": "sududdasañca… ajarañca… dhuvañca… nippapañcañca… amatañca… sivañca… khemañca… abbhutañca…",
  "anya-e0101n0:1725_3": "anītikañca… abyābajjhañca… visuddhiñca… dīpañca… tāṇañca … leṇañca vo, bhikkhave,",
  "anya-e0101n0:1725_4": "desessāmī”tiādīsu suttesu upasamaguṇā vuttā, tesampi vasena anussaritabboyeva.",
  "anya-e0101n0:1726_0": "Tassevaṃ madanimmadanatādiguṇavasena upasamaṃ anussarato neva tasmiṃ samaye rāgapariyuṭṭhitaṃ",
  "anya-e0101n0:1726_1": "cittaṃ hoti, na dosa… na mohapariyuṭṭhitaṃ cittaṃ hoti. Ujugatamevassa tasmiṃ samaye",
  "anya-e0101n0:1726_2": "cittaṃ hoti upasamaṃ ārabbhāti buddhānussatiādīsu vuttanayeneva vikkhambhitanīvaraṇassa",
  "anya-e0101n0:1726_3": "ekakkhaṇe jhānaṅgāni uppajjanti. Upasamaguṇānaṃ pana gambhīratāya nānappakāraguṇānussaraṇādhimuttatāya",
  "anya-e0101n0:1726_4": "vā appanaṃ appatvā upacārappattameva jhānaṃ hoti. Tadetamupasamaguṇānussaraṇavasena",
  "anya-e0101n0:1726_5": "upasamānussaticceva saṅkhyaṃ gacchati.",
  "anya-e0101n0:1727_0": "Cha anussatiyo viya ca ayampi ariyasāvakasseva ijjhati, evaṃ santepi upasamagarukena",
  "anya-e0101n0:1727_1": "puthujjanenāpi manasi kātabbā. Sutavasenāpi hi upasame cittaṃ pasīdati. Imañca pana",
  "anya-e0101n0:1727_2": "upasamānussatiṃ anuyutto bhikkhu sukhaṃ supati, sukhaṃ paṭibujjhati, santindriyo",
  "anya-e0101n0:1727_3": "hoti santamānaso hirottappasamannāgato pāsādiko paṇītādhimuttiko sabrahmacārīnaṃ",
  "anya-e0101n0:1727_4": "garu ca bhāvanīyo ca. Uttari appaṭivijjhanto pana sugatiparāyano hoti.",
  "anya-e0101n0:1728": "Tasmā have appamatto, bhāvayetha vicakkhaṇo;",
  "anya-e0101n0:1729": "Evaṃ anekānisaṃsaṃ, ariye upasame satinti.",
  "anya-e0101n0:1730": "Idaṃ upasamānussatiyaṃ vitthārakathāmukhaṃ.",
  "anya-e0101n0:1731": "Iti sādhujanapāmojjatthāya kate visuddhimagge",
  "anya-e0101n0:1732": "Samādhibhāvanādhikāre",
  "anya-e0101n0:1733": "Anussatikammaṭṭhānaniddeso nāma",
  "anya-e0101n0:1734": "Aṭṭhamo paricchedo.",
  "anya-e0101n0:1735": "9. Brahmavihāraniddeso",
  "anya-e0101n0:1736": "Mettābhāvanākathā",
  "anya-e0101n0:1737_0": "240. Anussatikammaṭṭhānānantaraṃ uddiṭṭhesu pana mettā, karuṇā, muditā, upekkhāti",
  "anya-e0101n0:1737_1": "imesu catūsu brahmavihāresu mettaṃ bhāvetukāmena tāva ādikammikena yogāvacarena upacchinnapalibodhena",
  "anya-e0101n0:1737_2": "gahitakammaṭṭhānena bhattakiccaṃ katvā bhattasammadaṃ paṭivinodetvā vivitte padese",
  "anya-e0101n0:1737_3": "supaññatte āsane sukhanisinnena ādito tāva dose ādīnavo, khantiyañca ānisaṃso paccavekkhitabbo.",
  "anya-e0101n0:1738_0": "Kasmā? Imāya hi bhāvanāya doso pahātabbo, khanti adhigantabbā. Na ca sakkā kiñci",
  "anya-e0101n0:1738_1": "adiṭṭhādīnavaṃ pahātuṃ, aviditānisaṃsaṃ vā adhigantuṃ. Tasmā “duṭṭho kho, āvuso,",
  "anya-e0101n0:1738_2": "dosena abhibhūto pariyādiṇṇacitto pāṇampi hanatī”tiādīnaṃ vasena dose ādīnavo daṭṭhabbo.",
  "anya-e0101n0:1739": "“Khantī paramaṃ tapo titikkhā, nibbānaṃ paramaṃ vadanti buddhā”; ;",
  "anya-e0101n0:1740": "“Khantibalaṃ balānīkaṃ, tamahaṃ brūmi brāhmaṇaṃ”. ;",
  "anya-e0101n0:1741": "“Khantā bhiyyo na vijjatī”tiādīnaṃ vasena khantiyaṃ ānisaṃso veditabbo.",
  "anya-e0101n0:1742_0": "Athevaṃ diṭṭhādīnavato dosato cittaṃ vivecanatthāya, viditānisaṃsāya ca khantiyā",
  "anya-e0101n0:1742_1": "saṃyojanatthāya mettābhāvanā ārabhitabbā. Ārabhantena ca āditova puggalabhedo jānitabbo",
  "anya-e0101n0:1742_2": "“imesu puggalesu mettā paṭhamaṃ na bhāvetabbā, imesu neva bhāvetabbā”ti.",
  "anya-e0101n0:1743_0": "Ayañhi mettā appiyapuggale, atippiyasahāyake, majjhatte, verīpuggaleti imesu catūsu",
  "anya-e0101n0:1743_1": "paṭhamaṃ na bhāvetabbā. Liṅgavisabhāge odhiso na bhāvetabbā. Kālakate na bhāvetabbāva.",
  "anya-e0101n0:1743_2": "Kiṃkāraṇā appiyādīsu paṭhamaṃ na bhāvetabbā? Appiyaṃ hi piyaṭṭhāne ṭhapento kilamati.",
  "anya-e0101n0:1743_3": "Atippiyasahāyakaṃ majjhattaṭṭhāne ṭhapento kilamati, appamattakepi cassa dukkhe uppanne",
  "anya-e0101n0:1743_4": "ārodanākārappatto viya hoti. Majjhattaṃ garuṭṭhāne ca piyaṭṭhāne ca ṭhapento kilamati.",
  "anya-e0101n0:1743_5": "Verimanussarato kodho uppajjati, tasmā appiyādīsu paṭhamaṃ na bhāvetabbā.",
  "anya-e0101n0:1744_0": "Liṅgavisabhāge pana tameva ārabbha odhiso bhāventassa rāgo uppajjati. Aññataro kira",
  "anya-e0101n0:1744_1": "amaccaputto kulūpakattheraṃ pucchi “bhante, kassa mettā bhāvetabbā”ti? Thero “piyapuggale”ti",
  "anya-e0101n0:1744_2": "āha. Tassa attano bhariyā piyā hoti. So tassā mettaṃ bhāvento sabbarattiṃ bhittiyuddhamakāsi.",
  "anya-e0101n0:1744_3": "Tasmā liṅgavisabhāge odhiso na bhāvetabbā.",
  "anya-e0101n0:1745_0": "Kālakate pana bhāvento neva appanaṃ, na upacāraṃ pāpuṇāti. Aññataro kira daharabhikkhu",
  "anya-e0101n0:1745_1": "ācariyaṃ ārabbha mettaṃ ārabhi. Tassa mettā nappavattati. So mahātherassa santikaṃ",
  "anya-e0101n0:1745_2": "gantvā “bhante, paguṇāva me mettājhānasamāpatti, na ca naṃ samāpajjituṃ sakkomi,",
  "anya-e0101n0:1745_3": "kiṃ nu kho kāraṇa”nti āha. Thero “nimittaṃ, āvuso, gavesāhī”ti āha. So gavesanto",
  "anya-e0101n0:1745_4": "ācariyassa matabhāvaṃ ñatvā aññaṃ ārabbha mettāyanto samāpattiṃ appesi. Tasmā kālakate na bhāvetabbāva.",
  "anya-e0101n0:1746": "241. Sabbapaṭhamaṃ pana “ahaṃ sukhito homi niddukkho”ti vā, “avero abyāpajjo anīgho sukhī attānaṃ pariharāmī”ti vā evaṃ punappunaṃ attaniyeva bhāvetabbā.",
  "anya-e0101n0:1747": "Evaṃ sante yaṃ vibhaṅge vuttaṃ –",
  "anya-e0101n0:1748": "“Kathañca bhikkhu mettāsahagatena cetasā ekaṃ disaṃ pharitvā viharati? Seyyathāpi nāma ekaṃ puggalaṃ piyaṃ manāpaṃ disvā mettāyeyya, evameva sabbe satte mettāya pharatī”ti.",
  "anya-e0101n0:1749": "“Yañca paṭisambhidāyaṃ –",
  "anya-e0101n0:1750_0": "“Katamehi pañcahākārehi anodhisopharaṇā mettā cetovimutti bhāvetabbā, sabbe sattā",
  "anya-e0101n0:1750_1": "averā hontu” abyāpajjā anīghā sukhī attānaṃ pariharantu. Sabbe pāṇā… sabbe bhūtā…",
  "anya-e0101n0:1750_2": "sabbe puggalā… sabbe attabhāvapariyāpannā averā abyāpajjā anīghā sukhī attānaṃ pariharantū”tiādi –",
  "anya-e0101n0:1751": "Vuttaṃ. Yañca mettasutte –",
  "anya-e0101n0:1752": "“Sukhinova khemino hontu,",
  "anya-e0101n0:1753": "Sabbasattā bhavantu sukhitattā”tiādi. –",
  "anya-e0101n0:1754": "Vuttaṃ, taṃ virujjhati. Na hi tattha attani bhāvanā vuttāti ce. Tañca na virujjhati. Kasmā? Tañhi appanāvasena vuttaṃ. Idaṃ sakkhibhāvavasena.",
  "anya-e0101n0:1755_0": "Sacepi hi vassasataṃ vassasahassaṃ vā “ahaṃ sukhito homī”tiādinā nayena attani mettaṃ",
  "anya-e0101n0:1755_1": "bhāveti, nevassa appanā uppajjati. “Ahaṃ sukhito homī”ti bhāvayato pana yathā ahaṃ",
  "anya-e0101n0:1755_2": "sukhakāmo dukkhapaṭikkūlo jīvitukāmo amaritukāmo ca, evaṃ aññepi sattāti attānaṃ",
  "anya-e0101n0:1755_3": "sakkhiṃ katvā aññasattesu hitasukhakāmatā uppajjati. Bhagavatāpi –",
  "anya-e0101n0:1756": "“Sabbā disā anuparigamma cetasā,",
  "anya-e0101n0:1757": "Nevajjhagā piyataramattanā kvaci;",
  "anya-e0101n0:1758": "Evaṃ piyo puthu attā paresaṃ,",
  "anya-e0101n0:1759": "Tasmā na hiṃse paramattakāmo”ti. ; –",
  "anya-e0101n0:1760": "Vadatā ayaṃ nayo dassito.",
  "anya-e0101n0:1761_0": "242. Tasmā sakkhibhāvatthaṃ paṭhamaṃ attānaṃ mettāya pharitvā tadanantaraṃ sukhappavattanatthaṃ",
  "anya-e0101n0:1761_1": "yvāyaṃ piyo manāpo garu bhāvanīyo ācariyo vā ācariyamatto vā upajjhāyo vā upajjhāyamatto",
  "anya-e0101n0:1761_2": "vā tassa dānapiyavacanādīni piyamanāpattakāraṇāni sīlasutādīni garubhāvanīyattakāraṇāni",
  "anya-e0101n0:1761_3": "ca anussaritvā “esa sappuriso sukhī hotu niddukkho”tiādinā nayena mettā bhāvetabbā.",
  "anya-e0101n0:1762_0": "Evarūpe ca puggale kāmaṃ appanā sampajjati, iminā pana bhikkhunā tāvatakeneva tuṭṭhiṃ",
  "anya-e0101n0:1762_1": "anāpajjitvā sīmāsambhedaṃ kattukāmena tadanantaraṃ atippiyasahāyake, atippiyasahāyakato",
  "anya-e0101n0:1762_2": "majjhatte, majjhattato verīpuggale mettā bhāvetabbā. Bhāventena ca ekekasmiṃ koṭṭhāse",
  "anya-e0101n0:1762_3": "muduṃ kammaniyaṃ cittaṃ katvā tadanantare tadanantare upasaṃharitabbaṃ.",
  "anya-e0101n0:1763_0": "Yassa pana verīpuggalo vā natthi, mahāpurisajātikattā vā anatthaṃ karontepi pare",
  "anya-e0101n0:1763_1": "verīsaññāva nuppajjati, tena “majjhatte me mettacittaṃ kammaniyaṃ jātaṃ, idāni naṃ",
  "anya-e0101n0:1763_2": "verimhi upasaṃharāmī”ti byāpārova na kātabbo. Yassa pana atthi, taṃ sandhāya vuttaṃ",
  "anya-e0101n0:1763_3": "“majjhattato verīpuggale mettā bhāvetabbā”ti.",
  "anya-e0101n0:1764_0": "243. Sace panassa verimhi cittamupasaṃharato tena katāparādhānussaraṇena paṭighamuppajjati,",
  "anya-e0101n0:1764_1": "athānena purimapuggalesu yattha katthaci punappunaṃ mettaṃ samāpajjitvā vuṭṭhahitvā",
  "anya-e0101n0:1764_2": "punappunaṃ taṃ puggalaṃ mettāyantena paṭighaṃ vinodetabbaṃ. Sace evampi vāyamato na nibbāti, atha –",
  "anya-e0101n0:1765": "Kakacūpamaovāda-ādīnaṃ anusārato;",
  "anya-e0101n0:1766": "Paṭighassa pahānāya, ghaṭitabbaṃ punappunaṃ.",
  "anya-e0101n0:1767": "Tañca kho iminā ākārena attānaṃ ovadanteneva “are kujjhanapurisa, nanu vuttaṃ bhagavatā –",
  "anya-e0101n0:1768": "‘Ubhatodaṇḍakena cepi, bhikkhave, kakacena corā ocarakā aṅgamaṅgāni okanteyyuṃ, tatrāpi yo mano padoseyya. Na me so tena sāsanakaro’ti ca,",
  "anya-e0101n0:1769": "‘Tasseva tena pāpiyo, yo kuddhaṃ paṭikujjhati;",
  "anya-e0101n0:1770": "Kuddhamappaṭikujjhanto, saṅgāmaṃ jeti dujjayaṃ.",
  "anya-e0101n0:1771": "“‘Ubhinnamatthaṃ carati, attano ca parassa ca;",
  "anya-e0101n0:1772": "Paraṃ saṅkupitaṃ ñatvā, yo sato upasammatī’ti ca. ; –",
  "anya-e0101n0:1773_0": "“‘Sattime, bhikkhave, dhammā sapattakantā sapattakaraṇā kodhanaṃ āgacchanti itthiṃ",
  "anya-e0101n0:1773_1": "vā purisaṃ vā. Katame satta? Idha, bhikkhave, sapatto sapattassa evaṃ icchati aho",
  "anya-e0101n0:1773_2": "vatāyaṃ dubbaṇṇo assāti. Taṃ kissahetu? Na, bhikkhave, sapatto sapattassa vaṇṇavatāya",
  "anya-e0101n0:1773_3": "nandati. Kodhanāyaṃ, bhikkhave, purisapuggalo kodhābhibhūto kodhapareto kiñcāpi so",
  "anya-e0101n0:1773_4": "hoti sunhāto suvilitto kappitakesamassu odātavatthavasano, atha kho so dubbaṇṇova",
  "anya-e0101n0:1773_5": "hoti kodhābhibhūto. Ayaṃ, bhikkhave, paṭhamo dhammo sapattakanto sapattakaraṇo kodhanaṃ",
  "anya-e0101n0:1773_6": "āgacchati itthiṃ vā purisaṃ vā. Puna caparaṃ, bhikkhave, sapatto sapattassa evaṃ",
  "anya-e0101n0:1773_7": "icchati ahovatāyaṃ dukkhaṃ sayeyyāti…pe… na pacurattho assāti…pe… na bhogavā assāti…pe…",
  "anya-e0101n0:1773_8": "na yasavā assāti…pe… na mittavā assāti…pe… na kāyassa bhedā paraṃ maraṇā sugatiṃ",
  "anya-e0101n0:1773_9": "saggaṃ lokaṃ upapajjeyyāti. Taṃ kissa hetu? Na, bhikkhave, sapatto sapattassa sugatigamanena",
  "anya-e0101n0:1773_10": "nandati. Kodhanāyaṃ, bhikkhave, purisapuggalo kodhābhibhūto kodhapareto kāyena duccaritaṃ",
  "anya-e0101n0:1773_11": "carati, vācāya manasā duccaritaṃ carati. So kāyena vācāya manasā duccaritaṃ caritvā",
  "anya-e0101n0:1773_12": "kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati kodhābhibhūto’ti ca,",
  "anya-e0101n0:1774_0": "“‘Seyyathāpi, bhikkhave, chavālātaṃ ubhatopadittaṃ majjhe gūthagataṃ neva gāme kaṭṭhatthaṃ",
  "anya-e0101n0:1774_1": "pharati, na araññe kaṭṭhatthaṃ pharati. Tathūpamāhaṃ, bhikkhave, imaṃ puggalaṃ vadāmī’ti ca,",
  "anya-e0101n0:1775_0": "“So dāni tvaṃ evaṃ kujjhanto na ceva bhagavato sāsanakaro bhavissasi, paṭikujjhanto",
  "anya-e0101n0:1775_1": "ca kuddhapurisatopi pāpiyo hutvā na dujjayaṃ saṅgāmaṃ jessasi, sapattakaraṇe ca dhamme",
  "anya-e0101n0:1775_2": "attāva attano karissasi, chavālātūpamo ca bhavissasī”ti.",
  "anya-e0101n0:1776_0": "244. Tassevaṃ ghaṭayato vāyamato sace taṃ paṭighaṃ vūpasammati, iccetaṃ kusalaṃ.",
  "anya-e0101n0:1776_1": "No ce vūpasammati, atha yo yo dhammo tassa puggalassa vūpasanto hoti parisuddho,",
  "anya-e0101n0:1776_2": "anussariyamāno pasādaṃ āvahati, taṃ taṃ anussaritvā āghāto paṭivinetabbo.",
  "anya-e0101n0:1777_0": "Ekaccassa hi kāyasamācārova upasanto hoti. Upasantabhāvo cassa bahuṃ vattapaṭipattiṃ",
  "anya-e0101n0:1777_1": "karontassa sabbajanena ñāyati. Vacīsamācāramanosamācārā pana avūpasantā honti. Tassa",
  "anya-e0101n0:1777_2": "te acintetvā kāyasamācāravūpasamoyeva anussaritabbo.",
  "anya-e0101n0:1778_0": "Ekaccassa vacīsamācārova upasanto hoti. Upasantabhāvo cassa sabbajanena ñāyati. So",
  "anya-e0101n0:1778_1": "hi pakatiyā ca paṭisanthārakusalo hoti sakhilo sukhasambhāso sammodako uttānamukho",
  "anya-e0101n0:1778_2": "pubbabhāsī madhurena sarena dhammaṃ osāreti, parimaṇḍalehi padabyañjanehi dhammakathaṃ",
  "anya-e0101n0:1778_3": "katheti. Kāyasamācāramanosamācārā pana avūpasantā honti, tassa te acintetvā vacīsamācāravūpasamoyeva anussaritabbo.",
  "anya-e0101n0:1779_0": "Ekaccassa manosamācārova upasanto hoti, upasantabhāvo cassa cetiyavandanādīsu sabbajanassa",
  "anya-e0101n0:1779_1": "pākaṭo hoti. Yo hi avūpasantacitto hoti, so cetiyaṃ vā bodhiṃ vā there vā vandamāno",
  "anya-e0101n0:1779_2": "na sakkaccaṃ vandati, dhammassavanamaṇḍape vikkhittacitto vā pacalāyanto vā nisīdati.",
  "anya-e0101n0:1779_3": "Upasantacitto pana okappetvā vandati, ohitasoto aṭṭhiṃkatvā kāyena vā vācāya vā cittappasādaṃ",
  "anya-e0101n0:1779_4": "karonto dhammaṃ suṇāti. Iti ekaccassa manosamācārova upasanto hoti, kāyavacīsamācārā",
  "anya-e0101n0:1779_5": "avūpasantā honti, tassa te acintetvā manosamācāravūpasamoyeva anussaritabbo.",
  "anya-e0101n0:1780_0": "Ekaccassa pana imesu tīsu dhammesu ekopi avūpasanto hoti, tasmiṃ puggale “kiñcāpi",
  "anya-e0101n0:1780_1": "esa idāni manussaloke carati, atha kho katipāhassa accayena aṭṭhamahānirayasoḷasaussadanirayaparipūrako",
  "anya-e0101n0:1780_2": "bhavissatī”ti kāruññaṃ upaṭṭhapetabbaṃ. Kāruññampi hi paṭicca āghāto vūpasammati.",
  "anya-e0101n0:1781": "Ekaccassa tayopime dhammā vūpasantā honti, tassa yaṃ yaṃ icchati, taṃ taṃ anussaritabbaṃ. Tādise hi puggale na dukkarā hoti mettābhāvanāti.",
  "anya-e0101n0:1782_0": "Imassa ca atthassa āvibhāvatthaṃ – “pañcime, āvuso, āghātapaṭivinayā. Yattha bhikkhuno",
  "anya-e0101n0:1782_1": "uppanno āghāto sabbaso paṭivinodetabbo”ti idaṃ pañcakanipāte āghātapaṭivinayasuttaṃ vitthāretabbaṃ.",
  "anya-e0101n0:1783": "245. Sace panassa evampi vāyamato āghāto uppajjatiyeva, athānena evaṃ attā ovaditabbo –",
  "anya-e0101n0:1784": "“Attano visaye dukkhaṃ, kataṃ te yadi verinā;",
  "anya-e0101n0:1785": "Kiṃ tassāvisaye dukkhaṃ, sacitte kattumicchasi.",
  "anya-e0101n0:1786": "“Bahūpakāraṃ hitvāna, ñātivaggaṃ rudammukhaṃ;",
  "anya-e0101n0:1787": "Mahānatthakaraṃ kodhaṃ, sapattaṃ na jahāsi kiṃ.",
  "anya-e0101n0:1788": "“Yāni rakkhasi sīlāni, tesaṃ mūlanikantanaṃ;",
  "anya-e0101n0:1789": "Kodhaṃ nāmupaḷālesi, ko tayā sadiso jaḷo.",
  "anya-e0101n0:1790": "“Kataṃ anariyaṃ kammaṃ, parena iti kujjhasi;",
  "anya-e0101n0:1791": "Kiṃ nu tvaṃ tādisaṃyeva, yo sayaṃ kattumicchasi.",
  "anya-e0101n0:1792": "“Dosetukāmo yadi taṃ, amanāpaṃ paro kari;",
  "anya-e0101n0:1793": "Dosuppādena tasseva, kiṃ pūresi manorathaṃ.",
  "anya-e0101n0:1794": "“Dukkhaṃ tassa ca nāma tvaṃ, kuddho kāhasi vā navā;",
  "anya-e0101n0:1795": "Attānaṃ panidāneva, kodhadukkhena bādhasi.",
  "anya-e0101n0:1796": "“Kodhaṃ vā ahitaṃ maggaṃ, ārūḷhā yadi verino;",
  "anya-e0101n0:1797": "Kasmā tuvampi kujjhanto, tesaṃyevānusikkhasi.",
  "anya-e0101n0:1798": "“Yaṃ dosaṃ tava nissāya, sattunā appiyaṃ kataṃ;",
  "anya-e0101n0:1799": "Tameva dosaṃ chindassu, kimaṭṭhāne vihaññasi.",
  "anya-e0101n0:1800": "“Khaṇikattā ca dhammānaṃ, yehi khandhehi te kataṃ;",
  "anya-e0101n0:1801": "Amanāpaṃ niruddhā te, kassa dānīdha kujjhasi.",
  "anya-e0101n0:1802": "“Dukkhaṃ karoti yo yassa, taṃ vinā kassa so kare;",
  "anya-e0101n0:1803": "Sayampi dukkhahetutta, miti kiṃ tassa kujjhasī”ti.",
  "anya-e0101n0:1804_0": "246. Sace panassa evaṃ attānaṃ ovadatopi paṭighaṃ neva vūpasammati, athānena attano",
  "anya-e0101n0:1804_1": "ca parassa ca kammassakatā paccavekkhitabbā. Tattha attano tāva evaṃ paccavekkhitabbā",
  "anya-e0101n0:1804_2": "“ambho tvaṃ tassa kuddho kiṃ karissasi? Nanu taveva cetaṃ dosanidānaṃ kammaṃ anatthāya",
  "anya-e0101n0:1804_3": "saṃvattissati? Kammassako hi tvaṃ kammadāyādo kammayoni kammabandhu kammapaṭisaraṇo,",
  "anya-e0101n0:1804_4": "yaṃ kammaṃ karissasi, tassa dāyādo bhavissasi, idañca te kammaṃ neva sammāsambodhiṃ,",
  "anya-e0101n0:1804_5": "na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ",
  "anya-e0101n0:1804_6": "aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa",
  "anya-e0101n0:1804_7": "ceva nerayikādidukkhavisesānañca te saṃvattanikamidaṃ kammaṃ. So tvaṃ idaṃ karonto",
  "anya-e0101n0:1804_8": "ubhohi hatthehi vītaccite vā aṅgāre, gūthaṃ vā gahetvā paraṃ paharitukāmo puriso",
  "anya-e0101n0:1804_9": "viya attānameva paṭhamaṃ dahasi ceva duggandhañca karosī”ti.",
  "anya-e0101n0:1805_0": "Evaṃ attano kammassakataṃ paccavekkhitvā parassapi evaṃ paccavekkhitabbā “esopi tava",
  "anya-e0101n0:1805_1": "kujjhitvā kiṃ karissati? Nanu etassevetaṃ anatthāya saṃvattissati? Kammassako hi",
  "anya-e0101n0:1805_2": "ayamāyasmā kammadāyādo…pe… yaṃ kammaṃ karissati, tassa dāyādo bhavissati. Idañcassa",
  "anya-e0101n0:1805_3": "kammaṃ neva sammāsambodhiṃ, na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ",
  "anya-e0101n0:1805_4": "aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa",
  "anya-e0101n0:1805_5": "ceva nerayikādidukkhavisesānañcassa saṃvattanikamidaṃ kammaṃ. Svāyaṃ idaṃ karonto",
  "anya-e0101n0:1805_6": "paṭivāte ṭhatvā paraṃ rajena okiritukāmo puriso viya attānaṃyeva okirati. Vuttañhetaṃ bhagavatā –",
  "anya-e0101n0:1806": "“‘Yo appaduṭṭhassa narassa dussati,",
  "anya-e0101n0:1807": "Suddhassa posassa anaṅgaṇassa;",
  "anya-e0101n0:1808": "Tameva bālaṃ pacceti pāpaṃ,",
  "anya-e0101n0:1809": "Sukhumo rajo paṭivātaṃva khitto”’ti. ;",
  "anya-e0101n0:1810": "247. Sace panassa evaṃ kammassakatampi paccavekkhato neva vūpasammati, athānena satthu pubbacariyaguṇā anussaritabbā.",
  "anya-e0101n0:1811_0": "Tatrāyaṃ paccavekkhaṇānayo – ambho pabbajita, nanu te satthā pubbeva sambodhā anabhisambuddho",
  "anya-e0101n0:1811_1": "bodhisattopi samāno cattāri asaṅkhyeyyāni kappasatasahassañca pāramiyo pūrayamāno",
  "anya-e0101n0:1811_2": "tattha tattha vadhakesupi paccatthikesu cittaṃ nappadūsesi. Seyyathidaṃ, sīlavajātake",
  "anya-e0101n0:1811_3": "tāva attano deviyā paduṭṭhena pāpaamaccena ānītassa paṭirañño tiyojanasataṃ rajjaṃ",
  "anya-e0101n0:1811_4": "gaṇhantassa nisedhanatthāya uṭṭhitānaṃ amaccānaṃ āvudhampi chupituṃ na adāsi. Puna",
  "anya-e0101n0:1811_5": "saddhiṃ amaccasahassena āmakasusāne galappamāṇaṃ bhūmiṃ khaṇitvā nikhaññamāno cittappadosamattampi",
  "anya-e0101n0:1811_6": "akatvā kuṇapakhādanatthaṃ āgatānaṃ siṅgālānaṃ paṃsuviyūhanaṃ nissāya purisakāraṃ",
  "anya-e0101n0:1811_7": "katvā paṭiladdhajīvito yakkhānubhāvena attano sirigabbhaṃ oruyha sirisayane sayitaṃ",
  "anya-e0101n0:1811_8": "paccatthikaṃ disvā kopaṃ akatvāva aññamaññaṃ sapathaṃ katvā taṃ mittaṭṭhāne ṭhapayitvā āha –",
  "anya-e0101n0:1812": "“Āsīsetheva puriso, na nibbindeyya paṇḍito;",
  "anya-e0101n0:1813": "Passāmi vohamattānaṃ, yathā icchiṃ tathā ahū”ti. ;",
  "anya-e0101n0:1814": "Khantivādījātake dummedhena kāsiraññā “kiṃvādī tvaṃ samaṇā”ti puṭṭho “khantivādī nāmāha”nti vutte sakaṇṭakāhi kasāhi tāḷetvā hatthapādesu chijjamānesu kopamattampi nākāsi.",
  "anya-e0101n0:1815": "Anacchariyañcetaṃ, yaṃ mahallako pabbajjūpagato evaṃ kareyya. Cūḷadhammapālajātake pana uttānaseyyakopi samāno –",
  "anya-e0101n0:1816": "“Candanarasānulittā, bāhā chijjanti dhammapālassa;",
  "anya-e0101n0:1817": "Dāyādassa pathabyā, pāṇā me deva rujjhantī”ti. ;",
  "anya-e0101n0:1818_0": "Evaṃ vippalapamānāya mātuyā pitarā mahāpatāpena nāma raññā vaṃsakaḷīresu viya catūsu",
  "anya-e0101n0:1818_1": "hatthapādesu chedāpitesu tāvatāpi santuṭṭhiṃ anāpajjitvā sīsamassa chindathāti āṇatte",
  "anya-e0101n0:1818_2": "“ayaṃ dāni te cittapariggaṇhanakālo, idāni ambho dhammapāla, sīsacchedāṇāpake pitari,",
  "anya-e0101n0:1818_3": "sīsacchedake purise, paridevamānāya mātari, attani cāti imesu catūsu samacitto hohī”ti",
  "anya-e0101n0:1818_4": "daḷhaṃ samādānamadhiṭṭhāya paduṭṭhākāramattampi nākāsi.",
  "anya-e0101n0:1819_0": "Idañcāpi anacchariyameva, yaṃ manussabhūto evamakāsi. Tiracchānabhūtopi pana chaddanto",
  "anya-e0101n0:1819_1": "nāma vāraṇo hutvā visappitena sallena nābhiyaṃ viddhopi tāva anatthakārimhi luddake",
  "anya-e0101n0:1819_2": "cittaṃ nappadūsesi. Yathāha –",
  "anya-e0101n0:1820": "“Samappito puthusallena nāgo,",
  "anya-e0101n0:1821": "Aduṭṭhacitto luddakaṃ ajjhabhāsi;",
  "anya-e0101n0:1822": "Kimatthayaṃ kissa vā samma hetu,",
  "anya-e0101n0:1823": "Mamaṃ vadhī kassa vāyaṃ payogo”ti. ;",
  "anya-e0101n0:1824": "Evaṃ vatvā ca kāsirañño mahesiyā tava dantānamatthāya pesitomhi bhadanteti vutte tassā manorathaṃ pūrento chabbaṇṇarasminiccharaṇasamujjalitacārusobhe attano dante chetvā adāsi.",
  "anya-e0101n0:1825": "Mahākapi hutvā attanāyeva pabbatapapātato uddharitena purisena –",
  "anya-e0101n0:1826": "“Bhakkho ayaṃ manussānaṃ, yathevaññe vane migā;",
  "anya-e0101n0:1827": "Yaṃnūnimaṃ vadhitvāna, chāto khādeyya vānaraṃ.",
  "anya-e0101n0:1828": "“Āhitova gamissāmi, maṃsamādāya sambalaṃ;",
  "anya-e0101n0:1829": "Kantāraṃ nittharissāmi, pātheyyaṃ me bhavissatī”ti. ; –",
  "anya-e0101n0:1830": "Evaṃ cintetvā silaṃ ukkhipitvā matthake sampadālite assupuṇṇehi nettehi taṃ purisaṃ udikkhamāno –",
  "anya-e0101n0:1831": "“Mā ayyosi me bhadante, tvaṃ nāmetādisaṃ kari;",
  "anya-e0101n0:1832": "Tvaṃ khosi nāma dīghāvu, aññaṃ vāretumarahasī”ti. ; –",
  "anya-e0101n0:1833": "Vatvā tasmiṃ purise cittaṃ appadūsetvā attano ca dukkhaṃ acintetvā tameva purisaṃ khemantabhūmiṃ sampāpesi.",
  "anya-e0101n0:1834_0": "Bhūridatto nāma nāgarājā hutvā uposathaṅgāni adhiṭṭhāya vammikamuddhani sayamāno",
  "anya-e0101n0:1834_1": "kappuṭṭhānaggisadisena osadhena sakalasarīre siñciyamānopi peḷāya pakkhipitvā sakalajambudīpe",
  "anya-e0101n0:1834_2": "kīḷāpiyamānopi tasmiṃ brāhmaṇe manopadosamattampi na akāsi. Yathāha –",
  "anya-e0101n0:1835": "“Peḷāya pakkhipantepi, maddantepi ca pāṇinā;",
  "anya-e0101n0:1836": "Alampāne na kuppāmi, sīlakhaṇḍabhayā mamā”ti. ;",
  "anya-e0101n0:1837": "Campeyyopi nāgarājā hutvā ahituṇḍikena viheṭhiyamāno manopadosamattampi nuppādesi. Yathāha –",
  "anya-e0101n0:1838": "“Tadāpi maṃ dhammacāriṃ, upavutthauposathaṃ;",
  "anya-e0101n0:1839": "Ahituṇḍiko gahetvāna, rājadvāramhi kīḷati.",
  "anya-e0101n0:1840": "“Yaṃ so vaṇṇaṃ cintayati, nīlaṃ pītaṃ va lohitaṃ;",
  "anya-e0101n0:1841": "Tassa cittānuvattanto, homi cintitasannibho.",
  "anya-e0101n0:1842": "“Thalaṃ kareyyaṃ udakaṃ, udakampi thalaṃ kare;",
  "anya-e0101n0:1843": "Yadihaṃ tassa kuppeyyaṃ, khaṇena chārikaṃ kare.",
  "anya-e0101n0:1844": "“Yadi cittavasī hessaṃ, parihāyissāmi sīlato;",
  "anya-e0101n0:1845": "Sīlena parihīnassa, uttamattho na sijjhatī”ti. ;",
  "anya-e0101n0:1846_0": "Saṅkhapālanāgarājā hutvā tikhiṇāhi sattīhi aṭṭhasu ṭhānesu ovijjhitvā pahāramukhehi",
  "anya-e0101n0:1846_1": "sakaṇṭakā latāyo pavesetvā nāsāya daḷhaṃ rajjuṃ pakkhipitvā soḷasahi bhojaputtehi",
  "anya-e0101n0:1846_2": "kājenādāya vayhamāno dharaṇītale ghaṃsiyamānasarīro mahantaṃ dukkhaṃ paccanubhonto",
  "anya-e0101n0:1846_3": "kujjhitvā olokitamatteneva sabbe bhojaputte bhasmaṃ kātuṃ samatthopi samāno cakkhuṃ",
  "anya-e0101n0:1846_4": "ummīletvā paduṭṭhākāramattampi na akāsi.",
  "anya-e0101n0:1847": "Yathāha –",
  "anya-e0101n0:1848": "“Cātuddasiṃ pañcadasiñcaḷāra,",
  "anya-e0101n0:1849": "Uposathaṃ niccamupāvasāmi;",
  "anya-e0101n0:1850": "Athāgamuṃ soḷasa bhojaputtā,",
  "anya-e0101n0:1851": "Rajjuṃ gahetvāna daḷhañca pāsaṃ.",
  "anya-e0101n0:1852": "“Bhetvāna nāsaṃ atikassa rajjuṃ,",
  "anya-e0101n0:1853": "Nayiṃsu maṃ samparigayha luddā;",
  "anya-e0101n0:1854": "Etādisaṃ dukkhamahaṃ titikkhaṃ,",
  "anya-e0101n0:1855": "Uposathaṃ appaṭikopayanto”ti. ;",
  "anya-e0101n0:1856_0": "Na kevalañca etāneva, aññānipi mātuposakajātakādīsu anekāni acchariyāni akāsi. Tassa",
  "anya-e0101n0:1856_1": "te idāni sabbaññutaṃ pattaṃ sadevaloke kenaci appaṭisamakhantiguṇaṃ taṃ bhagavantaṃ",
  "anya-e0101n0:1856_2": "satthāraṃ apadisato paṭighacittaṃ nāma uppādetuṃ ativiya ayuttaṃ appatirūpanti.",
  "anya-e0101n0:1857_0": "248. Sace panassa evaṃ satthu pubbacaritaguṇaṃ paccavekkhatopi dīgharattaṃ kilesānaṃ",
  "anya-e0101n0:1857_1": "dāsabyaṃ upagatassa neva taṃ paṭighaṃ vūpasammati, athānena anamataggiyāni paccavekkhitabbāni. Tatra hi vuttaṃ –",
  "anya-e0101n0:1858": "“Na so, bhikkhave, satto sulabharūpo, yo na mātābhūtapubbo, yo na pitābhūtapubbo, yo na bhātā, yo na bhaginī, yo na putto, yo na dhītābhūtapubbā”ti.",
  "anya-e0101n0:1859_0": "Tasmā tasmiṃ puggale evaṃ cittaṃ uppādetabbaṃ, “ayaṃ kira me atīte mātā hutvā dasamāse",
  "anya-e0101n0:1859_1": "kucchiyā pariharitvā muttakarīsakheḷasiṅghāṇikādīni haricandanaṃ viya ajigucchamānā",
  "anya-e0101n0:1859_2": "apanetvā ure naccāpentī aṅgena pariharamānā posesi, pitā hutvā ajapathasaṅkupathādīni",
  "anya-e0101n0:1859_3": "gantvā vāṇijjaṃ payojayamāno mayhamatthāya jīvitampi pariccajitvā ubhatobyūḷhe saṅgāme",
  "anya-e0101n0:1859_4": "pavisitvā nāvāya mahāsamuddaṃ pakkhanditvā aññāni ca dukkarāni karitvā ‘puttake posessāmī’ti",
  "anya-e0101n0:1859_5": "tehi tehi upāyehi dhanaṃ saṃharitvā maṃ posesi. Bhātā, bhaginī, putto, dhītā ca hutvāpi",
  "anya-e0101n0:1859_6": "idañcidañcupakāraṃ akāsīti tatra me nappatirūpaṃ manaṃ padūsetu”nti.",
  "anya-e0101n0:1860": "249. Sace pana evampi cittaṃ nibbāpetuṃ na sakkotiyeva, athānena evaṃ mettānisaṃsā paccavekkhitabbā – “ambho pabbajita, nanu vuttaṃ bhagavatā –",
  "anya-e0101n0:1861_0": "‘Mettāya kho, bhikkhave, cetovimuttiyā āsevitāya bhāvitāya bahulīkatāya yānīkatāya",
  "anya-e0101n0:1861_1": "vatthukatāya anuṭṭhitāya paricitāya susamāraddhāya ekādasānisaṃsā pāṭikaṅkhā. Katame",
  "anya-e0101n0:1861_2": "ekādasa? Sukhaṃ supati, sukhaṃ paṭibujjhati, na pāpakaṃ supinaṃ passati, manussānaṃ",
  "anya-e0101n0:1861_3": "piyo hoti, amanussānaṃ piyo hoti, devatā rakkhanti, nāssa aggi vā visaṃ vā satthaṃ",
  "anya-e0101n0:1861_4": "vā kamati, tuvaṭaṃ cittaṃ samādhiyati, mukhavaṇṇo pasīdati, asammūḷho kālaṅkaroti,",
  "anya-e0101n0:1861_5": "uttarimappaṭivijjhanto brahmalokūpago hotī’ti.",
  "anya-e0101n0:1862": "“Sace tvaṃ idaṃ cittaṃ na nibbāpessasi, imehi ānisaṃsehi paribāhiro bhavissasī”ti.",
  "anya-e0101n0:1863_0": "250. Evampi nibbāpetuṃ asakkontena pana dhātuvinibbhogo kātabbo. Kathaṃ? “Ambho pabbajita,",
  "anya-e0101n0:1863_1": "tvaṃ etassa kujjhamāno kassa kujjhasi? Kiṃ kesānaṃ kujjhasi, udāhu lomānaṃ, nakhānaṃ…pe…",
  "anya-e0101n0:1863_2": "muttassa kujjhasi? Atha vā pana kesādīsu pathavīdhātuyā kujjhasi, āpodhātuyā, tejodhātuyā,",
  "anya-e0101n0:1863_3": "vāyodhātuyā kujjhasi? Ye vā pañcakkhandhe dvādasāyatanāni aṭṭhārasa dhātuyo upādāya",
  "anya-e0101n0:1863_4": "ayamāyasmā itthannāmoti vuccati, tesu kiṃ rūpakkhandhassa kujjhasi, udāhu vedanā",
  "anya-e0101n0:1863_5": "saññā saṅkhāraviññāṇakkhandhassa kujjhasi? Kiṃ vā cakkhāyatanassa kujjhasi, kiṃ rūpāyatanassa",
  "anya-e0101n0:1863_6": "kujjhasi…pe… kiṃ manāyatanassa kujjhasi, kiṃ dhammāyatanassa kujjhasi? Kiṃ vā cakkhudhātuyā",
  "anya-e0101n0:1863_7": "kujjhasi, kiṃ rūpadhātuyā, kiṃ cakkhuviññāṇadhātuyā…pe… kiṃ manodhātuyā, kiṃ dhammadhātuyā,",
  "anya-e0101n0:1863_8": "kiṃ manoviññāṇadhātuyā”ti? Evañhi dhātuvinibbhogaṃ karoto āragge sāsapassa viya ākāse",
  "anya-e0101n0:1863_9": "cittakammassa viya ca kodhassa patiṭṭhānaṭṭhānaṃ na hoti.",
  "anya-e0101n0:1864_0": "251. Dhātuvinibbhogaṃ pana kātuṃ asakkontena dānasaṃvibhāgo kātabbo. Attano santakaṃ",
  "anya-e0101n0:1864_1": "parassa dātabbaṃ, parassa santakaṃ attanā gahetabbaṃ. Sace pana paro bhinnājīvo hoti",
  "anya-e0101n0:1864_2": "aparibhogārahaparikkhāro, attano santakameva dātabbaṃ. Tassevaṃ karoto ekanteneva",
  "anya-e0101n0:1864_3": "tasmiṃ puggale āghāto vūpasammati. Itarassa ca atītajātito paṭṭhāya anubandhopi kodho",
  "anya-e0101n0:1864_4": "taṅkhaṇaññeva vūpasammati, cittalapabbatavihāre tikkhattuṃ vuṭṭhāpitasenāsanena piṇḍapātikattherena",
  "anya-e0101n0:1864_5": "“ayaṃ, bhante, aṭṭhakahāpaṇagghanako patto mama mātarā upāsikāya dinno dhammiyalābho,",
  "anya-e0101n0:1864_6": "mahāupāsikāya puññalābhaṃ karothā”ti vatvā dinnaṃ pattaṃ laddhamahātherassa viya.",
  "anya-e0101n0:1864_7": "Evaṃ mahānubhāvametaṃ dānaṃ nāma. Vuttampi cetaṃ –",
  "anya-e0101n0:1865": "“Adantadamanaṃ dānaṃ, dānaṃ sabbatthasādhakaṃ;",
  "anya-e0101n0:1866": "Dānena piyavācāya, unnamanti namanti cā”ti.",
  "anya-e0101n0:1867_0": "252. Tassevaṃ verīpuggale vūpasantapaṭighassa yathā piyātippiyasahāyakamajjhattesu,",
  "anya-e0101n0:1867_1": "evaṃ tasmimpi mettāvasena cittaṃ pavattati. Athānena punappunaṃ mettāyantena attani",
  "anya-e0101n0:1867_2": "piyapuggale majjhatte verīpuggaleti catūsu janesu samacittataṃ sampādentena sīmāsambhedo",
  "anya-e0101n0:1867_3": "kātabbo. Tassidaṃ lakkhaṇaṃ, sace imasmiṃ puggale piyamajjhattaverīhi saddhiṃ attacatutthe",
  "anya-e0101n0:1867_4": "ekasmiṃ padese nisinne corā āgantvā “bhante, ekaṃ bhikkhuṃ amhākaṃ dethā”ti vatvā",
  "anya-e0101n0:1867_5": "“kiṃ kāraṇā”ti vutte “taṃ māretvā galalohitaṃ gahetvā balikaraṇatthāyā”ti vadeyyuṃ,",
  "anya-e0101n0:1867_6": "tatra ceso bhikkhu “asukaṃ vā asukaṃ vā gaṇhantū”ti cinteyya, akatova hoti sīmāsambhedo.",
  "anya-e0101n0:1867_7": "Sacepi “maṃ gaṇhantu, mā ime tayo”tipi cinteyya, akatova hoti sīmāsambhedo. Kasmā?",
  "anya-e0101n0:1867_8": "Yassa yassa hi gahaṇamicchati, tassa tassa ahitesī hoti, itaresaṃyeva hitesī hoti.",
  "anya-e0101n0:1868": "Yadā pana catunnaṃ janānamantare ekampi corānaṃ dātabbaṃ na passati, attani ca tesu ca tīsu janesu samameva cittaṃ pavatteti, kato hoti sīmāsambhedo. Tenāhu porāṇā –",
  "anya-e0101n0:1869": "“Attani hitamajjhatte, ahite ca catubbidhe;",
  "anya-e0101n0:1870": "Yadā passati nānattaṃ, hitacittova pāṇinaṃ.",
  "anya-e0101n0:1871": "“Na nikāmalābhī mettāya, kusalīti pavuccati;",
  "anya-e0101n0:1872": "Yadā catasso sīmāyo, sambhinnā honti bhikkhuno.",
  "anya-e0101n0:1873": "“Samaṃ pharati mettāya, sabbalokaṃ sadevakaṃ;",
  "anya-e0101n0:1874": "Mahāviseso purimena, yassa sīmā na ñāyatī”ti.",
  "anya-e0101n0:1875_0": "253. Evaṃ sīmāsambhedasamakālameva ca iminā bhikkhunā nimittañca upacārañca laddhaṃ",
  "anya-e0101n0:1875_1": "hoti. Sīmāsambhede pana kate tameva nimittaṃ āsevanto bhāvento bahulīkaronto appakasireneva",
  "anya-e0101n0:1875_2": "pathavīkasiṇe vuttanayeneva appanaṃ pāpuṇāti.",
  "anya-e0101n0:1876_0": "Ettāvatānena adhigataṃ hoti pañcaṅgavippahīnaṃ pañcaṅgasamannāgataṃ tividhakalyāṇaṃ",
  "anya-e0101n0:1876_1": "dasalakkhaṇasampannaṃ paṭhamajjhānaṃ mettāsahagataṃ. Adhigate ca tasmiṃ tadeva nimittaṃ",
  "anya-e0101n0:1876_2": "āsevanto bhāvento bahulīkaronto anupubbena catukkanaye dutiyatatiyajjhānāni, pañcakanaye",
  "anya-e0101n0:1876_3": "dutiyatatiyacatutthajjhānāni ca pāpuṇāti.",
  "anya-e0101n0:1877_0": "So hi paṭhamajjhānādīnaṃ aññataravasena mettāsahagatena cetasā ekaṃ disaṃ pharitvā",
  "anya-e0101n0:1877_1": "viharati. Tathā dutiyaṃ, tathā tatiyaṃ, tathā catutthaṃ. Iti uddhamadho tiriyaṃ sabbadhi",
  "anya-e0101n0:1877_2": "sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena",
  "anya-e0101n0:1877_3": "averena abyāpajjena pharitvā viharati. Paṭhamajjhānādivasena appanāppattacittasseva",
  "anya-e0101n0:1877_4": "hi ayaṃ vikubbanā sampajjati.",
  "anya-e0101n0:1878_0": "254. Ettha ca mettāsahagatenāti mettāya samannāgatena. Cetasāti cittena. Ekaṃ disanti",
  "anya-e0101n0:1878_1": "ekamekissā disāya paṭhamapariggahitaṃ sattaṃ upādāya ekadisāpariyāpannasattapharaṇavasena",
  "anya-e0101n0:1878_2": "vuttaṃ. Pharitvāti phusitvā ārammaṇaṃ katvā. Viharatīti brahmavihārādhiṭṭhitaṃ iriyāpathavihāraṃ",
  "anya-e0101n0:1878_3": "pavatteti. Tathā dutiyanti yathā puratthimādīsu disāsu yaṃkiñci ekaṃ disaṃ pharitvā",
  "anya-e0101n0:1878_4": "viharati, tatheva tadanantaraṃ dutiyaṃ tatiyaṃ catutthañcāti attho. Iti uddhanti",
  "anya-e0101n0:1878_5": "eteneva nayena uparimaṃ disanti vuttaṃ hoti. Adho tiriyanti adhodisampi tiriyaṃdisampi",
  "anya-e0101n0:1878_6": "evameva. Tattha ca adhoti heṭṭhā. Tiriyanti anudisāsu. Evaṃ sabbadisāsu assamaṇḍale",
  "anya-e0101n0:1878_7": "assamiva mettāsahagataṃ cittaṃ sāretipi paccāsāretipīti. Ettāvatā ekaṃ disaṃ pariggahetvā",
  "anya-e0101n0:1878_8": "odhiso mettāpharaṇaṃ dassitaṃ.",
  "anya-e0101n0:1879_0": "Sabbadhītiādi pana anodhiso dassanatthaṃ vuttaṃ. Tattha sabbadhīti sabbattha. Sabbattatāyāti",
  "anya-e0101n0:1879_1": "sabbesu hīnamajjhimukkaṭṭhamittasapattamajjhattādippabhedesu attatāya. “Ayaṃ parasatto”ti",
  "anya-e0101n0:1879_2": "vibhāgaṃ akatvā attasamatāyāti vuttaṃ hoti. Atha vā sabbattatāyāti sabbena cittabhāgena",
  "anya-e0101n0:1879_3": "īsakampi bahi avikkhipamānoti vuttaṃ hoti. Sabbāvantanti sabbasattavantaṃ, sabbasattayuttanti",
  "anya-e0101n0:1879_4": "attho. Lokanti sattalokaṃ. Vipulenātievamādipariyāyadassanato panettha puna mettāsahagatenāti",
  "anya-e0101n0:1879_5": "vuttaṃ. Yasmā vā ettha odhiso pharaṇe viya puna tathāsaddo itisaddo vā na vutto,",
  "anya-e0101n0:1879_6": "tasmā puna mettāsahagatena cetasāti vuttaṃ. Nigamavasena vā etaṃ vuttaṃ. Vipulenāti",
  "anya-e0101n0:1879_7": "ettha ca pharaṇavasena vipulatā daṭṭhabbā. Bhūmivasena pana etaṃ mahaggataṃ paguṇavasena",
  "anya-e0101n0:1879_8": "ca appamāṇasattārammaṇavasena ca appamāṇaṃ, byāpādapaccatthikappahānena averaṃ, domanassappahānato",
  "anya-e0101n0:1879_9": "abyāpajjaṃ, niddukkhanti vuttaṃ hoti. Ayaṃ mettāsahagatena cetasātiādinā nayena vuttāya vikubbanāya attho.",
  "anya-e0101n0:1880_0": "255. Yathā cāyaṃ appanāppattacittasseva vikubbanā sampajjati, tathā yampi paṭisambhidāyaṃ",
  "anya-e0101n0:1880_1": "“pañcahākārehi anodhisopharaṇā mettācetovimutti, sattahākārehi odhisopharaṇā mettā",
  "anya-e0101n0:1880_2": "cetovimutti, dasahākārehi disāpharaṇā mettā cetovimuttī”ti vuttaṃ, tampi appanāppattacittasseva",
  "anya-e0101n0:1880_3": "sampajjatīti veditabbaṃ.",
  "anya-e0101n0:1881_0": "Tattha ca sabbe sattā averā abyāpajjā anīghā sukhī attānaṃ pariharantu, sabbe pāṇā,",
  "anya-e0101n0:1881_1": "sabbe bhūtā, sabbe puggalā, sabbe attabhāvapariyāpannā averā…pe… pariharantūti imehi",
  "anya-e0101n0:1881_2": "pañcahākārehi anodhisopharaṇā mettā cetovimutti veditabbā.",
  "anya-e0101n0:1882_0": "Sabbā itthiyo averā…pe… attānaṃ pariharantu, sabbe purisā, sabbe ariyā, sabbe anariyā,",
  "anya-e0101n0:1882_1": "sabbe devā, sabbe manussā, sabbe vinipātikā averā…pe… pariharantūti imehi sattahākārehi",
  "anya-e0101n0:1882_2": "odhisopharaṇā mettā cetovimutti veditabbā.",
  "anya-e0101n0:1883_0": "Sabbe puratthimāya disāya sattā averā…pe… attānaṃ pariharantu. Sabbe pacchimāya disāya,",
  "anya-e0101n0:1883_1": "sabbe uttarāya disāya, sabbe dakkhiṇāya disāya, sabbe puratthimāya anudisāya, sabbe",
  "anya-e0101n0:1883_2": "pacchimāya anudisāya, sabbe uttarāya anudisāya, sabbe dakkhiṇāya anudisāya, sabbe",
  "anya-e0101n0:1883_3": "heṭṭhimāya disāya, sabbe uparimāya disāya sattā averā…pe… pariharantu. Sabbe puratthimāya",
  "anya-e0101n0:1883_4": "disāya pāṇā, bhūtā, puggalā, attabhāvapariyāpannā, averā…pe… pariharantu. Sabbā puratthimāya",
  "anya-e0101n0:1883_5": "disāya itthiyo, sabbe purisā, ariyā, anariyā, devā, manussā, vinipātikā averā…pe…",
  "anya-e0101n0:1883_6": "pariharantu. Sabbā pacchimāya disāya, uttarāya, dakkhiṇāya, puratthimāya anudisāya,",
  "anya-e0101n0:1883_7": "pacchimāya, uttarāya, dakkhiṇāya anudisāya, heṭṭhimāya disāya, uparimāya disāya itthiyo…pe…",
  "anya-e0101n0:1883_8": "vinipātikā averā abyāpajjā anīghā sukhī attānaṃ pariharantūti imehi dasahākārehi",
  "anya-e0101n0:1883_9": "disāpharaṇā mettā cetovimutti veditabbā.",
  "anya-e0101n0:1884": "256. Tattha sabbeti anavasesapariyādānametaṃ. Sattāti rūpādīsu khandhesu chandarāgena sattā visattāti sattā. Vuttañhetaṃ bhagavatā –",
  "anya-e0101n0:1885_0": "“Rūpe kho, rādha, yo chando yo rāgo yā nandī yā taṇhā, tatra satto, tatra visatto,",
  "anya-e0101n0:1885_1": "tasmā sattoti vuccati… vedanāya… saññāya… saṅkhāresu… viññāṇe yo chando yo rāgo yā",
  "anya-e0101n0:1885_2": "nandī yā taṇhā, tatra satto, tatra visatto, tasmā sattoti vuccatī”ti.",
  "anya-e0101n0:1886_0": "Ruḷhīsaddena pana vītarāgesupi ayaṃ vohāro vattatiyeva, vilīvamayepi bījanivisese",
  "anya-e0101n0:1886_1": "tālavaṇṭavohāro viya. Akkharacintakā pana atthaṃ avicāretvā nāmamattametanti icchanti.",
  "anya-e0101n0:1886_2": "Yepi atthaṃ vicārenti, te satvayogena sattāti icchanti.",
  "anya-e0101n0:1887_0": "Pāṇanatāya pāṇā, assāsapassāsāyattavuttitāyāti attho. Bhūtattā bhūtā, saṃbhūtattā",
  "anya-e0101n0:1887_1": "abhinibbattattāti attho. Punti vuccati nirayo. Tasmiṃ galantīti puggalā, gacchantīti",
  "anya-e0101n0:1887_2": "attho. Attabhāvo vuccati sarīraṃ. Khandhapañcakameva vā, tamupādāya paññattimattasambhavato.",
  "anya-e0101n0:1887_3": "Tasmiṃ attabhāve pariyāpannāti attabhāvapariyāpannā. Pariyāpannāti paricchinnā, antogadhāti attho.",
  "anya-e0101n0:1888_0": "Yathā ca sattāti vacanaṃ, evaṃ sesānipi ruḷhīvasena āropetvā sabbānetāni sabbasattavevacanānīti",
  "anya-e0101n0:1888_1": "veditabbāni. Kāmañca aññānipi sabbe jantū sabbe jīvātiādīni sabbasattavevacanāni",
  "anya-e0101n0:1888_2": "atthi, pākaṭavasena pana imāneva pañca gahetvā “pañcahākārehi anodhisopharaṇā mettā",
  "anya-e0101n0:1888_3": "cetovimuttī”ti vuttaṃ.",
  "anya-e0101n0:1889_0": "Ye pana sattā pāṇātiādīnaṃ na kevalaṃ vacanamattatova, atha kho atthatopi nānattameva",
  "anya-e0101n0:1889_1": "iccheyyuṃ, tesaṃ anodhisopharaṇā virujjhati, tasmā tathā atthaṃ agahetvā imesu pañcasu",
  "anya-e0101n0:1889_2": "ākāresu aññataravasena anodhiso mettā pharitabbā.",
  "anya-e0101n0:1890_0": "257. Ettha ca sabbe sattā averā hontūti ayamekā appanā. Abyāpajjā hontūti ayamekā",
  "anya-e0101n0:1890_1": "appanā. Abyāpajjāti byāpādarahitā. Anīghā hontūti ayamekā appanā. Anīghāti niddukkhā.",
  "anya-e0101n0:1890_2": "Sukhī attānaṃ pariharantūti ayamekā appanā. Tasmā imesupi padesu yaṃ yaṃ pākaṭaṃ",
  "anya-e0101n0:1890_3": "hoti, tassa tassa vasena mettā pharitabbā. Iti pañcasu ākāresu catunnaṃ appanānaṃ",
  "anya-e0101n0:1890_4": "vasena anodhisopharaṇe vīsati appanā honti.",
  "anya-e0101n0:1891_0": "Odhisopharaṇe pana sattasu ākāresu catunnaṃ vasena aṭṭhavīsati. Ettha ca itthiyo",
  "anya-e0101n0:1891_1": "purisāti liṅgavasena vuttaṃ. Ariyā anariyāti ariyaputhujjanavasena. Devā manussā",
  "anya-e0101n0:1891_2": "vinipātikāti upapattivasena.",
  "anya-e0101n0:1892_0": "Disāpharaṇe pana sabbe puratthimāya disāya sattātiādinā nayena ekamekissā disāya",
  "anya-e0101n0:1892_1": "vīsati vīsati katvā dvesatāni, sabbā puratthimāya disāya itthiyotiādinā nayena ekamekissā",
  "anya-e0101n0:1892_2": "disāya aṭṭhavīsati aṭṭhavīsati katvā asīti dvesatānīti cattāri satāni asīti ca appanā.",
  "anya-e0101n0:1892_3": "Iti sabbānipi paṭisambhidāyaṃ vuttāni aṭṭhavīsādhikāni pañca appanāsatānīti.",
  "anya-e0101n0:1893": "Iti etāsu appanāsu yassa kassaci vasena mettaṃ cetovimuttiṃ bhāvetvā ayaṃ yogāvacaro “sukhaṃ supatī”tiādinā nayena vutte ekādasānisaṃse paṭilabhati.",
  "anya-e0101n0:1894": "258. Tattha sukhaṃ supatīti yathā sesā janā samparivattamānā kākacchamānā dukkhaṃ supanti, evaṃ asupitvā sukhaṃ supati. Niddaṃ okkantopi samāpattiṃ samāpanno viya hoti.",
  "anya-e0101n0:1895": "Sukhaṃ paṭibujjhatīti yathā aññe nitthunantā vijambhantā samparivattantā dukkhaṃ paṭibujjhanti, evaṃ appaṭibujjhitvā vikasamānamiva padumaṃ sukhaṃ nibbikāraṃ paṭibujjhati.",
  "anya-e0101n0:1896_0": "Na pāpakaṃ supinaṃ passatīti supinaṃ passantopi bhaddakameva supinaṃ passati, cetiyaṃ",
  "anya-e0101n0:1896_1": "vandanto viya pūjaṃ karonto viya dhammaṃ suṇanto viya ca hoti. Yathā pana aññe attānaṃ",
  "anya-e0101n0:1896_2": "corehi samparivāritaṃ viya vāḷehi upaddutaṃ viya papāte patantaṃ viya ca passanti,",
  "anya-e0101n0:1896_3": "evaṃ pāpakaṃ supinaṃ na passati.",
  "anya-e0101n0:1897": "Manussānaṃ piyo hotīti ure āmuttamuttāhāro viya sīse piḷandhamālā viya ca manussānaṃ piyo hoti manāpo.",
  "anya-e0101n0:1898": "Amanussānaṃ piyo hotīti yatheva manussānaṃ, evaṃ amanussānampi piyo hoti visākhatthero viya.",
  "anya-e0101n0:1899_0": "So kira pāṭaliputte kuṭumbiyo ahosi. So tattheva vasamāno assosi “tambapaṇṇidīpo",
  "anya-e0101n0:1899_1": "kira cetiyamālālaṅkato kāsāvapajjoto icchiticchitaṭṭhāneyeva ettha sakkā nisīdituṃ",
  "anya-e0101n0:1899_2": "vā nipajjituṃ vā utusappāyaṃ senāsanasappāyaṃ puggalasappāyaṃ dhammassavanasappāyanti",
  "anya-e0101n0:1899_3": "sabbamettha sulabha”nti.",
  "anya-e0101n0:1900_0": "So attano bhogakkhandhaṃ puttadārassa niyyādetvā dussante baddhena ekakahāpaṇeneva",
  "anya-e0101n0:1900_1": "gharā nikkhamitvā samuddatīre nāvaṃ udikkhamāno ekamāsaṃ vasi. So vohārakusalatāya",
  "anya-e0101n0:1900_2": "imasmiṃ ṭhāne bhaṇḍaṃ kiṇitvā asukasmiṃ vikkiṇanto dhammikāya vaṇijjāya tenevantaramāsena",
  "anya-e0101n0:1900_3": "sahassaṃ abhisaṃhari. Anupubbena mahāvihāraṃ āgantvā pabbajjaṃ yāci.",
  "anya-e0101n0:1901_0": "So pabbājanatthāya sīmaṃ nīto taṃ sahassatthavikaṃ ovaṭṭikantarena bhūmiyaṃ pātesi.",
  "anya-e0101n0:1901_1": "“Kimeta”nti ca vutte “kahāpaṇasahassaṃ, bhante”ti vatvā “upāsaka, pabbajitakālato",
  "anya-e0101n0:1901_2": "paṭṭhāya na sakkā vicāretuṃ, idānevetaṃ vicārehī”ti vutte “visākhassa pabbajjaṭṭhānamāgatā",
  "anya-e0101n0:1901_3": "mā rittahatthā gamiṃsū”ti muñcitvā sīmāmāḷake vippakiritvā pabbajitvā upasampanno.",
  "anya-e0101n0:1902": "So pañcavasso hutvā dvemātikā paguṇā katvā pavāretvā attano sappāyaṃ kammaṭṭhānaṃ gahetvā ekekasmiṃ vihāre cattāro māse katvā samappavattavāsaṃ vasamāno cari. Evaṃ caramāno –",
  "anya-e0101n0:1903": "Vanantare ṭhito thero, visākho gajjamānako;",
  "anya-e0101n0:1904": "Attano guṇamesanto, imamatthaṃ abhāsatha.",
  "anya-e0101n0:1905": "“Yāvatā upasampanno, yāvatā idha āgato;",
  "anya-e0101n0:1906": "Etthantare khalitaṃ natthi, aho lābhā te mārisā”ti.",
  "anya-e0101n0:1907_0": "So cittalapabbatavihāraṃ gacchanto dvedhā pathaṃ patvā “ayaṃ nu kho maggo udāhu aya”nti",
  "anya-e0101n0:1907_1": "cintayanto aṭṭhāsi. Athassa pabbate adhivatthā devatā hatthaṃ pasāretvā “esa maggo”ti",
  "anya-e0101n0:1907_2": "vatvā dasseti. So cittalapabbatavihāraṃ gantvā tattha cattāro māse vasitvā paccūse",
  "anya-e0101n0:1907_3": "gamissāmīti cintetvā nipajji. Caṅkamasīse maṇilarukkhe adhivatthā devatā sopānaphalake nisīditvā parodi.",
  "anya-e0101n0:1908_0": "Thero “ko eso”ti āha. Ahaṃ, bhante, maṇiliyāti. Kissa rodasīti? Tumhākaṃ gamanaṃ",
  "anya-e0101n0:1908_1": "paṭiccāti. Mayi idha vasante tumhākaṃ ko guṇoti? Tumhesu, bhante, idha vasantesu",
  "anya-e0101n0:1908_2": "amanussā aññamaññaṃ mettaṃ paṭilabhanti, te dāni tumhesu gatesu kalahaṃ karissanti,",
  "anya-e0101n0:1908_3": "duṭṭhullampi kathayissantīti. Thero “sace mayi idha vasante tumhākaṃ phāsuvihāro",
  "anya-e0101n0:1908_4": "hoti, sundara”nti vatvā aññepi cattāro māse tattheva vasitvā puna tatheva gamanacittaṃ",
  "anya-e0101n0:1908_5": "uppādesi. Devatāpi puna tatheva parodi. Etenevupāyena thero tattheva vasitvā tattheva",
  "anya-e0101n0:1908_6": "parinibbāyīti evaṃ mettāvihārī bhikkhu amanussānaṃ piyo hoti.",
  "anya-e0101n0:1909": "Devatā rakkhantīti puttamiva mātāpitaro devatā rakkhanti.",
  "anya-e0101n0:1910_0": "Nāssa aggi vā visaṃ vā satthaṃ vā kamatīti mettāvihārissa kāye uttarāya upāsikāya",
  "anya-e0101n0:1910_1": "viya aggi vā, saṃyuttabhāṇakacūḷasivattherasseva visaṃ vā, saṃkiccasāmaṇerasseva",
  "anya-e0101n0:1910_2": "satthaṃ vā na kamati, na pavisati. Nāssa kāyaṃ vikopetīti vuttaṃ hoti. Dhenuvatthumpi",
  "anya-e0101n0:1910_3": "cettha kathayanti. Ekā kira dhenu vacchakassa khīradhāraṃ muñcamānā aṭṭhāsi. Eko",
  "anya-e0101n0:1910_4": "luddako taṃ vijjhissāmīti hatthena samparivattetvā dīghadaṇḍasattiṃ muñci. Sā tassā",
  "anya-e0101n0:1910_5": "sarīraṃ āhacca tālapaṇṇaṃ viya pavaṭṭamānā gatā, neva upacārabalena, na appanābalena,",
  "anya-e0101n0:1910_6": "kevalaṃ vacchake balavapiyacittatāya. Evaṃ mahānubhāvā mettāti.",
  "anya-e0101n0:1911": "Tuvaṭaṃ cittaṃ samādhiyatīti mettāvihārino khippameva cittaṃ samādhiyati, natthi tassa dandhāyitattaṃ.",
  "anya-e0101n0:1912": "Mukhavaṇṇo vippasīdatīti bandhanā pavuttaṃ tālapakkaṃ viya cassa vippasannavaṇṇaṃ mukhaṃ hoti.",
  "anya-e0101n0:1913": "Asammūḷho kālaṅkarotīti mettāvihārino sammohamaraṇaṃ nāma natthi, asammūḷhova niddaṃ okkamanto viya kālaṃ karoti.",
  "anya-e0101n0:1914": "Uttarimappaṭivijjhantoti mettāsamāpattito uttariṃ arahattaṃ adhigantuṃ asakkonto ito cavitvā suttappabuddho viya brahmalokamupapajjatīti.",
  "anya-e0101n0:1915": "Ayaṃ mettābhāvanāyaṃ vitthārakathā.",
  "anya-e0101n0:1916": "Karuṇābhāvanākathā",
  "anya-e0101n0:1917_0": "259. Karuṇaṃ bhāvetukāmena pana nikkaruṇatāya ādīnavaṃ karuṇāya ca ānisaṃsaṃ paccavekkhitvā",
  "anya-e0101n0:1917_1": "karuṇābhāvanā ārabhitabbā. Tañca pana ārabhantena paṭhamaṃ piyapuggalādīsu na ārabhitabbā.",
  "anya-e0101n0:1917_2": "Piyo hi piyaṭṭhāneyeva tiṭṭhati. Atippiyasahāyako atippiyasahāyakaṭṭhāneyeva. Majjhatto",
  "anya-e0101n0:1917_3": "majjhattaṭṭhāneyeva. Appiyo appiyaṭṭhāneyeva. Verī veriṭṭhāneyeva tiṭṭhati. Liṅgavisabhāgakālakatā akhettameva.",
  "anya-e0101n0:1918_0": "“Kathañca bhikkhu karuṇāsahagatena cetasā ekaṃ disaṃ pharitvā viharati? Seyyathāpi",
  "anya-e0101n0:1918_1": "nāma ekaṃ puggalaṃ duggataṃ durūpetaṃ disvā karuṇāyeyya, evameva sabbasatte karuṇāya",
  "anya-e0101n0:1918_2": "pharatī”ti vibhaṅge pana vuttattā sabbapaṭhamaṃ tāva kiñcideva karuṇāyitabbarūpaṃ",
  "anya-e0101n0:1918_3": "paramakicchappattaṃ duggataṃ durūpetaṃ kapaṇapurisaṃ chinnāhāraṃ kapālaṃ purato ṭhapetvā",
  "anya-e0101n0:1918_4": "anāthasālāya nisinnaṃ hatthapādehi paggharantakimigaṇaṃ aṭṭassaraṃ karontaṃ disvā",
  "anya-e0101n0:1918_5": "“kicchaṃ vatāyaṃ satto āpanno, appeva nāma imamhā dukkhā mucceyyā”ti karuṇā pavattetabbā.",
  "anya-e0101n0:1918_6": "Taṃ alabhantena sukhitopi pāpakārī puggalo vajjhena upametvā karuṇāyitabbo.",
  "anya-e0101n0:1919_0": "Kathaṃ? Seyyathāpi saha bhaṇḍena gahitacoraṃ “vadhetha na”nti rañño āṇāya rājapurisā",
  "anya-e0101n0:1919_1": "bandhitvā catukke catukke pahārasatāni dentā āghātanaṃ nenti. Tassa manussā khādanīyampi",
  "anya-e0101n0:1919_2": "bhojanīyampi mālāgandhavilepanatambulānipi denti. Kiñcāpi so tāni khādanto ceva paribhuñjanto",
  "anya-e0101n0:1919_3": "ca sukhito bhogasamappito viya gacchati, atha kho taṃ neva koci “sukhito ayaṃ mahābhogo”ti",
  "anya-e0101n0:1919_4": "maññati, aññadatthu “ayaṃ varāko idāni marissati, yaṃ yadeva hi ayaṃ padaṃ nikkhipati,",
  "anya-e0101n0:1919_5": "tena tena santike maraṇassa hotī”ti taṃ jano karuṇāyati. Evameva karuṇākammaṭṭhānikena",
  "anya-e0101n0:1919_6": "bhikkhunā sukhitopi puggalo evaṃ karuṇāyitabbo “ayaṃ varāko kiñcāpi idāni sukhito",
  "anya-e0101n0:1919_7": "susajjito bhoge paribhuñjati, atha kho tīsu dvāresu ekenāpi katassa kalyāṇakammassa",
  "anya-e0101n0:1919_8": "abhāvā idāni apāyesu anappakaṃ dukkhaṃ domanassaṃ paṭisaṃvedissatī”ti.",
  "anya-e0101n0:1920_0": "Evaṃ taṃ puggalaṃ karuṇāyitvā tato paraṃ eteneva upāyena piyapuggale, tato majjhatte,",
  "anya-e0101n0:1920_1": "tato verimhīti anukkamena karuṇā pavattetabbā. Sace panassa pubbe vuttanayeneva verimhi",
  "anya-e0101n0:1920_2": "paṭighaṃ uppajjati, taṃ mettāya vuttanayeneva vūpasametabbaṃ. Yopi cettha katakusalo",
  "anya-e0101n0:1920_3": "hoti, tampi ñātirogabhogabyasanādīnaṃ aññatarena byasanena samannāgataṃ disvā vā",
  "anya-e0101n0:1920_4": "sutvā vā tesaṃ abhāvepi vaṭṭadukkhaṃ anatikkantattā “dukkhitova aya”nti evaṃ sabbathāpi",
  "anya-e0101n0:1920_5": "karuṇāyitvā vuttanayeneva attani piyapuggale majjhatte verimhīti catūsu janesu sīmāsambhedaṃ",
  "anya-e0101n0:1920_6": "katvā taṃ nimittaṃ āsevantena bhāventena bahulīkarontena mettāya vuttanayeneva tikacatukkajjhānavasena appanā vaḍḍhetabbā.",
  "anya-e0101n0:1921_0": "Aṅguttaraṭṭhakathāyaṃ pana paṭhamaṃ veripuggalo karuṇāyitabbo, tasmiṃ cittaṃ muduṃ",
  "anya-e0101n0:1921_1": "katvā duggato, tato piyapuggalo, tato attāti ayaṃ kamo vutto, so “duggataṃ durūpeta”nti",
  "anya-e0101n0:1921_2": "pāḷiyā na sameti, tasmā vuttanayenevettha bhāvanamārabhitvā sīmāsambhedaṃ katvā appanā",
  "anya-e0101n0:1921_3": "vaḍḍhetabbā. Tato paraṃ “pañcahākārehi anodhisopharaṇā sattahākārehi odhisopharaṇā",
  "anya-e0101n0:1921_4": "dasahākārehi disāpharaṇā”ti ayaṃ vikubbanā, “sukhaṃ supatī”tiādayo ānisaṃsā ca mettāyaṃ",
  "anya-e0101n0:1921_5": "vuttanayeneva veditabbāti.",
  "anya-e0101n0:1922": "Ayaṃ karuṇābhāvanāya vitthārakathā.",
  "anya-e0101n0:1923": "Muditābhāvanākathā",
  "anya-e0101n0:1924_0": "260. Muditābhāvanaṃ ārabhantenāpi na paṭhamaṃ piyapuggalādīsu ārabhitabbā. Na hi",
  "anya-e0101n0:1924_1": "piyo piyabhāvamatteneva muditāya padaṭṭhānaṃ hoti, pageva majjhattaverino. Liṅgavisabhāgakālakatā akhettameva.",
  "anya-e0101n0:1925_0": "Atippiyasahāyako pana siyā padaṭṭhānaṃ, yo aṭṭhakathāyaṃ soṇḍasahāyoti vutto. So",
  "anya-e0101n0:1925_1": "hi muditamuditova hoti, paṭhamaṃ hasitvā pacchā katheti, tasmā so vā paṭhamaṃ muditāya",
  "anya-e0101n0:1925_2": "pharitabbo. Piyapuggalaṃ vā sukhitaṃ sajjitaṃ modamānaṃ disvā vā sutvā vā “modati",
  "anya-e0101n0:1925_3": "vatāyaṃ satto, aho sādhu aho suṭṭhū”ti muditā uppādetabbā. Imameva hi atthavasaṃ",
  "anya-e0101n0:1925_4": "paṭicca vibhaṅge vuttaṃ “kathañca bhikkhu muditāsahagatena cetasā ekaṃ disaṃ pharitvā",
  "anya-e0101n0:1925_5": "viharati? Seyyathāpi nāma ekaṃ puggalaṃ piyaṃ manāpaṃ disvā mudito assa, evameva",
  "anya-e0101n0:1925_6": "sabbasatte muditāya pharatī”ti.",
  "anya-e0101n0:1926_0": "Sacepissa so soṇḍasahāyo vā piyapuggalo vā atīte sukhito ahosi, sampati pana duggato",
  "anya-e0101n0:1926_1": "durūpeto, atītameva cassa sukhitabhāvaṃ anussaritvā “esa atīte evaṃ mahābhogo mahāparivāro",
  "anya-e0101n0:1926_2": "niccappamudito ahosī”ti tamevassa muditākāraṃ gahetvā muditā uppādetabbā “anāgate",
  "anya-e0101n0:1926_3": "vā pana puna taṃ sampattiṃ labhitvā hatthikkhandhaassapiṭṭhisuvaṇṇasivikādīhi vicarissatī”ti",
  "anya-e0101n0:1926_4": "anāgatampissa muditākāraṃ gahetvā muditā uppādetabbā.",
  "anya-e0101n0:1927_0": "Evaṃ piyapuggale muditaṃ uppādetvā atha majjhatte tato verimhīti anukkamena muditā",
  "anya-e0101n0:1927_1": "pavattetabbā. Appanā vaḍḍhetabbā. Sace panassa pubbe vuttanayeneva verimhi paṭighaṃ",
  "anya-e0101n0:1927_2": "uppajjati, taṃ mettāyaṃ vuttanayeneva vūpasametvā “imesu ca tīsu attani cā”ti catūsu",
  "anya-e0101n0:1927_3": "janesu samacittatāya sīmāsambhedaṃ katvā taṃ nimittaṃ āsevantena bhāventena bahulīkarontena",
  "anya-e0101n0:1927_4": "mettāyaṃ vuttanayeneva tikacatukkajjhānavaseneva appanā vaḍḍhetabbā. Tato paraṃ “pañcahākārehi",
  "anya-e0101n0:1927_5": "anodhisopharaṇā sattahākārehi odhisopharaṇā dasahākārehi disāpharaṇā”ti ayaṃ vikubbanā,",
  "anya-e0101n0:1927_6": "“sukhaṃ supatī”tiādayo ānisaṃsā ca mettāyaṃ vuttanayeneva veditabbāti.",
  "anya-e0101n0:1928": "Ayaṃ muditābhāvanāya vitthārakathā.",
  "anya-e0101n0:1929": "Upekkhābhāvanākathā",
  "anya-e0101n0:1930_0": "261. Upekkhābhāvanaṃ bhāvetukāmena pana mettādīsu paṭiladdhatikacatukkajjhānena paguṇatatiyajjhānā",
  "anya-e0101n0:1930_1": "vuṭṭhāya “sukhitā hontū”tiādivasena sattakelāyanamanasikārayuttattā, paṭighānunayasamīpacārittā,",
  "anya-e0101n0:1930_2": "somanassayogena oḷārikattā ca purimāsu ādīnavaṃ, santasabhāvattā upekkhāya ānisaṃsañca",
  "anya-e0101n0:1930_3": "disvā yvāssa pakatimajjhatto puggalo, taṃ ajjhupekkhitvā upekkhā uppādetabbā. Tato",
  "anya-e0101n0:1930_4": "piyapuggalādīsu. Vuttañhetaṃ “kathañca bhikkhu upekkhāsahagatena cetasā ekaṃ disaṃ",
  "anya-e0101n0:1930_5": "pharitvā viharati? Seyyathāpi nāma ekaṃ puggalaṃ neva manāpaṃ na amanāpaṃ disvā upekkhako",
  "anya-e0101n0:1930_6": "assa, evameva sabbe satte upekkhāya pharatī”ti.",
  "anya-e0101n0:1931_0": "Tasmā vuttanayena majjhattapuggale upekkhaṃ uppādetvā atha piyapuggale, tato soṇḍasahāyake,",
  "anya-e0101n0:1931_1": "tato verimhīti evaṃ “imesu ca tīsu attani cā”ti sabbattha majjhattavasena sīmāsambhedaṃ",
  "anya-e0101n0:1931_2": "katvā taṃ nimittaṃ āsevitabbaṃ bhāvetabbaṃ bahulīkātabbaṃ. Tassevaṃ karoto pathavīkasiṇe",
  "anya-e0101n0:1931_3": "vuttanayeneva catutthajjhānaṃ uppajjati.",
  "anya-e0101n0:1932_0": "Kiṃ panetaṃ pathavīkasiṇādīsu uppannatatiyajjhānassāpi uppajjatīti? Nuppajjati. Kasmā?",
  "anya-e0101n0:1932_1": "Ārammaṇavisabhāgatāya. Mettādīsu uppannatatiyajjhānasseva pana uppajjati, ārammaṇasabhāgatāyāti.",
  "anya-e0101n0:1932_2": "Tato paraṃ pana vikubbanā ca ānisaṃsapaṭilābho ca mettāyaṃ vuttanayeneva veditabboti.",
  "anya-e0101n0:1933": "Ayaṃ upekkhābhāvanāya vitthārakathā.",
  "anya-e0101n0:1934": "Pakiṇṇakakathā",
  "anya-e0101n0:1935": "262.",
  "anya-e0101n0:1936": "Brahmuttamena kathite, brahmavihāre ime iti viditvā;",
  "anya-e0101n0:1937": "Bhiyyo etesu ayaṃ, pakiṇṇakakathāpi viññeyyā.",
  "anya-e0101n0:1938_0": "Etāsu hi mettākaruṇāmuditāupekkhāsu atthato tāva mejjatīti mettā, siniyhatīti attho.",
  "anya-e0101n0:1938_1": "Mitte vā bhavā, mittassa vā esā pavattītipi mettā. Paradukkhe sati sādhūnaṃ hadayakampanaṃ",
  "anya-e0101n0:1938_2": "karotīti karuṇā. Kiṇāti vā paradukkhaṃ hiṃsati vināsetīti karuṇā. Kiriyati vā dukkhitesu",
  "anya-e0101n0:1938_3": "pharaṇavasena pasāriyatīti karuṇā. Modanti tāya taṃsamaṅgino, sayaṃ vā modati, modanamattameva",
  "anya-e0101n0:1938_4": "vā tanti muditā. “Averā hontū”tiādibyāpārappahānena majjhattabhāvūpagamanena ca upekkhatīti upekkhā.",
  "anya-e0101n0:1939_0": "263. Lakkhaṇādito panettha hitākārappavattilakkhaṇā mettā, hitūpasaṃhārarasā, āghātavinayapaccupaṭṭhānā,",
  "anya-e0101n0:1939_1": "sattānaṃ manāpabhāvadassanapadaṭṭhānā. Byāpādūpasamo etissā sampatti, sinehasambhavo",
  "anya-e0101n0:1939_2": "vipatti. Dukkhāpanayanākārappavattilakkhaṇā karuṇā, paradukkhāsahanarasā, avihiṃsāpaccupaṭṭhānā,",
  "anya-e0101n0:1939_3": "dukkhābhibhūtānaṃ anāthabhāvadassanapadaṭṭhānā. Vihiṃsūpasamo tassā sampatti, sokasambhavo",
  "anya-e0101n0:1939_4": "vipatti. Pamodanalakkhaṇā muditā, anissāyanarasā, arativighātapaccupaṭṭhānā, sattānaṃ",
  "anya-e0101n0:1939_5": "sampattidassanapadaṭṭhānā. Arativūpasamo tassā sampatti, pahāsasambhavo vipatti.",
  "anya-e0101n0:1939_6": "Sattesu majjhattākārappavattilakkhaṇā upekkhā, sattesu samabhāvadassanarasā, paṭighānunayavūpasamapaccupaṭṭhānā,",
  "anya-e0101n0:1939_7": "“kammassakā sattā, te kassa ruciyā sukhitā vā bhavissanti, dukkhato vā muccissanti,",
  "anya-e0101n0:1939_8": "pattasampattito vā na parihāyissantī”ti evaṃ pavattakammassakatādassanapadaṭṭhānā.",
  "anya-e0101n0:1939_9": "Paṭighānunayavūpasamo tassā sampatti, gehasitāya aññāṇupekkhāya sambhavo vipatti.",
  "anya-e0101n0:1940_0": "264. Catunnampi panetesaṃ brahmavihārānaṃ vipassanāsukhañceva bhavasampatti ca sādhāraṇappayojanaṃ.",
  "anya-e0101n0:1940_1": "Byāpādādipaṭighāto āveṇikaṃ. Byāpādapaṭighātappayojanā hettha mettā. Vihiṃsāaratirāgapaṭighātappayojanā",
  "anya-e0101n0:1940_2": "itarā. Vuttampi cetaṃ –",
  "anya-e0101n0:1941_0": "“Nissaraṇañhetaṃ, āvuso, byāpādassa yadidaṃ mettā cetovimutti. Nissaraṇañhetaṃ, āvuso,",
  "anya-e0101n0:1941_1": "vihesāya yadidaṃ karuṇā cetovimutti. Nissaraṇañhetaṃ, āvuso, aratiyā yadidaṃ muditā",
  "anya-e0101n0:1941_2": "cetovimutti. Nissaraṇañhetaṃ, āvuso, rāgassa yadidaṃ upekkhā cetovimuttī”ti.",
  "anya-e0101n0:1942_0": "265. Ekekassa cettha āsannadūravasena dve dve paccatthikā. Mettābrahmavihārassa hi",
  "anya-e0101n0:1942_1": "samīpacāro viya purisassa sapatto guṇadassanasabhāgatāya rāgo āsannapaccatthiko,",
  "anya-e0101n0:1942_2": "so lahuṃ otāraṃ labhati, tasmā tato suṭṭhu mettā rakkhitabbā. Pabbatādigahananissito",
  "anya-e0101n0:1942_3": "viya purisassa sapatto sabhāgavisabhāgatāya byāpādo dūrapaccatthiko, tasmā tato nibbhayena",
  "anya-e0101n0:1942_4": "mettāyitabbaṃ. Mettāyissati ca nāma, kopañca karissatīti aṭṭhānametaṃ.",
  "anya-e0101n0:1943_0": "Karuṇābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ",
  "anya-e0101n0:1943_1": "lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā paṭiladdhapubbaṃ",
  "anya-e0101n0:1943_2": "atītaṃ niruddhaṃ vipariṇataṃ samanussarato uppajjati domanassaṃ, yaṃ evarūpaṃ domanassaṃ,",
  "anya-e0101n0:1943_3": "idaṃ vuccati gehasitaṃ domanassa”ntiādinā nayena āgataṃ gehasitaṃ domanassaṃ vipattidassanasabhāgatāya",
  "anya-e0101n0:1943_4": "āsannapaccatthikaṃ. Sabhāgavisabhāgatāya vihiṃsā dūrapaccatthikā. Tasmā tato nibbhayena",
  "anya-e0101n0:1943_5": "karuṇāyitabbaṃ. Karuṇañca nāma karissati, pāṇiādīhi ca viheṭhissatīti aṭṭhānametaṃ.",
  "anya-e0101n0:1944_0": "Muditābrahmavihārassa “cakkhuviññeyyānaṃ rūpānaṃ iṭṭhānaṃ…pe… lokāmisapaṭisaṃyuttānaṃ",
  "anya-e0101n0:1944_1": "paṭilābhaṃ vā paṭilābhato samanupassato pubbe vā paṭiladdhapubbaṃ atītaṃ niruddhaṃ",
  "anya-e0101n0:1944_2": "vipariṇataṃ samanussarato uppajjati somanassaṃ, yaṃ evarūpaṃ somanassaṃ, idaṃ vuccati",
  "anya-e0101n0:1944_3": "gehasitaṃ somanassa”ntiādinā nayena āgataṃ gehasitaṃ somanassaṃ sampattidassanasabhāgatāya",
  "anya-e0101n0:1944_4": "āsannapaccatthikaṃ, sabhāgavisabhāgatāya arati dūrapaccatthikā. Tasmā tato nibbhayena",
  "anya-e0101n0:1944_5": "muditā bhāvetabbā. Mudito ca nāma bhavissati, pantasenāsanesu ca adhikusalesu dhammesu",
  "anya-e0101n0:1944_6": "vā ukkaṇṭhissatīti aṭṭhānametaṃ.",
  "anya-e0101n0:1945_0": "Upekkhābrahmavihārassa pana “cakkhunā rūpaṃ disvā uppajjati upekkhā bālassa mūḷhassa",
  "anya-e0101n0:1945_1": "puthujjanassa anodhijinassa avipākajinassa anādīnavadassāvino assutavato puthujjanassa",
  "anya-e0101n0:1945_2": "yā evarūpā upekkhā, rūpaṃ sā nātivattati. Tasmā sā upekkhā gehasitāti vuccatī”tiādinā",
  "anya-e0101n0:1945_3": "nayena āgatā gehasitā aññāṇupekkhā dosaguṇāvicāraṇavasena sabhāgattā āsannapaccatthikā.",
  "anya-e0101n0:1945_4": "Sabhāgavisabhāgatāya rāgapaṭighā dūrapaccatthikā. Tasmā tato nibbhayena upekkhitabbaṃ.",
  "anya-e0101n0:1945_5": "Upekkhissati ca nāma, rajjissati ca paṭihaññissati cāti aṭṭhānametaṃ.",
  "anya-e0101n0:1946_0": "266. Sabbesampi ca etesaṃ kattukāmatā chando ādi, nīvaraṇādivikkhambhanaṃ majjhaṃ,",
  "anya-e0101n0:1946_1": "appanā pariyosānaṃ. Paññattidhammavasena eko vā satto aneke vā sattā ārammaṇaṃ. Upacāre",
  "anya-e0101n0:1946_2": "vā appanāya vā pattāya ārammaṇavaḍḍhanaṃ.",
  "anya-e0101n0:1947_0": "Tatrāyaṃ vaḍḍhanakkamo, yathā hi kusalo kassako kasitabbaṭṭhānaṃ paricchinditvā kasati,",
  "anya-e0101n0:1947_1": "evaṃ paṭhamameva ekamāvāsaṃ paricchinditvā tattha sattesu imasmiṃ āvāse sattā averā",
  "anya-e0101n0:1947_2": "hontūtiādinā nayena mettā bhāvetabbā. Tattha cittaṃ muduṃ kammaniyaṃ katvā dve āvāsā",
  "anya-e0101n0:1947_3": "paricchinditabbā. Tato anukkamena tayo, cattāro, pañca, cha, satta, aṭṭha, nava,",
  "anya-e0101n0:1947_4": "dasa, ekā racchā, upaḍḍhagāmo, gāmo, janapado, rajjaṃ, ekā disāti evaṃ yāva ekaṃ",
  "anya-e0101n0:1947_5": "cakkavāḷaṃ, tato vā pana bhiyyo tattha tattha sattesu mettā bhāvetabbā. Tathā karuṇādayoti",
  "anya-e0101n0:1947_6": "ayamettha ārammaṇavaḍḍhanakkamo.",
  "anya-e0101n0:1948_0": "267. Yathā pana kasiṇānaṃ nissando āruppā, samādhinissando nevasaññānāsaññāyatanaṃ,",
  "anya-e0101n0:1948_1": "vipassanānissando phalasamāpatti, samathavipassanānissando nirodhasamāpatti, evaṃ",
  "anya-e0101n0:1948_2": "purimabrahmavihārattayanissando ettha upekkhābrahmavihāro. Yathā hi thambhe anussāpetvā",
  "anya-e0101n0:1948_3": "tulāsaṅghāṭaṃ anāropetvā na sakkā ākāse kūṭagopānasiyo ṭhapetuṃ, evaṃ purimesu tatiyajjhānaṃ",
  "anya-e0101n0:1948_4": "vinā na sakkā catutthaṃ bhāvetunti.",
  "anya-e0101n0:1949_0": "268. Ettha siyā, kasmā panetā mettākaruṇāmuditāupekkhā brahmavihārāti vuccanti? Kasmā",
  "anya-e0101n0:1949_1": "ca catassova? Ko ca etāsaṃ kamo, abhidhamme ca kasmā appamaññāti vuttāti? Vuccate,",
  "anya-e0101n0:1949_2": "seṭṭhaṭṭhena tāva niddosabhāvena cettha brahmavihāratā veditabbā. Sattesu sammāpaṭipattibhāvena",
  "anya-e0101n0:1949_3": "hi seṭṭhā ete vihārā. Yathā ca brahmāno niddosacittā viharanti, evaṃ etehi sampayuttā",
  "anya-e0101n0:1949_4": "yogino brahmasamā hutvā viharantīti seṭṭhaṭṭhena niddosabhāvena ca brahmavihārāti vuccanti.",
  "anya-e0101n0:1950": "269. Kasmā ca catassovātiādi pañhassa pana idaṃ vissajjanaṃ.",
  "anya-e0101n0:1951": "Visuddhimaggādivasā catasso,",
  "anya-e0101n0:1952": "Hitādiākāravasā panāsaṃ;",
  "anya-e0101n0:1953": "Kamo pavattanti ca appamāṇe,",
  "anya-e0101n0:1954": "Tā gocare yena tadappamaññā.",
  "anya-e0101n0:1955_0": "Etāsu hi yasmā mettā byāpādabahulassa, karuṇā vihesābahulassa, muditā aratibahulassa,",
  "anya-e0101n0:1955_1": "upekkhā rāgabahulassa visuddhimaggo. Yasmā ca hitūpasaṃhāraahitāpanayanasampattimodanaanābhogavasena",
  "anya-e0101n0:1955_2": "catubbidhoyeva sattesu manasikāro. Yasmā ca yathā mātā daharagilānayobbanappattasakiccapasutesu",
  "anya-e0101n0:1955_3": "catūsu puttesu daharassa abhivuḍḍhikāmā hoti, gilānassa gelaññāpanayanakāmā, yobbanappattassa",
  "anya-e0101n0:1955_4": "yobbanasampattiyā ciraṭṭhitikāmā, sakakiccapasutassa kismiñci pariyāye abyāvaṭā hoti,",
  "anya-e0101n0:1955_5": "tathā appamaññāvihārikenāpi sabbasattesu mettādivasena bhavitabbaṃ. Tasmā ito visuddhimaggādivasā",
  "anya-e0101n0:1955_6": "catassova appamaññā.",
  "anya-e0101n0:1956_0": "Yasmā catassopetā bhāvetukāmena paṭhamaṃ hitākārappavattivasena sattesu paṭipajjitabbaṃ,",
  "anya-e0101n0:1956_1": "hitākārappavattilakkhaṇā ca mettā. Tato evaṃ patthitahitānaṃ sattānaṃ dukkhābhibhavaṃ",
  "anya-e0101n0:1956_2": "disvā vā sutvā vā sambhāvetvā vā dukkhāpanayanākārappavattivasena, dukkhāpanayanākārappavattilakkhaṇā",
  "anya-e0101n0:1956_3": "ca karuṇā. Athevaṃ patthitahitānaṃ patthitadukkhāpagamānañca nesaṃ sampattiṃ disvā",
  "anya-e0101n0:1956_4": "sampattipamodanavasena, pamodanalakkhaṇā ca muditā. Tato paraṃ pana kattabbābhāvato",
  "anya-e0101n0:1956_5": "ajjhupekkhakattasaṅkhātena majjhattākārena paṭipajjitabbaṃ, majjhattākārappavattilakkhaṇā",
  "anya-e0101n0:1956_6": "ca upekkhā. Tasmā ito hitādiākāravasā panāsaṃ paṭhamaṃ mettā vuttā, atha karuṇā muditā",
  "anya-e0101n0:1956_7": "upekkhāti ayaṃ kamo veditabbo.",
  "anya-e0101n0:1957_0": "Yasmā pana sabbāpetā appamāṇe gocare pavattanti. Appamāṇā hi sattā etāsaṃ gocarabhūtā.",
  "anya-e0101n0:1957_1": "Ekasattassāpi ca ettake padese mettādayo bhāvetabbāti evaṃ pamāṇaṃ agahetvā sakalapharaṇavaseneva",
  "anya-e0101n0:1957_2": "pavattāti. Tena vuttaṃ –",
  "anya-e0101n0:1958": "Visuddhimaggādivasā catasso,",
  "anya-e0101n0:1959": "Hitādiākāravasā panāsaṃ;",
  "anya-e0101n0:1960": "Kamo pavattanti ca appamāṇe,",
  "anya-e0101n0:1961": "Tā gocare yena tadappamaññāti.",
  "anya-e0101n0:1962_0": "270. Evaṃ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva",
  "anya-e0101n0:1962_1": "honti. Kasmā? Somanassāvippayogato. Kasmā panāyaṃ somanassena avippayogoti? Domanassasamuṭṭhitānaṃ",
  "anya-e0101n0:1962_2": "byāpādādīnaṃ nissaraṇattā. Pacchimā pana avasesaekajjhānikāva. Kasmā? Upekkhāvedanāsampayogato.",
  "anya-e0101n0:1962_3": "Na hi sattesu majjhattākārappavattā brahmavihārupekkhā upekkhāvedanaṃ vinā vattatīti.",
  "anya-e0101n0:1963_0": "271. Yo panevaṃ vadeyya “yasmā bhagavatā aṭṭhakanipāte catūsupi appamaññāsu avisesena",
  "anya-e0101n0:1963_1": "vuttaṃ ‘tato tvaṃ bhikkhu imaṃ samādhiṃ savitakkampi savicāraṃ bhāveyyāsi, avitakkampi",
  "anya-e0101n0:1963_2": "vicāramattaṃ bhāveyyāsi, avitakkampi avicāraṃ bhāveyyāsi, sappītikampi bhāveyyāsi,",
  "anya-e0101n0:1963_3": "nippītikampi bhāveyyāsi, sātasahagatampi bhāveyyāsi, upekkhāsahagatampi bhāveyyāsī’ti,",
  "anya-e0101n0:1963_4": "tasmā catasso appamaññā catukkapañcakajjhānikā”ti. So māhevantissa vacanīyo. Evañhi",
  "anya-e0101n0:1963_5": "sati kāyānupassanādayopi catukkapañcakajjhānikā siyuṃ, vedanādīsu ca paṭhamajjhānampi",
  "anya-e0101n0:1963_6": "natthi, pageva dutiyādīni. Tasmā byañjanacchāyāmattaṃ gahetvā mā bhagavantaṃ abbhācikkhi,",
  "anya-e0101n0:1963_7": "gambhīraṃ hi buddhavacanaṃ, taṃ ācariye payirupāsitvā adhippāyato gahetabbaṃ.",
  "anya-e0101n0:1964_0": "272. Ayañhi tatrādhippāyo – “sādhu me, bhante, bhagavā saṃkhittena dhammaṃ desetu,",
  "anya-e0101n0:1964_1": "yamahaṃ bhagavato dhammaṃ sutvā eko vūpakaṭṭho appamatto ātāpī pahitatto vihareyya”nti",
  "anya-e0101n0:1964_2": "evaṃ āyācitadhammadesanaṃ kira taṃ bhikkhuṃ yasmā so pubbepi dhammaṃ sutvā tattheva",
  "anya-e0101n0:1964_3": "vasati, na samaṇadhammaṃ kātuṃ gacchati, tasmā naṃ bhagavā “evameva panidhekacce",
  "anya-e0101n0:1964_4": "moghapurisā mamaññeva ajjhesanti, dhamme ca bhāsite mamaññeva anubandhitabbaṃ maññantī”ti",
  "anya-e0101n0:1964_5": "apasādetvā puna yasmā so arahattassa upanissayasampanno, tasmā naṃ ovadanto āha –",
  "anya-e0101n0:1964_6": "“tasmātiha te bhikkhu evaṃ sikkhitabbaṃ, ajjhattaṃ me cittaṃ ṭhitaṃ bhavissati susaṇṭhitaṃ,",
  "anya-e0101n0:1964_7": "na cuppannā pāpakā akusalā dhammā cittaṃ pariyādāya ṭhassantīti. Evañhi te bhikkhu sikkhitabba”nti.",
  "anya-e0101n0:1965_0": "Iminā panassa ovādena niyakajjhattavasena cittekaggatāmatto mūlasamādhi vutto. Tato",
  "anya-e0101n0:1965_1": "“ettakeneva santuṭṭhiṃ anāpajjitvā evaṃ so eva samādhi vaḍḍhetabbo”ti dassetuṃ “yato",
  "anya-e0101n0:1965_2": "kho te bhikkhu ajjhattaṃ cittaṃ ṭhitaṃ hoti susaṇṭhitaṃ, na cuppannā pāpakā akusalā",
  "anya-e0101n0:1965_3": "dhammā cittaṃ pariyādāya tiṭṭhanti. Tato te bhikkhu evaṃ sikkhitabbaṃ mettā me cetovimutti",
  "anya-e0101n0:1965_4": "bhāvitā bhavissati bahulīkatā yānikatā vatthukatā anuṭṭhitā paricitā susamāraddhāti.",
  "anya-e0101n0:1965_5": "Evañhi te bhikkhu sikkhitabba”nti evamassa mettāvasena bhāvanaṃ vatvā puna “yato",
  "anya-e0101n0:1965_6": "kho te bhikkhu ayaṃ samādhi evaṃ bhāvito hoti bahulīkato, tato tvaṃ bhikkhu imaṃ",
  "anya-e0101n0:1965_7": "mūlasamādhiṃ savitakkampi savicāraṃ bhāveyyāsi…pe… upekkhāsahagatampi bhāveyyāsī”ti vuttaṃ.",
  "anya-e0101n0:1966_0": "Tassattho – yadā te bhikkhu ayaṃ mūlasamādhi evaṃ mettāvasena bhāvito hoti, tadā",
  "anya-e0101n0:1966_1": "tvaṃ tāvatakenāpi tuṭṭhiṃ anāpajjitvāva imaṃ mūlasamādhiṃ aññesupi ārammaṇesu catukkapañcakajjhānāni",
  "anya-e0101n0:1966_2": "pāpayamāno savitakkampi savicārantiādinā nayena bhāveyyāsīti.",
  "anya-e0101n0:1967_0": "Evaṃ vatvā ca puna karuṇādiavasesabrahmavihārapubbaṅgamampissa aññesu ārammaṇesu",
  "anya-e0101n0:1967_1": "catukkapañcakajjhānavasena bhāvanaṃ kareyyāsīti dassento “yato kho te bhikkhu ayaṃ",
  "anya-e0101n0:1967_2": "samādhi evaṃ bhāvito hoti bahulīkato. Tato te bhikkhu evaṃ sikkhitabbaṃ karuṇā me",
  "anya-e0101n0:1967_3": "cetovimuttī”tiādimāha.",
  "anya-e0101n0:1968_0": "Evaṃ mettādipubbaṅgamaṃ catukkapañcakajjhānavasena bhāvanaṃ dassetvā puna kāyānupassanādipubbaṅgamaṃ",
  "anya-e0101n0:1968_1": "dassetuṃ “yato kho te bhikkhu ayaṃ samādhi evaṃ bhāvito hoti bahulīkato, tato te",
  "anya-e0101n0:1968_2": "bhikkhu evaṃ sikkhitabbaṃ kāye kāyānupassī viharissāmī”ti ādiṃ vatvā “yato kho te",
  "anya-e0101n0:1968_3": "bhikkhu ayaṃ samādhi evaṃ bhāvito bhavissati subhāvito, tato tvaṃ bhikkhu yena yeneva",
  "anya-e0101n0:1968_4": "gagghasi, phāsuññeva gagghasi, yattha yattheva ṭhassasi, phāsuññeva ṭhassasi, yattha",
  "anya-e0101n0:1968_5": "yattheva nisīdissasi, phāsuññeva nisīdissasi, yattha yattheva seyyaṃ kappessasi,",
  "anya-e0101n0:1968_6": "phāsuññeva seyyaṃ kappessasī”ti arahattanikūṭena desanaṃ samāpesi. Tasmā tikacatukkajjhānikāva",
  "anya-e0101n0:1968_7": "mettādayo, upekkhā pana avasesaekajjhānikāvāti veditabbā. Tatheva ca abhidhamme vibhattāti.",
  "anya-e0101n0:1969_0": "273. Evaṃ tikacatukkajjhānavasena ceva avasesaekajjhānavasena ca dvidhā ṭhitānampi",
  "anya-e0101n0:1969_1": "etāsaṃ subhaparamādivasena aññamaññaṃ asadiso ānubhāvaviseso veditabbo. Haliddavasanasuttasmiṃ",
  "anya-e0101n0:1969_2": "hi etā subhaparamādibhāvena visesetvā vuttā. Yathāha – “subhaparamāhaṃ, bhikkhave,",
  "anya-e0101n0:1969_3": "mettaṃ cetovimuttiṃ vadāmi. Ākāsānañcāyatanaparamāhaṃ, bhikkhave, karuṇaṃ cetovimuttiṃ",
  "anya-e0101n0:1969_4": "vadāmi. Viññāṇañcāyatanaparamāhaṃ, bhikkhave, muditaṃ cetovimuttiṃ vadāmi. Ākiñcaññāyatanaparamāhaṃ,",
  "anya-e0101n0:1969_5": "bhikkhave, upekkhaṃ cetovimuttiṃ vadāmī”ti.",
  "anya-e0101n0:1970_0": "Kasmā panetā evaṃ vuttāti? Tassa tassa upanissayattā. Mettāvihārissa hi sattā appaṭikkūlā",
  "anya-e0101n0:1970_1": "honti. Athassa appaṭikkūlaparicayā appaṭikkūlesu parisuddhavaṇṇesu nīlādīsu cittaṃ",
  "anya-e0101n0:1970_2": "upasaṃharato appakasireneva tattha cittaṃ pakkhandati. Iti mettā subhavimokkhassa",
  "anya-e0101n0:1970_3": "upanissayo hoti, na tato paraṃ, tasmā subhaparamāti vuttā.",
  "anya-e0101n0:1971_0": "Karuṇāvihārissa pana daṇḍābhighātādirūpanimittaṃ pattadukkhaṃ samanupassantassa karuṇāya",
  "anya-e0101n0:1971_1": "pavattisambhavato rūpe ādīnavo parividito hoti. Athassa parividitarūpādīnavattā pathavīkasiṇādīsu",
  "anya-e0101n0:1971_2": "aññataraṃ ugghāṭetvā rūpanissaraṇe ākāse cittaṃ upasaṃharato appakasireneva tattha",
  "anya-e0101n0:1971_3": "cittaṃ pakkhandati. Iti karuṇā ākāsānañcāyatanassa upanissayo hoti, na tato paraṃ,",
  "anya-e0101n0:1971_4": "tasmā ākāsānañcāyatanaparamāti vuttā.",
  "anya-e0101n0:1972_0": "Muditāvihārissa pana tena tena pāmojjakāraṇena uppannapāmojjasattānaṃ viññāṇaṃ samanupassantassa",
  "anya-e0101n0:1972_1": "muditāya pavattisambhavato viññāṇaggahaṇaparicitaṃ cittaṃ hoti. Athassa anukkamādhigataṃ",
  "anya-e0101n0:1972_2": "ākāsānañcāyatanaṃ atikkamma ākāsanimittagocare viññāṇe cittaṃ upasaṃharato appakasireneva",
  "anya-e0101n0:1972_3": "tattha cittaṃ pakkhandatīti muditā viññāṇañcāyatanassa upanissayo hoti, na tato paraṃ,",
  "anya-e0101n0:1972_4": "tasmā viññāṇañcāyatanaparamāti vuttā.",
  "anya-e0101n0:1973_0": "Upekkhāvihārissa pana “sattā sukhitā vā hontu dukkhato vā vimuccantu, sampattasukhato",
  "anya-e0101n0:1973_1": "vā mā vimuccantū”ti ābhogābhāvato sukhadukkhādiparamatthagāhavimukhabhāvato avijjamānaggahaṇadukkhaṃ",
  "anya-e0101n0:1973_2": "cittaṃ hoti. Athassa paramatthagāhato vimukhabhāvaparicitacittassa paramatthato avijjamānaggahaṇadukkhacittassa",
  "anya-e0101n0:1973_3": "ca anukkamādhigataṃ viññāṇañcāyatanaṃ samatikkamma sabhāvato avijjamāne paramatthabhūtassa",
  "anya-e0101n0:1973_4": "viññāṇassa abhāve cittaṃ upasaṃharato appakasireneva tattha cittaṃ pakkhandati. Iti",
  "anya-e0101n0:1973_5": "upekkhā ākiñcaññāyatanassa upanissayo hoti, na tato paraṃ, tasmā ākiñcaññāyatanaparamāti vuttāti.",
  "anya-e0101n0:1974_0": "274. Evaṃ subhaparamādivasena etāsaṃ ānubhāvaṃ viditvā puna sabbāpetā dānādīnaṃ sabbakalyāṇadhammānaṃ",
  "anya-e0101n0:1974_1": "paripūrikāti veditabbā. Sattesu hi hitajjhāsayatāya sattānaṃ dukkhāsahanatāya, pattasampattivisesānaṃ",
  "anya-e0101n0:1974_2": "ciraṭṭhitikāmatāya, sabbasattesu ca pakkhapātābhāvena samappavattacittā mahāsattā",
  "anya-e0101n0:1974_3": "“imassa dātabbaṃ, imassa na dātabba”nti vibhāgaṃ akatvā sabbasattānaṃ sukhanidānaṃ",
  "anya-e0101n0:1974_4": "dānaṃ denti. Tesaṃ upaghātaṃ parivajjayantā sīlaṃ samādiyanti. Sīlaparipūraṇatthaṃ",
  "anya-e0101n0:1974_5": "nekkhammaṃ bhajanti. Sattānaṃ hitāhitesu asammohatthāya paññaṃ pariyodapenti. Sattānaṃ",
  "anya-e0101n0:1974_6": "hitasukhatthāya niccaṃ vīriyamārabhanti. Uttamavīriyavasena vīrabhāvaṃ pattāpi ca",
  "anya-e0101n0:1974_7": "sattānaṃ nānappakārakaṃ aparādhaṃ khamanti. “Idaṃ vo dassāma karissāmā”ti kataṃ paṭiññaṃ",
  "anya-e0101n0:1974_8": "na visaṃvādenti. Tesaṃ hitasukhāya avicalādhiṭṭhānā honti. Tesu avicalāya mettāya",
  "anya-e0101n0:1974_9": "pubbakārino honti. Upekkhāya paccupakāraṃ nāsīsantīti evaṃ pāramiyo pūretvā yāva",
  "anya-e0101n0:1974_10": "dasabalacatuvesārajjachaasādhāraṇañāṇaaṭṭhārasabuddhadhammappabhede sabbepi kalyāṇadhamme",
  "anya-e0101n0:1974_11": "paripūrentīti evaṃ dānādisabbakalyāṇadhammaparipūrikā etāva hontīti.",
  "anya-e0101n0:1975": "Iti sādhujanapāmojjatthāya kate visuddhimagge",
  "anya-e0101n0:1976": "Samādhibhāvanādhikāre",
  "anya-e0101n0:1977": "Brahmavihāraniddeso nāma",
  "anya-e0101n0:1978": "Navamo paricchedo.",
  "anya-e0101n0:1979": "10. Āruppaniddeso",
  "anya-e0101n0:1980": "Paṭhamāruppavaṇṇanā",
  "anya-e0101n0:1981_0": "275. Brahmavihārānantaraṃ uddiṭṭhesu pana catūsu āruppesu ākāsānañcāyatanaṃ tāva",
  "anya-e0101n0:1981_1": "bhāvetukāmo “dissante kho pana rūpādhikaraṇaṃ daṇḍādānasatthādānakalahaviggahavivādā,",
  "anya-e0101n0:1981_2": "natthi kho panetaṃ sabbaso āruppeti. So iti paṭisaṅkhāya rūpānaṃyeva nibbidāya virāgāya",
  "anya-e0101n0:1981_3": "nirodhāya paṭipanno hotī”ti vacanato etesaṃ daṇḍādānādīnañceva cakkhusotarogādīnañca",
  "anya-e0101n0:1981_4": "ābādhasahassānaṃ vasena karajarūpe ādīnavaṃ disvā tassa samatikkamāya ṭhapetvā paricchinnākāsakasiṇaṃ",
  "anya-e0101n0:1981_5": "navasu pathavīkasiṇādīsu aññatarasmiṃ catutthajjhānaṃ uppādeti.",
  "anya-e0101n0:1982_0": "Tassa kiñcāpi rūpāvacaracatutthajjhānavasena karajarūpaṃ atikkantaṃ hoti, atha kho",
  "anya-e0101n0:1982_1": "kasiṇarūpampi yasmā tappaṭibhāgameva, tasmā tampi samatikkamitukāmo hoti. Kathaṃ?",
  "anya-e0101n0:1982_2": "Yathā ahibhīruko puriso araññe sappena anubaddho vegena palāyitvā palātaṭṭhāne lekhācittaṃ",
  "anya-e0101n0:1982_3": "tālapaṇṇaṃ vā valliṃ vā rajjuṃ vā phalitāya vā pana pathaviyā phalitantaraṃ disvā",
  "anya-e0101n0:1982_4": "bhāyateva uttasateva, neva naṃ dakkhitukāmo hoti. Yathā ca anatthakārinā veripurisena",
  "anya-e0101n0:1982_5": "saddhiṃ ekagāme vasamāno puriso tena vadhabandhagehajhāpanādīhi upadduto aññaṃ gāmaṃ",
  "anya-e0101n0:1982_6": "vasanatthāya gantvā tatrāpi verinā samānarūpasaddasamudācāraṃ purisaṃ disvā bhāyateva",
  "anya-e0101n0:1982_7": "uttasateva, neva naṃ dakkhitukāmo hoti.",
  "anya-e0101n0:1983_0": "Tatridaṃ opammasaṃsandanaṃ – tesaṃ hi purisānaṃ ahinā verinā vā upaddutakālo viya",
  "anya-e0101n0:1983_1": "bhikkhuno ārammaṇavasena karajarūpasamaṅgikālo. Tesaṃ vegena palāyanaaññagāmagamanāni",
  "anya-e0101n0:1983_2": "viya bhikkhuno rūpāvacaracatutthajjhānavasena karajarūpasamatikkamanakālo. Tesaṃ",
  "anya-e0101n0:1983_3": "palātaṭṭhāne ca aññagāme ca lekhācittatālapaṇṇādīni ceva verisadisaṃ purisañca disvā",
  "anya-e0101n0:1983_4": "bhayasantāsaadassanakāmatā viya bhikkhuno kasiṇarūpampi tappaṭibhāgameva idanti sallakkhetvā",
  "anya-e0101n0:1983_5": "tampi samatikkamitukāmatā. Sūkarābhihatasunakhapisācabhīrukādikāpi cettha upamā veditabbā.",
  "anya-e0101n0:1984_0": "276. Evaṃ so tasmā catutthajjhānassa ārammaṇabhūtā kasiṇarūpā nibbijja pakkamitukāmo",
  "anya-e0101n0:1984_1": "pañcahākārehi ciṇṇavasī hutvā paguṇarūpāvacaracatutthajjhānato vuṭṭhāya tasmiṃ jhāne",
  "anya-e0101n0:1984_2": "“imaṃ mayā nibbiṇṇaṃ rūpaṃ ārammaṇaṃ karotī”ti ca, “āsannasomanassapaccatthika”nti",
  "anya-e0101n0:1984_3": "ca, “santavimokkhato oḷārika”nti ca ādīnavaṃ passati. Aṅgoḷārikatā panettha natthi.",
  "anya-e0101n0:1984_4": "Yatheva hetaṃ rūpaṃ duvaṅgikaṃ, evaṃ āruppānipīti.",
  "anya-e0101n0:1985_0": "So tattha evaṃ ādīnavaṃ disvā nikantiṃ pariyādāya ākāsānañcāyatanaṃ santato anantato",
  "anya-e0101n0:1985_1": "manasikaritvā cakkavāḷapariyantaṃ vā yattakaṃ icchati tattakaṃ vā kasiṇaṃ pattharitvā",
  "anya-e0101n0:1985_2": "tena phuṭṭhokāsaṃ “ākāso ākāso”ti vā, “ananto ākāso”ti vā manasikaronto ugghāṭeti",
  "anya-e0101n0:1985_3": "kasiṇaṃ. Ugghāṭento hi neva kilañjaṃ viya saṃvelleti, na kapālato pūvaṃ viya uddharati,",
  "anya-e0101n0:1985_4": "kevalaṃ pana taṃ neva āvajjeti, na manasi karoti, na paccavekkhati, anāvajjento amanasikaronto",
  "anya-e0101n0:1985_5": "apaccavekkhanto ca aññadatthu tena phuṭṭhokāsaṃ “ākāso ākāso”ti manasikaronto kasiṇaṃ",
  "anya-e0101n0:1985_6": "ugghāṭeti nāma. Kasiṇampi ugghāṭiyamānaṃ neva ubbaṭṭati na vivaṭṭati, kevalaṃ imassa",
  "anya-e0101n0:1985_7": "amanasikārañca “ākāso ākāso”ti manasikārañca paṭicca ugghāṭitaṃ nāma hoti, kasiṇugghāṭimākāsamattaṃ",
  "anya-e0101n0:1985_8": "paññāyati. Kasiṇugghāṭimākāsanti vā kasiṇaphuṭṭhokāsoti vā kasiṇavivittākāsanti vā sabbametaṃ ekameva.",
  "anya-e0101n0:1986_0": "So taṃ kasiṇugghāṭimākāsanimittaṃ “ākāso ākāso”ti punappunaṃ āvajjeti, takkāhataṃ",
  "anya-e0101n0:1986_1": "vitakkāhataṃ karoti. Tassevaṃ punappunaṃ āvajjayato takkāhataṃ vitakkāhataṃ karoto",
  "anya-e0101n0:1986_2": "nīvaraṇāni vikkhambhanti, sati santiṭṭhati, upacārena cittaṃ samādhiyati. So taṃ",
  "anya-e0101n0:1986_3": "nimittaṃ punappunaṃ āsevati, bhāveti, bahulīkaroti. Tassevaṃ punappunaṃ āvajjayato",
  "anya-e0101n0:1986_4": "manasikaroto pathavīkasiṇādīsu rūpāvacaracittaṃ viya ākāse ākāsānañcāyatanacittaṃ",
  "anya-e0101n0:1986_5": "appeti. Idhāpi hi purimabhāge tīṇi cattāri vā javanāni kāmāvacarāni upekkhāvedanāsampayuttāneva",
  "anya-e0101n0:1986_6": "honti. Catutthaṃ pañcamaṃ vā arūpāvacaraṃ. Sesaṃ pathavīkasiṇe vuttanayameva.",
  "anya-e0101n0:1987_0": "Ayaṃ pana viseso, evaṃ uppanne arūpāvacaracitte so bhikkhu yathā nāma yānapputoḷi",
  "anya-e0101n0:1987_1": "kumbhimukhādīnaṃ aññataraṃ nīlapilotikāya vā pītalohitodātādīnaṃ vā aññatarāya pilotikāya",
  "anya-e0101n0:1987_2": "bandhitvā pekkhamāno puriso vātavegena vā aññena vā kenaci apanītāya pilotikāya ākāsaṃyeva",
  "anya-e0101n0:1987_3": "pekkhamāno tiṭṭheyya, evameva pubbe kasiṇamaṇḍalaṃ jhānacakkhunā pekkhamāno viharitvā",
  "anya-e0101n0:1987_4": "“ākāso ākāso”ti iminā parikammamanasikārena sahasā apanīte tasmiṃ nimitte ākāsaññeva",
  "anya-e0101n0:1987_5": "pekkhamāno viharati. Ettāvatā cesa “sabbaso rūpasaññānaṃ samatikkamā paṭighasaññānaṃ",
  "anya-e0101n0:1987_6": "atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja",
  "anya-e0101n0:1987_7": "viharatī”ti vuccati.",
  "anya-e0101n0:1988_0": "277. Tattha sabbasoti sabbākārena, sabbāsaṃ vā anavasesānanti attho. Rūpasaññānanti",
  "anya-e0101n0:1988_1": "saññāsīsena vuttarūpāvacarajjhānānañceva tadārammaṇānañca. Rūpāvacarajjhānampi hi",
  "anya-e0101n0:1988_2": "rūpanti vuccati “rūpī rūpāni passatī”tiādīsu, tassa ārammaṇampi “bahiddhā rūpāni",
  "anya-e0101n0:1988_3": "passati suvaṇṇadubbaṇṇānī”tiādīsu, tasmā idha rūpe saññā rūpasaññāti evaṃ saññāsīsena",
  "anya-e0101n0:1988_4": "vuttarūpāvacarajjhānassetaṃ adhivacanaṃ. Rūpaṃ saññā assāti rūpasaññaṃ. Rūpaṃ assa",
  "anya-e0101n0:1988_5": "nāmanti vuttaṃ hoti. Pathavīkasiṇādibhedassa tadārammaṇassa cetaṃ adhivacananti veditabbaṃ.",
  "anya-e0101n0:1988_6": "Samatikkamāti virāgā nirodhā ca. Kiṃ vuttaṃ hoti? Etāsaṃ kusalavipākakiriyavasena",
  "anya-e0101n0:1988_7": "pañcadasannaṃ jhānasaṅkhātānaṃ rūpasaññānaṃ, etesañca pathavīkasiṇādivasena navannaṃ",
  "anya-e0101n0:1988_8": "ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā ca",
  "anya-e0101n0:1988_9": "virāgahetuñceva nirodhahetuñca ākāsānañcāyatanaṃ upasampajja viharati. Na hi sakkā",
  "anya-e0101n0:1988_10": "sabbaso anatikkantarūpasaññena etaṃ upasampajja viharitunti.",
  "anya-e0101n0:1989_0": "Tattha yasmā ārammaṇe avirattassa saññāsamatikkamo na hoti, samatikkantāsu ca saññāsu",
  "anya-e0101n0:1989_1": "ārammaṇaṃ samatikkantameva hoti. Tasmā ārammaṇasamatikkamaṃ avatvā “tattha katamā",
  "anya-e0101n0:1989_2": "rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa",
  "anya-e0101n0:1989_3": "vā saññā sañjānanā sañjānitattaṃ, imā vuccanti rūpasaññāyo. Imā rūpasaññāyo atikkanto",
  "anya-e0101n0:1989_4": "hoti vītikkanto samatikkanto. Tena vuccati sabbaso rūpasaññānaṃ samatikkamā”ti evaṃ",
  "anya-e0101n0:1989_5": "vibhaṅge saññānaṃyeva samatikkamo vutto. Yasmā pana ārammaṇasamatikkamena pattabbā",
  "anya-e0101n0:1989_6": "etā samāpattiyo, na ekasmiññeva ārammaṇe paṭhamajjhānādīni viya. Tasmā ayaṃ ārammaṇasamatikkamavasenāpi",
  "anya-e0101n0:1989_7": "atthavaṇṇanā katāti veditabbā.",
  "anya-e0101n0:1990_0": "278. Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena",
  "anya-e0101n0:1990_1": "samuppannā saññā paṭighasaññā. Rūpasaññādīnaṃ etamadhivacanaṃ. Yathāha – “tattha",
  "anya-e0101n0:1990_2": "katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā,",
  "anya-e0101n0:1990_3": "imā vuccanti paṭighasaññāyo”ti. Tāsaṃ kusalavipākānaṃ pañcannaṃ, akusalavipākānaṃ",
  "anya-e0101n0:1990_4": "pañcannanti sabbaso dasannampi paṭighasaññānaṃ atthaṅgamā pahānā asamuppādā appavattiṃ",
  "anya-e0101n0:1990_5": "katvāti vuttaṃ hoti.",
  "anya-e0101n0:1991_0": "Kāmañcetā paṭhamajjhānādīni samāpannassāpi na santi. Na hi tasmiṃ samaye pañcadvāravasena",
  "anya-e0101n0:1991_1": "cittaṃ pavattati. Evaṃ santepi aññattha pahīnānaṃ sukhadukkhānaṃ catutthajjhāne viya,",
  "anya-e0101n0:1991_2": "sakkāyadiṭṭhādīnaṃ tatiyamagge viya ca imasmiṃ jhāne ussāhajananatthaṃ imassa jhānassa",
  "anya-e0101n0:1991_3": "pasaṃsāvasena etāsamettha vacanaṃ veditabbaṃ.",
  "anya-e0101n0:1992_0": "Atha vā kiñcāpi tā rūpāvacaraṃ samāpannassāpi na santi, atha kho na pahīnattā na",
  "anya-e0101n0:1992_1": "santi. Na hi rūpavirāgāya rūpāvacarabhāvanā saṃvattati, rūpāyattā ca etāsaṃ pavatti.",
  "anya-e0101n0:1992_2": "Ayaṃ pana bhāvanā rūpavirāgāya saṃvattati. Tasmā tā ettha pahīnāti vattuṃ vaṭṭati.",
  "anya-e0101n0:1992_3": "Na kevalañca vattuṃ, ekaṃseneva evaṃ dhāretumpi vaṭṭati. Tāsañhi ito pubbe appahīnattāyeva",
  "anya-e0101n0:1992_4": "paṭhamaṃ jhānaṃ samāpannassa saddo “kaṇṭako”ti vutto bhagavatā. Idha ca pahīnattāyeva",
  "anya-e0101n0:1992_5": "arūpasamāpattīnaṃ āneñjatā santavimokkhatā ca vuttā. Āḷāro ca kālāmo arūpasamāpanno",
  "anya-e0101n0:1992_6": "pañcamattāni sakaṭasatāni nissāya nissāya atikkamantāni neva addasa, na pana saddaṃ assosīti.",
  "anya-e0101n0:1993_0": "279. Nānattasaññānaṃ amanasikārāti nānatte vā gocare pavattānaṃ saññānaṃ, nānattānaṃ",
  "anya-e0101n0:1993_1": "vā saññānaṃ. Yasmā hi etā “tattha katamā nānattasaññā? Asamāpannassa manodhātusamaṅgissa",
  "anya-e0101n0:1993_2": "vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo”ti",
  "anya-e0101n0:1993_3": "evaṃ vibhaṅge vibhajitvā vuttā idha adhippetā asamāpannassa manodhātumanoviññāṇadhātusaṅgahitā",
  "anya-e0101n0:1993_4": "saññā rūpasaddādibhede nānatte nānāsabhāve gocare pavattanti, yasmā cetā aṭṭha kāmāvacarakusalasaññā,",
  "anya-e0101n0:1993_5": "dvādasākusalasaññā, ekādasa kāmāvacarakusalavipākasaññā, dve akusalavipākasaññā,",
  "anya-e0101n0:1993_6": "ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ",
  "anya-e0101n0:1993_7": "asadisā, tasmā nānattasaññāti vuttā. Tāsaṃ sabbaso nānattasaññānaṃ amanasikārā anāvajjanā",
  "anya-e0101n0:1993_8": "asamannāhārā apaccavekkhaṇā. Yasmā tā nāvajjeti, na manasi karoti, na paccavekkhati,",
  "anya-e0101n0:1993_9": "tasmāti vuttaṃ hoti.",
  "anya-e0101n0:1994_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti.",
  "anya-e0101n0:1994_1": "Pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ samatikkamā",
  "anya-e0101n0:1994_2": "atthaṅgamāti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā,",
  "anya-e0101n0:1994_3": "nava kiriyasaññā, dasākusalasaññāti imā sattavīsatisaññā iminā jhānena nibbatte bhave",
  "anya-e0101n0:1994_4": "vijjanti, tasmā tāsaṃ amanasikārāti vuttanti veditabbaṃ. Tatrāpi hi imaṃ jhānaṃ upasampajja",
  "anya-e0101n0:1994_5": "viharanto tāsaṃ amanasikārāyeva upasampajja viharati, tā pana manasikaronto asamāpanno hotīti.",
  "anya-e0101n0:1995_0": "Saṅkhepato cettha rūpasaññānaṃ samatikkamāti iminā sabbarūpāvacaradhammānaṃ pahānaṃ",
  "anya-e0101n0:1995_1": "vuttaṃ. Paṭighasaññānaṃ atthaṅgamā nānattasaññānaṃ amanasikārāti iminā sabbesaṃ kāmāvacaracittacetasikānaṃ",
  "anya-e0101n0:1995_2": "pahānañca amanasikāro ca vuttoti veditabbo.",
  "anya-e0101n0:1996_0": "280. Ananto ākāsoti ettha nāssa uppādanto vā vayanto vā paññāyatīti ananto. Ākāsoti",
  "anya-e0101n0:1996_1": "kasiṇugghāṭimākāso vuccati. Manasikāravasenāpi cettha anantatā veditabbā. Teneva",
  "anya-e0101n0:1996_2": "vibhaṅge vuttaṃ “tasmiṃ ākāse cittaṃ ṭhapeti, saṇṭhapeti, anantaṃ pharati, tena vuccati ananto ākāso”ti.",
  "anya-e0101n0:1997_0": "Ākāsānañcāyatanaṃ upasampajja viharatīti ettha pana nāssa antoti anantaṃ, ākāsaṃ",
  "anya-e0101n0:1997_1": "anantaṃ ākāsānantaṃ, ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena",
  "anya-e0101n0:1997_2": "āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ.",
  "anya-e0101n0:1998": "Upasampajja viharatīti tamākāsānañcāyatanaṃ patvā nipphādetvā tadanurūpena iriyāpathavihārena viharatīti.",
  "anya-e0101n0:1999": "Ayaṃ ākāsānañcāyatanakammaṭṭhāne vitthārakathā.",
  "anya-e0101n0:2000": "Viññāṇañcāyatanakathā",
  "anya-e0101n0:2001_0": "281. Viññāṇañcāyatanaṃ bhāvetukāmena pana pañcahākārehi ākāsānañcāyatanasamāpattiyaṃ",
  "anya-e0101n0:2001_1": "ciṇṇavasībhāvena “āsannarūpāvacarajjhānapaccatthikā ayaṃ samāpatti, no ca viññāṇañcāyatanamiva",
  "anya-e0101n0:2001_2": "santā”ti ākāsānañcāyatane ādīnavaṃ disvā tattha nikantiṃ pariyādāya viññāṇañcāyatanaṃ",
  "anya-e0101n0:2001_3": "santato manasikaritvā taṃ ākāsaṃ pharitvā pavattaviññāṇaṃ “viññāṇaṃ viññāṇa”nti punappunaṃ",
  "anya-e0101n0:2001_4": "āvajjitabbaṃ, manasikātabbaṃ, paccavekkhitabbaṃ, takkāhataṃ vitakkāhataṃ kātabbaṃ.",
  "anya-e0101n0:2001_5": "“Anantaṃ ananta”nti pana na manasikātabbaṃ.",
  "anya-e0101n0:2002_0": "Tassevaṃ tasmiṃ nimitte punappunaṃ cittaṃ cārentassa nīvaraṇāni vikkhambhanti, sati",
  "anya-e0101n0:2002_1": "santiṭṭhati, upacārena cittaṃ samādhiyati. So taṃ nimittaṃ punappunaṃ āsevati, bhāveti,",
  "anya-e0101n0:2002_2": "bahulīkaroti. Tassevaṃ karoto ākāse ākāsānañcāyatanaṃ viya ākāsaphuṭe viññāṇe viññāṇañcāyatanacittaṃ",
  "anya-e0101n0:2002_3": "appeti. Appanānayo panettha vuttanayeneva veditabbo. Ettāvatā cesa “sabbaso ākāsānañcāyatanaṃ",
  "anya-e0101n0:2002_4": "samatikkamma anantaṃ viññāṇanti viññāṇañcāyatanaṃ upasampajja viharatī”ti vuccati.",
  "anya-e0101n0:2003_0": "282. Tattha sabbasoti idaṃ vuttanayameva. Ākāsānañcāyatanaṃ samatikkammāti ettha",
  "anya-e0101n0:2003_1": "pana pubbe vuttanayena jhānampi ākāsānañcāyatanaṃ, ārammaṇampi. Ārammaṇampi hi purimanayeneva",
  "anya-e0101n0:2003_2": "ākāsānañcañca taṃ paṭhamassa āruppajjhānassa ārammaṇattā devānaṃ devāyatanaṃ viya",
  "anya-e0101n0:2003_3": "adhiṭṭhānaṭṭhena āyatanañcāti ākāsānañcāyatanaṃ. Tathā ākāsānañcañca taṃ tassa jhānassa",
  "anya-e0101n0:2003_4": "sañjātihetuttā “kambojā assānaṃ āyatana”ntiādīni viya sañjātidesaṭṭhena āyatanañcātipi",
  "anya-e0101n0:2003_5": "ākāsānañcāyatanaṃ. Evametaṃ jhānañca ārammaṇañcāti ubhayampi appavattikaraṇena ca",
  "anya-e0101n0:2003_6": "amanasikaraṇena ca samatikkamitvāva yasmā idaṃ viññāṇañcāyatanaṃ upasampajja vihātabbaṃ,",
  "anya-e0101n0:2003_7": "tasmā ubhayampetaṃ ekajjhaṃ katvā “ākāsānañcāyatanaṃ samatikkammā”ti idaṃ vuttanti veditabbaṃ.",
  "anya-e0101n0:2004_0": "Anantaṃ viññāṇanti taṃyeva ananto ākāsoti evaṃ pharitvā pavattaviññāṇaṃ “anantaṃ",
  "anya-e0101n0:2004_1": "viññāṇa”nti evaṃ manasikarontoti vuttaṃ hoti. Manasikāravasena vā anantaṃ. So hi",
  "anya-e0101n0:2004_2": "tamākāsārammaṇaṃ viññāṇaṃ anavasesato manasikaronto “ananta”nti manasi karoti. Yaṃ",
  "anya-e0101n0:2004_3": "pana vibhaṅge vuttaṃ “anantaṃ viññāṇanti, taṃyeva ākāsaṃ viññāṇena phuṭaṃ manasi",
  "anya-e0101n0:2004_4": "karoti, anantaṃ pharati, tena vuccati anantaṃ viññāṇa”nti.",
  "anya-e0101n0:2005_0": "Tattha viññāṇenāti upayogatthe karaṇavacanaṃ veditabbaṃ. Evañhi aṭṭhakathācariyā",
  "anya-e0101n0:2005_1": "tassa atthaṃ vaṇṇayanti, anantaṃ pharati taññeva ākāsaṃ phuṭaṃ viññāṇaṃ manasi karotīti vuttaṃ hoti.",
  "anya-e0101n0:2006_0": "Viññāṇañcāyatanaṃ upasampajja viharatīti ettha pana nāssa antoti anantaṃ. Anantameva",
  "anya-e0101n0:2006_1": "ānañcaṃ. Viññāṇaṃ ānañcaṃ viññāṇānañcanti avatvā viññāṇañcanti vuttaṃ. Ayañhettha",
  "anya-e0101n0:2006_2": "rūḷhīsaddo. Taṃ viññāṇañcaṃ adhiṭṭhānaṭṭhena āyatanamassa sasampayuttadhammassa jhānassa",
  "anya-e0101n0:2006_3": "devānaṃ devāyatanamivāti viññāṇañcāyatanaṃ. Sesaṃ purimasadisamevāti.",
  "anya-e0101n0:2007": "Ayaṃ viññāṇañcāyatanakammaṭṭhāne vitthārakathā.",
  "anya-e0101n0:2008": "Ākiñcaññāyatanakathā",
  "anya-e0101n0:2009_0": "283. Ākiñcaññāyatanaṃ bhāvetukāmena pana pañcahākārehi viññāṇañcāyatanasamāpattiyaṃ",
  "anya-e0101n0:2009_1": "ciṇṇavasībhāvena “āsannaākāsānañcāyatanapaccatthikā ayaṃ samāpatti, no ca ākiñcaññāyatanamiva",
  "anya-e0101n0:2009_2": "santā”ti viññāṇañcāyatane ādīnavaṃ disvā tattha nikantiṃ pariyādāya ākiñcaññāyatanaṃ",
  "anya-e0101n0:2009_3": "santato manasikaritvā tasseva viññāṇañcāyatanārammaṇabhūtassa ākāsānañcāyatanaviññāṇassa",
  "anya-e0101n0:2009_4": "abhāvo suññatā vivittākāro manasikātabbo. Kathaṃ? Taṃ viññāṇaṃ amanasikaritvā “natthi",
  "anya-e0101n0:2009_5": "natthī”ti vā, “suññaṃ suñña”nti vā, “vivittaṃ vivitta”nti vā punappunaṃ āvajjitabbaṃ,",
  "anya-e0101n0:2009_6": "manasikātabbaṃ, paccavekkhitabbaṃ, takkāhataṃ vitakkāhataṃ kātabbaṃ.",
  "anya-e0101n0:2010_0": "Tassevaṃ tasmiṃ nimitte cittaṃ cārentassa nīvaraṇāni vikkhambhanti, sati santiṭṭhati,",
  "anya-e0101n0:2010_1": "upacārena cittaṃ samādhiyati. So taṃ nimittaṃ punappunaṃ āsevati, bhāveti, bahulīkaroti.",
  "anya-e0101n0:2010_2": "Tassevaṃ karoto ākāse phuṭe mahaggataviññāṇe viññāṇañcāyatanaṃ viya tasseva ākāsaṃ",
  "anya-e0101n0:2010_3": "pharitvā pavattassa mahaggataviññāṇassa suññavivittanatthibhāve ākiñcaññāyatanacittaṃ",
  "anya-e0101n0:2010_4": "appeti. Etthāpi ca appanānayo vuttanayeneva veditabbo.",
  "anya-e0101n0:2011_0": "Ayaṃ pana viseso, tasmiṃ hi appanācitte uppanne so bhikkhu yathā nāma puriso maṇḍalamāḷādīsu",
  "anya-e0101n0:2011_1": "kenacideva karaṇīyena sannipatitaṃ bhikkhusaṅghaṃ disvā katthaci gantvā sannipātakiccāvasāneva",
  "anya-e0101n0:2011_2": "uṭṭhāya pakkantesu bhikkhūsu āgantvā dvāre ṭhatvā puna taṃ ṭhānaṃ olokento suññameva",
  "anya-e0101n0:2011_3": "passati, vivittameva passati. Nāssa evaṃ hoti “ettakā nāma bhikkhū kālaṅkatā vā disāpakkantā",
  "anya-e0101n0:2011_4": "vā”ti, atha kho suññamidaṃ vivittanti natthibhāvameva passati, evameva pubbe ākāse",
  "anya-e0101n0:2011_5": "pavattitaviññāṇaṃ viññāṇañcāyatanajjhānacakkhunā passanto viharitvā “natthi natthī”tiādinā",
  "anya-e0101n0:2011_6": "parikammamanasikārena antarahite tasmiṃ viññāṇe tassa apagamasaṅkhātaṃ abhāvameva",
  "anya-e0101n0:2011_7": "passanto viharati. Ettāvatā cesa “sabbaso viññāṇañcāyatanaṃ samatikkamma natthi kiñcīti",
  "anya-e0101n0:2011_8": "ākiñcaññāyatanaṃ upasampajja viharatī”ti vuccati.",
  "anya-e0101n0:2012_0": "284. Idhāpi sabbasoti idaṃ vuttanayameva. Viññāṇañcāyatananti etthāpi ca pubbe vuttanayeneva",
  "anya-e0101n0:2012_1": "jhānampi viññāṇañcāyatanaṃ ārammaṇampi. Ārammaṇampi hi purimanayeneva viññāṇañcañca",
  "anya-e0101n0:2012_2": "taṃ dutiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena",
  "anya-e0101n0:2012_3": "āyatanañcāti viññāṇañcāyatanaṃ. Tathā viññāṇañcañca taṃ tasseva jhānassa sañjātihetuttā",
  "anya-e0101n0:2012_4": "“kambojā assānaṃ āyatana”ntiādīni viya sañjātidesaṭṭhena āyatanañcātipi viññāṇañcāyatanaṃ.",
  "anya-e0101n0:2012_5": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca",
  "anya-e0101n0:2012_6": "samatikkamitvāva yasmā idaṃ ākiñcaññāyatanaṃ upasampajja vihātabbaṃ, tasmā ubhayampetaṃ",
  "anya-e0101n0:2012_7": "ekajjhaṃ katvā viññāṇañcāyatanaṃ samatikkammāti idaṃ vuttanti veditabbaṃ.",
  "anya-e0101n0:2013_0": "Natthi kiñcīti natthi natthi, suññaṃ suññaṃ, vivittaṃ vivittanti evaṃ manasikarontoti",
  "anya-e0101n0:2013_1": "vuttaṃ hoti. Yampi vibhaṅge vuttaṃ “natthi kiñcīti taññeva viññāṇaṃ abhāveti vibhāveti",
  "anya-e0101n0:2013_2": "antaradhāpeti natthi kiñcīti passati, tena vuccati natthi kiñcī”ti, taṃ kiñcāpi khayato",
  "anya-e0101n0:2013_3": "sammasanaṃ viya vuttaṃ, atha khvassa evameva attho daṭṭhabbo. Tañhi viññāṇaṃ anāvajjento",
  "anya-e0101n0:2013_4": "amanasikaronto apaccavekkhanto kevalamassa natthibhāvaṃ suññabhāvaṃ vivittabhāvameva",
  "anya-e0101n0:2013_5": "manasikaronto abhāveti vibhāveti antaradhāpetīti vuccati, na aññathāti.",
  "anya-e0101n0:2014_0": "Ākiñcaññāyatanaṃ upasampajja viharatīti ettha pana nāssa kiñcananti akiñcanaṃ, antamaso",
  "anya-e0101n0:2014_1": "bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ,",
  "anya-e0101n0:2014_2": "ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ adhiṭṭhānaṭṭhena",
  "anya-e0101n0:2014_3": "āyatanamassa jhānassa devānaṃ devāyatanamivāti ākiñcaññāyatanaṃ. Sesaṃ purimasadisamevāti.",
  "anya-e0101n0:2015": "Ayaṃ ākiñcaññāyatanakammaṭṭhāne vitthārakathā.",
  "anya-e0101n0:2016": "Nevasaññānāsaññāyatanakathā",
  "anya-e0101n0:2017_0": "285. Nevasaññānāsaññāyatanaṃ bhāvetukāmena pana pañcahākārehi ākiñcaññāyatanasamāpattiyaṃ",
  "anya-e0101n0:2017_1": "ciṇṇavasībhāvena “āsannaviññāṇañcāyatanapaccatthikā ayaṃ samāpatti, no ca nevasaññānāsaññāyatanaṃ",
  "anya-e0101n0:2017_2": "viya santā”ti vā “saññā rogo, saññā gaṇḍo, saññā sallaṃ, etaṃ santaṃ, etaṃ paṇītaṃ",
  "anya-e0101n0:2017_3": "yadidaṃ nevasaññānāsaññā”ti vā evaṃ ākiñcaññāyatane ādīnavaṃ, upari ānisaṃsañca disvā",
  "anya-e0101n0:2017_4": "ākiñcaññāyatane nikantiṃ pariyādāya nevasaññānāsaññāyatanaṃ santato manasikaritvā",
  "anya-e0101n0:2017_5": "“sāva abhāvaṃ ārammaṇaṃ katvā pavattitā ākiñcaññāyatanasamāpatti santā santā”ti punappunaṃ",
  "anya-e0101n0:2017_6": "āvajjitabbā, manasikātabbā, paccavekkhitabbā, takkāhatā vitakkāhatā kātabbā.",
  "anya-e0101n0:2018_0": "Tassevaṃ tasmiṃ nimitte punappunaṃ mānasaṃ cārentassa nīvaraṇāni vikkhambhanti, sati",
  "anya-e0101n0:2018_1": "santiṭṭhati, upacārena cittaṃ samādhiyati. So taṃ nimittaṃ punappunaṃ āsevati, bhāveti,",
  "anya-e0101n0:2018_2": "bahulīkaroti. Tassevaṃ karoto viññāṇāpagame ākiñcaññāyatanaṃ viya ākiñcaññāyatanasamāpattisaṅkhātesu",
  "anya-e0101n0:2018_3": "catūsu khandhesu nevasaññānāsaññāyatanacittaṃ appeti. Appanānayo panettha vuttanayeneva",
  "anya-e0101n0:2018_4": "veditabbo. Ettāvatā cesa “sabbaso ākiñcaññāyatanaṃ samatikkamma nevasaññānāsaññāyatanaṃ",
  "anya-e0101n0:2018_5": "upasampajja viharatī”ti vuccati.",
  "anya-e0101n0:2019_0": "286. Idhāpi sabbasoti idaṃ vuttanayameva. Ākiñcaññāyatanaṃ samatikkammāti etthāpi",
  "anya-e0101n0:2019_1": "pubbe vuttanayeneva jhānampi ākiñcaññāyatanaṃ ārammaṇampi. Ārammaṇampi hi purimanayeneva",
  "anya-e0101n0:2019_2": "ākiñcaññañca taṃ tatiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena",
  "anya-e0101n0:2019_3": "āyatanañcāti ākiñcaññāyatanaṃ. Tathā ākiñcaññañca taṃ tasseva jhānassa sañjātihetuttā",
  "anya-e0101n0:2019_4": "kambojā assānaṃ āyatanantiādīni viya sañjātidesaṭṭhena āyatanañcātipi ākiñcaññāyatanaṃ.",
  "anya-e0101n0:2019_5": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca",
  "anya-e0101n0:2019_6": "samatikkamitvāva yasmā idaṃ nevasaññānāsaññāyatanaṃ upasampajja vihātabbaṃ, tasmā",
  "anya-e0101n0:2019_7": "ubhayampetaṃ ekajjhaṃ katvā ākiñcaññāyatanaṃ samatikkammāti idaṃ vuttanti veditabbaṃ.",
  "anya-e0101n0:2020_0": "Nevasaññānāsaññāyatananti ettha pana yāya saññāya bhāvato taṃ nevasaññānāsaññāyatananti",
  "anya-e0101n0:2020_1": "vuccati. Yathā paṭipannassa sā saññā hoti, taṃ tāva dassetuṃ vibhaṅge “nevasaññīnāsaññī”ti",
  "anya-e0101n0:2020_2": "uddharitvā “taññeva ākiñcaññāyatanaṃ santato manasi karoti, saṅkhārāvasesasamāpattiṃ",
  "anya-e0101n0:2020_3": "bhāveti, tena vuccati nevasaññīnāsaññī”ti vuttaṃ. Tattha santato manasi karotīti",
  "anya-e0101n0:2020_4": "“santā vatāyaṃ samāpatti, yatra hi nāma natthibhāvampi ārammaṇaṃ karitvā ṭhassatī”ti",
  "anya-e0101n0:2020_5": "evaṃ santārammaṇatāya taṃ santāti manasi karoti.",
  "anya-e0101n0:2021_0": "Santato ce manasi karoti, kathaṃ samatikkamo hotīti? Asamāpajjitukāmatāya. So hi",
  "anya-e0101n0:2021_1": "kiñcāpi taṃ santato manasi karoti, atha khvassa “ahametaṃ āvajjissāmi, samāpajjissāmi,",
  "anya-e0101n0:2021_2": "adhiṭṭhahissāmi, vuṭṭhahissāmi, paccavekkhissāmī”ti esa ābhogo samannāhāro manasikāro",
  "anya-e0101n0:2021_3": "na hoti. Kasmā? Ākiñcaññāyatanato nevasaññānāsaññāyatanassa santatarapaṇītataratāya.",
  "anya-e0101n0:2022_0": "Yathā hi rājā mahacca rājānubhāvena hatthikkhandhavaragato nagaravīthiyaṃ vicaranto",
  "anya-e0101n0:2022_1": "dantakārādayo sippike ekaṃ vatthaṃ daḷhaṃ nivāsetvā ekena sīsaṃ veṭhetvā dantacuṇṇādīhi",
  "anya-e0101n0:2022_2": "samokiṇṇagatte anekāni dantavikatiādīni sippāni karonte disvā “aho vata re chekā",
  "anya-e0101n0:2022_3": "ācariyā īdisānipi nāma sippāni karissantī”ti evaṃ tesaṃ chekatāya tussati, na cassa",
  "anya-e0101n0:2022_4": "evaṃ hoti “aho vatāhaṃ rajjaṃ pahāya evarūpo sippiko bhaveyya”nti. Taṃ kissa hetu?",
  "anya-e0101n0:2022_5": "Rajjasiriyā mahānisaṃsatāya. So sippino samatikkamitvāva gacchati. Evameva esa kiñcāpi",
  "anya-e0101n0:2022_6": "taṃ samāpattiṃ santato manasi karoti, atha khvassa “ahametaṃ samāpattiṃ āvajjissāmi,",
  "anya-e0101n0:2022_7": "samāpajjissāmi, adhiṭṭhahissāmi, vuṭṭhahissāmi, paccavekkhissāmī”ti neva esa ābhogo",
  "anya-e0101n0:2022_8": "samannāhāro manasikāro hoti.",
  "anya-e0101n0:2023_0": "So taṃ santato manasikaronto pubbe vuttanayena taṃ paramasukhumaṃ appanāppattaṃ saññaṃ",
  "anya-e0101n0:2023_1": "pāpuṇāti, yāya nevasaññīnāsaññī nāma hoti, saṅkhārāvasesasamāpattiṃ bhāvetīti vuccati.",
  "anya-e0101n0:2023_2": "Saṅkhārāvasesasamāpattinti accantasukhumabhāvappattasaṅkhāraṃ catutthāruppasamāpattiṃ.",
  "anya-e0101n0:2024_0": "287. Idāni yaṃ taṃ evamadhigatāya saññāya vasena nevasaññānāsaññāyatananti vuccati,",
  "anya-e0101n0:2024_1": "taṃ atthato dassetuṃ “nevasaññānāsaññāyatananti nevasaññānāsaññāyatanaṃ samāpannassa",
  "anya-e0101n0:2024_2": "vā upapannassa vā diṭṭhadhammasukhavihārissa vā cittacetasikā dhammā”ti vuttaṃ. Tesu",
  "anya-e0101n0:2024_3": "idha samāpannassa cittacetasikā dhammā adhippetā. Vacanattho panettha oḷārikāya saññāya",
  "anya-e0101n0:2024_4": "abhāvato sukhumāya ca bhāvato nevassa sasampayuttadhammassa jhānassa saññā nāsaññanti",
  "anya-e0101n0:2024_5": "nevasaññānāsaññaṃ. Nevasaññānāsaññañca taṃ manāyatanadhammāyatanapariyāpannattā āyatanañcāti",
  "anya-e0101n0:2024_6": "nevasaññānāsaññāyatanaṃ. Atha vā yāyamettha saññā, sā paṭusaññākiccaṃ kātuṃ asamatthatāya",
  "anya-e0101n0:2024_7": "nevasaññā, saṅkhārāvasesasukhumabhāvena vijjamānattā nāsaññāti nevasaññānāsaññā.",
  "anya-e0101n0:2024_8": "Nevasaññānāsaññā ca sā sesadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ.",
  "anya-e0101n0:2025_0": "Na kevalañcettha saññāva edisī, atha kho vedanāpi nevavedanānāvedanā, cittampi nevacittaṃnācittaṃ,",
  "anya-e0101n0:2025_1": "phassopi nevaphassonāphasso. Esa nayo sesasampayuttadhammesu. Saññāsīsena panāyaṃ",
  "anya-e0101n0:2025_2": "desanā katāti veditabbā. Pattamakkhanatelappabhutīhi ca upamāhi esa attho vibhāvetabbo.",
  "anya-e0101n0:2026_0": "Sāmaṇero kira telena pattaṃ makkhetvā ṭhapesi, taṃ yāgupānakāle thero pattamāharāti",
  "anya-e0101n0:2026_1": "āha. So “patte telamatthi, bhante”ti āha. Tato “āhara, sāmaṇera, telaṃ, nāḷiṃ pūressāmī”ti",
  "anya-e0101n0:2026_2": "vutte “natthi, bhante, tela”nti āha. Tattha yathā antovutthattā yāguyā saddhiṃ akappiyaṭṭhena",
  "anya-e0101n0:2026_3": "“telamatthī”ti hoti. Nāḷipūraṇādīnaṃ vasena “natthī”ti hoti. Evaṃ sāpi saññā paṭusaññākiccaṃ",
  "anya-e0101n0:2026_4": "kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññā hoti.",
  "anya-e0101n0:2027_0": "Kiṃ panettha saññākiccanti? Ārammaṇasañjānanañceva vipassanāya ca visayabhāvaṃ upagantvā",
  "anya-e0101n0:2027_1": "nibbidājananaṃ. Dahanakiccamiva hi sukhodake tejodhātu sañjānanakiccaṃ pesā paṭuṃ",
  "anya-e0101n0:2027_2": "kātuṃ na sakkoti. Sesasamāpattīsu saññā viya vipassanāya visayabhāvaṃ upagantvā nibbidājananampi",
  "anya-e0101n0:2027_3": "kātuṃ na sakkoti. Aññesu hi khandhesu akatābhiniveso bhikkhu nevasaññānāsaññāyatanakkhandhe",
  "anya-e0101n0:2027_4": "sammasitvā nibbidaṃ pattuṃ samattho nāma natthi apica āyasmā sāriputto. Pakativipassako",
  "anya-e0101n0:2027_5": "pana mahāpañño sāriputtasadisova sakkuṇeyya. Sopi “evaṃ kirime dhammā ahutvā sambhonti,",
  "anya-e0101n0:2027_6": "hutvā paṭiventī”ti evaṃ kalāpasammasanavaseneva, no anupadadhammavipassanāvasena.",
  "anya-e0101n0:2027_7": "Evaṃ sukhumattaṃ gatā esā samāpatti.",
  "anya-e0101n0:2028_0": "Yathā ca pattamakkhanatelūpamāya, evaṃ maggudakūpamāyapi ayamattho vibhāvetabbo.",
  "anya-e0101n0:2028_1": "Maggappaṭipannassa kira therassa purato gacchanto sāmaṇero thokaṃ udakaṃ disvā “udakaṃ,",
  "anya-e0101n0:2028_2": "bhante, upāhanā omuñcathā”ti āha. Tato therena “sace udakamatthi, āhara nhānasāṭikaṃ,",
  "anya-e0101n0:2028_3": "nhāyissāmā”ti vutte “natthi, bhante”ti āha. Tattha yathā upāhanatemanamattaṭṭhena",
  "anya-e0101n0:2028_4": "“udakamatthī”ti hoti, nhāyanaṭṭhena “natthī”ti hoti. Evampi sā paṭusaññākiccaṃ kātuṃ",
  "anya-e0101n0:2028_5": "asamatthatāya nevasaññā, saṅkhārāvasesasukhumabhāvena vijjamānattā nāsaññā hoti.",
  "anya-e0101n0:2029": "Na kevalañca etāheva, aññāhipi anurūpāhi upamāhi esa attho vibhāvetabbo. Upasampajja viharatīti idaṃ vuttanayamevāti.",
  "anya-e0101n0:2030": "Ayaṃ nevasaññānāsaññāyatanakammaṭṭhāne vitthārakathā.",
  "anya-e0101n0:2031": "Pakiṇṇakakathā",
  "anya-e0101n0:2032": "288. Asadisarūpo nātho, āruppaṃ yaṃ catubbidhaṃ āha.",
  "anya-e0101n0:2033": "Taṃ iti ñatvā tasmiṃ, pakiṇṇakakathāpi viññeyyā.",
  "anya-e0101n0:2034": "289. Āruppasamāpattiyo hi –",
  "anya-e0101n0:2035": "Ārammaṇātikkamato, catassopi bhavantimā;",
  "anya-e0101n0:2036": "Aṅgātikkamametāsaṃ, na icchanti vibhāvino.",
  "anya-e0101n0:2037_0": "Etāsu hi rūpanimittātikkamato paṭhamā, ākāsātikkamato dutiyā, ākāse pavattitaviññāṇātikkamato",
  "anya-e0101n0:2037_1": "tatiyā. Ākāse pavattitaviññāṇassa apagamātikkamato catutthīti sabbathā ārammaṇātikkamato",
  "anya-e0101n0:2037_2": "catassopi bhavantimā āruppasamāpattiyoti veditabbā. Aṅgātikkamaṃ pana etāsaṃ na icchanti",
  "anya-e0101n0:2037_3": "paṇḍitā. Na hi rūpāvacarasamāpattīsu viya etāsu aṅgātikkamo atthi. Sabbāsupi hi etāsu",
  "anya-e0101n0:2037_4": "upekkhā, cittekaggatāti dve eva jhānaṅgāni honti.",
  "anya-e0101n0:2038": "290. Evaṃ santepi –",
  "anya-e0101n0:2039": "Suppaṇītatarā honti, pacchimā pacchimā idha;",
  "anya-e0101n0:2040": "Upamā tattha viññeyyā, pāsādatalasāṭikā.",
  "anya-e0101n0:2041_0": "Yathā hi catubhūmikassa pāsādassa heṭṭhimatale dibbanaccagītavāditasurabhigandhamālābhojanasayanacchādanādivasena",
  "anya-e0101n0:2041_1": "paṇītā pañcakāmaguṇā paccupaṭṭhitā assu. Dutiye tato paṇītatarā. Tatiye tato paṇītatarā.",
  "anya-e0101n0:2041_2": "Catutthe sabbapaṇītatarā. Tattha kiñcāpi tāni cattāripi pāsādatalāneva, natthi nesaṃ",
  "anya-e0101n0:2041_3": "pāsādatalabhāvena viseso. Pañcakāmaguṇasamiddhavisesena pana heṭṭhimato heṭṭhimato",
  "anya-e0101n0:2041_4": "uparimaṃ uparimaṃ paṇītataraṃ hoti.",
  "anya-e0101n0:2042_0": "Yathā ca ekāya itthiyā kantitathūlasaṇhasaṇhatarasaṇhatamasuttānaṃ catupalatipaladvipalaekapalasāṭikā",
  "anya-e0101n0:2042_1": "assu āyāmena ca vitthārena ca samappamāṇā. Tattha kiñcāpi tā sāṭikā catassopi āyāmato",
  "anya-e0101n0:2042_2": "ca vitthārato ca samappamāṇā, natthi tāsaṃ pamāṇato viseso. Sukhasamphassasukhumabhāvamahagghabhāvehi",
  "anya-e0101n0:2042_3": "pana purimāya purimāya pacchimā pacchimā paṇītatarā honti, evameva kiñcāpi catūsu",
  "anya-e0101n0:2042_4": "etāsu upekkhā, cittekaggatāti etāni dveyeva aṅgāni honti, atha kho bhāvanāvisesena",
  "anya-e0101n0:2042_5": "tesaṃ aṅgāni paṇītapaṇītatarabhāvena suppaṇītatarā honti pacchimā pacchimā idhāti veditabbā.",
  "anya-e0101n0:2043": "291. Evaṃ anupubbena paṇītapaṇītā cetā –",
  "anya-e0101n0:2044": "Asucimhi maṇḍape laggo, eko tannissito paro;",
  "anya-e0101n0:2045": "Añño bahi anissāya, taṃ taṃ nissāya cāparo.",
  "anya-e0101n0:2046": "Ṭhito catūhi etehi, purisehi yathākkamaṃ;",
  "anya-e0101n0:2047": "Samānatāya ñātabbā, catassopi vibhāvinā.",
  "anya-e0101n0:2048_0": "Tatrāyamatthayojanā – asucimhi kira dese eko maṇḍapo, atheko puriso āgantvā taṃ asuciṃ",
  "anya-e0101n0:2048_1": "jigucchamāno taṃ maṇḍapaṃ hatthehi ālambitvā tattha laggo laggito viya aṭṭhāsi. Athāparo",
  "anya-e0101n0:2048_2": "āgantvā taṃ maṇḍape laggaṃ purisaṃ nissito. Athañño āgantvā cintesi “yo esa maṇḍapalaggo,",
  "anya-e0101n0:2048_3": "yo ca tannissito, ubhopete duṭṭhitā. Dhuvo ca nesaṃ maṇḍapapapāte pāto, handāhaṃ",
  "anya-e0101n0:2048_4": "bahiyeva tiṭṭhāmī”ti. So tannissitaṃ anissāya bahiyeva aṭṭhāsi. Athāparo āgantvā",
  "anya-e0101n0:2048_5": "maṇḍapalaggassa ca tannissitassa ca akhemabhāvaṃ cintetvā bahiṭṭhitañca suṭṭhitoti",
  "anya-e0101n0:2048_6": "mantvā taṃ nissāya aṭṭhāsi. Tattha asucimhi dese maṇḍapo viya kasiṇugghāṭimākāsaṃ",
  "anya-e0101n0:2048_7": "daṭṭhabbaṃ, asucijigucchāya maṇḍapalaggo puriso viya rūpanimittajigucchāya ākāsārammaṇaṃ",
  "anya-e0101n0:2048_8": "ākāsānañcāyatanaṃ, maṇḍapalaggaṃ purisaṃ nissito viya ākāsārammaṇaṃ ākāsānañcāyatanaṃ",
  "anya-e0101n0:2048_9": "ārabbha pavattaṃ viññāṇañcāyatanaṃ, tesaṃ dvinnampi akhemabhāvaṃ cintetvā anissāya",
  "anya-e0101n0:2048_10": "taṃ maṇḍapalaggaṃ bahiṭṭhito viya ākāsānañcāyatanaṃ ārammaṇaṃ akatvā tadabhāvārammaṇaṃ",
  "anya-e0101n0:2048_11": "ākiñcaññāyatanaṃ, maṇḍapalaggassa tannissitassa ca akhemataṃ cintetvā bahiṭṭhitañca",
  "anya-e0101n0:2048_12": "suṭṭhitoti mantvā taṃ nissāya ṭhito viya viññāṇābhāvasaṅkhāte bahipadese ṭhitaṃ ākiñcaññāyatanaṃ",
  "anya-e0101n0:2048_13": "ārabbha pavattaṃ nevasaññānāsaññāyatanaṃ daṭṭhabbaṃ.",
  "anya-e0101n0:2049": "292. Evaṃ pavattamānañca –",
  "anya-e0101n0:2050": "Ārammaṇaṃ karoteva, aññābhāvena taṃ idaṃ;",
  "anya-e0101n0:2051": "Diṭṭhadosampi rājānaṃ, vuttihetu jano yathā.",
  "anya-e0101n0:2052_0": "Idañhi nevasaññānāsaññāyatanaṃ “āsannaviññāṇañcāyatanapaccatthikā ayaṃ samāpattī”ti",
  "anya-e0101n0:2052_1": "evaṃ diṭṭhadosampi taṃ ākiñcaññāyatanaṃ aññassa ārammaṇassa abhāvā ārammaṇaṃ karoteva.",
  "anya-e0101n0:2052_2": "Yathā kiṃ? Diṭṭhadosampi rājānaṃ vuttihetu yathā jano. Yathā hi asaṃyataṃ pharusakāyavacīmanosamācāraṃ",
  "anya-e0101n0:2052_3": "kañci sabbadisampatiṃ rājānaṃ “pharusasamācāro aya”nti evaṃ diṭṭhadosampi aññattha",
  "anya-e0101n0:2052_4": "vuttiṃ alabhamāno jano vuttihetu nissāya vattati, evaṃ diṭṭhadosampi taṃ ākiñcaññāyatanaṃ",
  "anya-e0101n0:2052_5": "aññaṃ ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva.",
  "anya-e0101n0:2053": "293. Evaṃ kurumānañca –",
  "anya-e0101n0:2054": "Āruḷho dīghanisseṇiṃ, yathā nisseṇibāhukaṃ;",
  "anya-e0101n0:2055": "Pabbataggañca āruḷho, yathā pabbatamatthakaṃ.",
  "anya-e0101n0:2056": "Yathā vā girimārūḷho, attanoyeva jaṇṇukaṃ;",
  "anya-e0101n0:2057": "Olubbhati tathevetaṃ, jhānamolubbha vattatīti.",
  "anya-e0101n0:2058": "Iti sādhujanapāmojjatthāya kate visuddhimagge",
  "anya-e0101n0:2059": "Samādhibhāvanādhikāre",
  "anya-e0101n0:2060": "Āruppaniddeso nāma",
  "anya-e0101n0:2061": "Dasamo paricchedo.",
  "anya-e0101n0:2062": "11. Samādhiniddeso",
  "anya-e0101n0:2063": "Āhārepaṭikkūlabhāvanā",
  "anya-e0101n0:2064_0": "294. Idāni āruppānantaraṃ ekā saññāti evaṃ uddiṭṭhāya āhāre paṭikkūlasaññāya bhāvanāniddeso",
  "anya-e0101n0:2064_1": "anuppatto. Tattha āharatīti āhāro. So catubbidho kabaḷīkārāhāro, phassāhāro, manosañcetanāhāro, viññāṇāhāroti.",
  "anya-e0101n0:2065_0": "Ko panettha kimāharatīti? Kabaḷīkārāhāro ojaṭṭhamakaṃ rūpaṃ āharati. Phassāhāro tisso",
  "anya-e0101n0:2065_1": "vedanā āharati. Manosañcetanāhāro tīsu bhavesu paṭisandhiṃ āharati. Viññāṇāhāro paṭisandhikkhaṇe nāmarūpaṃ āharati.",
  "anya-e0101n0:2066_0": "Tesu kabaḷīkārāhāre nikantibhayaṃ. Phassāhāre upagamanabhayaṃ. Manosañcetanāhāre",
  "anya-e0101n0:2066_1": "upapattibhayaṃ. Viññāṇāhāre paṭisandhibhayaṃ. Evaṃ sappaṭibhayesu ca tesu kabaḷīkārāhāro",
  "anya-e0101n0:2066_2": "puttamaṃsūpamena dīpetabbo. Phassāhāro niccammagāvūpamena. Manosañcetanāhāro aṅgārakāsūpamena.",
  "anya-e0101n0:2066_3": "Viññāṇāhāro sattisatūpamenāti. Imesu pana catūsu āhāresu asitapītakhāyitasāyitappabhedo",
  "anya-e0101n0:2066_4": "kabaḷīkāro āhārova imasmiṃ atthe āhāroti adhippeto. Tasmiṃ āhāre paṭikkūlākāraggahaṇavasena",
  "anya-e0101n0:2066_5": "uppannā saññā āhāre paṭikkūlasaññā.",
  "anya-e0101n0:2067_0": "Taṃ āhāre paṭikkūlasaññaṃ bhāvetukāmena kammaṭṭhānaṃ uggahetvā uggahato ekapadampi",
  "anya-e0101n0:2067_1": "avirajjhantena rahogatena paṭisallīnena asitapītakhāyitasāyitappabhede kabaḷīkārāhāre",
  "anya-e0101n0:2067_2": "dasahākārehi paṭikkūlatā paccavekkhitabbā. Seyyathidaṃ, gamanato, pariyesanato, paribhogato,",
  "anya-e0101n0:2067_3": "āsayato, nidhānato, aparipakkato, paripakkato, phalato, nissandato, sammakkhanatoti.",
  "anya-e0101n0:2068_0": "295. Tattha gamanatoti evaṃ mahānubhāve nāma sāsane pabbajitena sakalarattiṃ buddhavacanasajjhāyaṃ",
  "anya-e0101n0:2068_1": "vā samaṇadhammaṃ vā katvā kālasseva vuṭṭhāya cetiyaṅgaṇabodhiyaṅgaṇavattaṃ katvā",
  "anya-e0101n0:2068_2": "pānīyaṃ paribhojanīyaṃ upaṭṭhapetvā pariveṇaṃ sammajjitvā sarīraṃ paṭijaggitvā āsanamārūyha",
  "anya-e0101n0:2068_3": "vīsatiṃsa vāre kammaṭṭhānaṃ manasikaritvā uṭṭhāya pattacīvaraṃ gahetvā nijanasambādhāni",
  "anya-e0101n0:2068_4": "pavivekasukhāni chāyūdakasampannāni sucīni sītalāni ramaṇīyabhūmibhāgāni tapovanāni",
  "anya-e0101n0:2068_5": "pahāya ariyaṃ vivekaratiṃ anapekkhitvā susānābhimukhena siṅgālena viya āhāratthāya",
  "anya-e0101n0:2068_6": "gāmābhimukhena gantabbaṃ.",
  "anya-e0101n0:2069_0": "Evaṃ gacchatā ca mañcamhā vā pīṭhamhā vā otaraṇato paṭṭhāya pādarajagharagolikavaccādisamparikiṇṇaṃ",
  "anya-e0101n0:2069_1": "paccattharaṇaṃ akkamitabbaṃ hoti. Tato appekadā mūsikajatukavaccādīhi upahatattā",
  "anya-e0101n0:2069_2": "antogabbhato paṭikkūlataraṃ pamukhaṃ daṭṭhabbaṃ hoti. Tato ulūkapārāvatādivaccasammakkhitattā",
  "anya-e0101n0:2069_3": "uparimatalato paṭikkūlataraṃ heṭṭhimatalaṃ. Tato kadāci kadāci vāteritehi purāṇatiṇapaṇṇehi",
  "anya-e0101n0:2069_4": "gilānasāmaṇerānaṃ muttakarīsakheḷasiṅghāṇikāhi vassakāle udakacikkhallādīhi ca saṃkiliṭṭhattā",
  "anya-e0101n0:2069_5": "heṭṭhimatalato paṭikkūlataraṃ pariveṇaṃ. Pariveṇato paṭikkūlatarā vihāraracchā daṭṭhabbā hoti.",
  "anya-e0101n0:2070_0": "Anupubbena pana bodhiñca cetiyañca vanditvā vitakkamāḷake ṭhitena muttarāsisadisaṃ",
  "anya-e0101n0:2070_1": "cetiyaṃ morapiñchakalāpamanoharaṃ bodhiṃ devavimānasampattisassirīkaṃ senāsanañca",
  "anya-e0101n0:2070_2": "anapaloketvā evarūpaṃ nāma ramaṇīyaṃ padesaṃ piṭṭhito katvā āhārahetu gantabbaṃ bhavissatīti",
  "anya-e0101n0:2070_3": "pakkamitvā gāmamaggaṃ paṭipannena khāṇukaṇṭakamaggopi udakavegabhinnavisamamaggopi daṭṭhabbo hoti.",
  "anya-e0101n0:2071_0": "Tato gaṇḍaṃ paṭicchādentena viya nivāsanaṃ nivāsetvā vaṇacoḷakaṃ bandhantena viya",
  "anya-e0101n0:2071_1": "kāyabandhanaṃ bandhitvā aṭṭhisaṅghātaṃ paṭicchādentena viya cīvaraṃ pārupitvā bhesajjakapālaṃ",
  "anya-e0101n0:2071_2": "nīharantena viya pattaṃ nīharitvā gāmadvārasamīpaṃ pāpuṇantena hatthikuṇapaassakuṇapagokuṇapamahiṃsakuṇapamanussakuṇapaahikuṇapakukkurakuṇapānipi",
  "anya-e0101n0:2071_3": "daṭṭhabbāni bhavanti. Na kevalañca daṭṭhabbāni, gandhopi nesaṃ ghānaṃ paṭihanamāno",
  "anya-e0101n0:2071_4": "adhivāsetabbo hoti. Tato gāmadvāre ṭhatvā caṇḍahatthiassādiparissayaparivajjanatthaṃ",
  "anya-e0101n0:2071_5": "gāmaracchā oloketabbā honti.",
  "anya-e0101n0:2072_0": "Iccetaṃ paccattharaṇādianekakuṇapapariyosānaṃ paṭikkūlaṃ āhārahetu akkamitabbañca",
  "anya-e0101n0:2072_1": "daṭṭhabbañca ghāyitabbañca hoti. Aho vata bho paṭikkūlo āhāroti evaṃ gamanato paṭikkūlatā paccavekkhitabbā.",
  "anya-e0101n0:2073_0": "296. Kathaṃ pariyesanato? Evaṃ gamanapaṭikkūlaṃ adhivāsetvāpi gāmaṃ paviṭṭhena saṅghāṭipārutena",
  "anya-e0101n0:2073_1": "kapaṇamanussena viya kapālahatthena gharapaṭipāṭiyā gāmavīthīsu caritabbaṃ hoti.",
  "anya-e0101n0:2073_2": "Yattha vassakāle akkantaakkantaṭṭhāne yāva piṇḍikamaṃsāpi udakacikkhalle pādā pavisanti,",
  "anya-e0101n0:2073_3": "ekena hatthena pattaṃ gahetabbaṃ hoti, ekena cīvaraṃ ukkhipitabbaṃ. Gimhakāle vātavegena",
  "anya-e0101n0:2073_4": "samuṭṭhitehi paṃsutiṇarajehi okiṇṇasarīrena caritabbaṃ. Taṃ taṃ gehadvāraṃ patvā",
  "anya-e0101n0:2073_5": "macchadhovanamaṃsadhovanataṇḍuladhovanakheḷasiṅghāṇikasunakhasūkaravaccādīhi sammissāni",
  "anya-e0101n0:2073_6": "kimikulākulāni nīlamakkhikaparikiṇṇāni oḷigallāni ceva candanikaṭṭhānāni ca daṭṭhabbāni",
  "anya-e0101n0:2073_7": "honti akkamitabbānipi. Yato tā makkhikā uṭṭhahitvā saṅghāṭiyampi pattepi sīsepi nilīyanti.",
  "anya-e0101n0:2074_0": "Gharaṃ paviṭṭhassāpi keci denti, keci na denti. Dadamānāpi ekacce hiyyo pakkabhattampi",
  "anya-e0101n0:2074_1": "purāṇakhajjakampi pūtikummāsapūpādīnipi dadanti. Adadamānāpi kecideva “aticchatha,",
  "anya-e0101n0:2074_2": "bhante”ti vadanti, keci pana apassamānā viya tuṇhī honti, keci aññena mukhaṃ karonti,",
  "anya-e0101n0:2074_3": "keci “gaccha, re muṇḍakā”tiādīhi pharusavācāhi samudācaranti. Evaṃ kapaṇamanussena",
  "anya-e0101n0:2074_4": "viya gāme piṇḍāya caritvā nikkhamitabbanti.",
  "anya-e0101n0:2075_0": "Iccetaṃ gāmappavesanato paṭṭhāya yāva nikkhamanā udakacikkhallādipaṭikkūlaṃ āhārahetu",
  "anya-e0101n0:2075_1": "akkamitabbañceva daṭṭhabbañca adhivāsetabbañca hoti. Aho vata bho paṭikkūlo āhāroti",
  "anya-e0101n0:2075_2": "evaṃ pariyesanato paṭikkūlatā paccavekkhitabbā.",
  "anya-e0101n0:2076_0": "297. Kathaṃ paribhogato? Evaṃ pariyiṭṭhāhārena pana bahigāme phāsukaṭṭhāne sukhanisinnena",
  "anya-e0101n0:2076_1": "yāva tattha hatthaṃ na otāreti, tāva tathārūpaṃ garuṭṭhāniyaṃ bhikkhuṃ vā lajjimanussaṃ",
  "anya-e0101n0:2076_2": "vā disvā nimantetumpi sakkā hoti. Bhuñjitukāmatāya panettha hatthe otāritamatte “gaṇhathā”ti",
  "anya-e0101n0:2076_3": "vadantena lajjitabbaṃ hoti. Hatthaṃ pana otāretvā maddantassa pañcaṅgulianusārena",
  "anya-e0101n0:2076_4": "sedo paggharamāno sukkhathaddhabhattampi temento muduṃ karoti.",
  "anya-e0101n0:2077_0": "Atha tasmiṃ parimaddanamattenāpi sambhinnasobhe ālopaṃ katvā mukhe ṭhapite heṭṭhimadantā",
  "anya-e0101n0:2077_1": "udukkhalakiccaṃ sādhenti, uparimā musalakiccaṃ, jivhā hatthakiccaṃ. Taṃ tattha suvānadoṇiyaṃ",
  "anya-e0101n0:2077_2": "suvānapiṇḍamiva dantamusalehi koṭṭetvā jivhāya samparivattiyamānaṃ jivhāgge tanupasannakheḷo",
  "anya-e0101n0:2077_3": "makkheti, vemajjhato paṭṭhāya bahalakheḷo makkheti, dantakaṭṭhena asampattaṭṭhāne",
  "anya-e0101n0:2077_4": "dantagūthako makkheti. So evaṃ vicuṇṇitamakkhito taṅkhaṇaññeva antarahitavaṇṇagandhasaṅkhāraviseso",
  "anya-e0101n0:2077_5": "suvānadoṇiyaṃ ṭhitasuvānavamathu viya paramajegucchabhāvaṃ upagacchati. Evarūpopi",
  "anya-e0101n0:2077_6": "samāno cakkhussa āpāthaṃ atītattā ajjhoharitabbo hotīti evaṃ paribhogato paṭikkūlatā paccavekkhitabbā.",
  "anya-e0101n0:2078_0": "298. Kathaṃ āsayato? Evaṃ paribhogaṃ upagato ca panesa anto pavisamāno yasmā buddhapaccekabuddhānampi",
  "anya-e0101n0:2078_1": "raññopi cakkavattissa pittasemhapubbalohitāsayesu catūsu aññataro āsayo hotiyeva.",
  "anya-e0101n0:2078_2": "Mandapuññānaṃ pana cattāro āsayā honti. Tasmā yassa pittāsayo adhiko hoti, tassa",
  "anya-e0101n0:2078_3": "bahalamadhukatelamakkhito viya paramajeguccho hoti. Yassa semhāsayo adhiko hoti,",
  "anya-e0101n0:2078_4": "tassa nāgabalapaṇṇarasamakkhito viya. Yassa pubbāsayo adhiko hoti, tassa pūtitakkamakkhito",
  "anya-e0101n0:2078_5": "viya. Yassa lohitāsayo adhiko hoti, tassa rajanamakkhito viya paramajeguccho hotīti",
  "anya-e0101n0:2078_6": "evaṃ āsayato paṭikkūlatā paccavekkhitabbā.",
  "anya-e0101n0:2079_0": "299. Kathaṃ nidhānato? So imesu catūsu āsayesu aññatarena āsayena makkhito antoudaraṃ",
  "anya-e0101n0:2079_1": "pavisitvā neva suvaṇṇabhājane na maṇirajatādibhājanesu nidhānaṃ gacchati. Sace pana",
  "anya-e0101n0:2079_2": "dasavassikena ajjhohariyati dasa vassāni adhotavaccakūpasadise okāse patiṭṭhahati.",
  "anya-e0101n0:2079_3": "Sace vīsa, tiṃsa, cattālīsa, paññāsa, saṭṭhi, sattati, asīti, navutivassikena, sace",
  "anya-e0101n0:2079_4": "vassasatikena ajjhohariyati. Vassasataṃ adhotavaccakūpasadise okāse patiṭṭhahatīti",
  "anya-e0101n0:2079_5": "evaṃ nidhānato paṭikkūlatā paccavekkhitabbā.",
  "anya-e0101n0:2080_0": "300. Kathaṃ aparipakkato? So panāyamāhāro evarūpe okāse nidhānamupagato yāva aparipakko",
  "anya-e0101n0:2080_1": "hoti, tāva tasmiññeva yathāvuttappakāre paramandhakāratimise nānākuṇapagandhavāsitapavanavicarite",
  "anya-e0101n0:2080_2": "atiduggandhajegucche padese yathā nāma nidāghe akālameghena abhivuṭṭhamhi caṇḍālagāmadvāraāvāṭe",
  "anya-e0101n0:2080_3": "patitāni tiṇapaṇṇakilañjakhaṇḍaahikukkuramanussakuṇapādīni sūriyātapena santattāni",
  "anya-e0101n0:2080_4": "pheṇapupphuḷakācitāni tiṭṭhanti, evameva taṃdivasampi hiyyopi tato purime divasepi",
  "anya-e0101n0:2080_5": "ajjhohato sabbo ekato hutvā semhapaṭalapariyonaddho kāyaggisantāpakuthitakuthanasañjātapheṇapupphuḷakācito",
  "anya-e0101n0:2080_6": "paramajegucchabhāvaṃ upagantvā tiṭṭhatīti evaṃ aparipakkato paṭikkūlatā paccavekkhitabbā.",
  "anya-e0101n0:2081_0": "301. Kathaṃ paripakkato? So tattakāyagginā paripakko samāno na suvaṇṇarajatādidhātuyo",
  "anya-e0101n0:2081_1": "viya suvaṇṇarajatādibhāvaṃ upagacchati. Pheṇapupphuḷake pana muñcanto saṇhakaraṇiyaṃ",
  "anya-e0101n0:2081_2": "pisitvā nāḷike pakkhittapaṇḍumattikā viya karīsabhāvaṃ upagantvā pakkāsayaṃ, muttabhāvaṃ",
  "anya-e0101n0:2081_3": "upagantvā muttavatthiñca pūretīti evaṃ paripakkato paṭikkūlatā paccavekkhitabbā.",
  "anya-e0101n0:2082_0": "302. Kathaṃ phalato? Sammā paripaccamāno ca panāyaṃ kesalomanakhadantādīni nānākuṇapāni",
  "anya-e0101n0:2082_1": "nipphādeti asammāparipaccamāno daddukaṇḍukacchukuṭṭhakilāsasosakāsātisārappabhutīni",
  "anya-e0101n0:2082_2": "rogasatāni, idamassa phalanti evaṃ phalato paṭikkūlatā paccavekkhitabbā.",
  "anya-e0101n0:2083_0": "303. Kathaṃ nissandato? Ajjhohariyamāno cesa ekena dvārena pavisitvā nissandamāno",
  "anya-e0101n0:2083_1": "akkhimhā akkhigūthako kaṇṇamhā kaṇṇagūthakotiādinā pakārena anekehi dvārehi nissandati.",
  "anya-e0101n0:2083_2": "Ajjhoharaṇasamaye cesa mahāparivārenāpi ajjhohariyati. Nissandanasamaye pana uccārapassāvādibhāvaṃ",
  "anya-e0101n0:2083_3": "upagato ekakeneva nīhariyati. Paṭhamadivase ca naṃ paribhuñjanto haṭṭhapahaṭṭhopi",
  "anya-e0101n0:2083_4": "hoti udaggudaggo pītisomanassajāto. Dutiyadivase nissandento pihitanāsiko hoti vikuṇitamukho",
  "anya-e0101n0:2083_5": "jegucchī maṅkubhūto. Paṭhamadivase ca naṃ ratto giddho gadhito mucchitopi ajjhoharitvā",
  "anya-e0101n0:2083_6": "dutiyadivase ekarattivāsena viratto aṭṭīyamāno harāyamāno jigucchamāno nīharati. Tenāhu porāṇā –",
  "anya-e0101n0:2084": "“Annaṃ pānaṃ khādanīyaṃ, bhojanañca mahārahaṃ;",
  "anya-e0101n0:2085": "Ekadvārena pavisitvā, navadvārehi sandati.",
  "anya-e0101n0:2086": "“Annaṃ pānaṃ khādanīyaṃ, bhojanañca mahārahaṃ;",
  "anya-e0101n0:2087": "Bhuñjati saparivāro, nikkhāmento nilīyati.",
  "anya-e0101n0:2088": "“Annaṃ pānaṃ khādanīyaṃ, bhojanañca mahārahaṃ;",
  "anya-e0101n0:2089": "Bhuñjati abhinandanto, nikkhāmento jigucchati.",
  "anya-e0101n0:2090": "“Annaṃ pānaṃ khādanīyaṃ, bhojanañca mahārahaṃ;",
  "anya-e0101n0:2091": "Ekarattiparivāsā, sabbaṃ bhavati pūtika”nti.",
  "anya-e0101n0:2092": "Evaṃ nissandato paṭikkūlatā paccavekkhitabbā.",
  "anya-e0101n0:2093_0": "304. Kathaṃ sammakkhanato? Paribhogakālepi cesa hatthaoṭṭhajivhātālūni sammakkheti.",
  "anya-e0101n0:2093_1": "Tāni tena sammakkhitattā paṭikkūlāni honti, yāni dhotānipi gandhaharaṇatthaṃ punappunaṃ",
  "anya-e0101n0:2093_2": "dhovitabbāni honti. Paribhutto samāno yathā nāma odane paccamāne thusakaṇakuṇḍakādīni",
  "anya-e0101n0:2093_3": "uttaritvā ukkhalimukhavaṭṭipidhāniyo makkhanti, evameva sakalasarīrānugatena kāyagginā",
  "anya-e0101n0:2093_4": "pheṇuddehakaṃ paccitvā uttaramāno dante dantamalabhāvena sammakkheti. Jivhātāluppabhutīni",
  "anya-e0101n0:2093_5": "kheḷasemhādibhāvena, akkhikaṇṇanāsaadhomaggādike akkhigūthakakaṇṇagūthakasiṅghāṇikāmuttakarīsādibhāvena",
  "anya-e0101n0:2093_6": "sammakkheti. Yena sammakkhitāni imāni dvārāni divase divase dhoviyamānānipi neva",
  "anya-e0101n0:2093_7": "sucīni, na manoramāni honti. Yesu ekaccaṃ dhovitvā hattho puna udakena dhovitabbo",
  "anya-e0101n0:2093_8": "hoti. Ekaccaṃ dhovitvā dvattikkhattuṃ gomayenapi mattikāyapi gandhacuṇṇenapi dhovato",
  "anya-e0101n0:2093_9": "pāṭikulyatā vigacchatīti evaṃ sammakkhanato paṭikkūlatā paccavekkhitabbā.",
  "anya-e0101n0:2094_0": "305. Tassevaṃ dasahākārehi paṭikkūlataṃ paccavekkhato takkāhataṃ vitakkāhataṃ karontassa",
  "anya-e0101n0:2094_1": "paṭikkūlākāravasena kabaḷīkārāhāro pākaṭo hoti. So taṃ nimittaṃ punappunaṃ āsevati",
  "anya-e0101n0:2094_2": "bhāveti bahulīkaroti. Tassevaṃ karoto nīvaraṇāni vikkhambhanti. Kabaḷīkārāhārassa",
  "anya-e0101n0:2094_3": "sabhāvadhammatāya gambhīrattā appanaṃ appattena upacārasamādhinā cittaṃ samādhiyati.",
  "anya-e0101n0:2094_4": "Paṭikkūlākāraggahaṇavasena panettha saññā pākaṭā hoti. Tasmā imaṃ kammaṭṭhānaṃ āhāre",
  "anya-e0101n0:2094_5": "paṭikkūlasaññā icceva saṅkhaṃ gacchati.",
  "anya-e0101n0:2095_0": "Imañca pana āhāre paṭikkūlasaññaṃ anuyuttassa bhikkhuno rasataṇhāya cittaṃ patilīyati",
  "anya-e0101n0:2095_1": "patikuṭati pativaṭṭati. So kantāranittharaṇatthiko viya puttamaṃsaṃ vigatamado āhāraṃ",
  "anya-e0101n0:2095_2": "āhāreti yāvadeva dukkhassa nittharaṇatthāya. Athassa appakasireneva kabaḷīkārāhārapariññāmukhena",
  "anya-e0101n0:2095_3": "pañcakāmaguṇiko rāgo pariññaṃ gacchati. So pañcakāmaguṇapariññāmukhena rūpakkhandhaṃ",
  "anya-e0101n0:2095_4": "parijānāti. Aparipakkādipaṭikkūlabhāvavasena cassa kāyagatāsatibhāvanāpi pāripūriṃ",
  "anya-e0101n0:2095_5": "gacchati, asubhasaññāya anulomapaṭipadaṃ paṭipanno hoti. Imaṃ pana paṭipattiṃ nissāya",
  "anya-e0101n0:2095_6": "diṭṭheva dhamme amatapariyosānataṃ anabhisambhuṇanto sugatiparāyano hotīti.",
  "anya-e0101n0:2096": "Ayaṃ āhāre paṭikkūlasaññābhāvanāya vitthārakathā.",
  "anya-e0101n0:2097": "Catudhātuvavatthānabhāvanā",
  "anya-e0101n0:2098_0": "306. Idāni āhāre paṭikkūlasaññānantaraṃ ekaṃ vavatthānanti evaṃ uddiṭṭhassa catudhātuvavatthānassa",
  "anya-e0101n0:2098_1": "bhāvanāniddeso anuppatto. Tattha vavatthānanti sabhāvūpalakkhaṇavasena sanniṭṭhānaṃ,",
  "anya-e0101n0:2098_2": "catunnaṃ dhātūnaṃ vavatthānaṃ catudhātuvavatthānaṃ. Dhātumanasikāro, dhātukammaṭṭhānaṃ,",
  "anya-e0101n0:2098_3": "catudhātuvavatthānanti atthato ekaṃ. Tayidaṃ dvidhā āgataṃ saṅkhepato ca vitthārato",
  "anya-e0101n0:2098_4": "ca. Saṅkhepato mahāsatipaṭṭhāne āgataṃ. Vitthārato mahāhatthipadūpame rāhulovāde",
  "anya-e0101n0:2098_5": "dhātuvibhaṅge ca. Tañhi –",
  "anya-e0101n0:2099_0": "“Seyyathāpi, bhikkhave, dakkho goghātako vā goghātakantevāsī vā gāviṃ vadhitvā catumahāpathe",
  "anya-e0101n0:2099_1": "bilaso vibhajitvā nisinno assa, evameva kho, bhikkhave, bhikkhu imameva kāyaṃ yathāṭhitaṃ",
  "anya-e0101n0:2099_2": "yathāpaṇihitaṃ dhātuso paccavekkhati, atthi imasmiṃ kāye pathavīdhātu āpodhātu tejodhātu vāyodhātū”ti –",
  "anya-e0101n0:2100": "Evaṃ tikkhapaññassa dhātukammaṭṭhānikassa vasena mahāsatipaṭṭhāne saṅkhepato āgataṃ.",
  "anya-e0101n0:2101_0": "Tassattho – yathā cheko goghātako vā tasseva vā bhattavetanabhato antevāsiko gāviṃ",
  "anya-e0101n0:2101_1": "vadhitvā vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe",
  "anya-e0101n0:2101_2": "koṭṭhāsaṃ katvā nisinno assa, evameva bhikkhu catunnaṃ iriyāpathānaṃ yena kenaci",
  "anya-e0101n0:2101_3": "ākārena ṭhitattā yathāṭhitaṃ. Yathāṭhitattāva yathāpaṇihitaṃ kāyaṃ atthi imasmiṃ",
  "anya-e0101n0:2101_4": "kāye pathavīdhātu…pe… vāyodhātūti evaṃ dhātuso paccavekkhati.",
  "anya-e0101n0:2102_0": "Kiṃ vuttaṃ hoti? Yathā goghātakassa gāviṃ posentassapi āghātanaṃ āharantassapi āharitvā",
  "anya-e0101n0:2102_1": "tattha bandhitvā ṭhapentassapi vadhantassapi vadhitaṃ mataṃ passantassapi tāvadeva",
  "anya-e0101n0:2102_2": "gāvītisaññā na antaradhāyati, yāva naṃ padāletvā bilaso na vibhajati. Vibhajitvā",
  "anya-e0101n0:2102_3": "nisinnassa pana gāvīsaññā antaradhāyati, maṃsasaññā pavattati. Nāssa evaṃ hoti “ahaṃ",
  "anya-e0101n0:2102_4": "gāviṃ vikkiṇāmi, ime gāviṃ harantī”ti. Atha khvassa “ahaṃ maṃsaṃ vikkiṇāmi, imepi",
  "anya-e0101n0:2102_5": "maṃsaṃ haranti”cceva hoti, evameva imassāpi bhikkhuno pubbe bālaputhujjanakāle gihibhūtassapi",
  "anya-e0101n0:2102_6": "pabbajitassapi tāvadeva sattoti vā posoti vā puggaloti vā saññā na antaradhāyati,",
  "anya-e0101n0:2102_7": "yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.",
  "anya-e0101n0:2102_8": "Dhātuso paccavekkhato pana sattasaññā antaradhāyati, dhātuvaseneva cittaṃ santiṭṭhati.",
  "anya-e0101n0:2102_9": "Tenāha bhagavā “seyyathāpi, bhikkhave, dakkho goghātako vā…pe… nisinno assa, evameva",
  "anya-e0101n0:2102_10": "kho, bhikkhave, bhikkhu…pe… vāyodhātū”ti.",
  "anya-e0101n0:2103_0": "307. Mahāhatthipadūpame pana – “katamā cāvuso, ajjhattikā pathavīdhātu? Yaṃ ajjhattaṃ",
  "anya-e0101n0:2103_1": "paccattaṃ kakkhaḷaṃ kharigataṃ upādinnaṃ. Seyyathidaṃ, kesā lomā…pe… udariyaṃ karīsaṃ,",
  "anya-e0101n0:2103_2": "yaṃ vā panaññampi kiñci ajjhattaṃ paccattaṃ kakkhaḷaṃ kharigataṃ upādinnaṃ, ayaṃ",
  "anya-e0101n0:2103_3": "vuccati, āvuso, ajjhattikā pathavīdhātū”ti ca,",
  "anya-e0101n0:2104_0": "“Katamā cāvuso, ajjhattikā āpodhātu? Yaṃ ajjhattaṃ paccattaṃ āpo āpogataṃ upādinnaṃ.",
  "anya-e0101n0:2104_1": "Seyyathidaṃ, pittaṃ…pe… muttaṃ, yaṃ vā panaññampi kiñci ajjhattaṃ paccattaṃ āpo āpogataṃ",
  "anya-e0101n0:2104_2": "upādinnaṃ, ayaṃ vuccatāvuso, ajjhattikā āpodhātū”ti ca,",
  "anya-e0101n0:2105_0": "“Katamā cāvuso, ajjhattikā tejodhātu? Yaṃ ajjhattaṃ paccattaṃ tejo tejogataṃ upādinnaṃ.",
  "anya-e0101n0:2105_1": "Seyyathidaṃ, yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṃ",
  "anya-e0101n0:2105_2": "sammā pariṇāmaṃ gacchati, yaṃ vā panaññampi kiñci ajjhattaṃ paccattaṃ tejo tejogataṃ",
  "anya-e0101n0:2105_3": "upādinnaṃ, ayaṃ vuccatāvuso, ajjhattikā tejodhātū”ti ca,",
  "anya-e0101n0:2106_0": "“Katamā cāvuso, ajjhattikā vāyodhātu? Yaṃ ajjhattaṃ paccattaṃ vāyo vāyogataṃ upādinnaṃ.",
  "anya-e0101n0:2106_1": "Seyyathidaṃ, uddhaṅgamā vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino",
  "anya-e0101n0:2106_2": "vātā, assāso passāso iti vā, yaṃ vā panaññampi kiñci ajjhattaṃ paccattaṃ vāyo vāyogataṃ",
  "anya-e0101n0:2106_3": "upādinnaṃ, ayaṃ vuccatāvuso, ajjhattikā vāyodhātū”ti ca –",
  "anya-e0101n0:2107": "Evaṃ nātitikkhapaññassa dhātukammaṭṭhānikassa vasena vitthārato āgataṃ. Yathā cettha, evaṃ rāhulovādadhātuvibhaṅgesupi.",
  "anya-e0101n0:2108_0": "Tatrāyaṃ anuttānapadavaṇṇanā, ajjhattaṃ paccattanti idaṃ tāva ubhayampi niyakassa",
  "anya-e0101n0:2108_1": "adhivacanaṃ. Niyakaṃ nāma attani jātaṃ sasantānapariyāpannanti attho. Tayidaṃ yathā",
  "anya-e0101n0:2108_2": "loke itthīsu kathā adhitthīti vuccati, evaṃ attani pavattattā ajjhattaṃ, attānaṃ",
  "anya-e0101n0:2108_3": "paṭicca paṭicca pavattattā paccattantipi vuccati. Kakkhaḷanti thaddhaṃ. Kharigatanti",
  "anya-e0101n0:2108_4": "pharusaṃ. Tattha paṭhamaṃ lakkhaṇavacanaṃ, dutiyaṃ ākāravacanaṃ, kakkhaḷalakkhaṇā",
  "anya-e0101n0:2108_5": "hi pathavīdhātu, sā pharusākārā hoti, tasmā kharigatanti vuttā. Upādinnanti daḷhaṃ",
  "anya-e0101n0:2108_6": "ādinnaṃ, ahaṃ mamanti evaṃ daḷhaṃ ādinnaṃ, gahitaṃ parāmaṭṭhanti attho. Seyyathidanti",
  "anya-e0101n0:2108_7": "nipāto. Tassa taṃ katamanti ceti attho. Tato taṃ dassento “kesā lomā”tiādimāha. Ettha",
  "anya-e0101n0:2108_8": "ca matthaluṅgaṃ pakkhipitvā vīsatiyā ākārehi pathavīdhātu niddiṭṭhāti veditabbā.",
  "anya-e0101n0:2108_9": "Yaṃ vā panaññampi kiñcīti avasesesu tīsu koṭṭhāsesu pathavīdhātu saṅgahitā.",
  "anya-e0101n0:2109": "Vissandanabhāvena taṃ taṃ ṭhānaṃ appotīti āpo. Kammasamuṭṭhānādivasena nānāvidhesu āpesu gatanti āpogataṃ. Kiṃ taṃ? Āpodhātuyā ābandhanalakkhaṇaṃ.",
  "anya-e0101n0:2110_0": "Tejanavasena tejo, vuttanayeneva tejesu gatanti tejogataṃ. Kiṃ taṃ? Uṇhattalakkhaṇaṃ.",
  "anya-e0101n0:2110_1": "Yena cāti yena tejodhātugatena kupitena ayaṃ kāyo santappati, ekāhikajarādibhāvena",
  "anya-e0101n0:2110_2": "usumajāto hoti. Yena ca jīrīyatīti yena ayaṃ kāyo jīrati, indriyavekallataṃ balaparikkhayaṃ",
  "anya-e0101n0:2110_3": "valipalitādibhāvañca pāpuṇāti. Yena ca pariḍayhatīti yena kupitena ayaṃ kāyo ḍayhati.",
  "anya-e0101n0:2110_4": "So ca puggalo “ḍayhāmi ḍayhāmī”ti kandanto satadhotasappigosīsacandanādilepañceva",
  "anya-e0101n0:2110_5": "tālavaṇṭavātañca paccāsīsati. Yena ca asitapītakhāyitasāyitaṃ sammā pariṇāmaṃ gacchatīti",
  "anya-e0101n0:2110_6": "yenetaṃ asitaṃ vā odanādi pītaṃ vā pānakādi khāyitaṃ vā piṭṭhakhajjakādi sāyitaṃ",
  "anya-e0101n0:2110_7": "vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti",
  "anya-e0101n0:2110_8": "attho. Ettha ca purimā tayo tejodhātusamuṭṭhānā. Pacchimo kammasamuṭṭhānova.",
  "anya-e0101n0:2111_0": "Vāyanavasena vāyo, vuttanayeneva vāyesu gatanti vāyogataṃ. Kiṃ taṃ? Vitthambhanalakkhaṇaṃ.",
  "anya-e0101n0:2111_1": "Uddhaṅgamā vātāti uggārahikkādipavattakā uddhaṃ ārohaṇavātā. Adhogamā vātāti uccārapassāvādinīharaṇakā",
  "anya-e0101n0:2111_2": "adho orohaṇavātā. Kucchisayā vātāti antānaṃ bahivātā. Koṭṭhāsayā vātāti antānaṃ antovātā.",
  "anya-e0101n0:2111_3": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "anya-e0101n0:2111_4": "vātā. Assāsoti antopavisananāsikavāto. Passāsoti bahinikkhamananāsikavāto. Ettha",
  "anya-e0101n0:2111_5": "ca purimā pañca catusamuṭṭhānā. Assāsapassāsā cittasamuṭṭhānāva. Sabbattha yaṃ vā",
  "anya-e0101n0:2111_6": "panaññampi kiñcīti iminā padena avasesakoṭṭhāsesu āpodhātuādayo saṅgahitā.",
  "anya-e0101n0:2112": "Iti vīsatiyā ākārehi pathavīdhātu, dvādasahi āpodhātu, catūhi tejodhātu, chahi vāyodhātūti dvācattālīsāya ākārehi catasso dhātuyo vitthāritā hontīti ayaṃ tāvettha pāḷivaṇṇanā.",
  "anya-e0101n0:2113_0": "308. Bhāvanānaye panettha tikkhapaññassa bhikkhuno kesā pathavīdhātu, lomā pathavīdhātūti",
  "anya-e0101n0:2113_1": "evaṃ vitthārato dhātupariggaho papañcato upaṭṭhāti. Yaṃ thaddhalakkhaṇaṃ, ayaṃ pathavīdhātu.",
  "anya-e0101n0:2113_2": "Yaṃ ābandhanalakkhaṇaṃ, ayaṃ āpodhātu. Yaṃ paripācanalakkhaṇaṃ, ayaṃ tejodhātu. Yaṃ",
  "anya-e0101n0:2113_3": "vitthambhanalakkhaṇaṃ, ayaṃ vāyodhātūti evaṃ manasikaroto panassa kammaṭṭhānaṃ pākaṭaṃ",
  "anya-e0101n0:2113_4": "hoti. Nātitikkhapaññassa pana evaṃ manasikaroto andhakāraṃ avibhūtaṃ hoti. Purimanayena",
  "anya-e0101n0:2113_5": "vitthārato manasikarontassa pākaṭaṃ hoti.",
  "anya-e0101n0:2114_0": "Kathaṃ? Yathā dvīsu bhikkhūsu bahupeyyālaṃ tantiṃ sajjhāyantesu tikkhapañño bhikkhu",
  "anya-e0101n0:2114_1": "sakiṃ vā dvikkhattuṃ vā peyyālamukhaṃ vitthāretvā tato paraṃ ubhatokoṭivaseneva sajjhāyaṃ",
  "anya-e0101n0:2114_2": "karonto gacchati. Tatra nātitikkhapañño evaṃ vattā hoti “kiṃ sajjhāyo nāmesa oṭṭhapariyāhatamattaṃ",
  "anya-e0101n0:2114_3": "kātuṃ na deti, evaṃ sajjhāye kariyamāne kadā tanti paguṇā bhavissatī”ti. So āgatāgataṃ",
  "anya-e0101n0:2114_4": "peyyālamukhaṃ vitthāretvāva sajjhāyaṃ karoti. Tamenaṃ itaro evamāha – “kiṃ sajjhāyo",
  "anya-e0101n0:2114_5": "nāmesa pariyosānaṃ gantuṃ na deti, evaṃ sajjhāye kariyamāne kadā tanti pariyosānaṃ",
  "anya-e0101n0:2114_6": "gamissatī”ti. Evameva tikkhapaññassa kesādivasena vitthārato dhātupariggaho papañcato",
  "anya-e0101n0:2114_7": "upaṭṭhāti. Yaṃ thaddhalakkhaṇaṃ, ayaṃ pathavīdhātūtiādinā nayena saṅkhepato manasikaroto",
  "anya-e0101n0:2114_8": "kammaṭṭhānaṃ pākaṭaṃ hoti. Itarassa tathā manasikaroto andhakāraṃ avibhūtaṃ hoti.",
  "anya-e0101n0:2114_9": "Kesādivasena vitthārato manasikarontassa pākaṭaṃ hoti.",
  "anya-e0101n0:2115_0": "Tasmā imaṃ kammaṭṭhānaṃ bhāvetukāmena tikkhapaññena tāva rahogatena paṭisallīnena",
  "anya-e0101n0:2115_1": "sakalampi attano rūpakāyaṃ āvajjetvā yo imasmiṃ kāye thaddhabhāvo vā kharabhāvo vā,",
  "anya-e0101n0:2115_2": "ayaṃ pathavīdhātu. Yo ābandhanabhāvo vā dravabhāvo vā, ayaṃ āpodhātu. Yo paripācanabhāvo",
  "anya-e0101n0:2115_3": "vā uṇhabhāvo vā, ayaṃ tejodhātu. Yo vitthambhanabhāvo vā samudīraṇabhāvo vā, ayaṃ",
  "anya-e0101n0:2115_4": "vāyodhātūti evaṃ saṃkhittena dhātuyo pariggahetvā punappunaṃ pathavīdhātu āpodhātūti",
  "anya-e0101n0:2115_5": "dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ.",
  "anya-e0101n0:2115_6": "Tassevaṃ vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā",
  "anya-e0101n0:2115_7": "appanaṃ appatto upacāramatto samādhi uppajjati.",
  "anya-e0101n0:2116_0": "Atha vā pana ye ime catunnaṃ mahābhūtānaṃ nissattabhāvadassanatthaṃ dhammasenāpatinā",
  "anya-e0101n0:2116_1": "“aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito",
  "anya-e0101n0:2116_2": "rūpantveva saṅkhaṃ gacchatī”ti cattāro koṭṭhāsā vuttā. Tesu taṃ taṃ antarānusārinā",
  "anya-e0101n0:2116_3": "ñāṇahatthena vinibbhujitvā vinibbhujitvā yo etesu thaddhabhāvo vā kharabhāvo vā,",
  "anya-e0101n0:2116_4": "ayaṃ pathavīdhātūti purimanayeneva dhātuyo pariggahetvā punappunaṃ pathavīdhātu āpodhātūti",
  "anya-e0101n0:2116_5": "dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ.",
  "anya-e0101n0:2116_6": "Tassevaṃ vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā",
  "anya-e0101n0:2116_7": "appanaṃ appatto upacāramatto samādhi uppajjati. Ayaṃ saṅkhepato āgate catudhātuvavatthāne bhāvanānayo.",
  "anya-e0101n0:2117_0": "309. Vitthārato āgate pana evaṃ veditabbo. Idaṃ kammaṭṭhānaṃ bhāvetukāmena hi nātitikkhapaññena",
  "anya-e0101n0:2117_1": "yoginā ācariyasantike dvācattālīsāya ākārehi vitthārato dhātuyo uggaṇhitvā vuttappakāre",
  "anya-e0101n0:2117_2": "senāsane viharantena katasabbakiccena rahogatena paṭisallīnena sasambhārasaṅkhepato,",
  "anya-e0101n0:2117_3": "sasambhāravibhattito, salakkhaṇasaṅkhepato, salakkhaṇavibhattitoti evaṃ catūhākārehi",
  "anya-e0101n0:2117_4": "kammaṭṭhānaṃ bhāvetabbaṃ.",
  "anya-e0101n0:2118_0": "Tattha kathaṃ sasambhārasaṅkhepato bhāveti? Idha bhikkhu vīsatiyā koṭṭhāsesu thaddhākāraṃ",
  "anya-e0101n0:2118_1": "pathavīdhātūti vavatthapeti. Dvādasasu koṭṭhāsesu yūsagataṃ udakasaṅkhātaṃ ābandhanākāraṃ",
  "anya-e0101n0:2118_2": "āpodhātūti vavatthapeti. Catūsu koṭṭhāsesu paripācanakaṃ tejaṃ tejodhātūti vavatthapeti.",
  "anya-e0101n0:2118_3": "Chasu koṭṭhāsesu vitthambhanākāraṃ vāyodhātūti vavatthapeti. Tassevaṃ vavatthāpayatoyeva",
  "anya-e0101n0:2118_4": "dhātuyo pākaṭā honti. Tā punappunaṃ āvajjato manasikaroto vuttanayeneva upacārasamādhi uppajjati.",
  "anya-e0101n0:2119_0": "310. Yassa pana evaṃ bhāvayato kammaṭṭhānaṃ na ijjhati, tena sasambhāravibhattito",
  "anya-e0101n0:2119_1": "bhāvetabbaṃ. Kathaṃ? Tena hi bhikkhunā yaṃ taṃ kāyagatāsatikammaṭṭhānaniddese sattadhā",
  "anya-e0101n0:2119_2": "uggahakosallaṃ dasadhā manasikārakosallañca vuttaṃ. Dvattiṃsākāre tāva taṃ sabbaṃ",
  "anya-e0101n0:2119_3": "aparihāpetvā tacapañcakādīnaṃ anulomapaṭilomato vacasā sajjhāyaṃ ādiṃkatvā sabbaṃ",
  "anya-e0101n0:2119_4": "tattha vuttavidhānaṃ kātabbaṃ. Ayameva hi viseso, tattha vaṇṇasaṇṭhānadisokāsaparicchedavasena",
  "anya-e0101n0:2119_5": "kesādayo manasikaritvāpi paṭikkūlavasena cittaṃ ṭhapetabbaṃ, idha dhātuvasena. Tasmā",
  "anya-e0101n0:2119_6": "vaṇṇādivasena pañcadhā pañcadhā kesādayo manasikaritvā avasāne evaṃ manasikāro pavattetabbo.",
  "anya-e0101n0:2120_0": "311. Ime kesā nāma sīsakaṭāhapaliveṭhanacamme jātā. Tattha yathāvammikamatthake jātesu",
  "anya-e0101n0:2120_1": "kuṇṭhatiṇesu na vammikamatthako jānāti mayi kuṇṭhatiṇāni jātānīti, napi kuṇṭhatiṇāni",
  "anya-e0101n0:2120_2": "jānanti mayaṃ vammikamatthake jātānīti, evameva na sīsakaṭāhapaliveṭhanacammaṃ jānāti",
  "anya-e0101n0:2120_3": "mayi kesā jātāti, napi kesā jānanti mayaṃ sīsakaṭāhaveṭhanacamme jātāti, aññamaññaṃ",
  "anya-e0101n0:2120_4": "ābhogapaccavekkhaṇarahitā ete dhammā. Iti kesā nāma imasmiṃ sarīre pāṭiyekko koṭṭhāso",
  "anya-e0101n0:2120_5": "acetano abyākato suñño nissatto thaddho pathavīdhātūti.",
  "anya-e0101n0:2121_0": "312. Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇakesu",
  "anya-e0101n0:2121_1": "na suññagāmaṭṭhānaṃ jānāti mayi dabbatiṇakāni jātānīti, napi dabbatiṇakāni jānanti",
  "anya-e0101n0:2121_2": "mayaṃ suññagāmaṭṭhāne jātānīti, evameva na sarīraveṭhanacammaṃ jānāti mayi lomā jātāti.",
  "anya-e0101n0:2121_3": "Napi lomā jānanti mayaṃ sarīraveṭhanacamme jātāti. Aññamaññaṃ ābhogapaccavekkhaṇarahitā",
  "anya-e0101n0:2121_4": "ete dhammā. Iti lomā nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2121_5": "nissatto thaddho pathavīdhātūti.",
  "anya-e0101n0:2122_0": "313. Nakhā aṅgulīnaṃ aggesu jātā. Tattha yathā kumārakesu daṇḍakehi madhukaṭṭhike",
  "anya-e0101n0:2122_1": "vijjhitvā kīḷantesu na daṇḍakā jānanti amhesu madhukaṭṭhikā ṭhapitāti, napi madhukaṭṭhikā",
  "anya-e0101n0:2122_2": "jānanti mayaṃ daṇḍakesu ṭhapitāti, evameva na aṅguliyo jānanti amhākaṃ aggesu nakhā",
  "anya-e0101n0:2122_3": "jātāti. Napi nakhā jānanti mayaṃ aṅgulīnaṃ aggesu jātāti. Aññamaññaṃ ābhogapaccavekkhaṇarahitā",
  "anya-e0101n0:2122_4": "ete dhammā. Iti nakhā nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2122_5": "nissatto thaddho pathavīdhātūti.",
  "anya-e0101n0:2123_0": "314. Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalakesu kenacideva",
  "anya-e0101n0:2123_1": "silesajātena bandhitvā ṭhapitathambhesu na udukkhalā jānanti amhesu thambhā ṭhitāti.",
  "anya-e0101n0:2123_2": "Napi thambhā jānanti mayaṃ udukkhalesu ṭhitāti, evameva na hanukaṭṭhīni jānanti amhesu",
  "anya-e0101n0:2123_3": "dantā jātāti. Napi dantā jānanti mayaṃ hanukaṭṭhīsu jātāti. Aññamaññaṃ ābhogapaccavekkhaṇarahitā",
  "anya-e0101n0:2123_4": "ete dhammā. Iti dantā nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2123_5": "nissatto thaddho pathavīdhātūti.",
  "anya-e0101n0:2124_0": "315. Taco sakalasarīraṃ pariyonandhitvā ṭhito. Tattha yathā allagocammapariyonaddhāya",
  "anya-e0101n0:2124_1": "mahāvīṇāya na mahāvīṇā jānāti ahaṃ allagocammena pariyonaddhāti. Napi allagocammaṃ",
  "anya-e0101n0:2124_2": "jānāti mayā mahāvīṇā pariyonaddhāti, evameva na sarīraṃ jānāti ahaṃ tacena pariyonaddhanti.",
  "anya-e0101n0:2124_3": "Napi taco jānāti mayā sarīraṃ pariyonaddhanti. Aññamaññaṃ ābhogapaccavekkhaṇarahitā",
  "anya-e0101n0:2124_4": "ete dhammā. Iti taco nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2124_5": "nissatto thaddho pathavīdhātūti.",
  "anya-e0101n0:2125_0": "316. Maṃsaṃ aṭṭhisaṅghāṭaṃ anulimpitvā ṭhitaṃ. Tattha yathā mahāmattikalittāya bhittiyā",
  "anya-e0101n0:2125_1": "na bhitti jānāti ahaṃ mahāmattikāya littāti. Napi mahāmattikā jānāti mayā bhitti",
  "anya-e0101n0:2125_2": "littāti, evameva na aṭṭhisaṅghāṭo jānāti ahaṃ navapesisatappabhedena maṃsena littoti.",
  "anya-e0101n0:2125_3": "Napi maṃsaṃ jānāti mayā aṭṭhisaṅghāṭo littoti. Aññamaññaṃ ābhogapaccavekkhaṇarahitā",
  "anya-e0101n0:2125_4": "ete dhammā. Iti maṃsaṃ nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2125_5": "nissatto thaddho pathavīdhātūti.",
  "anya-e0101n0:2126_0": "317. Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu",
  "anya-e0101n0:2126_1": "kuṭṭadārūsu na kuṭṭadārūni jānanti mayaṃ vallīhi vinaddhānīti. Napi valliyo jānanti",
  "anya-e0101n0:2126_2": "amhehi kuṭṭadārūni vinaddhānīti, evameva na aṭṭhīni jānanti mayaṃ nhārūhi ābaddhānīti.",
  "anya-e0101n0:2126_3": "Napi nhārū jānanti amhehi aṭṭhīni ābaddhānīti. Aññamaññaṃ ābhogapaccavekkhaṇarahitā",
  "anya-e0101n0:2126_4": "ete dhammā. Iti nhāru nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2126_5": "nissatto thaddho pathavīdhātūti.",
  "anya-e0101n0:2127_0": "318. Aṭṭhīsu paṇhikaṭṭhi gopphakaṭṭhiṃ ukkhipitvā ṭhitaṃ. Gopphakaṭṭhi jaṅghaṭṭhiṃ",
  "anya-e0101n0:2127_1": "ukkhipitvā ṭhitaṃ. Jaṅghaṭṭhi ūruṭṭhiṃ ukkhipitvā ṭhitaṃ. Ūruṭṭhi kaṭiṭṭhiṃ ukkhipitvā",
  "anya-e0101n0:2127_2": "ṭhitaṃ. Kaṭiṭṭhi piṭṭhikaṇṭakaṃ ukkhipitvā ṭhitaṃ, piṭṭhikaṇṭako gīvaṭṭhiṃ ukkhipitvā",
  "anya-e0101n0:2127_3": "ṭhito. Gīvaṭṭhi sīsaṭṭhiṃ ukkhipitvā ṭhitaṃ. Sīsaṭṭhi gīvaṭṭhike patiṭṭhitaṃ. Gīvaṭṭhi",
  "anya-e0101n0:2127_4": "piṭṭhikaṇṭake patiṭṭhitaṃ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike",
  "anya-e0101n0:2127_5": "patiṭṭhitaṃ. Ūruṭṭhi jaṅghaṭṭhike patiṭṭhitaṃ. Jaṅghaṭṭhi gopphakaṭṭhike patiṭṭhitaṃ.",
  "anya-e0101n0:2127_6": "Gopphakaṭṭhi paṇhikaṭṭhike patiṭṭhitaṃ.",
  "anya-e0101n0:2128_0": "Tattha yathā iṭṭhakadārugomayādisañcayesu na heṭṭhimā heṭṭhimā jānanti mayaṃ uparime",
  "anya-e0101n0:2128_1": "uparime ukkhipitvā ṭhitāti. Napi uparimā uparimā jānanti mayaṃ heṭṭhimesu heṭṭhimesu",
  "anya-e0101n0:2128_2": "patiṭṭhitāti, evameva na paṇhikaṭṭhi jānāti ahaṃ gopphakaṭṭhiṃ ukkhipitvā ṭhitanti.",
  "anya-e0101n0:2128_3": "Na gopphakaṭṭhi jānāti ahaṃ jaṅghaṭṭhiṃ ukkhipitvā ṭhitanti. Na jaṅghaṭṭhi jānāti",
  "anya-e0101n0:2128_4": "ahaṃ ūruṭṭhiṃ ukkhipitvā ṭhitanti. Na ūruṭṭhi jānāti ahaṃ kaṭiṭṭhiṃ ukkhipitvā ṭhitanti.",
  "anya-e0101n0:2128_5": "Na kaṭiṭṭhi jānāti ahaṃ piṭṭhikaṇṭakaṃ ukkhipitvā ṭhitanti. Na piṭṭhikaṇṭako jānāti",
  "anya-e0101n0:2128_6": "ahaṃ gīvaṭṭhiṃ ukkhipitvā ṭhitanti. Na gīvaṭṭhi jānāti ahaṃ sīsaṭṭhiṃ ukkhipitvā",
  "anya-e0101n0:2128_7": "ṭhitanti. Na sīsaṭṭhi jānāti ahaṃ gīvaṭṭhimhi patiṭṭhitanti. Na gīvaṭṭhi jānāti ahaṃ",
  "anya-e0101n0:2128_8": "piṭṭhikaṇṭake patiṭṭhitanti. Na piṭṭhikaṇṭako jānāti ahaṃ kaṭiṭṭhimhi patiṭṭhitoti.",
  "anya-e0101n0:2128_9": "Na kaṭiṭṭhi jānāti ahaṃ ūruṭṭhimhi patiṭṭhitanti. Na ūruṭṭhi jānāti ahaṃ jaṅghaṭṭhimhi",
  "anya-e0101n0:2128_10": "patiṭṭhitanti. Na jaṅghaṭṭhi jānāti ahaṃ gopphakaṭṭhimhi patiṭṭhitanti. Na gopphakaṭṭhi",
  "anya-e0101n0:2128_11": "jānāti ahaṃ paṇhikaṭṭhimhi patiṭṭhitanti. Aññamaññaṃ ābhogapaccavekkhaṇarahitā ete",
  "anya-e0101n0:2128_12": "dhammā. Iti aṭṭhi nāma imasmiṃ sarīre pāṭiyekko koṭṭhāso acetano abyākato suñño nissatto",
  "anya-e0101n0:2128_13": "thaddho pathavīdhātūti.",
  "anya-e0101n0:2129_0": "319. Aṭṭhimiñjaṃ tesaṃ tesaṃ aṭṭhīnaṃ abbhantare ṭhitaṃ. Tattha yathā veḷupabbādīnaṃ",
  "anya-e0101n0:2129_1": "anto pakkhittachinnavettaggādīsu na veḷupabbādīni jānanti amhesu vettaggādīni pakkhittānīti.",
  "anya-e0101n0:2129_2": "Napi vettaggādīni jānanti mayaṃ veḷupabbādīsu ṭhitānīti, evameva na aṭṭhīni jānanti",
  "anya-e0101n0:2129_3": "amhākaṃ anto miñjaṃ ṭhitanti. Nāpi miñjaṃ jānāti ahaṃ aṭṭhīnaṃ anto ṭhitanti. Aññamaññaṃ",
  "anya-e0101n0:2129_4": "ābhogapaccavekkhaṇarahitā ete dhammā. Iti aṭṭhimiñjaṃ nāma imasmiṃ sarīre pāṭiyekko",
  "anya-e0101n0:2129_5": "koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2130_0": "320. Vakkaṃ galavāṭakato nikkhantena ekamūlena thokaṃ gantvā dvidhā bhinnena thūlanhārunā",
  "anya-e0101n0:2130_1": "vinibaddhaṃ hutvā hadayamaṃsaṃ parikkhipitvā ṭhitaṃ. Tattha yathā vaṇṭupanibaddhe",
  "anya-e0101n0:2130_2": "ambaphaladvaye na vaṇṭaṃ jānāti mayā ambaphaladvayaṃ upanibaddhanti. Napi ambaphaladvayaṃ",
  "anya-e0101n0:2130_3": "jānāti ahaṃ vaṇṭena upanibaddhanti, evameva na thūlanhāru jānāti mayā vakkaṃ upanibaddhanti.",
  "anya-e0101n0:2130_4": "Napi vakkaṃ jānāti ahaṃ thūlanhārunā upanibaddhanti. Aññamaññaṃ ābhogapaccavekkhaṇarahitā",
  "anya-e0101n0:2130_5": "ete dhammā. Iti vakkaṃ nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2130_6": "nissatto thaddho pathavīdhātūti.",
  "anya-e0101n0:2131_0": "321. Hadayaṃ sarīrabbhantare uraṭṭhipañjaramajjhaṃ nissāya ṭhitaṃ. Tattha yathā jiṇṇasandamānikapañjaraṃ",
  "anya-e0101n0:2131_1": "nissāya ṭhapitāya maṃsapesiyā na sandamānikapañjarabbhantaraṃ jānāti maṃ nissāya",
  "anya-e0101n0:2131_2": "maṃsapesi ṭhitāti. Napi maṃsapesi jānāti ahaṃ jiṇṇasandamānikapañjaraṃ nissāya ṭhitāti,",
  "anya-e0101n0:2131_3": "evameva na uraṭṭhipañjarabbhantaraṃ jānāti maṃ nissāya hadayaṃ ṭhitanti. Napi hadayaṃ",
  "anya-e0101n0:2131_4": "jānāti ahaṃ uraṭṭhipañjaraṃ nissāya ṭhitanti. Aññamaññaṃ ābhogapaccavekkhaṇarahitā",
  "anya-e0101n0:2131_5": "ete dhammā. Iti hadayaṃ nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2131_6": "nissatto thaddho pathavīdhātūti.",
  "anya-e0101n0:2132_0": "322. Yakanaṃ antosarīre dvinnaṃ thanānamabbhantare dakkhiṇapassaṃ nissāya ṭhitaṃ.",
  "anya-e0101n0:2132_1": "Tattha yathā ukkhalikapālapassamhi lagge yamakamaṃsapiṇḍe na ukkhalikapālapassaṃ",
  "anya-e0101n0:2132_2": "jānāti mayi yamakamaṃsapiṇḍo laggoti. Napi yamakamaṃsapiṇḍo jānāti ahaṃ ukkhalikapālapasse",
  "anya-e0101n0:2132_3": "laggoti, evameva na thanānamabbhantare dakkhiṇapassaṃ jānāti maṃ nissāya yakanaṃ",
  "anya-e0101n0:2132_4": "ṭhitanti. Napi yakanaṃ jānāti ahaṃ thanānamabbhantare dakkhiṇapassaṃ nissāya ṭhitanti.",
  "anya-e0101n0:2132_5": "Aññamaññaṃ ābhogapaccavekkhaṇarahitā ete dhammā. Iti yakanaṃ nāma imasmiṃ sarīre",
  "anya-e0101n0:2132_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2133_0": "323. Kilomakesu paṭicchannakilomakaṃ hadayañca vakkañca parivāretvā ṭhitaṃ. Appaṭicchannakilomakaṃ",
  "anya-e0101n0:2133_1": "sakalasarīre cammassa heṭṭhato maṃsaṃ pariyonandhitvā ṭhitaṃ. Tattha yathā pilotikapaliveṭhite",
  "anya-e0101n0:2133_2": "maṃse na maṃsaṃ jānāti ahaṃ pilotikāya paliveṭhitanti. Napi pilotikā jānāti mayā",
  "anya-e0101n0:2133_3": "maṃsaṃ paliveṭhitanti, evameva na vakkahadayāni sakalasarīre ca maṃsaṃ jānāti ahaṃ",
  "anya-e0101n0:2133_4": "kilomakena paṭicchannanti. Napi kilomakaṃ jānāti mayā vakkahadayāni sakalasarīre",
  "anya-e0101n0:2133_5": "ca maṃsaṃ paṭicchannanti. Aññamaññaṃ ābhogapaccavekkhaṇarahitā ete dhammā. Iti kilomakaṃ",
  "anya-e0101n0:2133_6": "nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2134_0": "324. Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ. Tattha",
  "anya-e0101n0:2134_1": "yathā koṭṭhamatthakapassaṃ nissāya ṭhitāya gomayapiṇḍiyā na koṭṭhamatthakapassaṃ",
  "anya-e0101n0:2134_2": "jānāti gomayapiṇḍi maṃ nissāya ṭhitāti. Napi gomayapiṇḍi jānāti ahaṃ koṭṭhamatthakapassaṃ",
  "anya-e0101n0:2134_3": "nissāya ṭhitāti, evameva na udarapaṭalassa matthakapassaṃ jānāti pihakaṃ maṃ nissāya",
  "anya-e0101n0:2134_4": "ṭhitanti. Napi pihakaṃ jānāti ahaṃ udarapaṭalassa matthakapassaṃ nissāya ṭhitanti.",
  "anya-e0101n0:2134_5": "Aññamaññaṃ ābhogapaccavekkhaṇarahitā ete dhammā. Iti pihakaṃ nāma imasmiṃ sarīre",
  "anya-e0101n0:2134_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2135_0": "325. Papphāsaṃ sarīrabbhantare dvinnaṃ thanānamantare hadayañca yakanañca upari chādetvā",
  "anya-e0101n0:2135_1": "olambantaṃ ṭhitaṃ. Tattha yathā jiṇṇakoṭṭhabbhantare lambamāne sakuṇakulāvake na",
  "anya-e0101n0:2135_2": "jiṇṇakoṭṭhabbhantaraṃ jānāti mayi sakuṇakulāvako lambamāno ṭhitoti. Napi sakuṇakulāvako",
  "anya-e0101n0:2135_3": "jānāti ahaṃ jiṇṇakoṭṭhabbhantare lambamāno ṭhitoti, evameva na taṃ sarīrabbhantaraṃ",
  "anya-e0101n0:2135_4": "jānāti mayi papphāsaṃ lambamānaṃ ṭhitanti. Napi papphāsaṃ jānāti ahaṃ evarūpe sarīrabbhantare",
  "anya-e0101n0:2135_5": "lambamānaṃ ṭhitanti. Aññamaññaṃ ābhogapaccavekkhaṇarahitā ete dhammā. Iti papphāsaṃ",
  "anya-e0101n0:2135_6": "nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2136_0": "326. Antaṃ galavāṭakakarīsamaggapariyante sarīrabbhantare ṭhitaṃ. Tattha yathā lohitadoṇikāya",
  "anya-e0101n0:2136_1": "obhujitvā ṭhapite chinnasīsadhammanikaḷevare na lohitadoṇi jānāti mayi dhammanikaḷevaraṃ",
  "anya-e0101n0:2136_2": "ṭhitanti. Napi dhammanikaḷevaraṃ jānāti ahaṃ lohitadoṇiyā ṭhitanti, evameva na sarīrabbhantaraṃ",
  "anya-e0101n0:2136_3": "jānāti mayi antaṃ ṭhitanti. Napi antaṃ jānāti ahaṃ sarīrabbhantare ṭhitanti. Aññamaññaṃ",
  "anya-e0101n0:2136_4": "ābhogapaccavekkhaṇarahitā ete dhammā. Iti antaṃ nāma imasmiṃ sarīre pāṭiyekko koṭṭhāso",
  "anya-e0101n0:2136_5": "acetano abyākato suñño nissatto thaddho pathavīdhātūti.",
  "anya-e0101n0:2137_0": "327. Antaguṇaṃ antantare ekavīsatiantabhoge bandhitvā ṭhitaṃ. Tattha yathā pādapuñchanarajjumaṇḍalakaṃ",
  "anya-e0101n0:2137_1": "sibbetvā ṭhitesu rajjukesu na pādapuñchanarajjumaṇḍalakaṃ jānāti rajjukā maṃ sibbitvā",
  "anya-e0101n0:2137_2": "ṭhitāti. Napi rajjukā jānanti mayaṃ pādapuñchanarajjumaṇḍalakaṃ sibbitvā ṭhitāti,",
  "anya-e0101n0:2137_3": "evameva na antaṃ jānāti antaguṇaṃ maṃ ābandhitvā ṭhitanti. Napi antaguṇaṃ jānāti",
  "anya-e0101n0:2137_4": "ahaṃ antaṃ ābandhitvā ṭhitanti. Aññamaññaṃ ābhogapaccavekkhaṇarahitā ete dhammā.",
  "anya-e0101n0:2137_5": "Iti antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "anya-e0101n0:2137_6": "thaddho pathavīdhātūti.",
  "anya-e0101n0:2138_0": "328. Udariyaṃ udare ṭhitaṃ asitapītakhāyitasāyitaṃ. Tattha yathā suvānadoṇiyaṃ ṭhite",
  "anya-e0101n0:2138_1": "suvānavamathumhi na suvānadoṇi jānāti mayi suvānavamathu ṭhitoti. Napi suvānavamathu",
  "anya-e0101n0:2138_2": "jānāti ahaṃ suvānadoṇiyaṃ ṭhitoti, evameva na udaraṃ jānāti mayi udariyaṃ ṭhitanti.",
  "anya-e0101n0:2138_3": "Napi udariyaṃ jānāti ahaṃ udare ṭhitanti. Aññamaññaṃ ābhogapaccavekkhaṇarahitā ete",
  "anya-e0101n0:2138_4": "dhammā. Iti udariyaṃ nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2138_5": "nissatto thaddho pathavīdhātūti.",
  "anya-e0101n0:2139_0": "329. Karīsaṃ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ. Tattha",
  "anya-e0101n0:2139_1": "yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti mayi",
  "anya-e0101n0:2139_2": "paṇḍumattikā ṭhitāti. Napi paṇḍumattikā jānāti ahaṃ veḷupabbe ṭhitāti, evameva na",
  "anya-e0101n0:2139_3": "pakkāsayo jānāti mayi karīsaṃ ṭhitanti. Napi karīsaṃ jānāti ahaṃ pakkāsaye ṭhitanti.",
  "anya-e0101n0:2139_4": "Aññamaññaṃ ābhogapaccavekkhaṇarahitā ete dhammā. Iti karīsaṃ nāma imasmiṃ sarīre",
  "anya-e0101n0:2139_5": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2140_0": "330. Matthaluṅgaṃ sīsakaṭāhabbhantare ṭhitaṃ. Tattha yathā purāṇalābukaṭāhe pakkhittāya",
  "anya-e0101n0:2140_1": "piṭṭhapiṇḍiyā na lābukaṭāhaṃ jānāti mayi piṭṭhapiṇḍi ṭhitāti. Napi piṭṭhapiṇḍi jānāti",
  "anya-e0101n0:2140_2": "ahaṃ lābukaṭāhe ṭhitāti, evameva na sīsakaṭāhabbhantaraṃ jānāti mayi matthaluṅgaṃ",
  "anya-e0101n0:2140_3": "ṭhitanti. Napi matthaluṅgaṃ jānāti ahaṃ sīsakaṭāhabbhantare ṭhitanti. Aññamaññaṃ",
  "anya-e0101n0:2140_4": "ābhogapaccavekkhaṇarahitā ete dhammā. Iti matthaluṅgaṃ nāma imasmiṃ sarīre pāṭiyekko",
  "anya-e0101n0:2140_5": "koṭṭhāso acetano abyākato suñño nissatto thaddho pathavīdhātūti.",
  "anya-e0101n0:2141_0": "331. Pittesu abaddhapittaṃ jīvitindriyapaṭibaddhaṃ sakalasarīraṃ byāpetvā ṭhitaṃ.",
  "anya-e0101n0:2141_1": "Baddhapittaṃ pittakosake ṭhitaṃ. Tattha yathā pūvaṃ byāpetvā ṭhite tele na pūvaṃ",
  "anya-e0101n0:2141_2": "jānāti telaṃ maṃ byāpetvā ṭhitanti. Napi telaṃ jānāti ahaṃ pūvaṃ byāpetvā ṭhitanti,",
  "anya-e0101n0:2141_3": "evameva na sarīraṃ jānāti abaddhapittaṃ maṃ byāpetvā ṭhitanti. Napi abaddhapittaṃ",
  "anya-e0101n0:2141_4": "jānāti ahaṃ sarīraṃ byāpetvā ṭhitanti. Yathā vassodakena puṇṇe kosātakikosake na",
  "anya-e0101n0:2141_5": "kosātakikosako jānāti mayi vassodakaṃ ṭhitanti. Napi vassodakaṃ jānāti ahaṃ kosātakikosake",
  "anya-e0101n0:2141_6": "ṭhitanti, evameva na pittakosako jānāti mayi baddhapittaṃ ṭhitanti. Napi baddhapittaṃ",
  "anya-e0101n0:2141_7": "jānāti ahaṃ pittakosake ṭhitanti. Aññamaññaṃ ābhogapaccavekkhaṇarahitā ete dhammā.",
  "anya-e0101n0:2141_8": "Iti pittaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "anya-e0101n0:2141_9": "yūsabhūto ābandhanākāro āpodhātūti.",
  "anya-e0101n0:2142_0": "332. Semhaṃ ekapatthapūrappamāṇaṃ udarapaṭale ṭhitaṃ. Tattha yathā upari sañjātapheṇapaṭalāya",
  "anya-e0101n0:2142_1": "candanikāya na candanikā jānāti mayi pheṇapaṭalaṃ ṭhitanti. Napi pheṇapaṭalaṃ jānāti",
  "anya-e0101n0:2142_2": "ahaṃ candanikāya ṭhitanti, evameva na udarapaṭalaṃ jānāti mayi semhaṃ ṭhitanti. Napi",
  "anya-e0101n0:2142_3": "semhaṃ jānāti ahaṃ udarapaṭale ṭhitanti. Aññamaññaṃ ābhogapaccavekkhaṇarahitā ete",
  "anya-e0101n0:2142_4": "dhammā. Iti semhaṃ nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2142_5": "nissatto yūsabhūto ābandhanākāro āpodhātūti.",
  "anya-e0101n0:2143_0": "333. Pubbo anibaddhokāso yattha yattheva khāṇukaṇṭakappaharaṇaaggijālādīhi abhihate",
  "anya-e0101n0:2143_1": "sarīrappadese lohitaṃ saṇṭhahitvā paccati, gaṇḍapīḷakādayo vā uppajjanti, tattha",
  "anya-e0101n0:2143_2": "tattha tiṭṭhati. Tattha yathā pharasuppahārādivasena paggharitaniyyāse rukkhe na",
  "anya-e0101n0:2143_3": "rukkhassa pahārādippadesā jānanti amhesu niyyāso ṭhitoti, napi niyyāso jānāti ahaṃ",
  "anya-e0101n0:2143_4": "rukkhassa pahārādippadesesu ṭhitoti, evameva na sarīrassa khāṇukaṇṭakādīhi abhihatappadesā",
  "anya-e0101n0:2143_5": "jānanti amhesu pubbo ṭhitoti. Napi pubbo jānāti ahaṃ tesu padesesu ṭhitoti. Aññamaññaṃ",
  "anya-e0101n0:2143_6": "ābhogapaccavekkhaṇarahitā ete dhammā. Iti pubbo nāma imasmiṃ sarīre pāṭiyekko koṭṭhāso",
  "anya-e0101n0:2143_7": "acetano abyākato suñño nissatto yūsabhūto ābandhanākāro āpodhātūti.",
  "anya-e0101n0:2144_0": "334. Lohitesu saṃsaraṇalohitaṃ pittaṃ viya sakalasarīraṃ byāpetvā ṭhitaṃ. Sannicitalohitaṃ",
  "anya-e0101n0:2144_1": "yakanaṭṭhānassa heṭṭhābhāgaṃ pūretvā ekapatthapūramattaṃ vakkahadayayakanapapphāsāni",
  "anya-e0101n0:2144_2": "tementaṃ ṭhitaṃ. Tattha saṃsaraṇalohite abaddhapittasadisova vinicchayo. Itaraṃ pana",
  "anya-e0101n0:2144_3": "yathā jajjarakapāle ovaṭṭhe udake heṭṭhā leḍḍukhaṇḍādīni temayamāne na leḍḍukhaṇḍādīni",
  "anya-e0101n0:2144_4": "jānanti mayaṃ udakena temiyamānāti. Napi udakaṃ jānāti ahaṃ leḍḍukhaṇḍādīni tememīti,",
  "anya-e0101n0:2144_5": "evameva na yakanassa heṭṭhābhāgaṭṭhānaṃ vakkādīni vā jānanti mayi lohitaṃ ṭhitaṃ",
  "anya-e0101n0:2144_6": "amhe vā temayamānaṃ ṭhitanti. Napi lohitaṃ jānāti ahaṃ yakanassa heṭṭhābhāgaṃ pūretvā",
  "anya-e0101n0:2144_7": "vakkādīni temayamānaṃ ṭhitanti. Aññamaññaṃ ābhogapaccavekkhaṇarahitā ete dhammā.",
  "anya-e0101n0:2144_8": "Iti lohitaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "anya-e0101n0:2144_9": "yūsabhūto ābandhanākāro āpodhātūti.",
  "anya-e0101n0:2145_0": "335. Sedo aggisantāpādikālesu kesalomakūpavivarāni pūretvā tiṭṭhati ceva paggharati",
  "anya-e0101n0:2145_1": "ca. Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni",
  "anya-e0101n0:2145_2": "jānanti amhehi udakaṃ paggharatīti. Napi bhisādikalāpavivarehi paggharantaṃ udakaṃ",
  "anya-e0101n0:2145_3": "jānāti ahaṃ bhisādikalāpavivarehi paggharāmīti, evameva na kesalomakūpavivarāni jānanti",
  "anya-e0101n0:2145_4": "amhehi sedo paggharatīti. Napi sedo jānāti ahaṃ kesalomakūpavivarehi paggharāmīti.",
  "anya-e0101n0:2145_5": "Aññamaññaṃ ābhogapaccavekkhaṇarahitā ete dhammā. Iti sedo nāma imasmiṃ sarīre pāṭiyekko",
  "anya-e0101n0:2145_6": "koṭṭhāso acetano abyākato suñño nissatto yūsabhūto ābandhanākāro āpodhātūti.",
  "anya-e0101n0:2146_0": "336. Medo thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasineho.",
  "anya-e0101n0:2146_1": "Tattha yathā haliddipilotikapaṭicchanne maṃsapuñje na maṃsapuñjo jānāti maṃ nissāya",
  "anya-e0101n0:2146_2": "haliddipilotikā ṭhitāti. Napi haliddipilotikā jānāti ahaṃ maṃsapuñjaṃ nissāya ṭhitāti,",
  "anya-e0101n0:2146_3": "evameva na sakalasarīre jaṅghādīsu vā maṃsaṃ jānāti maṃ nissāya medo ṭhitoti. Napi",
  "anya-e0101n0:2146_4": "medo jānāti ahaṃ sakalasarīre jaṅghādīsu vā maṃsaṃ nissāya ṭhitoti. Aññamaññaṃ ābhogapaccavekkhaṇarahitā",
  "anya-e0101n0:2146_5": "ete dhammā. Iti medo nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2146_6": "nissatto patthinnayūso ābandhanākāro āpodhātūti.",
  "anya-e0101n0:2147_0": "337. Assu yadā sañjāyati tadā akkhikūpake pūretvā tiṭṭhati vā paggharati vā. Tattha",
  "anya-e0101n0:2147_1": "yathā udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti amhesu",
  "anya-e0101n0:2147_2": "udakaṃ ṭhitanti. Napi taruṇatālaṭṭhikūpakesu udakaṃ jānāti ahaṃ taruṇatālaṭṭhikūpakesu",
  "anya-e0101n0:2147_3": "ṭhitanti, evameva na akkhikūpakā jānanti amhesu assu ṭhitanti. Napi assu jānāti ahaṃ",
  "anya-e0101n0:2147_4": "akkhikūpakesu ṭhitanti. Aññamaññaṃ ābhogapaccavekkhaṇarahitā ete dhammā. Iti assu",
  "anya-e0101n0:2147_5": "nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n0:2147_6": "ābandhanākāro āpodhātūti.",
  "anya-e0101n0:2148_0": "338. Vasā aggisantāpādikāle hatthatalahatthapiṭṭhipādatalapādapiṭṭhi nāsāpuṭanalāṭaaṃsakūṭesu",
  "anya-e0101n0:2148_1": "ṭhitavilīnasneho. Tattha yathā pakkhittatele ācāme na ācāmo jānāti maṃ telaṃ ajjhottharitvā",
  "anya-e0101n0:2148_2": "ṭhitanti. Napi telaṃ jānāti ahaṃ ācāmaṃ ajjhottharitvā ṭhitanti, evameva na hatthatalādippadeso",
  "anya-e0101n0:2148_3": "jānāti maṃ vasā ajjhottharitvā ṭhitāti. Napi vasā jānāti ahaṃ hatthatalādippadesaṃ",
  "anya-e0101n0:2148_4": "ajjhottharitvā ṭhitāti. Aññamaññaṃ ābhogapaccavekkhaṇarahitā ete dhammā. Iti vasā",
  "anya-e0101n0:2148_5": "nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n0:2148_6": "ābandhanākāro āpodhātūti.",
  "anya-e0101n0:2149_0": "339. Kheḷo tathārūpe kheḷuppattipaccaye sati ubhohi kapolapassehi orohitvā jivhātale",
  "anya-e0101n0:2149_1": "tiṭṭhati. Tattha yathā abbocchinnaudakanissande nadītīrakūpake na kūpatalaṃ jānāti",
  "anya-e0101n0:2149_2": "mayi udakaṃ santiṭṭhatīti. Napi udakaṃ jānāti ahaṃ kūpatale santiṭṭhāmīti, evameva",
  "anya-e0101n0:2149_3": "na jivhātalaṃ jānāti mayi ubhohi kapolapassehi orohitvā kheḷo ṭhitoti. Napi kheḷo",
  "anya-e0101n0:2149_4": "jānāti ahaṃ ubhohi kapolapassehi orohitvā jivhātale ṭhitoti. Aññamaññaṃ ābhogapaccavekkhaṇarahitā",
  "anya-e0101n0:2149_5": "ete dhammā. Iti kheḷo nāma imasmiṃ sarīre pāṭiyekko koṭṭhāso acetano abyākato suñño",
  "anya-e0101n0:2149_6": "nissatto yūsabhūto ābandhanākāro āpodhātūti.",
  "anya-e0101n0:2150_0": "340. Siṅghāṇikā yadā sañjāyati, tadā nāsāpuṭe pūretvā tiṭṭhati vā paggharati vā.",
  "anya-e0101n0:2150_1": "Tattha yathā pūtidadhibharitāya sippikāya na sippikā jānāti mayi pūtidadhi ṭhitanti.",
  "anya-e0101n0:2150_2": "Napi pūtidadhi jānāti ahaṃ sippikāya ṭhitanti, evameva na nāsāpuṭā jānanti amhesu",
  "anya-e0101n0:2150_3": "siṅghāṇikā ṭhitāti. Napi siṅghāṇikā jānāti ahaṃ nāsāpuṭesu ṭhitāti. Aññamaññaṃ ābhogapaccavekkhaṇarahitā",
  "anya-e0101n0:2150_4": "ete dhammā. Iti siṅghāṇikā nāma imasmiṃ sarīre pāṭiyekko koṭṭhāso acetano abyākato",
  "anya-e0101n0:2150_5": "suñño nissatto yūsabhūto ābandhanākāro āpodhātūti.",
  "anya-e0101n0:2151_0": "341. Lasikā aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā.",
  "anya-e0101n0:2151_1": "Tattha yathā telabbhañjite akkhe na akkho jānāti maṃ telaṃ abbhañjitvā ṭhitanti.",
  "anya-e0101n0:2151_2": "Napi telaṃ jānāti ahaṃ akkhaṃ abbhañjitvā ṭhitanti, evameva na asītisatasandhayo",
  "anya-e0101n0:2151_3": "jānanti lasikā amhe abbhañjitvā ṭhitāti. Napi lasikā jānāti ahaṃ asītisatasandhayo",
  "anya-e0101n0:2151_4": "abbhañjitvā ṭhitāti. Aññamaññaṃ ābhogapaccavekkhaṇarahitā ete dhammā. Iti lasikā",
  "anya-e0101n0:2151_5": "nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n0:2151_6": "ābandhanākāro āpodhātūti.",
  "anya-e0101n0:2152_0": "342. Muttaṃ vatthissa abbhantare ṭhitaṃ. Tattha yathā candanikāya pakkhitte amukhe",
  "anya-e0101n0:2152_1": "ravaṇaghaṭe na ravaṇaghaṭo jānāti mayi candanikāraso ṭhitoti. Napi candanikāraso",
  "anya-e0101n0:2152_2": "jānāti ahaṃ ravaṇaghaṭe ṭhitoti, evameva na vatthi jānāti mayi muttaṃ ṭhitanti. Napi",
  "anya-e0101n0:2152_3": "muttaṃ jānāti ahaṃ vatthimhi ṭhitanti. Aññamaññaṃ ābhogapaccavekkhaṇarahitā ete dhammā.",
  "anya-e0101n0:2152_4": "Iti muttaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "anya-e0101n0:2152_5": "yūsabhūto ābandhanākāro āpodhātūti.",
  "anya-e0101n0:2153_0": "343. Evaṃ kesādīsu manasikāraṃ pavattetvā yena santappati, ayaṃ imasmiṃ sarīre pāṭiyekko",
  "anya-e0101n0:2153_1": "koṭṭhāso acetano abyākato suñño nissatto paripācanākāro tejodhātūti, yena jīrīyati,",
  "anya-e0101n0:2153_2": "yena pariḍayhati, yena asitapītakhāyitasāyitaṃ sammā pariṇāmaṃ gacchati, ayaṃ imasmiṃ",
  "anya-e0101n0:2153_3": "sarīre pāṭiyekko koṭṭhāso acetano abyākato suñño nissatto paripācanākāro tejodhātūti",
  "anya-e0101n0:2153_4": "evaṃ tejokoṭṭhāsesu manasikāro pavattetabbo.",
  "anya-e0101n0:2154_0": "344. Tato uddhaṅgame vāte uddhaṅgamavasena pariggahetvā adhogame adhogamavasena,",
  "anya-e0101n0:2154_1": "kucchisaye kucchisayavasena, koṭṭhāsaye koṭṭhāsayavasena, aṅgamaṅgānusārimhi aṅgamaṅgānusārivasena,",
  "anya-e0101n0:2154_2": "assāsapassāse assāsapassāsavasena pariggahetvā uddhaṅgamā vātā nāma imasmiṃ sarīre",
  "anya-e0101n0:2154_3": "pāṭiyekko koṭṭhāso acetano abyākato suñño nissatto vitthambhanākāro vāyodhātūti,",
  "anya-e0101n0:2154_4": "adhogamā vātā nāma, kucchisayā vātā nāma, koṭṭhāsayā vātā nāma, aṅgamaṅgānusārino",
  "anya-e0101n0:2154_5": "vātā nāma, assāsapassāsā vātā nāma imasmiṃ sarīre pāṭiyekko koṭṭhāso acetano abyākato",
  "anya-e0101n0:2154_6": "suñño nissatto vitthambhanākāro vāyodhātūti evaṃ vāyokoṭṭhāsesu manasikāro pavattetabbo.",
  "anya-e0101n0:2154_7": "Tassevaṃ pavattamanasikārassa dhātuyo pākaṭā honti. Tā punappunaṃ āvajjato manasikaroto",
  "anya-e0101n0:2154_8": "vuttanayeneva upacārasamādhi uppajjati.",
  "anya-e0101n0:2155_0": "345. Yassa pana evaṃ bhāvayato kammaṭṭhānaṃ na ijjhati, tena salakkhaṇasaṅkhepato",
  "anya-e0101n0:2155_1": "bhāvetabbaṃ. Kathaṃ? Vīsatiyā koṭṭhāsesu thaddhalakkhaṇaṃ pathavīdhātūti vavatthapetabbaṃ.",
  "anya-e0101n0:2155_2": "Tattheva ābandhanalakkhaṇaṃ āpodhātūti. Paripācanalakkhaṇaṃ tejodhātūti. Vitthambhanalakkhaṇaṃ vāyodhātūti.",
  "anya-e0101n0:2156": "Dvādasasu koṭṭhāsesu ābandhanalakkhaṇaṃ āpodhātūti vavatthapetabbaṃ. Tattheva paripācanalakkhaṇaṃ tejodhātūti. Vitthambhanalakkhaṇaṃ vāyodhātūti. Thaddhalakkhaṇaṃ pathavīdhātūti.",
  "anya-e0101n0:2157_0": "Catūsu koṭṭhāsesu paripācanalakkhaṇaṃ tejodhātūti vavatthapetabbaṃ. Tena avinibhuttaṃ",
  "anya-e0101n0:2157_1": "vitthambhanalakkhaṇaṃ vāyodhātūti. Thaddhalakkhaṇaṃ pathavīdhātūti. Ābandhanalakkhaṇaṃ āpodhātūti.",
  "anya-e0101n0:2158_0": "Chasu koṭṭhāsesu vitthambhanalakkhaṇaṃ vāyodhātūti vavatthapetabbaṃ. Tattheva thaddhalakkhaṇaṃ",
  "anya-e0101n0:2158_1": "pathavīdhātūti. Ābandhanalakkhaṇaṃ āpodhātūti. Paripācanalakkhaṇaṃ tejodhātūti. Tassevaṃ",
  "anya-e0101n0:2158_2": "vavatthāpayato dhātuyo pākaṭā honti. Tā punappunaṃ āvajjato manasikaroto vuttanayeneva",
  "anya-e0101n0:2158_3": "upacārasamādhi uppajjati.",
  "anya-e0101n0:2159_0": "346. Yassa pana evampi bhāvayato kammaṭṭhānaṃ na ijjhati, tena salakkhaṇavibhattito",
  "anya-e0101n0:2159_1": "bhāvetabbaṃ. Kathaṃ? Pubbe vuttanayeneva kesādayo pariggahetvā kesamhi thaddhalakkhaṇaṃ",
  "anya-e0101n0:2159_2": "pathavīdhātūti vavatthapetabbaṃ. Tattheva ābandhanalakkhaṇaṃ āpodhātūti. Paripācanalakkhaṇaṃ",
  "anya-e0101n0:2159_3": "tejodhātūti. Vitthambhanalakkhaṇaṃ vāyodhātūti. Evaṃ sabbakoṭṭhāsesu ekekasmiṃ koṭṭhāse",
  "anya-e0101n0:2159_4": "catasso catasso dhātuyo vavatthapetabbā. Tassevaṃ vavatthāpayato dhātuyo pākaṭā honti.",
  "anya-e0101n0:2159_5": "Tā punappunaṃ āvajjato manasikaroto vuttanayeneva upacārasamādhi uppajjati.",
  "anya-e0101n0:2160_0": "Apica kho pana vacanatthato, kalāpato, cuṇṇato, lakkhaṇādito, samuṭṭhānato, nānattekattato,",
  "anya-e0101n0:2160_1": "vinibbhogāvinibbhogato, sabhāgavisabhāgato, ajjhattikabāhiravisesato, saṅgahato,",
  "anya-e0101n0:2160_2": "paccayato, asamannāhārato, paccayavibhāgatoti imehipi ākārehi dhātuyo manasikātabbā.",
  "anya-e0101n0:2161_0": "347. Tattha vacanatthato manasikarontena patthaṭattā pathavī. Appoti āpiyati appāyatīti",
  "anya-e0101n0:2161_1": "vā āpo. Tejatīti tejo. Vāyatīti vāyo. Avisesena pana salakkhaṇadhāraṇato dukkhādānato",
  "anya-e0101n0:2161_2": "dukkhādhānato ca dhātūti. Evaṃ visesasāmaññavasena vacanatthato manasikātabbā.",
  "anya-e0101n0:2162": "348. Kalāpatoti yā ayaṃ kesā lomātiādinā nayena vīsatiyā ākārehi pathavīdhātu, pittaṃ semhanti ca ādinā nayena dvādasahākārehi āpodhātu niddiṭṭhā, tattha yasmā –",
  "anya-e0101n0:2163": "Vaṇṇo gandho raso ojā, catasso cāpi dhātuyo;",
  "anya-e0101n0:2164": "Aṭṭhadhammasamodhānā, hoti kesāti sammuti;",
  "anya-e0101n0:2165": "Tesaṃyeva vinibbhogā, natthi kesāti sammuti.",
  "anya-e0101n0:2166_0": "Tasmā kesāpi aṭṭhadhammakalāpamattameva. Tathā lomādayoti. Yo panettha kammasamuṭṭhāno",
  "anya-e0101n0:2166_1": "koṭṭhāso, so jīvitindriyena ca bhāvena ca saddhiṃ dasadhammakalāpopi hoti. Ussadavasena",
  "anya-e0101n0:2166_2": "pana pathavīdhātu āpodhātūti saṅkhaṃ gato. Evaṃ kalāpato manasikātabbā.",
  "anya-e0101n0:2167_0": "349. Cuṇṇatoti imasmiṃ hi sarīre majjhimena pamāṇena pariggayhamānā paramāṇubhedasañcuṇṇā",
  "anya-e0101n0:2167_1": "sukhumarajabhūtā pathavīdhātu doṇamattā siyā. Sā tato upaḍḍhappamāṇāya āpodhātuyā",
  "anya-e0101n0:2167_2": "saṅgahitā, tejodhātuyā anupālitā vāyodhātuyā vitthambhitā na vikiriyati na viddhaṃsiyati,",
  "anya-e0101n0:2167_3": "avikiriyamānā aviddhaṃsiyamānā anekavidhaṃ itthipurisaliṅgādibhāvavikappaṃ upagacchati,",
  "anya-e0101n0:2167_4": "aṇuthūladīgharassathirakathinādibhāvañca pakāseti.",
  "anya-e0101n0:2168": "Yūsagatā ābandhanākārabhūtā panettha āpodhātu pathavīpatiṭṭhitā tejānupālitā vāyovitthambhitā na paggharati na parissavati, apaggharamānā aparissavamānā pīṇitapīṇitabhāvaṃ dasseti.",
  "anya-e0101n0:2169_0": "Asitapītādipācakā cettha usumākārabhūtā uṇhattalakkhaṇā tejodhātu pathavīpatiṭṭhitā",
  "anya-e0101n0:2169_1": "āposaṅgahitā vāyovitthambhitā imaṃ kāyaṃ paripāceti, vaṇṇasampattiñcassa āvahati.",
  "anya-e0101n0:2169_2": "Tāya ca pana paripācito ayaṃ kāyo na pūtibhāvaṃ dasseti.",
  "anya-e0101n0:2170_0": "Aṅgamaṅgānusaṭā cettha samudīraṇavitthambhanalakkhaṇā vāyodhātu pathavīpatiṭṭhitā",
  "anya-e0101n0:2170_1": "āposaṅgahitā tejānupālitā imaṃ kāyaṃ vitthambheti. Tāya ca pana vitthambhito ayaṃ",
  "anya-e0101n0:2170_2": "kāyo na paripatati, ujukaṃ saṇṭhāti. Aparāya vāyodhātuyā samabbhāhato gamanaṭṭhānanisajjāsayanairiyāpathesu",
  "anya-e0101n0:2170_3": "viññattiṃ dasseti, samiñjeti, sampasāreti, hatthapādaṃ lāḷeti. Evametaṃ itthipurisādibhāvena",
  "anya-e0101n0:2170_4": "bālajanavañcanaṃ māyārūpasadisaṃ dhātuyantaṃ pavattatīti evaṃ cuṇṇato manasikātabbā.",
  "anya-e0101n0:2171_0": "350. Lakkhaṇāditoti pathavīdhātu kiṃ lakkhaṇā, kiṃ rasā, kiṃ paccupaṭṭhānāti evaṃ",
  "anya-e0101n0:2171_1": "catassopi dhātuyo āvajjetvā pathavīdhātu kakkhaḷattalakkhaṇā, patiṭṭhānarasā, sampaṭicchanapaccupaṭṭhānā.",
  "anya-e0101n0:2171_2": "Āpodhātu paggharaṇalakkhaṇā, brūhanarasā, saṅgahapaccupaṭṭhānā. Tejodhātu uṇhattalakkhaṇā,",
  "anya-e0101n0:2171_3": "paripācanarasā, maddavānuppadānapaccupaṭṭhānā. Vāyodhātu vitthambhanalakkhaṇā, samudīraṇarasā.",
  "anya-e0101n0:2171_4": "Abhinīhārapaccupaṭṭhānāti evaṃ lakkhaṇādito manasikātabbā.",
  "anya-e0101n0:2172_0": "351. Samuṭṭhānatoti ye ime pathavīdhātuādīnaṃ vitthārato dassanavasena kesādayo dvācattālīsa",
  "anya-e0101n0:2172_1": "koṭṭhāsā dassitā. Tesu udariyaṃ karīsaṃ pubbo muttanti ime cattāro koṭṭhāsā utusamuṭṭhānāva.",
  "anya-e0101n0:2172_2": "Assu sedo kheḷo siṅghāṇikāti ime cattāro utucittasamuṭṭhānā. Asitādiparipācako tejo",
  "anya-e0101n0:2172_3": "kammasamuṭṭhānova. Assāsapassāsā cittasamuṭṭhānāva. Avasesā sabbepi catusamuṭṭhānāti",
  "anya-e0101n0:2172_4": "evaṃ samuṭṭhānato manasikātabbā.",
  "anya-e0101n0:2173_0": "352. Nānattekattatoti sabbāsampi dhātūnaṃ salakkhaṇādito nānattaṃ. Aññāneva hi pathavīdhātuyā",
  "anya-e0101n0:2173_1": "lakkhaṇarasapaccupaṭṭhānāni. Aññāni āpodhātuādīnaṃ. Evaṃ lakkhaṇādivasena pana kammasamuṭṭhānādivasena",
  "anya-e0101n0:2173_2": "ca nānattabhūtānampi etāsaṃ rūpamahābhūtadhātudhammaaniccādivasena ekattaṃ hoti.",
  "anya-e0101n0:2173_3": "Sabbāpi hi dhātuyo ruppanalakkhaṇaṃ anatītattā rūpāni. Mahantapātubhāvādīhi kāraṇehi mahābhūtāni.",
  "anya-e0101n0:2174": "Mahantapātubhāvādīhīti etā hi dhātuyo mahantapātubhāvato, mahābhūtasāmaññato, mahāparihārato, mahāvikārato, mahattā bhūtattā cāti imehi kāraṇehi mahābhūtānīti vuccanti.",
  "anya-e0101n0:2175": "Tattha mahantapātubhāvatoti etāni hi anupādinnasantānepi upādinnasantānepi mahantāni pātubhūtāni. Tesaṃ anupādinnasantāne –",
  "anya-e0101n0:2176": "Duve satasahassāni, cattāri nahutāni ca;",
  "anya-e0101n0:2177": "Ettakaṃ bahalattena, saṅkhātāyaṃ vasundharāti. –",
  "anya-e0101n0:2178": "Ādinā nayena mahantapātubhāvatā buddhānussatiniddese vuttāva.",
  "anya-e0101n0:2179": "Upādinnasantānepi macchakacchapadevadānavādisarīravasena mahantāneva pātubhūtāni. Vuttañhetaṃ “santi, bhikkhave, mahāsamudde yojanasatikāpi attabhāvā”tiādi.",
  "anya-e0101n0:2180": "Mahābhūtasāmaññatoti etāni hi yathā māyākāro amaṇiṃyeva udakaṃ maṇiṃ katvā dasseti, asuvaṇṇaṃyeva leḍḍuṃ suvaṇṇaṃ katvā dasseti.",
  "anya-e0101n0:2181_0": "Yathā ca sayaṃ neva yakkho na yakkhī samāno yakkhabhāvampi yakkhibhāvampi dasseti,",
  "anya-e0101n0:2181_1": "evameva sayaṃ anīlāneva hutvā nīlaṃ upādārūpaṃ dassenti, apītāni alohitāni anodātāneva",
  "anya-e0101n0:2181_2": "hutvā odātaṃ upādārūpaṃ dassentīti māyākāramahābhūtasāmaññato mahābhūtāni.",
  "anya-e0101n0:2182_0": "Yathā ca yakkhādīni mahābhūtāni yaṃ gaṇhanti, neva nesaṃ tassa anto na bahi ṭhānaṃ",
  "anya-e0101n0:2182_1": "upalabbhati, na ca taṃ nissāya na tiṭṭhanti, evameva tānipi neva aññamaññassa anto",
  "anya-e0101n0:2182_2": "na bahi ṭhitāni hutvā upalabbhanti, na ca aññamaññaṃ nissāya na tiṭṭhantīti acinteyyaṭṭhānatāya",
  "anya-e0101n0:2182_3": "yakkhādimahābhūtasāmaññatopi mahābhūtāni. Yathā ca yakkhinīsaṅkhātāni mahābhūtāni",
  "anya-e0101n0:2182_4": "manāpehi vaṇṇasaṇṭhānavikkhepehi attano bhayānakabhāvaṃ paṭicchādetvā satte vañcenti,",
  "anya-e0101n0:2182_5": "evameva etānipi itthipurisasarīrādīsu manāpena chavivaṇṇena manāpena attano aṅgapaccaṅgasaṇṭhānena",
  "anya-e0101n0:2182_6": "manāpena ca hatthapādaṅgulibhamukavikkhepena attano kakkhaḷattādibhedaṃ sarasalakkhaṇaṃ",
  "anya-e0101n0:2182_7": "paṭicchādetvā bālajanaṃ vañcenti, attano sabhāvaṃ daṭṭhuṃ na dentīti vañcakattena",
  "anya-e0101n0:2182_8": "yakkhinīmahābhūtasāmaññatopi mahābhūtāni.",
  "anya-e0101n0:2183_0": "Mahāparihāratoti mahantehi paccayehi pariharitabbato. Etāni hi divase divase upanetabbattā",
  "anya-e0101n0:2183_1": "mahantehi ghāsacchādanādīhi bhūtāni pavattānīti mahābhūtāni. Mahāparihārāni vā bhūtānītipi mahābhūtāni.",
  "anya-e0101n0:2184": "Mahāvikāratoti etāni hi anupādinnānipi upādinnānipi mahāvikārāni honti. Tattha anupādinnānaṃ kappavuṭṭhāne vikāramahattaṃ pākaṭaṃ hoti. Upādinnānaṃ dhātukkhobhakāle. Tathā hi –",
  "anya-e0101n0:2185": "Bhūmito vuṭṭhitā yāva, brahmalokā vidhāvati;",
  "anya-e0101n0:2186": "Acci accimato loke, ḍayhamānamhi tejasā.",
  "anya-e0101n0:2187": "Koṭisatasahassekaṃ, cakkavāḷaṃ vilīyati;",
  "anya-e0101n0:2188": "Kupitena yadā loko, salilena vinassati.",
  "anya-e0101n0:2189": "Koṭisatasahassekaṃ, cakkavāḷaṃ vikīrati;",
  "anya-e0101n0:2190": "Vāyodhātuppakopena, yadā loko vinassati.",
  "anya-e0101n0:2191": "Patthaddho bhavati kāyo, daṭṭho kaṭṭhamukhena vā;",
  "anya-e0101n0:2192": "Pathavīdhātuppakopena, hoti kaṭṭhamukheva so.",
  "anya-e0101n0:2193": "Pūtiyo bhavati kāyo, daṭṭho pūtimukhena vā;",
  "anya-e0101n0:2194": "Āpodhātuppakopena, hoti pūtimukheva so.",
  "anya-e0101n0:2195": "Santatto bhavati kāyo, daṭṭho aggimukhena vā;",
  "anya-e0101n0:2196": "Tejodhātuppakopena, hoti aggimukheva so.",
  "anya-e0101n0:2197": "Sañchinno bhavati kāyo, daṭṭho satthamukhena vā;",
  "anya-e0101n0:2198": "Vāyodhātuppakopena, hoti satthamukheva so.",
  "anya-e0101n0:2199": "Iti mahāvikārāni bhūtānīti mahābhūtāni.",
  "anya-e0101n0:2200": "Mahattā bhūtattā cāti etāni hi mahantāni mahatā vāyāmena pariggahetabbattā bhūtāni vijjamānattāti mahattā bhūtattā ca mahābhūtāni.",
  "anya-e0101n0:2201": "Evaṃ sabbāpetā dhātuyo mahantapātubhāvādīhi kāraṇehi mahābhūtāni.",
  "anya-e0101n0:2202_0": "Salakkhaṇadhāraṇato pana dukkhādānato ca dukkhādhānato ca sabbāpi dhātulakkhaṇaṃ",
  "anya-e0101n0:2202_1": "anatītattā dhātuyo. Salakkhaṇadhāraṇena ca attano khaṇānurūpadhāraṇena ca dhammā.",
  "anya-e0101n0:2202_2": "Khayaṭṭhena aniccā. Bhayaṭṭhena dukkhā. Asārakaṭṭhena anattā.",
  "anya-e0101n0:2203": "Iti sabbāsampi rūpamahābhūtadhātudhammaaniccādivasena ekattanti evaṃ nānattekattato manasikātabbā.",
  "anya-e0101n0:2204_0": "353. Vinibbhogāvinibbhogatoti sahuppannāva etā ekekasmiṃ sabbapariyantime suddhaṭṭhakādikalāpepi",
  "anya-e0101n0:2204_1": "padesena avinibbhuttā. Lakkhaṇena pana vinibbhuttāti evaṃ vinibbhogāvinibbhogato manasikātabbā.",
  "anya-e0101n0:2205_0": "354. Sabhāgavisabhāgatoti evaṃ avinibbhuttāsu cāpi etāsu purimā dve garukattā sabhāgā.",
  "anya-e0101n0:2205_1": "Tathā pacchimā lahukattā. Purimā pana pacchimāhi pacchimā ca purimāhi visabhāgāti",
  "anya-e0101n0:2205_2": "evaṃ sabhāgavisabhāgato manasikātabbā.",
  "anya-e0101n0:2206_0": "355. Ajjhattikabāhiravisesatoti ajjhattikā dhātuyo viññāṇavatthuviññattiindriyānaṃ",
  "anya-e0101n0:2206_1": "nissayā honti, sairiyāpathā, catusamuṭṭhānā. Bāhirā vuttaviparītappakārāti evaṃ ajjhattikabāhiravisesato manasikātabbā.",
  "anya-e0101n0:2207_0": "356. Saṅgahatoti kammasamuṭṭhānā pathavīdhātu kammasamuṭṭhānāhi itarāhi ekasaṅgahā",
  "anya-e0101n0:2207_1": "hoti samuṭṭhānanānattābhāvato. Tathā cittādisamuṭṭhānā cittādisamuṭṭhānāhīti evaṃ",
  "anya-e0101n0:2207_2": "saṅgahato manasikātabbā.",
  "anya-e0101n0:2208_0": "357. Paccayatoti pathavīdhātu āposaṅgahitā tejoanupālitā vāyovitthambhitā tiṇṇaṃ",
  "anya-e0101n0:2208_1": "mahābhūtānaṃ patiṭṭhā hutvā paccayo hoti. Āpodhātu pathavīpatiṭṭhitā tejoanupālitā",
  "anya-e0101n0:2208_2": "vāyovitthambhitā tiṇṇaṃ mahābhūtānaṃ ābandhanaṃ hutvā paccayo hoti. Tejodhātu pathavīpatiṭṭhitā",
  "anya-e0101n0:2208_3": "āposaṅgahitā vāyovitthambhitā tiṇṇaṃ mahābhūtānaṃ paripācanaṃ hutvā paccayo hoti.",
  "anya-e0101n0:2208_4": "Vāyodhātu pathavīpatiṭṭhitā āposaṅgahitā tejoparipācitā tiṇṇaṃ mahābhūtānaṃ vitthambhanaṃ",
  "anya-e0101n0:2208_5": "hutvā paccayo hotīti evaṃ paccayato manasikātabbā.",
  "anya-e0101n0:2209_0": "358. Asamannāhāratoti pathavīdhātu cettha “ahaṃ pathavīdhātū”ti vā, “tiṇṇaṃ mahābhūtānaṃ",
  "anya-e0101n0:2209_1": "patiṭṭhā hutvā paccayo homī”ti vā na jānāti. Itarānipi tīṇi “amhākaṃ pathavīdhātu",
  "anya-e0101n0:2209_2": "patiṭṭhā hutvā paccayo hotī”ti na jānanti. Esa nayo sabbatthāti evaṃ asamannāhārato manasikātabbā.",
  "anya-e0101n0:2210_0": "359. Paccayavibhāgatoti dhātūnaṃ hi kammaṃ, cittaṃ, āhāro, utūti cattāro paccayā.",
  "anya-e0101n0:2210_1": "Tattha kammasamuṭṭhānānaṃ kammameva paccayo hoti, na cittādayo. Cittādisamuṭṭhānānampi",
  "anya-e0101n0:2210_2": "cittādayova paccayā honti, na itare. Kammasamuṭṭhānānañca kammaṃ janakapaccayo hoti,",
  "anya-e0101n0:2210_3": "sesānaṃ pariyāyato upanissayapaccayo hoti. Cittasamuṭṭhānānaṃ cittaṃ janakapaccayo",
  "anya-e0101n0:2210_4": "hoti, sesānaṃ pacchājātapaccayo atthipaccayo avigatapaccayo ca. Āhārasamuṭṭhānānaṃ",
  "anya-e0101n0:2210_5": "āhāro janakapaccayo hoti, sesānaṃ āhārapaccayo atthipaccayo avigatapaccayo ca. Utusamuṭṭhānānaṃ",
  "anya-e0101n0:2210_6": "utu janakapaccayo hoti, sesānaṃ atthipaccayo avigatapaccayo ca. Kammasamuṭṭhānaṃ",
  "anya-e0101n0:2210_7": "mahābhūtaṃ kammasamuṭṭhānānampi mahābhūtānaṃ paccayo hoti cittādisamuṭṭhānānampi.",
  "anya-e0101n0:2210_8": "Tathā cittasamuṭṭhānaṃ, āhārasamuṭṭhānaṃ. Utusamuṭṭhānaṃ mahābhūtaṃ utusamuṭṭhānānampi",
  "anya-e0101n0:2210_9": "mahābhūtānaṃ paccayo hoti kammādisamuṭṭhānānampi.",
  "anya-e0101n0:2211_0": "Tattha kammasamuṭṭhānā pathavīdhātu kammasamuṭṭhānānaṃ itarāsaṃ sahajātaaññamaññanissayaatthiavigatavasena",
  "anya-e0101n0:2211_1": "ceva patiṭṭhāvasena ca paccayo hoti, na janakavasena. Itaresaṃ tisantatimahābhūtānaṃ",
  "anya-e0101n0:2211_2": "nissayaatthiavigatavasena paccayo hoti, na patiṭṭhāvasena na janakavasena. Āpodhātu",
  "anya-e0101n0:2211_3": "cettha itarāsaṃ tiṇṇaṃ sahajātādivasena ceva ābandhanavasena ca paccayo hoti, na",
  "anya-e0101n0:2211_4": "janakavasena. Itaresaṃ tisantatikānaṃ nissayaatthiavigatapaccayavaseneva, na ābandhanavasena",
  "anya-e0101n0:2211_5": "na janakavasena. Tejodhātupettha itarāsaṃ tiṇṇaṃ sahajātādivasena ceva paripācanavasena",
  "anya-e0101n0:2211_6": "ca paccayo hoti, na janakavasena. Itaresaṃ tisantatikānaṃ nissayaatthiavigatapaccayavaseneva,",
  "anya-e0101n0:2211_7": "na paripācanavasena, na janakavasena. Vāyodhātupettha itarāsaṃ tiṇṇaṃ sahajātādivasena",
  "anya-e0101n0:2211_8": "ceva vitthambhanavasena ca paccayo hoti, na janakavasena. Itaresaṃ tisantatikānaṃ",
  "anya-e0101n0:2211_9": "nissayaatthiavigatapaccayavaseneva, na vitthambhanavasena, na janakavasena. Cittaāhārautusamuṭṭhānapathavīdhātuādīsupi eseva nayo.",
  "anya-e0101n0:2212": "Evaṃ sahajātādipaccayavasappavattāsu ca panetāsu dhātūsu –",
  "anya-e0101n0:2213": "Ekaṃ paṭicca tisso, catudhā tisso paṭicca eko ca;",
  "anya-e0101n0:2214": "Dve dhātuyo paṭicca, dve chaddhā sampavattanti.",
  "anya-e0101n0:2215_0": "Pathavīādīsu hi ekekaṃ paṭicca itarā tisso tissoti evaṃ ekaṃ paṭicca tisso catudhā",
  "anya-e0101n0:2215_1": "sampavattanti. Tathā pathavīdhātuādīsu ekekā itarā tisso tisso paṭiccāti evaṃ tisso",
  "anya-e0101n0:2215_2": "paṭicca ekā catudhā sampavattati. Purimā pana dve paṭicca pacchimā, pacchimā ca dve",
  "anya-e0101n0:2215_3": "paṭicca purimā, paṭhamatatiyā paṭicca dutiyacatutthā, dutiyacatutthā paṭicca paṭhamatatiyā,",
  "anya-e0101n0:2215_4": "paṭhamacatutthā paṭicca dutiyatatiyā, dutiyatatiyā paṭicca paṭhamacatutthāti evaṃ",
  "anya-e0101n0:2215_5": "dve dhātuyo paṭicca dve chadhā sampavattanti.",
  "anya-e0101n0:2216_0": "Tāsu pathavīdhātu abhikkamapaṭikkamādikāle uppīḷanassa paccayo hoti. Sāva āpodhātuyā",
  "anya-e0101n0:2216_1": "anugatā patiṭṭhāpanassa. Pathavīdhātuyā pana anugatā āpodhātu avakkhepanassa. Vāyodhātuyā",
  "anya-e0101n0:2216_2": "anugatā tejodhātu uddharaṇassa. Tejodhātuyā anugatā vāyodhātu atiharaṇavītiharaṇānaṃ",
  "anya-e0101n0:2216_3": "paccayo hotīti evaṃ paccayavibhāgato manasikātabbā.",
  "anya-e0101n0:2217_0": "Evaṃ vacanatthādivasena manasi karontassāpi hi ekekena mukhena dhātuyo pākaṭā honti.",
  "anya-e0101n0:2217_1": "Tā punappunaṃ āvajjato manasikaroto vuttanayeneva upacārasamādhi uppajjati. Svāyaṃ",
  "anya-e0101n0:2217_2": "catunnaṃ dhātūnaṃ vavatthāpakassa ñāṇassānubhāvena uppajjanato catudhātuvavatthānantveva saṅkhaṃ gacchati.",
  "anya-e0101n0:2218_0": "360. Idañca pana catudhātuvavatthānaṃ anuyutto bhikkhu suññataṃ avagāhati, sattasaññaṃ",
  "anya-e0101n0:2218_1": "samugghāteti. So sattasaññāya samūhatattā vāḷamigayakkharakkhasādivikappaṃ anāvajjamāno",
  "anya-e0101n0:2218_2": "bhayabheravasaho hoti, aratiratisaho, na iṭṭhāniṭṭhesu ugghātanigghātaṃ pāpuṇāti.",
  "anya-e0101n0:2218_3": "Mahāpañño ca pana hoti amatapariyosāno vā sugatiparāyano vāti.",
  "anya-e0101n0:2219": "Evaṃ mahānubhāvaṃ, yogivarasahassa kīḷitaṃ etaṃ;",
  "anya-e0101n0:2220": "Catudhātuvavatthānaṃ, niccaṃ sevetha medhāvīti.",
  "anya-e0101n0:2221": "Ayaṃ catudhātuvavatthānassa bhāvanāniddeso.",
  "anya-e0101n0:2222_0": "361. Ettāvatā ca yaṃ samādhissa vitthāraṃ bhāvanānayañca dassetuṃ “ko samādhi, kenaṭṭhena",
  "anya-e0101n0:2222_1": "samādhī”tiādinā nayena pañhākammaṃ kataṃ, tattha “kathaṃ bhāvetabbo”ti imassa padassa",
  "anya-e0101n0:2222_2": "sabbappakārato atthavaṇṇanā samattā hoti.",
  "anya-e0101n0:2223_0": "Duvidhoyeva hayaṃ idha adhippeto upacārasamādhi ceva appanāsamādhi ca. Tattha dasasu",
  "anya-e0101n0:2223_1": "kammaṭṭhānesu, appanāpubbabhāgacittesu ca ekaggatā upacārasamādhi. Avasesakammaṭṭhānesu",
  "anya-e0101n0:2223_2": "cittekaggatā appanāsamādhi. So duvidhopi tesaṃ kammaṭṭhānānaṃ bhāvitattā bhāvito",
  "anya-e0101n0:2223_3": "hoti. Tena vuttaṃ “kathaṃ bhāvetabboti imassa padassa sabbappakārato atthavaṇṇanā samattā”ti.",
  "anya-e0101n0:2224": "Samādhiānisaṃsakathā",
  "anya-e0101n0:2225_0": "362. Yaṃ pana vuttaṃ “samādhibhāvanāya ko ānisaṃso”ti, tattha diṭṭhadhammasukhavihārādipañcavidho",
  "anya-e0101n0:2225_1": "samādhibhāvanāya ānisaṃso. Tathā hi ye arahanto khīṇāsavā samāpajjitvā ekaggacittā",
  "anya-e0101n0:2225_2": "sukhaṃ divasaṃ viharissāmāti samādhiṃ bhāventi, tesaṃ appanāsamādhibhāvanā diṭṭhadhammasukhavihārānisaṃsā",
  "anya-e0101n0:2225_3": "hoti. Tenāha bhagavā “na kho panete, cunda, ariyassa vinaye sallekhā vuccanti. Diṭṭhadhammasukhavihārā",
  "anya-e0101n0:2225_4": "ete ariyassa vinaye vuccantī”ti.",
  "anya-e0101n0:2226_0": "Sekkhaputhujjanānaṃ samāpattito vuṭṭhāya samāhitena cittena vipassissāmāti bhāvayataṃ",
  "anya-e0101n0:2226_1": "vipassanāya padaṭṭhānattā appanāsamādhibhāvanāpi sambādhe okāsādhigamanayena upacārasamādhibhāvanāpi",
  "anya-e0101n0:2226_2": "vipassanānisaṃsā hoti. Tenāha bhagavā “samādhiṃ, bhikkhave, bhāvetha. Samāhito, bhikkhave,",
  "anya-e0101n0:2226_3": "bhikkhu yathābhūtaṃ pajānātī”ti.",
  "anya-e0101n0:2227_0": "Ye pana aṭṭha samāpattiyo nibbattetvā abhiññāpādakaṃ jhānaṃ samāpajjitvā samāpattito",
  "anya-e0101n0:2227_1": "vuṭṭhāya ekopi hutvā bahudhā hotīti vuttanayā abhiññāyo patthento nibbattenti, tesaṃ",
  "anya-e0101n0:2227_2": "sati sati āyatane abhiññāpadaṭṭhānattā appanāsamādhibhāvanā abhiññānisaṃsā hoti.",
  "anya-e0101n0:2227_3": "Tenāha bhagavā – “so yassa yassa abhiññāsacchikaraṇīyassa dhammassa cittaṃ abhininnāmeti",
  "anya-e0101n0:2227_4": "abhiññāsacchikiriyāya, tatra tatreva sakkhibhabbataṃ pāpuṇāti sati sati āyatane”ti.",
  "anya-e0101n0:2228_0": "Ye aparihīnajjhānā brahmaloke nibbattissāmāti brahmalokūpapattiṃ patthentā apatthayamānā",
  "anya-e0101n0:2228_1": "vāpi puthujjanā samādhito na parihāyanti, tesaṃ bhavavisesāvahattā appanāsamādhibhāvanā",
  "anya-e0101n0:2228_2": "bhavavisesānisaṃsā hoti. Tenāha bhagavā – “paṭhamaṃ jhānaṃ parittaṃ bhāvetvā kattha",
  "anya-e0101n0:2228_3": "upapajjanti. Brahmapārisajjānaṃ devānaṃ sahabyataṃ upapajjantī”tiādi.",
  "anya-e0101n0:2229": "Upacārasamādhibhāvanāpi pana kāmāvacarasugatibhavavisesaṃ āvahatiyeva.",
  "anya-e0101n0:2230_0": "Ye pana ariyā aṭṭha samāpattiyo nibbattetvā nirodhasamāpattiṃ samāpajjitvā satta",
  "anya-e0101n0:2230_1": "divasāni acittā hutvā diṭṭheva dhamme nirodhaṃ nibbānaṃ patvā sukhaṃ viharissāmāti",
  "anya-e0101n0:2230_2": "samādhiṃ bhāventi, tesaṃ appanāsamādhibhāvanā nirodhānisaṃsā hoti. Tenāha – “soḷasahi",
  "anya-e0101n0:2230_3": "ñāṇacariyāhi navahi samādhicariyāhi vasībhāvatā paññā nirodhasamāpattiyā ñāṇa”nti.",
  "anya-e0101n0:2231": "Evamayaṃ diṭṭhadhammasukhavihārādi pañcavidho samādhibhāvanāya ānisaṃso –",
  "anya-e0101n0:2232": "“Tasmā nekānisaṃsamhi, kilesamalasodhane;",
  "anya-e0101n0:2233": "Samādhibhāvanāyoge, nappamajjeyya paṇḍito”ti.",
  "anya-e0101n0:2234": "363. Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena desite visuddhimagge samādhipi paridīpito hoti.",
  "anya-e0101n0:2235": "Iti sādhujanapāmojjatthāya kate visuddhimagge",
  "anya-e0101n0:2236": "Samādhiniddeso nāma",
  "anya-e0101n0:2237": "Ekādasamo paricchedo.",
  "anya-e0101n0:2238_0": "364. Paṭhamo sīlaniddeso. Dutiyo dhutaṅganiddeso;. Tatiyo kammaṭṭhānaggahaṇaniddeso.",
  "anya-e0101n0:2238_1": "Catuttho pathavīkasiṇaniddeso. Pañcamo sesakasiṇaniddeso. Chaṭṭho asubhaniddeso.",
  "anya-e0101n0:2238_2": "Sattamo chaanussatiniddeso. Aṭṭhamo sesānussatiniddeso. Navamo brahmavihāraniddeso.",
  "anya-e0101n0:2238_3": "Dasamo āruppaniddeso. Paṭikkūlasaññādhātuvavatthānadvayaniddeso ekādasamoti.",
  "anya-e0101n0:2239": "Visuddhimaggassa paṭhamo bhāgo niṭṭhito."
}