{
  "tika-s0302t0:0": " Namo tassa bhagavato arahato sammāsambuddhassa",
  "tika-s0302t0:1": "Saṁyuttanikāye",
  "tika-s0302t0:2": "Nidānavaggaṭīkā",
  "tika-s0302t0:3": "1. Nidānasaṁyuttaṁ",
  "tika-s0302t0:4": "1. Buddhavaggo",
  "tika-s0302t0:5": "1. Paṭiccasamuppādasuttavaṇṇanā",
  "tika-s0302t0:6_0": "1. Dutiyasuttādīnipi paṭiccasamuppādavaseneva desitānīti āha ‘‘paṭhamaṁ paṭiccasamuppādasutta’’nti.",
  "tika-s0302t0:6_1": "Tatrāti padaṁ ye desakālā idha viharaṇakiriyāya visesanabhāvena vuttā, tesaṁ paridīpananti",
  "tika-s0302t0:6_2": "dassento ‘‘yaṁ samayaṁ…pe… dīpetī’’ti āha. Taṁ-saddo hi vuttassa atthassa paṭiniddeso,",
  "tika-s0302t0:6_3": "tasmā idha desassa kālassa vā paṭiniddeso bhavituṁ arahati, na aññassa. Ayaṁ tāva",
  "tika-s0302t0:6_4": "tatrasaddassa paṭiniddesabhāve atthavibhāvanā. Yasmā pana īdisesu ṭhānesu tatrasaddo",
  "tika-s0302t0:6_5": "dhammadesanāvisiṭṭhaṁ desaṁ kālañca vibhāveti, tasmā vuttaṁ ‘‘bhāsitabbayutte vā",
  "tika-s0302t0:6_6": "desakāle’’ti . Tena tatrāti yattha bhagavā dhammadesanatthaṁ bhikkhū ālapi abhāsi,",
  "tika-s0302t0:6_7": "tādise dese, kāle vāti attho. Na hītiādinā tamevatthaṁ samattheti.",
  "tika-s0302t0:7_0": "Nanu ca yattha ṭhito bhagavā ‘‘akālo kho tāvā’’tiādinā bāhiyassa dhammadesanaṁ paṭikkhipi,",
  "tika-s0302t0:7_1": "tattheva antaravīthiyaṁ ṭhitova tassa dhammaṁ desesīti? Saccametaṁ. Adesetabbakāle",
  "tika-s0302t0:7_2": "adesanāya hi idaṁ udāharaṇaṁ. Tenāha ‘‘akālo kho tāvā’’ti. Yaṁ pana tattha vuttaṁ",
  "tika-s0302t0:7_3": "‘‘antaragharaṁ paviṭṭhamhā’’ti, tampi tassa akālabhāvasseva pariyāyena dassanatthaṁ",
  "tika-s0302t0:7_4": "vuttaṁ. Tassa hi tadā addhānaparissamena rūpakāye akammaññatā ahosi, balavapītivegena",
  "tika-s0302t0:7_5": "nāmakāye. Tadubhayassa vūpasamaṁ āgamento papañcaparihāratthaṁ bhagavā ‘‘akālo kho’’ti",
  "tika-s0302t0:7_6": "pariyāyena paṭikkhipi. Adesetabbadese adesanāya pana udāharaṇaṁ ‘‘atha kho bhagavā",
  "tika-s0302t0:7_7": "maggā okkamma aññatarasmiṁ rukkhamūle nisīdi, vihārato nikkhamitvā vihārapacchāyāyaṁ",
  "tika-s0302t0:7_8": "paññatte āsane nisīdī’’ti evamādikaṁ idha ādisaddena saṅgahitaṁ. ‘‘Sa kho so bhikkhave",
  "tika-s0302t0:7_9": "bālo idha pāpāni kammāni karitvā’’ti evamādīsu (ma. ni. 3.248) padapūraṇamatte kho-saddo,",
  "tika-s0302t0:7_10": "‘‘dukkhaṁ kho agāravo viharati appatisso’’tiādīsu (a. ni. 4.21) avadhāraṇe, ‘‘kittāvatā",
  "tika-s0302t0:7_11": "nu kho, āvuso, satthu pavivittassa viharato sāvakā vivekaṁ nānusikkhantī’’tiādīsu",
  "tika-s0302t0:7_12": "(ma. ni. 1.31) ādikālatthe, vākyārambheti attho. Tattha padapūraṇena vacanālaṅkāramattaṁ",
  "tika-s0302t0:7_13": "kataṁ hoti, ādikālatthena vākyassa upaññāsamattaṁ, avadhāraṇatthena pana niyamadassanaṁ.",
  "tika-s0302t0:7_14": "‘‘Tasmā āmantesi evā’’ti āmantane niyamo dassito hotīti.",
  "tika-s0302t0:8_0": "‘‘Bhagavāti lokagarudīpana’’nti kasmā vuttaṁ, nanu pubbe ‘‘bhagavā’’ti padaṁ vuttanti?",
  "tika-s0302t0:8_1": "Yadipi pubbe vuttaṁ, taṁ pana yathāvuttaṭṭhāne viharaṇakiriyāya kattuvisesadassanaparaṁ,",
  "tika-s0302t0:8_2": "na āmantanakiriyāya, idha pana āmantanakiriyāya, tasmā tadatthaṁ puna bhagavāti pāḷiyaṁ",
  "tika-s0302t0:8_3": "vuttanti. Tassatthaṁ dassetuṁ ‘‘bhagavāti lokagarudīpana’’nti āha. Kathāsavanayuttapuggalavacananti",
  "tika-s0302t0:8_4": "vakkhamānāya paṭiccasamuppādadesanāya savanayogyapuggalavacanaṁ. Catūsupi parisāsu",
  "tika-s0302t0:8_5": "bhikkhū eva edisānaṁ desanānaṁ visesena bhājanabhūtāti sātisayena sāsanasampaṭiggāhakabhāvadassanatthaṁ",
  "tika-s0302t0:8_6": "idha bhikkhugahaṇanti dassetvā idāni saddatthaṁ dassetuṁ ‘‘apicā’’ti āha. Tattha",
  "tika-s0302t0:8_7": "bhikkhakoti bhikkhūti bhikkhanasīlattā bhikkhanadhammattā bhikkhūti attho. Bhikkhācariyaṁ",
  "tika-s0302t0:8_8": "ajjhupagatoti buddhādīhipi ajjhupagataṁ bhikkhācariyaṁ uñchācariyaṁ ajjhupagatattā",
  "tika-s0302t0:8_9": "anuṭṭhitattā bhikkhu. Yo hi koci appaṁ vā mahantaṁ vā bhogakkhandhaṁ pahāya agārasmā",
  "tika-s0302t0:8_10": "anagāriyaṁ pabbajito, so kasigorakkhādīhi jīvikakappanaṁ hitvā liṅgasampaṭicchaneneva",
  "tika-s0302t0:8_11": "bhikkhācariyaṁ ajjhupagatattā bhikkhu. Parapaṭibaddhajīvikattā vā vihāramajjhe kājabhattaṁ",
  "tika-s0302t0:8_12": "bhuñjamānopi bhikkhācariyaṁ ajjhupagatoti bhikkhu piṇḍiyālopabhojanaṁ nissāya pabbajjāya",
  "tika-s0302t0:8_13": "ussāhajātattā vā bhikkhācariyaṁ ajjhupagatoti bhikkhūti evamettha attho daṭṭhabbo.",
  "tika-s0302t0:9_0": "Ādinā nayenāti ‘‘bhinnapaṭadharoti bhikkhu, bhindati pāpake akusale dhammeti bhikkhu,",
  "tika-s0302t0:9_1": "bhinnattā pāpakānaṁ akusalānaṁ dhammānaṁ bhikkhū’’tiādinā vibhaṅge (vibha. 509) āgatanayena.",
  "tika-s0302t0:9_2": "Ñāpaneti avabodhane, paṭivedaneti attho. Bhikkhanasīlatā, na kasivāṇijjādīhi jīvanasīlatā.",
  "tika-s0302t0:9_3": "Bhikkhanadhammatā ‘‘uddissa ariyā tiṭṭhantī’’ti (jā. 1.7.59) evaṁ vuttabhikkhanasabhāvatā,",
  "tika-s0302t0:9_4": "na yācanākohaññasabhāvatā. Bhikkhane sādhukāritā ‘‘uttiṭṭhe nappamajjeyyā’’ti (dha.",
  "tika-s0302t0:9_5": "pa. 168) vacanaṁ anussaritvā tattha appamajjatā. Atha vā sīlaṁ nāma pakatisabhāvo.",
  "tika-s0302t0:9_6": "Idha pana tathādhiṭṭhānaṁ. Dhammoti vataṁ. Apare pana ‘‘sīlaṁ nāma vatavasena samādānaṁ.",
  "tika-s0302t0:9_7": "Dhammo nāma paveṇi-āgataṁ cārittaṁ. Sādhukāritā sakkaccakāritā ādarakiriyā’’ti vaṇṇenti.",
  "tika-s0302t0:10_0": "Hīnādhikajanasevitavuttinti ye bhikkhubhāve ṭhitāpi jātimadādivasena uddhatā unnaḷā,",
  "tika-s0302t0:10_1": "ye ca gihibhāve paresu atthikabhāvampi anupagatatāya bhikkhācariyaṁ paramakāpaññaṁ",
  "tika-s0302t0:10_2": "maññanti, tesaṁ ubhayesampi yathākkamaṁ ‘‘bhikkhavo’’ti vacanena hīnajanehi daliddehi",
  "tika-s0302t0:10_3": "paramakāpaññataṁ pattehi parakulesu bhikkhācariyāya jīvikaṁ kappentehi sevitaṁ vuttiṁ",
  "tika-s0302t0:10_4": "pakāsento uddhatabhāvaniggahaṁ karoti, adhikajanehi uḷārabhogakhattiyakulādito pabbajitehi",
  "tika-s0302t0:10_5": "buddhādīhi ājīvasodhanatthaṁ sevitaṁ vuttiṁ pakāsento dīnabhāvaniggahaṁ karotīti",
  "tika-s0302t0:10_6": "yojetabbaṁ. Yasmā ‘‘bhikkhavo’’ti vacanaṁ āmantanabhāvato abhimukhīkaraṇaṁ, pakaraṇato",
  "tika-s0302t0:10_7": "sāmatthiyato ca sussūsājananaṁ, sakkaccasavanamanasikāraniyojanañca hoti, tasmā tamatthaṁ",
  "tika-s0302t0:10_8": "dassento ‘‘bhikkhavoti iminā’’tiādimāha.",
  "tika-s0302t0:11_0": "Tattha sādhukaṁ manasikārepīti sādhukaṁ savane sādhukaṁ manasikāre ca. Kathaṁ pavattitā",
  "tika-s0302t0:11_1": "savanādayo sādhukaṁ pavattitā hontīti? ‘‘Addhā imāya paṭipattiyā sakalasāsanasampatti",
  "tika-s0302t0:11_2": "hatthagatā bhavissatī’’ti ādaragāravayogena kathādīsu aparibhavādinā ca. Vuttañhi",
  "tika-s0302t0:11_3": "‘‘pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ",
  "tika-s0302t0:11_4": "kusalesu dhammesu sammattaṁ. Katamehi pañcahi? Na kathaṁ paribhoti, na kathikaṁ paribhoti,",
  "tika-s0302t0:11_5": "na attānaṁ paribhoti , avikkhittacitto dhammaṁ suṇāti ekaggacitto, yoniso ca manasi",
  "tika-s0302t0:11_6": "karoti. Imehi kho, bhikkhave, pañcahi dhammehi samannāgato suṇanto saddhammaṁ bhabbo",
  "tika-s0302t0:11_7": "niyāmaṁ okkamituṁ kusalesu dhammesu sammatta’’nti (a. ni. 5.151). Tenāha ‘‘sādhukaṁ",
  "tika-s0302t0:11_8": "manasikārāyattā hi sāsanasampattī’’ti. Sāsanasampatti nāma sīlādinipphatti. Paṭhamaṁ",
  "tika-s0302t0:11_9": "uppannattā adhigamavasena. Satthucariyānuvidhāyakattā sīlādiguṇānuṭṭhānena. Tiṇṇaṁ",
  "tika-s0302t0:11_10": "yānānaṁ vasena anudhammapaṭipattisambhavato sakalasāsanapaṭiggāhakattā.",
  "tika-s0302t0:12_0": "Santikattāti samīpabhāvato. Santikāvacarattāti sabbakālaṁ saṁvuttibhāvato. Yathānusiṭṭhanti",
  "tika-s0302t0:12_1": "anusāsaniyānurūpaṁ, anusāsaniṁ anavasesato paṭiggahetvāti attho. Ekacce bhikkhūti",
  "tika-s0302t0:12_2": "ye paṭiccasamuppādadhamme desanāpasutā, te. Pubbe ‘‘sabbaparisasādhāraṇā hi bhagavato",
  "tika-s0302t0:12_3": "dhammadesanā’’tiādinā bhikkhūnaṁ eva āmantanakāraṇaṁ dassetvā idāni bhikkhū āmantetvā",
  "tika-s0302t0:12_4": "dhammadesanāya payojanaṁ dassetuṁ kimatthaṁ pana bhagavāti codanaṁ samuṭṭhāpeti.",
  "tika-s0302t0:12_5": "Tattha aññaṁ cintentāti aññavihitā. Vikkhittacittāti asamāhitacittā. Dhammaṁ paccavekkhantāti",
  "tika-s0302t0:12_6": "hiyyo tato paradivasesu vā sutadhammaṁ pati manasā avekkhantā. Bhikkhū āmantetvā",
  "tika-s0302t0:12_7": "dhamme desiyamāne ādito paṭṭhāya desanaṁ sallakkhetuṁ sakkotīti imamevatthaṁ byatirekamukhena",
  "tika-s0302t0:12_8": "dassetuṁ ‘‘te anāmantetvā’’tiādi vuttaṁ.",
  "tika-s0302t0:13_0": "Bhikkhavoti ca sandhivasena i-kāralopo daṭṭhabbo ‘‘bhikkhavo itī’’ti, ayañhi itisaddo",
  "tika-s0302t0:13_1": "hetuparisamāpanādipadatthavipariyāyapakārāvadhāraṇanidassanādianekatthapabhedo. Tathā",
  "tika-s0302t0:13_2": "hesa ‘‘ruppatīti kho, bhikkhave, tasmā ‘rūpa’nti vuccatī’’tiādīsu (saṁ. ni. 3.79)",
  "tika-s0302t0:13_3": "hetumhi dissati, ‘‘tasmātiha me, bhikkhave, dhammadāyādā bhavatha, mā āmisadāyādā’’tiādīsu",
  "tika-s0302t0:13_4": "(ma. ni. 1.29) parisamāpane, ‘‘iti vā evarūpā visūkadassanā paṭivirato’’tiādīsu (dī.",
  "tika-s0302t0:13_5": "ni. 1.13) ādiatthe ‘‘māgaṇḍiyoti tassa brāhmaṇassa saṅkhā samaññā paññatti vohāro",
  "tika-s0302t0:13_6": "nāmaṁ nāmakammaṁ nāmadheyyaṁ nirutti byañjanaṁ abhilāpo’’tiādīsu (mahāni. 73, 75)",
  "tika-s0302t0:13_7": "padatthavipariyāye, ‘‘iti kho, bhikkhave, sappaṭibhayo bālo, appaṭibhayo paṇḍito.",
  "tika-s0302t0:13_8": "Saupaddavo bālo, anupaddavo paṇḍito’’tiādīsu (ma. ni. 3.124) pakāre, ‘‘atthi idappaccayā",
  "tika-s0302t0:13_9": "jarāmaraṇanti iti puṭṭhena satā, ānanda, atthītissa vacanīyaṁ. Kiṁ paccayā jarāmaraṇanti",
  "tika-s0302t0:13_10": "iti ce vadeyya, jātipaccayā jarāmaraṇanti iccassa vacanīya’’ntiādīsu (dī. ni. 2.96)",
  "tika-s0302t0:13_11": "avadhāraṇe, ‘‘sabbamatthīti kho, kaccāna, ayameko anto, sabbaṁ natthīti ayaṁ dutiyo",
  "tika-s0302t0:13_12": "anto’’tiādīsu (saṁ. ni. 2.15; 3.90) nidassane . Idhāpi nidassane eva daṭṭhabbo. Bhikkhavoti",
  "tika-s0302t0:13_13": "āmantanākāro tamesa iti-saddo nidasseti ‘‘bhikkhavoti āmantesī’’ti. Iminā nayena",
  "tika-s0302t0:13_14": "bhaddantetiādīsupi yathārahaṁ itisaddassa attho veditabbo.",
  "tika-s0302t0:14_0": "Pubbe ‘‘bhagavā āmantesī’’ti vuttattā bhagavato paccassosunti idha bhagavatoti sāmivacanaṁ",
  "tika-s0302t0:14_1": "āmantanameva sambandhīantaraṁ apekkhatīti iminā adhippāyena ‘‘bhagavato āmantanaṁ",
  "tika-s0302t0:14_2": "paṭiassosu’’nti vuttaṁ. Bhagavatoti idaṁ pana paṭissavasambandhena sampadānavacanaṁ.",
  "tika-s0302t0:14_3": "Ettāvatā yaṁ kāladesadesakaparisāpadesapaṭimaṇḍitaṁ nidānaṁ bhāsitanti sambandho.",
  "tika-s0302t0:14_4": "Etthāha – kimatthaṁ pana dhammavinayasaṅgahe kariyamāne nidānavacanaṁ, nanu bhagavatā",
  "tika-s0302t0:14_5": "bhāsitavacanasseva saṅgaho kātabboti? Vuccate – desanāya ṭhitiasammosasaddheyyabhāvasampādanatthaṁ.",
  "tika-s0302t0:14_6": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā",
  "tika-s0302t0:14_7": "hoti asammosadhammā saddheyyā ca, desakālakattusotunimittehi upanibandho viya vohāravinicchayo.",
  "tika-s0302t0:14_8": "Teneva cāyasmatā mahākassapena ‘‘paṭiccasamuppādasuttaṁ, āvuso ānanda, kattha bhāsita’’ntiādinā",
  "tika-s0302t0:14_9": "desādipucchāsu katāsu tāsaṁ vissajjanaṁ karontena dhammabhaṇḍāgārikena ‘‘evaṁ me",
  "tika-s0302t0:14_10": "suta’’nti āyasmatā ānandena imassa suttassa nidānaṁ bhāsitaṁ.",
  "tika-s0302t0:15_0": "Apica satthu sampattipakāsanatthaṁ nidānavacanaṁ. Tathāgatassa hi bhagavato pubbaracanānumānāgamatakkābhāvato",
  "tika-s0302t0:15_1": "sammāsambuddhabhāvasiddhi. Na hi sammāsambuddhassa pubbaracanādīhi attho atthi, sabbattha",
  "tika-s0302t0:15_2": "appaṭihatañāṇacāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasatthusāvakānurodhābhāvato",
  "tika-s0302t0:15_3": "khīṇāsavattasiddhi. Na hi sabbaso khīṇāsavassa te sambhavantīti suvisuddhā cassa",
  "tika-s0302t0:15_4": "parānuggahappavatti, evaṁ desakasaṁkilesabhūtānaṁ diṭṭhisīlasampadādūsakānaṁ avijjātaṇhānaṁ",
  "tika-s0302t0:15_5": "accantābhāvasaṁsūcakehi ñāṇasampadāpahānasampadābhibyañjanakehi ca saṁbuddhavisuddhabhāvehi",
  "tika-s0302t0:15_6": "purimavesārajjadvayasiddhi, tato eva ca antarāyikaniyyānikadhammesu sammohābhāvasiddhito",
  "tika-s0302t0:15_7": "pacchimavesārajjadvayasiddhīti bhagavato catuvesārajjasamannāgamo attahitaparahitapaṭipatti",
  "tika-s0302t0:15_8": "ca nidānavacanena pakāsitā hoti, tattha tattha sampattaparisāya ajjhāsayānurūpaṁ",
  "tika-s0302t0:15_9": "ṭhānuppattikapaṭibhānena dhammadesanādīpanato, idha pana mūladvayavasena antadvayarahitassa",
  "tika-s0302t0:15_10": "tisandhikālabandhassa catubbidhanayasaṅkhepagambhīrabhāvayuttassa paṭiccasamuppādassa",
  "tika-s0302t0:15_11": "bodhiyā nidassanato cāti yojetabbaṁ. Tena vuttaṁ ‘‘satthu sampattipakāsanatthaṁ nidānavacana’’nti.",
  "tika-s0302t0:16_0": "Tathā sāsanasampattipakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "tika-s0302t0:16_1": "hi bhagavato natthi niratthikā pavatti, attahitatthā vā, tasmā paresaṁ eva atthāya",
  "tika-s0302t0:16_2": "pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "tika-s0302t0:16_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena",
  "tika-s0302t0:16_4": "sāsanaṁ, na kabbaracanā. Tayidaṁ satthucaritaṁ kāladesadesakaparisāpadesehi saddhiṁ",
  "tika-s0302t0:16_5": "tattha tattha nidānavacanehi yathārahaṁ pakāsīyati, idha pana dvādasapadikapaccayākāravibhāvanena",
  "tika-s0302t0:16_6": "tena. Tena vuttaṁ ‘‘sāsanasampattipakāsanatthaṁ nidānavacana’’nti.",
  "tika-s0302t0:17_0": "Apica satthu pamāṇabhāvappakāsanena sāsanassa pamāṇabhāvadassanatthaṁ nidānavacanaṁ,",
  "tika-s0302t0:17_1": "tañcassa pamāṇabhāvadassanaṁ heṭṭhā vuttanayānusārena ‘‘bhagavā’’ti ca iminā padena",
  "tika-s0302t0:17_2": "vibhāvitanti veditabbaṁ. ‘‘Bhagavā’’ti ca iminā tathāgatassa rāgadosamohādi-sabbasaṁkilesamaladuccaritādidosappahānadīpanena",
  "tika-s0302t0:17_3": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0302t0:17_4": "sabbasattuttamabhāvadīpanena ayamattho sabbathā pakāsito hotīti. Idamettha nidānavacane payojananidassanaṁ.",
  "tika-s0302t0:18_0": "Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0302t0:18_1": "nikkhipanato ‘‘nikkhepo’’ti vuccatīti ‘‘suttanikkhepaṁ tāva vicāretvā vuccamānā pākaṭā",
  "tika-s0302t0:18_2": "hotī’’ti sāmaññato bhagavato desanāya samuṭṭhānassa vibhāgaṁ dassetvā ‘‘etthāyaṁ",
  "tika-s0302t0:18_3": "desanā evaṁsamuṭṭhānā’’ti desanāya samuṭṭhāne dassite suttassa sammadeva nidānaparijānanena",
  "tika-s0302t0:18_4": "vaṇṇanāya suviññeyyattā vuttaṁ. Tato heṭṭhā ‘‘kasmā bhagavatā paṭiccasamuppādavaseneva",
  "tika-s0302t0:18_5": "desanā āraddhā’’ti kenaci codanāya katāya ‘‘parajjhāsayoyaṁ suttanikkhepo’’ti parihāro",
  "tika-s0302t0:18_6": "sukathito hoti. Tattha yathā anekasataanekasahassabhedānipi suttantāni saṁkilesabhāgiyādipadhānanayena",
  "tika-s0302t0:18_7": "soḷasavidhataṁ nātivattanti, evaṁ attajjhāsayādisuttanikkhepavasena catubbidhabhāvanti",
  "tika-s0302t0:18_8": "āha ‘‘cattāro hi suttanikkhepā’’ti. Ettha ca yathā attajjhāsayassa aṭṭhuppattiyā",
  "tika-s0302t0:18_9": "ca parajjhāsayapucchāhi saddhiṁ saṁsaggabhedo sambhavati ‘‘attajjhāsayo ca parajjhāsayo",
  "tika-s0302t0:18_10": "ca, attajjhāsayo ca pucchāvasiko ca, attajjhāsayo ca parajjhāsayo ca pucchāvasiko",
  "tika-s0302t0:18_11": "ca, aṭṭhuppattiko ca parajjhāsayo ca, aṭṭhuppattiko ca pucchāvasiko ca, aṭṭhuppattiko",
  "tika-s0302t0:18_12": "ca parajjhāsayo ca pucchāvasiko cā’’ti ajjhāsayapucchānusandhisambhavato, evaṁ yadipi",
  "tika-s0302t0:18_13": "aṭṭhuppattiyā ajjhāsayenapi saṁsaggabhedo sambhavati, attajjhāsayādīhi pana purato",
  "tika-s0302t0:18_14": "ṭhitehi aṭṭhuppattiyā saṁsaggo natthīti. Nayidha niravaseso vitthāranayo sambhavatīti",
  "tika-s0302t0:18_15": "‘‘cattāro hi suttanikkhepā’’ti vuttaṁ. Tadantogadhattā vā sambhavantānaṁ sesanikkhepānaṁ",
  "tika-s0302t0:18_16": "mūlanikkhepavasena cattārova dassitā, tathādassanañcettha ayaṁ saṁsaggabhedo gahetabboti.",
  "tika-s0302t0:19_0": "Tatrāyaṁ vacanattho – nikkhipīyatīti nikkhepo, suttaṁ eva nikkhepo suttanikkhepo.",
  "tika-s0302t0:19_1": "Atha vā nikkhipanaṁ nikkhepo, suttassa nikkhepo suttanikkhepo, suttadesanāti attho.",
  "tika-s0302t0:19_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0302t0:19_3": "etassāti vā attajjhāsayo. Parajjhāsayepi eseva nayo. Pucchāya vasena pavattadhammo",
  "tika-s0302t0:19_4": "etassa atthīti, pucchāvasiko. Suttadesanāya vatthubhūtassa atthassa uppatti atthuppatti,",
  "tika-s0302t0:19_5": "atthuppattiyeva aṭṭhuppatti, sā etassa atthīti aṭṭhuppattiko. Atha vā nikkhipīyati",
  "tika-s0302t0:19_6": "suttaṁ etenāti suttanikkhepo, attajjhāsayādi eva. Etasmiṁ pana atthavikappe attano",
  "tika-s0302t0:19_7": "ajjhāsayo attajjhāsayo. Paresaṁ ajjhāsayo parajjhāsayo. Pucchīyatīti pucchā, pucchitvā",
  "tika-s0302t0:19_8": "ñātabbo attho. Tassa pucchāvasena pavattaṁ dhammapaṭiggāhakānaṁ vacanaṁ pucchāvasikaṁ,",
  "tika-s0302t0:19_9": "tadeva nikkhepasaddāpekkhāya pulliṅgavasena ‘‘pucchāvasiko’’ti vuttaṁ. Tathā aṭṭhuppatti",
  "tika-s0302t0:19_10": "eva aṭṭhuppattikoti evampettha attho veditabbo.",
  "tika-s0302t0:20_0": "Apicettha paresaṁ indriyaparipākādikāraṇanirapekkhattā attajjhāsayassa visuṁ suttanikkhepabhāvo",
  "tika-s0302t0:20_1": "yutto kevalaṁ attano ajjhāsayeneva dhammatantiṭhapanatthaṁ pavattitadesanattā. Parajjhāsayapucchāvasikānaṁ",
  "tika-s0302t0:20_2": "pana paresaṁ ajjhāsayapucchānaṁ desanāpavattihetubhūtānaṁ uppattiyaṁ pavattitānaṁ",
  "tika-s0302t0:20_3": "kathaṁ aṭṭhuppattiyaṁ anavarodho, pucchāvasikaaṭṭhuppattikānaṁ vā parajjhāsayānurodhena",
  "tika-s0302t0:20_4": "pavattitānaṁ kathaṁ parajjhāsaye anavarodhoti? Na codetabbametaṁ. Paresañhi abhinīhāraparipucchādivinimuttasseva",
  "tika-s0302t0:20_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṁ",
  "tika-s0302t0:20_6": "visuṁ gahaṇaṁ. Tathā hi brahmajāladhammadāyādasuttādīnaṁ vaṇṇāvaṇṇaāmisuppādādidesanānimittaṁ",
  "tika-s0302t0:20_7": "‘‘aṭṭhuppattī’’ti vuccati. Paresaṁ pucchaṁ vinā ajjhāsayaṁ eva nimittaṁ katvā desito",
  "tika-s0302t0:20_8": "parajjhāsayo, pucchāvasena eva desito pucchāvasikoti pākaṭovāyamatthoti. Attano ajjhāsayeneva",
  "tika-s0302t0:20_9": "katheti dhammatantiṭhapanatthanti daṭṭhabbaṁ. Dasabalasuttantahārakoti dasabalavagge",
  "tika-s0302t0:20_10": "anupubbena nikkhittānaṁ suttānaṁ āvali, tathā candopamahārakādayo.",
  "tika-s0302t0:21_0": "Vimuttiparipācanīyā dhammā saddhindriyādayo. Ajjhāsayanti adhimuttiṁ. Khantinti diṭṭhinijjhānakkhantiṁ.",
  "tika-s0302t0:21_1": "Mananti cittaṁ. Abhinīhāranti paṇidhānaṁ. Bujjhanabhāvanti bujjhanasabhāvaṁ, paṭivijjhanākāraṁ vā.",
  "tika-s0302t0:22_0": "Ugghaṭitaññūti ugghaṭanaṁ nāma ñāṇugghaṭanaṁ, ñāṇena ugghaṭitamatte eva dhammaṁ jānātīti",
  "tika-s0302t0:22_1": "attho. Vipañcitaṁ vitthāritameva atthaṁ jānātīti vipañcitaññū. Uddesādīhi netabboti",
  "tika-s0302t0:22_2": "neyyo. Byañjanapadaṁ paramaṁ assāti padaparamo. Saha udāhaṭavelāyāti udāhāradhammassa",
  "tika-s0302t0:22_3": "uddese udāhaṭamatte eva. Dhammābhisamayoti catusaccadhammassa ñāṇena saddhiṁ abhisamāyogo.",
  "tika-s0302t0:22_4": "Ayaṁ vuccatīti ayaṁ ‘‘cattāro satipaṭṭhānā’’tiādinā nayena saṁkhittena mātikāya ṭhapiyamānāya",
  "tika-s0302t0:22_5": "desanānusārena ñāṇaṁ pesetvā arahattaṁ gaṇhituṁ samattho puggalo ‘‘ugghaṭitaññū’’ti",
  "tika-s0302t0:22_6": "vuccati. Ayaṁ vuccatīti ayaṁ saṁkhittena mātikaṁ ṭhapetvā vitthārena atthe vibhajiyamāne",
  "tika-s0302t0:22_7": "arahattaṁ pāpuṇituṁ samattho puggalo ‘‘vipañcitaññū’’ti vuccati. Uddesatoti uddesahetu,",
  "tika-s0302t0:22_8": "uddisantassa uddisāpentassa vāti attho, ‘‘uddisato’’tipi pāṭho, ayamevattho. Paripucchatoti",
  "tika-s0302t0:22_9": "paripucchantassa. Anupubbena dhammābhisamayo hotīti anukkamena arahattappatti hoti.",
  "tika-s0302t0:22_10": "Na tāya jātiyā dhammābhisamayo hotīti tena attabhāvena maggaṁ vā phalaṁ vā antamaso",
  "tika-s0302t0:22_11": "jhānaṁ vā vipassanaṁ vā nibbattetuṁ na sakkoti. Ayaṁ vuccatīti ayaṁ puggalo byañjanapadameva",
  "tika-s0302t0:22_12": "paramaṁ katvā ṭhitattā ‘‘padaparamo’’ti vuccati.",
  "tika-s0302t0:23_0": "Ekacarāti vivekābhiratiyā ekavihārino. Dvicarāti dve ekajjhāsayā hutvā ñāṇacariyādivasena",
  "tika-s0302t0:23_1": "vicarantā. Esa nayo sesesu. Sattasuññatāpakāsanena suññataṁ. Tato eva saṇhaṁ sukhumaṁ.",
  "tika-s0302t0:23_2": "‘‘Paresaṁ ajjhāsayavasena bhagavā idaṁ suttaṁ ārabhī’’ti vatvā te pana ‘‘pare’’ti",
  "tika-s0302t0:23_3": "vuttapuggalā aparikammikā suparisodhitapubbabhāgapaṭipadā cāti duvidhā, tadubhayesu",
  "tika-s0302t0:23_4": "satthu paṭipattiṁ upamāmukhena pakāsento yathā hītiādimāha. Rūpaṁ na samuṭṭhāpeti",
  "tika-s0302t0:23_5": "likhanavasena na uppādeti. Akatābhinivesanti vipassanābhāvanāya akatānuyogaṁ. Sīla…pe…",
  "tika-s0302t0:23_6": "sampadāyāti asamādinnasīlaṁ sīlasampadāya, suparisuddhasīlaṁ samādhisampadāya, anujukatadiṭṭhijukammaṁ",
  "tika-s0302t0:23_7": "diṭṭhisampadāya yojentoti yojanā.",
  "tika-s0302t0:24_0": "Yanti yaṁ pubbabhāgapaṭipadaṁ sandhāya. Sīlanti catupārisuddhisīlaṁ. Diṭṭhi cāti",
  "tika-s0302t0:24_1": "kammassakatādiṭṭhi ceva kammapathasammādiṭṭhi ca. Tividhenāti ajjhattaṁ bahiddhā",
  "tika-s0302t0:24_2": "ajjhattabahiddhāti evaṁ visayabhāvato tippakārena. Yathāvuttadiṭṭhivisuddhiyā visesapaccayaṁ",
  "tika-s0302t0:24_3": "sīlaṁyeva bhāvanāya adhiṭṭhānanti vuttaṁ ‘‘sīlaṁ nissāya sīle patiṭṭhāyā’’ti.",
  "tika-s0302t0:25_0": "Sudhantasuvaṇṇaṁ apagatasabbakāḷakaṁ. Caturassādidhoto suparimajjitamaṇikkhandho.",
  "tika-s0302t0:25_1": "Paccayadhammānaṁ avijjādīnaṁ tassa tassa paccayuppannassa hetupaccayādibhāvo paccayākāro.",
  "tika-s0302t0:25_2": "So pana atthato avijjā evāti āha ‘‘paṭiccasamuppādanti paccayākāra’’nti. Tenāha ‘‘paccayākāro hī’’tiādi.",
  "tika-s0302t0:26_0": "Kāmaṁ vo-saddo padaparaṭṭhito paṭiyogīatthavisesavācako, nāmaparabhūto pana taṁ taṁ",
  "tika-s0302t0:26_1": "kattukammakaraṇādisādhanavisiṭṭhameva pabodheti, hi-nipātaparabhūto pana vacanālaṅkāramattamevāti",
  "tika-s0302t0:26_2": "āha ‘‘voti…pe… dissatī’’ti. Taṁdesananti tassa paṭiccasamuppādassa desanaṁ. Sā hi",
  "tika-s0302t0:26_3": "idha ta-saddena paccāmasīyati. ‘‘Suṇāthā’’ti sotaviññeyyatāvacanato na kevalaṁ paṭiccasamuppādo.",
  "tika-s0302t0:27_0": "Ekatthametaṁ padaṁ ka-saddena padavaḍḍhanamattassa katattā, tasmā sādhusaddassa kato",
  "tika-s0302t0:27_1": "atthuddhāro sādhukasaddassapi kato eva hotīti adhippāyo. Sādhu bhanteti yācāmahaṁ",
  "tika-s0302t0:27_2": "bhanteti ayamettha atthoti āha ‘‘āyācane’’ti. Puna sādhu bhanteti evaṁ bhanteti ayamettha",
  "tika-s0302t0:27_3": "atthoti āha ‘‘sampaṭicchane’’ti. Sādhu sādhūti aho ahoti ayamettha atthoti vuttaṁ",
  "tika-s0302t0:27_4": "‘‘sampahaṁsane’’ti. Sādhu dhammarucīti puññakāmo sundaroti attho. Paññāṇavāti paññavā.",
  "tika-s0302t0:27_5": "Addubbhoti adūsako. Daḷhīkammeti thirīkaraṇe sakkaccakiriyāyaṁ. Āṇattiyanti āṇāpane.",
  "tika-s0302t0:27_6": "‘‘Suṇātha sādhukaṁ manasi karothā’’ti hi vutte sādhukasaddena savanamanasikārānaṁ",
  "tika-s0302t0:27_7": "sakkaccakiriyā viya tadāṇāpanampi vuttaṁ hoti. Āyācanatthatā viya cassa āṇāpanatthatā veditabbā.",
  "tika-s0302t0:28_0": "Idānettha evaṁ yojanā veditabbāti sambandho. Sotindriyavikkhepanivāraṇaṁ savane niyojanavasena",
  "tika-s0302t0:28_1": "kiriyantarapaṭisedhanabhāvato, sotaṁ odahathāti hi attho. Manindriyavikkhepanivāraṇaṁ",
  "tika-s0302t0:28_2": "aññacintāpaṭisedhanato. Purimanti ‘‘suṇāthā’’ti padaṁ. Etthāti ‘‘suṇātha, manasi",
  "tika-s0302t0:28_3": "karothā’’ti padadvaye, etasmiṁ vā adhikāre. Byañjanavipallāsaggāhanivāraṇaṁ sotadvāre",
  "tika-s0302t0:28_4": "vikkhepapaṭibāhakattā. Na hi yāthāvato suṇantassa saddato vipallāsaggāho hoti. Atthavipallāsaggāhanivāraṇaṁ",
  "tika-s0302t0:28_5": "manindriyavikkhepapaṭibāhakattā. Na hi sakkaccaṁ dhammaṁ upadhārentassa atthavipallāsaggāho",
  "tika-s0302t0:28_6": "hoti. Dhammassavane niyojeti ‘‘suṇāthā’’ti vidahanato. Dhāraṇūpaparikkhāsūti ettha",
  "tika-s0302t0:28_7": "upaparikkhaggahaṇeneva tulanatīraṇādike diṭṭhiyā ca suppaṭivedhaṁ saṅgaṇhāti. Sabyañjanoti",
  "tika-s0302t0:28_8": "ettha yathādhippetamatthaṁ byañjayatīti byañjanaṁ, sabhāvanirutti. Saha byañjanehīti",
  "tika-s0302t0:28_9": "sabyañjano, byañjanasampannoti attho. Araṇīyato upagantabbato attho, catupārisuddhisīlādiko.",
  "tika-s0302t0:28_10": "Saha atthenāti sāttho, atthasampannoti attho. Dhammagambhīrotiādīsu dhammo nāma tanti.",
  "tika-s0302t0:28_11": "Desanā nāma tassā manasā vavatthapitāya tantiyā desanā kathanaṁ. Attho nāma tantiyā",
  "tika-s0302t0:28_12": "attho. Paṭivedho nāma tantiyā tantiatthassa ca yathābhūtāvabodho. Yasmā cete dhammadesanāatthapaṭivedhā",
  "tika-s0302t0:28_13": "sasādīhi viya mahāsamuddo mandabuddhīhi dukkhogāḷhā alabbhaneyyapatiṭṭhā ca, tasmā",
  "tika-s0302t0:28_14": "gambhīrā. Tena vuttaṁ ‘‘yasmā ayaṁ dhammo…pe… sādhukaṁ manasi karothā’’ti.",
  "tika-s0302t0:29_0": "Ettha ca paṭivedhassa dukkarabhāvato dhammatthānaṁ desanāñāṇassa dukkarabhāvato desanāya",
  "tika-s0302t0:29_1": "dukkhogāhatā, paṭivedhassa pana uppādetuṁ asakkuṇeyyattā tabbisayañāṇuppattiyā ca",
  "tika-s0302t0:29_2": "dukkarabhāvato dukkhogāhatā veditabbā. Desanaṁ nāma uddisanaṁ saṅkhepadassanasadisaṁ.",
  "tika-s0302t0:29_3": "Tathā hi vibhaṅgasutte ‘‘desessāmī’’ti vatvā puna ‘‘bhāsissāmī’’ti vuttaṁ. Tassa",
  "tika-s0302t0:29_4": "niddisanaṁ bhāsananti idhādhippetanti āha ‘‘vitthāratopi naṁ bhāsissāmīti vuttaṁ",
  "tika-s0302t0:29_5": "hotī’’ti. Paribyattaṁ kathanaṁ vā bhāsanaṁ.",
  "tika-s0302t0:30_0": "Sāḷikāyiva nigghosoti sāḷikāya ālāpo viya madhuro kaṇṇasukho pemanīyo. Paṭibhānaṁ",
  "tika-s0302t0:30_1": "saddo. Udīrayīti uccārīyati, vuccatīti attho. Evaṁ vutte ussāhajātāti evaṁ ‘‘suṇātha",
  "tika-s0302t0:30_2": "sādhukaṁ manasi karotha, bhāsissāmī’’ti vutte ‘‘na kira satthā saṅkhepeneva desessati,",
  "tika-s0302t0:30_3": "vitthārenapi bhāsissatī’’ti sañjātussāhā haṭṭhatuṭṭhā hutvā.",
  "tika-s0302t0:31_0": "Katamoti tassa padassa sāmaññato pucchābhāvo ñāyati, na visesatoti tassa pucchāvisesabhāvaṁ",
  "tika-s0302t0:31_1": "kathento ‘‘kathetukamyatāpucchā’’ti vatvā teneva pasaṅgena mahāniddese āgatā sabbāpi",
  "tika-s0302t0:31_2": "pucchā atthuddhāranayena dasseti ‘‘pañcavidhā hi pucchā’’tiādinā. Tattha adiṭṭhaṁ",
  "tika-s0302t0:31_3": "joteti etāyāti adiṭṭhajotanā. Diṭṭhaṁ saṁsandīyati etāyāti diṭṭhasaṁsandanā. Saṁsandanañcettha",
  "tika-s0302t0:31_4": "sākacchāvasena vinicchayakaraṇaṁ. Vimatiṁ chindati etāyāti vimaticchedanā. Anumatiyā",
  "tika-s0302t0:31_5": "pucchanaṁ anumatipucchā. ‘‘Taṁ kiṁ maññatha bhikkhave’’tiādipucchāya hi ‘‘kā tumhākaṁ",
  "tika-s0302t0:31_6": "anumatī’’ti anumati pucchitā hoti. Kathetukamyatā kathetukamyatāya.",
  "tika-s0302t0:32_0": "Lakkhaṇanti ñātuṁ pucchito yo koci sabhāvo. Aññātanti yena kenaci ñāṇena aññātabhāvamāha.",
  "tika-s0302t0:32_1": "Adiṭṭhanti dassanabhūtena ñāṇena cakkhunā viya na diṭṭhataṁ. Atulitanti ‘‘ettakaṁ",
  "tika-s0302t0:32_2": "ida’’nti tulanabhūtena ñāṇena na tulitataṁ. Atīritanti tīraṇabhūtena ñāṇena akatañāṇakiriyāsamāpanataṁ.",
  "tika-s0302t0:32_3": "Avibhūtanti ñāṇassa apākaṭabhāvaṁ. Avibhāvitanti ñāṇena apākaṭīkatabhāvaṁ.",
  "tika-s0302t0:33_0": "Pañcasu pucchāsu yā buddhānaṁ sabbato na santi, tā dassetvā idhādhippetapucchaṁ nigametuṁ",
  "tika-s0302t0:33_1": "‘‘tatthā’’tiādi vuttaṁ. Taṁ suviññeyyameva. Yadi paṭiccasamuppādo paccayākāro, atha",
  "tika-s0302t0:33_2": "kasmā bhagavatā paṭiccasamuppādadesanāya saṅkhārādayo paccayuppannā kathitāti āha",
  "tika-s0302t0:33_3": "‘‘ettha cā’’tiādi. Paccayuppannampi katheti paccayuppannadassanena paccayadhammānaṁ",
  "tika-s0302t0:33_4": "paccayabhāvassa kathitabhāvato. Āhāravaggassātiādi ‘‘paccayākāro paṭiccasamuppādo’’ti",
  "tika-s0302t0:33_5": "dassanatthaṁ vuttaṁ. ‘‘Sambhavantī’’ti pāḷiyaṁ parato vuttaṁ kiriyāpadaṁ ānetvā yojeti,",
  "tika-s0302t0:33_6": "aññathā saṅkhārā kiṁ katāti vā karontīti vā na ñāyeyya. Pavattiyā anulomato ‘‘avijjāpaccayā’’tiādikā",
  "tika-s0302t0:33_7": "anulomapaṭiccasamuppādakathā.",
  "tika-s0302t0:34_0": "‘‘Avijjāya tvevā’’tiādikā pana tassa vilomato paṭilomakathā. Accantameva saṅkhāre",
  "tika-s0302t0:34_1": "virajjati etenāti virāgo, maggo. Asesanirodhāti asesetvā nirodhā samucchindanā. Evaṁ",
  "tika-s0302t0:34_2": "nirodhānanti evaṁ anuppādanirodhena niruddhānaṁ saṅkhārānaṁ nirodhā. Iti avijjādīnaṁ",
  "tika-s0302t0:34_3": "nirodhavacanena arahattaṁ vadati. Sakalassāti anavasesassa. Sattavirahitassāti paraparikappitajīvarahitassa.",
  "tika-s0302t0:34_4": "Vinivattetvāti anuppādanirodhadassanavasena viparivattetvā.",
  "tika-s0302t0:35_0": "Attamanāti pītisomanassena gahitacittā. Tathābhūtā ca haṭṭhacittā nāma hontīti āha",
  "tika-s0302t0:35_1": "‘‘tuṭṭhacittā’’ti. ‘‘Tassa vacanaṁ abhinanditabba’’nti ettha abhinandanasaddo anumodanattho.",
  "tika-s0302t0:35_2": "‘‘Abhinanditvā’’ti ettha sampaṭicchanattho. Idha pana ubhayatthopi vaṭṭatīti āha",
  "tika-s0302t0:35_3": "‘‘anumodiṁsu ceva sampaṭicchiṁsu cā’’ti.",
  "tika-s0302t0:36": "Paṭiccasamuppādasuttavaṇṇanā niṭṭhitā.",
  "tika-s0302t0:37": "2. Vibhaṅgasuttavaṇṇanā",
  "tika-s0302t0:38_0": "2.Dutiyepīti dutiyasuttepi. Pi-saddena tadaññesu suttesupīti attho. ‘‘Visuddhimagge",
  "tika-s0302t0:38_1": "vuttā evā’’ti vatvāpi tadekadesaṁ idha viniyogakkhamaṁ dassetuṁ ‘‘yathā hī’’tiādi",
  "tika-s0302t0:38_2": "vuttaṁ. Tanti mūlaṁ. Vitthāradesananti ‘‘vibhajissāmī’’ti padassa atthassa dassanavasena",
  "tika-s0302t0:38_3": "pavattaṁ vibhaṅgadesanaṁ. Uddesadesanā paṭhamasutte anulomadesanāsadisāva. Puna vaṭṭavivaṭṭaṁ",
  "tika-s0302t0:38_4": "dassentoti ‘‘iti kho, bhikkhave’’tiādinā pavattiṁ nivattiñca dassento. Paṭhamaṁ uddesavasena",
  "tika-s0302t0:38_5": "vibhajanavasena vivaṭṭaṁ dassitaṁ, tato eva byatirekanayena vivaṭṭampi dassitameva",
  "tika-s0302t0:38_6": "hotīti punaggahaṇaṁ.",
  "tika-s0302t0:39_0": "Tesaṁtesaṁ sattānanti idaṁ kiñci pakārato anāmasitvā sabbepi satte sāmaññato byāpetvā",
  "tika-s0302t0:39_1": "gahaṇanti āha ‘‘saṅkhepato…pe… niddeso’’ti. Gatijātivasenāti pañcagativasena, tatthāpi",
  "tika-s0302t0:39_2": "ekekāya gatiyā khattiyādibhummadevādihatthiādijātivasena ca. ‘‘Cittaṁ mano’’tiādīsu",
  "tika-s0302t0:39_3": "viya kiccavisesaṁ, ‘‘mānasa’’ntiādīsu viya samāne atthe saddavisesaṁ, ‘‘paṇḍara’’ntiādīsu",
  "tika-s0302t0:39_4": "viya guṇavisesaṁ, ‘‘cetasikaṁ hadaya’’ntiādīsu viya nissayavisesaṁ, ‘‘cittassa ṭhitī’’tiādīsu",
  "tika-s0302t0:39_5": "viya aññassa avatthābhāvavisesaṁ, ‘‘alubbhanā’’tiādīsu viya aññassa kiriyābhāvavisesaṁ,",
  "tika-s0302t0:39_6": "‘‘alubbhitatta’’ntiādīsu viya aññassa abhāvatāvisesanti evamādikaṁ anapekkhitvā dhammamattaṁ",
  "tika-s0302t0:39_7": "vā dīpanā sabhāvaniddeso. Jiṇṇassa jīraṇavasena pavattanākāro jīraṇatāti āha ‘‘ākāraniddeso’’ti.",
  "tika-s0302t0:40_0": "Kālātikkame kiccaniddesāti kalalakālato pabhuti purimarūpānaṁ jarāpattakkhaṇe uppajjamānāni",
  "tika-s0302t0:40_1": "pacchimarūpāni paripakkarūpānurūpāni pariṇatapariṇatāni uppajjantīti anukkamena supariṇatarūpānaṁ",
  "tika-s0302t0:40_2": "paripākakāle uppajjamānāni khaṇḍiccādisabhāvāni uppajjantīti ‘‘khaṇḍicca’’ntiādayo",
  "tika-s0302t0:40_3": "kālātikkame jarāya kiccaniddesā. Pakatiniddesāti phalavipaccanapakatiyā niddesā,",
  "tika-s0302t0:40_4": "jarāya vā pāpuṇitabbaphalameva pakati, tassā niddesā, na ca khaṇḍiccādīneva jarāti",
  "tika-s0302t0:40_5": "udakādigatamaggesu tiṇarukkhasaṁbhaggatādayo viya paripākagatamaggasaṅkhātesu paripuṇṇarūpesu",
  "tika-s0302t0:40_6": "labbhamānā khaṇḍiccādayo jarāya gatamaggāicceva veditabbā, na jarāti.",
  "tika-s0302t0:41": "Yasmā jaraṁ pattassa āyu hāyati, indriyāni jajjarāni hontīti āyuhānādayo pakatiniddesā, tasmā vuttaṁ ‘‘pacchimā dve pakatiniddesā’’ti. Tenāha ‘‘imehi panā’’tiādi.",
  "tika-s0302t0:42_0": "Aviññāyamānantarattā avīcijarā maṇiādīsu mandadasakādīsu ekekadasakesu ca khaṇe khaṇe",
  "tika-s0302t0:42_1": "jiṇṇavikārādīnaṁ duviññeyyattā. Tato aññesūti maṇiādito aññesu ahicchattakādīsu,",
  "tika-s0302t0:42_2": "pāṇīnaṁ ekabhavapariyāpanne sakalaāyusmiṁ gahitataruṇayuvājarākālesu, ekadvittidivasātikkamesu",
  "tika-s0302t0:42_3": "pupphādīsu vāti attho. Tattha hi jarāvisesassa suviññeyyattā savīcijarā nāma.",
  "tika-s0302t0:43_0": "Cavanakavasenāti cavanakānaṁ khandhānaṁ vasena. Ekacatupañcakkhandhāya cutiyā cavanameva",
  "tika-s0302t0:43_1": "cavanatāti āha ‘‘bhāvavacanena lakkhaṇanidassana’’nti, pāḷiyaṁ ‘‘cutī’’ti vuttassa",
  "tika-s0302t0:43_2": "maraṇassa sabhāvadassananti attho. Bhaṅguppatti bhijjamānatā. Tena ‘‘bhedo’’ti iminā",
  "tika-s0302t0:43_3": "khandhānaṁ bhijjamānatā bhedasamaṅgitā vuttāti dasseti. Ṭhānābhāvaparidīpananti kenacipi",
  "tika-s0302t0:43_4": "ākārena avaṭṭhānābhāvadīpanaṁ. Ghaṭassevāti hi visadisūdāharaṇaṁ. Yathā ghaṭe bhinne",
  "tika-s0302t0:43_5": "kapālādiavayavaseso labbhati, na evaṁ cutikkhandhesu bhaṅgesu, na koci viseso tiṭṭhatīti",
  "tika-s0302t0:43_6": "dassetuṁ ‘‘antaradhāna’’nti vuttaṁ. Maccusaṅkhātaṁ maraṇanti maccusaññitaṁ maraṇaṁ.",
  "tika-s0302t0:43_7": "‘‘Kālamaraṇa’’nti vadanti. Santānassa accantasamucchedabhūtaṁ khīṇāsavānaṁ maraṇaṁ",
  "tika-s0302t0:43_8": "samucchedamaraṇaṁ. Ādi-saddena khaṇikamaraṇaṁ saṅgaṇhāti. Tassa kiriyāti antakassa",
  "tika-s0302t0:43_9": "kiriyā, yā loke vuccati ‘‘maccū’’ti, maraṇanti attho. Cavanakālo eva vā anatikkamanīyattā",
  "tika-s0302t0:43_10": "visesena kāloti vuttoti tassa kiriyā atthato cutikkhandhānaṁ bhedapavattiyeva. ‘‘Maccu",
  "tika-s0302t0:43_11": "maraṇa’’nti vā ettha samāsaṁ akatvā yo ‘‘maccū’’ti vuccati bhedo, tameva maraṇaṁ",
  "tika-s0302t0:43_12": "‘‘pāṇacāgo’’ti evamettha attho daṭṭhabbo.",
  "tika-s0302t0:44_0": "Catuvokāravasenāti catuvokārabhavavasena. Tattha hi rūpakāyasaññito kaḷevaro natthi,",
  "tika-s0302t0:44_1": "yaṁ nikkhipeyya. Kiñcāpi ekavokārabhavepi kaḷevaranikkhepo natthi, rūpakāyassa pana",
  "tika-s0302t0:44_2": "tattha atthitāmattaṁ gahetvā ‘‘ekavokāravasena kaḷevarassa nikkhepo’’ti vutto. Catuvokāravasena",
  "tika-s0302t0:44_3": "cāti ca-saddena ‘‘sesadvayavasena khandhānaṁ bhedo’’ti imamatthaṁ dasseti sabbattheva",
  "tika-s0302t0:44_4": "khandhabhedasabbhāvato. Sesadvayavasenāti sesabhavadvayavaseneva kaḷevarassa nikkhepo.",
  "tika-s0302t0:44_5": "Yadipi ekavokārabhave rūpakāyo vijjati, kaḷevaranikkhepo pana natthīti ‘‘kaḷevarassa",
  "tika-s0302t0:44_6": "sabbhāvato’’icceva vuttaṁ. Yasmā manussādīsu kaḷevaranikkhepo atthi, tasmā manussādīsu",
  "tika-s0302t0:44_7": "kaḷevarassa nikkhepoti yojanā. Kaḷevaraṁ nikkhipīyati etenāti maraṇaṁ kaḷevarassa",
  "tika-s0302t0:44_8": "nikkhepo. Ekato katvāti ekajjhaṁ katvā, ekajjhaṁ gahaṇamattena.",
  "tika-s0302t0:45_0": "Jāyanaṭṭhenātiādi āyatanavasena yonivasena ca dvīhi padehi sabbasatte pariyādiyitvā",
  "tika-s0302t0:45_1": "pariyādiyitvā jātiṁ dassetuṁ vuttaṁ. Keci pana ‘‘kattubhāvavasena padadvayaṁ vutta’’nti",
  "tika-s0302t0:45_2": "vadanti. ‘‘Tesaṁ tesaṁ sattānaṁ jāti sañjātī’’ti pana kattari sāminiddesassa katattā",
  "tika-s0302t0:45_3": "ubhayatthāpi bhāvaniddeso. Sampuṇṇā jāti sañjāti. Pākaṭā nibbatti abhinibbatti. Tesaṁ",
  "tika-s0302t0:45_4": "tesaṁ sattānaṁ…pe… abhinibbattīti sattavasena pavattattā vohāradesanā.",
  "tika-s0302t0:46_0": "Tatra tatrāti ekacatuvokārabhavesu dvinnaṁ sesarūpadhātuyaṁ paṭisandhikkhaṇe uppajjamānānaṁ",
  "tika-s0302t0:46_1": "pañcannaṁ, kāmadhātuyaṁ vikalāvikalindriyānaṁ vasena sattannaṁ navannaṁ dasannaṁ",
  "tika-s0302t0:46_2": "puna dasannaṁ ekādasannañca āyatanānaṁ vasena saṅgaho veditabbo. Santatiyanti yena",
  "tika-s0302t0:46_3": "kammunā khandhānaṁ pātubhāvo, tena abhisaṅkhatasantatiyaṁ. Tañca kho paṭisandhikkhaṇavasena veditabbaṁ.",
  "tika-s0302t0:47_0": "Kammaṁyeva kammabhavo ‘‘bhavati etasmā upapattibhavo’’ti katvā. Kammena niyyāditaattabhāvupapattivasena",
  "tika-s0302t0:47_1": "bhavatīti bhavo, tathā tathā nibbattavipāko kaṭattārūpañca. Aṭṭhakathāyaṁ pana ‘‘bhavatīti",
  "tika-s0302t0:47_2": "katvā bhavo’’ti upapattibhavassa vakkhamānattā ‘‘kammaṁ phalavohārena bhavoti vutta’’nti kathitaṁ.",
  "tika-s0302t0:48_0": "Upādiyanti sattā daḷhaggāhaṁ gaṇhanti etena kilesakāmena. Na kevalaṁ idha karaṇasādhanameva,",
  "tika-s0302t0:48_1": "atha kho kattusādhanampi labbhatīti vuttaṁ ‘‘sayaṁ vā’’ti. Tanti vatthukāmaṁ. Kāmo",
  "tika-s0302t0:48_2": "ca so kāmanaṭṭhena, upādānañca bhusamādānaṭṭhenāti kāmupādānaṁ. Etanti kāmupādānapadaṁ.",
  "tika-s0302t0:48_3": "Puna etanti kāmupādānasaṅkhātaṁ.",
  "tika-s0302t0:49_0": "Sassatoattāti idaṁ purimadiṭṭhiṁ upādiyamānaṁ uttaradiṭṭhiṁ dassetuṁ vuttaṁ. Yathā",
  "tika-s0302t0:49_1": "esā diṭṭhi daḷhīkaraṇavasena purimaṁ uttarā upādiyati, evaṁ ‘‘natthi dinna’’ntiādikāpīti.",
  "tika-s0302t0:49_2": "Attaggahaṇaṁ pana ‘‘attavādupādāna’’nti idaṁ na diṭṭhupādānadassananti daṭṭhabbaṁ.",
  "tika-s0302t0:49_3": "Loko cāti attaggahaṇavinimuttaggahaṇaṁ diṭṭhupādānabhūtaṁ idha purimadiṭṭhiuttaradiṭṭhivacanehi",
  "tika-s0302t0:49_4": "vuttanti daṭṭhabbaṁ.",
  "tika-s0302t0:50": "Yena micchābhinivesena gosīlagovatādiṁ samādiyati ceva anutiṭṭhati ca, so gosīlagovatādīnīti adhippetāni. Tenāha ‘‘gosīla…pe… sayameva upādānānī’’ti. Abhinivesatoti abhinivesanato.",
  "tika-s0302t0:51_0": "Attavādupādānanti ‘‘attā’’ti vādassa paññāpanassa gahaṇassa kāraṇabhūtā diṭṭhīti",
  "tika-s0302t0:51_1": "attho. Attavādamattamevāti attassa abhāvā ‘‘attā’’ti idaṁ vacanamattameva. Upādiyanti daḷhaṁ gaṇhanti.",
  "tika-s0302t0:52_0": "Cakkhudvārādīsu pavattāyāti idaṁ taṇhāya rūpataṇhādibhāvassa kāraṇavacanaṁ chadvārārammaṇikadhammānaṁ",
  "tika-s0302t0:52_1": "paṭiniyatārammaṇattā. Javanavīthiyā pavattāyāti idaṁ tassā pavattiṭṭhānadassanaṁ.",
  "tika-s0302t0:52_2": "Sabhāveneva uṭṭhātuṁ asakkontassa veḷu viya nissayo ahutvā olumbhakabhāvena bhāvo",
  "tika-s0302t0:52_3": "upādānassa paccayabhāvato ārammaṇampi taṁsadisaṁ vuttaṁ. Rūpeti visaye bhummaṁ. Sā",
  "tika-s0302t0:52_4": "tividhā hotīti sambandho. Kāmataṇhā kāmassādabhāvena pavattiyā. Evaṁ assādentīti",
  "tika-s0302t0:52_5": "sassatadiṭṭhiyā sahajātanissayasampayuttaatthiavigatādipaccayabhūtāya saṁsaṭṭhattā",
  "tika-s0302t0:52_6": "niccadhuvasassatābhinivesamukhena assādentī. Bhavasahagatā taṇhā bhavataṇhā. Bhavati",
  "tika-s0302t0:52_7": "tiṭṭhati sabbakālanti hi bhavadiṭṭhi bhavo uttarapadalopena, bhavassādavasena pavattiyā",
  "tika-s0302t0:52_8": "ca. Iminā nayena vibhavataṇhāti ettha attho veditabbo. Vibhavati ucchijjati vinassatīti",
  "tika-s0302t0:52_9": "evaṁ pavattā diṭṭhi vibhavo uttarapadalopena. Evaṁ tāni aṭṭhārasāti yā cha kāmataṇhā,",
  "tika-s0302t0:52_10": "cha bhavataṇhā, cha vibhavataṇhā vuttā, etāni aṭṭhārasa taṇhāvicaritāni taṇhāpaccayo.",
  "tika-s0302t0:52_11": "Ajjhattanti sakasantatiyaṁ. Bahiddhāti tato bahiddhā. Atītārammaṇāni vā hontu itarārammaṇāni",
  "tika-s0302t0:52_12": "vā, sayaṁ pana atītāni chattiṁsa taṇhāvicaritāni. Sesapadadvayepi eseva nayo. ‘‘Aṭṭhasataṁ",
  "tika-s0302t0:52_13": "taṇhāvicaritānī’’tiādinā sambandho. Idāni aparenapi pakārena aṭṭhasataṁ taṇhāvicaritāni",
  "tika-s0302t0:52_14": "dassetuṁ ‘‘ajjhattikassā’’tiādimāha. Tattha ajjhattikassāti ajjhattikakhandhapañcakaṁ.",
  "tika-s0302t0:52_15": "Upayogatthe hi idaṁ sāmivacanaṁ. Upādāyāti gahetvā. Asmīti hotīti yadetaṁ ajjhattikaṁ",
  "tika-s0302t0:52_16": "khandhapañcakaṁ upādāya taṇhāmānadiṭṭhivasena samudāyaggāhato asmīti gāho hoti, tasmiṁ",
  "tika-s0302t0:52_17": "satīti attho. Idha pana rūpādiārammaṇavasena attho veditabbo. Itthamasmīti hotīti",
  "tika-s0302t0:52_18": "khattiyādīsu ‘‘idaṁpakāro aha’’nti evaṁ taṇhāmānadiṭṭhivasena hotīti attho. Idaṁ",
  "tika-s0302t0:52_19": "tāva anupanidhāya gahaṇaṁ.",
  "tika-s0302t0:53_0": "Evamādīnīti ādi-saddena ‘‘evamasmi, aññathāsmi, ahaṁ bhavissaṁ, itthaṁ bhavissaṁ,",
  "tika-s0302t0:53_1": "evaṁ bhavissaṁ, aññathā bhavissaṁ, asasmi, satasmi, ahaṁ siyaṁ, itthaṁ siyaṁ, evaṁ",
  "tika-s0302t0:53_2": "siyaṁ, aññathā siyaṁ, apāhaṁ siyaṁ, apāhaṁ itthaṁ siyaṁ, apāhaṁ evaṁ siyaṁ, apāhaṁ",
  "tika-s0302t0:53_3": "aññathā siya’’nti etesaṁ saṅgaho. Upanidhāya gahaṇampi duvidhaṁ samato asamato vāti",
  "tika-s0302t0:53_4": "taṁ dassetuṁ ‘‘evamasmi, aññathāsmī’’ti ca vuttaṁ. Tattha evamasmīti idaṁ samato",
  "tika-s0302t0:53_5": "upanidhāya gahaṇaṁ, yathā ayaṁ khattiyo, evaṁ ahamasmīti attho. Aññathāsmīti idaṁ",
  "tika-s0302t0:53_6": "pana asamato gahaṇaṁ, yathāyaṁ khattiyo tato aññathā ahaṁ hīno vā adhiko vāti attho.",
  "tika-s0302t0:53_7": "Imāni tāva paccuppannavasena cattāri taṇhāvicaritāni. Bhavissantiādīni pana cattāri",
  "tika-s0302t0:53_8": "anāgatavasena vuttāni, tesaṁ purimacatukke vuttanayeneva attho veditabbo. Asasmīti",
  "tika-s0302t0:53_9": "sassato asmi, niccassetaṁ adhivacanaṁ. Satasmīti asassato asmi, aniccassetaṁ adhivacanaṁ.",
  "tika-s0302t0:53_10": "Iti imāni dve sassatucchedavasena vuttāni. Ito parāni siyantiādīni cattāri saṁsayaparivitakkavasena",
  "tika-s0302t0:53_11": "vuttāni, tāni purimacatukke vuttanayena atthato veditabbāni. Apāhaṁ siyantiādīni",
  "tika-s0302t0:53_12": "pana cattāri ‘‘api nāmāhaṁ bhaveyya’’nti evaṁ patthanākappanavasena vuttāni, tānipi",
  "tika-s0302t0:53_13": "purimacatukke vuttanayeneva veditabbāni. Evametesu –",
  "tika-s0302t0:54": "Dve diṭṭhisīsā cattāro, suddhasīsā sīsamūlakā;",
  "tika-s0302t0:55": "Tayo tayoti etāni, aṭṭhārasa vibhāvaye.",
  "tika-s0302t0:56_0": "Ete hi sassatucchedavasena vuttā dve diṭṭhisīsā nāma, ‘‘asmi, bhavissaṁ siyaṁ, apāhaṁ",
  "tika-s0302t0:56_1": "siya’’nti ete cattāro suddhasīsā nāma, ‘‘itthamasmī’’tiādayo tayo tayoti dvādasa",
  "tika-s0302t0:56_2": "sīsamūlakā nāmāti veditabbaṁ. Idha pāḷiyaṁ rūpārammaṇādivasena taṇhā āgatāti āha",
  "tika-s0302t0:56_3": "‘‘ajjhattikarūpādinissitānī’’ti. Aṭṭhārasa taṇhāvicaritānīti ānetvā sambandho. Iminā",
  "tika-s0302t0:56_4": "asmīti iminā abhisekasenāpaccādinā ‘‘khattiyo aha’’nti mūlabhāvato ‘‘asmī’’ti hoti.",
  "tika-s0302t0:56_5": "Sesaṁ pubbe vuttanayeneva veditabbaṁ. Saṅgaheti taṇhāya yathāvuttavibhāgassa saṁkhipanavasena",
  "tika-s0302t0:56_6": "saṅgaṇhane kariyamāne. ‘‘Chayime, bhikkhave, taṇhākāyā’’tiādi niddeso. ‘‘Rūpe taṇhā",
  "tika-s0302t0:56_7": "rūpataṇhā’’tiādi niddesattho. ‘‘Kāmarāgabhāvenā’’tiādiko, ‘‘ajjhattikassupādāyā’’tiādiko",
  "tika-s0302t0:56_8": "ca niddesavitthāro. ‘‘Rūpādīsu ārammaṇesu chaḷevā’’tiādiko saṅgaho.",
  "tika-s0302t0:57_0": "Yasmā cakkhudvārādīsu ekekasmiṁ dvāre uppajjanakaviññāṇāni viya anekā eva vedanā,",
  "tika-s0302t0:57_1": "tasmā tā rāsivasena ekajjhaṁ gahetvā ‘‘cha vedanākāyā’’ti vuttanti āha ‘‘vedanāsamūhā’’ti.",
  "tika-s0302t0:57_2": "Nissayabhāvena uppattidvārabhāvena nānāpaccayā honti cakkhudhātuādayo, tā kucchinā",
  "tika-s0302t0:57_3": "dhārentiyo viya posentiyo viya ca hontīti tāsaṁ mātusadisatā vuttā. Cakkhusamphassahetūti",
  "tika-s0302t0:57_4": "nissayādicakkhusamphassapaccayā. Ayanti ayaṁ vedanā ‘‘cakkhusamphassajā vedanā’’tiādinā",
  "tika-s0302t0:57_5": "sādhāraṇato vuttā. Etthāti etasmiṁ vedanāpade. Sabbasaṅgāhikāti kusalākusalavipākakiriyānaṁ",
  "tika-s0302t0:57_6": "vasena sabbasaṅgāhikā. Evaṁ vibhaṅge āgatanayena sādhāraṇato vatvāpi idhādhippetavedanameva",
  "tika-s0302t0:57_7": "dassetuṁ ‘‘vipākavasena panā’’tiādimāha. Cakkhumhi samphassoti cakkhumhi nissayabhūte",
  "tika-s0302t0:57_8": "uppannaphasso. Esa nayo sesesu. Yasmā cakkhādīni visuddhimagge khandhaniddese lakkhaṇādivibhāgato,",
  "tika-s0302t0:57_9": "āyatananiddese visesato, sāmaññato ca saddatthadassanādivasena vibhāvitāni, tasmā",
  "tika-s0302t0:57_10": "‘‘yaṁ vattabbaṁ…pe… vuttamevā’’ti āha.",
  "tika-s0302t0:58_0": "Namanalakkhaṇanti ārammaṇābhimukhaṁ hutvā namanasabhāvaṁ tena vinā appavattanato.",
  "tika-s0302t0:58_1": "Ruppanalakkhaṇaṁ heṭṭhā vuttameva. Vedanākkhandho pana ekāva vedanā. Sabbadubbalacittāni",
  "tika-s0302t0:58_2": "nāma pañcaviññāṇāni . Nanu tattha jīvitacittaṭṭhitiyo ca santīti? Saccaṁ, tāsaṁ pana",
  "tika-s0302t0:58_3": "kiccaṁ na tathā pākaṭaṁ, yathā cetanādīnanti te evettha pāḷiyaṁ uddhaṭā. Yena mahantapātubhāvādinā",
  "tika-s0302t0:58_4": "kāraṇena. Etthāti etasmiṁ mahābhūtaniddese. Añño vinicchayanayoti ‘‘vacanatthato",
  "tika-s0302t0:58_5": "kalāpato’’tiādinā lakkhaṇādinicchayato añño vinicchayanayo. Nanu so catudhātuvavatthāne",
  "tika-s0302t0:58_6": "vutto, na rūpakkhandhaniddeseti? Tattha vuttepi ‘‘catudhātuvavatthāne vuttānī’’ti",
  "tika-s0302t0:58_7": "atidesavasena vuttattā ‘‘rūpakkhandhaniddese vutto’’ti vuttaṁ. Upādāyāti paṭicca.",
  "tika-s0302t0:58_8": "Bhūtāni hi paṭicca uppajjamānaṁ upādārūpaṁ ‘‘tāni gahetvā’’ti vuttaṁ avissajjanato.",
  "tika-s0302t0:58_9": "Nissāyātipi eke tesaṁ nissayapaccayabhāvato. Pubbakālakiriyā nāma ekaṁsato aparakālakiriyāpekkhāti",
  "tika-s0302t0:58_10": "pāṭhasesena atthaṁ vadati. Vibhattivipallāsena vinā eva atthaṁ dassetuṁ ‘‘samūhatthe",
  "tika-s0302t0:58_11": "vā’’tiādi vuttaṁ. Samūhasambandhe sāminiddesena samūhattho dīpitoti taṁ dassento",
  "tika-s0302t0:58_12": "āha ‘‘samūhaṁ upādāyā’’ti. Dhammasaṅgaṇiyaṁ (dha. sa. 584) āgatanayena ‘‘tevīsatividha’’nti",
  "tika-s0302t0:58_13": "vuttaṁ. Tattha hi hadayavatthu na niddiṭṭhaṁ, ‘‘yaṁ rūpaṁ nissāyā’’ti vā paṭṭhāne",
  "tika-s0302t0:58_14": "(paṭṭhāna. 1.1.8) āgatattā hadayavatthumpi gahetvā jātirūpabhāvena upacayasantatiyo",
  "tika-s0302t0:58_15": "ekato katvā ‘‘tevīsatividha’’nti vuttaṁ.",
  "tika-s0302t0:59_0": "Cakkhussa viññāṇanti vā cakkhuviññāṇaṁ. Asādhāraṇakāraṇena cāyaṁ niddeso. ‘‘Saṅkhārapaccayā",
  "tika-s0302t0:59_1": "viññāṇa’’nti ettha sabbalokiyavipākaviññāṇassa gahetabbattā ‘‘tebhūmakavipākacittassetaṁ",
  "tika-s0302t0:59_2": "adhivacana’’nti vuttaṁ.",
  "tika-s0302t0:60_0": "Abhisaṅkharaṇalakkhaṇoti āyūhanasabhāvo. Copanavasenāti viññattisaṁcopanavasena,",
  "tika-s0302t0:60_1": "kāyaviññattiyā samuṭṭhāpanavasenāti attho. Vacanabhedavasenāti vacībheduppādavasena,",
  "tika-s0302t0:60_2": "vacīviññattiyā samuṭṭhāpanavasenāti attho. Evaṁ copanaṁ na bhaveyyāti dassetuṁ ‘‘raho",
  "tika-s0302t0:60_3": "nisīditvā cintentassā’’ti vuttaṁ. Ekūnatiṁsāti ettha abhiññācetanāvinimuttā eva ekūnatiṁsa",
  "tika-s0302t0:60_4": "cetanā veditabbā tassā vipākaviññāṇassa paccayattābhāvato.",
  "tika-s0302t0:61_0": "Dukkheti ekampi idaṁ bhummavacanaṁ saṁsilesananissayavisayabyāpanavasena attānaṁ",
  "tika-s0302t0:61_1": "bhinditvā viniyogaṁ gacchatīti ‘‘catūhi kāraṇehī’’tiādi vuttaṁ. Ekopi hi vibhattiniddeso",
  "tika-s0302t0:61_2": "anekadhā viniyogaṁ gacchati yathā taddhitatthe uttarapadasamāhāreti. Tanti aññāṇaṁ.",
  "tika-s0302t0:61_3": "Dukkhasaccanti hadayavatthulakkhaṇaṁ dukkhasaccaṁ. Assāti aññāṇassa. Nissayapaccayabhāvenāti",
  "tika-s0302t0:61_4": "purejātanissayabhāvena. Sahajātanissayapaccayabhāvena pana taṁsahajātā phassādayo",
  "tika-s0302t0:61_5": "vattabbā. Ārammaṇapaccayabhāvena dukkhasaccaṁ assa ārammaṇanti yojanā. Dukkhasaccanti",
  "tika-s0302t0:61_6": "upayogaekavacanaṁ . Etanti aññāṇaṁ. Tassāti dukkhasaccassa. ‘‘Paṭicchādetī’’ti ettha",
  "tika-s0302t0:61_7": "vuttaṁ paṭicchādanākāraṁ dassetuṁ ‘‘yāthāvā’’tiādi vuttaṁ. Ñāṇavippayuttacittenapi",
  "tika-s0302t0:61_8": "ekadesena yāthāvato lakkhaṇapaṭivedho hotiyevāti ‘‘yāthāvalakkhaṇapaṭivedhanivāraṇenā’’ti",
  "tika-s0302t0:61_9": "vatvā ‘‘ñāṇapavattiyā cettha appadānenā’’ti vuttanti vadanti. Purimaṁ pana paṭivedhañāṇuppattiyā",
  "tika-s0302t0:61_10": "nisedhakathādassanaṁ, pacchimaṁ anubodhañāṇuppattiyā. Evamettha attho veditabbo.",
  "tika-s0302t0:61_11": "Etthāti dukkhasacce.",
  "tika-s0302t0:62_0": "Sahajātassa aññāṇassa samudayasaccaṁ vatthu hoti nissayapaccayabhāvatoti vuttaṁ ‘‘vatthuto’’ti.",
  "tika-s0302t0:62_1": "Ārammaṇatoti ārammaṇapaccayabhāvena. Yasmā samudayasaccaṁ aññāṇassa ārammaṇaṁ hoti,",
  "tika-s0302t0:62_2": "tasmā ‘‘dukkhasamudaye aññāṇa’’nti vuttanti attho. Paṭicchādanaṁ dukkhasacce vuttanayameva",
  "tika-s0302t0:62_3": "ekeneva kāraṇena itaresaṁ tiṇṇaṁ asambhavato, kiṁ pana etaṁ ekaṁ kāraṇanti āha ‘‘paṭicchādanato’’ti.",
  "tika-s0302t0:62_4": "Idaṁ vitthārato vibhāvetuṁ ‘‘nirodhapaṭipadānaṁ hī’’tiādi vuttaṁ. Tadārabbhāti taṁ",
  "tika-s0302t0:62_5": "ārabbha taṁ ārammaṇaṁ katvā. Pacchimañhi saccadvayanti nirodho maggo. Tañhi nayagambhīrattā.",
  "tika-s0302t0:62_6": "Duddasanti saṇhasukhumadhammattā sabhāveneva gambhīratāya duddasaṁ duviññeyyaṁ duravaggāhaṁ.",
  "tika-s0302t0:62_7": "Tatthāti purime saccadvaye. Andhabhūtanti andhakārabhūtaṁ. Na pavattati ārammaṇaṁ",
  "tika-s0302t0:62_8": "kātuṁ na visahati. Vacanīyattenāti vācakabhāvena tathā upaṭṭhānato. Sabhāvalakkhaṇassa",
  "tika-s0302t0:62_9": "duddasattāti pīḷanādiāyūhanādivasena ‘‘idaṁ dukkhaṁ, ayaṁ samudayo’’ti (ma. ni. 484;",
  "tika-s0302t0:62_10": "3.104) yāthāvato sabhāvalakkhaṇassa duddasattā duviññeyyattā purimadvayaṁ gambhīraṁ.",
  "tika-s0302t0:62_11": "Tatthāti purimasmiṁ saccadvaye. Vipallāsaggāhavasena pavattatīti subhādiviparītaggāhānaṁ",
  "tika-s0302t0:62_12": "paccayabhāvavasena aññāṇaṁ pavattati.",
  "tika-s0302t0:63_0": "Idāni ‘‘dukkhe aññāṇa’’ntiādīsu pakārantarenapi atthaṁ dassetuṁ ‘‘apicā’’tiādi vuttaṁ.",
  "tika-s0302t0:63_1": "Tattha dukkheti ettāvatāti ‘‘aññāṇanti vuccamānāya avijjāya dukkhe’’ti ettakena.",
  "tika-s0302t0:63_2": "Saṅgahatoti samodhānato. Kiccatoti asampaṭivedhakiccato. Aññāṇamivāti visayasabhāvaṁ",
  "tika-s0302t0:63_3": "yāthāvato paṭivijjhituṁ appadānakiccamiva. ‘‘Dukkhe’’tiādinā tattha avijjā pavattati,",
  "tika-s0302t0:63_4": "visesato niddiṭṭhaṁ hotīti katvā sabbattheva tathā avisiṭṭhasabhāvadassanaṁ idanti",
  "tika-s0302t0:63_5": "dassetuṁ ‘‘avisesato panā’’tiādi vuttaṁ.",
  "tika-s0302t0:64_0": "Khaṇikanirodhassa idha anadhippetattā ayujjamānattā virāgaggahaṇato ca avijjādīnaṁ",
  "tika-s0302t0:64_1": "paṭipakkhavasena paṭibāhanaṁ idha ‘‘nirodho’’ti adhippeto, so ca nesaṁ sabbaso anuppajjanamevāti",
  "tika-s0302t0:64_2": "āha ‘‘nirodho hotīti anuppādo hotī’’ti. ‘‘Avijjā nirujjhati etthāti avijjānirodho,",
  "tika-s0302t0:64_3": "saṅkhārā nirujjhanti etthāti saṅkhāranirodho’’ti evaṁ sabbehi etehi nirodhapadehi",
  "tika-s0302t0:64_4": "nibbānassa desitattā daṭṭhabbā. Tenāha ‘‘nibbānaṁ hī’’tiādi. Vaṭṭavivaṭṭanti vaṭṭañca",
  "tika-s0302t0:64_5": "vivaṭṭañca. ‘‘Dvādasahī’’ti idaṁ paccekaṁ yojetabbaṁ ‘‘anulomato dvādasahi padehi",
  "tika-s0302t0:64_6": "vaṭṭaṁ, paṭilomato dvādasahi vivaṭṭaṁ idha dassita’’nti.",
  "tika-s0302t0:65": "Vibhaṅgasuttavaṇṇanā niṭṭhitā.",
  "tika-s0302t0:66": "3. Paṭipadāsuttavaṇṇanā",
  "tika-s0302t0:67_0": "3. Micchā paṭipajjati etāyāti micchāpaṭipadā, vaṭṭagāmimaggo dukkhāvahattā. Taṁ micchāpaṭipadaṁ.",
  "tika-s0302t0:67_1": "Tenāha ‘‘aniyyānikapaṭipadā’’ti. So puññābhisaṅkhāro kathaṁ micchāpaṭipadā hotīti?",
  "tika-s0302t0:67_2": "Sampattibhave sukhāvahova hotīti adhippāyo. Vaṭṭasīsattāti vaṭṭapakkhiyānaṁ uttamaṅgabhāvato.",
  "tika-s0302t0:67_3": "Antamasoti ukkaṁsapariyantaṁ sandhāya vadati avakaṁsapariyantato. ‘‘Idaṁ me puññaṁ",
  "tika-s0302t0:67_4": "nibbānādhigamāya paccayo hotū’’ti evaṁ nibbānaṁ patthetvā pavattitaṁ. Paṇṇamuṭṭhidānamattanti",
  "tika-s0302t0:67_5": "sākapaṇṇamuṭṭhidānamattaṁ. Appatvāti antogadhahetu esa niddeso, apāpetvāti attho.",
  "tika-s0302t0:67_6": "Yadaggena vā paṭipajjanato arahattaṁ pattoti vuccati, tadaggena tadāvahā paṭipadāpi",
  "tika-s0302t0:67_7": "pattāti vuccatīti ‘‘appatvā’’ti vuttaṁ. Anulomavasenāti anulomapaṭiccasamuppādavasena.",
  "tika-s0302t0:67_8": "Paṭilomavasenāti etthāpi eseva nayo. Paṭipadā pucchitāti etena paṭipadā desetuṁ āraddhāti",
  "tika-s0302t0:67_9": "ayampi attho saṅgahito yathāraddhassa atthassa kathetukamyatāpucchāya idhāgatattā.",
  "tika-s0302t0:67_10": "Anulomapaṭiccasamuppādadesanāyampettha byatirekamukhena avijjādinirodhā pana vijjāya",
  "tika-s0302t0:67_11": "sati hoti saṅkhārānaṁ asambhavoti vuttaṁ ‘‘nibbānaṁ bhājita’’nti. Sarūpena pana tāya",
  "tika-s0302t0:67_12": "vaṭṭameva pakāsitaṁ. Vakkhati hi pariyosāne ‘‘vaṭṭavivaṭṭameva kathita’’nti. Niyyātaneti",
  "tika-s0302t0:67_13": "nigamane. Phalenāti pattabbaphalena paṭipadāya sampāpakahetuno dassitattā. Yathā",
  "tika-s0302t0:67_14": "hi tividho hetu ñāpako, nibbattako, sampāpakoti, evaṁ tividhaṁ phalaṁ ñāpetabbaṁ,",
  "tika-s0302t0:67_15": "nibbattetabbaṁ, sampāpetabbanti. Tasmā pattabbaphalena nibbānena taṁsampāpakahetubhūtāya",
  "tika-s0302t0:67_16": "paṭipadāya dassitattāti attho. Tenāha ‘‘phalena hetthā’’tiādi. Ayaṁ vuccatīti evaṁ",
  "tika-s0302t0:67_17": "nibbānaphalā ayaṁ ‘‘sammāpaṭipadā’’ti vuccati. Asesavirāgā asesanirodhāti samucchedappahānavasena",
  "tika-s0302t0:67_18": "avijjāya asesavirajjanato asesanirujjhanato ca. Padadvayenapi anuppādanirodhameva",
  "tika-s0302t0:67_19": "vadati. Tañhi nibbānaṁ. Dutiyavikappe ayaṁ ettha adhippāyo – yena maggena karaṇabhūtena",
  "tika-s0302t0:67_20": "asesanirodho hoti, avijjāya asesanirodho yaṁ āgamma hoti, taṁ maggaṁ dassetunti.",
  "tika-s0302t0:67_21": "Evañhi satīti evaṁ padabhājanassa nibbānassa padatthe sati. Sānubhāvā paṭipadā vibhattā",
  "tika-s0302t0:67_22": "hotīti avijjāya asesanirodhahetupaṭipadā tattha sātisayasāmatthiyasamāyogato sānubhāvā",
  "tika-s0302t0:67_23": "vibhattā hoti. Micchāpaṭipadāgahaṇenettha vaṭṭassapi vibhattattā vuttaṁ ‘‘vaṭṭavivaṭṭameva kathita’’nti.",
  "tika-s0302t0:68": "Paṭipadāsuttavaṇṇanā niṭṭhitā.",
  "tika-s0302t0:69": "4. Vipassīsuttavaṇṇanā",
  "tika-s0302t0:70_0": "4.Vipphandantīti nimisanavasena. Animisehīti vigatanimisehi ummīlanteheva. Tena vuttaṁ",
  "tika-s0302t0:70_1": "mahāpadāne. Etthāti etasmiṁ ‘‘vipassī’’ti pade, etasmiṁ vā ‘‘animisehī’’tiādike yathāgate suttante.",
  "tika-s0302t0:71_0": "Mahāpurisassa animisalocanato ‘‘vipassī’’ti samaññāpaṭilābhassa kāraṇaṁ vuttaṁ, taṁ",
  "tika-s0302t0:71_1": "akāraṇaṁ aññesampi mahāsattānaṁ carimabhave animisalocanattāti codanaṁ sandhāya ‘‘ettha",
  "tika-s0302t0:71_2": "cā’’tiādiṁ vatvā tato pana aññameva kāraṇaṁ dassetuṁ ‘‘apicā’’tiādi vuttaṁ. Palāḷayamānassāti",
  "tika-s0302t0:71_3": "tosentassa. Anādare cetaṁ sāmivacanaṁ. Aṭṭassāti atthassa.",
  "tika-s0302t0:72_0": "Puññussayasaṅkhāto bhago assa atisayena atthīti bhagavāti ‘‘bhāgyasampannassā’’ti",
  "tika-s0302t0:72_1": "vuttaṁ. Sammāti sammadeva yāthāvato, ñāyena kāraṇenāti vuttaṁ hotīti āha ‘‘nayena",
  "tika-s0302t0:72_2": "hetunā’’ti. Saṁ-saddo ‘‘sāma’’nti iminā samānatthoti āha ‘‘sāmaṁ paccattapurisakārenā’’ti,",
  "tika-s0302t0:72_3": "sayambhuñāṇenāti attho. Sammā, sāmaṁ bujjhi etenāti sambodho vuccati maggañāṇaṁ,",
  "tika-s0302t0:72_4": "‘‘bujjhati etenā’’ti katvā idha sabbaññutaññāṇassapi saṅgaho. Bodhimā satto bodhisatto,",
  "tika-s0302t0:72_5": "purimapade uttarapadalopo yathā ‘‘sākapatthavo’’ti. Bujjhanakasattoti ettha mahābodhiyānapaṭipadāya",
  "tika-s0302t0:72_6": "bujjhatīti bodhi ca so sattavisesayogato satto cāti bodhisatto. Patthayamāno pavattatīti",
  "tika-s0302t0:72_7": "‘‘kudāssu nāma mahantaṁ bodhiṁ pāpuṇissāmī’’ti sañjātacchando paṭipajjati. Dukkhanti",
  "tika-s0302t0:72_8": "jātiādimūlakaṁ dukkhaṁ. Kāmaṁ cutupapātāpi maraṇajātiyo, ‘‘jāyati mīyatī’’ti pana",
  "tika-s0302t0:72_9": "vatvā ‘‘cavati upapajjatī’’ti vacanaṁ na ekabhavapariyāpannānaṁ tesaṁ gahaṇaṁ, atha",
  "tika-s0302t0:72_10": "kho nānābhavapariyāpannānaṁ ekajjhaṁ gahaṇanti dassento āha ‘‘idaṁ…pe… vutta’’nti.",
  "tika-s0302t0:72_11": "Tassa nissaraṇanti tassa jarāmaraṇassa nissaraṇanti vuccati. Yasmā mahāsatto jiṇṇabyādhimate",
  "tika-s0302t0:72_12": "disvā pabbajito, tasmāssa jarāmaraṇameva ādito upaṭṭhāsi.",
  "tika-s0302t0:73_0": "Upāyamanasikārenāti upāyena vidhinā ñāyena manasikārena pathena manasikārassa pavattanato.",
  "tika-s0302t0:73_1": "Samāyogo ahosīti yāthāvato paṭivijjhanavasena samāgamo ahosi. Yoniso manasikārāti",
  "tika-s0302t0:73_2": "hetumhi nissakkavacananti tassa ‘‘yoniso manasikārenā’’ti hetumhi karaṇavacanena",
  "tika-s0302t0:73_3": "āha. Jātiyā kho sati jarāmaraṇanti ‘‘kimhi nu kho sati jarāmaraṇaṁ hoti, kiṁ paccayā",
  "tika-s0302t0:73_4": "jarāmaraṇa’’nti jarāmaraṇe kāraṇaṁ pariggaṇhantassa bodhisattassa ‘‘yasmiṁ sati yaṁ",
  "tika-s0302t0:73_5": "hoti, asati ca na hoti, taṁ tassa kāraṇa’’nti evaṁ abyabhicārajātikāraṇapariggaṇhanena",
  "tika-s0302t0:73_6": "‘‘jātiyā kho sati jarāmaraṇaṁ hoti, jātipaccayā jarāmaraṇa’’nti yā jarāmaraṇassa",
  "tika-s0302t0:73_7": "kāraṇapariggāhikā paññā uppajji, tāya uppajjantiyā cassa abhisamayo paṭivedho ahosīti attho.",
  "tika-s0302t0:74_0": "Itīti vuttappakāraparāmasanaṁ. Hīti nipātamattaṁ. Idanti yathāvuttassa vaṭṭassa paccakkhato",
  "tika-s0302t0:74_1": "gahaṇaṁ. Tenāha ‘‘evamida’’nti. Idha avijjāya samudayassa āgatattā ‘‘ekādasasu ṭhānesū’’ti",
  "tika-s0302t0:74_2": "vuttaṁ. Samudayaṁ sampiṇḍetvāti saṅkhārādīnaṁ samudayaṁ ekajjhaṁ gahetvā. Anekavārañhi",
  "tika-s0302t0:74_3": "samudayadassanavasena ñāṇassa pavattattā ‘‘samudayo samudayo’’ti āmeḍitavacanaṁ.",
  "tika-s0302t0:74_4": "Atha vā ‘‘evaṁ samudayo hotī’’ti idaṁ na kevalaṁ nibbattidassanaparaṁ, atha kho paṭiccasamuppādasaddo",
  "tika-s0302t0:74_5": "viya paṭiccasamuppādamukhena idha samudayasaddo nibbattimukhena paccayattaṁ vadati.",
  "tika-s0302t0:74_6": "Viññāṇādayo ca yāvanto idha paccayadhammā niddiṭṭhā, te sāmaññarūpena byāpanicchāvasena",
  "tika-s0302t0:74_7": "gaṇhanto ‘‘samudayo samudayo’’ti avoca. Tenāha ‘‘avijjāpaccayā saṅkhārānaṁ samudayo",
  "tika-s0302t0:74_8": "hotī’’ti. Dassanaṭṭhena cakkhūti samudayassa paccakkhato dassanabhāvo cakkhu. Ñātaṭṭhenāti",
  "tika-s0302t0:74_9": "ñātabhāvena. Pajānanaṭṭhenāti ‘‘avijjāsaṅkhārāditaṁtaṁpaccayadhammapavattiyā etassa",
  "tika-s0302t0:74_10": "dukkhakkhandhassa samudayo’’ti pakārato vā jānanaṭṭhena. Paṭivedhanaṭṭhenāti ‘‘ayaṁ",
  "tika-s0302t0:74_11": "avijjādi paccayadhammo imassa saṅkhārādikassa paccayabhāvato samudayo’’ti paṭivijjhanaṭṭhena.",
  "tika-s0302t0:74_12": "Obhāsanaṭṭhenāti samudayabhāvapaṭicchādakassa mohandhakārassa kilesandhakārassa vidhamanavasena",
  "tika-s0302t0:74_13": "avabhāsanavasena. Taṁ panetaṁ ‘‘cakkhu’’ntiādinā vuttaṁ ñāṇaṁ. Nirodhavāreti paṭilomavāre.",
  "tika-s0302t0:74_14": "So hi ‘‘kissa nirodhā jarāmaraṇanirodho’’ti nirodhakittanavasena āgato.",
  "tika-s0302t0:75": "Vipassīsuttavaṇṇanā niṭṭhitā.",
  "tika-s0302t0:76": "5-10. Sikhīsuttādivaṇṇanā",
  "tika-s0302t0:77_0": "5-10.Naevaṁ yojetvāti ‘‘sikhissapī’’tiādinā samuccayavasena evaṁ na yojetvā. Kasmātiādinā",
  "tika-s0302t0:77_1": "tattha kāraṇaṁ vadati. Ekāsane adesitattāti vuttamevatthaṁ pākaṭaṁ kātuṁ ‘‘nānāṭhānesu",
  "tika-s0302t0:77_2": "hī’’tiādi vuttaṁ. Yadipi tāni visuṁ visuṁ vuttabhāvena desitāni, atthavaṇṇanā pana",
  "tika-s0302t0:77_3": "ekasadisā tadatthassa abhinnattā. ‘‘Buddhā jātā’’ti na añño ācikkhatīti yojanā. Na",
  "tika-s0302t0:77_4": "hi mahābodhisattānaṁ pacchimabhave paropadesena payojanaṁ atthi. Gatamaggenevāti",
  "tika-s0302t0:77_5": "paṭipattigamanena gatamaggeneva pacchimamahābodhisattā gacchanti, ayamettha dhammatā.",
  "tika-s0302t0:77_6": "Gacchantīti catūsu satipaṭṭhānesu patiṭṭhitacittā satta bojjhaṅge yāthāvato bhāvetvā",
  "tika-s0302t0:77_7": "sammāsambodhiyā abhisambujjhanavasena pavattantīti attho. Yathā pana tesaṁ paṭhamavipassanābhiniveso",
  "tika-s0302t0:77_8": "hoti, taṁ dassetuṁ ‘‘sabbabodhisattā hī’’tiādi vuttaṁ. Buddhabhāvānaṁ vipassanā,",
  "tika-s0302t0:77_9": "buddhatthāya vā vipassanā buddhavipassanā.",
  "tika-s0302t0:78": "Sikhīsuttādivaṇṇanā niṭṭhitā.",
  "tika-s0302t0:79": "Buddhavaggavaṇṇanā niṭṭhitā.",
  "tika-s0302t0:80": "2. Āhāravaggo",
  "tika-s0302t0:81": "1. Āhārasuttavaṇṇanā",
  "tika-s0302t0:82_0": "11.Āharantīti ānenti uppādenti, upatthambhentīti attho. Nibbattāti pasutā. Bhūtā",
  "tika-s0302t0:82_1": "nāma yasmā tato paṭṭhāya loke jātavohāro paṭisandhiggahaṇato pana paṭṭhāya yāva mātukucchito",
  "tika-s0302t0:82_2": "nikkhanto, tāva sambhavesino, esa tāva gabbhaseyyakesu bhūtasambhavesivibhāgo, itaresu",
  "tika-s0302t0:82_3": "pana paṭhamacittādivasena vutto. Sambhava-saddo cettha gabbhaseyyakānaṁ vasena pasūtipariyāyo,",
  "tika-s0302t0:82_4": "itaresaṁ vasena uppattipariyāyo. Paṭhamacittapaṭhamairiyāpathakkhaṇesu hi te sambhavaṁ",
  "tika-s0302t0:82_5": "uppattiṁ esanti upagacchanti nāma, na tāva bhūtā upapattiyā na suppatiṭṭhitattā,",
  "tika-s0302t0:82_6": "bhūtā eva sabbaso bhavesanāya samucchinnattā. Na puna bhavissantīti avadhāraṇena",
  "tika-s0302t0:82_7": "nivattitamatthaṁ dasseti. Yo ca ‘‘kālaghaso bhūto’’tiādīsu bhūta-saddassa khīṇāsavavācitā",
  "tika-s0302t0:82_8": "daṭṭhabbā. Vā-saddo cettha sampiṇḍanattho ‘‘agginā vā udakena vā’’tiādīsu viya.",
  "tika-s0302t0:83_0": "Yathāsakaṁ paccayabhāvena attabhāvassa paṭhapanamevettha āhārehi kātabbaanuggaho",
  "tika-s0302t0:83_1": "hotīti adhippāyenāha ‘‘vacanabhedo…pe… eko yevā’’ti. Sattassa uppannadhammānanti",
  "tika-s0302t0:83_2": "sattassa santāne uppannadhammānaṁ. Yathā ‘‘vassasataṁ tiṭṭhatī’’ti vutte anuppabandhavasena",
  "tika-s0302t0:83_3": "pavattatīti vuttaṁ hoti, evaṁ ṭhitiyāti anuppabandhavasena pavattiyāti attho, sā",
  "tika-s0302t0:83_4": "pana avicchedoti āha ‘‘avicchedāyā’’ti. Anuppabandhadhammuppattiyā sattasantāno anuggahito",
  "tika-s0302t0:83_5": "nāma hotīti āha ‘‘anuppannānaṁ uppādāyā’’ti. Etānīti ṭhitianuggahapadāni. Ubhayattha",
  "tika-s0302t0:83_6": "daṭṭhabbāni na yathāsambandhato.",
  "tika-s0302t0:84_0": "Vatthugatā ojā vatthu viya tena saddhiṁ ajjhoharitabbataṁ gacchatīti vuttaṁ ‘‘ajjhoharitabbako",
  "tika-s0302t0:84_1": "āhāro’’ti, nibbattitaojaṁ pana sandhāya ‘‘kabaḷīkāro āhāro ojaṭṭhamakarūpāni āharatī’’ti",
  "tika-s0302t0:84_2": "vakkhati. Oḷārikatā appojatāya na vatthuno thūlatāya kathinatāya vā, tasmā yasmiṁ",
  "tika-s0302t0:84_3": "vatthusmiṁ parittā ojā hoti, taṁ oḷārikaṁ. Sappādayo dukkhuppādakatāya oḷārikā veditabbā.",
  "tika-s0302t0:84_4": "Visāṇādīnaṁ tivassachaḍḍitānaṁ pūtibhūtattā mudukatāti vadanti. Taracchakheḷatemitatāya",
  "tika-s0302t0:84_5": "pana tathābhūtānaṁ tesaṁ mudukatā. Dhammasabhāvo hesa. Sasānaṁ āhāro sukhumo taruṇatiṇasassakhādanato.",
  "tika-s0302t0:84_6": "Sakuṇānaṁ āhāro sukhumo tiṇabījādikhādanato. Paccantavāsīnaṁ āhāro sukhumo māsamuggakurādibhojanattā.",
  "tika-s0302t0:84_7": "Tesanti paranimmitavasavattīnaṁ. Sukhumotvevāti na kiñci upādāya, atha kho sukhumoicceva",
  "tika-s0302t0:84_8": "niṭṭhaṁ patto tato paramasukhumassa abhāvato.",
  "tika-s0302t0:85_0": "Vatthuvasena panettha āhārassa oḷārikasukhumatā vuttā, sā cassa appojamahojatāhi",
  "tika-s0302t0:85_1": "veditabbāti dassetuṁ ‘‘ettha cā’’tiādimāha. Parissayanti khudāvasena uppannaṁ vihiṁsaṁ",
  "tika-s0302t0:85_2": "sarīradarathaṁ. Vinodetīti vatthu tassa vinodanamattaṁ karoti. Na pana sakkoti pāletunti",
  "tika-s0302t0:85_3": "sarīraṁ yāpetuṁ nappahoti nirojattā. Na sakkoti parissayaṁ vinodetuṁ āmāsayassa apūraṇato.",
  "tika-s0302t0:86_0": "Chabbidhopīti iminā kassaci phassassa anavasesitabbatamāha. Desanakkamenevettha phassādīnaṁ",
  "tika-s0302t0:86_1": "dutiyāditā, na aññena kāraṇenāti āha ‘‘desanānayo eva cesā’’tiādi. Manaso sañcetanā",
  "tika-s0302t0:86_2": "na sattassāti dassanatthaṁ manogahaṇaṁ yathā ‘‘cittassa ṭhiti, cetovimutti cā’’ti",
  "tika-s0302t0:86_3": "āha ‘‘manosañcetanāti cetanāvā’’ti. Cittanti yaṁ kiñci cittameva. Ekarāsiṁ katvāti",
  "tika-s0302t0:86_4": "ekajjhaṁ gahetvā vibhāgaṁ akatvā, sāmaññena gahitāti attho. Tattha labbhamānaṁ upādiṇṇakādivibhāgaṁ",
  "tika-s0302t0:86_5": "dassetuṁ ‘‘kabaḷīkāro āhāro’’tiādi vuttaṁ. Āhāratthaṁ na sādhentīti tādisassa āhārassa",
  "tika-s0302t0:86_6": "anāharaṇato. Tadāpīti bhijjitvā vigatakālepi. Upādiṇṇakāhāroti vuccantīti keci. Idaṁ",
  "tika-s0302t0:86_7": "pana ācariyānaṁ na ruccati tadā upādiṇṇakarūpasseva abhāvato. Paṭisandhicitteneva",
  "tika-s0302t0:86_8": "sahajātāti lakkhaṇavacanametaṁ, sabbāyapi kammajarūpapariyāpannāya ojāya atthibhāvassa",
  "tika-s0302t0:86_9": "avicchedappavattisambhavadassanattho. Sattamāti uppannadivasato paṭṭhāya yāva sattamadivasāpi.",
  "tika-s0302t0:86_10": "Rūpasantatiṁ pāleti paveṇighaṭanavasena. Ayamevāti kammajaojā. Kammajaojaṁ pana paṭicca",
  "tika-s0302t0:86_11": "uppannaojā akammajattā anupādiṇṇaāhārotveva veditabbo. Anupādiṇṇakā phassādayo veditabbāti",
  "tika-s0302t0:86_12": "ānetvā sambandho. Lokuttarā phassādayo kathanti āha ‘‘lokuttarā pana ruḷhīvasena",
  "tika-s0302t0:86_13": "kathitā’’ti. Yasmā tesaṁ kusalānaṁ upetapariyāyo natthi, tasmā vipākānaṁ upādiṇṇapariyāyo",
  "tika-s0302t0:86_14": "natthevāti anupādiṇṇapariyāyopi ruḷhīvasena vuttoti veditabbo.",
  "tika-s0302t0:87_0": "Pubbe ‘‘āhārāti paccayā’’ti vuttattā yadi paccayaṭṭho āhāraṭṭhotiādinā codeti, atha",
  "tika-s0302t0:87_1": "kasmā ime eva cattāro vuttāti atha kasmā cattārova vuttā. Ime eva ca vuttāti yojanā.",
  "tika-s0302t0:87_2": "Visesappaccayattāti etena yathā aññe paccayadhammā attano paccayuppannassa paccayāva",
  "tika-s0302t0:87_3": "honti, ime pana tathā ca hoti aññathā cāti samānepi paccayatte atirekapaccayā honti,",
  "tika-s0302t0:87_4": "tasmā ‘‘āhārāti vuttā’’ti imamatthaṁ dasseti. Idāni taṁ atirekapaccayataṁ dassetuṁ",
  "tika-s0302t0:87_5": "‘‘visesapaccayo hī’’tiādi vuttaṁ. Visesappaccayo rūpakāyassa kabaḷīkāro āhāro upathambhakabhāvato.",
  "tika-s0302t0:87_6": "Tenāha aṭṭhakathāyaṁ ‘‘rūpārūpānaṁ upathambhakattena upakārakā cattāro āhārā āhārapaccayo’’ti",
  "tika-s0302t0:87_7": "(visuddhi. 2.608; paṭṭhā. aṭṭha. paccayuddesavaṇṇanā). Upathambhakattañhi satīpi",
  "tika-s0302t0:87_8": "janakatte arūpīnaṁ āhārānaṁ āhārajarūpasamuṭṭhānakarūpāhārassa ca hoti, asati pana",
  "tika-s0302t0:87_9": "upathambhakatte āhārānaṁ janakattaṁ natthīti upathambhakattaṁ padhānaṁ. Janayamānopi",
  "tika-s0302t0:87_10": "hi āhāro avicchedavasena upathambhayamāno eva janetīti upathambhakabhāvo eva āhārabhāvo.",
  "tika-s0302t0:87_11": "Vedanāya phasso visesapaccayo. ‘‘Phassapaccayā vedanā’’ti hi vuttaṁ. ‘‘Saṅkhārapaccayā",
  "tika-s0302t0:87_12": "viññāṇa’’nti vacanato viññāṇassa manosañcetanā. ‘‘Cetanā tividhaṁ bhavaṁ janetī’’ti",
  "tika-s0302t0:87_13": "hi vuttaṁ. ‘‘Viññāṇapaccayā nāmarūpa’’nti pana vacanato nāmarūpassa viññāṇaṁ visesapaccayo.",
  "tika-s0302t0:87_14": "Na hi okkantaviññāṇābhāve nāmarūpassa atthi sambhavo. Yathāha ‘‘viññāṇañca hi, ānanda,",
  "tika-s0302t0:87_15": "mātukucchismiṁ na okkamissatha, api nu kho nāmarūpaṁ mātukucchismiṁ samuccissathā’’tiādi",
  "tika-s0302t0:87_16": "(dī. ni. 2.115). Vuttamevatthaṁ suttena sādhetuṁ ‘‘yathāhā’’tiādi vuttaṁ.",
  "tika-s0302t0:88_0": "Evaṁ yadipi paccayattho āhārattho, visesapaccayattā pana imeva āhārāti vuttāti taṁ",
  "tika-s0302t0:88_1": "nesaṁ visesapaccayataṁ avibhāgato dassetvā idāni vibhāgato dassetuṁ ‘‘ko panetthā’’tiādi",
  "tika-s0302t0:88_2": "āraddhaṁ. Mukhe ṭhapitamatto eva asaṅkhādito, tattakenāpi abbhantarassa āhārassa",
  "tika-s0302t0:88_3": "paccayo hoti eva. Tenāha ‘‘aṭṭha rūpāni samuṭṭhāpetī’’ti. Sukhavedanāya hito sukhavedanīyo.",
  "tika-s0302t0:88_4": "Sabbathāpīti cakkhusamphassādivasena. Yattakā phassassa pakārabhedā, tesaṁ vasena",
  "tika-s0302t0:88_5": "sabbappakāropi phassāhāro yathārahaṁ tisso vedanā āharati, anāhārako natthi.",
  "tika-s0302t0:89_0": "Sabbathāpīti idhāpi phassāhāre vuttanayānusārena attho veditabbo. Tisantativasenāti",
  "tika-s0302t0:89_1": "kāyadasakaṁ bhāvadasakaṁ vatthudasakanti tividhasantativasena. Sahajātādipaccayanayenāti",
  "tika-s0302t0:89_2": "sahajātādipaccayavidhinā. Paṭisandhiviññāṇañhi attanā sahajātanāmassa sahajātaaññamaññavipākindriyasampayuttaatthiavigatapaccayehi",
  "tika-s0302t0:89_3": "paccayo hontoyeva āhārapaccayatāya taṁ āhāreti vuttaṁ, sahajātarūpesu pana vatthuno",
  "tika-s0302t0:89_4": "sampayuttapaccayaṁ ṭhapetvā vippayuttapaccayena, sesarūpānaṁ aññamaññapaccayañca",
  "tika-s0302t0:89_5": "ṭhapetvā itaresaṁ paccayānaṁ vasena yojanā kātabbā. Tānīti napuṁsakaniddeso anapuṁsakānampi",
  "tika-s0302t0:89_6": "napuṁsakehi saha vacanato. Sāsavakusalākusalacetanāva vuttā visesapaccayabhāvadassanaṁ",
  "tika-s0302t0:89_7": "hetanti, tenāha ‘‘avisesena panā’’tiādi. Paṭisandhiviññāṇameva vuttanti etthāpi eseva",
  "tika-s0302t0:89_8": "nayo. Yathā tassa tassa phalassa visesato paccayatāya etesaṁ āhārattho, evaṁ avisesatopīti",
  "tika-s0302t0:89_9": "dassetuṁ ‘‘avisesenā’’tiādi vuttaṁ. Tattha taṁsampayuttataṁsamuṭṭhānadhammānanti",
  "tika-s0302t0:89_10": "tehi phassādīhi sampayuttadhammānañceva taṁsamuṭṭhānarūpadhammānañca. Tattha sampayuttaggahaṇaṁ",
  "tika-s0302t0:89_11": "yathārahato daṭṭhabbaṁ, samuṭṭhānaggahaṇaṁ pana avisesato.",
  "tika-s0302t0:90_0": "Upatthambhento āhārakiccaṁ sādhetīti upatthambhento eva rūpaṁ samuṭṭhāpeti, ojaṭṭhamakasamuṭṭhāpaneneva",
  "tika-s0302t0:90_1": "panassa upathambhanakiccasiddhi. Phusantoyevāti phusanakiccaṁ karonto eva. Āyūhamānāvāti",
  "tika-s0302t0:90_2": "cetayamānā eva abhisandahantī eva. Vijānantamevāti upapattiparikappanavasena vijānantameva",
  "tika-s0302t0:90_3": "āhārakiccaṁ sādhetīti yojanā. Sabbattha āhārakiccasādhanañca tesaṁ vedanādiuppattihetutāya",
  "tika-s0302t0:90_4": "attabhāvassa pavattanameva. Kāyaṭṭhapanenāti kasmā vuttaṁ, nanu kammajādirūpaṁ kammādināva",
  "tika-s0302t0:90_5": "pavattatīti codanaṁ sandhāyāha ‘‘kammajanitopī’’tiādi.",
  "tika-s0302t0:91_0": "Upādiṇṇarūpasantatiyā upatthambhaneneva utucittajarūpasantatīnampi upatthambhanasiddhi",
  "tika-s0302t0:91_1": "hotīti ‘‘dvinnaṁ rūpasantatīna’’nti vuttaṁ. Upatthambhanameva sandhāya ‘‘anupālako",
  "tika-s0302t0:91_2": "hutvā’’ti ca vuttaṁ. Rūpakāyassa ṭhitihetutā hi yāpanā anupālanā. Sukhādivatthubhūtanti",
  "tika-s0302t0:91_3": "sukhādīnaṁ pavattiṭṭhānabhūtaṁ. Ārammaṇampi hi vasati ettha ārammaṇakaraṇavasena",
  "tika-s0302t0:91_4": "tadārammaṇā dhammāti vatthūti vuccati. Phusantoyevāti idaṁ phassassa phusanasabhāvattā",
  "tika-s0302t0:91_5": "vuttaṁ. Na hi dhammānaṁ sabhāvena vinā pavatti atthi, vedanāpavattiyā vinā sattānaṁ",
  "tika-s0302t0:91_6": "sandhāvanatā natthīti āha ‘‘sukhādi…pe… hotī’’ti. Na cettha saññībhavakathāyaṁ asaññībhavo",
  "tika-s0302t0:91_7": "dassetabbo, tassāpi vā kāraṇabhūtavedanāpavattivaseneva ṭhitiyā hetuno abyāpitattā,",
  "tika-s0302t0:91_8": "tathā hi ‘‘manosañcetanā…pe… bhavamūlanipphādanato sattānaṁ ṭhitiyā hotī’’ti vuttā.",
  "tika-s0302t0:91_9": "Tato eva viññāṇaṁ vijānantamevāti upapattiparikappanavasena vijānantamevāti vuttovāyamattho.",
  "tika-s0302t0:92_0": "Cattāri bhayāni daṭṭhabbāni ādīnavavibhāvanato. Nikantīti nikāmanā, rasataṇhaṁ sandhāya",
  "tika-s0302t0:92_1": "vadati. Sā hi kabaḷīkāre āhāre balavatī, tenevettha avadhāraṇaṁ kataṁ. Bhāyati etasmāti",
  "tika-s0302t0:92_2": "bhayaṁ, nikantiyevabhayaṁ mahānatthahetuto. Upagamanaṁ visayindriyaviññāṇesu visayaviññāṇesu",
  "tika-s0302t0:92_3": "ca saṅgativasena pavatti, taṁ vedanādiuppattihetutāya ‘‘bhaya’’nti vuttaṁ. Avadhāraṇe",
  "tika-s0302t0:92_4": "payojanaṁ vuttanayameva. Sesadvayepi eseva nayo. Āyūhanaṁ abhisandahanaṁ, saṁvidhānantipi",
  "tika-s0302t0:92_5": "vadanti. Taṁ bhavūpapattihetutāya ‘‘bhaya’’nti vuttaṁ. Abhinipāto tattha tattha bhave",
  "tika-s0302t0:92_6": "paṭisandhiggahaṇavasena viññāṇassa nibbatti. So bhavūpapattihetukānaṁ sabbesaṁ anatthānaṁ",
  "tika-s0302t0:92_7": "mūlakāraṇatāya ‘‘bhaya’’nti vuttaṁ. Idāni nikantiādīnaṁ sappaṭibhayataṁ vitthārato",
  "tika-s0302t0:92_8": "dassetuṁ ‘‘kiṁ kāraṇā’’tiādi āraddhaṁ. Tattha nikantiṁ katvāti ālayaṁ janetvā, taṇhaṁ",
  "tika-s0302t0:92_9": "uppādetvāti attho. Sītādīnaṁ purakkhatāti sītādīnaṁ purato ṭhitā, sītādīhi bādhiyamānāti attho.",
  "tika-s0302t0:93_0": "Phassaṁ upagacchantāti cakkhusamphassādibhedaṁ phassaṁ pavattentā. Phassassādinoti",
  "tika-s0302t0:93_1": "kāyasamphassavasena phoṭṭhabbasaṅkhātassa assādanasīlā. Kāyasamphassavasena hi sattānaṁ",
  "tika-s0302t0:93_2": "phoṭṭhabbataṇhā pavattatīti dassetuṁ phassāhārādīnavadassane phoṭṭhabbārammaṇaṁ uddhaṭaṁ",
  "tika-s0302t0:93_3": "‘‘paresaṁ rakkhitagopitesū’’tiādinā. Phassassādinoti vā phassāhārassādinoti attho.",
  "tika-s0302t0:93_4": "Sati hi phassāhāre sattānaṁ phassārammaṇe assādo, nāsati, tenāha ‘‘phassassādamūlaka’’ntiādi.",
  "tika-s0302t0:94_0": "Jātinimittassa bhayassa abhinipātasabhāvena gahitattā ‘‘tammūlaka’’nti vuttaṁ. Kammāyūhananimittanti",
  "tika-s0302t0:94_1": "attho. Bhayaṁ sabbanti pañcavīsati, tividhamahābhayaṁ, aññañca sabbabhayaṁ āgatameva",
  "tika-s0302t0:94_2": "hoti bhayādhiṭṭhānassa attabhāvassa nipphādanato.",
  "tika-s0302t0:95_0": "Abhinipatatīti abhinibbattati. Paṭhamābhinibbatti hi sattānaṁ tattha tattha aṅgārakāsusadise",
  "tika-s0302t0:95_1": "bhave abhinipātasadisī. Tammūlakattāti nāmarūpanibbattimūlakattā. Sabbabhayānaṁ abhinipātoyeva",
  "tika-s0302t0:95_2": "bhayaṁ bhāyati etasmāti katvā.",
  "tika-s0302t0:96_0": "Appeti viyāti phalassa attalābhahetubhāvato kāraṇaṁ, taṁ niyyādeti viya. Tanti phalaṁ.",
  "tika-s0302t0:96_1": "Tatoti kāraṇato. Etesanti āhārānaṁ . Yathāvuttenāti ‘‘phalaṁ nidetī’’tiādinā vuttappakārena",
  "tika-s0302t0:96_2": "atthena. Sabbapadesūti ‘‘vedanānirodhenā’’tiādīsu sabbesu padesu.",
  "tika-s0302t0:97_0": "Paṭisandhiṁ ādiṁ katvāti paṭisandhikkhaṇaṁ ādiṁ katvā. Upādiṇṇakaāhāre sandhāya ‘‘attabhāvasaṅkhātānaṁ",
  "tika-s0302t0:97_1": "āhārāna’’nti vuttaṁ. Te hi nippariyāyato taṇhānidānā. Paripuṇṇāyatanānaṁ sattānaṁ",
  "tika-s0302t0:97_2": "sattasantativasenāti paripuṇṇāyatanānaṁ sabhāvakānaṁ cakkhu sotaṁ ghānaṁ jivhā kāyo",
  "tika-s0302t0:97_3": "bhāvo vatthūti imesaṁ sattannaṁ santatīnaṁ vasena. Sesānaṁ aparipuṇṇāyatanānaṁ andhabadhiraabhāvakānaṁ.",
  "tika-s0302t0:97_4": "Ūnaūnasantativasenāti cakkhunā, sotena, tadubhayena, bhāvena ca ūnaūnasantativasena.",
  "tika-s0302t0:97_5": "Paṭisandhiyaṁ jātā paṭisandhikā. Paṭhamabhavaṅgacittakkhaṇādīti ādi-saddena tadārammaṇacittassa saṅgaho daṭṭhabbo.",
  "tika-s0302t0:98_0": "Taṇhāyapi nidānaṁ jānātīti yojanā. Taṇhānidānantipi pāṭho. Vaṭṭaṁ dassetvāti sarūpato",
  "tika-s0302t0:98_1": "nayato ca sakalameva vaṭṭaṁ dassetvā. Idāni tamatthaṁ vitthārato vibhāvetuṁ ‘‘imasmiñca",
  "tika-s0302t0:98_2": "pana ṭhāne’’tiādimāha. Atītābhimukhaṁ desanaṁ katvāti paccuppannabhavato paṭṭhāya",
  "tika-s0302t0:98_3": "atītadhammābhimukhaṁ tabbisayaṁ desanaṁ katvā tathākāraṇena. Atītena vaṭṭaṁ dassetīti",
  "tika-s0302t0:98_4": "atītabhavena kammakilesavipākavaṭṭaṁ dasseti. Attabhāvoti paccuppanno attabhāvo.",
  "tika-s0302t0:98_5": "Yadi evaṁ kasmā ‘‘atītena vaṭṭaṁ dassetī’’ti vuttanti? Nāyaṁ doso ‘‘atītenevā’’ti",
  "tika-s0302t0:98_6": "anavadhāraṇato, evañca katvā atītābhimukhaggahaṇaṁ janakakammaṁ gahitaṁ, taṇhāsīsena",
  "tika-s0302t0:98_7": "nānantariyabhāvato. Na hi kammunā vinā taṇhā bhavanetti yujjati.",
  "tika-s0302t0:99_0": "Taṁ kammanti taṇhāsīsena vuttakammaṁ. Dassetunti taṁ atītaṁ attabhāvaṁ dassetuṁ.",
  "tika-s0302t0:99_1": "Tassattabhāvassa janakaṁ kammanti tassa yathāvuttassa attabhāvassa janakaṁ. Tato",
  "tika-s0302t0:99_2": "parampi attabhāvaṁ āyūhitaṁ kammaṁ dassetuṁ vuttaṁ. Avijjā ca nāma taṇhā viya kammattāti",
  "tika-s0302t0:99_3": "kammasseva gahaṇaṁ. Dvīsu ṭhānesūti āhāraggahaṇena vedanādiggahaṇenāti dvīsu ṭhānesu.",
  "tika-s0302t0:99_4": "Attabhāvoti paccuppannakāliko atītakāliko ca attabhāvo. Puna dvīsūti taṇhāggahaṇe",
  "tika-s0302t0:99_5": "avijjāsaṅkhāraggahaṇeti dvīsu ṭhānesu. Tassa janakanti paccuppannassa ceva atītassa",
  "tika-s0302t0:99_6": "ca attabhāvassa janakaṁ kammaṁ vuttanti yojanā . Kammaggahaṇena cettha yattha taṁ",
  "tika-s0302t0:99_7": "kammaṁ āyūhitaṁ, sā atītā jāti atthato dassitā hoti. Tena saṁsāravaṭṭassa anamataggataṁ",
  "tika-s0302t0:99_8": "dīpeti. Saṅkhepenāti saṅkhepena hetupañcakaphalapañcakaggahaṇampi hi saṅkhepo eva",
  "tika-s0302t0:99_9": "hetuphalabhāvena saṅgahetabbadhammānaṁ anekavidhattā.",
  "tika-s0302t0:100_0": "Yadi atītena vaṭṭaṁ dassitaṁ, evaṁ sati sappadesā paṭiccasamuppādadhammadesanā hotīti",
  "tika-s0302t0:100_1": "dassento ‘‘tatrāya’’ntiādimāha. Tena hi yadipi sarūpato anāgatena vaṭṭaṁ idha na",
  "tika-s0302t0:100_2": "dassitaṁ, nayato pana tassapi dassitattā nippadesā eva paṭiccasamuppādadesanāti dasseti.",
  "tika-s0302t0:100_3": "Idāni tamatthaṁ upamāya vibhāvetuṁ ‘‘yathā hī’’tiādi vuttaṁ. Udakapiṭṭhe nipannanti",
  "tika-s0302t0:100_4": "udakaṁ pariplavavasena nipannaṁ. Parabhāganti parauttamaṅgabhāgaṁ. Oratoti tato aparabhāgato",
  "tika-s0302t0:100_5": "olokento. Aparipuṇṇoti vikalāvayavo. Evaṁsampadantiādi upamāya saṁsandanaṁ.",
  "tika-s0302t0:101_0": "Yathā hi gīvā sarīrasandhārakakaṇḍarānaṁ mūlaṭṭhānabhūtā, evaṁ attabhāvasandhārakānaṁ",
  "tika-s0302t0:101_1": "saṅkhārānaṁ mūlabhūtā taṇhāti vuttaṁ ‘‘gīvāya diṭṭhakālo’’ti. Yathā vedanādianekāvayavasamudāyabhūto",
  "tika-s0302t0:101_2": "attabhāvo, evaṁ phāsukapiṭṭhikaṇḍakādianekāvayavasamudāyabhūtā piṭṭhīti ‘‘piṭṭhiyā…pe…",
  "tika-s0302t0:101_3": "tassa diṭṭhakālo’’ti vuttaṁ. Taṇhāsaṅkhātanti taṇhāya kathitaṁ. Idha desanāya paccayā",
  "tika-s0302t0:101_4": "avijjāsaṅkhārā veditabbāti ‘‘naṅguṭṭhamūlassa diṭṭhakālo viyā’’ti vuttaṁ. Tathā hi",
  "tika-s0302t0:101_5": "pariyosāne ‘‘naṅguṭṭhamūlaṁ passeyyā’’ti upamādassanaṁ kataṁ. Nayato paripuṇṇabhāvaggahaṇaṁ",
  "tika-s0302t0:101_6": "veditabbaṁ. Pāḷiyaṁ anāgatassāpi paccayavaṭṭassa hetuvasena phalavasena vā paripuṇṇabhāvassa",
  "tika-s0302t0:101_7": "mukhamattadassanīyattā ādito phalahetusandhi, majjhe hetuphalasandhi, antepi phalahetusandhīti",
  "tika-s0302t0:101_8": "evaṁ tisandhikattā catusaṅkhepameva vaṭṭaṁ dassitanti.",
  "tika-s0302t0:102": "Āhārasuttavaṇṇanā niṭṭhitā.",
  "tika-s0302t0:103": "2. Moḷiyaphaggunasuttavaṇṇanā",
  "tika-s0302t0:104_0": "12.Imasmiṁyeva ṭhāneti ‘‘cattārome bhikkhu…pe… āhārā’’ti evaṁ cattāro āhāre sarūpato",
  "tika-s0302t0:104_1": "dassetvā ‘‘ime kho bhikkhave…pe… anuggahāyā’’ti nigamanavasena dassite imasmiṁyeva",
  "tika-s0302t0:104_2": "ṭhāne. Desanaṁ niṭṭhāpesi catuāhāravibhāgadīpakaṁ desanaṁ uddesavaseneva niṭṭhāpesi,",
  "tika-s0302t0:104_3": "upari āvajjetvā tuṇhī nisīdi. Diṭṭhigatikoti attadiṭṭhivasena diṭṭhigatiko. Varagandhavāsitanti",
  "tika-s0302t0:104_4": "sabhāvasiddhena candanagandhena ceva tadaññanānāgandhena ca paribhāvitattā varagandhavāsitaṁ",
  "tika-s0302t0:104_5": ". Ratanacaṅkoṭavarenāti ratanamayena uttamacaṅkoṭakena. Desanānusandhiṁ ghaṭentoti",
  "tika-s0302t0:104_6": "yathādesitāya desanāya anusandhiṁ ghaṭento, yathā uparidesanā vaddheyya, evaṁ ussāhaṁ",
  "tika-s0302t0:104_7": "karonto. Viññāṇāhāraṁ āhāretīti tassa āhāraṇakiriyāya vuttapucchāya taṁ diṭṭhigataṁ",
  "tika-s0302t0:104_8": "uppāṭento ‘‘yo etaṁ…pe… bhuñjati vā’’ti āha.",
  "tika-s0302t0:105_0": "Viññāṇāhāre nāma icchite tassa upabhuñjakenapi bhavitabbaṁ, so ‘‘ko nu kho’’ti ayaṁ",
  "tika-s0302t0:105_1": "pucchāya adhippāyo. Utusamayeti gabbhavuṭṭhānasamaye. So hi utusamayassa mattakasamayattā",
  "tika-s0302t0:105_2": "tathā vutto. ‘‘Udakena aṇḍāni mā nassantū’’ti mahāsamuddato nikkhamitvā. Gijjhapotakā",
  "tika-s0302t0:105_3": "viya āhārasañcetanāya tāni kacchapaṇḍāni manosañcetanāhārena yāpentīti ayaṁ tassa",
  "tika-s0302t0:105_4": "therassa laddhi. Kiñcāpi ayaṁ laddhīti phassamanosañcetanāhāresu kiñcāpi therassa",
  "tika-s0302t0:105_5": "yuttā ayuttā vā ayaṁ laddhi. Imaṁ pañhanti ‘‘ko nu kho, bhante, viññāṇāhāraṁ āhāretī’’ti",
  "tika-s0302t0:105_6": "imaṁ pañhaṁ etāya yathāvuttāya laddhiyā na pana pucchati, atha kho sattupaladdhiyā",
  "tika-s0302t0:105_7": "pucchatīti adhippāyo. Soti diṭṭhigatiko. Na niggahetabbo ummattakasadisattā adhippāyaṁ",
  "tika-s0302t0:105_8": "ajānitvā pucchāya katattā. Tenāha ‘‘āhāretīti nāhaṁ vadāmī’’tiādi.",
  "tika-s0302t0:106_0": "Tasmiṁ mayā evaṁ vutteti tasmiṁ vacane mayā ‘‘āhāretī’’ti evaṁ vutte sati. Ayaṁ pañhoti",
  "tika-s0302t0:106_1": "‘‘ko nu kho, bhante, viññāṇāhāraṁ āhāretī’’ti ayaṁ pañho yutto bhaveyya. Evaṁ pucchite",
  "tika-s0302t0:106_2": "pañheti sattupaladdhiṁ anādāya ‘‘katamassa dhammassa paccayo’’ti evaṁ dhammapavattavaseneva",
  "tika-s0302t0:106_3": "pañhe pucchite. Teneva viññāṇenāti teneva paṭisandhiviññāṇena saha uppannaṁ nāmañca",
  "tika-s0302t0:106_4": "rūpañca atītabhave diṭṭhigatikassa vasena āyatiṁ punabbhavābhinibbattīti idhādhippetaṁ.",
  "tika-s0302t0:106_5": "Nāmarūpe jāte satīti nāmarūpe nibbatte tappaccayabhūtaṁ bhinditvā saḷāyatanaṁ hoti.",
  "tika-s0302t0:107_0": "Tatrāyaṁ paccayavibhāgo – nāmanti vedanādikhandhattayaṁ idhādhippetaṁ, rūpaṁ pana",
  "tika-s0302t0:107_1": "sattasantatipariyāpannaṁ, niyamato cattāri bhūtāni cha vatthūni jīvitindriyaṁ āhāro",
  "tika-s0302t0:107_2": "ca. Tattha vipākanāmaṁ paṭisandhikkhaṇe hadayavatthuno sahāyo hutvā chaṭṭhassa manāyatanassa",
  "tika-s0302t0:107_3": "sahajātaaññamaññanissayasampayuttavipākaatthiavigatapaccayehi sattadhā paccayo hoti.",
  "tika-s0302t0:107_4": "Kiñci panettha hetupaccayena kiñci āhārapaccayenāti evaṁ ukkaṁsāvakaṁso veditabbo.",
  "tika-s0302t0:107_5": "Itaresaṁ pana pañcāyatanānaṁ catunnaṁ mahābhūtānaṁ sahāyo hutvā sahajātanissayavipākavippayuttaatthiavigatavasena",
  "tika-s0302t0:107_6": "chadhā paccayo hoti. Kiñci panettha hetupaccayena kiñci āhārapaccayenāti sabbaṁ purimasadisaṁ.",
  "tika-s0302t0:107_7": "Pavatte vipākanāmaṁ vipākassa chaṭṭhāyatanassa vuttanayena sattadhā paccayo hoti,",
  "tika-s0302t0:107_8": "avipākaṁ pana avipākassa chaṭṭhassa tato vipākapaccayaṁ apanetvā paccayo hoti. Cakkhāyatanādīnaṁ",
  "tika-s0302t0:107_9": "pana paccuppannaṁ cakkhupasādādivatthukampi itarampi vipākanāmaṁ pacchājātavippayuttaatthiavigatapaccayehi",
  "tika-s0302t0:107_10": "catudhā paccayo hoti, tathā avipākampi veditabbaṁ. Rūpato pana vatthurūpaṁ paṭisandhiyaṁ",
  "tika-s0302t0:107_11": "chaṭṭhassa sahajātaaññamaññanissayavippayuttaatthiavigatapaccayehi chadhā paccayo",
  "tika-s0302t0:107_12": "hoti. Cattāri pana bhūtāni cakkhāyatanādīnaṁ pañcannaṁ sahajātanissayaatthiavigatapaccayehi",
  "tika-s0302t0:107_13": "catudhā paccayo hoti. Rūpajīvitaṁ atthiavigatindriyavasena tidhā paccayo hotīti ayañhettha",
  "tika-s0302t0:107_14": "saṅkhepo, vitthāro pana visuddhimaggato (visuddhi. 2.594) gahetabbo.",
  "tika-s0302t0:108_0": "Pañhassa okāsaṁ dentoti ‘‘ko nu kho, bhante, phusatī’’ti imassa diṭṭhigatikapañhassa",
  "tika-s0302t0:108_1": "okāsaṁ dento. Tato vivecetukāmoti adhippāyo. Sabbapadesūti diṭṭhigatikena bhagavatā",
  "tika-s0302t0:108_2": "ca vuttapadesu. Sattoti attā. So pana ucchedavādinopi yāva na ucchijjati, tāva atthevāti",
  "tika-s0302t0:108_3": "laddhi, pageva sassatavādino. Bhūtoti vijjamāno. Nipphattoti nipphanno. Na tassa",
  "tika-s0302t0:108_4": "dāni nipphādetabbaṁ kiñci atthīti laddhi. Idappaccayā idanti imasmā viññāṇāhārapaccayā",
  "tika-s0302t0:108_5": "idaṁ nāmarūpaṁ. Puna idappaccayā idanti imasmā nāmarūpapaccayā idaṁ saḷāyatananti",
  "tika-s0302t0:108_6": "evaṁ bahūsu ṭhānesu bhagavatā kathitattā yathā paccayato nibbattaṁ saṅkhāramattamidanti",
  "tika-s0302t0:108_7": "saññattiṁ upagato. Tenāpīti saññattupagatenāpi. Ekābaddhaṁ katvāti yathā pucchāya",
  "tika-s0302t0:108_8": "avasaro na hoti, tathā ekābaddhaṁ katvā. Desanāruḷhanti yato saḷāyatanapadato paṭṭhāya",
  "tika-s0302t0:108_9": "‘‘saḷāyatanapaccayā phasso’’tiādinā desanā paṭiccasamuppādavīthiṁ āruḷhameva. Tamevāti",
  "tika-s0302t0:108_10": "saḷāyatanapadameva gahetvā. Vivajjentoti vivaṭṭento. Evamāhāti ‘‘channaṁtvevā’’tiādiākārena",
  "tika-s0302t0:108_11": "evaṁ desite, ‘‘vineyyajano paṭivijjhatī’’ti evamāha. Viññāṇāhāro āyatiṁ punabbhavābhinibbattiyāti",
  "tika-s0302t0:108_12": "evaṁ purimabhavato āyatibhavassa paccayavasena mūlakāraṇavasena ca desitattā ‘‘viññāṇanāmarūpānaṁ",
  "tika-s0302t0:108_13": "antare eko sandhī’’ti vuttaṁ. Tadaminā viññāṇaggahaṇena abhisaṅkhāraviññāṇassāpi",
  "tika-s0302t0:108_14": "gahaṇaṁ katanti daṭṭhabbaṁ.",
  "tika-s0302t0:109": "Moḷiyaphaggunasuttavaṇṇanā niṭṭhitā.",
  "tika-s0302t0:110": "3. Samaṇabrāhmaṇasuttavaṇṇanā",
  "tika-s0302t0:111_0": "13. Ye paccayasamavāye tenattabhāvena saccāni paṭivijjhituṁ samatthā, te bāhirakaliṅge",
  "tika-s0302t0:111_1": "ṭhitāpi teneva tattha samatthatāyogena bhāvinaṁ samitabāhitapāpataṁ apekkhitvā samaṇasammatāyeva",
  "tika-s0302t0:111_2": "brāhmaṇasammatāyevāti te nivattetuṁ ‘‘saccāni paṭivijjhituṁ asamatthā’’ti vuttaṁ.",
  "tika-s0302t0:111_3": "Dukkhasaccavasenāti dukkhaariyasaccavasena. Aññathā kathaṁ bāhirakāpi jarāmaraṇaṁ",
  "tika-s0302t0:111_4": "dukkhanti na jānanti. Saccadesanābhāvato ‘‘saha taṇhāyā’’ti vuttanti keci. Taṁ na",
  "tika-s0302t0:111_5": "suṭṭhu. Yasmā tattha tattha bhave paṭhamābhinibbatti, idha jātīti adhippetā, sā ca",
  "tika-s0302t0:111_6": "taṇhā eva santānena, taṇheva sā jāti. Jarāmaraṇañcettha pākaṭameva adhippetaṁ, na",
  "tika-s0302t0:111_7": "khaṇikaṁ, tasmā sataṇhā eva jātijarāmaraṇassa samudayoti bhūtakathanametaṁ daṭṭhabbaṁ.",
  "tika-s0302t0:111_8": "Samudayasaccavasena na jānantīti yojanā. Esa nayo sesapadesupi. Sabbapadesūti yattha",
  "tika-s0302t0:111_9": "taṇhā visesanabhāvena vattabbā, tesu sabbapadesu. Yena samannāgatattā puggalo paramatthato",
  "tika-s0302t0:111_10": "samaṇo brāhmaṇoti vuccati, taṁ sāmaññaṁ brahmaññañcāti āha ‘‘ariya…pe… brahmaññañcā’’ti.",
  "tika-s0302t0:111_11": "Yena hi pavattinimittena samaṇa-saddo brāhmaṇa-saddo ca sake atthe niruḷho, tassa",
  "tika-s0302t0:111_12": "vasena abhinnopi veneyyajjhāsayato dvidhā katvā vattuṁ arahatīti vuttaṁ ‘‘ubhayatthāpī’’ti.",
  "tika-s0302t0:111_13": "Ekādasasu ṭhānesu cattāri saccāni kathesi avijjāsamudayassa anuddhaṭattā.",
  "tika-s0302t0:112": "Samaṇabrāhmaṇasuttavaṇṇanā niṭṭhitā.",
  "tika-s0302t0:113": "4. Dutiyasamaṇabrāhmaṇasuttavaṇṇanā",
  "tika-s0302t0:114_0": "14.Imedhamme katame dhammeti ca ettha iti-saddo ādiattho. Tena ‘‘imesaṁ dhammānaṁ",
  "tika-s0302t0:114_1": "katamesaṁ dhammāna’’nti imesaṁ padānaṁ saṅgaho. Etāni hi padāni jarāmaraṇādīnaṁ sādhāraṇabhāvena",
  "tika-s0302t0:114_2": "vuttāni imissā desanāya papañcabhūtānīti āha ‘‘ettakaṁ papañcaṁ katvā kathitaṁ, desanaṁ…pe…",
  "tika-s0302t0:114_3": "ajjhāsayenā’’ti. Iminā tāneva jarāmaraṇādīni gahetvā puggalajjhāsayavasena ādito",
  "tika-s0302t0:114_4": "‘‘ime dhamme’’tiādinā sabbapadasādhāraṇato desanā āraddhā. Yathānulomasāsanañhi suttantadesanā,",
  "tika-s0302t0:114_5": "na yathādhammasāsananti.",
  "tika-s0302t0:115": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t0:116": "5. Kaccānagottasuttavaṇṇanā",
  "tika-s0302t0:117_0": "15. Yasmā idha jānantāpi ‘‘sammādiṭṭhī’’ti vadanti ajānantāpi bāhirakāpi sāsanikāpi",
  "tika-s0302t0:117_1": "anussavādivasenapi attapaccakkhenapi, tasmā taṁ bahūnaṁ vacanaṁ upādāya āmeḍitavasena",
  "tika-s0302t0:117_2": "‘‘sammādiṭṭhi sammādiṭṭhīti, bhante, vuccatī’’ti āha. Tathāniddiṭṭhatādassanatthaṁ",
  "tika-s0302t0:117_3": "hissa ayaṁ āmeḍitapayogo. Ayañhettha adhippāyo – ‘‘aparehipi sammādiṭṭhīti vuccati,",
  "tika-s0302t0:117_4": "sā panāyaṁ evaṁ vuccamānā atthañca lakkhaṇañca upādāya kittāvatā nu kho, bhante,",
  "tika-s0302t0:117_5": "sammādiṭṭhi hotī’’ti. Aṭṭhakathāyaṁ pana ‘‘sammādiṭṭhī’’ti vacane yasmā viññū eva",
  "tika-s0302t0:117_6": "pamāṇaṁ, na aviññū, tasmā ‘‘yaṁ paṇḍitā’’tiādi vuttaṁ. Dve avayavā assāti dvayaṁ,",
  "tika-s0302t0:117_7": "duvidhaṁ diṭṭhigāhavatthu, dvayaṁ diṭṭhigāhavasena nissito apassitoti dvayanissito.",
  "tika-s0302t0:117_8": "Tenāha ‘‘dve koṭṭhāse nissito’’ti. Yāya diṭṭhiyā ‘‘sabboyaṁ loko atthi vijjati sabbakālaṁ",
  "tika-s0302t0:117_9": "upalabbhatī’’ti diṭṭhigatiko gaṇhāti, sā diṭṭhi atthitā, sā eva sadā sabbakālaṁ loko",
  "tika-s0302t0:117_10": "atthīti pavattagāhatāya sassato, taṁ sassataṁ. Yāya diṭṭhiyā ‘‘sabboyaṁ loko natthi",
  "tika-s0302t0:117_11": "na hoti ucchijjatī’’ti diṭṭhigatiko gaṇhāti, sā diṭṭhi natthitā, sā eva ucchijjatīti",
  "tika-s0302t0:117_12": "uppannagāhatāya ucchedo, taṁ ucchedaṁ. Loko nāma saṅkhāraloko tamhi gahetabbato.",
  "tika-s0302t0:117_13": "Sammappaññāyāti aviparītapaññāya yathābhūtapaññāya. Tenāha ‘‘savipassanā maggapaññā’’ti.",
  "tika-s0302t0:117_14": "Nibbattesu dhammesūti yathā paccayuppannesu rūpārūpadhammesu. Paññāyante svevāti",
  "tika-s0302t0:117_15": "santānanibandhanavasena paññāyamānesu eva. Yā natthīti yā ucchedadiṭṭhi tattha tattheva",
  "tika-s0302t0:117_16": "sattānaṁ ucchijjanato vinassanato koci ṭhito nāma satto dhammo vā natthīti saṅkhāraloke",
  "tika-s0302t0:117_17": "uppajjeyya. ‘‘Natthi sattā opapātikā’’ti pavattamānāpi micchādiṭṭhi tathāpavattasaṅkhārārammaṇāva.",
  "tika-s0302t0:117_18": "Sā na hotīti kammāvijjātaṇhādibhedaṁ paccayaṁ paṭicca saṅkhāralokassa samudayanibbattiṁ",
  "tika-s0302t0:117_19": "sammappaññāya passato, sā ucchedadiṭṭhi, na hoti, nappavattati avicchedena saṅkhārānaṁ",
  "tika-s0302t0:117_20": "nibbattidassanato. Lokanirodhanti saṅkhāralokassa khaṇikanirodhaṁ. Tenāha ‘‘saṅkhārānaṁ",
  "tika-s0302t0:117_21": "bhaṅga’’nti. Yā atthīti hetuphalasambandhena pavattamānassa santānānupacchedassa",
  "tika-s0302t0:117_22": "ekattaggahaṇena saṅkhāraloke yā sassatadiṭṭhi sabbakālaṁ loko atthīti uppajjeyya.",
  "tika-s0302t0:117_23": "Sā na hotīti uppannuppannānaṁ nirodhassa navanavānañca uppādassa dassanato, sā sassatadiṭṭhi na hoti.",
  "tika-s0302t0:118_0": "Loko samudeti etasmāti lokasamudayoti āha ‘‘anulomapaccayākāra’’nti. Paccayadhammānañhi",
  "tika-s0302t0:118_1": "attano phalassa paccayabhāvo anulomapaccayākāro. Paṭilomaṁ paccayākāranti ānetvā",
  "tika-s0302t0:118_2": "sambandho. Taṁtaṁhetunirodhato taṁtaṁphalanirodho hi paṭilomapaccayākāro. Yo hi avijjādīnaṁ",
  "tika-s0302t0:118_3": "paccayadhammānaṁ hetuādipaccayabhāvo, so nippariyāyato lokasamudayo. Paccayuppannassa",
  "tika-s0302t0:118_4": "saṅkhārādikassa. Anucchedaṁ passatoti anucchedadassanassa hetu. Ayampīti na kevalaṁ",
  "tika-s0302t0:118_5": "khaṇato udayavayanīharaṇanayo, atha kho paccayato udayavayanīharaṇanayopi.",
  "tika-s0302t0:119_0": "Upagamanaṭṭhena taṇhāva upayo. Tathā diṭṭhupayo. Eseva nayoti iminā upayehi upādānādīnaṁ",
  "tika-s0302t0:119_1": "anatthantarataṁ atidisati. Tathā ca pana tesu duvidhatā upādīyati. Nanu ca cattāri",
  "tika-s0302t0:119_2": "upādānāni aññattha vuttānīti? Saccaṁ vuttāni, tāni ca kho atthato dve evāti idha",
  "tika-s0302t0:119_3": "evaṁ vuttaṁ. Kāmaṁ ‘‘ahaṁ mama’’nti ayathānukkamena vuttaṁ, yathānukkamaṁyeva pana",
  "tika-s0302t0:119_4": "attho veditabbo. Ādi-saddena paroparassa subhaṁ asubhantiādīnañca saṅgaho veditabbo.",
  "tika-s0302t0:119_5": "Te dhammeti tebhūmakadhamme. Vinivisantīti virūpaṁ nivisanti, abhinivisantīti attho.",
  "tika-s0302t0:119_6": "Tāhīti taṇhādiṭṭhīhi. Vinibaddhoti virūpaṁ vimuccituṁ vā appadānavasena niyametvā baddho.",
  "tika-s0302t0:120_0": "‘‘Abhiniveso’’ti upayupādānānaṁ pavattiākāraviseso vuttoti āha ‘‘tañcāyanti tañca",
  "tika-s0302t0:120_1": "upayupādāna’’nti. Cittassāti akusalacittassa. Patiṭṭhānabhūtanti ādhārabhūtaṁ. Dosamohavasenapi",
  "tika-s0302t0:120_2": "akusalacittappavatti taṇhādiṭṭhābhinivesūpanissayā evāti taṇhādiṭṭhiyo akusalassa",
  "tika-s0302t0:120_3": "cittassa adhiṭṭhānanti vuttā. Tasminti akusalacitte. Abhinivisantīti ‘‘etaṁ mama,",
  "tika-s0302t0:120_4": "eso me attā’’tiādinā abhinivesanaṁ pavattenti. Anusentīti thāmagatā hutvā appahānabhāvena",
  "tika-s0302t0:120_5": "anusenti. Tadubhayanti taṇhādiṭṭhidvayaṁ. Na upagacchatīti ‘‘etaṁ mamā’’tiādinā taṇhādiṭṭhigatiyā",
  "tika-s0302t0:120_6": "na upasaṅkamati na allīyati. Na upādiyatīti na daḷhaggāhaṁ gaṇhāti. Na adhiṭṭhātīti",
  "tika-s0302t0:120_7": "na taṇhādiṭṭhigāhena adhiṭṭhāya pavattati. Attaniyagāho nāma sati attagāhe hotīti",
  "tika-s0302t0:120_8": "vuttaṁ ‘‘attā me’’ti. Idaṁ dukkhaggahaṇaṁ upādānakkhandhāpassayaṁ tabbinimuttassa",
  "tika-s0302t0:120_9": "dukkhassa abhāvāti vuttaṁ ‘‘dukkhamevāti pañcupādānakkhandhamattamevā’’ti. ‘‘Saṁkhittena",
  "tika-s0302t0:120_10": "pañcupādānakkhandhā dukkhā’’ti (dī. ni. 2.387; ma. ni. 1.120; 3.373; vibha. 190)",
  "tika-s0302t0:120_11": "hi vuttaṁ. Kaṅkhaṁ na karotīti saṁsayaṁ na uppādeti sabbaso vicikicchāya samucchindanato.",
  "tika-s0302t0:121_0": "Na parappaccayenāti parassa asaddahanena. Missakasammādiṭṭhiṁ āhāti nāmarūpaparicchedato",
  "tika-s0302t0:121_1": "paṭṭhāya sammādiṭṭhiyā vuttattā lokiyalokuttaramissakaṁ sammādiṭṭhiṁ avoca. Nikūṭantoti",
  "tika-s0302t0:121_2": "nihīnanto. Nihīnapariyāyo hi ayaṁ nikūṭa-saddo. Tenāha ‘‘lāmakanto’’ti. Paṭhamakanti",
  "tika-s0302t0:121_3": "ca garahāyaṁ ka-saddo. Sabbaṁ natthīti yathāsaṅkhataṁ bhaṅguppattiyā natthi eva,",
  "tika-s0302t0:121_4": "sabbaṁ natthi ucchijjati vinassatīti adhippāyo. Sabbamatthīti ca yathā asaṅkhataṁ",
  "tika-s0302t0:121_5": "atthi vijjati, sabbakālaṁ upalabbhatīti adhippāyo. Sabbanti cettha sakkāyasabbaṁ",
  "tika-s0302t0:121_6": "veditabbaṁ ‘‘sabbadhammamūlapariyāya’’ntiādīsu (ma. ni. 1.1) viya. Tañhi pariññāñāṇānaṁ",
  "tika-s0302t0:121_7": "paccayabhūtaṁ. Iti-saddo nidassane. Kiṁ nidasseti? Atthi-saddena vuttaṁ. ‘‘Atthita’’nti",
  "tika-s0302t0:121_8": "niccataṁ. Sassataggāho hi idha paṭhamo antoti adhippeto. Ucchedaggāho dutiyoti tadubhayavinimuttā",
  "tika-s0302t0:121_9": "ca idappaccayatā. Ettha ca uppannanirodhakathanato sassatataṁ, nirujjhantānaṁ asati",
  "tika-s0302t0:121_10": "nibbānappattiyaṁ yathāpaccayaṁ punūpagamanakathanato ucchedatañca anupagamma majjhimena",
  "tika-s0302t0:121_11": "bhagavā dhammaṁ deseti idappaccayatānayena. Tena vuttaṁ ‘‘ete…pe… ante’’tiādi.",
  "tika-s0302t0:122": "Kaccānagottasuttavaṇṇanā niṭṭhitā.",
  "tika-s0302t0:123": "6. Dhammakathikasuttavaṇṇanā",
  "tika-s0302t0:124_0": "16.Nibbindanatthāyāti nibbidānupassanāpaṭilābhāya. Sā hi jarāmaraṇasīsena vuttesu",
  "tika-s0302t0:124_1": "saṅkhatadhammesu nibbindanākārena pavattati. Virajjanatthāyāti virāgānupassanāpaṭilābhāya.",
  "tika-s0302t0:124_2": "Sīlato paṭṭhāyāti vivaṭṭasannissitasīlasamādānato paṭṭhāya. Sotāpattiyaṅgehi samannāgato",
  "tika-s0302t0:124_3": "vivaṭṭasannissitasīle patiṭṭhito upāsakopi pageva catupārisuddhisīle patiṭṭhito bhikkhu",
  "tika-s0302t0:124_4": "sammāpaṭipanno nāma. Tenāha ‘‘yāva arahattamaggā paṭipannoti veditabbo’’ti. Nibbānadhammassāti",
  "tika-s0302t0:124_5": "nibbānāvahassa ariyassa maggassa. Anurūpasabhāvabhūtanti nibbānādhigamassa anucchavikasabhāvabhūtaṁ.",
  "tika-s0302t0:124_6": "Nibbidāti iminā vuṭṭhānagāminipariyosānaṁ vipassanaṁ vadati. Virāgā nirodhāti padadvayena",
  "tika-s0302t0:124_7": "ariyamaggaṁ, itarena phalaṁ. Etthāti imasmiṁ sutte. Ekena nayenāti paṭhamena nayena.",
  "tika-s0302t0:124_8": "Tattha hi bhagavā tena bhikkhunā dhammakathikalakkhaṇaṁ pucchito taṁ matthakaṁ pāpetvā",
  "tika-s0302t0:124_9": "vissajjesi. Yo hi vipassanaṁ maggaṁ anupādāvimuttiṁ pāpetvā kathetuṁ sakkoti, so",
  "tika-s0302t0:124_10": "ekantadhammakathiko. Tenāha ‘‘dhammakathikassa pucchā kathitā’’ti. Dvīhīti dutiyatatiyanayehi.",
  "tika-s0302t0:124_11": "Tanti pucchaṁ. Visesetvāti visiṭṭhaṁ katvā. Yathāpucchitamattameva akathetvā apucchitampi",
  "tika-s0302t0:124_12": "atthaṁ dassento dhammānudhammapaṭipattiṁ anupādāya vimuttisaṅkhātaṁ visesaṁ pāpetvā.",
  "tika-s0302t0:124_13": "Bhagavā hi appaṁ yācito bahuṁ dento uḷārapuriso viya dhammakathikalakkhaṇaṁ pucchito",
  "tika-s0302t0:124_14": "paṭiccasamuppādamukhena tañceva tato ca uttariṁ dhammānudhammapaṭipattiṁ anupādāvimuttañca",
  "tika-s0302t0:124_15": "vissajjesi. Tattha ‘‘nibbidāya…pe… dhammaṁ desetī’’ti iminā dhammadesanaṁ vāsanābhāgiyaṁ",
  "tika-s0302t0:124_16": "katvā dassesi. ‘‘Nirodhāya paṭipanno hotī’’ti iminā nibbedhabhāgiyaṁ, ‘‘anupādāvimutto",
  "tika-s0302t0:124_17": "hotī’’ti iminā desanaṁ asekkhabhāgiyaṁ katvā dassesi. Tenāha ‘‘sekkhāsekkhabhūmiyo niddiṭṭhā’’ti.",
  "tika-s0302t0:125": "Dhammakathikasuttavaṇṇanā niṭṭhitā.",
  "tika-s0302t0:126": "7. Acelakassapasuttavaṇṇanā",
  "tika-s0302t0:127_0": "17.Liṅgenaacelakoti pabbajitaliṅgena acelako. Tena acelakacaraṇena acelo, na niccelatāmattenāti",
  "tika-s0302t0:127_1": "dasseti. Nāmenāti gottanāmena kassapoti. Deseti pavedeti saṁsayavigamanaṁ etenāti",
  "tika-s0302t0:127_2": "deso, nicchayahetūti āha ‘‘kiñcideva desa’’ntiādi. So hi saṁsayavigamanaṁ karotīti",
  "tika-s0302t0:127_3": "kāraṇaṁ. Okāsanti avasaṁsandanapadesaṁ. Tenāha ‘‘khaṇaṁ kāla’’nti. Antaragharaṁ antonivesanaṁ.",
  "tika-s0302t0:127_4": "Antare gharāni etassāti antaragharaṁ, antogāmo. Yadākaṅkhasīti yaṁ ākaṅkhasi. Iti",
  "tika-s0302t0:127_5": "bhagavā sabbaññupavāraṇāya pavāreti. Tenāha ‘‘yaṁ icchasī’’ti. Yadākaṅkhasīti yaṁ",
  "tika-s0302t0:127_6": "ākaṅkhasi, kassapa, tikkhattuṁ paṭikkhipantopi pucchasi, yaṁ ākaṅkhasi, tameva pucchāti attho.",
  "tika-s0302t0:128_0": "‘‘Yāvatatiyaṁ paṭikkhipī’’ti vuttattā ‘‘tatiyampi kho’’tiādinā pāṭhena bhavitabbaṁ.",
  "tika-s0302t0:128_1": "So pana nayavasena saṁkhittoti daṭṭhabbo. Yena kāraṇena bhagavā acelakassa tikkhattuṁ",
  "tika-s0302t0:128_2": "yācāpetvā cassa pañhaṁ kathesi, taṁ dassetuṁ ‘‘kasmā panā’’tiādimāha. Gāravajananatthaṁ",
  "tika-s0302t0:128_3": "yāvatatiyaṁ paṭikkhipi tañca dhammassa sussūsāya. Dhammagarukā hi buddhā bhagavanto.",
  "tika-s0302t0:128_4": "Sattānaṁ ñāṇaparipākaṁ āgamayamāno yāvatatiyaṁ yācāpetīti vibhattivipariṇāmavasena",
  "tika-s0302t0:128_5": "sādhāraṇato padaṁ yojetvā puna ‘‘ettakena kālenā’’ti kassapassa vasena yojetabbaṁ.",
  "tika-s0302t0:129_0": "Māti paṭisedhe nipāto. Bhaṇīti punavacanavasena kiriyāpadaṁ vadati. Mā evaṁ bhaṇi,",
  "tika-s0302t0:129_1": "kathesīti attho. ‘‘Iti bhagavā avocā’’ti pana saṅgītikāravacanaṁ. Sayaṁkataṁ dukkhanti",
  "tika-s0302t0:129_2": "purisassa uppajjamānadukkhaṁ, tena kataṁ nāma tassa kāraṇassa pubbe teneva kammassa",
  "tika-s0302t0:129_3": "upacitattāti ayaṁ nayo anavajjo. Diṭṭhigatiko pana pañcakkhandhavinimuttaṁ niccaṁ",
  "tika-s0302t0:129_4": "kārakavedakalakkhaṇaṁ attānaṁ parikappetvā tassa vasena ‘‘sayaṁkataṁ dukkha’’nti",
  "tika-s0302t0:129_5": "pucchatīti bhagavā ‘‘mā heva’’nti avoca, tenāha ‘‘sayaṁkataṁ dukkhanti vattuṁ na",
  "tika-s0302t0:129_6": "vaṭṭatī’’tiādi. Ettha ca yadi bāhirakehi parikappito attā nāma koci atthi, so ca",
  "tika-s0302t0:129_7": "nicco, tassa nibbikāratāya, purimarūpāvijahanato kassaci visesādhānassa kātuṁ asakkuṇeyyatāya",
  "tika-s0302t0:129_8": "ahitato nivattanatthaṁ, hite ca vattanatthaṁ upadeso ca nippayojano siyā attavādino.",
  "tika-s0302t0:129_9": "Kathaṁ vā so upadeso pavattīyati? Vikārābhāvato. Evañca attano ajaṭākāsassa viya",
  "tika-s0302t0:129_10": "dānādikiriyā hiṁsādikiriyā ca na sambhavati, tathā sukhassa dukkhassa ca anubhavanabandho",
  "tika-s0302t0:129_11": "eva attavādino na yujjati kammabandhābhāvato. Jātiādīnañca asambhavato kuto vimokkho.",
  "tika-s0302t0:129_12": "Atha pana ‘‘dhammamattaṁ tassa uppajjati ceva vinassati ca. Yassa vasenāyaṁ kiriyāvohāro’’ti",
  "tika-s0302t0:129_13": "vadeyya, evampi purimarūpāvijahanena avaṭṭhitassa attano dhammamattanti na sakkā",
  "tika-s0302t0:129_14": "sambhāvetuṁ. Te vā panassa dhammā avatthābhūtā, tato aññe vā siyuṁ anaññe vā. Yadi",
  "tika-s0302t0:129_15": "aññe, na tāhi tassa uppannāhipi koci viseso atthi. Yo hi karoti paṭisaṁvedeti cavati",
  "tika-s0302t0:129_16": "upapajjati cāti icchitaṁ, tasmā tadattho eva yathāvuttadoso. Kiñca dhammakappanāpi",
  "tika-s0302t0:129_17": "niratthikā siyā. Atha anaññe, uppādavināsavantīhi avatthāhi anaññassa attano tāsaṁ",
  "tika-s0302t0:129_18": "viya uppādavināsasambhavato kuto niccatāvakāso. Tāsampi vā attano viya niccatāpattīti",
  "tika-s0302t0:129_19": "bandhavimokkhānaṁ asambhavo evāti na yujjatevāyaṁ attavādo. Tenāha ‘‘attā nāma koci",
  "tika-s0302t0:129_20": "dukkhassa kārako natthīti dīpetī’’ti. Paratoti ‘‘paraṁkataṁ dukkha’’ntiādike parasmiṁ",
  "tika-s0302t0:129_21": "tividhepi naye. Adhiccasamuppannanti adhicca yadicchāya kiñci kāraṇaṁ kassaci vā",
  "tika-s0302t0:129_22": "pubbaṁ vinā samuppannaṁ. Tenāha ‘‘akāraṇena yadicchāya uppanna’’nti. Kasmā evamāhāti",
  "tika-s0302t0:129_23": "evaṁ vakkhamānoti adhippāyo. Assāti acelassa. Ayanti bhagavantaṁ sandhāya vadati.",
  "tika-s0302t0:129_24": "Sodhentoti sayaṁ visuddhaṁ katvā pucchitamatthaṁ eva attano pucchāya suddhiṁ dassento.",
  "tika-s0302t0:129_25": "Laddhiyā ‘‘sayaṁkataṁ dukkha’’nti micchāgahaṇassa paṭisedhanatthāya.",
  "tika-s0302t0:130_0": "So karotīti so kammaṁ karoti. So paṭisaṁvedayatīti kārakavedakānaṁ anaññattadassanaparaṁ",
  "tika-s0302t0:130_1": "etaṁ, na pana kammakiriyāphalānaṁ paṭisaṁvedanānaṁ samānakālatādassanaparaṁ. Itīti",
  "tika-s0302t0:130_2": "nidassanatthe nipāto. Khoti avadhāraṇe. ‘‘So evā’’ti dassito. Aniyatādesā hi ete",
  "tika-s0302t0:130_3": "nipātā. Āditoti bhummatthe nissakkavacananti āha ‘‘ādimhiyevā’’ti. ‘‘Sayaṁkataṁ dukkha’’nti",
  "tika-s0302t0:130_4": "laddhiyā pageva ‘‘so karoti, so paṭisaṁvedayatī’’ti saññācittavipallāsā bhavanti.",
  "tika-s0302t0:130_5": "Saññāvipallāsato hi cittavipallāso, cittavipallāsato diṭṭhivipallāso, tenāha ‘‘evaṁ",
  "tika-s0302t0:130_6": "sati pacchā sayaṁkataṁ dukkhanti ayaṁ laddhi hotī’’ti. Evaṁ sati saññācittavipallāsānaṁ",
  "tika-s0302t0:130_7": "brūhito micchābhiniveso, yadidaṁ ‘‘sayaṁkataṁ dukkha’’nti laddhi. Tasmā paṭinissajjetuṁ",
  "tika-s0302t0:130_8": "pāpakaṁ diṭṭhigatanti dasseti. Tenāha bhagavā ‘‘sayaṁkataṁ…pe… etaṁ paretī’’ti. Vaṭṭadukkhaṁ",
  "tika-s0302t0:130_9": "adhippetaṁ avisesato atthīti ca vuttattā. Sassataṁ sassatagāhaṁ dīpeti paresaṁ pakāseti,",
  "tika-s0302t0:130_10": "tathābhūto ca sassataṁ daḷhaggāhaṁ gaṇhātīti. Tassāti diṭṭhigatikassa. Taṁ ‘‘sayaṁkataṁ",
  "tika-s0302t0:130_11": "dukkha’’nti evaṁ pavattaṁ viparītadassanaṁ. Etaṁ sassataggahaṇaṁ. Pareti upeti. Tenāha",
  "tika-s0302t0:130_12": "‘‘kārakañca…pe… attho’’ti. Ekameva gaṇhantanti satipi vatthubhede ayoniso uppajjanena",
  "tika-s0302t0:130_13": "ekameva katvā gaṇhantaṁ.",
  "tika-s0302t0:131_0": "Idha ‘‘ādimhiyevā’’ti pade. ‘‘Paraṁkataṁ dukkha’’nti laddhiyā pagevātiādinā hettha",
  "tika-s0302t0:131_1": "vuttanayānusārena attho veditabbo. Ayañhettha yojanā – ‘‘paraṁkataṁ dukkha’’nti laddhiyā",
  "tika-s0302t0:131_2": "pageva añño karoti, añño paṭisaṁvedayatīti saññācittavipallāsā bhavantīti sabbaṁ",
  "tika-s0302t0:131_3": "heṭṭhā vuttanayeneva yojetabbaṁ. Evaṁ satīti evaṁ muduke ucchedavipallāse paṭhamuppanne",
  "tika-s0302t0:131_4": "sati pacchā ‘‘paraṁkataṁ dukkha’’nti ayaṁ laddhi hotīti sambandho. Kārakoti kammassa",
  "tika-s0302t0:131_5": "kārako. Tena katanti kammakārakena kataṁ. Kammunā hi phalassa vohāro abhedopacārakattā.",
  "tika-s0302t0:131_6": "Evanti diṭṭhisahagatā vedanā sātasabhāvā kilesapariḷāhādinā saparissayā saupāyāsā,",
  "tika-s0302t0:131_7": "evaṁ. ‘‘Pageva itare’’ti vuttavedanāya abhitunnassa viddhassa. ‘‘Vuttanayena yojetabba’’nti",
  "tika-s0302t0:131_8": "vatvā taṁ yojanaṁ dassento ‘‘tatrāya’’ntiādimāha. Ucchedanti sato sattassa ucchedaṁ",
  "tika-s0302t0:131_9": "vināsaṁ, vibhavanti attho. Asato hi vināsāsambhavato atthibhāvanibandhano ucchedo.",
  "tika-s0302t0:131_10": "Yathā hetuphalabhāvena pavattamānānaṁ sabhāvadhammānaṁ satipi ekasantānapariyāpannānaṁ",
  "tika-s0302t0:131_11": "bhinnasantatipatitehi visese hetuphalānaṁ paramatthato avinābhāvattā bhinnasantānapatitānaṁ",
  "tika-s0302t0:131_12": "viya accantabhedasanniṭṭhānena nānattanayassa micchāgahaṇaṁ ucchedābhinivesassa kāraṇaṁ.",
  "tika-s0302t0:131_13": "Evaṁ hetuphalabhūtānaṁ dhammānaṁ vijjamānepi sabhāvabhede ekasantatipariyāpannatāya",
  "tika-s0302t0:131_14": "ekattanayena accantābhedagahaṇampi kāraṇamevāti dassetuṁ ‘‘sattassā’’ti vuttaṁ pāḷiyaṁ.",
  "tika-s0302t0:131_15": "Santānavasena hi vattamānesu khandhesu ghanavinibbhogābhāvena ekattagahaṇanibandhano",
  "tika-s0302t0:131_16": "sattaggāho, sattassa ca atthibhāvaggāhanibandhano ucchedaggāho, yāvāyaṁ attā na ucchijjati,",
  "tika-s0302t0:131_17": "tāvāyaṁ vijjatiyevāti gahaṇato nirudayavināso idha ucchedoti adhippetoti ‘‘uccheda’’nti",
  "tika-s0302t0:131_18": "vuttaṁ. Visesena nāso vināso, abhāvo. So pana maṁsacakkhupaññācakkhūnaṁ dassanapathātikkamoyeva",
  "tika-s0302t0:131_19": "hotīti vuttaṁ ‘‘adassana’’nti. Adassane hi nāsasaddo loke niruḷhoti. Sabhāvavigamo",
  "tika-s0302t0:131_20": "sabhāvāpagamo vibhavo. Yo hi nirudayavināsena ucchijjati, na so attano sabhāvena tiṭṭhati.",
  "tika-s0302t0:132_0": "Ete teti vā ye ime tayā ‘‘sayaṁkataṁ dukkha’’nti ca puṭṭhena mayā ‘‘so karoti, so",
  "tika-s0302t0:132_1": "paṭisaṁvedayatī’’tiādinā, ‘‘añño karoti, añño paṭisaṁvedayatī’’tiādinā ca paṭikkhittā",
  "tika-s0302t0:132_2": "sassatucchedasaṅkhātā antā, te ubho anteti yojanā. Atha vā ete teti yattha puthū",
  "tika-s0302t0:132_3": "aññatitthiyā anupacitañāṇasambhāratāya paramagambhīraṁ saṇhaṁ sukhumaṁ suññataṁ appajānantā",
  "tika-s0302t0:132_4": "sassatucchede nimuggā sīsaṁ ukkhipituṁ na visahanti, ete te ubho ante anupagammāti",
  "tika-s0302t0:132_5": "yojanā. Desetīti paṭhamaṁ tāva anaññasādhāraṇe paṭipattidhamme ñāṇānubhāvena majjhimāya",
  "tika-s0302t0:132_6": "paṭipadāya ṭhito, karuṇānubhāvena desanādhamme majjhimāya paṭipadāya ṭhito dhammaṁ",
  "tika-s0302t0:132_7": "deseti. Ettha hīti hi-saddo hetuattho. Yasmā kāraṇato…pe… niddiṭṭho, tasmā majjhimāya",
  "tika-s0302t0:132_8": "paṭipadāya ṭhito dhammaṁ desetīti yojanā. Kāraṇato phalaṁ dīpitanti yojanā, abhidheyyānurūpañhi",
  "tika-s0302t0:132_9": "liṅgavacanāni honti. Assāti phalassa. Na koci kārako vā vedako vā niddiṭṭho, aññadatthu",
  "tika-s0302t0:132_10": "paṭikkhitto hetuphalamattatādassanato kevalaṁ dukkhakkhandhagahaṇatoti. Ettāvatāti",
  "tika-s0302t0:132_11": "‘‘ete te, kassapa…pe… dukkhakkhandhassa nirodho hotī’’ti ettakena tāva padena. Sesapañhāti",
  "tika-s0302t0:132_12": "‘‘sayaṁkatañca paraṁkatañca dukkha’’ntiādikā sesā cattāro pañhā. Aṭṭhakathāyaṁ pana",
  "tika-s0302t0:132_13": "‘‘kiṁ nu kho, bho gotama, natthi dukkha’’nti pañho pāḷiyaṁ sarūpeneva paṭikkhittoti",
  "tika-s0302t0:132_14": "na uddhato. Paṭisedhitā hontīti tatiyapañho, tāva paṭhamadutiyapañhapaṭikkhepeneva",
  "tika-s0302t0:132_15": "paṭikkhitto, so hi pañho visuṁ visuṁ paṭikkhepena ekajjhaṁ paṭikkhepena ca. Tenāha",
  "tika-s0302t0:132_16": "‘‘ubho…pe… paṭikkhitto’’ti. Ettha ca yassa attā kārako vedako vā icchito, tena vipariṇāmadhammo",
  "tika-s0302t0:132_17": "attā anuññāto hoti. Tathā ca sati anupubbadhammappavattiyā rūpādidhammānaṁ viya ,",
  "tika-s0302t0:132_18": "sukhādidhammānaṁ viya cassa paccayāyattavuttitāya uppādavantatā āpajjati. Uppāde",
  "tika-s0302t0:132_19": "ca sati avassaṁbhāvī nirodhoti anavakāsā niccatāti. Tassa ‘‘sayaṁkata’’nti paṭhamapañhapaṭikkhepo",
  "tika-s0302t0:132_20": "pacchā ce attano niruḷhassa samudayo hotīti pubbe viya anena bhavitabbaṁ, pubbe viya",
  "tika-s0302t0:132_21": "vā pacchāpi. Sesapañhāti tatiyapañhādayo. Tatiyapañho paṭikkhittoti evañca tatiyapañho",
  "tika-s0302t0:132_22": "paṭikkhitto veditabbo – ‘‘avijjāpaccayā saṅkhārā’’tiādinā satataṁ samitaṁ paccayāyattassa",
  "tika-s0302t0:132_23": "dīpanena dukkhassa adhiccasamuppannatā paṭikkhittā, tato eva tassa ajānanañca paṭikkhittaṁ.",
  "tika-s0302t0:132_24": "Tenāha bhagavā ‘‘evametassa kevalassa dukkhakkhandhassa samudayo hotī’’ti (ma. ni.",
  "tika-s0302t0:132_25": "3.126; saṁ. ni. 2.39-40; mahāva. 1; udā. 1).",
  "tika-s0302t0:133_0": "Yaṁ parivāsaṁ samādiyitvā parivasatīti yojanā. Vacanasiliṭṭhatāvasenāti ‘‘bhagavato",
  "tika-s0302t0:133_1": "santike pabbajjaṁ labheyyaṁ upasampada’’nti yācantena tena vuttavacanasiliṭṭhatāvasena.",
  "tika-s0302t0:133_2": "Gāmappavesanādīnīti ādi-saddena nātidivāpaṭikkamanaṁ, navesiyādigocaratā, sabrahmacārīnaṁ",
  "tika-s0302t0:133_3": "kiccesu dakkhatādi, uddesādīsu tibbacchandatā, titthiyānaṁ avaṇṇabhaṇane attamanatā,",
  "tika-s0302t0:133_4": "buddhādīnaṁ avaṇṇabhaṇane anattamanatā, titthiyānaṁ vaṇṇabhaṇane anattamanatā, buddhādīnaṁ",
  "tika-s0302t0:133_5": "vaṇṇabhaṇane attamanatāti (mahāva. 87) imesaṁ saṅgaho. Aṭṭha vattānīti imāni aṭṭha",
  "tika-s0302t0:133_6": "titthiyavattāni pūrentena. Ettha ca nātikālena gāmappavesanā tattha visuddhakāyavacīsamācārena",
  "tika-s0302t0:133_7": "piṇḍāya caritvā nātidivāpaṭikkamananti idamekaṁ vattaṁ.",
  "tika-s0302t0:134_0": "Ayamettha pāṭhoti etasmiṁ kassapasutte ayaṁ pāṭho. Aññatthāti sīhanādasuttādīsu (dī.",
  "tika-s0302t0:134_1": "ni. 1.402-403). Ghaṁsitvā koṭṭetvāti yathā suvaṇṇaṁ nighaṁsitvā adhikaraṇiyā koṭṭetvā",
  "tika-s0302t0:134_2": "niddosameva gayhati, evaṁ parivāsavattacaraṇena ghaṁsitvā suddhabhāvavīmaṁsanena",
  "tika-s0302t0:134_3": "koṭṭetvā suddho eva aññatitthiyapubbo idha gayhati. Tibbacchandatanti sāsanaṁ anupavisitvā",
  "tika-s0302t0:134_4": "brahmacariyavāse tibbacchandataṁ daḷhatarābhirucitaṁ. Aññataraṁ bhikkhuṁ āmantesīti",
  "tika-s0302t0:134_5": "nāmagottena apākaṭaṁ ekaṁ bhikkhuṁ āṇāpesi ehibhikkhuupasampadāya upanissayābhāvato.",
  "tika-s0302t0:134_6": "Gaṇe nisīditvāti bhikkhū attano santike pattāsanavasena gaṇe nisīditvā.",
  "tika-s0302t0:135": "Acelakassapasuttavaṇṇanā niṭṭhitā.",
  "tika-s0302t0:136": "8. Timbarukasuttavaṇṇanā",
  "tika-s0302t0:137_0": "18. Yasmā timbaruko ‘‘vedanā attā. Attāva vedayatī’’ti evaṁladdhiko, tasmā tāya laddhiyā",
  "tika-s0302t0:137_1": "‘‘sayaṁkataṁ sukhadukkha’’nti vadati, taṁ paṭisaṁharituṁ bhagavā ‘‘sā vedanā’’tiādiṁ",
  "tika-s0302t0:137_2": "avoca. Tenāha ‘‘sā vedanātiādi sayaṁkataṁ sukhadukkhanti laddhiyā nisedhanatthaṁ",
  "tika-s0302t0:137_3": "vutta’’nti. Etthāpīti imasmimpi sutte. Tatrāti yaṁ vuttaṁ ‘‘sā vedanā…pe… sukhadukkha’’nti,",
  "tika-s0302t0:137_4": "tasmiṁ pāṭhe. Ādimhiyevāti ettha bhummavacanena ‘‘ādito’’ti to-saddo na nissakkavacane.",
  "tika-s0302t0:137_5": "Eva-kārena kho-saddo avadhāraṇeti dasseti. Yaṁ panettha vattabbaṁ, taṁ anantarasutte",
  "tika-s0302t0:137_6": "vuttameva. Tattha pana ‘‘vedanāto añño attā, vedanāya kārako’’ti laddhikassa diṭṭhigatikassa",
  "tika-s0302t0:137_7": "vādo paṭikkhitto, idha ‘‘vedanā attā’’ti evaṁladdhikassāti ayameva viseso. Tenāha",
  "tika-s0302t0:137_8": "‘‘evañhi sati vedanāya eva vedanā katā hotī’’tiādi. Imissāti yāya vedanāya sukhadukkhaṁ",
  "tika-s0302t0:137_9": "kataṁ, imissā. Pubbepīti sassatākārato pubbepi. Purimañhi atthanti anantarasutte",
  "tika-s0302t0:137_10": "vuttaṁ atthaṁ. Aṭṭhakathāyanti porāṇaṭṭhakathāyaṁ. Tanti purimasutte vuttamatthaṁ.",
  "tika-s0302t0:137_11": "Assāti imassa suttassa. Yasmā timbaruko ‘‘vedanāva attā’’ti gaṇhāti, tasmā vuttaṁ",
  "tika-s0302t0:137_12": "‘‘ahaṁ sā vedanā…pe… na vadāmī’’ti.",
  "tika-s0302t0:138_0": "Aññā vedanātiādīsupi yaṁ vattabbaṁ, taṁ anantarasutte vuttanayameva. Kārakavedanāti",
  "tika-s0302t0:138_1": "kattubhūtavedanā. Vedanāsukhadukkhanti vedanābhūtasukhadukkhaṁ kathitaṁ, na vaṭṭasukhadukkhaṁ.",
  "tika-s0302t0:138_2": "‘‘Vipākasukhadukkhameva vaṭṭatī’’ti vuttaṁ ‘‘sayaṁkataṁ sukhaṁ dukkha’’ntiādivacanato.",
  "tika-s0302t0:139": "Timbarukasuttavaṇṇanā niṭṭhitā.",
  "tika-s0302t0:140": "9. Bālapaṇḍitasuttavaṇṇanā",
  "tika-s0302t0:141_0": "19. Avijjā nīvaraṇā bhavādi-ādīnavassa nivāritapaṭicchādikā etassāti avijjānīvaraṇo,",
  "tika-s0302t0:141_1": "avijjāya nivutoti āha ‘‘avijjāya nivāritassā’’ti. Ayaṁ kāyoti bālassa appahīnakilesassa",
  "tika-s0302t0:141_2": "paccuppannaṁ attabhāvaṁ rakkhaṁ katvā avijjāya paṭicchāditādīnave ayāthāvadassanavasena",
  "tika-s0302t0:141_3": "taṇhāya paṭiladdhacittassa taṁtaṁbhavūpagā saṅkhārā saṅkharīyanti. Tehi ca attabhāvassa",
  "tika-s0302t0:141_4": "abhinibbatti, tasmā ayañca avijjāya kāyo nibbattoti. Assāti bālassa. Ayaṁ atthoti",
  "tika-s0302t0:141_5": "‘‘ayaṁ kāyo nāmarūpanti ca vutto’’ti attho dīpetabbo upādānakkhandhasaḷāyatanasaṅgahato",
  "tika-s0302t0:141_6": "tesaṁ dhammānaṁ. Evametaṁ dvayanti evaṁ avijjāya nivāritattā, taṇhāya ca saṁyuttattā",
  "tika-s0302t0:141_7": "evaṁ saparasantānagatasaviññāṇakakāyasaṅkhātaṁ dvayaṁ hoti. Aññatthāti suttantaresu.",
  "tika-s0302t0:141_8": "‘‘Cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso’’tiādinā",
  "tika-s0302t0:141_9": "(ma. ni. 1.204, 400; 3.421, 425-426; saṁ. ni. 2.43-45; 4.60-61; kathā. 465, 467)",
  "tika-s0302t0:141_10": "ajjhattikabāhirāyatanāni bhinditvā cakkhurūpādidvayāni paṭicca cakkhusamphassādayo",
  "tika-s0302t0:141_11": "vuttā, idha pana abhinditvā cha ajjhattikabāhirāyatanāni paṭicca cakkhusamphassādayo",
  "tika-s0302t0:141_12": "vuttā ‘‘dvayaṁ paṭicca phasso’’ti, tasmā mahādvayaṁ nāma kiretaṁ anavasesato ajjhattikabāhirāyatanānaṁ",
  "tika-s0302t0:141_13": "gahitattā. Ajjhattikabāhirāni āyatanānīti etthāpi hi saḷāyatanāni saṅgahitāneva.",
  "tika-s0302t0:141_14": "Phassakāraṇānīti phassapavattiyā paccayāni. Yehīti hetudassanamattanti āha ‘‘yehi",
  "tika-s0302t0:141_15": "kāraṇabhūtehī’’ti. Phasso eva phusanakicco, na phassāyatanānīti vuttaṁ ‘‘phassena",
  "tika-s0302t0:141_16": "phuṭṭho’’ti. Paripuṇṇavasenāti avekallavasena. Aparipuṇṇāyatanānaṁ hīnāni phassassa",
  "tika-s0302t0:141_17": "kāraṇāni honti, tesaṁ viyāti ‘‘etesaṁ vā aññatarenā’’ti vuttaṁ. Kāyanibbattanādimhīti",
  "tika-s0302t0:141_18": "saviññāṇakassa kāyassa nibbattanaṁ kāyanibbattanaṁ, kāyo vā nibbattati etenāti kāyanibbattanaṁ,",
  "tika-s0302t0:141_19": "kilesābhisaṅkhārā. Ādisaddena phassasaḷāyatanādisaṅgaho. Adhikaṁ payasati payuñjati",
  "tika-s0302t0:141_20": "etenāti adhippayāso, visesakāraṇanti āha ‘‘adhikapayogo’’ti.",
  "tika-s0302t0:142_0": "Bhagavā amhākaṁ uppādakabhāvena mūlabhāvena bhagavaṁmūlakā. Ime dhammāti ime kāraṇadhammā.",
  "tika-s0302t0:142_1": "Yehi mayaṁ bālapaṇḍitānaṁ samānepi kāyanibbattanādimhi visesaṁ jāneyyāma, tenāha",
  "tika-s0302t0:142_2": "‘‘pubbe kassapasammāsambuddhena uppāditā’’tiādi. Ājānāmāti abhimukhaṁ paccakkhato",
  "tika-s0302t0:142_3": "jānāma. Paṭivijjhāmāti tasseva vevacanaṁ, adhigacchāmāti attho. Netāti amhākaṁ santāne",
  "tika-s0302t0:142_4": "pāpetā. Vinetāti yathā alamariyañāṇadassanaviseso hoti, evaṁ visesato netā, tadaṅgavinayādivasena",
  "tika-s0302t0:142_5": "vā vinetā. Anunetāti anurūpaṁ netā. Antarantarā yathādhammapaññattiyā paññāpitānaṁ",
  "tika-s0302t0:142_6": "dhammānaṁ anurūpato dassanaṁ hotīti āha ‘‘yathāsabhāvato…pe… dassetā’’ti. Āpāthaṁ",
  "tika-s0302t0:142_7": "upagacchantānaṁ bhagavā paṭisaraṇaṁ samosaraṇaṭṭhānanti bhagavaṁpaṭisaraṇā dhammā.",
  "tika-s0302t0:142_8": "Tenāha ‘‘catubhūmakadhammā’’tiādi. Paṭisarati paṭivijjhatīti paṭisaraṇaṁ, tasmā paṭivijjhanavasena",
  "tika-s0302t0:142_9": "bhagavā paṭisaraṇaṁ etesanti bhagavaṁpaṭisaraṇā. Tenāha ‘‘api cā’’tiādi. Phasso āgacchatīti",
  "tika-s0302t0:142_10": "paṭivijjhanakavasena phasso ñāṇassa āpāthaṁ āgacchati, āpāthaṁ āgacchantoyeva so",
  "tika-s0302t0:142_11": "atthato ‘‘ahaṁ kinnāmo’’ti nāmaṁ pucchanto viya, bhagavā cassa nāmaṁ karonto viya",
  "tika-s0302t0:142_12": "hotīti vuttaṁ ‘‘ahaṁ bhagavā’’tiādi. Upaṭṭhātūti ñāṇassa paccupaṭṭhātu. Bhagavantaṁyeva",
  "tika-s0302t0:142_13": "paṭibhātūti bhagavato eva bhāgo hotu, bhagavāva naṁ attano bhāgaṁ katvā vissajjetūti",
  "tika-s0302t0:142_14": "attho, bhagavato bhāgo yadidaṁ dhammassa akkhānaṁ, amhākaṁ pana savanaṁ bhāgoti ayamettha",
  "tika-s0302t0:142_15": "adhippāyo. Evañhi saddalakkhaṇena sameti. Keci pana paṭibhātūti atthaṁ vadanti ñāṇena",
  "tika-s0302t0:142_16": "dissatu desīyatūti vā attho. Tenāha ‘‘tumheyeva no kathetvā dethāti attho’’ti.",
  "tika-s0302t0:143_0": "Bālassa paṇḍitassa ca kāyassa nibbattiyā paccayabhūtā avijjā ca taṇhā ca. Tenāha",
  "tika-s0302t0:143_1": "‘‘kammaṁ…pe… niruddhā’’ti. Javāpetvāti gahitajavanaṁ katvā, yathā paṭisandhiṁ ākaḍḍhituṁ",
  "tika-s0302t0:143_2": "samatthaṁ hoti, evaṁ katvā. Yadi niruddhā, kathaṁ appahīnāti vuttanti āha ‘‘yathā",
  "tika-s0302t0:143_3": "panā’’tiādi. Bhavati hi taṁsadisepi tabbohāro yathā ‘‘sā eva tittirī, tāneva osadhāni,",
  "tika-s0302t0:143_4": "tasseva kammassa vipākāvasesenā’’ti ca. Dukkhakkhayāyāti tadatthavisesanatthanti",
  "tika-s0302t0:143_5": "āha ‘‘khayatthāyā’’ti. Paṭisandhikāyanti paṭisandhigahaṇapubbakaṁ kāyaṁ. Pāḷiyaṁ",
  "tika-s0302t0:143_6": "‘‘bālenā’’ti karaṇavacanaṁ nissakketi āha ‘‘bālato’’ti. Bhāvinā saha paṭisandhinā",
  "tika-s0302t0:143_7": "sappaṭisandhiko. Yo pana ekantato tenattabhāvena arahattaṁ pattuṁ bhabbo, so bhāvinā",
  "tika-s0302t0:143_8": "paṭisandhinā ‘‘appaṭisandhiko’’ti, tato visesanatthaṁ ‘‘sappaṭisandhiko’’ti vuttaṁ.",
  "tika-s0302t0:143_9": "Kiñcāpi vuttaṁ, so ca yāva ariyabhūmiṁ na okkamati, tāva bāladhammasamaṅgī evāti",
  "tika-s0302t0:143_10": "katvā ‘‘sabbopi puthujjano bālo’’ti vuttaṁ. Tathā hi ‘‘appaṭisandhiko khīṇāsavo paṇḍito’’ti",
  "tika-s0302t0:143_11": "khīṇāsava-saddena appaṭisandhiko visesito. Yadi evaṁ sekkhā kathanti āha ‘‘sotāpannā’’tiādi.",
  "tika-s0302t0:143_12": "Te hi sikhāpattapaṇḍiccabhāvalakkhaṇābhāvato paṇḍitāti na vattabbā khīṇāsavā viya,",
  "tika-s0302t0:143_13": "balavatarānaṁ pana bāladhammānaṁ pahīnattā bālātipi na vattabbā puthujjanā viya.",
  "tika-s0302t0:143_14": "Bhajiyamānā pana catusaccasampaṭivedhaṁ upādāya paṇḍitapakkhaṁ bhajanti, na bālapakkhaṁ vuttakāraṇenāti.",
  "tika-s0302t0:144": "Bālapaṇḍitasuttavaṇṇanā niṭṭhitā.",
  "tika-s0302t0:145": "10. Paccayasuttavaṇṇanā",
  "tika-s0302t0:146_0": "20. Sabbampi saṅkhataṁ appaṭicca uppannaṁ nāma natthīti paccayadhammopi attano paccayadhammaṁ",
  "tika-s0302t0:146_1": "upādāya paccayuppanno, tathā paccayuppannadhammopi attano paccayuppannaṁ upādāya",
  "tika-s0302t0:146_2": "paccayadhammoti yathārahaṁ dhammānaṁ paccayapaccayuppannatā. Yesaṁ vineyyānaṁ paṭiccasamuppādadesanāyeva",
  "tika-s0302t0:146_3": "subodhato upaṭṭhāti, tesaṁ vasena suṭṭhu vibhāgaṁ katvā paṭiccasamuppādo desito.",
  "tika-s0302t0:146_4": "Yesaṁ pana vineyyānaṁ tadubhayasmiṁ vibhajja sute eva dhammābhisamayo hoti, te sandhāya",
  "tika-s0302t0:146_5": "bhagavā tadubhayaṁ vibhajja dassento ‘‘paṭiccasamuppādañca vo, bhikkhave, desessāmi",
  "tika-s0302t0:146_6": "paṭiccasamuppanne ca dhamme’’ti imaṁ desanaṁ ārabhīti imamatthaṁ vibhāvento ‘‘satthā",
  "tika-s0302t0:146_7": "imasmiṁ sutte’’tiādimāha. Paccayassa bhāvo paccayattaṁ, paccayanibbattatā. Asabhāvadhamme",
  "tika-s0302t0:146_8": "na labbhatīti ‘‘sabhāvadhamme’’ti vuttaṁ. Nanu ca jāti jarā maraṇañca sabhāvadhammo",
  "tika-s0302t0:146_9": "na hoti, yesaṁ pana khandhānaṁ jāti jarā maraṇañca, te eva sabhāvadhammā, atha kasmā",
  "tika-s0302t0:146_10": "desanāya te gahitāti? Nāyaṁ doso, jāti jarā maraṇañhi paccayanibbattānaṁ sabhāvadhammānaṁ",
  "tika-s0302t0:146_11": "vikāramattaṁ, naññesaṁ, tasmā te gahitāti. Uppādā vā tathāgatānanti na vineyyapuggalānaṁ",
  "tika-s0302t0:146_12": "maggaphaluppatti viya jātipaccayā jarāmaraṇuppatti tathāgatuppādāyattā, atha kho",
  "tika-s0302t0:146_13": "sā tathāgatānaṁ uppādepi anuppādepi hotiyeva. Tasmā sā kāmaṁ asaṅkhatā viya dhātu",
  "tika-s0302t0:146_14": "na niccā, tathāpi ‘‘sabbakālikā’’ti etena jātipaccayato jarāmaraṇuppattīti dasseti.",
  "tika-s0302t0:146_15": "Tenāha ‘‘jātiyeva jarāmaraṇassa paccayo’’ti. Jātipaccayāti ca jātisaṅkhātapaccayā.",
  "tika-s0302t0:146_16": "Hetumhi nissakkavacanaṁ. Ṭhitāva sā dhātu, yāyaṁ idappaccayatā jātiyā jarāmaraṇassa",
  "tika-s0302t0:146_17": "paccayatā tassa byabhicārābhāvato. Idāni na kadāci jāti jarāmaraṇassa paccayo na",
  "tika-s0302t0:146_18": "hoti hotiyevāti jarāmaraṇassa paccayabhāve niyameti. Ubhayenapi yathāvuttassa paccayabhāvo",
  "tika-s0302t0:146_19": "yattha hoti, tattha avassaṁbhāvitaṁ dasseti. Tenāha bhagavā ‘‘ṭhitāva sā dhātū’’ti.",
  "tika-s0302t0:146_20": "Dvīhi padehi. Tiṭṭhantīti yassa vasena dhammānaṁ ṭhiti, sā idappaccayatā dhammaṭṭhitatā.",
  "tika-s0302t0:146_21": "Dhammeti paccayuppanne dhamme. Niyameti viseseti. Hetugatavisesasamāyogo hi hetuphalassa",
  "tika-s0302t0:146_22": "evaṁ dhammatāniyāmo evāti.",
  "tika-s0302t0:147_0": "Aparo nayo – ṭhitāva sā dhātūti yāyaṁ jarāmaraṇassa idappaccayatā ‘‘jātipaccayā jarāmaraṇa’’nti,",
  "tika-s0302t0:147_1": "esā dhātu esa sabhāvo. Tathāgatānaṁ uppādato pubbe uddhañca appaṭivijjhiyamāno, majjhe",
  "tika-s0302t0:147_2": "ca paṭivijjhiyamāno na tathāgatehi uppādito, atha kho sambhavantassa jarāmaraṇassa",
  "tika-s0302t0:147_3": "sabbakālaṁ jātipaccayato sambhavoti ṭhitāva sā dhātu, kevalaṁ pana sayambhuñāṇena",
  "tika-s0302t0:147_4": "abhisambujjhanato ‘‘ayaṁ dhammo tathāgatena abhisambuddho’’ti pavedanato ca tathāgato",
  "tika-s0302t0:147_5": "‘‘dhammasāmī’’ti vuccati, na apubbassa uppādanato. Tena vuttaṁ ‘‘ṭhitāva sā dhātū’’ti.",
  "tika-s0302t0:147_6": "Sā eva ‘‘jātipaccayā jarāmaraṇa’’nti ettha vipallāsābhāvato evaṁ avabujjhamānassa",
  "tika-s0302t0:147_7": "etassa sabhāvassa, hetuno vā tatheva bhāvato ṭhitatāti dhammaṭṭhitatā, jāti vā jarāmaraṇassa",
  "tika-s0302t0:147_8": "uppādaṭṭhiti pavattaāyūhana-saṁyoga-palibodha-samudaya-hetupaccayaṭṭhitīti taduppādādibhāvenassā",
  "tika-s0302t0:147_9": "ṭhitatā ‘‘dhammaṭṭhitatā’’ti phalaṁ pati sāmatthiyato hetumeva vadati. Dhārīyati",
  "tika-s0302t0:147_10": "paccayehīti vā dhammo, tiṭṭhati tattha tadāyattavuttitāya phalanti ṭhiti, dhammassa",
  "tika-s0302t0:147_11": "ṭhiti dhammaṭṭhiti. Dhammoti vā kāraṇaṁ paccayabhāvena phalassa dhāraṇato, tassa",
  "tika-s0302t0:147_12": "ṭhiti sabhāvo, dhammato ca añño sabhāvo natthīti dhammaṭṭhiti, paccayo. Tenāha ‘‘paccayapariggahe",
  "tika-s0302t0:147_13": "paññā dhammaṭṭhitiñāṇa’’nti (paṭi. ma. mātikā 4). Dhammaṭṭhiti eva dhammaṭṭhitatā.",
  "tika-s0302t0:147_14": "Sā eva dhātu ‘‘jātipaccayā jarāmaraṇa’’nti imassa sabhāvassa, hetuno vā aññathattābhāvato,",
  "tika-s0302t0:147_15": "‘‘na jātipaccayā jarāmaraṇa’’nti viññāyamānassa ca tabbhāvābhāvato niyāmatā vavatthitabhāvoti",
  "tika-s0302t0:147_16": "dhammaniyāmatā. Phalassa vā jarāmaraṇassa jātiyā sati sambhavo dhamme hetumhi ṭhitatāti",
  "tika-s0302t0:147_17": "dhammaṭṭhitatā, asati asambhavo dhammaniyāmatāti evaṁ phalena hetuṁ vibhāveti, taṁ",
  "tika-s0302t0:147_18": "‘‘ṭhitāva sā dhātū’’tiādinā vuttaṁ. Imesaṁ jarāmaraṇādīnaṁ paccayatāsaṅkhātaṁ idappaccayataṁ",
  "tika-s0302t0:147_19": "abhisambujjhati paccakkhakaraṇena abhimukhaṁ bujjhati yāthāvato paṭivijjhati, tato",
  "tika-s0302t0:147_20": "eva abhisameti abhimukhaṁ samāgacchati, ādito kathento ācikkhati, uddisatīti attho.",
  "tika-s0302t0:147_21": "Tameva uddesaṁ pariyosāpento deseti. Yathāuddiṭṭhamattaṁ niddisanavasena pakārehi",
  "tika-s0302t0:147_22": "ñāpento paññāpeti. Pakārehi eva patiṭṭhapento paṭṭhapeti. Yathāniddiṭṭhaṁ paṭiniddesavasena",
  "tika-s0302t0:147_23": "vivarati vibhajati. Vivaṭañhi vibhattañca atthaṁ hetūdāharaṇadassanehi pākaṭaṁ karonto",
  "tika-s0302t0:147_24": "uttānīkaroti. Uttānīkaronto tathā paccakkhabhūtaṁ katvā nigamanavasena passathāti cāha.",
  "tika-s0302t0:148_0": "Jātipaccayā jarāmaraṇantiādīsūti jātiādīnaṁ jarāmaraṇapaccayabhāvesu. Tehi tehi paccayehīti",
  "tika-s0302t0:148_1": "yāvatakehi paccayehi yaṁ phalaṁ uppajjamānārahaṁ, avikalehi teheva tassa uppatti,",
  "tika-s0302t0:148_2": "na ūnādhikehīti. Tenāha ‘‘anūnādhikehevā’’ti. Yathā taṁ cakkhurūpālokamanasikārehi",
  "tika-s0302t0:148_3": "cakkhuviññāṇassa sambhavoti. Tena taṁtaṁphalanipphādane tassā paccayasāmaggiyā tappakāratā",
  "tika-s0302t0:148_4": "tathatāti vuttāti dasseti. Sāmagginti samodhānaṁ, samavāyanti attho. Asambhavābhāvatoti",
  "tika-s0302t0:148_5": "anuppajjanassa abhāvato. Tathāvidhapaccayasāmaggiyañhi satipi phalassa anuppajjane",
  "tika-s0302t0:148_6": "tassāvitathatā siyā. Aññadhammapaccayehīti aññassa phaladhammassa paccayehi. Aññadhammānuppattitoti",
  "tika-s0302t0:148_7": "tato aññassa phaladhammassa anuppajjanato. Na hi kadāci cakkhurūpālokamanasikārehi",
  "tika-s0302t0:148_8": "sotaviññāṇassa sambhavo atthi. Yadi siyā, tassā sāmaggiyā aññathatā nāma siyā, na",
  "tika-s0302t0:148_9": "cetaṁ atthīti ‘‘anaññathatā’’ti vuttaṁ. Paccayatoti paccayabhāvato. Paccayasamūhatoti",
  "tika-s0302t0:148_10": "etthāpi eseva nayo. Idappaccayā eva idappaccayatāti tā-saddena padaṁ vaḍḍhitaṁ yathā",
  "tika-s0302t0:148_11": "‘‘devoyeva devatā’’ti, idappaccayānaṁ samūho idappaccayatāti samūhattho tāsaddo yathā",
  "tika-s0302t0:148_12": "‘‘janānaṁ samūho janatā’’ti imamatthaṁ sandhāyāha ‘‘lakkhaṇaṁ panettha saddasatthato veditabba’’nti.",
  "tika-s0302t0:149_0": "Na niccaṁ sassatanti aniccaṁ. Jarāmaraṇaṁ na aniccaṁ saṅkhārānaṁ vikārabhāvato anipphannattā,",
  "tika-s0302t0:149_1": "tathāpi ‘‘anicca’’nti pariyāyena vuttaṁ. Esa nayo saṅkhatādīsupi. Samāgantvā kataṁ",
  "tika-s0302t0:149_2": "sahiteheva paccayehi nibbattetabbato yathāsabhāvaṁ samecca sambhuyya paccayehi katanti",
  "tika-s0302t0:149_3": "saṅkhataṁ. Paccayārahaṁ paccayaṁ paṭicca na vinā tena sahitasametameva uppannanti",
  "tika-s0302t0:149_4": "paṭiccasamuppannaṁ. Tenāha ‘‘paccaye nissāya uppanna’’nti. Khayasabhāvanti bhijjanasabhāvaṁ.",
  "tika-s0302t0:149_5": "Vigacchanakasabhāvanti sakabhāvato apagacchanakasabhāvaṁ. Virajjanakasabhāvanti palujjanakasabhāvaṁ.",
  "tika-s0302t0:149_6": "Nirujjhanakasabhāvanti khaṇabhaṅgavasena pabhaṅgusabhāvaṁ. Vuttanayenāti jarāya vuttanayena.",
  "tika-s0302t0:149_7": "Janakappaccayānaṁ kammādīnaṁ. Kiccānubhāvakkhaṇeti ettha kiccānubhāvo nāma yathā",
  "tika-s0302t0:149_8": "pavattamāne paccaye tassa phalaṁ uppajjati, tathā pavatti, evaṁ santassa pavattanakkhaṇe.",
  "tika-s0302t0:149_9": "Idaṁ vuttaṁ hoti – yasmiṁ khaṇe paccayo attano phaluppādanaṁ pati byāvaṭo nāma hoti,",
  "tika-s0302t0:149_10": "imasmiṁ khaṇe ye dhammā rūpādayo upalabbhanti tato pubbe, pacchā ca anupalabbhamānā,",
  "tika-s0302t0:149_11": "tesaṁ tato uppatti niddhārīyati, evaṁ jātiyāpi sā niddhāretabbā taṁkhaṇūpaladdhatoti.",
  "tika-s0302t0:149_12": "Yadi evaṁ nippariyāyatova jātiyā kutoci uppatti siddhi, atha kasmā ‘‘ekena pariyāyenā’’ti",
  "tika-s0302t0:149_13": "vuttanti? Jāyamānadhammānaṁ vikārabhāvena upaladdhabbattā. Yadi nipphannadhammā viya",
  "tika-s0302t0:149_14": "jāti upalabbheyya, nippariyāyatova tassā kutoci uppatti siyā, na cevaṁ upalabbhati,",
  "tika-s0302t0:149_15": "atha kho anipphannattā vikārabhāvena upalabbhati. Tasmā ‘‘ekena pariyāyenettha aniccātiādīni",
  "tika-s0302t0:149_16": "yujjantī’’ti vuttaṁ. Na pana jarāmaraṇe, janakappaccayānaṁ kiccānubhāvakkhaṇe tassa",
  "tika-s0302t0:149_17": "alabbhanato. Teneva ‘‘ettha ca aniccanti…pe… aniccaṁ nāma jāta’’nti vuttaṁ.",
  "tika-s0302t0:150_0": "Savipassanāyāti ettha saha-saddo appadhānabhāvadīpano ‘‘samakkhikaṁ, samakasa’’ntiādīsu",
  "tika-s0302t0:150_1": "viya. Appadhānabhūtā hi vipassanā, yathābhūtadassanamaggapaññā pajānāti. ‘‘Purimaṁ",
  "tika-s0302t0:150_2": "anta’’nti vuccamāne paccuppannabhāvassapi gahaṇaṁ siyāti ‘‘purimaṁ antaṁ atīta’’nti",
  "tika-s0302t0:150_3": "vuttaṁ. Vijjamānatañca avijjamānatañcāti sassatāsaṅkaṁ nissāya ‘‘ahosiṁ nu kho ahamatītamaddhāna’’nti",
  "tika-s0302t0:150_4": "atīte attano vijjamānataṁ, adhiccasamuppattiāsaṅkaṁ nissāya ‘‘yato pabhuti ahaṁ,",
  "tika-s0302t0:150_5": "tato pubbe na nu kho ahosi’’nti atīte attano avijjamānatañca kaṅkhati. Kasmā? Vicikicchāya",
  "tika-s0302t0:150_6": "ākāradvayāvalambanato. Tassā pana atītavatthutāya gahitattā sassatādhiccasamuppattiākāranissitatā",
  "tika-s0302t0:150_7": "dassitā eva. Āsappanaparisappanapavattikaṁ katthacipi appaṭivattihetubhūtaṁ vicikicchaṁ",
  "tika-s0302t0:150_8": "kasmā uppādetīti na vicāretabbametanti dassento āha ‘‘kiṁkāraṇanti na vattabba’’nti",
  "tika-s0302t0:150_9": ". Kāraṇaṁ vā vicikicchāya ayonisomanasikāro, tassa andhabālaputhujjanabhāvo, ariyānaṁ",
  "tika-s0302t0:150_10": "adassāvitā cāti daṭṭhabbaṁ. Jātiliṅgupapattiyoti khattiyabrāhmaṇādijātiṁ, gahaṭṭhapabbajitādiliṅgaṁ,",
  "tika-s0302t0:150_11": "devamanussādiupapattiñca. Nissāyāti upādāya. Tasmiṁ kāle yaṁ santānaṁ majjhimaṁ pamāṇaṁ,",
  "tika-s0302t0:150_12": "tena yutto pamāṇiko, tadabhāvato adhikabhāvato vā ‘‘appamāṇiko’’ti veditabbo. Kecīti",
  "tika-s0302t0:150_13": "sārasamāsācariyā. Te hi ‘‘kathaṁ nu kho’’ti issarena vā brahmunā vā pubbakatena vā",
  "tika-s0302t0:150_14": "ahetuto vā nibbattoti cintetīti vadanti. Ahetuto nibbattikaṅkhāpi hi hetuparāmasanamevāti.",
  "tika-s0302t0:150_15": "Paramparanti pubbāparappavattiṁ. Addhānanti kālādhivacanaṁ, tañca bhummatthe upayogavacanaṁ",
  "tika-s0302t0:150_16": "daṭṭhabbaṁ. Vijjamānatañca avijjamānatañcāti sassatāsaṅkaṁ nissāya ‘‘bhavissāmi nu",
  "tika-s0302t0:150_17": "kho ahaṁ anāgatamaddhāna’’nti anāgate attano vijjamānataṁ, ucchedāsaṅkaṁ nissāya",
  "tika-s0302t0:150_18": "‘‘yasmiñca attabhāve ucchedanakaṅkhā, tato paraṁ nu kho bhavissāmī’’ti anāgate attano",
  "tika-s0302t0:150_19": "avijjamānatañca kaṅkhatīti heṭṭhā vuttanayena yojetabbaṁ.",
  "tika-s0302t0:151_0": "Paccuppannaṁ addhānanti addhāpaccuppannassa idhādhippetattā ‘‘paṭisandhimādiṁ katvā’’tiādi",
  "tika-s0302t0:151_1": "vuttaṁ. ‘‘Idaṁ kathaṁ, idaṁ katha’’nti pavattanato kathaṁkathā, vicikicchā, sā assa",
  "tika-s0302t0:151_2": "atthīti kathaṁkathī. Tenāha ‘‘vicikicchī’’ti. Kā ettha cintā? Ummattako viya bālaputhujjanoti",
  "tika-s0302t0:151_3": "paṭikacceva vuttanti adhippāyo. Taṁ mahāmātāya puttaṁ. Muṇḍesunti muṇḍena anicchantaṁ",
  "tika-s0302t0:151_4": "jāgaraṇakāle na sakkāti suttaṁ muṇḍesuṁ kuladhammavasena yathā ekacce kulatāpasā.",
  "tika-s0302t0:151_5": "Rājabhayenāti ca vadanti. Sītibhūtanti idaṁ madhurakabhāvappattiyā kāraṇavacanaṁ.",
  "tika-s0302t0:151_6": "‘‘Setabhūta’’ntipi pāṭho, udake ciraṭṭhānena setabhāvaṁ pattanti attho.",
  "tika-s0302t0:152_0": "Attano khattiyabhāvaṁ kaṅkhati kaṇṇo viya sūtaputtasaññī, sūtaputtasaññīti sūriyadevaputtassa",
  "tika-s0302t0:152_1": "puttasaññī. Jātiyā vibhāviyamānāya ‘‘aha’’nti tassa attano parāmasanaṁ sandhāyāha",
  "tika-s0302t0:152_2": "‘‘evampi siyā kaṅkhā’’ti. Manussāpi ca rājāno viyāti manussāpi ca keci ekacce rājāno",
  "tika-s0302t0:152_3": "viyāti adhippāyo. Vuttanayameva ‘‘saṇṭhānākāraṁ nissāyā’’tiādinā. Etthāti ‘‘kathaṁ",
  "tika-s0302t0:152_4": "nu khosmī’’ti pade. Abbhantare jīvoti paraparikappitaṁ antarattānaṁ vadati. Soḷasaṁsādīnanti",
  "tika-s0302t0:152_5": "ādi-saddena sarīraparimāṇaaṅguṭṭha-yavaparamāṇuparimāṇatādike saṅgaṇhāti. Sattapaññatti",
  "tika-s0302t0:152_6": "jīvavisayāti diṭṭhigatikānaṁ matimattaṁ, paramatthato pana sā attabhāvavisayāvāti",
  "tika-s0302t0:152_7": "āha ‘‘attabhāvassa āgatigatiṭṭhāna’’nti. Yatāyaṁ āgato, yattha ca gamissati, taṁ",
  "tika-s0302t0:152_8": "ṭhānanti attho. Sotāpanno adhippeto vicikicchāpahānassa diṭṭhattā. Itarepi tayoti",
  "tika-s0302t0:152_9": "sakadāgāmīādayo avāritā eva. ‘‘Ayañca…pe… sudiṭṭhā’’ti nippadesato saccasaṁpaṭivedhassa jotitattā.",
  "tika-s0302t0:153": "Paccayasuttavaṇṇanā niṭṭhitā.",
  "tika-s0302t0:154": "Āhāravaggavaṇṇanā niṭṭhitā.",
  "tika-s0302t0:155": "3. Dasabalavaggo",
  "tika-s0302t0:156": "1. Dasabalasuttavaṇṇanā",
  "tika-s0302t0:157_0": "21.Paṭhamaṁdutiyasseva saṅkhepo paṭhamasutte saṅkhepavuttassa atthassa vitthāravasena",
  "tika-s0302t0:157_1": "dutiyasuttassa desitattā, tañca pana bhagavā paṭhamasuttaṁ saṅkhepato desesi, dutiyaṁ",
  "tika-s0302t0:157_2": "tato vitthārato. Paṭhamaṁ vā saṁkhittarucīnaṁ puggalānaṁ ajjhāsayena saṅkhepato desesi,",
  "tika-s0302t0:157_3": "dutiyaṁ pana attano ruciyā tato vitthārato. Sīhasamānavuttikā hi buddhā bhagavanto,",
  "tika-s0302t0:157_4": "te attano ruciyā kathentā attano thāmaṁ dassentāva kathenti, tasmā dutiyasuttavasena",
  "tika-s0302t0:157_5": "cettha atthavaṇṇanaṁ karissāma, tasmiṁ saṁvaṇṇite paṭhamaṁ saṁvaṇṇitameva hotīti adhippāyo.",
  "tika-s0302t0:158": "Dasabalasuttavaṇṇanā niṭṭhitā.",
  "tika-s0302t0:159": "2. Dutiyadasabalasuttavaṇṇanā",
  "tika-s0302t0:160_0": "22.Tatthāti dutiyasutte. Dasahi balehīti dasahi anaññasādhāraṇehi ñāṇabalehi, tāni",
  "tika-s0302t0:160_1": "tathāgatasseva balānīti tathāgatabalānīti vuccanti. Kāmañca tāni ekaccānaṁ sāvakānampi",
  "tika-s0302t0:160_2": "uppajjanti, yādisāni pana buddhānaṁ ṭhānāṭṭhānañāṇādīni uppajjanti, na tādisāni tadaññesaṁ",
  "tika-s0302t0:160_3": "kadācipi uppajjantīti. Hatthikulānusārenāti vakkhamānahatthikulānusārena. Kāḷāvakanti",
  "tika-s0302t0:160_4": "kulasaddāpekkhāya napuṁsakaniddeso. Esa nayo sesesupi. Pakatihatthikulanti giricaranadicaravanacarādippabhedā",
  "tika-s0302t0:160_5": "gocariyakāḷāvakanāmā sabbāpi balena pākatikā hatthijāti. Dasannaṁ purisānanti thāmamajjhimānaṁ",
  "tika-s0302t0:160_6": "dasannaṁ purisānaṁ. Ekassa tathāgatassa kāyabalanti ānetvā sambandho. Ekassāti ca",
  "tika-s0302t0:160_7": "tathā heṭṭhākathāyaṁ āgatattā desanāsotena vuttaṁ. Nārāyanasaṅghātabalanti ettha",
  "tika-s0302t0:160_8": "nārā vuccanti rasmiyo, tā bahū nānāvidhā ito uppajjantīti nārāyanaṁ, vajiraṁ, tasmā",
  "tika-s0302t0:160_9": "nārāyanasaṅghātabalanti vajirasaṅghātabalanti attho. Tathāgatassa kāyabalanti tathāgatassa",
  "tika-s0302t0:160_10": "pākatikakāyabalaṁ. Saṅgahaṁ na gacchati attano balābhāvato, tato evassa bāhirakatā",
  "tika-s0302t0:160_11": "lāmakatā ca. Tadubhayaṁ panassa kāraṇena dassetuṁ ‘‘etañhi nissāyā’’tiādi vuttaṁ.",
  "tika-s0302t0:160_12": "Aññanti kāyabalato aññaṁ tato visuṁyeva. Dasasu ṭhānesu dasasu ñātabbaṭṭhānesu. Yāthāvapaṭivedhato",
  "tika-s0302t0:160_13": "sayañca akampayaṁ, puggalañca taṁsamaṅgiṁ neyyesu adhibalaṁ karotīti āha ‘‘akampanaṭṭhena",
  "tika-s0302t0:160_14": "upatthambhanaṭṭhena cā’’ti.",
  "tika-s0302t0:161_0": "Ṭhānañcaṭhānatoti kāraṇañca kāraṇato. Kāraṇañhi yasmā phalaṁ tiṭṭhati tadāyattavuttitāya",
  "tika-s0302t0:161_1": "uppajjati ceva pavattati ca, tasmā ‘‘ṭhāna’’nti vuccati. Vipariyāyena aṭṭhānanti",
  "tika-s0302t0:161_2": "akāraṇaṁ veditabbaṁ. Tadubhayaṁ bhagavā yena ñāṇena ye ye dhammā yesaṁ yesaṁ dhammānaṁ",
  "tika-s0302t0:161_3": "hetū paccayā uppādāya, taṁ taṁ ṭhānaṁ, ye ye dhammā yesaṁ yesaṁ dhammānaṁ na hetū",
  "tika-s0302t0:161_4": "na paccayā uppādāya, taṁ taṁ aṭṭhānanti pajānāti. Taṁ sandhāyāha ‘‘ṭhānañca…pe… jānanaṁ",
  "tika-s0302t0:161_5": "eka’’nti. Kammasamādānānanti kammaṁ samādiyitvā katānaṁ kusalākusalakammānaṁ, kammaññeva",
  "tika-s0302t0:161_6": "vā kammasamādānaṁ. Ṭhānaso hetusoti paccayato ca hetuto ca. Tattha gatiupadhikālapayogā",
  "tika-s0302t0:161_7": "vipākassa ṭhānaṁ, kammaṁ hetu. Sabbatthagāminīpaṭipadājānananti sabbagatigāminiyā",
  "tika-s0302t0:161_8": "agatigāminiyā ca paṭipadāya maggassa jānanaṁ, bahūsupi manussesu ekameva pāṇaṁ hanantesu",
  "tika-s0302t0:161_9": "‘‘imassa cetanā nirayagāminī bhavissati, imassa tiracchānayonigāminī’’ti iminā nayena",
  "tika-s0302t0:161_10": "ekavatthusmimpi kusalākusalacetanāsaṅkhātānaṁ paṭipattīnaṁ aviparītato sabhāvajānanaṁ",
  "tika-s0302t0:161_11": ". Anekadhātunānādhātulokajānananti cakkhudhātuādīhi kāmadhātuādīhi vā bahudhātuno,",
  "tika-s0302t0:161_12": "tāsaṁyeva dhātūnaṁ viparītatāya nānappakāradhātuno khandhāyatanadhātulokassa jānanaṁ.",
  "tika-s0302t0:161_13": "Parasattānanti paresaṁ sattānaṁ. Nānādhimuttikatājānananti hīnādīhi adhimuttīhi nānādhimuttikabhāvassa",
  "tika-s0302t0:161_14": "jānanaṁ. Tesaṁyevāti parasattānaṁyeva. Indriyaparopariyattajānananti saddhādīnaṁ",
  "tika-s0302t0:161_15": "indriyānaṁ parabhāvassa aparabhāvassa vuddhiyā ceva hāniyā ca jānanaṁ. Jhānavimokkhasamādhisamāpattīnanti",
  "tika-s0302t0:161_16": "paṭhamādīnaṁ catunnaṁ jhānānaṁ, ‘‘rūpī rūpāni passatī’’tiādīnaṁ aṭṭhannaṁ vimokkhānaṁ,",
  "tika-s0302t0:161_17": "savitakkasavicārādīnaṁ tiṇṇaṁ samādhīnaṁ, paṭhamajjhānasamāpattiādīnañca navannaṁ",
  "tika-s0302t0:161_18": "anupubbasamāpattīnaṁ. Saṁkilesavodānavuṭṭhānajānananti hānabhāgiyassa, visesabhāgiyassa",
  "tika-s0302t0:161_19": "‘‘vodānampi vuṭṭhānaṁ, tamhā tamhā samādhimhā vuṭṭhānampi vuṭṭhāna’’nti (vibha. 828)",
  "tika-s0302t0:161_20": "evaṁ vuttapaguṇajjhānassa ceva bhavaṅgaphalasamāpattīnañca jānanaṁ. Heṭṭhimaṁ heṭṭhimañhi",
  "tika-s0302t0:161_21": "paguṇajjhānaṁ uparimassa uparimassa padaṭṭhānaṁ hoti, tasmā vodānampi ‘‘vuṭṭhāna’’nti",
  "tika-s0302t0:161_22": "vuccati. Bhavaṅgena pana sabbajhānehi vuṭṭhānaṁ hoti. Phalasamāpattiyā nirodhasamāpattito",
  "tika-s0302t0:161_23": "vuṭṭhānameva sandhāya ‘‘tamhā tamhā samādhimhā vuṭṭhāna’’nti vuttaṁ. Pubbenivāsajānananti",
  "tika-s0302t0:161_24": "pubbenivāsānussatiñāṇena nivuṭṭhakkhandhānaṁ jānanaṁ. Cutūpapātajānananti sattānaṁ",
  "tika-s0302t0:161_25": "cutiyā upapattiyā ca yāthāvato jānanaṁ. Ayamettha saṅkhepo, vitthāro pana visuddhimagge",
  "tika-s0302t0:161_26": "vuttanayeneva veditabbo. Āsavakkhayajānanaṁ āsavakkhayañāṇaṁ, maggañāṇanti attho.",
  "tika-s0302t0:161_27": "Yattha panetāni vitthārato āgatāni saṁvaṇṇitāni, tāni dassento ‘‘abhidhamme panā’’tiādimāha.",
  "tika-s0302t0:162_0": "Byāmohabhayavasena saraṇapariyesanaṁ sārajjanaṁ sārado, byāmohabhayaṁ. Vigato sārado",
  "tika-s0302t0:162_1": "etassāti visārado, tassa bhāvo vesārajjaṁ. Taṁ pana ñāṇasampadaṁ pahānasampadaṁ desanāvisesasampadaṁ",
  "tika-s0302t0:162_2": "khemaṁ nissāya pavattaṁ catubbidhaṁ paccavekkhaṇāñāṇaṁ. Tenāha ‘‘catūsu ṭhānesū’’tiādi.",
  "tika-s0302t0:162_3": "Catūsūti paraparikappitesu vatthūsu. Paraparikappitesu vā vatthumattesu codanākāraṇesu.",
  "tika-s0302t0:162_4": "Sammāsambuddhassa te paṭijānatoti ‘‘ahaṁ sammāsambuddho’’ti evaṁ paṭijānantena tayā.",
  "tika-s0302t0:162_5": "Ime dhammāti ‘‘idaṁ pañcamaṁ ariyasaccaṁ, ayaṁ chaṭṭho upādānakkhandho, idaṁ terasamaṁ",
  "tika-s0302t0:162_6": "āyatana’’nti veditabbā ime dhammā. Anabhisambuddhā appaṭividdhattāti.",
  "tika-s0302t0:163_0": "Tatrāti tasmiṁ anabhisambuddhadhammasaṅkhāte codanāvatthusmiṁ. Kocīti samaṇādīhi",
  "tika-s0302t0:163_1": "añño vā yo koci. Saha dhammenāti saha hetunā. ‘‘Dhammapaṭisambhidā’’tiādīsu viya",
  "tika-s0302t0:163_2": "hetupariyāyo idha dhamma-saddo. Hetūti ca uppattisādhanahetu veditabbo, na kārako",
  "tika-s0302t0:163_3": "sampāpako vā. Nimittanti kāraṇaṁ, taṁ panettha codanāvatthumeva. Na samanupassāmi",
  "tika-s0302t0:163_4": "sammāsambuddhabhāvato. Khemappattoti akhemappattarūpāya codanāya anupaddavaṁ patto",
  "tika-s0302t0:163_5": "niccalabhāvappatto. Vesārajjappattoti visāradabhāvappatto. Sesesupi eseva nayo. Ayaṁ",
  "tika-s0302t0:163_6": "pana viseso – ime āsavāti kāmāsavādīsu ime nāma āsavā na parikkhīṇāti āsavakkhayavacanenettha",
  "tika-s0302t0:163_7": "sabbakilesappahānaṁ vuttaṁ. Na hi so kileso atthi, yo sabbaso āsavesu khīṇesu nappahīyeyya.",
  "tika-s0302t0:163_8": "Antarāyikāti antarāyakarā, saggavimokkhādhigamassa antarāyakarāti attho. Dhammo hi",
  "tika-s0302t0:163_9": "yo saṁkilesato niyyāti, so ‘‘niyyāniko’’ti vutto. Dhamme niyyante taṁsamaṅgīpuggalo",
  "tika-s0302t0:163_10": "niyyānikoti voharito hotīti tassa paṭikkhipanto ‘‘so na niyyātī’’ti āha. Kathaṁ pana",
  "tika-s0302t0:163_11": "desanādhammo niyyātīti vuccati? Niyyānatthasamādhānato, so abhedopacārena ‘‘niyyātī’’ti",
  "tika-s0302t0:163_12": "vutto. Atha vā ‘‘dhammo desito’’ti ariyadhammassa adhippetattā na koci virodho.",
  "tika-s0302t0:164_0": "Usabhassa idanti āsabhaṁ, asantasanaṭṭhena āsabhaṁ viyāti āsabhaṁ, seṭṭhaṭṭhānaṁ",
  "tika-s0302t0:164_1": "sabbaññutaṁ. Āsabhaṭṭhānaṭṭhāyitāya āsabhā nāma pubbabuddhā. Sabbaññutapaṭijānanavasena",
  "tika-s0302t0:164_2": "abhimukhaṁ gacchanti, catasso vā parisā upasaṅkamantīti āsabhā. Catassopi hi parisā",
  "tika-s0302t0:164_3": "buddhābhimukhā evaṁ tiṭṭhanti, na tiṭṭhanti parammukhā. Idampīti ‘‘usabho’’ti idampi",
  "tika-s0302t0:164_4": "padaṁ. Tassāti nisabhassa. Yesaṁ baluppādāvaṭṭhānānaṁ vasena usabhassa āsabhaṇṭhānaṁ",
  "tika-s0302t0:164_5": "icchitaṁ, tato sātisayānaṁ eva tesaṁ vasena āsabhaṇṭhānaṁ hotīti daṭṭhabbaṁ. Yaṁ",
  "tika-s0302t0:164_6": "kiñci loke upamaṁ nāma buddhaguṇānaṁ nidassanabhāvena vuccati, sabbaṁ taṁ nihīnameva.",
  "tika-s0302t0:164_7": "Tiṭṭhamāno cāti atiṭṭhantopi tiṭṭhamāno eva paṭijānāti nāma. Upagacchatīti anujānāti.",
  "tika-s0302t0:165_0": "Aṭṭhakho imāti idaṁ vesārajjañāṇassa baladassanaṁ. Yathā hi byattaṁ parisaṁ ajjhogāhetvā",
  "tika-s0302t0:165_1": "viññūnaṁ cittaṁ ārādhanasamatthāya kathāya dhammakathikassa chekabhāvo paññāyati,",
  "tika-s0302t0:165_2": "evaṁ imā aṭṭha parisā patvā satthu vesārajjañāṇassa balaṁ pākaṭaṁ hoti. Tena vuttaṁ",
  "tika-s0302t0:165_3": "‘‘parisāsū’’ti. Khattiyaparisāti khattiyānaṁ sannipatitānaṁ samūho. Esa nayo sabbattha.",
  "tika-s0302t0:165_4": "Māraparisāti mārakāyikānaṁ sannipatitānaṁ samūho. Mārasadisānaṁ mārānaṁ parisāti",
  "tika-s0302t0:165_5": "māraparisā. Sabbā cetā parisā uggaṭṭhānadassanavasena gahitā. Manussā hi ‘‘ettha",
  "tika-s0302t0:165_6": "rājā nisinno’’ti vutte pakativacanampi vattuṁ na sakkonti, kacchehi sedā muccanti,",
  "tika-s0302t0:165_7": "evaṁ uggā khattiyaparisā, brāhmaṇā tīsu vedesu kusalā honti, gahapatayo nānāvohāresu",
  "tika-s0302t0:165_8": "ca akkharacintāya ca kusalā, samaṇā sakavādaparavādesu kusalā, tesaṁ majjhe dhammakathākathanaṁ",
  "tika-s0302t0:165_9": "nāma ativiya bhāriyaṁ. Devānaṁ uggabhāve vattabbameva natthi. Amanussoti hi vuttamatte",
  "tika-s0302t0:165_10": "manussānaṁ sakalasarīraṁ kampati, tesaṁ rūpaṁ disvāpi saddaṁ sutvāpi sattā visaññitāpi",
  "tika-s0302t0:165_11": "honti. Evaṁ amanussaparisā uggā. Iti cetā parisā uggaṭṭhānadassanavasena vuttā. Kasmā",
  "tika-s0302t0:165_12": "panettha yāmādiparisā na gahitāti? Bhusaṁ kāmābhigiddhatāya yonisomanasikāravirahato.",
  "tika-s0302t0:165_13": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena",
  "tika-s0302t0:165_14": "cittampi na uppādenti, mahābodhisattānaṁ pana buddhānañca ānubhāvena ākaḍḍhiyamānā",
  "tika-s0302t0:165_15": "kadāci nesaṁ payirupāsanādīni karonti tādise mahāsamaye. Teneva hi vimānavatthudesanāpi",
  "tika-s0302t0:165_16": "taṁnimittā bahulā nāhosi. Seṭṭhanādanti kenaci appaṭihatabhāvena uttamanādaṁ. Abhītanādanti",
  "tika-s0302t0:165_17": "vesārajjayogato kutoci nibbhayanādaṁ. Sīhanādasuttenāti khandhiyavagge āgatena sīhanādasuttena.",
  "tika-s0302t0:165_18": "Sahanatoti khamanato. Hananatoti vidhamanato viddhaṁsanato. Yathā vātiādi ‘‘sīhanādasadisaṁ",
  "tika-s0302t0:165_19": "vā nādaṁ nadatī’’ti saṅkhepato vuttassa atthassa viññāpanaṁ.",
  "tika-s0302t0:166_0": "Etanti ‘‘brahmacakka’’nti etaṁ padaṁ. Paññāpabhāvitanti cirakālaparibhāvitāya pāramitāpaññāya",
  "tika-s0302t0:166_1": "vipassanāpaññāya ca uppāditaṁ. Karuṇāpabhāvitanti ‘‘kicchaṁ vatāyaṁ loko āpanno’’tiādinayappavattāya",
  "tika-s0302t0:166_2": "mahākaruṇāya uppāditaṁ. Yathā abhinikkhamanato pabhuti mahābodhisattānaṁ ariyamaggādhigamanavirodhinī",
  "tika-s0302t0:166_3": "paṭipatti natthi, evaṁ tusitabhavanato niyatabhāvāpattito ca paṭṭhāyāti dutiyatatiyanayā",
  "tika-s0302t0:166_4": "ca gahitā. Phalakkhaṇeti aggaphalakkhaṇe. Paṭivedhaniṭṭhattā arahattamaggañāṇaṁ vajirūpamatāyeva",
  "tika-s0302t0:166_5": "sātisayo paṭivedhoti ‘‘phalakkhaṇe uppannaṁ nāmā’’ti vuttaṁ. Tena paṭiladdhassapi",
  "tika-s0302t0:166_6": "desanāñāṇassa kiccanipphatti parassa bujjhanamattena hotīti ‘‘aññāsikoṇḍaññassa sotāpatti…pe…",
  "tika-s0302t0:166_7": "phalakkhaṇe pavattanaṁ nāmā’’ti vuttaṁ. Tato paraṁ pana yāva parinibbānā desanāñāṇappavatti,",
  "tika-s0302t0:166_8": "tasseva pavattitassa dhammacakkassa ṭhānanti veditabbaṁ pavattitacakkassa cakkavattino",
  "tika-s0302t0:166_9": "cakkaratanassa ṭhānaṁ viya. Ubhayampīti pi-saddena lokiyadesanāñāṇassa itarena anaññasādhāraṇatāvasena",
  "tika-s0302t0:166_10": "samānataṁ sampiṇḍeti. Urasi jātatāya uraso sambhūtanti orasaṁ ñāṇaṁ.",
  "tika-s0302t0:167_0": "Iti rūpanti ettha iti-saddo anavasesato rūpassa sarūpanidassanatthoti tassa ‘‘idaṁ",
  "tika-s0302t0:167_1": "rūpa’’nti etena sādhāraṇato ca sarūpanidassanamāha. Ettakaṁ rūpanti etena anavasesato",
  "tika-s0302t0:167_2": "‘‘ito uddhaṁ rūpaṁ natthī’’ti nimittassa aññassa abhāvaṁ. Idāni tamatthaṁ vitthārato",
  "tika-s0302t0:167_3": "dassetuṁ ‘‘ruppanasabhāvañcevā’’tiādi vuttaṁ. Tattha ruppanaṁ sītādivirodhipaccayasamavāye",
  "tika-s0302t0:167_4": "visadisuppatti. Ādi-saddena ajjhattikabāhirādibhedaṁ saṅgaṇhāti. Lakkhaṇa…pe… vasenāti",
  "tika-s0302t0:167_5": "kakkhaḷattādilakkhaṇavasena sandhāraṇādirasavasena sampaṭicchanādipaccupaṭṭhānavasena",
  "tika-s0302t0:167_6": "bhūtattayādipadaṭṭhānavasena ca. Evaṁ pariggahitassāti evaṁ sādhāraṇato ca lakkhaṇādito",
  "tika-s0302t0:167_7": "ca pariggahitassa. Avijjāsamudayāti avijjāya uppādā, atthibhāvāti attho. Nirodhavirodhī",
  "tika-s0302t0:167_8": "hi atthibhāvo hoti, tasmā nirodhe asati atthibhāvo hoti, tasmā purimabhave siddhāya",
  "tika-s0302t0:167_9": "avijjāya sati imasmiṁ bhave rūpassa samudayo rūpassa uppādo hotīti attho. Taṇhāsamudayā",
  "tika-s0302t0:167_10": "kammasamudayāti etthāpi eseva nayo. Avijjādīhi ca tīhi atītakālikattā tesaṁ sahakārīkāraṇabhūtaṁ",
  "tika-s0302t0:167_11": "upādānampi gahitamevāti veditabbaṁ. Pavattipaccayesu kabaḷīkāraāhārassa balavatāya,",
  "tika-s0302t0:167_12": "so eva gahito, ‘‘āhārasamudayā’’ti pana gahitena pavattipaccayatāmattena utucittānipi",
  "tika-s0302t0:167_13": "gahitāneva hontīti dvādasasamuṭṭhānikaṁ rūpassa paccayato dassanampi bhavitabbamevāti",
  "tika-s0302t0:167_14": "daṭṭhabbaṁ. Nibbattilakkhaṇantiādinā kālavasena udayadassanamāha. Tattha bhūtavasena",
  "tika-s0302t0:167_15": "magge udayaṁ passitvā ṭhito idha santativasena anukkamena khaṇavasena passati. Avijjānirodhā",
  "tika-s0302t0:167_16": "rūpanirodhoti aggamaggañāṇena avijjāya anuppādanirodhato anāgatassa anuppādanirodho",
  "tika-s0302t0:167_17": "hoti paccayābhāve abhāvato. Paccayanirodhenāti avijjāsaṅkhātassa paccayassa nirodhabhāvena.",
  "tika-s0302t0:167_18": "Taṇhānirodhāti etthāpi eseva nayo. Āhāranirodhāti pavattipaccayassa kabaḷīkārāhārassa",
  "tika-s0302t0:167_19": "abhāvā. Rūpanirodhāti taṁsamuṭṭhānarūpassa abhāvo hoti. Sesaṁ heṭṭhā vuttanayānusārena",
  "tika-s0302t0:167_20": "veditabbaṁ. Vipariṇāmalakkhaṇanti bhavakālavasena hetudvayadassanaṁ. Tasmā taṁ padaṭṭhānavasena",
  "tika-s0302t0:167_21": "pageva passitvā ṭhito idha santativasena disvā anukkamena khaṇavasena passati.",
  "tika-s0302t0:168_0": "Iti vedanātiādīsupi vuttanayena attho veditabbo. Sukhādibhedanti sukhadukkhaadukkhamasukhādivibhāgaṁ.",
  "tika-s0302t0:168_1": "Rūpasaññādibhedanti rūpasaññā, sadda… gandha… rasa… phoṭṭhabba … dhammasaññādivibhāgaṁ.",
  "tika-s0302t0:168_2": "Phassādibhedanti phassacetanāmanasikārādivibhāgaṁ. Lakkhaṇa…pe… vasenāti iṭṭhānubhavanalakkhaṇādilakkhaṇavasena",
  "tika-s0302t0:168_3": "iṭṭhākārasambhogarasādirasavasena kāyikaassādādipaccupaṭṭhānavasena iṭṭhārammaṇādipadaṭṭhānavasena.",
  "tika-s0302t0:168_4": "‘‘Phuṭṭho vedeti, phuṭṭho sañjānāti, phuṭṭho cetetī’’ti (saṁ. ni. 4.93) vacanato",
  "tika-s0302t0:168_5": "tīsu vedanādīsu khandhesu phassasamudayāti vattabbaṁ. Viññāṇappaccayā nāmarūpa’’nti",
  "tika-s0302t0:168_6": "vacanato viññāṇakkhandhe nāmarūpasamudayāti vattabbaṁ. Tesaṁyeva vasenāti ‘‘avijjānirodho",
  "tika-s0302t0:168_7": "vedanānirodho’’tiādinā tesaṁyeva avijjādīnaṁ vasena yojetabbaṁ.",
  "tika-s0302t0:169_0": "Upādānakkhandhānaṁ samudayatthaṅgamavasena titthiyānaṁ avisayopi sappadeso sīhanādo",
  "tika-s0302t0:169_1": "dassito. Idāni nippadeso anulomapaṭilomavasena saṅkhepato vitthārato paccayākāravisayo",
  "tika-s0302t0:169_2": "anaññasādhāraṇo dassīyatīti āha, ‘‘ayampi aparo sīhanādo’’ti. Tassāti ‘‘imasmiṁ satī’’tiādinā",
  "tika-s0302t0:169_3": "saṅkhepato vuttapaṭiccasamuppādapāḷiyā. Ettha ca ‘‘imasmiṁ sati idaṁ hoti, imassa",
  "tika-s0302t0:169_4": "nirodhā idaṁ nirujhtī’’ti avijjādīnaṁ bhāve saṅkhārādīnaṁ bhāvassa, avijjādīnaṁ nirodhe",
  "tika-s0302t0:169_5": "saṅkhārādīnaṁ nirodhassa kathanena purimasmiṁ paccayalakkhaṇe niyamo dassito ‘‘imasmiṁ",
  "tika-s0302t0:169_6": "sati eva, nāsati, imassa uppādā eva, nānuppādā, nirodhā eva, nānirodhā’’ti. Tenedaṁ",
  "tika-s0302t0:169_7": "lakkhaṇaṁ antogadhaniyamaṁ idha paṭiccasamuppādassa vuttanti daṭṭhabbaṁ. Nirodhoti",
  "tika-s0302t0:169_8": "ca avijjādīnaṁ virāgā vigamena āyatiṁ anuppādo appavatti. Tathā hi vuttaṁ ‘‘avijjāya",
  "tika-s0302t0:169_9": "tveva asesavirāganirodhā’’tiādi. Nirodhavirodhī ca uppādo, yena so uppādanirodhavibhāgena",
  "tika-s0302t0:169_10": "vutto ‘‘imassa nirodhā idaṁ nirujjhatī’’ti. Tenetaṁ dasseti ‘‘asati nirodhe uppādo",
  "tika-s0302t0:169_11": "nāma, so cettha atthibhāvoti vuccatī’’ti. ‘‘Imasmiṁ sati idaṁ hotī’’ti idameva hi",
  "tika-s0302t0:169_12": "lakkhaṇaṁ. Pariyāyantarena ‘‘imassa uppādā idaṁ uppajjatī’’ti vadantena parena purimaṁ",
  "tika-s0302t0:169_13": "visesitaṁ hoti. Tasmā na vattamānaṁyeva sandhāya ‘‘imasmiṁ satī’’ti vuttaṁ, atha",
  "tika-s0302t0:169_14": "kho maggena anirujjhanasabhāvañcāti viññāyati. Yasmā ca ‘‘imasmiṁ asati idaṁ na hoti,",
  "tika-s0302t0:169_15": "imassa nirodhā idaṁ nirujjhatī’’ti dvidhāpi uddiṭṭhassa lakkhaṇassa niddesaṁ vadantena",
  "tika-s0302t0:169_16": "bhagavatā ‘‘avijjāya tveva asesavirāganirodhā saṅkhāranirodho’’tiādinā nirodhova",
  "tika-s0302t0:169_17": "vutto, tasmā natthibhāvopi nirodho evāti natthibhāvaviruddho atthibhāvo anirodhoti",
  "tika-s0302t0:169_18": "dassitaṁ hoti. Tena anirodhasaṅkhātena atthibhāvena uppādaṁ viseseti. Tato idha na",
  "tika-s0302t0:169_19": "kevalaṁ atthibhāvamattaṁ uppādoti attho adhippeto, atha kho anirodhasaṅkhāto atthibhāvo",
  "tika-s0302t0:169_20": "cāti ayamattho vibhāvito hoti. Evametaṁ lakkhaṇadvayavacanaṁ aññamaññaṁ visesanavisesitabbabhāvena",
  "tika-s0302t0:169_21": "sātthakanti veditabbaṁ. Ko panāyaṁ anirodho nāma, yo ‘‘atthibhāvo, uppādo’’ti ca",
  "tika-s0302t0:169_22": "vuttoti? Appahīnabhāvo ca anibbattitaphalabhāvena phaluppādanārahatā cāti ayamettha",
  "tika-s0302t0:169_23": "saṅkhepo. Vitthāro pana paramatthadīpaniyaṁ udānaṭṭhakathāyaṁ (udā. aṭṭha. 1). Vuttanayena veditabbo.",
  "tika-s0302t0:170_0": "Pañcakkhandhavibhajanādivasenāti pañcannaṁ upādānakkhandhānaṁ dvādasapadikassa paccayākārassa",
  "tika-s0302t0:170_1": "vibhajanavasena. Imasmiñhi dasabalasutte dhammassa desitākāro pañcakkhandhapaccayākāramatto.",
  "tika-s0302t0:170_2": "Tenāha ‘‘pañcakkhandhapaccayākāradhammo’’ti. Ācariyamuṭṭhiyā akaraṇena vibhūto, so",
  "tika-s0302t0:170_3": "pana atthato ca saddato ca pihito heṭṭhāmukhajāto vā na hotīti āha ‘‘anikujjito’’ti.",
  "tika-s0302t0:170_4": "Vivaṭoti vibhāvito. Tenāha ‘‘vivaritvā ṭhapito’’ti . Pakāsitoti ñāṇobhāsena obhāsito",
  "tika-s0302t0:170_5": "ādīpitoti āha ‘‘dīpito jotito’’ti. Tattha tattha chinnabhinnaṭṭhāne. Sibbitagaṇṭhitanti",
  "tika-s0302t0:170_6": "vākaṁ gahetvā sibbitaṁ, sibbituṁ asakkuṇeyyaṭṭhāne vākena gaṇṭhitañca. Chinnapilotikābhāvena",
  "tika-s0302t0:170_7": "vigatapilotiko dhammo, tassa chinnapilotikassa paṭilomatā chinnabhinnatābhāvenāti",
  "tika-s0302t0:170_8": "dassento ‘‘na hetthā’’tiādimāha. Nivāsanapārupanaṁ pariggahaṇaṁ. Sayaṁ paṭibhānaṁ",
  "tika-s0302t0:170_9": "kappetvā. Vaḍḍhentā attano samayaṁ. Samaṇakacavaranti samaṇavesadhāraṇavasena samaṇapaṭirūpatāya",
  "tika-s0302t0:170_10": "samaṇānaṁ kacavarabhūtaṁ. Attano rūpapavattiyā karaṇḍaṁ kucchitaṁ dhuttaṁ vāti pavattetīti",
  "tika-s0302t0:170_11": "kāraṇḍavo, dussīlo. Taṁ kāraṇḍavaṁ. Niddhamathāti nīharatha. Kasambunti samaṇakasaṭaṁ.",
  "tika-s0302t0:170_12": "Apakassathāti apakaḍḍhatha nanti attho. Palāpeti palāpasadise. Tathā hi taṇḍulasārarahito",
  "tika-s0302t0:170_13": "dhaññapaṭirūpako thusamattako palāpoti vuccati, evaṁ sīlādisārarahito samaṇapaṭirūpako",
  "tika-s0302t0:170_14": "palāpo viyāti palāpo, dussīlo. Te palāpe. Vāhethāti apanetha. Patissatāti bāḷhasatitāya patissatā hothāti.",
  "tika-s0302t0:171_0": "Saddhāya pabbajitenāti rājūpaddavādīhi anupaddutena ‘‘evañhi taṁ otiṇṇaṁ jātiādisaṁsārabhayaṁ",
  "tika-s0302t0:171_1": "vijinissāmī’’ti vaṭṭanissaraṇatthaṁ āgatāya saddhāya vasena pabbajitena. Ācārakulaputtoti",
  "tika-s0302t0:171_2": "ācārena abhijāto. Tenāha ‘‘yato kutocī’’tiādi. Jātikulaputtoti jātisampattiyā abhijāto.",
  "tika-s0302t0:171_3": "Viññuppasatthāni aṅgāni sammāpadhāniyaṅgabhāvena, kāye ca jīvite ca nirapekkhabhāvena",
  "tika-s0302t0:171_4": "vīriyaṁ ārabhantassa tathāpavattavīriyavasena ‘‘taco ekaṁ aṅga’’nti vuttaṁ. Esa nayo",
  "tika-s0302t0:171_5": "sesesupi. Navasu ṭhānesu samādhātabbanti ‘‘kālavasena pañcasu, iriyāpathavasena catūsū’’ti",
  "tika-s0302t0:171_6": "evaṁ navasu ṭhānesu vīriyaṁ samādhātabbaṁ pavattetabbaṁ.",
  "tika-s0302t0:172_0": "So dukkhaṁ viharatīti kusītapuggalo niyyānikasāsane vīriyārambhassa akaraṇena sāmaññatthassa",
  "tika-s0302t0:172_1": "anuppattiyā dukkhaṁ viharati. Sakaṁ vā atthaṁ sadatthaṁ ka-kārassa da-kāraṁ katvā",
  "tika-s0302t0:172_2": ". Kusītassa atthaparihāyanaṁ mūlato paṭṭhāya dassetuṁ ‘‘cha dvārānī’’tiādi vuttaṁ.",
  "tika-s0302t0:172_3": "Nisajjāvasena pīṭhamaddanato pīṭhamaddano, nirassanavacanaṁ tassa, kassacipatthassa",
  "tika-s0302t0:172_4": "adhāraṇato kevalaṁ pīṭhabhārabhūtoti adhippāyo. Aññattha pana ‘‘makhamaddano’’ti",
  "tika-s0302t0:172_5": "vuccati, tattha dānamicchāya paresaṁ makhaṁ passantoti attho. Laṇḍapūrakoti kucchipūraṁ",
  "tika-s0302t0:172_6": "bhuñjitvā vaccakuṭipūrako.",
  "tika-s0302t0:173_0": "‘‘Āraddhavīriyo’’tiādīsu ‘‘kusīto puggalo’’ti ettha vuttavipariyāyena attho veditabbo,",
  "tika-s0302t0:173_1": "āsīsāya vasena thomito. Āraddhavīriyeti paggahitavīriye. Pahitatteti nibbānaṁ patipesitacitte.",
  "tika-s0302t0:173_2": "Etena sāvakānaṁ sammāpaṭipattiṁ satthuvandanānisaṁsañca dassesi.",
  "tika-s0302t0:174_0": "Hīnenāti vaṭṭanissitena dhammena. Tenāha ‘‘hīnāya saddhāyā’’tiādi. Aggenāti seṭṭhena",
  "tika-s0302t0:174_1": "vivaṭṭanissitena dhammena, īsakampi katakālusiyavigataṭṭhena maṇḍaṭṭhena ca pasannampi",
  "tika-s0302t0:174_2": "surādi na pātabbaṁ. Sāsananti pariyattipaṭipattipaṭivedhalakkhaṇaṁ sāsanaṁ. Pasannaṁ",
  "tika-s0302t0:174_3": "vigatadosamalattā pasādaniyattā ca. Pātabbañca pattena viya sukhena paribhuñjitabbato",
  "tika-s0302t0:174_4": "duccaritasabbakilesakasāvamalapaṅkadosarahitattā ca.",
  "tika-s0302t0:175_0": "Maṇḍabhūtā bodhipakkhiyadhammadesanāpi desanāmaṇḍo. Tassa ekasseva pana desanāmaṇḍassa",
  "tika-s0302t0:175_1": "paṭiggāhakā suppaṭipannā dosarahitā catasso parisā paṭiggahamaṇḍo. Maggabrahmacariyaṁ",
  "tika-s0302t0:175_2": "taggatikattā sakalopi bodhipakkhiyadhammarāsi brahmacariyamaṇḍo. Tenāha ‘‘katamo",
  "tika-s0302t0:175_3": "desanāmaṇḍo’’tiādi. Tattha viññātāroti saccānaṁ abhisametāvino. Tathā hi ādito ‘‘catunnaṁ",
  "tika-s0302t0:175_4": "ariyasaccānaṁ ācikkhaṇā’’tiādi vuttaṁ. Pubbabhāge ‘‘atthi ayaṁ loko’’tiādinā idhalokaparalokagatasammosavigamena",
  "tika-s0302t0:175_5": "pavatto adhimokkhova adhimokkhamaṇḍo. Chaḍḍetvā samucchedavasena vijahitvā. Catubhūmakassa",
  "tika-s0302t0:175_6": "saddhindriyassa adhimokkhamaṇḍena maṇḍabhūtaṁ adhimokkhaṁ. Ādi-saddena ‘‘paggahamaṇḍo",
  "tika-s0302t0:175_7": "vīriyindriyaṁ kosajjakasaṭa’’ntiādiṁ pāḷisesaṁ saṅgaṇhāti. Etthāti etasmiṁ sāsane,",
  "tika-s0302t0:175_8": "‘‘maṇḍasmi’’nti vā vacane. Kāraṇavacanaṁ, tena ‘‘satthā sammukhībhūto’’ti sammukhabhāvanāyogo",
  "tika-s0302t0:175_9": "nirāsaṅkaphalāvahoti dasseti. Tenāha ‘‘asammukhā’’tiādi. Pamāṇanti anurūpaṁ bhesajjassa",
  "tika-s0302t0:175_10": "pamāṇaṁ. Uggamananti bhesajjassa vamanaṁ virecanaṁ, tassa vā vasena dosadhātūnaṁ",
  "tika-s0302t0:175_11": "vamanaṁ virecanaṁ. Evamevāti yathā bhesajjamaṇḍaṁ vejjasammukhā nirāsaṅkā pivanti,",
  "tika-s0302t0:175_12": "evameva ‘‘satthā sammukhībhūto’’ti nirāsaṅkā vīriyaṁ katvā, maṇḍapeyya sāsanaṁ pivathāti",
  "tika-s0302t0:175_13": "yojanā. Abhiññāsamāpattipaṭilābhena sānisaṁsā. Maggaphalādhigamanena savaḍḍhi. Paratthanti",
  "tika-s0302t0:175_14": "attano diṭṭhānugatiāpattiyā, tathā sammāpaṭipajjantānaṁ paresaṁ atthanti evamettha attho daṭṭhabbo.",
  "tika-s0302t0:176": "Dutiyadasabalasuttavaṇṇanā niṭṭhitā.",
  "tika-s0302t0:177": "3. Upanisasuttavaṇṇanā",
  "tika-s0302t0:178_0": "23.Jānato passatoti ettha dassanaṁ paññācakkhunāva dassanaṁ adhippetaṁ, na maṁsacakkhunāti",
  "tika-s0302t0:178_1": "āha ‘‘dvepi padāni ekatthānī’’ti. Evaṁ santepīti padadvayassa ekatthattepi ñāṇalakkhaṇañāṇappabhāvavisayasssa",
  "tika-s0302t0:178_2": "tathādassanabhāvāvirodhanāti attho. Tenāha ‘‘jānanalakkhaṇañhi ñāṇa’’ntiādi. Ñāṇappabhāvanti",
  "tika-s0302t0:178_3": "ñāṇānubhāvena ñāṇakiccavisayobhāsanti attho. Tenāha ‘‘ñāṇena vivaṭṭe dhamme passatī’’ti.",
  "tika-s0302t0:178_4": "Jānato passatoti ca jānanadassanamukhena puggalādhiṭṭhānā desanā pavattāti āha –",
  "tika-s0302t0:178_5": "‘‘ñāṇalakkhaṇaṁ upādāyā’’tiādi. Jānatoti vā pubbabhāgañāṇena jānato, aparabhāgena",
  "tika-s0302t0:178_6": "ñāṇena passato. Jānatoti vā vatvā na jānanaṁ anussavākāraparivitakkamattavasena idhādhippetaṁ,",
  "tika-s0302t0:178_7": "atha kho rūpāni viya cakkhuviññāṇena rūpādīni tesañca samudayādike paccakkhe katvā",
  "tika-s0302t0:178_8": "dassananti vibhāvetuṁ ‘‘passato’’ti vuttanti evaṁ vā ettha attho.",
  "tika-s0302t0:179_0": "Āsavānaṁ khayanti āsavānaṁ accantappahānaṁ. So pana tesaṁ anuppādanirodho sabbena",
  "tika-s0302t0:179_1": "sabbaṁ abhāvo evāti āha ‘‘asamuppādo khīṇākāro natthibhāvo’’ti. Āsavakkhayasaddassa",
  "tika-s0302t0:179_2": "khīṇākārādīsu āgataṭṭhānaṁ dassetuṁ ‘‘āsavānaṁ khayā’’tiādi vuttaṁ. Ujumaggānusārinoti",
  "tika-s0302t0:179_3": "kilesavaṅkakāyavaṅkādīnaṁ pahānena ujubhūte savipassanāheṭṭhimamaggadhamme anussarantassa.",
  "tika-s0302t0:179_4": "Yadeva hissa parikkhīṇaṁ. Khayasmiṁ paṭhamaṁ ñāṇaṁ ‘‘tato aññā anantarā’’ti khayasaṅkhāte",
  "tika-s0302t0:179_5": "aggamagge tappariyāpannameva ñāṇaṁ paṭhamaṁ uppajjati, tadanantaraṁ pana aññā arahattanti.",
  "tika-s0302t0:179_6": "Yadipi gāthāya ‘‘khayasmiṁ’’icceva vuttaṁ, samucchedavasena pana ‘‘āsave khīṇe maggo",
  "tika-s0302t0:179_7": "khayo’’ti vuccatīti āha ‘‘maggo āsavakkhayoti vutto’’ti. Samaṇoti samitapāpo adhippeto,",
  "tika-s0302t0:179_8": "so pana khīṇāsavo hotīti. ‘‘Āsavānaṁ khayā’’ti idha phalaṁ, pariyāyena pana āsavakkhayo",
  "tika-s0302t0:179_9": "maggo, tena pattabbato phalaṁ. Eteneva nibbānassapi āsavakkhayabhāvo vuttoti veditabbo.",
  "tika-s0302t0:180_0": "Jānato eva passato evāti evamettha niyamo icchito, na aññathā visesābhāvato aniṭṭhāpannovāti",
  "tika-s0302t0:180_1": "tassa niyamassa phalaṁ dassetuṁ ‘‘no ajānato no apassato’’ti vuttanti āha ‘‘yo pana",
  "tika-s0302t0:180_2": "na jānāti, na passati, tassa no vadāmīti attho’’ti. Iminā khandhānaṁ pariññā āsavakkhayassa",
  "tika-s0302t0:180_3": "ekantikakāraṇanti dasseti. Etenāti ‘‘no ajānato, no apassato’’ti etena vacanena.",
  "tika-s0302t0:180_4": "Te paṭikkhittāti ke pana teti? ‘‘Bāle ca paṇḍite ca sandhāvitvā saṁsaritvā dukkhassantaṁ",
  "tika-s0302t0:180_5": "karissanti (dī. ni. 1.168; ma. ni. 2.228) ahetū appaccayā sattā visujjhantī’’ti (dī.",
  "tika-s0302t0:180_6": "ni. 1.168; ma. ni. 2.101, 227) evamādivādā. Tesu keci abhijātisaṅkantimattena saṁsārasuddhiṁ",
  "tika-s0302t0:180_7": "paṭijānanti, aññe issarapajāpatikāraṇādivasena. Tayidaṁ sabbaṁ saṁsārādīhīti ettheva",
  "tika-s0302t0:180_8": "saṅgahitanti daṭṭhabbaṁ. Purimena padadvayenāti ‘‘jānato passato’’ti iminā padadvayena.",
  "tika-s0302t0:180_9": "Upāyo vutto ‘‘āsavakkhayā’’ti adhikārato. Imināti ‘‘no ajānato, no apassato’’ti iminā",
  "tika-s0302t0:180_10": "padadvayena. Anupāyo hoti esa āsavānaṁ khayassa, yadidaṁ pañcannaṁ khandhānaṁ apariññāti",
  "tika-s0302t0:180_11": "‘‘jānato passato’’ti imināva aniyamavacanena anupāyapaṭisedhopi atthato bodhito hotīti.",
  "tika-s0302t0:180_12": "Tameva hi atthato bodhitabhāvaṁ vibhāvetuṁ evaṁ saṁvaṇṇanā katāti daṭṭhabbaṁ.",
  "tika-s0302t0:181_0": "Dabbajātikoti dabbarūpo. So hi ‘‘drabyo’’ti vuccati ‘‘drabyaṁ vinassati nādrabya’’ntiādīsu.",
  "tika-s0302t0:181_1": "Dabbajātiko vā sārasabhāvo, sāruppasīlācāroti attho. Yathāha ‘‘na kho dabba dabbā",
  "tika-s0302t0:181_2": "evaṁ nibbeṭhentī’’ti (pārā. 384). Vattasīse ṭhatvāti vattaṁ uttamaṁ dhuraṁ katvā.",
  "tika-s0302t0:181_3": "Yo hi parisuddhājīvo kātuṁ ajānantānaṁ sabrahmacārīnaṁ attano vā vassavātādipaṭibāhanatthaṁ",
  "tika-s0302t0:181_4": "chattādīni karoti, so vattasīse ṭhatvā karoti nāma. Padaṭṭhānaṁ na hotīti na vattabbaṁ",
  "tika-s0302t0:181_5": "nāthakaraṇadhammabhāvena maggaphalādhigamassa upanissayabhāvato. Vuttañhi ‘‘yāni",
  "tika-s0302t0:181_6": "tāni sabrahmacārīnaṁ uccāvacāni kiccakaraṇīyāni, tattha dakkho hotī’’tiādi (dī. ni.",
  "tika-s0302t0:181_7": "3.345). Evaṁ jānatoti evaṁ vejjakammādīnaṁ jānanahetu micchājīvapaccayā kāmāsavādayo",
  "tika-s0302t0:181_8": "āsavā vaḍḍhantiyeva, na pahīyanti. ‘‘Evaṁ kho…pe… āsavānaṁ khayo hotī’’ti imāya pāḷiyā",
  "tika-s0302t0:181_9": "arahattasseva gahaṇaṁ yuttaṁ phalaggahaṇena hetuno avuttasiddhattā. Tenāha ‘‘āsavānaṁ",
  "tika-s0302t0:181_10": "khayante jātattā’’ti.",
  "tika-s0302t0:182_0": "Āgamanaṁ āgamo, taṁ āvahatīti āgamanīyā, pubbabhāgapaṭipadā. Khayasminti bhāvenabhāvalakkhaṇe",
  "tika-s0302t0:182_1": "bhummaṁ, khayeti pana visaye. Tenāha ‘‘āsavakkhayasaṅkhāte’’ti. Upanisīdati phalaṁ",
  "tika-s0302t0:182_2": "etthāti kāraṇaṁ upanisā. Arahattaphalavimutti ukkaṭṭhaniddesato. Sāti vimutti. Assāti",
  "tika-s0302t0:182_3": "paccavekkhaṇañāṇassa. Manasmiṁ vivaṭṭanissite pana anantarūpanissayāpi paccayā sambhavantīti",
  "tika-s0302t0:182_4": "‘‘labbhamānavasena paccayabhāvo veditabbo’’ti vuttaṁ.",
  "tika-s0302t0:183_0": "Virajjati asesasaṅkhārato etenāti virāgo, maggo. Nibbindati etāyāti nibbidā, balavavipassanā.",
  "tika-s0302t0:183_1": "Tenāha ‘‘etenā’’tiādi. Paṭisaṅkhānupassanāpi muccitukamyatāpakkhikā evāti adhippāyena",
  "tika-s0302t0:183_2": "‘‘catunnaṁ ñāṇānaṁ adhivacana’’nti vuttaṁ. ‘‘Yāva maggāmaggañāṇadassanavisuddhi,",
  "tika-s0302t0:183_3": "tāva taruṇavipassanā’’ti hi vacanato upakkilesavimuttaudayabbayañāṇato paraṁ balavavipassanā.",
  "tika-s0302t0:183_4": "Rūpārūpadhammānaṁ visesabhūto sāmaññabhūto ca yo yo sabhāvo yathāsabhāvo, tassa jānanaṁ",
  "tika-s0302t0:183_5": "yathāsabhāvajānanaṁ. Tadeva dassanaṁ. Paccakkhakaraṇatthena ñātapariññā tīraṇapariññā",
  "tika-s0302t0:183_6": "ca gahitā hoti. Tenāha ‘‘taruṇavipassana’’ntiādi. Saṅkhāraparicchedeñāṇanti nāmarūpapariggahañāṇaṁ",
  "tika-s0302t0:183_7": "vadati. Kaṅkhāvitaraṇaṁ paccayapariggaho dhammaṭṭhitiñāṇantipi vuccati. Nayavipassanādikaṁ",
  "tika-s0302t0:183_8": "anupassanāñāṇaṁ sammasanaṁ. Maggāmaggeñāṇanti maggāmaggaṁ vavatthapetvā ṭhitaṁ ñāṇaṁ.",
  "tika-s0302t0:183_9": "So hi pādakajjhānasamādhi taruṇavipassanāya paccayo hoti. ‘‘Samāhito yathābhūtaṁ",
  "tika-s0302t0:183_10": "pajānāti passatī’’ti (saṁ. ni. 3.5.; 4.99; 5.1071) hi vuttaṁ.",
  "tika-s0302t0:184_0": "Pubbabhāgasukhanti upacārajjhānasahitasukhaṁ. Daratha paṭippassaddhīti kāmacchandādikilesadarathassa",
  "tika-s0302t0:184_1": "paṭipassambhanaṁ. ‘‘Sukhaṁpāhaṁ, bhikkhave, saupanisaṁ vadāmī’’ti ettha adhippetasukhaṁ",
  "tika-s0302t0:184_2": "dassetuṁ ‘‘appanāpubbabhāgassa sukhassā’’ti vuttaṁ. ‘‘Passaddhakāyo sukhaṁ vedetī’’ti",
  "tika-s0302t0:184_3": "(dī. ni. 1.466;3.359; a.ni. 1.3.96) vuttaappanāsukhassa passaddhiyā paccayatte vattabbameva",
  "tika-s0302t0:184_4": "natthi. Sukhanti etthāpi eseva nayo. Balavapītīti pharaṇalakkhaṇappattā pīti. Tādisā",
  "tika-s0302t0:184_5": "hi vitakkavicārasukhasamādhīhi laddhappaccayā nīvaraṇaṁ vikkhambhantī taṁnimittaṁ",
  "tika-s0302t0:184_6": "darathaṁ pariḷāhaṁ paṭipassambheti. Tenāha ‘‘sā hi darathappassaddhiyā paccayo hotī’’ti.",
  "tika-s0302t0:184_7": "Dubbalapītīti taruṇapīti. Tenāha ‘‘sā hi balavapītiyā paccayo hotī’’ti. Saddhāti",
  "tika-s0302t0:184_8": "ratanattayaguṇānaṁ kammaphalassa ca saddahanavasena pavatto adhimokkho, sā pana yasmā",
  "tika-s0302t0:184_9": "attano visaye punappunaṁ uppajjati, na ekavārameva, tasmā āha ‘‘aparāparaṁ uppajjanasaddhā’’ti.",
  "tika-s0302t0:184_10": "Yasmā saddahanto saddheyyavatthusmiṁ pamudito hoti, tasmā āha ‘‘sā hi dubbalapītiyā",
  "tika-s0302t0:184_11": "paccayo hotī’’ti. Dukkhadukkhādibhedassa sabbassapi dukkhassa vaṭṭadukkhantogadhattā",
  "tika-s0302t0:184_12": "tassa ca idhādhippetattā vuttaṁ ‘‘dukkhanti vaṭṭadukkha’’nti. Jarāmaraṇadukkhanti",
  "tika-s0302t0:184_13": "keci, sokādayo cāti apare. Tadubhayassapi saṅgaṇhanato paṭhamo evattho yutto. Yasmā",
  "tika-s0302t0:184_14": "dukkhappatto kammassa phalāni saddahati, ratanattaye ca pasādaṁ uppādeti, tasmā vuttaṁ",
  "tika-s0302t0:184_15": "‘‘tañhi aparāparasaddhāya paccayo hotī’’ti. Yasmā ‘‘ācariyānaṁ santike dhammaṁ sutvā",
  "tika-s0302t0:184_16": "pavattidukkha’’nti cintayato ‘‘ekantato ayaṁ dhammo imassa dukkhassa samatikkamāya",
  "tika-s0302t0:184_17": "hotī’’ti saddhā uppajjati. Tenāha ‘‘dhammaṁ sutvā tathāgate saddhaṁ paṭilabhatī’’tiādi",
  "tika-s0302t0:184_18": "(dī. ni. 1.191). Savikārāti uppādavikārena savikārā khandhajāti jāyanaṭṭhena. Jātiyā",
  "tika-s0302t0:184_19": "pana asati tattha tattha bhave natthi dukkhassa sambhavoti āha ‘‘sā hi vaṭṭadukkhassa",
  "tika-s0302t0:184_20": "paccayo’’ti. Kammabhavoti kammabhavādiko tividhopi kammabhavo. So hi upapattibhavassa",
  "tika-s0302t0:184_21": "paccayo. Evamādiṁ sandhāyāha ‘‘etenupāyenā’’ti. Sesapadānīti upādānādipadāni. Anulomañāṇaṁ",
  "tika-s0302t0:184_22": "saṅkhārupekkhāpakkhikattā nibbānaggahaṇena gahitaṁ, gotrabhuñāṇaṁ paṭhamamaggassa",
  "tika-s0302t0:184_23": "āvajjanaṁ. So hi tena vipassanāya kiñci kiñci visesaṭṭhānaṁ kayiratīti taṁ anāmasitvā",
  "tika-s0302t0:184_24": "nibbidūpaniso virāgoti ‘‘virāgo’’icceva vuttaṁ.",
  "tika-s0302t0:185_0": "Kena udakena vidārayitvā gatapadesoti katvā kandaro. Nitambotipi udakassa. Yathā",
  "tika-s0302t0:185_1": "ninnaṁ udakaṁ pavattati, tathā nivattanabhāvena nadīkuñchotipi vuccati. Hemantagimhautuvasena",
  "tika-s0302t0:185_2": "aṭṭha māse pavatto pathavīvivaroti katvā padaro. Khuddikā udakavāhiniyo sākhā viyāti",
  "tika-s0302t0:185_3": "sākhā, khuddakā sobbhā kusubbhā o-kārassa u-kāraṁ katvā. Evameva khotiādi ‘‘seyyathāpi,",
  "tika-s0302t0:185_4": "bhikkhave’’tiādinā upanītāya upamāya upameyyena saṁsandananti, taṁ yojetvā dassetuṁ",
  "tika-s0302t0:185_5": "‘‘avijjā pabbatoti daṭṭhabbā’’tiādi vuttaṁ. Tattha avijjā ca santānavasena ciraṁtanakālappavattanato",
  "tika-s0302t0:185_6": "pacurajanehi duppajahanato ‘‘pabbato’’ti vuttā. Lokattayābhibyāpanato abhisandanato",
  "tika-s0302t0:185_7": "ca abhisaṅkhārā meghasadisā. Abhisaṅkhārā meghoti daṭṭhabbāti ānetvā sambandho. Tathā",
  "tika-s0302t0:185_8": "sesapadadvayepi. Viññāṇādivaṭṭaṁ anupavattito paramparapaccayato ca kandarādisadisā.",
  "tika-s0302t0:185_9": "Vimutti ekarasattā, hānivuddhiabhāvato ca sāgarasadisāti upamāsaṁsandanaṁ.",
  "tika-s0302t0:186_0": "Tattha yasmā purimasiddhāya avijjāya sati abhisaṅkhārā, nāsati, tasmā te uparipabbate",
  "tika-s0302t0:186_1": "pavattā viya hontīti vuttaṁ ‘‘avijjā…pe… vassanaṁ veditabba’’nti. Assutavā hītiādi",
  "tika-s0302t0:186_2": "vuttasseva atthassa samatthanaṁ. Taṇhāya abhilāsaṁ katvāti etena sabbassapi abhisaṅkhāravuṭṭhitemanatthaṁ",
  "tika-s0302t0:186_3": "dīpeti. Taṇhā hi ‘‘sneho’’ti vuttā. Antimabhavikassa antabhavanibbattako abhisaṅkhāro",
  "tika-s0302t0:186_4": "nibbānaṁ na patto, tadantassa bhāgassa nibbānaṁ āhacca ṭhito viya hotīti ‘‘mahāsamuddaṁ",
  "tika-s0302t0:186_5": "āhacca ṭhitakālo viyā’’ti upamānidassanaṁ kataṁ. Viññāṇādivaṭṭaṁ pūretvāpi imināpi",
  "tika-s0302t0:186_6": "hi antimabhavikasseva viññāṇappavatti dassitā. Sā hi pūritāti vattabbā tato paraṁ",
  "tika-s0302t0:186_7": "viññāṇādivaṭṭasseva abhāvato. Jātassa puggalassa jātipaccayavaṭṭadukkhavedanāya dhammassavanaṁ",
  "tika-s0302t0:186_8": "icchitabbaṁ, taṁ pana yadipi imasmiṁ sutte na āgataṁ, suttantaresu pana āgatamevāti",
  "tika-s0302t0:186_9": "tato āharitvā taṁ vattabbanti dassento ‘‘buddhavacanaṁ panā’’tiādimāha. Tayidaṁ sāvakabodhisattānaṁ",
  "tika-s0302t0:186_10": "vasenāyaṁ desanāti katvā vuttaṁ. Itaresaṁ pana vasena vuccamānaṁ suttantaraggahaṇatthaṁ",
  "tika-s0302t0:186_11": "payojanaṁ natthīti ‘‘yā hī’’tiādimāha. Pāḷiyā vasena gahitamevāti saṅkhepato vuttaatthassa",
  "tika-s0302t0:186_12": "vitthārato dassanaṁ. Nibbattīti nibbattamānā khandhā gahitāti āha ‘‘savikārā’’ti.",
  "tika-s0302t0:186_13": "Aniccatālakkhaṇādidīpanato lakkhaṇāhaṭaṁ. Kammākammanti vinicchayaṁ. Nijjaṭanti niggumbaṁ,",
  "tika-s0302t0:186_14": "suddhanti attho. Pathavīkasiṇādīsu kammaṁ ārabhatītiādi pāḷiyaṁ samathapubbaṅgamā",
  "tika-s0302t0:186_15": "vipassanā dassitāti katvā vuttaṁ . Evañhi pāmojjādidassanaṁ sambhavatīti. Devassāti",
  "tika-s0302t0:186_16": "meghassa. Kasmā panettha ‘‘khīṇāsavassa…pe… ṭhitakālo veditabbo’’ti vuttaṁ, nanu",
  "tika-s0302t0:186_17": "pubbe devaṭṭhāniyo abhisaṅkhāro vutto, na abhisaṅkhāro khīṇāsavoti? Nāyaṁ doso, kāraṇūpacārena",
  "tika-s0302t0:186_18": "phalassa vuttattā. Abhisaṅkhāramūlako hi khandhasantāno khandhasantāne ca ucchinnasaṁyoge khīṇāsavasamaññāti.",
  "tika-s0302t0:187": "Upanisasuttavaṇṇanā niṭṭhitā.",
  "tika-s0302t0:188": "4. Aññatitthiyasuttavaṇṇanā",
  "tika-s0302t0:189_0": "24.Soti sāriputtatthero. Yadi na tāva paviṭṭho, kasmā ‘‘pāvisī’’ti vuttanti āha ‘‘pavisissāmī’’tiādi.",
  "tika-s0302t0:189_1": "Tena avassambhāvini bhūte viya upacāro hotīti dasseti. Idāni tamatthaṁ upamāya vibhāvento",
  "tika-s0302t0:189_2": "‘‘yathā ki’’ntiādimāha. Atippagoyeva nikkhantadivasoti pakatiyā bhikkhācaraṇavelāya",
  "tika-s0302t0:189_3": "ativiya pāto eva vihārato nikkhantadivasabhāgo. Etadahosīti etaṁ ‘‘atippago kho’’tiādikaṁ",
  "tika-s0302t0:189_4": "cintanaṁ ahosi. Dakkhiṇadvārassāti rājagahanagare dakkhiṇadvārassa veḷuvanassa ca",
  "tika-s0302t0:189_5": "antarā ahosi, tasmā ‘‘tenupasaṅkamissa’’nti cintanā ahosīti adhippāyo. Kiṁ vādīti",
  "tika-s0302t0:189_6": "catūsu vādesu kataraṁ vādaṁ vadasi. Kimakkhāyīti tasseva vevacanaṁ. Kiṁ vadatīti",
  "tika-s0302t0:189_7": "pana cattāro vāde sāmaññato gahetvā napuṁsakaliṅgena vadati yathā kiṁ te jātaliṅgaṁ.",
  "tika-s0302t0:189_8": "Sabbanāmañhetaṁ, yadidaṁ napuṁsakaliṅgaṁ. Vadati etenāti vādo, dassanaṁ. Taṁ sandhāyāha",
  "tika-s0302t0:189_9": "‘‘kiṁ ettha…pe… dassananti pucchantī’’ti. ‘‘Dhammapaṭisambhidā’’tiādīsu viya dhamma-saddo",
  "tika-s0302t0:189_10": "hetuatthoti āha ‘‘yaṁ vuttaṁ kāraṇaṁ, tassa anukāraṇa’’nti. Vādassa vacanassa anuppatti vādappavatti.",
  "tika-s0302t0:190_0": "Idaṁ vacananti ‘‘ekamidāha’’ntiādivacanaṁ. Sāti ‘‘eke samaṇabrāhmaṇā kammavādā’’ti",
  "tika-s0302t0:190_1": "evaṁ pavattakathā. Accharaṁ aṅguliphoṭanaṁ arahatīti acchariyaṁ. Abbhutanti niruttinayena",
  "tika-s0302t0:190_2": "padasiddhi daṭṭhabbā. Sabbavādānanti sabbesaṁ catubbidhavādānaṁ. Paṭhamo hettha sassatavādo,",
  "tika-s0302t0:190_3": "dutiyo ucchedavādo, tatiyo ekaccasassatavādo, catuttho adhiccasamuppannavādo, tesaṁ",
  "tika-s0302t0:190_4": "sabbesaṁ paṭikkhepato paṭikkhepakāraṇaṁ vuttaṁ. Paṭiccasamuppādakittanaṁ vā pacurajanañāṇassa",
  "tika-s0302t0:190_5": "alabbhaneyyapatiṭṭhatāya gambhīrañceva, tathā avabhāsanato cetasi upaṭṭhānato gambhīrāvabhāsañca",
  "tika-s0302t0:190_6": "karonto. Tadeva padanti phassapadaṁyeva ādibhūtaṁ gahetvā.",
  "tika-s0302t0:191": "Aññatitthiyasuttavaṇṇanā niṭṭhitā.",
  "tika-s0302t0:192": "5. Bhūmijasuttavaṇṇanā",
  "tika-s0302t0:193_0": "25.Purimasutteti anantare purime sutte. Vuttanayeneva veditabbanti padatthe tato",
  "tika-s0302t0:193_1": "visiṭṭhaṁ aniddisitvā itaraṁ atthato vibhāvetuṁ ‘‘ayaṁ pana viseso’’tiādimāha. Na",
  "tika-s0302t0:193_2": "kevalaṁ phassapaccayā uppajjati, atha kho phassassa sahakārīkāraṇabhūtaaññapaccayā",
  "tika-s0302t0:193_3": "ca uppajjatīti. Kāyenāti copanakāyena, kāyaviññattiyāti attho. Sā hi kāmaṁ paṭṭhāne",
  "tika-s0302t0:193_4": "āgatesu catuvīsatiyā paccayesu kenaci paccayena cetanāya paccayo na hoti. Yasmā pana",
  "tika-s0302t0:193_5": "kāye sati eva kāyakammaṁ nāma hoti, nāsati, tasmā sā tassā sāmaggiyabhāvena icchitabbāti",
  "tika-s0302t0:193_6": "vuttaṁ ‘‘kāyenapi kariyamānaṁ karīyatī’’ti. Tenāha bhagavā ‘‘kāye vā, hānanda, sati",
  "tika-s0302t0:193_7": "kāyasañcetanāhetu uppajjati ajjhattaṁ sukhaṁ dukkha’’nti. Vācāyapīti etthāpi eseva",
  "tika-s0302t0:193_8": "nayo. Manasāti pātubhūtena manasā, na manamattenāti. Attanā parehi anussāhitena.",
  "tika-s0302t0:193_9": "Parenāti parena anussāhena. Sampajānenāti ñāṇasampayuttacittavasena pajānantena.",
  "tika-s0302t0:193_10": "Asampajānenāti tathā na sampajānantena. Tassāti sukhadukkhassa. Kāyasañcetanāhetūti",
  "tika-s0302t0:193_11": "kāyakammanimittaṁ, kāyikassa kammassa katattā upacitattāti attho. Esa nayo sesasañcetanāsupi.",
  "tika-s0302t0:193_12": "Uddhaccasahagatacetanā pavattiyaṁ vipākaṁ detiyevāti ‘‘vīsati cetanā labbhantī’’ti",
  "tika-s0302t0:193_13": "vuttaṁ. Tathā vacīdvāreti ettha ‘‘kāmāvacarakusalākusalavasena vīsati cetanā labbhantī’’ti",
  "tika-s0302t0:193_14": "idaṁ tathā-saddena upasaṁharati. Rūpārūpacetanāhīti rūpāvacarārūpāvacarakusalacetanāhi.",
  "tika-s0302t0:193_15": "Tappaccayaṁ yathārahanti adhippāyo. Tāpi cetanāti yathāvuttā ekūnavīsati cetanā avijjāpaccayā",
  "tika-s0302t0:193_16": "honti kusalānampi pageva itarādhiṭṭhahitāvijjasseva uppajjanato, aññathā anuppajjanato.",
  "tika-s0302t0:193_17": "Yathāvuttacetanābhedanti yathāvuttaṁ kāyacetanādivibhāgaṁ. Parehi anussāhito saraseneva",
  "tika-s0302t0:193_18": "pavattamāno. Parehi kāriyamānoti parehi ussāhito hutvā kayiramāno. Jānantopīti anussavādivasena",
  "tika-s0302t0:193_19": "jānantopi. Kammameva jānantoti tadā attanā kariyamānakammameva jānanto.",
  "tika-s0302t0:194_0": "Catūsūti ‘‘sāmaṁ vā pare vā sampajāno vā asampajāno vā’’ti evaṁ vuttesu catūsu ṭhānesu.",
  "tika-s0302t0:194_1": "Yathāvutte ekūnavīsaticetanādhamme asaṅkhārikasasaṅkhārikabhāvena sampajānakatāsampajānakatabhāvena",
  "tika-s0302t0:194_2": "catuguṇe katvā vuttaṁ ‘‘chasattati dvesatā cetanādhammā’’ti. Yesaṁ sahajātakoṭi labbhati,",
  "tika-s0302t0:194_3": "tesampi upanissayakoṭi labbhatevāti ‘‘upanissayakoṭiyā anupatitā’’tiicceva vuttā.",
  "tika-s0302t0:194_4": "Teti yathāvuttā sabbepi dhammā. So kāyo na hotīti ettha pasādakāyopi gahetabbo. Tenāha",
  "tika-s0302t0:194_5": "‘‘yasmiṁ kāye satī’’tiādi. So kāyo na hotīti so kāyo paccayanirodhena na hoti. Vācāti",
  "tika-s0302t0:194_6": "saddavācā. Manoti yaṁ kiñci viññāṇaṁ. Idāni kammavaseneva yojetuṁ ‘‘apicā’’tiādi",
  "tika-s0302t0:194_7": "vuttaṁ. Eseva nayo ‘‘vācāpi dvārabhūtā manopi dvārabhūto’’ti. Khīṇāsavassa kathaṁ",
  "tika-s0302t0:194_8": "kāyo na hoti, na tassa kāyakammādhiṭṭhānanti adhippāyo. Avipākattāti avipākadhammattāti",
  "tika-s0302t0:194_9": "attho. Kāyo na hotīti vuttaṁ akammakaraṇabhāvato.",
  "tika-s0302t0:195_0": "Tanti kammaṁ. Khettaṁ na hotīti tassa dukkhassa aviruhanaṭṭhānattā. Viruhanaṭṭhānādayo",
  "tika-s0302t0:195_1": "byatirekavasena vuttā. Tenāha ‘‘na hotī’’ti. Kāraṇaṭṭhenāti ādhārabhūtakāraṇabhāvena.",
  "tika-s0302t0:195_2": "Sañcetanāmūlakanti sañcetanānimittaṁ. Viruhanādīnaṁ atthānanti ‘‘viruhanaṭṭhenā’’tiādinā",
  "tika-s0302t0:195_3": "vuttānaṁ atthānaṁ. Iminā viruhanādibhāvena vedanā ‘‘sukhadukkhavedanā’’ti kathitā,",
  "tika-s0302t0:195_4": "nayidha jeṭṭhalakkhaṇaṁ sukhadukkhaṁ nippayojakassa sukhassa dukkhassa ca adhippetattā.",
  "tika-s0302t0:195_5": "Upekkhāvedanāpettha sukhasaṇhasabhāvavipākabhūtā vedanāva.",
  "tika-s0302t0:196": "Bhūmijasuttavaṇṇanā niṭṭhitā.",
  "tika-s0302t0:197": "6. Upavāṇasuttavaṇṇanā",
  "tika-s0302t0:198": "26.Vaṭṭadukkhamevakathitaṁ itaradukkhassapi vipākassa saṅgaṇhanato.",
  "tika-s0302t0:199": "Upavāṇasuttavaṇṇanā niṭṭhitā.",
  "tika-s0302t0:200": "7. Paccayasuttavaṇṇanā",
  "tika-s0302t0:201_0": "27.Paṭipāṭiyāti paṭipāṭiyā ṭhapanena. Catusaccayojanaṁ dassetuṁ pariyosāna…pe… ādi",
  "tika-s0302t0:201_1": "vuttaṁ. Dukkhasaccavasenāti pariññeyyabhāvavasena. Jarāmaraṇāpadesena hi pañcupādānakkhandhā",
  "tika-s0302t0:201_2": "vuttā, te cassa attano phalassa paccayā na honti. Taṁ sandhāya vuttaṁ ‘‘paccayaṁ",
  "tika-s0302t0:201_3": "jānātī’’ti. Vineyyajjhāsayavasena hettha desanā pavattā. Sampannoti samannāgato.",
  "tika-s0302t0:201_4": "Āgatoti upagato, adhigatoti attho. Passatīti paccavekkhaṇañāṇena paccakkhato passati,",
  "tika-s0302t0:201_5": "maggapaññāya evaṁ asammohapaṭivedhavasena passati. Maggañāṇeneva, na phalañāṇena.",
  "tika-s0302t0:201_6": "Dhammasotaṁ samāpannoti ariyadhammasotaṁ sammadeva āpanno patto. Anaye nairiyanato,",
  "tika-s0302t0:201_7": "aye ca iriyanato, sadevakena ca lokena ‘‘saraṇa’’nti akaraṇīyato ariyapakkhaṁ bhajanto",
  "tika-s0302t0:201_8": "puthujjanabhūmiṁ atikkanto. Nibbedhikapaññāyāti catunnaṁ ariyasaccānaṁ nibbijjhanakapaññāya.",
  "tika-s0302t0:201_9": "Āhacca tiṭṭhati maggakkhaṇe, phalakkhaṇe pana āhacca ṭhito nāma.",
  "tika-s0302t0:202": "Paccayasuttavaṇṇanā niṭṭhitā.",
  "tika-s0302t0:203": "8. Bhikkhusuttavaṇṇanā",
  "tika-s0302t0:204_0": "28.Uttānameva sabbasova sattame āgatanayattā, vineyyajjhāsayavasena hi idaṁ suttaṁ",
  "tika-s0302t0:204_1": "satthārā aññasmiṁ āsane desitaṁ, parisāya vivaṭṭena sātthikāti satthu desanā āgatāti",
  "tika-s0302t0:204_2": "ayaṁ paṭiggāhakādhīnā hotīti dhammagāravena saṅgahaṁ āropentiyeva.",
  "tika-s0302t0:205": "Bhikkhusuttavaṇṇanā niṭṭhitā.",
  "tika-s0302t0:206": "9. Samaṇabrāhmaṇasuttavaṇṇanā",
  "tika-s0302t0:207": "29.Akkharabhāṇakānanti akkhararucīnaṁ. Upasaggena padavaḍḍhanampi ruccanti. Tenāha ‘‘te hī’’tiādi.",
  "tika-s0302t0:208": "Samaṇabrāhmaṇasuttavaṇṇanā niṭṭhitā.",
  "tika-s0302t0:209": "10. Dutiyasamaṇabrāhmaṇasuttavaṇṇanā",
  "tika-s0302t0:210": "30.Dvīsu suttesūti navamadasamasuttesu.",
  "tika-s0302t0:211": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t0:212": "Dasabalavaggavaṇṇanā niṭṭhitā.",
  "tika-s0302t0:213": "4. Kaḷārakhattiyavaggo",
  "tika-s0302t0:214": "1. Bhūtasuttavaṇṇanā",
  "tika-s0302t0:215_0": "31.Ajitamāṇavenāti soḷasasu bāvariyabrāhmaṇaparicārakesu ‘‘ajito’’ti laddhanāmena",
  "tika-s0302t0:215_1": "māṇavena. Saṅkhā vuccati paññā, saṅkhātā pariññātā dhammā yesaṁ te saṅkhātadhammā,",
  "tika-s0302t0:215_2": "paṭividdhasaccā khīṇāsavā. Sekkhā pana vipākassa apariññātattā ‘‘saṅkhātadhammā’’ti",
  "tika-s0302t0:215_3": "na vuccanti. Sekkhadhammasamannāgamena te sekkhā. Te pana kāmaṁ puggalapaṭilābhavasena",
  "tika-s0302t0:215_4": "anekasahassāva honti, catumaggaheṭṭhimaphalattayassa pana vasena taṁsamaṅgitāsāmaññena",
  "tika-s0302t0:215_5": "na sattajanato uddhanti āha ‘‘satta jane’’ti niyametvā viseseti. Saṁkilesavajjaṁ,",
  "tika-s0302t0:215_6": "tato vā attānaṁ viya vineyyalokaṁ nipāti rakkhatīti nipako, tassa bhāvo nepakkaṁ,",
  "tika-s0302t0:215_7": "ñāṇanti āha ‘‘nepakkaṁ vuccati paññā, tāya samannāgatattā nipako’’ti.",
  "tika-s0302t0:216_0": "‘‘Ko nu kho imassa pañhassa attho’’ti cintento pañhāya kaṅkhati nāma. ‘‘Kathaṁ byākaramāno",
  "tika-s0302t0:216_1": "nu kho satthu ajjhāsayaṁ na virodhemī’’ti cintento ajjhāsayaṁ kaṅkhati nāma. Sujānanīyatthaparicchedaṁ",
  "tika-s0302t0:216_2": "katvā cintanā hettha ‘‘kaṅkhā’’ti adhippetā, na vicikicchāti. Pahīnavicikiccho hi",
  "tika-s0302t0:216_3": "mahāthero āyasmato assajimahātherassa santikeyeva, vicinanabhūtaṁ kukkuccasadisaṁ",
  "tika-s0302t0:216_4": "panetaṁ vīmaṁsanamattanti daṭṭhabbaṁ. Pattaṁ ādāya carantoti pabbajitabhāvalakkhaṇaṁ.",
  "tika-s0302t0:216_5": "Dhammasenāpatibhāvena vā mama pattadhammadesanāvāraṁ ādāya carantoti evaṁ vā ettha attho daṭṭhabbo.",
  "tika-s0302t0:217_0": "Jātanti yathārahaṁ paccayato uppannaṁ, saṅkhatanti attho. Pañhabyākaraṇaṁ upaṭṭhāsīti",
  "tika-s0302t0:217_1": "pañhassa byākaraṇatā paṭibhāsi. ‘‘Sammappaññāya passatī’’ti pāṭho, aṭṭhakathāyaṁ",
  "tika-s0302t0:217_2": "pana ‘‘sammappaññāya passato’’ti padaṁ uddharitvā ‘‘passantassā’’ti attho vutto.",
  "tika-s0302t0:217_3": "Taṁ ‘‘bhūtanti…pe… paṭipanno hotī’’ti imāya pāḷiyā na sameti, tasmā yathādassitapāṭho",
  "tika-s0302t0:217_4": "eva yutto. Yāva arahattamaggā nibbidādīnaṁ atthāyāti samitāpekkhadhammavasā padaṁ",
  "tika-s0302t0:217_5": "vadanti. Āhārasambhavanti paccayahetukaṁ. Sekkhapaṭipadā kathitā ‘‘nibbidāya virāgāya",
  "tika-s0302t0:217_6": "nirodhāya paṭipanno hotī’’ti vacanato. Esa nayo nirodhavārepi. Nibbidāti karaṇe paccattavacanaṁ,",
  "tika-s0302t0:217_7": "virāgā nirodhāti karaṇe nissakkavacananti āha ‘‘sabbāni kāraṇavacanānī’’ti. Anupādāti",
  "tika-s0302t0:217_8": "anupādāya. Bhūtamidantiādimāha sabbasuttaṁ āhaccabhāsitaṁ jinavacanameva karonto.",
  "tika-s0302t0:218": "Bhūtasuttavaṇṇanā niṭṭhitā.",
  "tika-s0302t0:219": "2. Kaḷārasuttavaṇṇanā",
  "tika-s0302t0:220_0": "32.Tassa therassa nāmaṁ jātisamudāgataṁ. Nivattoti pubbe vaṭṭasotassa paṭisotaṁ gantuṁ",
  "tika-s0302t0:220_1": "āraddho, taṁ avisahanto anusotameva gacchanto, tato nivatto pariklesavidhame asaṁsaṭṭho",
  "tika-s0302t0:220_2": "viyutto hoti. Ettha cetanāti vā assāso. Hīnāyāvattanaṁ nāma kāmesu sāpekkhatāya,",
  "tika-s0302t0:220_3": "tattha ca nirapekkhatā tatiyamaggādhigamenāti dassento ‘‘tayo magge’’tiādimāha. Sāvakapāramīñāṇaṁ",
  "tika-s0302t0:220_4": "therassa arahattādhigamena nipphannaṁ, tasmā tassa taṁ uparimakoṭiyā assāso vutto.",
  "tika-s0302t0:220_5": "Ugghāṭitāti vivaṭā, vūpasamitāti attho. Tatthāti arahattappattiyaṁ. Vicikicchābhāvanti nibbematikataṁ.",
  "tika-s0302t0:221": "Naevaṁ byākatāti ‘‘khīṇā jātī’’tiādikā evaṁ uttānakaṁ na byākatā, pariyāyena pana byākatā. Kenacīti kenacipi kāraṇena. Evaṁ uttānakaṁ byākarissati.",
  "tika-s0302t0:222_0": "Tassa paccayassa khayāti tassa kammabhavasaṅkhātassa paccayassa avijjāya sahakāritāyaṁ",
  "tika-s0302t0:222_1": "saṅgahitassa khayā anuppādā nirodhā. Khīṇasminti khīṇe. Anuppādanirodhena niruddhe",
  "tika-s0302t0:222_2": "jātiyā yathāvutte paccaye. Jātisaṅkhātaṁ phalaṁ khīṇaṁ anuppattidhammataṁ āpāditanti.",
  "tika-s0302t0:222_3": "Viditaṁ ñātaṁ. Ājānāti catusaccaṁ heṭṭhimamaggehi ñātaṁ anatikkamitvāva paṭivijjhatīti",
  "tika-s0302t0:222_4": "aññā aggamaggo. Tadupacārena aggaphalaṁ idha ‘‘aññā’’ nāma. Paccayoti bhavūpapattiyā",
  "tika-s0302t0:222_5": "paccayo paṭiccasamuppādo.",
  "tika-s0302t0:223": "Meti mayā. Aññāsi ākāraggahaṇena cittācāraṁ jānāti. Tenāti bhagavatā. Byākaraṇaṁ anumoditaṁ pañhabyākaraṇassa visayakatabhāvato.",
  "tika-s0302t0:224_0": "Ayamassa visayoti ayaṁ vedanā assa sāriputtattherassa savisayo tattha visayabhāvena",
  "tika-s0302t0:224_1": "pavattattā. Kiñcāpīti kiñcāpi sukhā vedanā ṭhitisukhā dukkhā vedanā vipariṇāmasukhā,",
  "tika-s0302t0:224_2": "adukkhamasukhā vedanā ñāṇasukhā. Vipariṇāmakoṭiyāti aniccabhāvena sabbāva vedanā",
  "tika-s0302t0:224_3": "dukkhā nāma. Sukhapaṭikkhepatopi hi sukhapītiyā pharaṇatāya sukhāti tikkhamattena",
  "tika-s0302t0:224_4": "vipariṇāmadukkhāti vipariṇāmato abhāvādhigamena sukhanirodhakkhaṇamattena. Tathā",
  "tika-s0302t0:224_5": "hi vuttaṁ papañcasūdaniyaṁ ‘‘sukhāya vedanāya atthibhāvo sukha’’nti. Sukhakāmo dukkhaṁ",
  "tika-s0302t0:224_6": "titikkhati. Apariññātavatthukānañhi sukhavedanuparamo dukkhato upaṭṭhāti, tasmāyamattho",
  "tika-s0302t0:224_7": "viyogena dīpetabbo. ‘‘Dukkhā vipariṇāmasukhā’’ti etthāpi eseva nayo. Tathācāha papañcasūdaniyaṁ",
  "tika-s0302t0:224_8": "‘‘dukkhāya vedanāya natthibhāvo sukha’’nti. Dukkhavedanuparamo hi vuttānaṁ sukhato",
  "tika-s0302t0:224_9": "upaṭṭhāti evāti vadanti. Tassa yogassa vūpasamena ‘‘aho sukhaṁ jāta’’nti majjhattavedanāya",
  "tika-s0302t0:224_10": "jānanabhāvo yāthāvato avabujjhanaṁ sukhaṁ. Adukkhamasukhāpi vedanā vijānantassa sukhaṁ",
  "tika-s0302t0:224_11": "hoti tassa sukhumatāya viññeyyabhāvato. Yathā rūpārūpadhammānaṁ salakkhaṇato sāmaññalakkhaṇato",
  "tika-s0302t0:224_12": "ca sammadeva avabodho paramaṁ sukhaṁ. Tenāha –",
  "tika-s0302t0:225": "‘‘Yato yato sammasati, khandhānaṁ udayabbayaṁ;",
  "tika-s0302t0:226": "Labhatī pītipāmojjaṁ, amataṁ taṁ vijānata’’nti. (dha. pa. 374);",
  "tika-s0302t0:227_0": "Aññāṇadukkhāti ajānanabhāvo adukkhamasukhāvedanāya dukkhaṁ. Sammā vibhāgajānanasabhāvo",
  "tika-s0302t0:227_1": "ñāṇassa sambhavo. Ñāṇasampayuttā hi ñāṇūpanissayā adukkhamasukhā vedanā pasatthākārā,",
  "tika-s0302t0:227_2": "yato sā iṭṭhā ceva iṭṭhaphalā cāti. Ajānanabhāvoti ettha vuttavipariyāyena attho",
  "tika-s0302t0:227_3": "veditabbo. ‘‘Dukkhanti vidito’’ti pāḷi, aṭṭhakathāyaṁ pana viditanti paduddhāro kato,",
  "tika-s0302t0:227_4": "taṁ atthadassanamattanti daṭṭhabbaṁ.",
  "tika-s0302t0:228_0": "Vedanāparicchedajānaneti ‘‘tisso imā vedanā’’ti evaṁ paricchedato jānane. Aññāsīti",
  "tika-s0302t0:228_1": "kadā aññāsi? Imasmiṁ desanākāleti vadanti, paṭivedhakāleti pana yuttaṁ. Yathāpaṭividdhā",
  "tika-s0302t0:228_2": "hi vedanā idha therena desitāti. Iminā kāraṇenāti ‘‘yadaniccaṁ taṁ dukkha’’nti vedanānaṁ",
  "tika-s0302t0:228_3": "aniccatāya dukkhabhāvajānanasaṅkhātena kāraṇena. Taṁnimittaṁ hissa vedanāsu taṇhā",
  "tika-s0302t0:228_4": "na uppajjati. Atippapañcoti ativitthāro. Dukkhasmiṁ antogadhaṁ dukkhapariyāpannattā.",
  "tika-s0302t0:228_5": "Dukkhanti sabbaṁ vedayitaṁ dukkhaṁ saṅkhāradukkhabhāvato. Ñātamatteti yāthāvato avabujjhanamatte.",
  "tika-s0302t0:228_6": "Taṇhā na tiṭṭhatīti na santiṭṭhati nappavattati.",
  "tika-s0302t0:229_0": "Kathaṁ vimokkhāti ajjhattabahiddhābhedesu vimuttā. Hetumhi cetaṁ nissakkavacananti",
  "tika-s0302t0:229_1": "hetuatthena karaṇavacanena atthamāha ‘‘katarena vimokkhenā’’ti. Karaṇatthepi vā etaṁ",
  "tika-s0302t0:229_2": "nissakkavacananti tathā vuttaṁ. Abhinivesoti vipassanārambho. Bahiddhādhammāpi daṭṭhabbāyeva",
  "tika-s0302t0:229_3": "sabbassapi pariññeyyassa parijānitabbato. Ñāṇaṁ pavattetvā. Teti ajjhattasaṅkhāre.",
  "tika-s0302t0:229_4": "Vavatthapetvāti salakkhaṇato paricchinditvā. Bahiddhā otāretīti bahiddhāsaṅkhāresu",
  "tika-s0302t0:229_5": "ñāṇaṁ otāreti. Ajjhattaṁ otāretīti ajjhattasaṅkhāre sammasati. Tatra tasmiṁ catukke.",
  "tika-s0302t0:229_6": "Tesaṁ vavatthānakāleti tesaṁ ajjhattasaṅkhārānaṁ vipassanākāle.",
  "tika-s0302t0:230_0": "Sabbupādānakkhayāti sabbaso upādānānaṁ khayā. Kāmaṁ diṭṭhisīlabbataattavādupādānāni",
  "tika-s0302t0:230_1": "paṭhamamaggeneva khīyanti, kāmupādānaṁ pana aggamaggenāti tassa vasena ‘‘sabbupādānakkhayā’’ti",
  "tika-s0302t0:230_2": "vadanto thero attano arahattapattiṁ byākaroti. Tenāha ‘‘āsavā nānussavantī’’ti. Satoti",
  "tika-s0302t0:230_3": "iminā sativepullappattiṁ dasseti. Cakkhuto rūpe savantīti cakkhuviññāṇavīthiyaṁ tadanugatamanoviññāṇavīthiyañca",
  "tika-s0302t0:230_4": "rūpārammaṇā āsavā pavattantīti. Kiñcāpi tattha kusalādīnampi pavatti atthi, kāmāsavādayo",
  "tika-s0302t0:230_5": "eva vaṇato yūsaṁ viya paggharaṇakaasucibhāvena sandanti, tathā sesavāresu. Tenāha",
  "tika-s0302t0:230_6": "‘‘eva’’ntiādi, tasmā te eva ‘‘āsavā’’ti vuccanti. Tattha hi paggharaṇakaasucimhi",
  "tika-s0302t0:230_7": "niruḷho āsavasaddo. ‘‘Attānaṁ nāvajānāmī’’ti vuttattā ‘‘omānapahānaṁ kathita’’nti",
  "tika-s0302t0:230_8": "āha. Tena āsavesu samudāyupalakkhaṇaṁ kathitanti daṭṭhabbaṁ. Na hi seyyamānādippahānena",
  "tika-s0302t0:230_9": "vinā hīnamānaṁyeva pajahati. Pajānanāti ‘‘nāparaṁ itthattāyā’’ti vuttapajānanasampanno hotīti.",
  "tika-s0302t0:231": "Sarūpabhedatopīti ‘‘cattāro’’ti evaṁ parimāṇaparicchedatopi. Idaṁ bhagavā dassento āhāti sambandho. Idanti ca ‘‘ayampi kho’’tiādivacanaṁ sandhāyāha.",
  "tika-s0302t0:232_0": "Asambhinnāya evāti yathānisinnāya eva, avuṭṭhitāya evāti attho. Puggalathomanatthanti",
  "tika-s0302t0:232_1": "desanākusalānaṁ ānandattherādīnaṁ puggalānaṁ pasaṁsanatthaṁ ukkaṁsanatthaṁ. Dhammathomanatthanti",
  "tika-s0302t0:232_2": "paṭipattidhammassa pasaṁsanatthaṁ. Tepīti ānandattherādayo bhikkhūpi. Dhammapaṭiggāhakā",
  "tika-s0302t0:232_3": "bhikkhū. Attheti sīlādiatthe. Dhammeti pāḷidhamme.",
  "tika-s0302t0:233_0": "Assāti bhagavato. Ānubhāvaṁ karissati ‘‘divasañcepi bhagavā’’tiādinā. Nanti sāriputtattheraṁ.",
  "tika-s0302t0:233_1": "Ahampi tatheva thomessāmi ‘‘sā hi bhikkhū’’tiādinā. Evaṁ cintesīti evaṁ vakkhamānena",
  "tika-s0302t0:233_2": "dhammadāyādadesanāya cintitākārena cintesi. Tenāha ‘‘yathā’’tiādi. Ekajjhāsayāyāti",
  "tika-s0302t0:233_3": "samānādhippāyāya. Matiyāti paññāya. Ayaṁ desanā aggāti bhagavā dhammasenāpatiṁ guṇato",
  "tika-s0302t0:233_4": "evaṁ paggaṇhātīti katvā vuttaṁ.",
  "tika-s0302t0:234_0": "Pakāsetvāti guṇato pākaṭaṁ paññātaṁ katvā sabbasāvakehi seṭṭhabhāve ṭhapetukāmo.",
  "tika-s0302t0:234_1": "Cittagatiyā cittavasena kāyassa pariṇāmanena ‘‘ayaṁ kāyo idaṁ cittaṁ viya hotū’’ti",
  "tika-s0302t0:234_2": "kāyasamānagatikattādhiṭṭhānena. Kathaṁ pana kāyo dandhappavattiko lahuparivattena",
  "tika-s0302t0:234_3": "cittena samānagatiko hotīti? Na sabbathā samānagatiko. Yatheva hi kāyavasena cittavipariṇāmane",
  "tika-s0302t0:234_4": "cittaṁ sabbathā kāyena samānagatikaṁ hoti. Na hi tadā cittaṁ sabhāvasiddhena attano",
  "tika-s0302t0:234_5": "khaṇena avattitvā dandhavuttikassa rūpadhammassa khaṇena vattituṁ sakkoti, ‘‘idaṁ",
  "tika-s0302t0:234_6": "cittaṁ ayaṁ kāyo viya hotū’’ti panādhiṭṭhānena dandhagatikassa kāyassa anuvattanato",
  "tika-s0302t0:234_7": "yāva icchitaṭṭhānappatti hoti, tāva kāyagatianulomeneva hutvā santānavasena pavattamānaṁ",
  "tika-s0302t0:234_8": "cittaṁ kāyagatiyā pariṇāmitaṁ nāma hoti, evaṁ ‘‘ayaṁ kāyo idaṁ cittaṁ viya hotū’’ti",
  "tika-s0302t0:234_9": "adhiṭṭhānena pageva sukhalahusaññāya sampāditattā abhāvitiddhipādānaṁ viya dandhaṁ",
  "tika-s0302t0:234_10": "avattitvā yathā lahukatipayacittavāreheva icchitaṭṭhānappati hoti, evaṁ pavattarūpatā viññāyatīti.",
  "tika-s0302t0:235_0": "Adhippāyānurūpameva tassa bhagavato thomanāya katattā. Idaṁ nāma atthajātaṁ bhagavā",
  "tika-s0302t0:235_1": "pucchissatīti pubbe mayā aviditaṁ apassaṁ. Āsayajānanatthanti ‘‘evaṁ byākarontena",
  "tika-s0302t0:235_2": "satthu ajjhāsayo gahito hotī’’ti evaṁ satthu ajjhāsayajānanatthaṁ. Dutiyaṁ pañhaṁ",
  "tika-s0302t0:235_3": "pucchanto bhagavā paṭhamaṁ pañhaṁ anumodi dutiyaṁ pañhaṁ pucchanteneva paṭhamapañhavissajjanassa",
  "tika-s0302t0:235_4": "sampaṭicchitabhāvato.",
  "tika-s0302t0:236_0": "Etaṁ ahosīti etaṁ parivitakkanaṁ ahosi. Assāti kaḷārakhattiyassa bhikkhuno. Dhamme",
  "tika-s0302t0:236_1": "dahatīti dhammadhātu, sāvakapāramīñāṇaṁ, sāvakavisaye dhamme dahati yāthāvato ajite",
  "tika-s0302t0:236_2": "katvā ṭhapetīti attho. Tenāha ‘‘dhammadhātū’’tiādi. Sabbaññutaññāṇagatikameva visaye.",
  "tika-s0302t0:236_3": "Gocaradhammeti gocarabhūte ñeyyadhamme.",
  "tika-s0302t0:237": "Kaḷārasuttavaṇṇanā niṭṭhitā.",
  "tika-s0302t0:238": "3. Ñāṇavatthusuttavaṇṇanā",
  "tika-s0302t0:239_0": "33.Ñāṇameva ñāṇavatthu sampattīnaṁ kāraṇabhāvato. Catūsūti catusaccassa bodhanavasena",
  "tika-s0302t0:239_1": "vuttesu catūsu ñāṇesu. Paṭhamanti ‘‘jarāmaraṇe ñāṇa’’nti evaṁ vuttaṁ ñāṇaṁ, yena",
  "tika-s0302t0:239_2": "dhāraṇaparicayamanasikāravasena pavattaṁ sabbaṁ gaṇhi. Sannicayañāṇamayaṁ savanamayaṁ",
  "tika-s0302t0:239_3": "nāmatveva veditabbaṁ. Sabhāvato paccayato cassa pariggaṇhanañāṇaṁ sammasanañāṇaṁtveva",
  "tika-s0302t0:239_4": "veditabbaṁ. Jarāmaraṇasīsena cettha jarāmaraṇavantova dhammā gahitā. Paṭivedhañāṇanti",
  "tika-s0302t0:239_5": "asammohato paṭivijjhanañāṇaṁ. Iminā dhammenāti hetumhi karaṇavacanaṁ. Imassa hi dhammassa",
  "tika-s0302t0:239_6": "adhigamahetu ayaṁ ariyo atītānāgate nayenapi catusaccadhamme abhisambujjhati. Maggañāṇameva",
  "tika-s0302t0:239_7": "pana atītānāgate nayanasadisaṁ katvā dassetuṁ ‘‘maggañāṇadhammena vā’’ti dutiyavikappo",
  "tika-s0302t0:239_8": "vutto. Evañhi ‘‘akālika’’nti samatthitaṁ hoti.",
  "tika-s0302t0:240_0": "Ñāṇacakkhunā diṭṭhenāti dhammacakkhubhūtena ñāṇacakkhunā asammohapaṭivedhavasena",
  "tika-s0302t0:240_1": "paccakkhato diṭṭhena. Paññāya viditenāti maggapaññāya tatheva viditena. Yasmā tathā",
  "tika-s0302t0:240_2": "diṭṭhaṁ viditaṁ sabbaso pattaṁ mahāupāyo hoti, tasmā vuttaṁ ‘‘pariyogāḷhenā’’ti.",
  "tika-s0302t0:240_3": "Diṭṭhenāti vā dassanena, dhammaṁ passitvā ṭhitenāti attho. Viditenāti cattāri saccāni",
  "tika-s0302t0:240_4": "viditvā pākaṭāni katvā ṭhitena. Akālikenāti na kālantaravipākadāyinā. Pattenāti cattāri",
  "tika-s0302t0:240_5": "saccāni patvā ṭhitattā dhammaṁ pattena. Pariyogāḷhenāti catusaccadhamme pariyogāhitvā",
  "tika-s0302t0:240_6": "ṭhitena. Atītānāgate nayaṁ netīti atīte ca anāgate ca nayaṁ neti harati peseti. Idaṁ",
  "tika-s0302t0:240_7": "pana paccavekkhaṇañāṇassa kiccaṁ, satthārā pana maggañāṇaṁ atītānāgate nayanasadisaṁ",
  "tika-s0302t0:240_8": "kataṁ taṁmūlakattā. Atītamaggassa hi paccavekkhaṇaṁ nāma hoti, tasmā maggañāṇaṁ nayanasadisaṁ",
  "tika-s0302t0:240_9": "kataṁ nāma hoti, paccavekkhaṇañāṇena pana nayaṁ neti. Tenāha ‘‘ettha cā’’tiādi. Yathā",
  "tika-s0302t0:240_10": "pana tena nayaṁ neti. Taṁ ākāraṁ dassetuṁ ‘‘ye kho kecī’’tiādi vuttaṁ. Ettha ca nayanuppādanaṁ",
  "tika-s0302t0:240_11": "nayañāṇasseva pavattiviseso. Tena vuttaṁ ‘‘paccavekkhaṇañāṇassa kicca’’nti. Kiñcāpi",
  "tika-s0302t0:240_12": "‘‘imināti maggañāṇadhammena vā’’ti vuttaṁ, duvidhaṁ pana maggaphalañāṇaṁ sammasanañāṇapaccavekkhaṇāya",
  "tika-s0302t0:240_13": "mūlakāraṇaṁ, na nayanassāti duvidhena ñāṇadhammenāti na na yujjati. Tathā catusaccadhammassa",
  "tika-s0302t0:240_14": "ñātattā maggaphalasaṅkhātassa vā dhammassa saccapaṭivedhasampayogaṁ gatattā ‘‘nayanaṁ",
  "tika-s0302t0:240_15": "hotū’’ti tena ‘‘iminā dhammenā’’ti ñāṇassa visayabhāvena ñāṇasampayogena tadañātenāti",
  "tika-s0302t0:240_16": "ca attho na na yujjati. Anuayeti dhammañāṇassa anurūpavasena aye bujjhanañāṇe diṭṭhānaṁ",
  "tika-s0302t0:240_17": "adiṭṭhānayanato adiṭṭhassa diṭṭhatāya ñāpanato ca. Tenāha ‘‘dhammañāṇassa anugamane",
  "tika-s0302t0:240_18": "ñāṇa’’nti. Khīṇāsavassa sekkhabhūmi nāma aggamaggakkhaṇo . Kasmā panetaṁ evaṁ vuttanti",
  "tika-s0302t0:240_19": "ce? ‘‘Evaṁ jarāmaraṇaṁ pajānātī’’tiādinā vattamānavasena desanāya pavattattā.",
  "tika-s0302t0:241": "Ñāṇavatthusuttavaṇṇanā niṭṭhitā.",
  "tika-s0302t0:242": "4. Dutiyañāṇavatthusuttavaṇṇanā",
  "tika-s0302t0:243_0": "34.Sattarīti ta-kārassa ra-kārādesaṁ vuttaṁ. Sattatisaddena vā samānattho sattarisaddo.",
  "tika-s0302t0:243_1": "Byañjanarucivasena byañjanaṁ bhaṇantīti byañjanabhāṇakā. Tenāha ‘‘bahubyañjanaṁ katvā’’tiādi.",
  "tika-s0302t0:243_2": "Tiṭṭhati tattha phalaṁ tadāyattavuttitāyāti ṭhiti, paccuppannalakkhaṇassa dhammassa",
  "tika-s0302t0:243_3": "ṭhiti dhammaṭṭhiti. Atha vā dhammoti kāraṇaṁ, paccayoti attho. Dhammassa yo ṭhitisabhāvo,",
  "tika-s0302t0:243_4": "sova dhammato añño natthīti dhammaṭṭhiti, paccayo. Tattha ñāṇaṁ dhammaṭṭhitiñāṇaṁ.",
  "tika-s0302t0:243_5": "Tenāha āyasmā dhammasenāpati – ‘‘paccayapariggahe paññā dhammaṭṭhitiñāṇa’’nti (paṭi.",
  "tika-s0302t0:243_6": "ma. mātikā 4). Tathā cāha ‘‘paccayākāre ñāṇa’’ntiādi. Tattha dhammānanti paccayuppannadhammānaṁ.",
  "tika-s0302t0:243_7": "Pavattiṭṭhitikāraṇattāti pavattisaṅkhātāya ṭhitiyā kāraṇattā. ‘‘Jātipaccayā jarāmaraṇa’’ntiādinā",
  "tika-s0302t0:243_8": "addhattaye anvayabyatirekavasena pavattiyā chabbidhassa ñāṇassa. Khayo nāma vināso,",
  "tika-s0302t0:243_9": "sova bhedoti. Virajjanaṁ palujjanaṁ. Nirujjhanaṁ antaradhānaṁ. Ekekasminti jarāmaraṇādīsu",
  "tika-s0302t0:243_10": "ekekasmiṁ. Pubbe ‘‘yathābhūtañāṇa’’nti taruṇavipassanaṁ āha. Tasmā idhāpi dhammaṭṭhitiñāṇaṁ",
  "tika-s0302t0:243_11": "vipassanāti gahetvā ‘‘vipassanāpaṭivipassanā kathitā’’ti vuttaṁ.",
  "tika-s0302t0:244": "Dutiyañāṇavatthusuttavaṇṇanā niṭṭhitā.",
  "tika-s0302t0:245": "5. Avijjāpaccayasuttavaṇṇanā",
  "tika-s0302t0:246_0": "35.Desanaṁ osāpesīti yathāraddhakathaṁ ṭhapesi. Tattha nisinnassa diṭṭhigatikassa",
  "tika-s0302t0:246_1": "laddhiyā bhindanavasena upari kathetukāmo. Buddhānañhi desanāvāraṁ pacchindāpetvā",
  "tika-s0302t0:246_2": "pucchituṁ samattho nāma koci natthi. Tenāha ‘‘diṭṭhigatikassa okāsadānattha’’nti.",
  "tika-s0302t0:246_3": "Duppañho eso sattūpaladdhiyā pucchitattā . Sattūpaladdhivādapadenāti ‘‘satto jīvo",
  "tika-s0302t0:246_4": "upalabbhatī’’ti evaṁ pavattadiṭṭhidīpakapadavasena. Vadanti etenāti vādo. Diṭṭhi-saddo",
  "tika-s0302t0:246_5": "pana dvayasaṅgahito, brahmacariyavāso pana paramatthato ariyamaggabhāvanāti āha ‘‘ariyamaggavāso’’ti.",
  "tika-s0302t0:246_6": "Ayaṁ diṭṭhīti anaññe sarīrajīvāti diṭṭhi. ‘‘Jīvo’’ti ca jīvitameva vadanti. Vaṭṭanti",
  "tika-s0302t0:246_7": "duvidhaṁ vaṭṭaṁ. Nirodhentoti anuppattidhammataṁ āpādento. Samucchindantoti appavattiyaṁ",
  "tika-s0302t0:246_8": "pāpanena upacchindanto. Tadetaṁ maggena nirodhetabbaṁ vaṭṭaṁ nirujjhatīti yojanā.",
  "tika-s0302t0:246_9": "‘‘Ayaṁ satto vināsaṁ abhāvaṁ patvā sabbaso ucchijjatī’’ti evaṁ ucchedadiṭṭhiyā gahitākārassa",
  "tika-s0302t0:246_10": "sambhave saccabhāve sati. Na hotīti sātthako na hoti.",
  "tika-s0302t0:247_0": "Gacchatīti sarīrato nikkhamitvā gacchati. Vivaṭṭentoti appavattiṁ karontoti attho.",
  "tika-s0302t0:247_1": "Vivaṭṭetuṁ na sakkoti niccassa appavattiṁ pāpetuṁ asakkuṇeyyattā. Micchādiṭṭhi sammādiṭṭhiṁ",
  "tika-s0302t0:247_2": "vijjhati asamāhitapuggalasevanavasena tathā pavattituṁ appadānavasena ca pajahitabbāpajahanavasena",
  "tika-s0302t0:247_3": "sammādiṭṭhiṁ vijjhati. Visūkamivāti kaṇḍako viya. Na kevalaṁ ananuvattakova, atha",
  "tika-s0302t0:247_4": "kho virodhopi ‘‘nicca’’ntiādinā pavattanadhammatāya viññāpanato. Virūpaṁ bībhacchaṁ",
  "tika-s0302t0:247_5": "phanditaṁ vipphanditaṁ. Paṇṇapupphaphalapallavānaṁ avatthubhūto tālo eva tālāvatthu",
  "tika-s0302t0:247_6": "‘‘asive sivā’’ti vohāro viya. Keci pana ‘‘tālavatthukatānī’’ti paṭhanti, avatthubhūtatāya",
  "tika-s0302t0:247_7": "tālo viya katānīti attho. Tenāha ‘‘matthakacchinnatālo viyā’’ti. Anuabhāvanti vināsaṁ.",
  "tika-s0302t0:248": "Avijjāpaccayasuttavaṇṇanā niṭṭhitā.",
  "tika-s0302t0:249": "6. Dutiyaavijjāpaccayasuttavaṇṇanā",
  "tika-s0302t0:250": "36.Iti vāti evaṁ vā. Jarāmaraṇassa ceva jarāmaraṇasāmikassa ca khaṇavasena yo vadeyya. Avisāradadhātuko pucchituṁ acchekatāya maṅkubhāvena jāto. Tenāha ‘‘pucchituṁ na sakkotī’’ti.",
  "tika-s0302t0:251": "Dutiyaavijjāpaccayasuttavaṇṇanā niṭṭhitā.",
  "tika-s0302t0:252": "7. Natumhasuttavaṇṇanā",
  "tika-s0302t0:253_0": "37.Natumhākanti kāyassa anattaniyabhāvadassanameva panetanti yā tassa anattaniyatā,",
  "tika-s0302t0:253_1": "taṁ dassetuṁ ‘‘attani hī’’tiādi vuttaṁ. Yadi na attaniyaṁ, parakiyaṁ nāma siyāti,",
  "tika-s0302t0:253_2": "tampi natthīti dassento ‘‘nāpi aññesa’’nti āha. Nayidaṁ purāṇakammamevāti ‘‘idaṁ",
  "tika-s0302t0:253_3": "kāyo’’ti vuttasarīraṁ purāṇakammameva na hoti. Na hi kāyo vedanāsabhāvo. Paccayavohārenāti",
  "tika-s0302t0:253_4": "kāraṇopacārena. Abhisaṅkhatantiādi napuṁsakaliṅgavacanaṁ. Purimaliṅgasabhāgatāyāti",
  "tika-s0302t0:253_5": "‘‘purāṇamidaṁ kamma’’nti evaṁ vuttapurimanapuṁsakaliṅgasabhāgatāya. Aññamaññābhimukhehi",
  "tika-s0302t0:253_6": "samecca paccayehi kato abhisaṅkhatoti āha ‘‘paccayehi katoti daṭṭhabbo’’ti. Abhisañcetayitanti",
  "tika-s0302t0:253_7": "tathā abhisaṅkhatattasaṅkhātena abhimukhabhāvena cetayitaṁ pakappitaṁ, pavattitanti",
  "tika-s0302t0:253_8": "attho. Cetanāvatthukoti cetanāhetuko. Vedaniyanti vedanāya hitaṁ vatthārammaṇabhāvena",
  "tika-s0302t0:253_9": "vedanāya paccayabhāvato. Tenāha ‘‘vedaniyavatthū’’ti.",
  "tika-s0302t0:254": "Natumhasuttavaṇṇanā niṭṭhitā.",
  "tika-s0302t0:255": "8. Cetanāsuttavaṇṇanā",
  "tika-s0302t0:256_0": "38.Yañcāti ettha ca-saddo aṭṭhāne. Tena cetanāya viya pakappānānusayānampi viññāṇassa",
  "tika-s0302t0:256_1": "ṭhitiyā vakkhamānaṁyeva avisiṭṭhaṁ ārammaṇabhāvaṁ joteti. Kāmaṁ tīsupi padesu ‘‘pavatteti’’icceva",
  "tika-s0302t0:256_2": "attho vutto, vattanattho pana cetanādīnaṁ yathākkamaṁ cetayanapakappanānusayanarūpo",
  "tika-s0302t0:256_3": "visiṭṭhaṭṭho daṭṭhabbo. Tebhūmakakusalākusalacetanā gahitā kammaviññāṇassa paccayaniddhāraṇametanti.",
  "tika-s0302t0:256_4": "Taṇhādiṭṭhikappā gahitā yathārahanti adhippāyo. Aṭṭhasupi hi lobhasahagatacittesu",
  "tika-s0302t0:256_5": "taṇhākappo, tattha catūsveva diṭṭhikappoti. Kāmaṁ anusayā lokiyakusalacetanāsupi",
  "tika-s0302t0:256_6": "anusentiyeva, akusalesu pana pavatti pākaṭāti ‘‘dvādasannaṁ cetanāna’’nti vuttaṁ.",
  "tika-s0302t0:256_7": "Sahajātakoṭiyāti idaṁ paccuppannāpi kāmarāgādayo anusayāva vuccanti taṁsadisatāyāti",
  "tika-s0302t0:256_8": "vuttaṁ. Na hi kālabhedena lakkhaṇappabhedo atthīti. Anāgatā eva hi kāmarāgādayo nippariyāyato",
  "tika-s0302t0:256_9": "‘‘anusayā’’ti vattabbataṁ arahanti. Paccayuppanno vaṭṭatīti āha ‘‘ārammaṇaṁ paccayo’’ti.",
  "tika-s0302t0:256_10": "Kammaviññāṇassa ṭhitatthanti kammaviññāṇasseva pavattiyā. Tasmiṁ paccaye satīti tasmiṁ",
  "tika-s0302t0:256_11": "cetanāpakappanānusayasaññite paccaye sati patiṭṭhā viññāṇassa hoti. Santāne phaladānasamatthatāyeva",
  "tika-s0302t0:256_12": "hotīti ‘‘patiṭṭhā hoti, tasmiṁ patiṭṭhite’’ti vuttaṁ. Sanniṭṭhāpakacetanāvasena viruḷheti.",
  "tika-s0302t0:256_13": "Patiṭṭhiteti hi iminā kammassa katabhāvo vutto, ‘‘viruḷhe’’ti iminā upacitabhāvo.",
  "tika-s0302t0:256_14": "Tenāha ‘‘kammaṁ javāpetvā’’tiādi. Tattha puretaraṁ uppannāhi kammacetanāhi laddhapaccayattā",
  "tika-s0302t0:256_15": "balappattāya sanniṭṭhāpakacetanāya kammaviññāṇaṁ laddhapatiṭṭhaṁ viruḷhamūlañca hotīti",
  "tika-s0302t0:256_16": "vuttaṁ ‘‘nibbattamūle jāte’’ti. Tathā hi sanniṭṭhāpakacetanā vipākaṁ dentaṁ anantare",
  "tika-s0302t0:256_17": "jātivasena deti upapajjavedanīyakammanti.",
  "tika-s0302t0:257_0": "Tebhūmakacetanāyāti tebhūmakakusalākusalacetanāya. Appavattanakkhaṇoti idha pavattanakkhaṇo",
  "tika-s0302t0:257_1": "jāyamānakkhaṇo. Na jāyamānakkhaṇo appavattanakkhaṇo na kevalaṁ bhaṅgakkhaṇo appahīnānusayassa",
  "tika-s0302t0:257_2": "adhippetattā. Appahīnakoṭiyāti asamucchinnabhāvena. Tadidaṁ tebhūmakakusalākusalacetanāsu",
  "tika-s0302t0:257_3": "appavattamānāsu anusayānaṁ sahajātakoṭiādinā pavatti nāma natthi, vipākādīsu appahīnakoṭiyā",
  "tika-s0302t0:257_4": "pavattati karontassa abhāvatoti imamatthaṁ sandhāya vuttaṁ. Avāritattāti paṭipakkheti",
  "tika-s0302t0:257_5": "avāritabbattā. Paccayova hoti viññāṇassa ṭhitiyā.",
  "tika-s0302t0:258_0": "Paṭhamadutiyavārehi vaṭṭaṁ dassetvā tatiyavāre ‘‘no ce’’tiādinā vivaṭṭaṁ dassitanti",
  "tika-s0302t0:258_1": "‘‘paṭhamapade tebhūmakakusalākusalacetanā nivattā’’tiādi vuttaṁ. Tattha nivattāti",
  "tika-s0302t0:258_2": "akaraṇato appavattiyā apagatā. Taṇhādiṭṭhiyo nivattāti yojanā. Vuttappakāresūti ‘‘tebhūmakavipākesū’’tiādinā vuttappakāresu.",
  "tika-s0302t0:259_0": "Etthāti imasmiṁ sutte. Ettha cetanāpakappanānaṁ pavattanavasena dhammaparicchedo",
  "tika-s0302t0:259_1": "dassitoti ‘‘cetetīti tebhūmakakusalākusalacetanā gahitā’’tiādinayo idheva hotīti",
  "tika-s0302t0:259_2": "dassito. Catassoti paṭighadvayamohamūlasamāgatā catasso akusalacetanā. Catūsu akusalacetanāsūti",
  "tika-s0302t0:259_3": "yathāvuttāsu eva catūsu akusalacetanāsu, itarā pana ‘‘na pakappetī’’ti iminā paṭikkhepena",
  "tika-s0302t0:259_4": "nivattāti. Sutte āgataṁ vāretvāti ‘‘no ca pakappetī’’ti evaṁ paṭikkhepavasena sutte",
  "tika-s0302t0:259_5": "āgataṁ vajjetvā. ‘‘Na pakappetī’’ti hi iminā aṭṭhasu lobhasahagatacittesu sahajātakoṭiyā",
  "tika-s0302t0:259_6": "pavattaanusayo nivattito tesaṁ cittānaṁ appavattanato, tasmā taṁ ṭhānaṁ ṭhapetvāti",
  "tika-s0302t0:259_7": "attho. Purimasadisova purimanayesu vuttanayena gahetabbo dhammaparicchedattā.",
  "tika-s0302t0:260_0": "Tadappatiṭṭhiteti samāsabhāvato vibhattilopo, sandhivasena da-kārāgamo, tassa appatiṭṭhitaṁ",
  "tika-s0302t0:260_1": "tadappatiṭṭhitaṁ, tasmiṁ tadappatiṭṭhiteti evamettha samāsapadasiddhi daṭṭhabbā.",
  "tika-s0302t0:260_2": "Etthāti etasmiṁ tatiyavāre arahattamaggassa kiccaṁ kathitaṁ sabbaso anusayanibbattibhedanato.",
  "tika-s0302t0:260_3": "Khīṇāsavassa kiccakaraṇantipi vattuṁ vaṭṭati sabbaso vedanādīnaṁ paṭikkhepabhāvato.",
  "tika-s0302t0:260_4": "Nava lokuttaradhammātipi vattuṁ vaṭṭati maggapaṭipāṭiyā anusayasamugghāṭanato maggānantarāni",
  "tika-s0302t0:260_5": "phalāni, tadubhayārammaṇañca nibbānanti. Viññāṇassāti kammaviññāṇassa. Punabbhavasīsena",
  "tika-s0302t0:260_6": "anantarabhavasaṅgahitaṁ nāmarūpaṁ paṭisandhiviññāṇameva vā gahitanti āha ‘‘punabbhavassa",
  "tika-s0302t0:260_7": "ca antare eko sandhī’’ti. Bhavajātīnanti ettha ‘‘dutiyabhavassa tatiyabhave jātiyā’’ti",
  "tika-s0302t0:260_8": "evaṁ paramparavasena gahetabbaṁ. Āyatiṁ punabbhavābhinibbattigahaṇena pana nānantariyato",
  "tika-s0302t0:260_9": "kammabhavo gahito, jātihetuphalasiddhipettha vuttā evāti veditabbaṁ. Ettha ca ‘‘no",
  "tika-s0302t0:260_10": "ce, bhikkhave, ceteti no ca pakappeti, atha kho anusetī’’ti evaṁ bhagavatā dutiyanaye",
  "tika-s0302t0:260_11": "pubbabhāge bhavanibbattakakusalākusalāyūhanaṁ, pakappanañca vināpi bhavesu diṭṭhādīnavassa",
  "tika-s0302t0:260_12": "yogino anusayapaccayā vipassanācetanāpi paṭisandhijanakā hotīti dassanatthaṁ kusalākusalassa",
  "tika-s0302t0:260_13": "appavatti cepi, tadā vijjamānatebhūmakavipākādidhammesu appahīnakoṭiyā anusayitakilesappaccayā",
  "tika-s0302t0:260_14": "bhavavajjassa kammaviññāṇassa patiṭṭhitatā hotīti dassanatthañca vutto. ‘‘Na ceteti",
  "tika-s0302t0:260_15": "pakappeti anusetī’’ti ayaṁ nayo na gahito cetanaṁ vinā pakappanassa abhāvato.",
  "tika-s0302t0:261": "Cetanāsuttavaṇṇanā niṭṭhitā.",
  "tika-s0302t0:262": "9. Dutiyacetanāsuttavaṇṇanā",
  "tika-s0302t0:263": "39.Viññāṇanāmarūpānaṁantare eko sandhīti hetuphalasandhi viññāṇaggahaṇena kammaviññāṇassa gahitattā. Nāmarūpaṁ pana vipākanāmarūpamevāti pākaṭameva. Sesaṁ suviññeyyameva.",
  "tika-s0302t0:264": "Dutiyacetanāsuttavaṇṇanā niṭṭhitā.",
  "tika-s0302t0:265": "10. Tatiyacetanāsuttavaṇṇanā",
  "tika-s0302t0:266_0": "40.Rūpādīsu chasu ārammaṇesu. Tena cettha bhavattayaṁ saṅgaṇhāti chaḷārammaṇapariyāpannattā.",
  "tika-s0302t0:266_1": "Tasseva bhavattayassa patthanā paṇidhānādivasena nati nāma. Āgatimhi gatīti paccupaṭṭhānavasena",
  "tika-s0302t0:266_2": "abhimukhaṁ gati pavatti etasmāti āgati, kammādinimittaṁ. Tasmiṁ paṭisandhiviññāṇassa",
  "tika-s0302t0:266_3": "gati pavatti nibbatti hoti. Tenāha ‘‘āgate’’tiādi. Cutūpapātoti cavanaṁ cuti, maraṇaṁ.",
  "tika-s0302t0:266_4": "Upapajjanaṁ nibbatti, upapāto. Cutito upapāto punaruppādo. Tenāha ‘‘evaṁ viññāṇassā’’tiādi.",
  "tika-s0302t0:266_5": "Itoti nibbattabhavato. Tatthāti punabbhavasaṅkhāte āyatibhave. Ekova sandhīti eko",
  "tika-s0302t0:266_6": "hetuphalasandhi eva kathito.",
  "tika-s0302t0:267": "Tatiyacetanāsuttavaṇṇanā niṭṭhitā.",
  "tika-s0302t0:268": "Kaḷārakhattiyavaggavaṇṇanā niṭṭhitā.",
  "tika-s0302t0:269": "5. Gahapativaggo",
  "tika-s0302t0:270": "1. Pañcaverabhayasuttavaṇṇanā",
  "tika-s0302t0:271_0": "41.Yatoti yasmiṁ kāle. Ayañhi to-saddo dā-saddo viya idha kālavisayo. Tenāha ‘‘yadā’’ti.",
  "tika-s0302t0:271_1": "Bhayaveracetanāyoti bhāyitabbaṭṭhena bhayaṁ, verapasavanaṭṭhena veranti ca laddhanāmā",
  "tika-s0302t0:271_2": "cetanāyo. Pāṇātipātādayo hi yassa pavattanti, yañca uddissa pavattiyanti, ubhaye",
  "tika-s0302t0:271_3": "sabhayabheravāti te eva bhāyitabbabhayaverajanakāvāti. Sotassa ariyamaggassa ādito",
  "tika-s0302t0:271_4": "paṭṭhāya paṭipattiadhigamo sotāpatti , tadatthāya tattha patiṭṭhitassa ca aṅgāni",
  "tika-s0302t0:271_5": "sotāpattiyaṅgāni, tadubhayaṁ sandhāyāha ‘‘duvidhaṁ sotāpattiyā aṅga’’nti, sotāpattiatthaṁ",
  "tika-s0302t0:271_6": "aṅganti attho. Yaṁ pubbabhāgeti yaṁ sayaṁ sotāpattimaggaphalapaṭilābhato pubbabhāge",
  "tika-s0302t0:271_7": "tadatthāya saṁvattati. Kiṁ pana tanti āha ‘‘sappurisasaṁsevo’’tiādi. Sappurisānaṁ",
  "tika-s0302t0:271_8": "buddhādīnaṁ ariyañāṇasaññāṇajātā payirupāsanā, saddhammassavanaṁ catusaccadhammassavanaṁ,",
  "tika-s0302t0:271_9": "yoniso upāyena aniccādito manasi karaṇaṁ yoniso manasikāro, ussukkāpentena dhammassa",
  "tika-s0302t0:271_10": "nibbānassa anudhammapaṭipajjanaṁ dhammānudhammapaṭipattīti etāni sotāpattiyā aṅgāni.",
  "tika-s0302t0:271_11": "Aṭṭhakathāyaṁ pana sotāpattiaṅganti padaṁ apekkhitvā ‘‘evaṁ āgata’’nti vuttaṁ. Ṭhitassa",
  "tika-s0302t0:271_12": "puggalassa aṅgaṁ. Sotāpanno aṅgīyati ñāyati etenāti sotāpannassa aṅgantipi vuccati.",
  "tika-s0302t0:271_13": "Idaṁ pacchā vuttaṁ aṅgaṁ. Dosehi ārakāti ariyoti āha ‘‘niddoso’’ti. Kathaṁ avijjā",
  "tika-s0302t0:271_14": "saṅkhārānaṁ paccayotiādinā kenacipi anupārambhiyattā nirupārambho. Ñāṇaṁ sandhāya",
  "tika-s0302t0:271_15": "‘‘niddoso’’ti vuttaṁ, paṭiccasamuppādaṁ sandhāya ‘‘nirupārambho’’ti vadanti. Ubhayampi",
  "tika-s0302t0:271_16": "pana sandhāya ubhayaṁ vuttanti apare. Paṭiccasamuppādo ettha adhippeto. Tathā hi",
  "tika-s0302t0:271_17": "vuttaṁ ‘‘aparāparaṁ uppannāya vipassanāpaññāyā’’ti. Na hi maggañāṇaṁ vipassanāpaññāti.",
  "tika-s0302t0:271_18": "Sammā upāyattā tassa paṭiccasamuppanne yāthāvato ñāyatīti ñāyo, paṭiccasamuppādo.",
  "tika-s0302t0:271_19": "Ñāṇaṁ pana ñāyati so etenāti ñāyo.",
  "tika-s0302t0:272_0": "Tatthāti niraye. Maggasotanti maggassa sotaṁ. Āpannoti adhigato. Apāyesu uppajjanasaṅkhāto",
  "tika-s0302t0:272_1": "vinipātadhammo etassāti vinipātadhammo, na vinipātadhammo avinipātadhammo. Paraṁ",
  "tika-s0302t0:272_2": "ayananti ativiya savisaye ayitabbaṁ bujjhitabbaṁ. Yesañhi dhātūnaṁ gatiattho, buddhipi",
  "tika-s0302t0:272_3": "tesaṁ attho. Tenāha ‘‘avassaṁ abhisambujjhanako’’ti.",
  "tika-s0302t0:273_0": "Pāṇātipātakammakāraṇāti pāṇātipātasaṅkhātassa pāpakammassa karaṇahetu. Veraṁ vuccati",
  "tika-s0302t0:273_1": "virodho, tadeva bhāyitabbato bhayanti āha ‘‘bhayaṁ veranti atthato eka’’nti. Idaṁ",
  "tika-s0302t0:273_2": "bāhiraṁ veraṁ nāma tassa verassa mūlabhūtato verakārapuggalato bahibhāvattā. Teneva",
  "tika-s0302t0:273_3": "hi tassa verakārapuggalassa uppannaṁ veraṁ sandhāya ‘‘idaṁ ajjhattikaveraṁ nāmā’’ti",
  "tika-s0302t0:273_4": "vuttaṁ, tannissitassa verassa mūlabhūtā verakārapuggalacetanā uppajjati paharituṁ",
  "tika-s0302t0:273_5": "asamatthassapīti adhippāyo. Na hi nerayikā nirayapālesu paṭipaharituṁ sakkonti. Nirayapālassa",
  "tika-s0302t0:273_6": "cetanā uppajjatīti etena ‘‘atthi niraye nirayapālā’’ti dasseti. Yaṁ panetaṁ bāhiraveranti",
  "tika-s0302t0:273_7": "yamidaṁ diṭṭhadhammikaṁ samparāyikañca bāhiraṁ veraṁ. Puggalaveranti vuttaṁ attakiccaṁ",
  "tika-s0302t0:273_8": "sādhetuṁ asakkonto kevalaṁ parapuggale uppannamattaṁ veranti katvā. Atthato ekameva",
  "tika-s0302t0:273_9": "‘‘cetasika’’nti visesetvā vuttattā. Sesapadesūti ‘‘adinnādānapaccayā’’tiādinā āgatesu",
  "tika-s0302t0:273_10": "sesakoṭṭhāsesu. Attho bhaggoti attho dhaṁsito . Adhigatenāti maggena adhigatena.",
  "tika-s0302t0:273_11": "‘‘Abhigatenā’’tipi pāṭho, adhivuttenāti attho. Tenāha ‘‘acalappasādenā’’ti.",
  "tika-s0302t0:274": "Pañcaverabhayasuttavaṇṇanā niṭṭhitā.",
  "tika-s0302t0:275": "2. Dutiyapañcaverabhayasuttavaṇṇanā",
  "tika-s0302t0:276_0": "42.Bhikkhūnaṁ kathitabhāvamattameva visesoti etena yā satthārā ekaccānaṁ desitadesanā,",
  "tika-s0302t0:276_1": "puna tadaññesaṁ veneyyadamakusalena kālantare teneva desitā, sā dhammasaṁgāhakehi",
  "tika-s0302t0:276_2": "‘‘mā no satthudesanā sampaṭiggahaṁ vinā nassatū’’ti visuṁ saṅgahaṁ āropitāti dasseti.",
  "tika-s0302t0:277": "Dutiyapañcaverabhayasuttavaṇṇanā niṭṭhitā.",
  "tika-s0302t0:278": "3. Dukkhasuttavaṇṇanā",
  "tika-s0302t0:279_0": "43. Samudayanaṁ samudayo, samudeti etamhāti samudayo, evaṁ ubhinnaṁ samudayānamatthatopi",
  "tika-s0302t0:279_1": "bhedo veditabbo. Paccayāva paccayasamudayo. Āraddhavipassako ‘‘imañca imañca paccayasāmaggiṁ",
  "tika-s0302t0:279_2": "paṭicca ime dhammā khaṇe khaṇe uppajjantī’’ti passanto ‘‘paccayasamudayaṁ passantopi",
  "tika-s0302t0:279_3": "bhikkhu khaṇikasamudayaṁ passatī’’ti vutto paccayadassanamukhena nibbattikkhaṇassa",
  "tika-s0302t0:279_4": "dassanato. So pana khaṇe khaṇe saṅkhārānaṁ nibbattiṁ passituṁ āraddho ‘‘imehi nāma",
  "tika-s0302t0:279_5": "paccayehi nibbattatī’’ti passati. ‘‘So khaṇikasamudayaṁ passanto paccayaṁ passatī’’ti",
  "tika-s0302t0:279_6": "vadanti. Yasmā pana paccayato saṅkhārānaṁ udayaṁ passanto khaṇato tesaṁ udayadassanaṁ",
  "tika-s0302t0:279_7": "hoti, khaṇato etesaṁ udayaṁ passato pageva paccayānaṁ suggahitattā paccayato dassanaṁ",
  "tika-s0302t0:279_8": "sukhena ijjhati, tasmā vuttaṁ ‘‘paccayasamudayaṁ passantopī’’tiādi. Atthaṅgamadassanepi",
  "tika-s0302t0:279_9": "eseva nayo. Accantatthaṅgamoti appavatti nirodho nibbānanti. Bhedatthaṅgamoti khaṇikanirodho.",
  "tika-s0302t0:279_10": "Tadubhayaṁ pubbabhāge uggahaparipucchādivasena passanto aññatarassa dassane itaradassanampi",
  "tika-s0302t0:279_11": "siddhameva hoti, pubbabhāge ca ārammaṇavasena khayato vayasammasanādikāle bhedatthaṅgamaṁ",
  "tika-s0302t0:279_12": "passanto atirekavasena anussavādito accantaṁ atthaṅgamaṁ passati. Maggakkhaṇe panārammaṇato",
  "tika-s0302t0:279_13": "accantaatthaṅgamaṁ passati, asammohato itarampi passati. Taṁ sandhāyāha ‘‘accantatthaṅgamaṁ",
  "tika-s0302t0:279_14": "passantopī’’tiādi. Samudayatthaṅgamaṁ nibbattibhedanti samudayasaṅkhātaṁ nibbattiṁ",
  "tika-s0302t0:279_15": "atthaṅgamasaṅkhātaṁ bhedañca. Nissayavasenāti cakkhussa sannissayavasena paccayaṁ",
  "tika-s0302t0:279_16": "katvā. Ārammaṇavasenāti rūpe ārammaṇaṁ katvā. Yaṁ panettha vattabbaṁ, taṁ madhupiṇḍikasuttaṭīkāyaṁ",
  "tika-s0302t0:279_17": "vuttanayena veditabbaṁ. Tiṇṇaṁ saṅgati phassoti ‘‘cakkhu rūpāni viññāṇa’’nti imesaṁ",
  "tika-s0302t0:279_18": "tiṇṇaṁ saṅgati samāgame nibbatti phassoti vuttoti āha ‘‘tiṇṇaṁ saṅgatiyā phasso’’ti.",
  "tika-s0302t0:279_19": "Tiṇṇanti ca pākaṭapaccayavasena vuttaṁ, tadaññepi pana manasikārādayo phassapaccayā",
  "tika-s0302t0:279_20": "hontiyeva. Evanti taṇhādīnaṁ asesavirāganirodhakkamena. Bhinnaṁ hotīti anuppādanirodhena",
  "tika-s0302t0:279_21": "niruddhaṁ hoti. Tenāha ‘‘appaṭisandhiya’’nti.",
  "tika-s0302t0:280": "Dukkhasuttavaṇṇanā niṭṭhitā.",
  "tika-s0302t0:281": "4. Lokasuttavaṇṇanā",
  "tika-s0302t0:282": "44.Ayamettha visesoti ‘‘ayaṁ lokassā’’ti samudayatthaṅgamānaṁ visesadassanaṁ. Ettha catutthasutte tatiyasuttato viseso.",
  "tika-s0302t0:283": "Lokasuttavaṇṇanā niṭṭhitā.",
  "tika-s0302t0:284": "5. Ñātikasuttavaṇṇanā",
  "tika-s0302t0:285_0": "45. Aññamaññaṁ dvinnaṁ ñātīnaṁ gāmo ñātikoti vuttoti āha ‘‘dvinnaṁ ñātakānaṁ gāme’’ti.",
  "tika-s0302t0:285_1": "Giñjakā vuccanti iṭṭhakā, giñjakāhi eva kato āvasatho giñjakāvasatho. So kira āvāso",
  "tika-s0302t0:285_2": "yathā sudhāparikammena payojanaṁ natthi, evaṁ iṭṭhakāhi eva cinitvā chādetvā kato.",
  "tika-s0302t0:285_3": "Tādisañhi chadanaṁ sandhāya bhagavatā iṭṭhakāchadanaṁ anuññātaṁ. Tena vuttaṁ ‘‘iṭṭhakāhi",
  "tika-s0302t0:285_4": "kate mahāpāsāde’’ti. Tattha dvārabandhakavāṭaphalakādīni pana dārumayāniyeva. Pariyāyati",
  "tika-s0302t0:285_5": "attano phalaṁ pariggahetvā vattatīti pariyāyo, kāraṇanti āha ‘‘dhammapariyāyanti",
  "tika-s0302t0:285_6": "dhammakāraṇa’’nti, pariyattidhammabhūtaṁ visesādhigamassa hetunti attho. Upecca suyyati",
  "tika-s0302t0:285_7": "etthāti upassutīti vuttaṁ ‘‘upassutīti upassutiṭṭhāna’’nti. Attano kammanti yadatthaṁ",
  "tika-s0302t0:285_8": "tattha gato, taṁ pariveṇasamajjanakiriyaṁ. Pahāyāti akatvā. Evaṁ mahatthañhi vimuttāyatanasīse",
  "tika-s0302t0:285_9": "ṭhatvā suṇantassa mahato atthāya saṁvattati. Ekaṅgaṇaṁ ahosīti sabbaṁ vivaṭaṁ ahosi.",
  "tika-s0302t0:285_10": "Tīsu hi bhavesu saṅkhāragataṁ paccayuppannavasena manasikaroto bhagavato kiñci asesetvā",
  "tika-s0302t0:285_11": "sabbampi taṁ ñāṇamukhe āpāthaṁ upagacchi. Tena vuttaṁ ‘‘yāvabhavaggā ekaṅgaṇaṁ ahosī’’ti.",
  "tika-s0302t0:285_12": "Tantivasena tamatthaṁ vācāya nicchārento ‘‘vacasā sajjhāyaṁ karonto’’ti vutto. Paccayapaccayuppannavasena",
  "tika-s0302t0:285_13": "ca atthaṁ āharitvā tesaṁ nirodhena vivaṭṭassa āhatattā ‘‘yathānusandhinā’’ti vuttaṁ.",
  "tika-s0302t0:285_14": "Addasa ñāṇacakkhunā.",
  "tika-s0302t0:286_0": "Manasā sajjhāyaṁ karonto ‘‘tuṇhībhūtova paguṇaṁ karonto’’ti vutto. Padānupadanti",
  "tika-s0302t0:286_1": "padañca anupadañca. Purimañhi padaṁ nāma, tadanantaraṁ anupadaṁ. Ghaṭetvā sambandhaṁ",
  "tika-s0302t0:286_2": "katvā avicchinditvā. Pariyāpuṇātīti ajjhayati. Ādhārappattanti ādhāraṁ cittasantānappattaṁ",
  "tika-s0302t0:286_3": "appamuṭṭhaṁ gatattā ādhārappattaṁ nāma. Kāraṇanissitoti lokuttaradhammassa kāraṇasannissito.",
  "tika-s0302t0:286_4": "Ādibrahmacariyakoti ādibrahmacariyaṁ, tadeva ādibrahmacariyakaṁ. Dhammapariyāyāpekkhāya",
  "tika-s0302t0:286_5": "pulliṅganiddeso. Tīsupi imesūti tatiyacatutthapañcamesu tīsu suttesu.",
  "tika-s0302t0:287": "Ñātikasuttavaṇṇanā niṭṭhitā.",
  "tika-s0302t0:288": "6. Aññatarabrāhmaṇasuttavaṇṇanā",
  "tika-s0302t0:289": "46.Nāmavasenāti gottanāmavasena ca kittivasena ca apākaṭo, tasmā ‘‘jātivasena brāhmaṇo’’ti vuttaṁ.",
  "tika-s0302t0:290": "Aññatarabrāhmaṇasuttavaṇṇanā niṭṭhitā.",
  "tika-s0302t0:291": "7. Jāṇussoṇisuttavaṇṇanā",
  "tika-s0302t0:292": "47.Evaṁladdhanāmoti ‘‘jāṇussoṇī’’ti evaṁladdhanāmo rañño santikā adhigatanāmo.",
  "tika-s0302t0:293": "Jāṇussoṇisuttavaṇṇanā niṭṭhitā.",
  "tika-s0302t0:294": "8. Lokāyatikasuttavaṇṇanā",
  "tika-s0302t0:295_0": "48. Āyatiṁ hitaṁ tena loko na yatati na īhatīti lokāyataṁ. Na hi taṁ laddhiṁ nissāya",
  "tika-s0302t0:295_1": "sattā puññakiriyāya cittampi uppādenti, kuto payogo, taṁ etassa atthi, tattha vā",
  "tika-s0302t0:295_2": "niyuttoti lokāyatiko. Paṭhamasaddo ādiatthavācakattā jeṭṭhavevacanoti āha ‘‘paṭhamaṁ",
  "tika-s0302t0:295_3": "lokāyata’’nti. Sādhāraṇavacanopi lokasaddo visiṭṭhavisayo idhādhippetoti āha ‘‘bālaputhujjanalokassā’’ti.",
  "tika-s0302t0:295_4": "Ittarabhāvena lakuṇḍakabhāvena tassa vipulādibhāvena bālānaṁ upaṭṭhānamattanti dassento",
  "tika-s0302t0:295_5": "‘‘āyataṁ mahanta’’ntiādimāha. Parittanti khuddakaṁ. Ekasabhāvanti ekaṁ sabhāvaṁ.",
  "tika-s0302t0:295_6": "Avipariṇāmadhammatāyāti āha ‘‘niccasabhāvamevāti pucchatī’’ti. Purimasabhāvena nānāsabhāvanti",
  "tika-s0302t0:295_7": "purimasabhāvato bhinnasabhāvaṁ. Pacchā na hotīti pacchā kiñci na hoti sabbaso samucchijjanato.",
  "tika-s0302t0:295_8": "Tenāha ‘‘ucchedaṁ sandhāya pucchatī’’ti. Ekattanti sabbakālaṁ attasambhavaṁ. Tathā",
  "tika-s0302t0:295_9": "ceva gahaṇena dvepi vādā sassatadiṭṭhiyo honti. Natthi na hoti. Puthuttaṁ nānāsabhāvaṁ,",
  "tika-s0302t0:295_10": "ekarūpaṁ na hotīti vā gahaṇena dvepi vādā ucchedadiṭṭhiyoti.",
  "tika-s0302t0:296": "Lokāyatikasuttavaṇṇanā niṭṭhitā.",
  "tika-s0302t0:297": "9. Ariyasāvakasuttavaṇṇanā",
  "tika-s0302t0:298_0": "49.Saṁsayuppattiākāradassananti ‘‘kasmiṁ sati kiṁ hotī’’ti kāraṇassa phalassa ca",
  "tika-s0302t0:298_1": "paccāmasanena vinā kevalaṁ idappaccayatāya saṁsayassa uppajjanākāradassanaṁ. Samudayati",
  "tika-s0302t0:298_2": "samudetīti atthoti āha ‘‘uppajjatī’’ti.",
  "tika-s0302t0:299": "Ariyasāvakasuttavaṇṇanā niṭṭhitā.",
  "tika-s0302t0:300": "10. Dutiyaariyasāvakasuttavaṇṇanā",
  "tika-s0302t0:301_0": "50.Dvepi nayā ekato vuttāti idaṁ ‘‘viññāṇe sati nāmarūpaṁ hotī’’tiādinā navame vuttassa",
  "tika-s0302t0:301_1": "nayassa ‘‘avijjāya sati saṅkhārā hontī’’tiādinā dasame vuttanaye antogadhattā. Nānattanti",
  "tika-s0302t0:301_2": "purimato navamato dasamassa nānattaṁ.",
  "tika-s0302t0:302": "Dutiyaariyasāvakasuttavaṇṇanā niṭṭhitā.",
  "tika-s0302t0:303": "Gahapativaggavaṇṇanā niṭṭhitā.",
  "tika-s0302t0:304": "6. Dukkhavaggo",
  "tika-s0302t0:305": "1. Parivīmaṁsanasuttavaṇṇanā",
  "tika-s0302t0:306_0": "51.Upaparikkhamānoti pavattipavattihetuṁ, nivattinivattihetuñca paritulento. Kuto",
  "tika-s0302t0:306_1": "panetanti? ‘‘Sammā dukkhakkhayā’’ti vacanato. Na hi sabbadukkhaparivīmaṁsaṁ vinā",
  "tika-s0302t0:306_2": "sammā dukkhakkhayo sambhavati. Kasmātiādinā jarāmaraṇasseva gahaṇe kāraṇaṁ pucchati.",
  "tika-s0302t0:306_3": "Jātiādīnampi pavatti dukkhabhāvinīti adhippāyo. Yasmā jarāmaraṇe gahite sati jātipi",
  "tika-s0302t0:306_4": "gahitā hoti, tassā abhāve jarāmaraṇasseva abhāvato. Esa nayo bhavādīsupi. Evaṁ yāva",
  "tika-s0302t0:306_5": "jātidhammo jarāmaraṇe gahite gahitova hoti, jarāmaraṇapadesena tabbikāravanto sabbe",
  "tika-s0302t0:306_6": "tebhūmakā saṅkhārā gahitāti evampi jarāmaraṇaggahaṇena sabbampi vaṭṭadukkhaṁ gahitameva",
  "tika-s0302t0:306_7": "hoti. Tenāha ‘‘tasmiṁ gahite sabbadukkhassa gahitattā’’ti. Anekavidhanti bahuvidhaṁ",
  "tika-s0302t0:306_8": "bahukoṭṭhāsaṁ. ‘‘Aneka’’nti vā pāṭho . Anekanti bahulavacanaṁ. Vidhanti khaṇḍiccapāliccādivasena",
  "tika-s0302t0:306_9": "viparītakoṭṭhāsaṁ. Nānappakārakanti tato eva nānappakāraṁ. Nhatvā ṭhitaṁ purisaṁ",
  "tika-s0302t0:306_10": "viyāti bālānaṁ attabhāvassa subhākārena upaṭṭhānaṁ sandhāyāha.",
  "tika-s0302t0:307_0": "‘‘Sāruppabhāvenā’’ti vuttaṁ, kiṁ sabbathā sāruppabhāvenāti āha ‘‘nikkilesatāya parisuddhatāyā’’ti.",
  "tika-s0302t0:307_1": "Na hi tassesā asaṅkhatatādibhāvena sadisā. Paṭipannoti paṭimukho abhisaṅkhāramukho",
  "tika-s0302t0:307_2": "hutvā panno adhigato. Anugatanti anucchavikabhāvena gataṁ, yathā ca nibbānassa adhigamo",
  "tika-s0302t0:307_3": "hoti, evaṁ tadanurūpabhāvena gataṁ. Ettha ca pāḷiyaṁ ‘‘pajānātī’’ti pubbabhāgavasena",
  "tika-s0302t0:307_4": "pajānanā vuttā, ‘‘tathā paṭipanno ca hotī’’ti niyatavasena. ‘‘Aparabhāgavasenā’’ti",
  "tika-s0302t0:307_5": "apare. Keci pana ‘‘yathā paṭipannassa jarāmaraṇaṁ nirujjhati, tathā paṭipanno’’ti",
  "tika-s0302t0:307_6": "vadanti. Padavīmaṁsanā pubbabhāgavasena veditabbā, na maggakkhaṇavasena. Saṅkhāranirodhāyāti",
  "tika-s0302t0:307_7": "ettha nayidaṁ avijjāpaccayasaṅkhāraggahaṇaṁ, atha kho saṅkhatasaṅkhāraggahaṇanti",
  "tika-s0302t0:307_8": "āha ‘‘saṅkhāradukkhassa nirodhatthāyā’’ti. Tenāha ‘‘ettāvatā yāva arahattā desanā kathitā’’ti.",
  "tika-s0302t0:308_0": "‘‘Paccattaṁyeva parinibbāyatī’’tiādinā arahattaphalapaccavekkhaṇaṁ, ‘‘so sukhañca",
  "tika-s0302t0:308_1": "vedanaṁ vedayatī’’tiādinā satatavihārañca dassetvā desanā sabbathāva vaṭṭadesanāto",
  "tika-s0302t0:308_2": "nivattetabbā siyā. Avijjāgatoti ettha iti-saddo ādiattho, tena evamādikaṁ idaṁ vaṭṭavivaṭṭakathanaṁ",
  "tika-s0302t0:308_3": "puna gaṇhāti. Puggalasaddo itarāsaṁ dvinnaṁ pakatīnaṁ vācakoti tato visesetvā gahaṇe",
  "tika-s0302t0:308_4": "paṭhamapakatimeva dassento ‘‘purisapuggalo’’ti avocāti āha ‘‘purisoyeva puggalo’’ti.",
  "tika-s0302t0:308_5": "Ubhayenāti purisapuggalaggahaṇena. Sammutiyā avijjamānāya kathā desanā sammutikathā.",
  "tika-s0302t0:308_6": "Paramatthassa kathā desanā paramatthakathā. Tatthāti sammutiparamatthakathāsu, na",
  "tika-s0302t0:308_7": "sammutiparamatthesu. Tenāha ‘‘evaṁ pavattā sammutikathā nāmā’’tiādi. Tatridaṁ sammutiparamatthānaṁ",
  "tika-s0302t0:308_8": "lakkhaṇaṁ – yasmiṁ bhinne buddhiyā vā avayavavinibbhoge kate na taṁsamaññā, sā ghaṭapaṭādippabhedā",
  "tika-s0302t0:308_9": "sammuti, tabbipariyāyato paramattho. Na hi kakkhaḷaphusanādisabhāve ayaṁ nayo labbhati.",
  "tika-s0302t0:308_10": "Tattha rūpādidhammaṁ samūhasantānavasena pavattamānaṁ upādāya ‘‘satto’’tiādi vohāroti",
  "tika-s0302t0:308_11": "āha ‘‘satto naro…pe… sammutikathā nāmā’’ti . Yasmā rūpādayo paramatthadhammā ‘‘khandhā",
  "tika-s0302t0:308_12": "dhātuyo’’tiādinā vuccanti, na vohāramattaṁ, tasmā ‘‘khandhā…pe… paramatthakathā nāmā’’ti",
  "tika-s0302t0:308_13": "vuttaṁ. Nanu khandhakathāpi sammutikathāva, sammuti hi saṅketo khandhaṭṭho rāsaṭṭho",
  "tika-s0302t0:308_14": "vā koṭṭhāsaṭṭho vāti? Saccametaṁ, ayaṁ pana khandhasamaññā phassādīsu tajjāpaññatti",
  "tika-s0302t0:308_15": "viya paramatthasannissayā tassa āsannatarā puggalasamaññādayo viya na dūreti paramatthasaṅgahatā",
  "tika-s0302t0:308_16": "vuttā. Khandhasīsena vā tadupādānā sabhāvadhammā eva gahitā. Nanu ca sabbepi sabhāvadhammā",
  "tika-s0302t0:308_17": "sammutimukheneva desanaṁ ārohanti, na sammukhenāti sabbāpi desanā sammutidesanāva",
  "tika-s0302t0:308_18": "siyāti? Nayidamevaṁ desetabbadhammavibhāgena desanāvibhāgassa adhippetattā, na ca",
  "tika-s0302t0:308_19": "saddo kenaci pavattinimittena vinā atthaṁ pakāsetīti. Tenāha ‘‘paramatthaṁ kathentāpi",
  "tika-s0302t0:308_20": "sammutiṁ amuñcitvāva kathentī’’ti. Saccameva aviparītameva kathenti.",
  "tika-s0302t0:309_0": "Sammutīti samaññā. Paramo uttamo atthoti paramattho, dhammānaṁ yathābhūtasabhāvo.",
  "tika-s0302t0:309_1": "Taṁ paramatthaṁ, sammuti pana lokassa saṅketamattasiddhā. Yadi evaṁ kathaṁ sammutikathāya",
  "tika-s0302t0:309_2": "saccatāti āha ‘‘lokasammutikāraṇa’’nti lokasamaññaṁ nissāya pavattanato. Lokasamaññāya",
  "tika-s0302t0:309_3": "hi abhinivesanaṁ vinā paññāpanā ekaccassa sutassa sāvanā viya, na musā anatikkamitabbato",
  "tika-s0302t0:309_4": "tassā. Tenāha bhagavā ‘‘janapadaniruttiṁ nābhiniveseyya, samaññaṁ nātidhāveyyā’’ti.",
  "tika-s0302t0:309_5": "Dhammānaṁ sabhāvadhammānaṁ. Bhūtalakkhaṇaṁ bhāvassa lakkhaṇaṁ dīpentīti katvā.",
  "tika-s0302t0:310_0": "Terasacetanābhedanti aṭṭhakāmāvacarakusalacetanāpañcarūpāvacarakusalacetanābhedaṁ.",
  "tika-s0302t0:310_1": "Attano santānassa punanato pujjabhavaphalassa abhisaṅkharaṇato puññābhisaṅkhāraṁ.",
  "tika-s0302t0:310_2": "Kammapuññenāti kammabhūtena. Vipākapuññenāti vipākasaṅkhātena. Puññaphalampi hi uttarapadalopena",
  "tika-s0302t0:310_3": "‘‘puñña’’nti vuccati ‘‘evamidaṁ puññaṁ pavaḍḍhatī’’tiādīsu viya. ‘‘Apuññūpagaṁ hoti",
  "tika-s0302t0:310_4": "viññāṇa’’nti idaṁ ‘‘puññūpagaṁ hoti viññāṇa’’nti ettha vuttanayamevāti na uddhataṁ.",
  "tika-s0302t0:310_5": "Apuññaphalaṁ uttarapadalopena ‘‘apuñña’’nti vuccati. Saṅkhāranti saṅkhārassa gahitattā",
  "tika-s0302t0:310_6": "‘‘avijjāgatoya’’nti iminā saṅkhārassa paccayo gahito, ‘‘puññūpagaṁ hoti viññāṇa’’ntiādinā",
  "tika-s0302t0:310_7": "paccayuppannaṁ viññāṇaṁ. Tasmiñca gahite nāmarūpādi sabbaṁ gahitameva hoti. Tenāha",
  "tika-s0302t0:310_8": "‘‘dvādasapadiko paccayākāro gahitova hotī’’ti.",
  "tika-s0302t0:311_0": "Vijjāti arahattamaggañāṇaṁ ukkaṭṭhaniddesena. Tassā hi uppādā sabbaso avijjā pahīnā",
  "tika-s0302t0:311_1": "hoti. Paṭhamamevāti idaṁ avijjāpahānavijjuppādānaṁ samānakālatādassanaṁ. Tenāha ‘‘yathā",
  "tika-s0302t0:311_2": "panā’’tiādi. Padīpujjalenāti padīpujjalanahetunā saheva. Vijjuppādāti vijjuppādahetu,",
  "tika-s0302t0:311_3": "evaṁ satīpi samakālatteti adhippāyo. Na gaṇhātīti ‘‘etaṁ mamā’’tiādinā na gaṇhāti.",
  "tika-s0302t0:311_4": "Na taṇhāyati na bhāyati taṇhāvuttino abhāvā, tato eva bhayavatthuno ca abhāvā.",
  "tika-s0302t0:312_0": "Gilitvā pariniṭṭhāpetvāti gilitvā viya aññassa avisayaṁ viya karaṇena pariniṭṭhāpetvā.",
  "tika-s0302t0:312_1": "Sāmisasukhassa anekadukkhānubandhabhāvato, sukhābhinandassa dukkhahetubhāvato ca",
  "tika-s0302t0:312_2": "sukhaṁ abhinandantoyeva dukkhaṁ abhinandati nāma aggisantāpasukhaṁ icchanto dhūmadukkhānuññāto",
  "tika-s0302t0:312_3": "viya. Dukkhaṁ patvā sukhaṁ patthanatoti ettha dubbalagahaṇikādayo nidassanabhāvena",
  "tika-s0302t0:312_4": "veditabbā. Te hi yāva sāyanhasamayāpi abhutvā sāyamāsādīni karonto jighacchādiṁ uppādetvā",
  "tika-s0302t0:312_5": "bhuñjanādīni karonti. Sukhassa vipariṇāmadukkhato sukhaṁ abhinandanto dukkhaṁ abhinandati",
  "tika-s0302t0:312_6": "nāmāti yojanā. Keci pana dukkhassa abhāvato vipariṇāmasukhato taṁ sukhaṁ abhinandanto",
  "tika-s0302t0:312_7": "dukkhaṁ abhinandatīti vadanti. Taṁ na, na hi tādisaṁ sukhanimittaṁ koci dukkhaṁ abhinandanto",
  "tika-s0302t0:312_8": "diṭṭho, dukkhahetuṁ pana sāmisaṁ sukhaṁ abhinandanto diṭṭho. Dukkhahetuṁ sāmisaṁ",
  "tika-s0302t0:312_9": "sukhaṁ abhinandanto atthato dukkhaṁ abhinandati nāmāti vuttovāyamattho. Kāyoti pañcadvārakāyo,",
  "tika-s0302t0:312_10": "so pariyanto avasānaṁ etassāti kāyapariyantikaṁ. Tenāha ‘‘yāva pañcadvārakāyo pavattati,",
  "tika-s0302t0:312_11": "tāva pavatta’’nti. Jīvitapariyantikanti etthāpi eseva nayo.",
  "tika-s0302t0:313_0": "Pacchā uppajjitvā paṭhamaṁ nirujjhatīti ekasmiṁ attabhāve manodvārikavedanāto pacchā",
  "tika-s0302t0:313_1": "uppajjitvā tato paṭhamaṁ nirujjhati, tato eva siddhamatthaṁ sarūpeneva dassetuṁ ‘‘manodvārikavedanā",
  "tika-s0302t0:313_2": "paṭhamaṁ uppajjitvā pacchā nirujjhatī’’ti vuttaṁ. Idāni tameva saṅkhepena vuttaṁ",
  "tika-s0302t0:313_3": "vivarituṁ ‘‘sā hī’’tiādimāha. Yāva tettiṁsavassāpi paṭhamavayo. Paṇṇāsavassakāleti",
  "tika-s0302t0:313_4": "paṭhamavayato yāva paññāsavassakālā, tāva ṭhitā hotīti vuḍḍhihāniyo anupagantvā sarūpeneva",
  "tika-s0302t0:313_5": "ṭhitā hoti. Mandāti mudukā atikhiṇā. Tadāti asītinavutivassakāle. Tathā ciraparivitakkepi.",
  "tika-s0302t0:313_6": "Bhaggā nittejā bhaggavibhaggā dubbalā. Hadayakoṭiṁyevāti cakkhādivatthūsu avattetvā",
  "tika-s0302t0:313_7": "tesaṁ khīṇattā koṭibhūtaṁ hadayavatthuṁyeva. Yāva esā vedanā vattati.",
  "tika-s0302t0:314": "Vāpiyāti mahātaḷākena. Pañcaudakamaggasampannanti pañcahi udakassa pavisananikkhamanamaggehi yuttaṁ. Tato tato vissandamānaṁ sabbaso puṇṇattā.",
  "tika-s0302t0:315": "Paṭhamaṁdeve vassantetiādi upamāsaṁsandanaṁ. Imaṁ vedanaṁ sandhāyāti imaṁ yathāvuttaṁ pariyosānappattaṁ manodvārikavedanaṁ sandhāya.",
  "tika-s0302t0:316_0": "Kāyassa bhedāti attabhāvassa vināsato. ‘‘Uddhaṁ jīvitapariyādānā’’ti pāḷi, aṭṭhakathāyaṁ",
  "tika-s0302t0:316_1": "pana jīvitapariyādānā uddhanti paduddhāro kato. Paralokavasena agantvā. Vedanānaṁ",
  "tika-s0302t0:316_2": "sītibhāvo nāma saṅkhāradarathapariḷāhabhāvo, so panāyaṁ appavattivasenāti āha ‘‘pavatti…pe…",
  "tika-s0302t0:316_3": "bhavissantī’’ti. Dhātusarīrānīti aṭṭhikaṅkalasaṅkhātadhātusarīrāni. Sarīrekadese hi sarīrasamaññā.",
  "tika-s0302t0:317_0": "Kumbhakārapākāti kumbhakārapākato. Ettha paccatīti pāko, pacanaṭṭhānaṁ. Tadeva pācanavasena",
  "tika-s0302t0:317_1": "āvasanti etthāti āvāso, tasmā kumbhakārāvāsato. Avigatavūpasamaṁ saṅkharitaṁ kumbhaṁ",
  "tika-s0302t0:317_2": "uddharitvā ṭhapento chārikāya sati pidhānavasena ṭhapeti. Tathā ṭhapanaṁ pana sandhāya",
  "tika-s0302t0:317_3": "vuttaṁ ‘‘paṭisisseyyā’’ti. Kumbhassa padesabhūtatāya ābaddhā avayavā ‘‘kumbhakapālānī’’ti",
  "tika-s0302t0:317_4": "adhippetāni, na chinnabhinnāni. Avayavamukhena hi samudāyo vutto. Tattha kapālasamudāyo",
  "tika-s0302t0:317_5": "hi ghaṭo. Tenāha ‘‘mukhavaṭṭiyā ekabaddhānī’’ti. Avasisseyyunti vaṇṇavisesauṇhabhāvāpagatā",
  "tika-s0302t0:317_6": "ghaṭakārāneva tiṭṭheyyunti. Āditta…pe… tayo bhavā daṭṭhabbā ekādasahi aggīhi ādittabhāvato.",
  "tika-s0302t0:317_7": "Yathā kumbhakāro kumbhakārāvāsaṁ ādittaṁ paccavekkhati, evaṁ āraddhavipassakopesa",
  "tika-s0302t0:317_8": "bhavattayaṁ rāgādīhi ādittanti āha ‘‘kumbhakāro viya yogāvacaro’’ti. Nīharaṇadaṇḍakoviya",
  "tika-s0302t0:317_9": "arahattamaggañāṇaṁ bhavattayapākato nīharaṇato. Samo bhūmibhāgo viya nibbānatalaṁ",
  "tika-s0302t0:317_10": "sabbavisamā nivattanato.",
  "tika-s0302t0:318_0": "‘‘Ādānanikkhepanato, vayovuddhatthaṅgamato, āhāramayato, utumayato, cittasamuṭṭhānato,",
  "tika-s0302t0:318_1": "kammajato, dhammatārūpato’’ti (visuddhi. 2.706) imehi sattahi ākārehi sammasanto",
  "tika-s0302t0:318_2": "rūpasattakaṁ vipassati nāma. ‘‘Kalāpato, yamakato, khaṇikato, paṭipāṭito, diṭṭhiugghāṭanato,",
  "tika-s0302t0:318_3": "mānasamugghāṭato, nikantipariyādānato’’ti (visuddhi. 2.717) imehi sattahi ākārehi",
  "tika-s0302t0:318_4": "sammasanto arūpasattakaṁ vipassati nāma, tasmā yathāvuttaṁ imaṁ rūpasattakaṁ arūpasattakañca",
  "tika-s0302t0:318_5": "nīharitvā vipassantassa. Yadipi arahato attabhāvo sabbabhavehipi uddhaṭo, yāva pana",
  "tika-s0302t0:318_6": "anupādisesaparinibbānaṁ na pāpuṇāti, tāva tasmimpi sugatibhave ṭhitoyevāti vattabbataṁ",
  "tika-s0302t0:318_7": "labbhatīti ‘‘catūhi apāyehi attabhāvaṁ uddharitvā’’icceva vuttaṁ. Tenāha ‘‘khīṇāsavo",
  "tika-s0302t0:318_8": "panā’’tiādi. Tathā ca vakkhati ‘‘anupādisesāya nibbānadhātuyā parinibbutassa vaṭṭavūpasamo",
  "tika-s0302t0:318_9": "veditabbo’’ti. Na parinibbāti anupādisesāya nibbānadhātuyāti adhippāyo, saupādisesāya",
  "tika-s0302t0:318_10": "pana nibbānadhātuyā parinibbānaṁ arahattappattiyeva. Abhisaṅkhārahetuto hettha pariḷāhavūpasamassa",
  "tika-s0302t0:318_11": "upasamabhāvena adhippetattā uṇhakumbhanibbānanidassanampi na virujjhati. Anupādinnakasarīrānīti",
  "tika-s0302t0:318_12": "utusamuṭṭhānikarūpakalāpe vadanti. Bhikkhaveti ettha iti-saddo ādiattho. Idaṁ pana",
  "tika-s0302t0:318_13": "vacanaṁ. Anuyogāropanatthanti kāyapariyantikaṁ vedanaṁ vedayamāno khīṇāsavo api nu",
  "tika-s0302t0:318_14": "puññābhisaṅkhārādikammaṁ kareyyāti pañhaṁ kātuṁ. Atha vā anuyogāropanatthanti ‘‘api",
  "tika-s0302t0:318_15": "nu kho khīṇāsavo bhikkhu puññābhisaṅkhāraṁ vā abhisaṅkhareyyā’’tiādinā anuyogaṁ āropetuṁ",
  "tika-s0302t0:318_16": "vuttaṁ, na tāva yathāraddhadesanaṁ niṭṭhāpetunti attho.",
  "tika-s0302t0:319_0": "Paṭisandhiviññāṇe siddhe tasmiṁ bhave uppajjanārahānaṁ viññāṇānaṁ siyā sambhavo,",
  "tika-s0302t0:319_1": "nāsatīti vuttaṁ ‘‘viññāṇaṁ paññāyethāti paṭisandhiviññāṇaṁ paññāyethā’’ti. Sabbaso",
  "tika-s0302t0:319_2": "saṅkhāresu asantesu paṭisandhiviññāṇaṁ api nu kho paññāyeyya. Tasmiñhi apaññāyamāne",
  "tika-s0302t0:319_3": "sabbaṁ viññāṇaṁ na paññāyeyya. Therānanti ‘‘bhikkhave’’ti ālapitattherānaṁ . Pañhabyākaraṇaṁ",
  "tika-s0302t0:319_4": "sampahaṁsati tassa sabbaññutaññāṇena saṁsandanato. Appaññāṇanti appaññāyanaṁ. Ādi-saddena",
  "tika-s0302t0:319_5": "viññāṇe asati nāmarūpassa appaññāṇanti evamādiṁ saṅgaṇhāti. Sanniṭṭhānasaṅkhātanti",
  "tika-s0302t0:319_6": "saddahanākārena pavattasanniṭṭhānasaṅkhātaṁ. Adhimokkhanti nicchayākāravimokkhaṁ",
  "tika-s0302t0:319_7": "saddhāvimokkhañca. Tenāha pāḷiyaṁ ‘‘saddahatha metaṁ, bhikkhave’’ti. Saddhāsahitañhi",
  "tika-s0302t0:319_8": "nicchayākāravimokkhaṁ sandhāyāha ‘‘sanniṭṭhānasaṅkhātaṁ adhimokkha’’nti. Antoti pariyanto.",
  "tika-s0302t0:319_9": "Parito chijjati etthāti paricchedo.",
  "tika-s0302t0:320": "Parivīmaṁsanasuttavaṇṇanā niṭṭhitā.",
  "tika-s0302t0:321": "2. Upādānasuttavaṇṇanā",
  "tika-s0302t0:322_0": "52. Ārammaṇādibhāvena saṁvattanato upādānānaṁ hitāni upādāniyāni, tesu upādāniyesu.",
  "tika-s0302t0:322_1": "Tenāha ‘‘catunnaṁ upādānānaṁ paccayesū’’ti. Assādaṁ anupassantassāti asādetabbaṁ",
  "tika-s0302t0:322_2": "micchāñāṇena anupassato. Tadāhāroti soḷasa vā vīsaṁ tiṁsaṁ cattālīsaṁ paññāsaṁ vā",
  "tika-s0302t0:322_3": "āhāro paccayo etassāti tadāhāro. Aggikkhandho viya tayo bhavā ekādasahi aggīhi ādittabhāvato",
  "tika-s0302t0:322_4": "etadeva bhavattayaṁ. Aggi…pe… puthujjano aggikkhandhasadisassa bhavattayassa paribandhanato.",
  "tika-s0302t0:323_0": "Kammaṭṭhānassāti vipassanākammaṭṭhānassa. Tenāha ‘‘tebhūmakadhammesū’’ti. Dhammapāsādanti",
  "tika-s0302t0:323_1": "lokuttaradhammapāsādaṁ. So hi accuggataṭṭhena ‘‘pāsādo’’ti vuccati. Satipaṭṭhānamahāvīthiyaṁ",
  "tika-s0302t0:323_2": "phalakkhaṇe pavattāyāti.",
  "tika-s0302t0:324": "Upādānasuttavaṇṇanā niṭṭhitā.",
  "tika-s0302t0:325": "3-4. Saṁyojanasuttadvayavaṇṇanā",
  "tika-s0302t0:326_0": "53-54. Mahantavaṭṭappabandhaopammabhāvena telapadīpassa āhatattā ‘‘mahantañca vaṭṭikapālaṁ",
  "tika-s0302t0:326_1": "gahetvā’’ti vuttaṁ. Purimanayenevāti purimasmiṁ upādāniyasutte vuttanayeneva. Tathā",
  "tika-s0302t0:326_2": "vinetabbānaṁ puggalānaṁ ajjhāsayavasena hi imesaṁ suttānaṁ evaṁ vacanaṁ evaṁ desanā.",
  "tika-s0302t0:326_3": "Esa nayo ito paresupi.",
  "tika-s0302t0:327": "Saṁyojanasuttadvayavaṇṇanā niṭṭhitā.",
  "tika-s0302t0:328": "5-6. Mahārukkhasuttadvayavaṇṇanā",
  "tika-s0302t0:329_0": "55-56.Ojaṁ abhiharantīti rasaharaṇiyo viya purisassa sarīre rukkhamūlāni rukkhassa",
  "tika-s0302t0:329_1": "pathavīāporase upari āropenti. Tesaṁ tathā āropanaṁ ‘‘ojāyā’’tiādinā vibhāveti. Hatthasatubbedhamassāti",
  "tika-s0302t0:329_2": "hatthasatubbedho, hatthasataṁ ubbiddhassapi. Etthāti etissaṁ vaṭṭakathāyaṁ. Kammārohananti kammapaccayo.",
  "tika-s0302t0:330_0": "Puna etthāti etissaṁ vivaṭṭakathāyaṁ. Vaṭṭadukkhaṁ nāsetukāmassa daḷhaṁ uppannasaṁvegañāṇaṁ",
  "tika-s0302t0:330_1": "sandhāya ‘‘kuddālo viyā’’ti āha. Tato nibbattitañāṇaṁ samādhipacchiyā ṭhitaṁ nissāya",
  "tika-s0302t0:330_2": "pavattetabbavipassanārambhañāṇaṁ. Rukkhacchedanapharasu viyāti evaṁbhūtassa vipassanā",
  "tika-s0302t0:330_3": "ekantato vaṭṭacchedāya hotiyevāti āha ‘‘rukkhassa…pe… manasikarontassa paññā’’ti.",
  "tika-s0302t0:330_4": "Tattha kammaṭṭhānanti vipassanākammaṭṭhānaṁ. Taṁ catubbidhavavatthānavasena vīsati",
  "tika-s0302t0:330_5": "pathavīkoṭṭhāsā, dvādasa āpokoṭṭhāsā, cattāro tejokoṭṭhāsā, cha vāyokoṭṭhāsāti dvecattālīsāya",
  "tika-s0302t0:330_6": "koṭṭhāsesu. Viññāṇassa cāti iti-saddo ādiattho pakārattho ca. Tena bhūtarūpāni viññāṇasampayuttadhamme",
  "tika-s0302t0:330_7": "ca saṅgaṇhāti. Sattasu sappāyesu yassa alabhantassa kammaṭṭhānaṁ vibhūtaṁ hutvā na",
  "tika-s0302t0:330_8": "upaṭṭhāti, taṁ sandhāyāha ‘‘aññataraṁ sappāya’’nti. Sesaṁ suviññeyyameva.",
  "tika-s0302t0:331": "Mahārukkhasuttadvayavaṇṇanā niṭṭhitā.",
  "tika-s0302t0:332": "7. Taruṇarukkhasuttavaṇṇanā",
  "tika-s0302t0:333_0": "57-59.Palimajjeyyāti allakaraṇavasena parito pāḷiṁ bandheyya. Tathā karonto yasmā",
  "tika-s0302t0:333_1": "ca tattha tiṇagacchādīnaṁ mūlasantānaggahaṇena taṁ ṭhānaṁ sodheti nāma, tasmā vuttaṁ",
  "tika-s0302t0:333_2": "‘‘sodheyyā’’ti. Paṁsunti assa pavaḍḍhakārakaṁ, āgantukaṁ paṁsunti attho. Dadeyyāti",
  "tika-s0302t0:333_3": "pakkhipeyya. Tenāha ‘‘thaddha’’ntiādi. Vuttanayenevāti ‘‘rukkhaṁ nāsetukāmo puriso",
  "tika-s0302t0:333_4": "viyā’’tiādinā pañcamasutte vuttanayena. Aṭṭhamanavamāni uttānatthāneva vuttanayattā.",
  "tika-s0302t0:334": "Taruṇarukkhasuttavaṇṇanā niṭṭhitā.",
  "tika-s0302t0:335": "10. Nidānasuttavaṇṇanā",
  "tika-s0302t0:336_0": "60.Bahuvacanavasenāti kurū nāma jānapadino rājakumārā, tesaṁ nivāso ekopi janapado",
  "tika-s0302t0:336_1": "ruḷhīvasena ‘‘kurū’’ti evaṁ bahuvacanavasena. Yattha bhagavato vasanokāsabhūto koci",
  "tika-s0302t0:336_2": "vihāro na hoti, tattha kevalaṁ gocaragāmakittanaṁ nidānakathāya pakati yathā ‘‘sakkesu",
  "tika-s0302t0:336_3": "viharati devadahaṁ nāma sakyānaṁ nigamo’’ti. ‘‘Āyasmā’’ti vā ‘‘devānaṁ piyo’’ti vā",
  "tika-s0302t0:336_4": "bhavanti vā piyasamudāhāro esoti āha ‘‘āyasmāti piyavacanameta’’nti. Tayidaṁ piyavacanaṁ",
  "tika-s0302t0:336_5": "gāravavasena vuccatīti āha ‘‘garuvacanameta’’nti. Atidūraṁ accāsannaṁ atisammukhā",
  "tika-s0302t0:336_6": "atipacchato uparivāto unnatappadesoti ime cha nisajjadosā. Nīlapītalohitodātamañjiṭṭhapabhassaravasena chabbaṇṇānaṁ.",
  "tika-s0302t0:337_0": "Kulasaṅgahatthāyāti kulānuddayatāvasena kulānuggaṇhanatthāya. Sahassabhaṇḍikaṁ nikkhipanto",
  "tika-s0302t0:337_1": "viya bhikkhāpaṭiggaṇhanena tesaṁ abhivādanādisampaṭicchanena ca puññābhisandassa",
  "tika-s0302t0:337_2": "jananena. Paṭisammajjitvāti antevāsikehi sammaṭṭhaṭṭhānaṁ sakkaccakāritāya puna sammajjitvā.",
  "tika-s0302t0:337_3": "Ubhayantato paṭṭhāya majjhanti ādito paṭṭhāya vedanaṁ, jarāmaraṇato paṭṭhāya ca vedanaṁ",
  "tika-s0302t0:337_4": "pāpetvā sammasanamāha. Tikkhattunti ‘‘ādito paṭṭhāya anta’’ntiādinā vuttacaturākārupasaṁhite",
  "tika-s0302t0:337_5": "tayo vāre. Tena dvādasakkhattuṁ sammasanamāha. Amhākaṁ bhagavatā gambhīrabhāveneva",
  "tika-s0302t0:337_6": "kathitattā sesabuddhehipi evameva kathitoti dhammanvaye ṭhatvā vuttaṁ ‘‘sabbabuddhehi…pe… kathito’’ti.",
  "tika-s0302t0:338_0": "Pamāṇātikkameti aparimāṇatthe ‘‘yāvañcidaṁ tena bhagavatā’’tiādīsu (dī. ni. 1.3)",
  "tika-s0302t0:338_1": "viya. Atirekabhāvajotano hi yaṁ yāva-saddo. Tenāha ‘‘atigambhīroti attho’’ti. Avabhāsati",
  "tika-s0302t0:338_2": "khāyati upaṭṭhāti ñāṇassa. Tathā upaṭṭhānañhi sandhāya ‘‘dissatī’’ti vuttaṁ. Nanu",
  "tika-s0302t0:338_3": "esa paṭiccasamuppādo ekantagambhīrova, atha kasmā gambhīrāvabhāsatā jotitāti? Saccametaṁ,",
  "tika-s0302t0:338_4": "ekantagambhīratādassanatthameva panassa gambhīrāvabhāsaggahaṇaṁ, tasmā aññattha labbhamānaṁ",
  "tika-s0302t0:338_5": "cātukoṭikaṁ byatirekamukhena nidassetvā tamevassa ekantagambhīrataṁ vibhāvetuṁ ‘‘ekaṁ",
  "tika-s0302t0:338_6": "hī’’tiādi vuttaṁ. Etaṁ natthīti agambhīro agambhīrāvabhāso cāti etaṁ dvayaṁ natthi.",
  "tika-s0302t0:338_7": "Tena yathādassite cātukoṭike pacchimā ekakoṭi labbhatīti dasseti. Tenāha ‘‘ayaṁ hī’’tiādi.",
  "tika-s0302t0:339_0": "Yehi gambhīrabhāvehi paṭiccasamuppādo ‘‘gambhīro’’ti vuccati, te catūhi upamāhi ulliṅgento",
  "tika-s0302t0:339_1": "‘‘bhavaggaggahaṇāyā’’tiādimāha. Yathā bhavaggaggahaṇatthaṁ hatthaṁ pasāretvā gahetuṁ",
  "tika-s0302t0:339_2": "na sakkā dūrabhāvato, evaṁ saṅkhārādīnaṁ avijjādipaccayasambhūtasamudāgatattho pakatiñāṇena",
  "tika-s0302t0:339_3": "gahetuṁ na sakkā. Yathā sineruṁ bhinditvā miñjaṁ pabbatarasaṁ pākatikapurisena nīharituṁ",
  "tika-s0302t0:339_4": "na sakkā, evaṁ paṭiccasamuppādagate dhammatthādike pakatiñāṇena bhinditvā vibhajja",
  "tika-s0302t0:339_5": "paṭivijjhanavasena jānituṁ na sakkā. Yathā mahāsamuddaṁ pakatipurisassa bāhudvayavasena",
  "tika-s0302t0:339_6": "pāraṁ tarituṁ na sakkā. Evaṁ vepullaṭṭhena mahāsamuddasadisaṁ paṭiccasamuppādaṁ pakatiñāṇena",
  "tika-s0302t0:339_7": "desanāvasena pariharituṁ na sakkā. Yathā pathaviṁ parivattetvā pākatikapurisassa",
  "tika-s0302t0:339_8": "pathavojaṁ gahetuṁ na sakkā, evaṁ itthaṁ avijjādayo saṅkhārādīnaṁ paccayā hontīti",
  "tika-s0302t0:339_9": "tesaṁ paṭiccasamuppādasabhāvo pākatikañāṇena nīharitvā gahetuṁ na sakkoti, evaṁ catubbidhagambhīratāvasena",
  "tika-s0302t0:339_10": "catasso upamā yojetabbā. Pākatikañāṇavasena cāyamatthayojanā katā diṭṭhasaccānaṁ",
  "tika-s0302t0:339_11": "tattha paṭivedhasabbhāvato, tathāpi yasmā sāvakānaṁ paccekabuddhānañca tattha sappadesameva",
  "tika-s0302t0:339_12": "ñāṇaṁ, buddhānaṁyeva nippadesaṁ. Tasmā vuttaṁ ‘‘buddhavisayaṁ pañha’’nti.",
  "tika-s0302t0:340_0": "Māti paṭisedhe nipāto. Svāyaṁ ‘‘uttānakuttānako viya khāyatī’’ti vacanaṁ sandhāya",
  "tika-s0302t0:340_1": "vuttoti āha ‘‘mā bhaṇīti attho’’ti. Ussādentoti paññāvasena ukkaṁsantoti attho. Apasādentoti",
  "tika-s0302t0:340_2": "nibbhacchanto, niggaṇhantoti attho. Tenāti mahāpaññabhāvena.",
  "tika-s0302t0:341_0": "Tatthāti therassa satipi uttānabhāve paṭiccasamuppādassa aññesaṁ gambhīrabhāve. Subhojanarasapuṭṭhassāti",
  "tika-s0302t0:341_1": "sundarena bhojanarasena positassa. Katayogassāti nibbuddhapayoge kataparicayassa.",
  "tika-s0302t0:341_2": "Mallapāsāṇanti mallehi mahābaleheva khipitabbapāsāṇaṁ. Kuhiṁ imassa bhāriyaṭṭhānanti",
  "tika-s0302t0:341_3": "kasmiṁ passe imassa pāsāṇassa garutarapadesoti tassa sallahukabhāvaṁ dīpento vadati.",
  "tika-s0302t0:342_0": "Timirapiṅgalenevadīpenti tassa mahāvipphārabhāvato. Tenāha ‘‘tassa kirā’’tiādi. Pakkuthatīti",
  "tika-s0302t0:342_1": "pakkuthantaṁ viya parivattati parito vattati. Lakkhaṇavacanañhetaṁ. Piṭṭhiyaṁ sakalikaaṭṭhikā",
  "tika-s0302t0:342_2": "piṭṭhipattaṁ. Kāyūpapannassāti mahatā kāyena upetassa, mahākāyassāti attho. Piñcha",
  "tika-s0302t0:342_3": "vaṭṭīti piñcha kalāpo. Supaṇṇavātanti nāgaggahaṇādīsu pakkhapapphoṭanavasena uppajjanakavātaṁ.",
  "tika-s0302t0:343_0": "‘‘Pubbūpanissayasampattiyā’’tiādinā uddiṭṭhakāraṇāni vitthārato vivarituṁ ‘‘ito kirā’’tiādi",
  "tika-s0302t0:343_1": "vuttaṁ. Tattha itoti ito bhaddakappato. Satasahassimeti satasahassame. Haṁsavatī",
  "tika-s0302t0:343_2": "nāma nagaraṁ ahosi jātanagaraṁ. Dhurapattānīti bāhirapattāni, yāni dīghatamāni.",
  "tika-s0302t0:344_0": "Kaniṭṭhabhātāti vemātikabhātā kaniṭṭho yathā amhākaṁ bhagavato nandatthero. Buddhānañhi",
  "tika-s0302t0:344_1": "sahodarā bhātaro nāma na honti. Tattha jeṭṭhā tāva nuppajjanti, kaniṭṭhānaṁ pana",
  "tika-s0302t0:344_2": "asambhavo eva. Bhoganti vibhavaṁ. Upasantoti corajanitasaṅkhobhavūpasamena upasanto janapado.",
  "tika-s0302t0:345": "Dvesāṭake nivāsetvāti sāṭakadvayameva attano kāyaparihāriyaṁ katvā, itaraṁ sabbasambhāraṁ attanā mocetvā.",
  "tika-s0302t0:346_0": "Pattaggahaṇatthanti antopakkhittauṇhabhojanattā pattassa aparāparaṁ hatthe parivattentassa",
  "tika-s0302t0:346_1": "sukhena pattaggahaṇatthaṁ. Uttarisāṭakanti attano uttariyaṁ sāṭakaṁ. Etāni pākaṭaṭṭhānānīti",
  "tika-s0302t0:346_2": "etāni yathāvuttāni bhagavato desanāya pākaṭāni buddhe buddhasāvake ca uddissa therassa",
  "tika-s0302t0:346_3": "puññakaraṇaṭṭhānāni, paccekabuddhaṁ pana bodhisattañca uddissa therassa puññakaraṇaṭṭhānāni bahūniyeva.",
  "tika-s0302t0:347": "Paṭisandhiṁ gahetvāti amhākaṁ bodhisattassa paṭisandhiggahaṇadivaseyeva paṭisandhiṁ gahetvā.",
  "tika-s0302t0:348_0": "Uggahanaṁ pāḷiyā uggaṇhanaṁ, savanaṁ atthasavanaṁ, paripucchanaṁ gaṇṭhiṭṭhānesu atthaparipucchanaṁ,",
  "tika-s0302t0:348_1": "dhāraṇaṁ pāḷiyā pāḷiatthassa ca citte ṭhapanaṁ. Sabbañcetaṁ idha paṭiccasamuppādavasena",
  "tika-s0302t0:348_2": "veditabbaṁ, sabbassapi buddhavacanassa vasenātipi vaṭṭati. Sotāpannānañca…pe… upaṭṭhāti",
  "tika-s0302t0:348_3": "tattha sammohavigamena ‘‘yaṁ kiñci samudayadhammaṁ, sabbaṁ taṁ nirodhadhamma’’nti",
  "tika-s0302t0:348_4": "attapaccakkhavasena upaṭṭhānato . Nāmarūpaparicchedoti saha paccayena nāmarūpassa",
  "tika-s0302t0:348_5": "paricchijja avabodho. Catūhīti dhammagambhīrādīhi catūhi gambhīratāhi sabbāpi gambhīratā.",
  "tika-s0302t0:349_0": "Sāvakehi desitā desanāpi pana satthu eva desanāti āha ‘‘mayā dinnanaye ṭhatvā’’ti.",
  "tika-s0302t0:349_1": "‘‘Sekkhena nāma nibbānaṁ sabbākārena paṭividdhaṁ na hotī’’ti na tassa gambhīratāti",
  "tika-s0302t0:349_2": "tassa gambhīrassa upādānassa gambhīratā viya suṭṭhu diṭṭhā nāma hoti. Tasmā āha ‘‘idaṁ",
  "tika-s0302t0:349_3": "nibbānameva gambhīraṁ, paccayākāro pana uttānako jāto’’ti. Nibbānañhi sabbepi asekkhā",
  "tika-s0302t0:349_4": "sabbaso paṭivijjhanti nippadesattā, paccayākāraṁ pana sammāsambuddhāyeva anavasesato",
  "tika-s0302t0:349_5": "paṭivijjhanti, na itare. Tasmā paccayavasena ‘‘idaṁ aparaddha’’nti vuttaṁ theraṁ",
  "tika-s0302t0:349_6": "apasādentena. Tameva hissa anavasesato paṭivedhābhāvaṁ vibhāvetuṁ ‘‘atha kasmā’’tiādi",
  "tika-s0302t0:349_7": "vuttaṁ. Asatipi dhammato bhede saṁyojanatthaanusayatthavasena pana tesaṁ labbhamānabhedaṁ",
  "tika-s0302t0:349_8": "gahetvā ‘‘ime cattāro kilese’’ti vuttaṁ. Añño hi tesaṁ bandhanattho, añño thāmagamanaṭṭhoti.",
  "tika-s0302t0:349_9": "Esa nayo sesesupi. Iti imesaṁ kilesānaṁ appahīnattā tathārūpaṁ upanissayasampadaṁ",
  "tika-s0302t0:349_10": "abhāvayatova anuttānameva dhammaṁ uttānanti na vattabbamevāti adhippāyo. Cattāri",
  "tika-s0302t0:349_11": "aṭṭha soḷasa vā asaṅkhyeyyānīti idaṁ mahābodhisattānaṁ santāne bodhiparipācakadhammānaṁ",
  "tika-s0302t0:349_12": "tikkhamajjhimamudubhāvasiddhakālavisesadassanaṁ, tañca kho mahābhinīhārato paṭṭhāyāti",
  "tika-s0302t0:349_13": "vadanti. Etehīti yathāvuttabuddhasāvakaaggasāvakapaccekabuddhasammāsambuddhānaṁ visesādhigamehi.",
  "tika-s0302t0:349_14": "Paccanīkanti paṭikkūlaṁ viruddhaṁ. Sabbathā paccayākārapaṭivedho nāma sammāsambodhiyādhigamo",
  "tika-s0302t0:349_15": "evāti vuttaṁ ‘‘paccayākāraṁ paṭivijjhituṁ vāyamantassevā’’ti. Navahi ākārehīti uppādādīhi",
  "tika-s0302t0:349_16": "navahi paccayākārehi. Vuttañhetaṁ paṭisambhidāyaṁ (paṭi. ma. 1.45) –",
  "tika-s0302t0:350_0": "‘‘Avijjāsaṅkhārānaṁ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti",
  "tika-s0302t0:350_1": "ca saṁyogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti",
  "tika-s0302t0:350_2": "ca, imehi navahākārehi avijjā paccayo, saṅkhārā paccayasamuppannā’’tiādi.",
  "tika-s0302t0:351_0": "Tattha navahākārehīti navahi paccayabhāvūpagamanehi ākārehi. Uppajjati etasmā phalanti",
  "tika-s0302t0:351_1": "uppādo, phaluppattiyā kāraṇabhāvo. Sati ca avijjāya saṅkhārā uppajjanti, nāsati,",
  "tika-s0302t0:351_2": "tasmā avijjā saṅkhārānaṁ uppādo hoti. Tathā avijjāya sati saṅkhārā pavattanti ca",
  "tika-s0302t0:351_3": "nimiyanti ca. Yathā ca bhavādīsu khipanti, evaṁ tesaṁ avijjā paccayo hoti, tathā",
  "tika-s0302t0:351_4": "āyūhanti phaluppattiyā ghaṭenti saṁyujjanti attano phalena. Yasmiṁ santāne sayaṁ",
  "tika-s0302t0:351_5": "uppannā, taṁ palibundhanti paccayantarasamavāye udayanti uppajjanti, hinoti ca saṅkhārānaṁ",
  "tika-s0302t0:351_6": "kāraṇabhāvaṁ upagacchati. Paṭicca avijjaṁ saṅkhārā ayanti pavattantīti evaṁ avijjāya",
  "tika-s0302t0:351_7": "saṅkhārānaṁ kāraṇabhāvūpagamanavisesā uppādādayo veditabbāti. Uppādaṭṭhitīti ca tiṭṭhati",
  "tika-s0302t0:351_8": "etenāti ṭhiti, kāraṇaṁ. Uppādo eva ṭhiti uppādaṭhiti. Esa nayo sesesupi. Idañca paccayākāradassanaṁ",
  "tika-s0302t0:351_9": "yathā purimehi mahābodhimūle pavattitaṁ, tathā amhākaṁ bhagavatāpi pavattitanti acchariyavegābhihatā",
  "tika-s0302t0:351_10": "dasasahassilokadhātu saṅkampi sampakampīti dassento ‘‘diṭṭhamatte’’tiādimāha.",
  "tika-s0302t0:352_0": "Etassa dhammassāti etassa paṭiccasamuppādasaññitassa dhammassa. So pana yasmā atthato",
  "tika-s0302t0:352_1": "hetuppabhavānaṁ hetu. Tenāha ‘‘etassa paccayadhammassā’’ti . Jātiādīnaṁ jarāmaraṇapaccayatāyāti",
  "tika-s0302t0:352_2": "attho. Nāmarūpaparicchedo tassa ca paccayapariggaho na paṭhamābhinivesamattena hoti,",
  "tika-s0302t0:352_3": "atha kho tattha aparāparaṁ ñāṇuppattisaññitena anu anu bujjhanena. Tadubhayabhāvaṁ",
  "tika-s0302t0:352_4": "pana dassento ‘‘ñātapariññāvasena ananubujjhanā’’ti āha. Niccasaññādīnaṁ pajahanavasena",
  "tika-s0302t0:352_5": "pavattamānā vipassanādhamme paṭivijjhati eva nāma hoti paṭipakkhavikkhambhanena tikkhavisadabhāvāpattito,",
  "tika-s0302t0:352_6": "tadadhiṭṭhānabhūtā ca tīraṇapariññā ariyamaggo ca pariññāpahānābhisamayavasena pavattiyā",
  "tika-s0302t0:352_7": "tīraṇappahānapariññāsaṅgaho cāti tadubhayapaṭivedhābhāvaṁ dassento ‘‘tīraṇappahānapariññāvasena",
  "tika-s0302t0:352_8": "appaṭivijjhanā’’ti āha. Tantaṁ vuccati paṭavīnanatthaṁ tantavāyeti tantaṁ āvañchitvā",
  "tika-s0302t0:352_9": "pasāritasuttavaṭṭitaṁ nīyatīti katvā, taṁ pana tantākulatāya nidassanabhāvena ākulameva",
  "tika-s0302t0:352_10": "gahitanti āha ‘‘tantaṁ viya ākulajātā’’ti. Saṅkhepato vuttamatthaṁ vitthārato dassento",
  "tika-s0302t0:352_11": "‘‘yathā nāmā’’tiādi vuttaṁ. Samānetunti pubbenāparaṁ samaṁ katvā ānetuṁ, avisamaṁ",
  "tika-s0302t0:352_12": "ujuṁ kātunti attho. Tantameva vā ākulaṁ tantākulaṁ, tantākulaṁ viya jātā bhūtā tantākulakajātā.",
  "tika-s0302t0:352_13": "Majjhimaṁ paṭipadaṁ anupagantvā antadvayapakkhandena paccayākāre khalitvā ākulabyākulā",
  "tika-s0302t0:352_14": "honti, teneva antadvayapakkhandena taṁtaṁdiṭṭhiggāhavasena paribbhamantā ujukaṁ dhammaṭṭhititantaṁ",
  "tika-s0302t0:352_15": "paṭivijjhituṁ na jānanti. Tenāha ‘‘na sakkonti paccayākāraṁ ujuṁ kātu’’nti. Dve bodhisatteti",
  "tika-s0302t0:352_16": "paccekabodhisattamahābodhisatte. Attano dhammatāyāti attano sabhāvena, paropadesena",
  "tika-s0302t0:352_17": "vināti attho. Tattha tattha guḷakajātanti tasmiṁ tasmiṁ ṭhāne jātaguḷakaṁ piṇḍisuttaṁ.",
  "tika-s0302t0:352_18": "Tato eva gaṇṭhibaddhanti vuttaṁ. Paccayesu pakkhalitvāti aniccadukkhānattādisabhāvesu",
  "tika-s0302t0:352_19": "paccayadhammesu niccādibhāvavasena pakkhalitvā. Paccaye ujuṁ kātuṁ asakkontoti tasseva",
  "tika-s0302t0:352_20": "niccādigāhassa avissajjanato paccayadhammanimittaṁ attano dassanaṁ ujuṁ kātuṁ asakkonto",
  "tika-s0302t0:352_21": "idaṁsaccābhinivesakāyaganthavasena gaṇṭhikajātā hontīti āha ‘‘dvāsaṭṭhi…pe… gaṇṭhibaddhā’’ti.",
  "tika-s0302t0:353_0": "Ye hi keci samaṇā vā brāhmaṇā vā sassatadiṭṭhiādi diṭṭhiyo nissitā allīnā, vinanato",
  "tika-s0302t0:353_1": "kulāti itthiliṅgavasena laddhanāmassa tantavāyassa gaṇṭhikaṁ nāma ākulabhāvena aggato",
  "tika-s0302t0:353_2": "vā mūlato vā duviññeyyāvayavaṁ khalitabandhasuttanti āha ‘‘kulāgaṇṭhikaṁ vuccati",
  "tika-s0302t0:353_3": "pesakārakañjiyasutta’’nti. Sakuṇikāti vaṭṭacāṭakasakuṇikā. Sā hi rukkhasākhāsu olambanakulāvakā",
  "tika-s0302t0:353_4": "hoti. Tañhi sā kulāvakaṁ tato tato tiṇahīrādike ānetvā tathā tathā vinandhati, yathā",
  "tika-s0302t0:353_5": "tesaṁ pesakārakañjiyasuttaṁ viya aggena vā aggaṁ, mūlena vā mūlaṁ samānetuṁ vivecetuṁ",
  "tika-s0302t0:353_6": "vā na sakkā. Tenāha ‘‘yathā’’tiādi. Tadubhayampīti kulāgaṇṭhikanti vuttaṁ kañjiyasuttaṁ",
  "tika-s0302t0:353_7": "kulāvakañca. Purimanayenevāti ‘‘evameva sattā’’tiādinā pubbe vuttanayeneva.",
  "tika-s0302t0:354_0": "Kāmaṁ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṁ",
  "tika-s0302t0:354_1": "vinandhitvā ākulāni hutvā tiṭṭhanti, tāni pana tathā dubbiveciyāni yathā rajjubhūtānīti",
  "tika-s0302t0:354_2": "dassetuṁ ‘‘yathā hī’’tiādi vuttaṁ. Sesamettha heṭṭhā vuttanayameva.",
  "tika-s0302t0:355_0": "Apāyoti ayena sukhena, sukhahetunā vā virahito. Dukkhassa gatibhāvatoti apāyikassa",
  "tika-s0302t0:355_1": "dukkhassa pavattiṭṭhānabhāvato. Sukhasamussayatoti ‘‘abbhudayato vinipatitattā’’ti",
  "tika-s0302t0:355_2": "virūpaṁ nipatitattā yathā tenattabhāvena sukhasamussayo na hoti, evaṁ nipatitattā.",
  "tika-s0302t0:355_3": "Itaroti saṁsāro nanu ‘‘apāya’’ntiādinā vuttopi saṁsāro evāti? Saccametaṁ, nirayādīnaṁ",
  "tika-s0302t0:355_4": "pana adhimattadukkhabhāvadassanatthaṁ apāyādiggahaṇaṁ gobalibaddañāyena ayamattho",
  "tika-s0302t0:355_5": "veditabbo. Khandhānañca paṭipāṭīti pañcannaṁ khandhānaṁ hetuphalabhāvena aparāparuppatti.",
  "tika-s0302t0:355_6": "Abbhocchinnaṁ vattamānāti avicchedena pavattamānā.",
  "tika-s0302t0:356_0": "Taṁ sabbampīti taṁ ‘‘apāya’’ntiādinā vuttaṁ sabbaṁ apāyadukkhañceva vaṭṭadukkhañca.",
  "tika-s0302t0:356_1": "Mahāsamudde vātakkhittā nāvā viyāti idaṁ paribbhamanaṭṭhānassa mahantabhāvadassanatthañceva",
  "tika-s0302t0:356_2": "paribbhamanassa anavattitadassanatthañca veditabbaṁ. Sesaṁ vuttanayameva.",
  "tika-s0302t0:357": "Nidānasuttavaṇṇanā niṭṭhitā.",
  "tika-s0302t0:358": "Dukkhavaggavaṇṇanā niṭṭhitā.",
  "tika-s0302t0:359": "7. Mahāvaggo",
  "tika-s0302t0:360": "1. Assutavāsuttavaṇṇanā",
  "tika-s0302t0:361_0": "61.‘‘Assutavā’’ti sotadvārānusārena upadhāritaṁ, upadhāraṇaṁ vā sutaṁ assa atthīti",
  "tika-s0302t0:361_1": "sutavā, tappaṭikkhepena na sutavāti assutavā. Vā-saddo cāyaṁ pasaṁsāyaṁ, atisayassa",
  "tika-s0302t0:361_2": "vā bodhanako, tasmā yassa pasaṁsitaṁ, atisayena vā sutaṁ atthi, so ‘‘sutavā’’ti saṁkilesaviddhaṁsanasamattho",
  "tika-s0302t0:361_3": "pariyattidhammaparicayo ‘‘taṁ sutvā tathattāya paṭipatti ca sutavā’’ti iminā padena",
  "tika-s0302t0:361_4": "pakāsito. Atha vā sotabbayuttaṁ sutvā kattabbanipphattiṁ suṇīti sutavā. Tappaṭikkhepena",
  "tika-s0302t0:361_5": "na sutavāti assutavā. Tenāhu porāṇā ‘‘āgamādhigamābhāvā, ñeyyo assutavā itī’’ti.",
  "tika-s0302t0:361_6": "Tathā cāha ‘‘khandhadhātu…pe… vinicchayarahito’’ti. Tattha vācuggatakaraṇaṁ uggaho,",
  "tika-s0302t0:361_7": "tattha paripucchanaṁ paripucchā, kusalehi saha codanāpariharaṇavasena vinicchayassa",
  "tika-s0302t0:361_8": "kāraṇaṁ vinicchayo. Puthūnanti bahūnaṁ. Kilesādīnaṁ kilesābhisaṅkhārānaṁ vitthāretabbaṁ",
  "tika-s0302t0:361_9": "paṭisambhidāmagganiddesesu (mahāni. 51, 94) āgatanayena. Andhaputhujjano gahito ‘‘nālaṁ",
  "tika-s0302t0:361_10": "nibbinditu’’ntiādivacanato. Āsannapaccakkhavācī idaṁ-saddoti āha ‘‘imasminti paccuppannapaccakkhakāyaṁ",
  "tika-s0302t0:361_11": "dassetī’’ti. Catūsu mahābhūtesu niyuttoti cātumahābhūtiko. Yathā pana mahāmattikāya",
  "tika-s0302t0:361_12": "nibbattaṁ mattikāmayaṁ, evamayaṁ catūhi mahābhūtehi nibbatto ‘‘catumahābhūtamayo’’ti",
  "tika-s0302t0:361_13": "vuttaṁ. Nibbindeyyāti nibbindanampi āpajjeyya. Nibbindanā nāma ukkaṇṭhanā anabhiratibhāvatoti",
  "tika-s0302t0:361_14": "vuttaṁ ‘‘ukkaṇṭheyyā’’ti. Virajjeyyāti vītarāgo bhaveyya. Tenāha ‘‘na rajjeyyā’’ti.",
  "tika-s0302t0:361_15": "Vimucceyyāti idha pana accantāya vimuccanaṁ adhippetanti āha ‘‘muccitukāmo bhaveyyā’’ti.",
  "tika-s0302t0:361_16": "Catūhi ca rūpajanakapaccayehi āgato cayoti, ācayo, vuddhi. Cayato apakkamoti apacayo,",
  "tika-s0302t0:361_17": "parihāni. Ādānanti gahaṇaṁ, paṭisandhiyā nibbatti. Bhedoti khandhānaṁ bhedo. So hi",
  "tika-s0302t0:361_18": "kaḷevarassa nikkhepoti vuttoti āha ‘‘nikkhepananti bhedo’’ti.",
  "tika-s0302t0:362_0": "Paññāyantīti pakārato ñāyanti. Rūpaṁ pariggahetuṁ pariggaṇhanavasenapi rūpaṁ ālambituṁ.",
  "tika-s0302t0:362_1": "Ayuttarūpaṁ katvā taṇhādīhi pariggahetuṁ arūpaṁ pariggaṇhituṁ yuttarūpaṁ karoti tesaṁ",
  "tika-s0302t0:362_2": "bhikkhūnaṁ sappāyabhāvato. Tenāha ‘‘kasmā’’tiādi. Nikkaḍḍhantoti tato gāhato nīharanto.",
  "tika-s0302t0:363_0": "Manāyatanassevanāmaṁ, na samādhipaññattīnaṁ ‘‘cittaṁ paññañca bhāvayaṁ (saṁ. ni.",
  "tika-s0302t0:363_1": "1.23, 192; peṭako. 22; mi. pa. 1.9.9), citto gahapatī’’tiādīsu (dha. pa. aṭṭha. 74)",
  "tika-s0302t0:363_2": "viya. Cittīkātabbabhūtaṁ vatthu etassāti cittavatthu, tassa bhāvo cittavatthutā,",
  "tika-s0302t0:363_3": "tena kāraṇena cittabhāvamāha. Cittagocaratāyāti cittavicittavisayatāya. Sampayuttadhammacittatāyāti",
  "tika-s0302t0:363_4": "rāgādisaddhādisampayuttadhammavasena cittasabhāvattā. Tena cittatāya cittattamāha.",
  "tika-s0302t0:363_5": "Vijānanaṭṭhenāti bujjhanaṭṭhena. Ajjhositanti ajjhosābhūtāya taṇhāya gahitaṁ. Tenāha",
  "tika-s0302t0:363_6": "‘‘taṇhāyā’’tiādi. Parāmasitvāti dhammasabhāvaṁ aniccatādiṁ atikkamitvā parato niccādito",
  "tika-s0302t0:363_7": "āmasitvā. Aṭṭhasatanti aṭṭhādhikaṁ sataṁ. Nava mānāti seyyassa ‘‘seyyohamasmī’’tiādinā",
  "tika-s0302t0:363_8": "āgatā navavidhamānā. Brahmajāle āgatā sassatavādādayo dvāsaṭṭhidiṭṭhiyo. Evanti vuttākārena.",
  "tika-s0302t0:363_9": "Yasmā taṇhāmānadiṭṭhiggāhavasena puthujjanena daḷhaggāhaṁ gahitaṁ, tasmā so tattha",
  "tika-s0302t0:363_10": "nibbindituṁ nibbidāñāṇaṁ uppādetuṁ na samattho.",
  "tika-s0302t0:364_0": "Bhikkhaveti ettha iti-saddo ādiattho, tena ‘‘vara’’nti evamādikaṁ saṅgaṇhāti. Idaṁ",
  "tika-s0302t0:364_1": "anusandhivacanaṁ ‘‘kasmā āhā’’ti kathetukāmatāya kāraṇaṁ pucchati. Tenāha ‘‘paṭhamaṁ",
  "tika-s0302t0:364_2": "hī’’tiādi. Assutavatā puthujjanena. Tenāti bhagavatā. Ayuttarūpaṁ kataṁ ‘‘nibbindeyyā’’tiādinā",
  "tika-s0302t0:364_3": "ādīnavassa vibhāvitattā. Arūpe pana tathā ādīnavassa avibhāvitattā vuttaṁ ‘‘arūpaṁ",
  "tika-s0302t0:364_4": "pariggahetuṁ yuttarūpa’’nti, yuttarūpaṁ viya katanti adhippāyo. Gāhoti taṇhāmānadiṭṭhiggāho.",
  "tika-s0302t0:364_5": "‘‘Nikkhamitvā arūpaṁ gato’’ti idaṁ bhagavatā ādīnavaṁ dassetvā rūpe gāho paṭikkhitto,",
  "tika-s0302t0:364_6": "na arūpe, tasmā ‘‘kātabbo nu kho so tatthā’’ti micchāgaṇhantānaṁ so tato rūpato nikkhamitvā",
  "tika-s0302t0:364_7": "arūpaṁ gato viya hotīti katvā vuttaṁ. Tiṭṭhamānanti tiṭṭhantaṁ. ‘‘Āpajjitvā viya",
  "tika-s0302t0:364_8": "hotī’’ti sabhāvena pavattamānaṁ ‘‘paṭhamavaye’’tiādinā rūpassa bhedaṁ vayādīhi vibhajitvā dasseti.",
  "tika-s0302t0:365_0": "Pādassa uddharaṇeti yathā ṭhapitassa pādassa ukkhipane. Atiharaṇanti yathāuddhataṁ",
  "tika-s0302t0:365_1": "yathāṭṭhitaṭṭhānaṁ atikkamitvā haraṇaṁ. Vītiharaṇanti uddhato pādo yathāṭṭhitaṁ pādaṁ",
  "tika-s0302t0:365_2": "yathā na ghaṭṭeti, evaṁ thokaṁ passato pariṇāmetvā haraṇaṁ. Vossajjananti tathā parapādaṁ",
  "tika-s0302t0:365_3": "vītisāretvā bhūmiyaṁ nikkhipanatthaṁ avossajjanaṁ. Sannikkhepananti vossajjetvā bhūmiyaṁ",
  "tika-s0302t0:365_4": "samaṁ nikkhipanaṁ ṭhapanaṁ. Sannirujjhananti nikkhittassa sabbaso nirujjhanaṁ uppīḷanaṁ.",
  "tika-s0302t0:365_5": "Tattha tatthevāti tasmiṁ tasmiṁ paṭhamavayādike eva. Avadhāraṇena tesaṁ koṭṭhāsantarasaṅkamanābhāvamāha.",
  "tika-s0302t0:365_6": "Odhīti bhāvo, pabbanti sandhi. Paṭhamavayādayo eva hettha odhi pabbanti ca adhippetā.",
  "tika-s0302t0:365_7": "Paṭapaṭāyantāti ‘‘paṭapaṭā’’iti karontā viya, tena nesaṁ pavattikkhaṇassa ittarataṁ",
  "tika-s0302t0:365_8": "dasseti. Etanti etaṁ rūpadhammānaṁ yathāvuttaṁ tattha tattheva bhijjanaṁ evaṁ vuttappakārameva.",
  "tika-s0302t0:365_9": "Vaṭṭippadesanti vaṭṭiyā pulakaṁ barahaṁ. Tañhi vaṭṭiyā pulakaṁ anatikkamitvāva sā",
  "tika-s0302t0:365_10": "dīpajālā bhijjati. Paveṇisambandhavasenāti santativasena.",
  "tika-s0302t0:366_0": "Rattinti rattiyaṁ. Bhummatthe hetaṁ upayogavacanaṁ. Evaṁ pana attho na gahetabbo",
  "tika-s0302t0:366_1": "anuppannassa nirodhābhāvato. Purimapaveṇitoti rūpe vuttapaveṇito. Anekāni cittakoṭisatasahassāni",
  "tika-s0302t0:366_2": "uppajjantīti vuttamatthaṁ theravādena dīpetuṁ ‘‘vuttampi ceta’’ntiādi vuttaṁ. Aḍḍhacūḷanti",
  "tika-s0302t0:366_3": "thokena ūnaṁ upaḍḍhaṁ, tassa pana upaḍḍhaṁ adhikārato vāhasatassāti viññāyati. ‘‘Aḍḍhacuddasa’’nti",
  "tika-s0302t0:366_4": "keci, ‘‘aḍḍhacatuttha’’nti apare. ‘‘Sādhikaṁ diyaḍḍhasataṁ vāhā’’ti daḷhaṁ katvā",
  "tika-s0302t0:366_5": "vadantīti vīmaṁsitabbaṁ. Catunāḷiko tumbo. Mahāraññatāya pavaddhaṁ vanaṁ pavananti",
  "tika-s0302t0:366_6": "āha ‘‘pavaneti mahāvane’’ti. Tanti paṭhamaṁ gahitasākhaṁ. Ayamatthoti ayaṁ bhūmiṁ",
  "tika-s0302t0:366_7": "anotaritvā ṭhitasākhāya eva gahaṇasaṅkhāto attho. Etadatthameva hi bhagavā ‘‘araññe’’ti",
  "tika-s0302t0:366_8": "vatvāpi ‘‘pavane’’ti āha.",
  "tika-s0302t0:367_0": "Araññamahāvanaṁ viyāti araññaṭṭhāne brahāraññe viya. Ārammaṇolambananti ārammaṇassa",
  "tika-s0302t0:367_1": "avalambanaṁ. Na vattabbaṁ ārammaṇapaccayena vinā anuppajjanato. Ekajātiyanti rūpādinīlādiekasabhāvaṁ.",
  "tika-s0302t0:367_2": "‘‘Dissati, bhikkhave, imassa cātumahābhūtikassa kāyassa ācayopi apacayopī’’ti vadantena",
  "tika-s0302t0:367_3": "rūpato nīharitvā arūpe gāho patiṭṭhāpito nāma, ‘‘varaṁ, bhikkhave, assutavā puthujjano’’tiādiṁ",
  "tika-s0302t0:367_4": "vadantena arūpato nīharitvā rūpe gāho patiṭṭhāpito nāma.",
  "tika-s0302t0:368_0": "Nanti gāhaṁ. Ubhayatoti rūpato ca arūpato ca. Harissāmīti nīharissāmi. Parivattetvāti",
  "tika-s0302t0:368_1": "mantaṁ jappitvā. Kaṇṇe dhumetvāti kaṇṇe dhametvā. Assāti visassa. Nimmathetvāti nimmadditvā,",
  "tika-s0302t0:368_2": "nīharitvāti adhippāyo.",
  "tika-s0302t0:369": "Maggoti lokuttaramaggo. ‘‘Nibbinda’’nti iminā balavavipassanā kathitā.",
  "tika-s0302t0:370": "Assutavāsuttavaṇṇanā niṭṭhitā.",
  "tika-s0302t0:371": "2. Dutiyaassutavāsuttavaṇṇanā",
  "tika-s0302t0:372_0": "62. Paccayabhāvena sukhavedanāya hitanti sukhavedaniyaṁ. Tenāha ‘‘sukhavedanāya paccaya’’nti.",
  "tika-s0302t0:372_1": "Paccayabhāvo ca upanissayakoṭiyā, na sahajātakoṭiyā. Tenāha ‘‘nanu cā’’tiādi. Javanavedanāyāti",
  "tika-s0302t0:372_2": "javanacittasahagatāya vedanāya. Taṁ sandhāyāti taṁ upanissayapaccayataṁ sandhāya.",
  "tika-s0302t0:372_3": "Etanti etaṁ ‘‘sukhavedanāya paccaya’’nti vacanaṁ vuttaṁ. Eseva nayoti iminā ‘‘nanu",
  "tika-s0302t0:372_4": "ca sotasamphasso sukhavedanāya paccayo na hotī’’ti evamādiṁ atidisati. So samphasso",
  "tika-s0302t0:372_5": "jāti uppattiṭṭhānaṁ etassāti tajjātikaṁ, vedayitaṁ. Taṁ pana yasmā tassa phassassa",
  "tika-s0302t0:372_6": "anucchavikameva hoti, tasmā tassāruppaṁ tassa phassassa anurūpanti ca attho vutto.",
  "tika-s0302t0:372_7": "Vuttanayenāti ‘‘sukhavedanāya paccayo’’tiādinā vuttavidhianusārena. Adharāraṇiyaṁ",
  "tika-s0302t0:372_8": "uttarāraṇiyā mantanavasena ghaṭṭanaṁ iva saṅghaṭṭanaṁ phassena yugaggāho, tassa pana",
  "tika-s0302t0:372_9": "ghaṭṭanassa nirantarappavattiyā piṇḍitabhāvo idha samodhānaṁ, na kesañci dvinnaṁ",
  "tika-s0302t0:372_10": "tiṇṇaṁ vā sahāvaṭṭhānanti vuttaṁ ‘‘saṅghaṭṭanasampiṇḍanenāti attho’’ti. Aggicuṇṇoti",
  "tika-s0302t0:372_11": "vipphuliṅgaṁ. Vatthūti cakkhādivatthu visayasaṅghaṭṭanato. Labbhamānova dhammo saṅghaṭṭanaṁ",
  "tika-s0302t0:372_12": "viya gayhatīti vuttaṁ ‘‘saṅghaṭṭanaṁ viya phasso’’ti. Usmādhātu viya vedanā dukkhasabhāvattā.",
  "tika-s0302t0:373": "Dutiyaassutavāsuttavaṇṇanā niṭṭhitā.",
  "tika-s0302t0:374": "3. Puttamaṁsūpamasuttavaṇṇanā",
  "tika-s0302t0:375_0": "63.Vuttanayamevāti heṭṭhā āhāravaggassa paṭhamasutte vuttanayameva. Lābhasakkārenāti",
  "tika-s0302t0:375_1": "lābhasakkārasaṅkhātāya aṭṭhuppattiyāti keci. Lābhasakkāre vā aṭṭhuppattiyāti apare.",
  "tika-s0302t0:375_2": "Yo hi lābhasakkāranimittaṁ paccayesu gedhena bhikkhūnaṁ apaccavekkhitaparibhogo jāto,",
  "tika-s0302t0:375_3": "taṁ aṭṭhuppattiṁ katvā bhagavā imaṁ desanaṁ nikkhipi. Yamakamahāmeghoti heṭṭhā olambanaupariuggamanavasena",
  "tika-s0302t0:375_4": "satapaṭalasahassapaṭalo yugaḷamahāmegho.",
  "tika-s0302t0:376_0": "Tiṭṭhanti ceva bhagavati katthaci nibaddhavāsaṁ vasante, cārikampi gacchante anubandhanti",
  "tika-s0302t0:376_1": "ca. Bhikkhūnampi yebhuyyena kappasatasahassaṁ tato bhiyyopi pūritadānapāramisañcayattā",
  "tika-s0302t0:376_2": "tadā mahālābhasakkāro uppajjatīti vuttaṁ ‘‘evaṁ bhikkhusaṅghassapī’’ti. Sakkatoti",
  "tika-s0302t0:376_3": "sakkārappatto. Garukatoti garukārappatto. Mānitoti bahumato manasā piyāyito ca. Pūjitoti",
  "tika-s0302t0:376_4": "mālādipūjāya ceva catupaccayābhipūjāya ca pūjito. Apacitoti apacāyanappatto. Yassa",
  "tika-s0302t0:376_5": "hi cattāro paccaye sakkatvā suabhisaṅkhate paṇītapaṇīte upanenti, so sakkato. Yasmiṁ",
  "tika-s0302t0:376_6": "garubhāvaṁ paccupaṭṭhapetvā denti, so garukato. Yaṁ manasā piyāyanti bahumaññanti,",
  "tika-s0302t0:376_7": "so bahumato. Yassa sabbametaṁ pūjāvasena karonti, so pūjito. Yassa abhivādanapaccuṭṭhānañjalikammādivasena",
  "tika-s0302t0:376_8": "paramanipaccakāraṁ karonti, so apacito. Bhagavati bhikkhusaṅghe ca loko evaṁ paṭipanno.",
  "tika-s0302t0:376_9": "Tena vuttaṁ ‘‘tena kho pana samayena…pe… parikkhārāna’’nti (udā. 14; saṁ. ni. 2.70).",
  "tika-s0302t0:376_10": "Lābhaggayasaggappattanti lābhassa ca yasassa ca aggaṁ ukkaṁsaṁ pattaṁ.",
  "tika-s0302t0:377": "Paṭhamāhāravaṇṇanā",
  "tika-s0302t0:378_0": "Assāti bhagavato. Dhammasabhāvacintāvasena pavattaṁ sahottappañāṇaṁ dhammasaṁvego.",
  "tika-s0302t0:378_1": "Dhuvapaṭisevanaṭṭhānañhetaṁ sattānaṁ, yadidaṁ āhāraparibhogo, tasmā na tattha apaccavekkhaṇamattena",
  "tika-s0302t0:378_2": "pārājikaṁ paññapetuṁ sakkāti adhippāyo. Āhārāti ‘‘paccayā’’tiādinā pubbe āhāresu",
  "tika-s0302t0:378_3": "vuttavidhiṁ sandhāya āha ‘‘āhārā’’tiādi. Idāni tattha kattabbaṁ atthavaṇṇanaṁ sandhāya",
  "tika-s0302t0:378_4": "‘‘heṭṭhā vuttatthamevā’’ti vuttaṁ.",
  "tika-s0302t0:379_0": "Ādīnavanti dosaṁ. Jāyāti bhariyā. Patīti bhattā. Apekkhāsaddā cete pitāputtasaddā",
  "tika-s0302t0:379_1": "viya, pāḷiyaṁ pana ā-kārassa rassattaṁ sānunāsikañca katvā vuttaṁ ‘‘jāyampatikā’’ti.",
  "tika-s0302t0:379_2": "Sammā phalaṁ vahatīti sambalaṁ, sukhāvahanti attho. Tathā hi taṁ ‘‘pathe hitanti",
  "tika-s0302t0:379_3": "pātheyya’’nti vuccati. Maggassa kantārapariyāpannattā vuttaṁ ‘‘kantārabhūtaṁ magga’’nti.",
  "tika-s0302t0:379_4": "Dullabhatāya taṁ udakaṁ tattha tāretīti kantāraṁ, nirudakaṁ mahāvanaṁ. Ruḷhīvasena",
  "tika-s0302t0:379_5": "itarampi mahāvanaṁ tathā vuccatīti āha ‘‘corakantāra’’ntiādi. Pararājūnaṁ veriādīnañca",
  "tika-s0302t0:379_6": "vasena sappaṭibhayampi araññaṁ ettheva saṅgahaṁ gacchatīti vuttaṁ ‘‘pañcavidha’’nti.",
  "tika-s0302t0:380_0": "Ghanaghanaṭṭhānatoti maṁsassa bahalabahalaṁ thūlathūlaṁ hutvā ṭhitaṭṭhānato. ‘‘Tādisañhi",
  "tika-s0302t0:380_1": "maṁsaṁ gahetvā sukkhāpitaṁ vallūraṁ. Sūle āvunitvā pakkamaṁsaṁ sūlamaṁsaṁ. Viraḷacchāyāyaṁ",
  "tika-s0302t0:380_2": "nisīdiṁsu gantuṁ asamattho hutvā. Govatakukkuravatadevatāyācanādīhīti govatakukkuravatādivatacaraṇehi",
  "tika-s0302t0:380_3": "ceva devatāyācanādīhi paṇidhikammehi ca mahantaṁ dukkhaṁ anubhūtaṁ.",
  "tika-s0302t0:381_0": "Yasmā pana sāsane sammāpaṭipajjantassa bhikkhuno āhāraparibhogassa opammabhāvena",
  "tika-s0302t0:381_1": "tesaṁ jāyampatikānaṁ puttamaṁsaparibhogo idha bhagavatā ānīto, tasmāssa nānākārehi",
  "tika-s0302t0:381_2": "opammattaṁ vibhāvetuṁ ‘‘tesaṁ so puttamaṁsāhāro’’tiādi āraddhaṁ. Tattha sajātimaṁsatāyāti",
  "tika-s0302t0:381_3": "samānajātikamaṁsabhāvena, manussamaṁsabhāvenāti attho. Masussamaṁsañhi kulappasutamanussānaṁ",
  "tika-s0302t0:381_4": "amanuññaṁ hoti aparicitabhāvato gārayhabhāvato ca, tato eva ñātiādimaṁsatāyātiādi",
  "tika-s0302t0:381_5": "vuttaṁ. Taruṇamaṁsatāyātiādi pana sabhāvato anabhisaṅkhārato ca amanuññāti katvā",
  "tika-s0302t0:381_6": "vuttaṁ. Adhūpitatāyāti adhūpitabhāvato. Majjhattabhāveyeva ṭhitā. Tato eva nicchandarāgaparibhoge",
  "tika-s0302t0:381_7": "ṭhitāti vuttaṁ kantārato nittharaṇajjhāsayatāya. Idāni ye ca te anapanītāhāro, na",
  "tika-s0302t0:381_8": "yāvadatthaparibhogo vigatamaccheramalatā sammohābhāvo āyatiṁ tattha patthanābhāvo",
  "tika-s0302t0:381_9": "sannidhikārābhāvo apariccajanamadatthābhāvo ahīḷanā avivādaparibhogo cāti upamāyaṁ",
  "tika-s0302t0:381_10": "labbhamānā pakāravisesā, te tathā nīharitvā upameyye yojetvā dassetuṁ ‘‘naaṭṭhinhārucammanissitaṭṭhānānī’’tiādi",
  "tika-s0302t0:381_11": "vuttaṁ. Taṁ kāraṇanti taṁ tesaṁ jāyampatīnaṁ yāvadeva kantāranittharaṇatthāya puttamaṁsaparibhogasaṅkhātaṁ kāraṇaṁ.",
  "tika-s0302t0:382_0": "Nissandapāṭikulyataṁ paccavekkhantopi kabaḷīkārāhāraṁ parivīmaṁsati. Yathā te jāyampatikātiādipi",
  "tika-s0302t0:382_1": "opammasaṁsandanaṁ. ‘‘Paribhuñjitabbo āhāro’’ti padaṁ ānetvā sambandhitabbaṁ. Esa",
  "tika-s0302t0:382_2": "nayo ito paresupi. Apaṭikkhipitvāti anapanetvā. Vaṭṭakena viya kukkuṭena viya cāti",
  "tika-s0302t0:382_3": "visadisūdāharaṇaṁ. Odhiṁ adassetvāti mahantaggahaṇavasena odhiṁ akatvā. Sīhena viyāti",
  "tika-s0302t0:382_4": "sadisūdāharaṇaṁ. So kira sapadānameva khādati.",
  "tika-s0302t0:383_0": "Agadhitaamucchitādibhāvena paribhuñjitabbato ‘‘amaccharāyitvā’’tiādi vuttaṁ. Abbhantare",
  "tika-s0302t0:383_1": "attā nāma atthīti diṭṭhi attūpaladdhi, taṁsahagatena sammohena attā āhāraṁ paribhuñjatīti.",
  "tika-s0302t0:383_2": "Satisampajaññavasenapīti ‘‘asite pīte khāyite sāyite sampajānakārī hotī’’ti ettha",
  "tika-s0302t0:383_3": "vuttasatisampajaññavasenapi.",
  "tika-s0302t0:384": "‘‘Aho vata mayaṁ…pe… labheyya’’nti patthanaṁ vā, ‘‘hiyyo viya…pe… na laddha’’nti anusocanaṁ vā akatvāti yojanā.",
  "tika-s0302t0:385": "‘‘Sannidhiṁ na akaṁsu, bhūmiyaṁ vā nikhaṇiṁsu, agginā vā jhāpayiṁsū’’ti na-kāraṁ ānetvā yojanā. Evaṁ sabbattha.",
  "tika-s0302t0:386_0": "Piṇḍapātaṁ vā ahīḷentena dāyakaṁ vā ahīḷentena paribhuñjitabboti yojanā. Sa pattapāṇīti",
  "tika-s0302t0:386_1": "so pattahattho. Nāvajāniyāti na avajāniyā. Atimaññatīti atikkamitvā maññati, avajānātīti attho.",
  "tika-s0302t0:387_0": "‘‘Tīhi pariññāhi pariññāte’’ti vatvā tāhi kabaḷīkārāhārassa parijānanavidhiṁ dassento",
  "tika-s0302t0:387_1": "‘‘katha’’ntiādimāha. Tattha savatthukavasenāti sasambhāravasena, sabhāvato pana rūpāharaṇaṁ",
  "tika-s0302t0:387_2": "ojamattaṁ hoti. Idañhi kabaḷīkārāhārassa lakkhaṇaṁ. Kāmaṁ rasārammaṇaṁ jivhāpasāde",
  "tika-s0302t0:387_3": "paṭihaññati, tena pana avinābhāvato sampattavisayagāhitāya ca jivhāpasādassa ‘‘ojaṭṭhamakarūpaṁ",
  "tika-s0302t0:387_4": "kattha paṭihaññatī’’ti vuttaṁ. Tassāti jivhāpasādassa . Ime dhammāti ime yathāvuttabhūtupādāyadhammā.",
  "tika-s0302t0:387_5": "Tanti rūpakhandhaṁ. Pariggaṇhatoti pariggaṇhantassa. Uppannā phassapañcamakā dhammāti",
  "tika-s0302t0:387_6": "sabbepi ye yathāniddhāritā, tehi sahappavattāva sabbepi ime. Sarasalakkhaṇatoti attano",
  "tika-s0302t0:387_7": "kiccato lakkhaṇato ca. Tesaṁ nāmarūpabhāvena vavatthapitānaṁ pañcannaṁ khandhānaṁ",
  "tika-s0302t0:387_8": "paccayo viññāṇaṁ. ‘‘Tassa saṅkhārā tesaṁ avijjā’’ti evaṁ uddhaṁ ārohanavasena paccayaṁ.",
  "tika-s0302t0:387_9": "Adhoorohanavasena pana saḷāyatanādike pariyesanto anulomapaṭilomaṁ paṭiccasamuppādaṁ",
  "tika-s0302t0:387_10": "passati. Saḷāyatanādayopi hi rūpārūpadhammānaṁ yathārahaṁ paccayabhāvena vavatthapetabbāti.",
  "tika-s0302t0:387_11": "Yāthāvato diṭṭhattāti ‘‘idaṁ rūpaṁ, ettakaṁ rūpaṁ, na ito bhiyyo, idaṁ nāmaṁ, ettakaṁ",
  "tika-s0302t0:387_12": "nāmaṁ, na ito bhiyyo’’ti ca yathābhūtaṁ diṭṭhattā. Aniccānupassanā, dukkhānupassanā,",
  "tika-s0302t0:387_13": "anattānupassanā, nibbidānupassanā, virāgānupassanā, nirodhānupassanā, paṭinissaggānupassanāti",
  "tika-s0302t0:387_14": "imāsaṁ sattannaṁ anupassanānaṁ vasena. Soti kabaḷīkārāhāro. Tilakkhaṇa…pe… saṅkhātāyāti",
  "tika-s0302t0:387_15": "aniccatādīnaṁ tiṇṇaṁ lakkhaṇānaṁ paṭivijjhanavasena lakkhaṇavantasammasanavasena",
  "tika-s0302t0:387_16": "ca pavattañāṇasaṅkhātāya. Pariññāto hoti anavasesato nāmarūpassa ñātattā tappariyāpannattā",
  "tika-s0302t0:387_17": "ca āhārassa. Tenāha ‘‘tasmiṁ yevā’’tiādi. Chandarāgāvakaḍḍhanenāti chandarāgassa pajahanena.",
  "tika-s0302t0:388_0": "Pañca kāmaguṇā kāraṇabhūtā etassa atthīti pañcakāmaguṇiko. Tenāha ‘‘pañcakāmaguṇasambhavo’’ti.",
  "tika-s0302t0:388_1": "Ekissā taṇhāya pariññā ekapariññā. Sabbassa pañcakāmaguṇikassa rāgassa pariññā, sabbapariññā.",
  "tika-s0302t0:388_2": "Tadubhayassapi mūlabhūtassa āhārassa pariññā mūlapariññā. Idāni imā tissopi pariññāyo",
  "tika-s0302t0:388_3": "vibhāgena dassetuṁ ‘‘yo bhikkhū’’tiādi āraddhaṁ. Jivhādvāre ekarasataṇhaṁ parijānātīti",
  "tika-s0302t0:388_4": "jivhāya rasaṁ sāyitvā iti paṭisañcikkhati ‘‘yo yamettha raso, so vatthukāmavasena",
  "tika-s0302t0:388_5": "ojaṭṭhamakarūpaṁ hoti jivhāyatanaṁ pasādo. So kiṁ nissito? Catumahābhūtanissito.",
  "tika-s0302t0:388_6": "Taṁsahajāto vaṇṇo gandho raso ojā jīvitindriyanti ime dhammā rūpakkhandho nāma. Yo",
  "tika-s0302t0:388_7": "tasmiṁ rase assādo, ayaṁ rasataṇhā. Taṁsahagatā phassādayo dhammā cattāro arūpakkhandhā’’tiādivasena.",
  "tika-s0302t0:388_8": "Sabbaṁ aṭṭhakathāyaṁ āgatavasena veditabbaṁ. Tenāha ‘‘tena pañcakāmaguṇiko rāgo pariññātova",
  "tika-s0302t0:388_9": "hotī’’ti. Tattha tenāti yo bhikkhu jivhādvāre rasataṇhaṁ parijānāti, tena. Kathaṁ",
  "tika-s0302t0:388_10": "pana ekasmiṁ dvāre taṇhaṁ parijānato pañcasu dvāresu rāgo pariññāto hotīti āha ‘‘kasmā’’tiādi.",
  "tika-s0302t0:388_11": "Tassāyevāti taṇhāya eva taṇhāsāmaññato ekattanayavasena vuttaṁ. Tatthāti pañcasu",
  "tika-s0302t0:388_12": "dvāresu. Uppajjanatoti rūparāgādibhāvena uppajjanato. Lobho eva hi taṇhāyanaṭṭhena",
  "tika-s0302t0:388_13": "‘‘taṇhā’’tipi, rajjanaṭṭhena ‘‘rāgo’’tipi vuccati. Tenāha ‘‘sāyeva hī’’tiādi. Idāni",
  "tika-s0302t0:388_14": "vuttamevatthaṁ ‘‘yathā’’tiādinā upamāya sampiṇḍeti. Pañcamagge hanatoti pañcasu maggesu",
  "tika-s0302t0:388_15": "sañcarittaṁ karontena maggagāmino hananto ‘‘magge hanato’’ti vutto.",
  "tika-s0302t0:389_0": "Sabyañjane piṇḍapātasaññite bhattasamūhe manuññe rūpe rūpasaddādayo labbhanti, tattha",
  "tika-s0302t0:389_1": "pañcakāmaguṇarāgassa sambhavaṁ dassetuṁ ‘‘katha’’ntiādi vuttaṁ. Satisampajaññena",
  "tika-s0302t0:389_2": "pariggahetvāti sabbabhāgiyena kammaṭṭhānaparipālakena pariggahetvā. Nicchandarāgaparibhogenāti",
  "tika-s0302t0:389_3": "maggādhigamasiddhena nicchandarāgaparibhogena paribhutte. Soti kāmaguṇiko rāgo.",
  "tika-s0302t0:390_0": "Tasmiṁ satīti kabaḷīkārāhāre sati. Tassāti pañcakāmaguṇikarāgassa. Uppattitoti uppajjanato.",
  "tika-s0302t0:390_1": "Na hi āhārālābhena jighacchādubbalyaparetassa kāmaparibhogicchā sambhavati. Upanijjhānacittanti",
  "tika-s0302t0:390_2": "rāgavasena aññamaññaṁ olokanacittaṁ.",
  "tika-s0302t0:391_0": "Natthi taṁ saṁyojananti pañcavidhampi uddhambhāgiyasaṁyojanaṁ sandhāya vuttaṁ. Tenāha",
  "tika-s0302t0:391_1": "‘‘tena rāgena…pe… natthī’’ti. Tenāti kāmarāgena. Ettakenāti yathāvuttāya desanāya.",
  "tika-s0302t0:391_2": "Kathetuṁ vaṭṭatīti imaṁ paṭhamāhārakathaṁ kathentena dhammakathikena.",
  "tika-s0302t0:392": "Paṭhamāhāravaṇṇanā niṭṭhitā.",
  "tika-s0302t0:393": "Dutiyāhāravaṇṇanā",
  "tika-s0302t0:394_0": "Dutiyeti dutiye āhāre. Uddālitacammāti uppāṭitacammā, sabbaso apanītacammāti attho.",
  "tika-s0302t0:394_1": "Na sakkoti dubbalabhāvato, tathā hi itthī ‘‘abalā’’ti vuccati. Silākuṭṭādīnanti ādi-saddena",
  "tika-s0302t0:394_2": "iṭṭhakakuṭṭamattikākuṭṭādīnaṁ saṅgaho. Uṇṇanābhīti makkaṭakaṁ. Sarabūti gharagoḷikā",
  "tika-s0302t0:394_3": ". Uccāliṅgapāṇakā nāma lomasā pāṇakā. Ākāsanissitāti ākāsacārino. Luñcitvāti uppāṭetvā.",
  "tika-s0302t0:395": "Tisso pariññāti heṭṭhā vuttā ñātapariññādayo tisso pariññā. Tammūlakattāti phassamūlakattā. Desanā yāva arahattā kathitā sabbaso vedanāsu pariññātāsu kilesānaṁ lesassapi abhāvato.",
  "tika-s0302t0:396": "Dutiyāhāravaṇṇanā niṭṭhitā.",
  "tika-s0302t0:397": "Tatiyāhāravaṇṇanā",
  "tika-s0302t0:398_0": "Aṅgārakāsunti aṅgārarāsiṁ. Phuṇantīti attano upari sayameva ākirantīti attho. Tenāha",
  "tika-s0302t0:398_1": "‘‘narā rudantā paridaḍḍhagattā’’ti. Narāti purisāti attho, na manussā. Bhayañhi maṁ",
  "tika-s0302t0:398_2": "vindatīti bhayassa vasena karonto bhayaṁ labhati nāma. Santaramānovāti suṭṭhu taramāno",
  "tika-s0302t0:398_3": "eva hutvā. Porisaṁ vuccati purisappamāṇaṁ, tasmā atirekaporisā purisappamāṇato adhikā.",
  "tika-s0302t0:398_4": "Tenāha ‘‘pañcaratanappamāṇā’’ti. Assāti kāsuyā. Tadabhāveti tesaṁ jālādhūmānaṁ abhāve.",
  "tika-s0302t0:398_5": "Ārakāvassāti ārakā eva assa.",
  "tika-s0302t0:399_0": "Aṅgārakāsu viya tebhūmakavaṭṭaṁ ekādasannaṁ aggīnaṁ vasena mahāpariḷāhato. Jivi…pe…",
  "tika-s0302t0:399_1": "puthujjano tehi aggīhi dahitabbato. Dve bala…pe… kammaṁ anicchantasseva tassa vaṭṭadukkhe",
  "tika-s0302t0:399_2": "pātanato. Āyūhanūpakaḍḍhanānaṁ kālabhedo na cintetabbo ekantabhāvino phalassa nipphāditattāti",
  "tika-s0302t0:399_3": "āha ‘‘kammaṁ hī’’tiādi.",
  "tika-s0302t0:400_0": "Phasse vuttanayenevāti tattha ‘‘phasso saṅkhārakkhandho’’ti vuttaṁ, idha ‘‘manosañcetanā",
  "tika-s0302t0:400_1": "saṅkhārakkhandho’’ti vattabbaṁ. Sesaṁ vuttanayamevāti. ‘‘Taṇhāpaccayā upādānaṁ, upādānapaccayā",
  "tika-s0302t0:400_2": "bhavo’’ti vacanato manosañcetanāya taṇhā mūlakāraṇanti āha ‘‘taṇhāmūlakattā manosañcetanāyā’’ti.",
  "tika-s0302t0:400_3": "Tenāha ‘‘na hī’’tiādi. Keci pana yasmā manosañcetanāya phalabhūtaṁ vedanaṁ paṭicca",
  "tika-s0302t0:400_4": "taṇhā uppajjati, tasmā evaṁ vuttanti vadanti.",
  "tika-s0302t0:401": "Tatiyāhāravaṇṇanā niṭṭhitā.",
  "tika-s0302t0:402": "Catutthāhāravaṇṇanā",
  "tika-s0302t0:403": "Aniṭṭhapāpanavasena taṁsamaṅgīpuggalaṁ āgacchatīti āgu, pāpaṁ, taṁ carati sīlenāti āgucārī. Tenāha ‘‘pāpacāri’’nti.",
  "tika-s0302t0:404_0": "Rājā viya kammaṁ paramissarabhāvato. Āgucārī puriso viya…pe… puthujjano dukkhavatthubhāvato.",
  "tika-s0302t0:404_1": "Ādinnappahāravaṇāni tīṇi sattisatāni viya puthujjanassa āturamānamahādukkhapatiṭṭhaṁ",
  "tika-s0302t0:404_2": "paṭisandhiviññāṇaṁ. Tenāha satti…pe… dukkhanti.",
  "tika-s0302t0:405": "Tammūlakattāti paṭisandhiviññāṇamūlakattā ito paraṁ pavattanāmarūpassa.",
  "tika-s0302t0:406": "Catutthāhāravaṇṇanā niṭṭhitā.",
  "tika-s0302t0:407": "Puttamaṁsūpamasuttavaṇṇanā niṭṭhitā.",
  "tika-s0302t0:408": "4. Atthirāgasuttavaṇṇanā",
  "tika-s0302t0:409_0": "64. Catutthe soti lobho. Rañjanavasenāti raṅgajātaṁ viya tassa cittassa anurañjanavasena.",
  "tika-s0302t0:409_1": "Nandanavasenāti sappītikatāya ārammaṇassa abhinandanavasena. Taṇhāyanavasenāti visayakattukāmatāya",
  "tika-s0302t0:409_2": "vasena. Eko eva hi lobho pavattiākāravasena tathā vutto. Patiṭṭhitanti laddhasabhāvaṁ.",
  "tika-s0302t0:409_3": "Tatthāti vaṭṭe. Āhāreti keci. Viññāṇanti abhisaṅkhāraviññāṇaṁ. Viruḷhanti phalanibbattiyā",
  "tika-s0302t0:409_4": "viruḷhippattaṁ. Tenāha ‘‘kammaṁ javāpetvā’’tiādi. Tattha javāpetvāti phalaṁ gāhāpetvā.",
  "tika-s0302t0:409_5": "Abhisaṅkhāraviññāṇañhi attanā sahajātānaṁ sahajātādipaccayehi ceva āhārapaccayena",
  "tika-s0302t0:409_6": "ca paccayo hutvā tassa attano phaluppādane sāmatthiyattā viruḷhippattaṁ. Tenāha ‘‘kammaṁ",
  "tika-s0302t0:409_7": "santāne laddhabhāvaṁ viruḷhippattañcassa hotī’’ti. Vaṭṭakathā esāti katvā ‘‘yatthāti",
  "tika-s0302t0:409_8": "tebhūmakavaṭṭe bhumma’’nti vuttaṁ. Sabbatthāti sabbesu. Purimapade etaṁ bhummanti",
  "tika-s0302t0:409_9": "‘‘yattha tatthā’’ti āgataṁ etaṁ bhummavacanaṁ purimasmiṁ purimasmiṁ pade visayabhūte.",
  "tika-s0302t0:409_10": "Tañhi ārabbha etaṁ ‘‘yattha tatthā’’ti bhummavacanaṁ vuttaṁ. Imasmiṁ vipākavaṭṭeti",
  "tika-s0302t0:409_11": "paccuppanne vipākavaṭṭe. Āyatiṁ vaṭṭahetuke saṅkhāre sandhāya vuttaṁ ‘‘yattha atthi",
  "tika-s0302t0:409_12": "āyatiṁ punabbhavābhinibbattī’’ti vacanato . Punabbhavābhinibbattīti ca paṭisandhi",
  "tika-s0302t0:409_13": "adhippetāti vuttaṁ ‘‘yattha atthi āyatiṁ punabbhavābhinibbatti, atthi tattha āyatiṁ",
  "tika-s0302t0:409_14": "jātijarāmaraṇa’’nti. Jātīti cettha mātukucchito nikkhamanaṁ adhippetaṁ. Yasmiṁ ṭhāneti yasmiṁ kāraṇe sati.",
  "tika-s0302t0:410_0": "Kāraṇañcettha saṅkhārā veditabbā. Te hi āyatiṁ punabbhavābhinibbattiyā hetū, taṇhāavijjāyo,",
  "tika-s0302t0:410_1": "kālagatiādayo ca kammassa sambhārā. Keci pana kilesavaṭṭakammagatikālā cāti adhippāyena",
  "tika-s0302t0:410_2": "‘‘kālagatiādayo ca kammassa sambhārā’’ti vadanti. Taṁtaṁbhavapatthanāya tathā tathā",
  "tika-s0302t0:410_3": "gato tividho bhavova tebhūmakavaṭṭaṁ. Tenāha ‘‘yatthāti tebhūmakavaṭṭe’’ti. Tathā",
  "tika-s0302t0:410_4": "cāha ‘‘sasambhārakakammaṁ bhavesu rūpaṁ samuṭṭhāpetī’’ti. Rūpanti attabhāvaṁ.",
  "tika-s0302t0:411_0": "Saṅkhipitvāti tīsu akatvā viññāṇena ekasaṅkhepaṁ katvāti attho. Eko sandhīti eko",
  "tika-s0302t0:411_1": "hetuphalasandhi. Vipākavidhinti saḷāyatanādikaṁ vedanāvasānaṁ vipākavidhiṁ. ‘‘Nāmarūpena",
  "tika-s0302t0:411_2": "saddhi’’nti padaṁ ānetvā sambandho. Nāmarūpenāti vā sahayoge karaṇavacanaṁ. Idha",
  "tika-s0302t0:411_3": "eko sandhīti eko hetuphalasandhi. Āyatibhavassāti āyatiṁ upapattibhavassa. Tena cettha",
  "tika-s0302t0:411_4": "eko sandhi hetuphalasandhi veditabbo.",
  "tika-s0302t0:412_0": "Khīṇāsavassa aggamaggādhigamanatova pavattakammassa maggena sahāyavekallassa katattā",
  "tika-s0302t0:412_1": "avijjamānaṁ. Sūriyarasmisamanti tato eva vuttanayeneva appatiṭṭhitasūriyarasmisamaṁ.",
  "tika-s0302t0:412_2": "Sāti rasmi. Kāyādayoti kāyadvārādayo. Katakammanti paccayehi katabhāvaṁ upādāya vuttaṁ,",
  "tika-s0302t0:412_3": "na kammalakkhaṇapattato. Tenāha ‘‘kusalākusalaṁ nāma na hotī’’ti. Kiriyamatteti avipākadhammattā",
  "tika-s0302t0:412_4": "kāyikādipayogamatte ṭhatvā. Avipākaṁ hoti tesaṁ avipākadhammattā.",
  "tika-s0302t0:413": "Atthirāgasuttavaṇṇanā niṭṭhitā.",
  "tika-s0302t0:414": "5. Nagarasuttavaṇṇanā",
  "tika-s0302t0:415_0": "65. Pañcamasutte ‘‘pubbeva me, bhikkhave, sambodhā’’tiādi heṭṭhā saṁvaṇṇitamevāti",
  "tika-s0302t0:415_1": "avuttameva saṁvaṇṇetuṁ ‘‘nāmarūpe kho satī’’ti āraddho . Tattha dvādasapadike paṭiccasamuppāde",
  "tika-s0302t0:415_2": "imasmiṁ sutte yāni dve padāni aggahitāni, nesaṁ aggahaṇe kāraṇaṁ pucchitvā vissajjetukāmo",
  "tika-s0302t0:415_3": "tesaṁ gahetabbakāraṇaṁ tāva dassento ‘‘etthā’’tiādimāha. Paccakkhabhūtaṁ paccuppannaṁ",
  "tika-s0302t0:415_4": "bhavaṁ paṭhamaṁ gahetvā tadanantaraṁ anāgatassa ‘‘dutiya’’nti gahaṇe atīto tatiyo",
  "tika-s0302t0:415_5": "hotīti āha ‘‘avijjāsaṅkhārā hi tatiyo bhavo’’ti. Nanu cettha anāgatassa bhavassa",
  "tika-s0302t0:415_6": "gahaṇaṁ na sambhavati paccuppannabhavavasena abhinivesassa jotitattāti? Saccametaṁ,",
  "tika-s0302t0:415_7": "kāraṇe pana gahite phalaṁ gahitameva hotīti tathā vuttanti daṭṭhabbaṁ. Apicettha",
  "tika-s0302t0:415_8": "anāgato addhā atthato saṅgahito eva yato ‘‘nāmarūpapaccayā saḷāyatana’’ntiādinā anāgataddhasaṁgāhitā",
  "tika-s0302t0:415_9": "desanā pavattā, catuvokāravasena viññāṇapaccayā nāmanti viseso atthi. Tasmā ‘‘pañcavokāravasenā’’ti",
  "tika-s0302t0:415_10": "vuttaṁ. Tehīti avijjāsaṅkhārehi ārammaṇabhūtehi. Ayaṁ vipassanāti addhāpaccuppannavasena",
  "tika-s0302t0:415_11": "udayabbayaṁ passantassa pavattavipassanā. Na ghaṭīyatīti na samijjhati. Mahā…pe…",
  "tika-s0302t0:415_12": "abhiniviṭṭhoti na ghaṭane kāraṇamāha, heṭṭhā gahitattā pāṭiyekkaṁ sammasanīyaṁ na hotīti adhippāyo.",
  "tika-s0302t0:416_0": "Adiṭṭhesūti anavabuddhesu. Catusaccassa anubodhena na bhavitabbanti āha ‘‘na sakkā",
  "tika-s0302t0:416_1": "buddhena bhavitu’’nti. Imināti mahāsattena. Teti avijjāsaṅkhārā. Bhavaupādānataṇhāvasenāti",
  "tika-s0302t0:416_2": "bhavaupādānataṇhādassanavasena. Diṭṭhāva ‘‘taṁsahagatā’’ti samānayogakkhamattā. Na",
  "tika-s0302t0:416_3": "parabhāgaṁ khaneyya attanā icchitassa gahitattā parabhāge aññassa abhāvato ca. Tenāha",
  "tika-s0302t0:416_4": "‘‘kassaci natthitāyā’’ti. Paṭinivattesīti paṭisaṁhari. Paṭinivattane pana kāraṇaṁ",
  "tika-s0302t0:416_5": "dassetuṁ ‘‘tadeta’’ntiādi vuttaṁ. Abhinnaṭṭhānanti akhaṇitaṭṭhānaṁ.",
  "tika-s0302t0:417_0": "Paccayatoti hetuto, saṅkhāratoti attho. ‘‘Kimhi nu kho sati jarāmaraṇaṁ hotī’’tiādinā",
  "tika-s0302t0:417_1": "hetuparamparavasena phalaparamparāya kittamānāya, kimhi nu kho sati viññāṇaṁ hotīti",
  "tika-s0302t0:417_2": "ca vicāraṇāya saṅkhāre kho sati viññāṇassa visesato kāraṇabhūto saṅkhāro aggahito,",
  "tika-s0302t0:417_3": "tato viññāṇaṁ paṭinivattati nāma, na sabbapaccayato. Tenevāha ‘‘nāmarūpe kho sati",
  "tika-s0302t0:417_4": "viññāṇaṁ hotī’’ti. Kiṁ nāma hettha sahajātādivaseneva paccayabhūtaṁ adhippetaṁ, na",
  "tika-s0302t0:417_5": "kammūpanissayavasena paccuppannavasena abhinivesassa jotitattā. Ārammaṇatoti avijjāsaṅkhārasaṅkhātaārammaṇato,",
  "tika-s0302t0:417_6": "atītabhavasaṅkhātaārammaṇato. Atītaddhapariyāpannā hi avijjāsaṅkhārā. Tato paṭinivattamānaṁ",
  "tika-s0302t0:417_7": "viññāṇaṁ atītabhavopi paṭinivattati nāma. Ubhayampīti paṭisandhiviññāṇaṁ vipassanāviññāṇampi.",
  "tika-s0302t0:417_8": "Nāmarūpaṁ na atikkamatīti paccayabhūtaṁ ārammaṇabhūtañca nāmarūpaṁ na atikkamati",
  "tika-s0302t0:417_9": "tena vinā avattanato. Tenāha ‘‘nāmarūpato paraṁ na gacchatī’’ti. Viññāṇe nāmarūpassa",
  "tika-s0302t0:417_10": "paccaye honteti paṭisandhiviññāṇe nāmarūpassa paccaye honte. Nāmarūpe viññāṇassa",
  "tika-s0302t0:417_11": "paccaye honteti nāmarūpe paṭisandhiviññāṇassa paccaye honte. Catuvokārapañcavokārabhavavasena",
  "tika-s0302t0:417_12": "yathārahaṁ yojanā veditabbā. Dvīsupi aññamaññaṁ paccayesu hontesūti pana pañcavokārabhavavasena.",
  "tika-s0302t0:417_13": "Ettakenāti evaṁ viññāṇanāmarūpānaṁ aññamaññaṁ upatthambhavasena pavattiyā. Jāyetha",
  "tika-s0302t0:417_14": "vā upapajjetha vāti ‘‘satto jāyati upapajjatī’’ti samaññā hoti viññāṇanāmarūpavinimuttassa",
  "tika-s0302t0:417_15": "sattapaññattiyā upādānabhūtassa dhammassa abhāvato. Tenāha ‘‘ito hī’’tiādi. Etadevāti",
  "tika-s0302t0:417_16": "‘‘viññāṇaṁ nāmarūpa’’nti etaṁ dvayameva.",
  "tika-s0302t0:418_0": "Aparāparacutipaṭisandhīhīti aparāparacutipaṭisandhidīpakehi ‘‘cavati, upapajjatī’’ti",
  "tika-s0302t0:418_1": "dvīhi padehi. Pañca padānīti ‘‘jāyetha vā’’tiādīni pañca padāni. Nanu tattha paṭhamatatiyehi",
  "tika-s0302t0:418_2": "catutthapañcamāni atthato abhinnānīti? Saccaṁ, viññāṇanāmarūpānaṁ aparāparuppattidassanatthaṁ",
  "tika-s0302t0:418_3": "evaṁ vuttaṁ. Tenāha ‘‘aparāparacutipaṭisandhīhī’’ti. Ettāvatāti vuttamevatthanti",
  "tika-s0302t0:418_4": "yo ‘‘ettāvatā’’ti padena pubbe vutto, tameva yathāvuttamatthaṁ ‘‘yadida’’ntiādinā",
  "tika-s0302t0:418_5": "niyyātento puna vatvā. Anulomapaccayākāravasenāti paccayadhammadassanapubbakapaccayuppannadhammadassanavasena.",
  "tika-s0302t0:418_6": "Paccayadhammānañhi attano paccayuppannassa paccayabhāvo idappaccayatā paccayākāro,",
  "tika-s0302t0:418_7": "so ca ‘‘avijjāpaccayā saṅkhārā’’tiādinā vutto saṅkhāruppattiyā anulomanato anulomapaccayākāro, tassa vasena.",
  "tika-s0302t0:419_0": "Āpatoti parikhāgataudakato. Dvārasampattiyā tattha vasantānaṁ pavesananiggamanaphāsutāya",
  "tika-s0302t0:419_1": "upabhogaparibhogavatthusampattiyā sarīracittasukhatāya nagarassa manuññatāti vuttaṁ",
  "tika-s0302t0:419_2": "‘‘samantā …pe… ramaṇīya’’nti. Pubbe suññabhāvena araññasadisaṁ hutvā ṭhitaṁ janavāsaṁ",
  "tika-s0302t0:419_3": "karonte nagarassa lakkhaṇappattaṁ hotīti vuttaṁ ‘‘taṁ aparena samayena iddhañceva assa phītañcā’’ti.",
  "tika-s0302t0:420_0": "‘‘Pubbeva kho panassa kāyakammaṁ vacīkammaṁ ājīvo ca suparisuddho’’ti vacanato tīhi",
  "tika-s0302t0:420_1": "viratīhi saddhiṁ pubbabhāgamaggopi aṭṭhaṅgikavohāraṁ laddhuṁ arahatīti vuttaṁ ‘‘aṭṭhaṅgikassa",
  "tika-s0302t0:420_2": "vipassanāmaggassā’’ti. Vipassanāya ciṇṇanteti vipassanāya sañcaritatāya tattha tattha",
  "tika-s0302t0:420_3": "tāya vipassanāya tīrite pariyesite. Lokuttaramaggadassananti anumānādivasena lokuttaramaggassa",
  "tika-s0302t0:420_4": "dassanaṁ. Tathā hi nibbānanagarassa dassanaṁ daṭṭhabbaṁ. Diṭṭhakāloti adhigamavasena",
  "tika-s0302t0:420_5": "diṭṭhakālo. Maggaphalavasena uppannā paropaṇṇāsa anavajjadhammā, paccavekkhaṇañāṇaṁ",
  "tika-s0302t0:420_6": "pana tesaṁ vavatthāpakaṁ. Yāpetvāti carāpetvā.",
  "tika-s0302t0:421_0": "Avattamānakaṭṭhenāti buddhasuññe loke kassaci santāne appavattanatova uppādādivasena",
  "tika-s0302t0:421_1": "vattamānavasena. Tathā hi bhagavā ‘‘anuppannassa maggassa uppādetā, asañjātassa sañjanetā’’tiādikehi",
  "tika-s0302t0:421_2": "thomito. Pubbakehi mahesīhi paṭipanno hi ariyamaggo itarehi antarā kehici avaḷañjitoti",
  "tika-s0302t0:421_3": "vuttaṁ ‘‘avaḷañjanaṭṭhena purāṇamaggo’’ti. Jhānassādenāti jhānasukhena jhānapītiyā.",
  "tika-s0302t0:421_4": "Subhikkhaṁ paṇītadhammāmatatāya tittiāvahaṁ. Pupphitaṁ upasobhitaṁ. Yāva dasasahassacakkavāḷeti",
  "tika-s0302t0:421_5": "vuttaṁ ‘‘ekissā lokadhātuyā’’ti paricchinnabuddhakhettattā. Tassa atthitāya hi paricchedo",
  "tika-s0302t0:421_6": "atthi. Etasmiṁ antareti etasmiṁ okāse.",
  "tika-s0302t0:422": "Nagarasuttavaṇṇanā niṭṭhitā.",
  "tika-s0302t0:423": "6. Sammasasuttavaṇṇanā",
  "tika-s0302t0:424_0": "66. Chaṭṭhe assāti bhagavato. Saṇhasukhumadhammaparidīpanato sukhumā. Tīhi lakkhaṇehi",
  "tika-s0302t0:424_1": "aṅkiyattā tilakkhaṇāhatā, aniccādilakkhaṇaparidīpinīti attho. Ariyadhammādhigamassa",
  "tika-s0302t0:424_2": "upanissayabhūtena hetunā sahetukā. Tihetukapaṭisandhipaññāya pāṭihāriyapaññāya ca",
  "tika-s0302t0:424_3": "atthitāya paññavanto na kevalaṁ ajjhattikaaṅgasampattiyeva, bāhiraṅgasampattipi nesamatthīti",
  "tika-s0302t0:424_4": "dassetuṁ ‘‘siniddhānī’’tiādi vuttaṁ. Abbhantaranti ajjhattaṁ. Paccayasammasananti",
  "tika-s0302t0:424_5": "paccayuppannānaṁ paccayavīmaṁsaṁ.",
  "tika-s0302t0:425_0": "Ārambhānurūpā anusandhi yathānusandhi. Na gatāti na sampattā. Asambhinnapadanti avomissakapadaṁ,",
  "tika-s0302t0:425_1": "aññattha evaṁ anāgataṁ vākyanti attho. Tenāha ‘‘aññattha hi evaṁ vuttaṁ nāma natthī’’ti.",
  "tika-s0302t0:425_2": "Evanti ‘‘tenahānandā’’ti ekavacanaṁ, ‘‘suṇātha manasi karothā’’ti bahuvacanaṁ katvā",
  "tika-s0302t0:425_3": "vuttaṁ nāma natthīti attho. Keci pana ‘‘tenahānandā’’ti idhāpi bahuvacanameva katvā",
  "tika-s0302t0:425_4": "paṭhanti ‘‘sādhu anuruddhā’’tiādīsu viya. Upadhīti adhippetaṁ upadhīyati ettha dukkhanti.",
  "tika-s0302t0:425_5": "Uppajjati uppādakkhaṇaṁ udayaṁ paṭilabhati ‘‘pākaṭabhāvo ṭhitiko, attalābho udayo’’ti.",
  "tika-s0302t0:425_6": "Nivisati nivesaṁ okāsaṁ paṭilabhati. Ekavārameva hi uppannamattassa dhammassa dubbalattena",
  "tika-s0302t0:425_7": "okāse viya patiṭṭhahanaṁ natthi, punappunaṁ ārammaṇe pavattamānaṁ niviṭṭhaṁ patiṭṭhitaṁ",
  "tika-s0302t0:425_8": "nāma hoti. Tenāha ‘‘nivisatīti punappunaṁ pavattivasena patiṭṭhahatī’’ti.",
  "tika-s0302t0:426_0": "Piyasabhāvanti piyāyitabbajātikaṁ. Madhurasabhāvanti iṭṭhajātikaṁ. Abhiniviṭṭhāti",
  "tika-s0302t0:426_1": "taṇhābhinivesena otiṇṇā. Sampattiyanti bhavasampattiyaṁ. Nimittaggahaṇānusārenāti",
  "tika-s0302t0:426_2": "paṭibimbaggahaṇānusārena. Kaṇṇassa chiddapadesaṁ rajatanāḷikaṁ viya, kaṇṇabaddhaṁ",
  "tika-s0302t0:426_3": "pana pāmaṅgasuttaṁ viya. Tuṅgā uccā dīghā nāsikā tuṅganāsā. Evaṁ laddhavohāraṁ attano",
  "tika-s0302t0:426_4": "ghānaṁ. ‘‘Laddhavohārā’’ti vā pāṭho. Tasmiṁ sati tuṅgā nāsā yesaṁ te tuṅganāsā. Evaṁ",
  "tika-s0302t0:426_5": "laddhavohārā sattā attano ghānanti yojanā vaṇṇasaṇṭhānato rattakambalapaṭalaṁ viya.",
  "tika-s0302t0:426_6": "Samphassato mudusiniddhaṁ kiccato siniddhamadhurarasadaṁ. Sālalaṭṭhinti sālakkhandhaṁ.",
  "tika-s0302t0:427": "Addasaṁsūti passiṁsu. Evaṁ vuttanti ‘‘kaṁse’’ti evaṁ vuttaṁ adhiṭṭhānavohārena.",
  "tika-s0302t0:428": "Sampattinti vaṇṇādiguṇaṁ. Ādīnavanti maraṇaggatato.",
  "tika-s0302t0:429": "Sattupānīyenāti sattuṁ pakkhipitvā ālolitapānīyena. Cattāri pānāni viya cattāro maggā taṇhāpipāsāvūpasamanato.",
  "tika-s0302t0:430": "Sammasasuttavaṇṇanā niṭṭhitā.",
  "tika-s0302t0:431": "7. Naḷakalāpīsuttavaṇṇanā",
  "tika-s0302t0:432_0": "67. Sattame kasmā pucchatīti mahākoṭṭhikatthero sayaṁ tattha nikkaṅkho samāno kasmā",
  "tika-s0302t0:432_1": "pucchatīti adhippāyo. Ajjhāsayajānanatthanti idampi tassa mahāsāvakassa paracittajānanena",
  "tika-s0302t0:432_2": "appāṭihīraṁ siyā, tena taṁ aparitussanto ‘‘apicā’’tiādimāha. Tattha dve aggasāvakāti",
  "tika-s0302t0:432_3": "sīlādiguṇehi uttamasāvakāti attho, na hi mahākoṭṭhikatthero aggasāvakalakkhaṇappatto,",
  "tika-s0302t0:432_4": "atha kho mahāsāvakalakkhaṇappatto. Idāneva kho mayantiādi heṭṭhā paccayuppannaṁ anāloḷentena",
  "tika-s0302t0:432_5": "dassetvā desanā āhaṭā, na aññamaññapaccayatāvasena, idha pana yenādhippāyena taṁ",
  "tika-s0302t0:432_6": "āloḷetvā nivattetvā kathitaṁ mahātherena, tamevassa adhippāyaṁ teneva pakāsetukāmo",
  "tika-s0302t0:432_7": "mahākoṭṭhikatthero āha ‘‘idāneva kho maya’’ntiādi. Tenāha ‘‘idaṁ thero’’tiādi.",
  "tika-s0302t0:433_0": "Ettake ṭhāneti ‘‘kiṁ nu kho āvuso’’tiādinā paṭhamārambhato paṭṭhāya yāva ‘‘nirodho",
  "tika-s0302t0:433_1": "hotī’’ti padaṁ, ettake ṭhāne. Avijjāsaṅkhāre aggahetvā ‘‘nāmarūpapaccayā viññāṇa’’nti",
  "tika-s0302t0:433_2": "desanāya pavattattā ‘‘paccayuppannapañcavokārabhavavasena desanā kathitā’’ti vuttaṁ.",
  "tika-s0302t0:433_3": "‘‘Phale gahite kāraṇaṁ gahitamevā’’ti viññāṇe gahite saṅkhārā, tesañca kāraṇabhūtā",
  "tika-s0302t0:433_4": "avijjā gahitā eva hotīti vuttaṁ ‘‘heṭṭhā vissajjitesu dvādasasu padesū’’ti. Ekekasminti",
  "tika-s0302t0:433_5": "ekekasmiṁ pade. Tiṇṇaṁ tiṇṇaṁ vasenāti ‘‘nirodhāya dhammaṁ desesi, nirodhāya paṭipanno",
  "tika-s0302t0:433_6": "hoti, nirodhā anupādāvinimutto hotī’’ti evamāgatānaṁ tiṇṇaṁ tiṇṇaṁ vārānaṁ vasena.",
  "tika-s0302t0:433_7": "‘‘Aṭṭhārasahi vatthūhī’’tiādīsu (mahāva. 468) viya idha vatthusaddo kāraṇapariyāyoti",
  "tika-s0302t0:433_8": "āha ‘‘chattiṁsāya kāraṇehī’’ti. Paṭhamo anumodanāvidhi. Dhammakathikaguṇoti vipassanāvisayo",
  "tika-s0302t0:433_9": "abhedopacārena vutto. Sesadvayesupi eseva nayo. Dutiyo anumodanā, tatiyaṁ anumodananti",
  "tika-s0302t0:433_10": "abhidheyyānurūpaṁ vattabbaṁ. Desanāsampatti kathitā ‘‘nibbidāya…pe… dhammaṁ desetī’’ti",
  "tika-s0302t0:433_11": "vuttattā. Sekkhabhūmi kathitā ‘‘nibbidāya…pe… paṭipanno hotī’’ti vuttattā. Asekkhabhūmi",
  "tika-s0302t0:433_12": "kathitā ‘‘nibbidā …pe… anupādāvimutto hotī’’ti vuttattā.",
  "tika-s0302t0:434": "Naḷakalāpīsuttavaṇṇanā niṭṭhitā.",
  "tika-s0302t0:435": "8. Kosambisuttavaṇṇanā",
  "tika-s0302t0:436_0": "68. Aṭṭhame parassa saddahitvāti parassa vacanaṁ saddahitvā. Tenāha ‘‘yaṁ esa bhaṇati,",
  "tika-s0302t0:436_1": "taṁ bhūtanti gaṇhātī’’ti. Parapattiyo hi eso paraneyyabuddhiko. Yaṁ kāraṇanti yaṁ",
  "tika-s0302t0:436_2": "attanā cintitavatthu. Ruccatīti ‘‘evametaṁ bhavissati, na aññathā’’ti attano matiyā",
  "tika-s0302t0:436_3": "cintentassa ruccati. Ruciyā gaṇhātīti parapattiyo ahutvā sayameva tathā rocento gaṇhāti.",
  "tika-s0302t0:436_4": "Anussavoti ‘‘anu anu suta’’nti evaṁ cirakālagatāya anussutiyā labbhamānaṁ ‘‘kathamidaṁ",
  "tika-s0302t0:436_5": "siyā, kasmā bhūtameta’’nti anussavena gaṇhāti. Vitakkayatoti ‘‘evametaṁ siyā’’ti",
  "tika-s0302t0:436_6": "parikappentassa. Ekaṁ kāraṇaṁ upaṭṭhātīti yathāparikappitavatthu cittassa upaṭṭhāti.",
  "tika-s0302t0:436_7": "Ākāraparivitakkenāti attanā kappitākārenā taṁ gaṇhāti. Ekā diṭṭhi uppajjatīti ‘‘yathāparikappitaṁ",
  "tika-s0302t0:436_8": "kiñci atthaṁ evametaṁ, nāññathā’’ti abhinivisantassa eko abhiniveso uppajjati. Yāyassāti",
  "tika-s0302t0:436_9": "yāya diṭṭhiyā assa puggalassa. Nijjhāyantassāti paccakkhaṁ viya nirūpetvā cintentassa.",
  "tika-s0302t0:436_10": "Khamatīti tathā gahaṇakkhamo hoti. Tenāha ‘‘so…pe… gaṇhātī’’ti. Etānīti saddhādīni.",
  "tika-s0302t0:436_11": "Tāni hi saddheyyānaṁ vatthūnaṁ gahaṇahetubhāvato ‘‘kāraṇānī’’ti vuttāni. Bhavanirodho",
  "tika-s0302t0:436_12": "nibbānanti navavidhopi bhavo nirujjhati ettha etasmiṁ adhigateti bhavanirodho, nibbānaṁ.",
  "tika-s0302t0:436_13": "Svāyaṁ bhavo pañcakkhandhasaṅgaho tabbinimutto natthīti āha ‘‘pañcakkhandhanirodho",
  "tika-s0302t0:436_14": "nibbāna’’nti. Bhavanirodho nibbānaṁ nāmāti ‘‘nibbānaṁ nāma bhavanirodho’’ti esa pañho",
  "tika-s0302t0:436_15": "sekkhehipi jānitabbo, na asekkheheva. Imaṁ ṭhānanti imaṁ yāthāvakāraṇaṁ.",
  "tika-s0302t0:437_0": "Suṭṭhu diṭṭhanti ‘‘bhavanirodho nibbāna’’nti mayā suṭṭhu yāthāvato diṭṭhaṁ, bhavassa",
  "tika-s0302t0:437_1": "pīḷanasaṅkhatasantāpavipariṇāmaṭṭhānaṁ, bhavanirodhassa ca nissaraṇavivekāsaṅkhatāmataṭṭhānaṁ",
  "tika-s0302t0:437_2": "yathābhūtaṁ sammappaññāya diṭṭhattā. Anāgāmiphale ṭhito hi anāgāmimagge ṭhito eva",
  "tika-s0302t0:437_3": "nāma uparimaggassa anadhigatattāti vuttaṁ ‘‘anāgāmimagge ṭhitattā’’ti. Nibbānaṁ ārabbha",
  "tika-s0302t0:437_4": "pavattampi therassetaṁ ñāṇaṁ ‘‘nibbānaṁ paccavekkhatī’’ti vuttañāṇaṁ viya na hotīti",
  "tika-s0302t0:437_5": "vuttaṁ ‘‘ekūnavīsatiyā…pe… paccavekkhaṇañāṇa’’nti. Etena etaṁ nibbānapaccavekkhaṇā",
  "tika-s0302t0:437_6": "viya na hoti sappadesabhāvatoti dasseti. Evañca katvā idha udapānanidassanampi samatthitanti",
  "tika-s0302t0:437_7": "daṭṭhabbaṁ. Paccavekkhaṇañāṇenāti avasesakilesānaṁ, nibbānasseva vā paccavekkhaṇañāṇena.",
  "tika-s0302t0:437_8": "Upari arahattaphalasamayoti upari sijjhanato arahattapaṭilābho tathā atthi. ‘‘Yenāhaṁ",
  "tika-s0302t0:437_9": "taṁ pariyesato nibbānaṁ sacchikarissāmī’’ti jānāti.",
  "tika-s0302t0:438": "Kosambisuttavaṇṇanā niṭṭhitā.",
  "tika-s0302t0:439": "9. Upayantisuttavaṇṇanā",
  "tika-s0302t0:440_0": "69. Navame udakavaḍḍhanasamayeti sabbadivasesu mahāsamuddassa anto mahantacandakantamaṇipabbatānaṁ",
  "tika-s0302t0:440_1": "juṇhasamphassena pahatattā jalābhisandanavasena udakassa vaḍḍhanasamaye. Upari gacchantoti",
  "tika-s0302t0:440_2": "pakatiyā udakassa tiṭṭhaṭṭhānassa tato upari gacchantoti attho. Upari yāpetīti udakaṁ",
  "tika-s0302t0:440_3": "tattha uparūpari vaḍḍheti. Tathābhūto ca taṁ brūhento pūrentoti vuccatīti āha ‘‘vaḍḍheti",
  "tika-s0302t0:440_4": "pūretīti attho’’ti. Yasmā paccayadhammā attano phalasamavāyapaccaye honte tassa upari",
  "tika-s0302t0:440_5": "ṭhito viya hoti tassa attano vase vattāpanato, tasmā vuttaṁ ‘‘avijjā upari gacchantī’’ti.",
  "tika-s0302t0:440_6": "Paccayabhāvena hi sā tathā vuccati. Tenāha ‘‘saṅkhārānaṁ paccayo bhavituṁ sakkuṇantī’’ti.",
  "tika-s0302t0:440_7": "Apagacchanto yāyanto. Tenāha ‘‘osaranto’’ti, avaḍḍhanto parihīyamānoti attho.",
  "tika-s0302t0:441": "Upayantisuttavaṇṇanā niṭṭhitā.",
  "tika-s0302t0:442": "10. Susimasuttavaṇṇanā",
  "tika-s0302t0:443_0": "70. Dasame garukatoti garubhāvahetūnaṁ uttamaguṇānaṁ matthakappattiyā anaññasādhāraṇena",
  "tika-s0302t0:443_1": "garukārena garukato. Mānitoti sammāpaṭipattiyā mānito. Tāya hi viññūnaṁ manāpatāti",
  "tika-s0302t0:443_2": "āha ‘‘manena piyāyito’’ti. Catupaccayapūjāya ca pūjitoti idaṁ atthavacanaṁ. Yadatthaṁ",
  "tika-s0302t0:443_3": "saṁgītikārehi ‘‘tena kho pana samayena bhagavā sakkato hotī’’tiādinā imassa suttassa",
  "tika-s0302t0:443_4": "nidānaṁ nikkhittaṁ, tassa atthassa ulliṅgavasena vuttanti daṭṭhabbaṁ. Esa nayo sesapadesupi.",
  "tika-s0302t0:443_5": "Aṁsakūṭatoti uttarāsaṅgena ubho aṁsakūṭe paṭicchādetvā ṭhitā dakkhiṇaaṁsakūṭato,",
  "tika-s0302t0:443_6": "ubhayato vā apanenti. Paricitaganthavasena paṇḍitaparibbājako, yato pacchā visesabhāgī",
  "tika-s0302t0:443_7": "jāto. Vicittanayāya dhammakathāya kathanato ‘‘kaviseṭṭho’’ti āhaṁsu.",
  "tika-s0302t0:444_0": "Tejussadoti mahātejo. Purebhattakiccādīnaṁ niyatabhāvena niyamamanuyutto. Vipassanālakkhaṇamhīti",
  "tika-s0302t0:444_1": "ñāṇaṁ tattha kathitaṁ. Dhammanti tassaṁ tassaṁ parisāyaṁ therassa asammukhā desitaṁ",
  "tika-s0302t0:444_2": "dhammaṁ. Āharitvā katheti tathā varassa dinnattā.",
  "tika-s0302t0:445_0": "Kiñcāpi susimo pūraṇādayo viya satthupaṭiñño na hoti, titthiyehi pana ‘‘ayaṁ brāhmaṇapabbajito",
  "tika-s0302t0:445_1": "paññavā vedaṅgakusalo’’ti gaṇācariyaṭṭhāne ṭhapito, tathā cassa sambhāvito. Tena",
  "tika-s0302t0:445_2": "vuttaṁ ‘‘ahaṁ satthāti paṭijānanto’’ti, na sassatadiṭṭhikattā. Tathā hesa bhagavato",
  "tika-s0302t0:445_3": "sammukhā upagantuṁ asakkhi.",
  "tika-s0302t0:446_0": "Aññāti arahattassa nāmaṁ aññindriyassa ciṇṇante pavattattā. Taṁ pavattinti yaṁ aññabyākaraṇaṁ",
  "tika-s0302t0:446_1": "vuttaṁ, taṁ sutvā. Assa susimassa, paramappamāṇanti uttamakoṭi. Ācariyamuṭṭhīti ācariyassa muṭṭhikatadhammo.",
  "tika-s0302t0:447_0": "Aṅgasantatāyāti nīvaraṇādīnaṁ paccanīkadhammānaṁ vidūrabhāvena jhānaṅgānaṁ vūpasantatāya.",
  "tika-s0302t0:447_1": "Nibbutasabbadarathapariḷāhatāya hi tesaṁ jhānānaṁ paṇītatarabhāvo. Ārammaṇasantatāyāti",
  "tika-s0302t0:447_2": "rūpapatibhāgavigamena saṇhasukhumādibhāvappattassa ārammaṇassa santabhāvena. Yadaggena",
  "tika-s0302t0:447_3": "hi tesaṁ bhāvanātisayasambhāvitasaṇhasukhumappakārāni ārammaṇāni santāni, tadaggena",
  "tika-s0302t0:447_4": "jhānaṅgānaṁ santatā veditabbā. Ārammaṇasantatāya vā tadārammaṇadhammānaṁ santatā",
  "tika-s0302t0:447_5": "lokuttaradhammārammaṇāhi paccavekkhaṇāhi dīpetabbā. Āruppavimokkhāti arūpajjhānasaññāvimokkhā.",
  "tika-s0302t0:447_6": "Paññāmatteneva vimuttā, na ubhatobhāgavimuttā. Dhammānaṁ ṭhitatā taṁsabhāvatā dhammaṭṭhiti,",
  "tika-s0302t0:447_7": "aniccadukkhānattatā, tattha ñāṇaṁ dhammaṭṭhitiñāṇanti āha ‘‘vipassanāñāṇa’’nti. Evamāhāti",
  "tika-s0302t0:447_8": "‘‘pubbe kho, susima, dhammaṭṭhitiñāṇaṁ, pacchā nibbāne ñāṇa’’nti evamādi.",
  "tika-s0302t0:448_0": "Vināpisamādhinti samathalakkhaṇappattaṁ purimasiddhaṁ vināpi samādhinti vipassanāyānikaṁ",
  "tika-s0302t0:448_1": "sandhāya vuttaṁ. Evanti vuttākārena. Na samādhinissando anupubbavihārā viya. Na samādhiānisaṁso",
  "tika-s0302t0:448_2": "lokiyābhiññā viya. Na samādhissa nipphatti sabbabhavaggaṁ viya. Vipassanāya nipphatti",
  "tika-s0302t0:448_3": "maggo vā phalaṁ vāti yojanā.",
  "tika-s0302t0:449_0": "Rūpādīsu cetesu tiṇṇaṁ lakkhaṇānaṁ parivattanavasena desanā teparivaṭṭadesanā. Anuyogaṁ",
  "tika-s0302t0:449_1": "āropentoti nanu vuttaṁ, susima, idāni arahattādhigamena sabbaso paccayākāraṁ paṭivijjhitvā",
  "tika-s0302t0:449_2": "tattha vigatasammohoti anuyogaṁ karonto. Pākaṭakaraṇatthanti yathā tvaṁ, susima,",
  "tika-s0302t0:449_3": "nijjhānako sukkhavipassako ca hutvā āsavānaṁ khayasammasane suppatiṭṭhito, evametepi",
  "tika-s0302t0:449_4": "bhikkhū, tasmā ‘‘api pana tumhe āyasmanto’’tiādinā na te tayā anuyuñjitabbāti.",
  "tika-s0302t0:450": "Susimasuttavaṇṇanā niṭṭhitā.",
  "tika-s0302t0:451": "Mahāvaggavaṇṇanā niṭṭhitā.",
  "tika-s0302t0:452": "8. Samaṇabrāhmaṇavaggo",
  "tika-s0302t0:453": "1. Jarāmaraṇasuttādivaṇṇanā",
  "tika-s0302t0:454_0": "71-72.Ekekaṁ suttaṁ katvā ekādasa suttāni vuttāni avijjāya vasena desanāya anāgatattā,",
  "tika-s0302t0:454_1": "tathānāgamanañcassā catusaccavasena ekekassa padassa uddhaṭattā. Kāmañca ‘‘āsavasamudayā",
  "tika-s0302t0:454_2": "avijjāsamudayo’’ti attheva aññattha suttapadaṁ, idha pana veneyyajjhāsayavasena tathā",
  "tika-s0302t0:454_3": "na vuttanti daṭṭhabbaṁ.",
  "tika-s0302t0:455": "Jarāmaraṇasuttādivaṇṇanā niṭṭhitā.",
  "tika-s0302t0:456": "Samaṇabrāhmaṇavaggavaṇṇanā niṭṭhitā.",
  "tika-s0302t0:457": "9. Antarapeyyālavaggo",
  "tika-s0302t0:458": "1. Satthusuttādivaṇṇanā",
  "tika-s0302t0:459_0": "73.Ayaṁsatthā nāmāti ayaṁ ariyamaggassa atthāya sāsati vimuttidhammaṁ anusāsatīti",
  "tika-s0302t0:459_1": "satthā nāma. Adhisīlādivasena tividhāpi sikkhā. Yogoti bhāvanānuyogo. Chandoti niyyānetā",
  "tika-s0302t0:459_2": "kattukamyatākusalacchando. Sabbaṁ bhāvanāya parissayaṁ sahati, sabbaṁ vāssa upakārāvahaṁ",
  "tika-s0302t0:459_3": "sahati vāhetīti sabbasahaṁ. Appaṭivānīti na paṭinivattatīti appaṭivānī. Antarāya",
  "tika-s0302t0:459_4": "sahanaṁ mohanāsanavīriyaṁ ātappati kileseti ātappaṁ. Vidhinā īretabbattā pavattetabbattā",
  "tika-s0302t0:459_5": "vīriyaṁ. Satataṁ pavattiyamānabhāvanānuyogakammaṁ sātaccanti āha ‘‘satatakiriya’’nti.",
  "tika-s0302t0:459_6": "Tādisamevāti yādisī sati vuttā, tādisameva ñāṇaṁ, jarāmaraṇādivasena catusaccapariggāhakaṁ ñāṇanti attho.",
  "tika-s0302t0:460": "Antarapeyyālavaggavaṇṇanā niṭṭhitā.",
  "tika-s0302t0:461": "Sāratthappakāsiniyā saṁyuttanikāya-aṭṭhakathāya",
  "tika-s0302t0:462": "Nidānasaṁyuttavaṇṇanāya līnatthappakāsanā samattā."
}