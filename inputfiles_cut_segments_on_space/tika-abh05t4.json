{
  "tika-abh05t4:0": "Yamakapakaraṇa-anuṭīkā",
  "tika-abh05t4:1": "Ganthārambhavaṇṇanā",
  "tika-abh05t4:2_0": "Saṅkhepenevāti uddeseneva. Yaṁ ‘‘mātikāṭhapana’’nti vuttaṁ. Dhammesūti khandhādidhammesu",
  "tika-abh05t4:2_1": "kusalādidhammesu ca. Aviparītato gahitesu dhammesu mūlayamakādivasena pavattiyamānā",
  "tika-abh05t4:2_2": "desanā veneyyānaṁ nānappakārakosallāvahā pariññākiccasādhanī ca hoti, na viparītatoti",
  "tika-abh05t4:2_3": "āha ‘‘viparītaggahaṇaṁ…pe… āraddha’’nti. Etena kathāvatthupakaraṇadesanānantaraṁ",
  "tika-abh05t4:2_4": "yamakapakaraṇadesanāya kāraṇamāha. Tattha viparītaggahaṇanti puggalapariggahaṇādimicchāgāhaṁ.",
  "tika-abh05t4:2_5": "Dhammapuggalokāsādinissayānanti ‘‘ye keci kusalā dhammā, sabbe te kusalamūlā’’tiādinā",
  "tika-abh05t4:2_6": "(yama. 1.mūlayamaka.1) dhamme, ‘‘yassa rūpakkhandho uppajjati, tassa vedanākkhandho",
  "tika-abh05t4:2_7": "uppajjatī’’tiādinā (yama. 1.khandhayamaka.50) puggalaṁ ‘‘yattha rūpakkhandho uppajjati,",
  "tika-abh05t4:2_8": "tattha vedanākkhandho uppajjatī’’tiādinā (yama. 1.khandhayamaka.51) okāsaṁ nissāya",
  "tika-abh05t4:2_9": "ārabbha pavattānaṁ. Ādi-saddena puggalokāsauppādanirodhatadubhayapariññādīnaṁ saṅgaho",
  "tika-abh05t4:2_10": "daṭṭhabbo. Sanniṭṭhānasaṁsayānanti pāḷigatipaṭivacanasarūpadassanapaṭikkhipanapaṭisedhananayehi",
  "tika-abh05t4:2_11": "yathāpucchitassa atthassa nicchayakaraṇaṁ sanniṭṭhānaṁ, tadabhāvato saṁsayanaṁ saṁsayo.",
  "tika-abh05t4:2_12": "Tesaṁ sanniṭṭhānasaṁsayānaṁ.",
  "tika-abh05t4:3_0": "Kāmañcettha dhammapaṭiggāhakānaṁ saṁsayapubbakaṁ sanniṭṭhānanti paṭhamaṁ saṁsayo",
  "tika-abh05t4:3_1": "vattabbo, desentassa pana bhagavato sanniṭṭhānapubbako saṁsayoti dassanatthaṁ ayaṁ",
  "tika-abh05t4:3_2": "padānukkamo kato. Sabbañhi pariññeyyaṁ hatthāmalakaṁ viya paccakkhaṁ katvā ṭhitassa",
  "tika-abh05t4:3_3": "dhammasāmino na katthaci saṁsayo, vissajjetukāmatāya pana vineyyajjhāsayagataṁ saṁsayaṁ",
  "tika-abh05t4:3_4": "dassento saṁsayitavasena pucchaṁ karotīti evaṁ vissajjanapucchanavasena na sanniṭṭhānasaṁsayā",
  "tika-abh05t4:3_5": "labbhantīti ayamattho dassito, nicchitasaṁsayadhammavaseneva panettha sanniṭṭhānasaṁsayā",
  "tika-abh05t4:3_6": "veditabbā. Tenāha aṭṭhakathāyaṁ ‘‘kusalesu kusalā nu kho, na nu kho kusalāti sandehābhāvato’’tiādi.",
  "tika-abh05t4:3_7": "Teneva ca ‘‘sanniṭṭhānasaṁsayāna’’nti, ‘‘sanniṭṭhānasaṁsayavasenā’’ti ca paṭhamaṁ",
  "tika-abh05t4:3_8": "sanniṭṭhānaggahaṇaṁ kataṁ.",
  "tika-abh05t4:4_0": "Tanti yamakapakaraṇaṁ. Tassa ye samayādayo vattabbā, te kathāvatthupakaraṇadesanānantaro",
  "tika-abh05t4:4_1": "desanāsamayo, tāvatiṁsabhavanameva desanādeso, kusalākusalamūlādiyamakākārena desanāti",
  "tika-abh05t4:4_2": "vibhāgato ‘‘saṅkhepenevā’’tiādigāthāhi vibhāvitā nimittena saddhiṁ saṁvaṇṇanapaṭiññā",
  "tika-abh05t4:4_3": "cāti imamatthaṁ dassento ‘‘samayadesadesanāvasenā’’tiādimāha. Nimittañhetaṁ idha",
  "tika-abh05t4:4_4": "saṁvaṇṇanāya, yadidaṁ kamānuppatti āgatabhāravāhitā ca paṇḍitānaṁ paṇḍitakiccabhāvato.",
  "tika-abh05t4:4_5": "Tattha anuppattaṁ dassetvāti sambandho.",
  "tika-abh05t4:5_0": "Tatthāti tasmiṁ samayādidassane. Yamanaṁ uparamananti yamo maraṇanti āha ‘‘jātiyā",
  "tika-abh05t4:5_1": "sati maraṇaṁ hotīti…pe… visayo’’ti. Tattha yathā ‘‘jātiyā sati maraṇaṁ hotī’’ti jāti",
  "tika-abh05t4:5_2": "yamassa visayo, evaṁ ‘‘upādānakkhandhesu santesu maraṇaṁ hotī’’ti upādānakkhandhā",
  "tika-abh05t4:5_3": "yamassa visayoti yojetabbaṁ. Te hi maraṇadhamminoti. Anuppattamaraṇaṁyeva kibbisakārinaṁ",
  "tika-abh05t4:5_4": "puggalaṁ yamapurisā vividhā kammakāraṇā karonti, na appattamaraṇanti maraṇaṁ yamassa",
  "tika-abh05t4:5_5": "visayo vutto. Āṇāpavattiṭṭhānanti idaṁ visaya-saddassa atthavacanaṁ. Desaṁ vāti kāmādidhātuttayadesaṁ",
  "tika-abh05t4:5_6": "sandhāyāha. Dhātuttayissaro hi maccurājā. Pañcānantariyāni aññasatthāruddeso ca,",
  "tika-abh05t4:5_7": "tena vā saddhiṁ pañca verāni cha abhabbaṭṭhānāni. Āvattāti padakkhiṇāvattā. Tanuruhāti lomā.",
  "tika-abh05t4:6": "Ganthārambhavaṇṇanā niṭṭhitā.",
  "tika-abh05t4:7": "1. Mūlayamakaṁ",
  "tika-abh05t4:8": "Uddesavāravaṇṇanā",
  "tika-abh05t4:9_0": "1.Yamakasamūhassāti mūlayamakādikassa yamakasamūhassa. Mūlayamakādayo hi pakaraṇāpekkhāya",
  "tika-abh05t4:9_1": "avayavabhūtāpi niccāvayavāpekkhāya yamakasamūhoti vutto. Tenāha ‘‘taṁsamūhassa ca",
  "tika-abh05t4:9_2": "sakalassa pakaraṇassā’’ti.",
  "tika-abh05t4:10_0": "Kusalākusalamūlavisesānanti dutiyapucchāya vuttānaṁ saṁsayapadasaṅgahitānaṁ kusalasaṅkhātānaṁ,",
  "tika-abh05t4:10_1": "tathā paṭhamapucchāya vuttānaṁ kusalamūlasaṅkhātānaṁ visesānaṁ atthayamakabhāvassa",
  "tika-abh05t4:10_2": "vuttattāti yojanā. Yathā hi paṭhamapucchāya visesavantabhāvena vuttāyeva kusaladhammā",
  "tika-abh05t4:10_3": "dutiyapucchāyaṁ visesabhāvena vuttā, evaṁ paṭhamapucchāyaṁ visesabhāvena vuttāyeva",
  "tika-abh05t4:10_4": "kusalamūladhammā dutiyapucchāyaṁ visesavantabhāvena vuttā. Vattuvacanicchāvasena",
  "tika-abh05t4:10_5": "hi dhammānaṁ visesavisesavantatāvibhāgā hontīti. Kusalamūlakusalavisesehi saṁsayitapadasaṅgahitehi",
  "tika-abh05t4:10_6": "kusalakusalamūlānaṁ visesavantānanti adhippāyo. Ettha ca visesavantāpekkhavisesavasena",
  "tika-abh05t4:10_7": "paṭhamo atthavikappo vutto, dutiyo pana visesāpekkhavisesavantavasenāti ayametesaṁ",
  "tika-abh05t4:10_8": "viseso. Tenāha ‘‘ñātuṁ icchitānaṁ hī’’tiādi.",
  "tika-abh05t4:11_0": "Tattha ñātuṁ icchitānanti pucchāya visayabhūtānanti attho. Visesānanti kusalakusalamūlavisesānaṁ.",
  "tika-abh05t4:11_1": "Visesavantāpekkhānanti kusalamūlakusalasaṅkhātehi visesavantehi sāpekkhānaṁ. Visesavatanti",
  "tika-abh05t4:11_2": "kusalamūlakusalānaṁ. Visesāpekkhānanti kusalakusalamūlavisesehi sāpekkhānaṁ. Etthāti",
  "tika-abh05t4:11_3": "etasmiṁ mūlayamake. Padhānabhāvoti paṭhamavikappe tāva saṁsayitappadhānattā pucchāya",
  "tika-abh05t4:11_4": "visesānaṁ padhānabhāvo veditabbo. Te hi saṁsayitānaṁ visesavantoti. Dutiyavikappe",
  "tika-abh05t4:11_5": "pana visesā nāma visesavantādhīnāti visesavantānaṁ tattha padhānabhāvo daṭṭhabbo.",
  "tika-abh05t4:11_6": "Dvinnaṁ pana ekajjhaṁ padhānabhāvo na yujjati. Sati hi appadhāne padhānaṁ nāma siyā.",
  "tika-abh05t4:11_7": "Tenāha ‘‘ekekāya pucchāya ekeko eva attho saṅgahito hotī’’ti. Evañcetaṁ sampaṭicchitabbaṁ,",
  "tika-abh05t4:11_8": "aññathā vinicchitavisesitabbabhāvehi idha padhānabhāvo na yujjatevāti. Na dhammavācakoti",
  "tika-abh05t4:11_9": "na sabhāvadhammavācako. Sabhāvadhammopi hi atthoti vuccati ‘‘gambhīrapaññaṁ nipuṇatthadassi’’ntiādīsu",
  "tika-abh05t4:11_10": "(su. ni. 178). ‘‘Hetuphale ñāṇaṁ atthapaṭisambhidā’’tiādīsu (vibha. 720) attha-saddassa",
  "tika-abh05t4:11_11": "hetuphalavācakatā daṭṭhabbā. Ādi-saddenassa ‘‘atthābhisamayā’’tiādīsu (saṁ. ni. 1.129)",
  "tika-abh05t4:11_12": "āgatā hitādivācakatā saṅgayhati. Tenevāti pāḷiatthavācakattā eva.",
  "tika-abh05t4:12_0": "Tīṇipi padānīti ettha pi-saddo samuccayattho, samuccayo ca tulyayoge siyā. Kiṁ nāma-padena",
  "tika-abh05t4:12_1": "anavasesato kusalādīnaṁ saṅgahoti āsaṅkāya tadāsaṅkānivattanatthamāha ‘‘tīṇipi…pe…",
  "tika-abh05t4:12_2": "saṅgāhakatta’’nti. Tattha saṅgāhakattamattanti matta-saddo visesanivattiatthoti.",
  "tika-abh05t4:12_3": "Tena nivattitaṁ visesaṁ dassetuṁ ‘‘na niravasesasaṅgāhakatta’’nti vuttaṁ. Na hi rūpaṁ",
  "tika-abh05t4:12_4": "nāma-padena saṅgayhati. Kusalādiyeva nāmanti niyamo daṭṭhabbo, na nāmaṁyeva kusalādīti",
  "tika-abh05t4:12_5": "imameva ca niyamaṁ sandhāyāha ‘‘kusalādīnaṁ saṅgāhakattamattameva sandhāya vutta’’nti.",
  "tika-abh05t4:12_6": "Yadipi nāma-padaṁ na niravasesakusalādisaṅgāhakaṁ, kusalādisaṅgāhakaṁ pana hoti,",
  "tika-abh05t4:12_7": "tadatthameva ca taṁ gahitanti nāmassa kusalattikapariyāpannatā vuttāti dassento āha",
  "tika-abh05t4:12_8": "‘‘kusalādi…pe… vutta’’nti.",
  "tika-abh05t4:13": "Uddesavāravaṇṇanā niṭṭhitā.",
  "tika-abh05t4:14": "Niddesavāravaṇṇanā",
  "tika-abh05t4:15_0": "52.Dutiyayamaketi ekamūlayamake. Evamidhāpīti yathā ekamūlayamake ‘‘ye keci kusalā’’icceva",
  "tika-abh05t4:15_1": "pucchā āraddhā, evaṁ idhāpi aññamaññamūlayamakepi ‘‘ye keci kusalā’’icceva pucchā",
  "tika-abh05t4:15_2": "ārabhitabbā siyā. Kasmā? Purimayamaka…pe… appavattattāti. Idañca dutiyayamakassa",
  "tika-abh05t4:15_3": "tathā appavattattā vuttaṁ, tatiyayamakaṁ pana tatheva pavattaṁ. Kecīti padakārā.",
  "tika-abh05t4:15_4": "Te hi yathā paṭhamadutiyayamakesu purimapucchā eva parivattanavasena pacchimapucchā",
  "tika-abh05t4:15_5": "katāti pacchimapucchāya purimapucchā samānā ṭhapetvā paṭilomabhāvaṁ, na tathā aññamaññayamake.",
  "tika-abh05t4:15_6": "Tattha hi dvepi pucchā aññamaññavisadisā. Yadi tatthāpi dvīhipi pucchāhi sadisāhi",
  "tika-abh05t4:15_7": "bhavitabbaṁ , ‘‘ye keci kusalā’’ti paṭhamapucchā ārabhitabbā, pacchimapucchā vā ‘‘sabbe",
  "tika-abh05t4:15_8": "te dhammā kusalamūlena ekamūlā’’ti vattabbā siyā. Evaṁ pana avatvā paṭhamadutiyayamakesu",
  "tika-abh05t4:15_9": "viya purimapacchimapucchā sadisā akatvā tatiyayamake tāsaṁ visadisatā ‘‘ye keci kusalā’’ti",
  "tika-abh05t4:15_10": "anāraddhattā, tasmā paṭilomapucchānurūpāya anulomapucchāya bhavitabbanti imamatthaṁ",
  "tika-abh05t4:15_11": "sandhāya ‘‘ye keci kusalāti apucchitvā’’ti vuttanti vadanti.",
  "tika-abh05t4:16_0": "Atthavasenāti sambhavantānaṁ nicchitasaṁsayitānaṁ atthānaṁ vasena. Tadanurūpāyāti",
  "tika-abh05t4:16_1": "tassā purimapucchāya atthato byañjanato ca anucchavikāya. Purimañhi apekkhitvā pacchimāya",
  "tika-abh05t4:16_2": "bhavitabbaṁ. Tenāti tasmā. Yasmā anulome saṁsayacchede jātepi paṭilome saṁsayo uppajjati,",
  "tika-abh05t4:16_3": "yadi na uppajjeyya, paṭilomapucchāya payojanameva na siyā, tasmā na pacchimapucchānurūpā",
  "tika-abh05t4:16_4": "purimapucchā, atha kho vuttanayena purimapucchānurūpā pacchimapucchā, tāya ca anurūpatāya",
  "tika-abh05t4:16_5": "atthādivasena dvinnaṁ padānaṁ sambandhattā atthādiyamakatā vuttā. Desanākkamato cettha",
  "tika-abh05t4:16_6": "anulomapaṭilomatā veditabbā ‘‘kusalā kusalamūlā’’ti vatvā ‘‘kusalamūlā kusalā’’ti",
  "tika-abh05t4:16_7": "ca vuttattā. Sesayamakesupi eseva nayo. Visesavantavisesa, visesavisesavantaggahaṇato",
  "tika-abh05t4:16_8": "vā idha anulomapaṭilomatā veditabbā. Paṭhamapucchāyañhi ye dhammā visesavanto, te",
  "tika-abh05t4:16_9": "nicchayādhiṭṭhāne katvā dassento ‘‘ye keci kusalā dhammā’’ti vatvā tesu yasmiṁ viseso",
  "tika-abh05t4:16_10": "saṁsayādhiṭṭhāno, taṁdassanatthaṁ ‘‘sabbe te kusalamūlā’’ti pucchā katā. Dutiyapucchāyaṁ",
  "tika-abh05t4:16_11": "pana tappaṭilomato yena visesena te visesavanto, taṁ visesaṁ sanniṭṭhānaṁ katvā dassento",
  "tika-abh05t4:16_12": "‘‘ye vā pana kusalamūlā’’ti vatvā te visesavante saṁsayādhiṭṭhānabhūte dassetuṁ ‘‘sabbe",
  "tika-abh05t4:16_13": "te dhammā kusalā’’ti pucchā katā. Aniyatavatthukā hi sanniṭṭhānasaṁsayā anekajjhāsayattā sattānaṁ.",
  "tika-abh05t4:17_0": "Imināpi byañjanenāti ‘‘ye keci kusalamūlena ekamūlā’’ti imināpi vākyena. Evaṁ na",
  "tika-abh05t4:17_1": "sakkā vattunti yenādhippāyena vuttaṁ, tamevādhippāyaṁ vivarati ‘‘na hī’’tiādinā.",
  "tika-abh05t4:17_2": "Tattha tenevāti kusalabyañjanatthassa kusalamūlena ekamūlabyañjanatthassa bhinnattā",
  "tika-abh05t4:17_3": "eva. Vissajjananti vibhajanaṁ . Itarathāti kusalamūlena ekamūlabyañjanena pucchāya",
  "tika-abh05t4:17_4": "katāya. Tāni vacanānīti kusalavacanaṁ kusalamūlena ekamūlavacanañca. Kusalacittasamuṭṭhānarūpavasena",
  "tika-abh05t4:17_5": "cassa abyākatadīpanatā daṭṭhabbā. Etthāti ‘‘imināpi byañjanena tassevatthassa sambhavato’’ti",
  "tika-abh05t4:17_6": "etasmiṁ vacane. Ye keci kusalā…pe… sambhavatoti etena kusalānaṁ kusalamūlena ekamūlatāya",
  "tika-abh05t4:17_7": "byabhicārābhāvaṁ dasseti. Tenevāha ‘‘na hi…pe… santī’’ti. Vuttabyañjanatthassevasambhavatoti",
  "tika-abh05t4:17_8": "hi iminā avuttabyañjanatthassa sambhavābhāvavacanena svāyamadhippāyamattho vibhāvito.",
  "tika-abh05t4:17_9": "Yathā hi kusalamūlena ekamūlabyañjanattho kusalabyañjanatthaṁ byabhicarati, na evaṁ",
  "tika-abh05t4:17_10": "taṁ kusalabyañjanattho. Kathaṁ katvā codanā, kathañca katvā parihāro? Kusalamūlena",
  "tika-abh05t4:17_11": "ekamūlā kusalā evāti codanā katā, kusalamūlena ekamūlā eva kusalāti pana parihāro",
  "tika-abh05t4:17_12": "pavattoti veditabbaṁ. Dutiyayamake viya apucchitvāti ‘‘ye keci kusalā’’ti apucchitvā.",
  "tika-abh05t4:17_13": "Kusalamūlehīti kusalehi mūlehi. Teti kusalamūlena ekamūlā.",
  "tika-abh05t4:18_0": "Ekato uppajjantīti ettha iti-saddo ādiattho pakārattho vā. Tena ‘‘kusalamūlāni ekamūlāni",
  "tika-abh05t4:18_1": "ceva aññamaññamūlāni cā’’tiādipāḷisesaṁ dasseti. Yaṁ sandhāya ‘‘heṭṭhā vuttanayeneva",
  "tika-abh05t4:18_2": "vissajjanaṁ kātabbaṁ bhaveyyā’’ti vuttaṁ. Tattha heṭṭhāti anulomapucchāvissajjane.",
  "tika-abh05t4:18_3": "Vuttanayenāti ‘‘mūlāni yāni ekato uppajjantī’’tiādinā vuttanayena. Tampīti ‘‘kusalamūlenā’’tiādi",
  "tika-abh05t4:18_4": "aṭṭhakathāvacanampi. Tathāti tena pakārena, anulomapucchāyaṁ viya vissajjanaṁ kātabbaṁ",
  "tika-abh05t4:18_5": "bhaveyyāti iminā pakārenāti attho. Yena kāraṇena ‘‘na sakkā vattu’’nti vuttaṁ, taṁ",
  "tika-abh05t4:18_6": "kāraṇaṁ dassetuṁ ‘‘ye vā panā’’tiādimāha. Tattha ‘‘āmantā’’icceva vissajjanena bhavitabbanti",
  "tika-abh05t4:18_7": "‘‘sabbe te dhammā kusalā’’ti pucchāyaṁ viya ‘‘sabbe te dhammā kusalamūlena ekamūlā’’ti",
  "tika-abh05t4:18_8": "pucchitepi paṭivacanavissajjanameva labbhati, na anulomapucchāyaṁ viya sarūpadassanavissajjanaṁ",
  "tika-abh05t4:18_9": "vibhajitvā dassetabbassa abhāvato. Ye hi dhammā kusalamūlena ekamūlā, na te dhammā",
  "tika-abh05t4:18_10": "kusalamūlena aññamaññamūlāva. Ye pana kusalamūlena aññamaññamūlā, te kusalamūlena",
  "tika-abh05t4:18_11": "ekamūlāva. Tenāha ‘‘na hi…pe… vibhāgo kātabbo bhaveyyā’’ti.",
  "tika-abh05t4:19_0": "Tattha yenāti yena aññamaññamūlesu ekamūlassa abhāvena. Yatthāti yasmiṁ ñāṇasampayuttacittuppāde.",
  "tika-abh05t4:19_1": "Aññamaññamūlakattā ekamūlakattā cāti adhippāyo. Dvinnaṁ dvinnañhi ekekena aññamaññamūlakatte",
  "tika-abh05t4:19_2": "vutte tesaṁ ekekena ekamūlakattampi vuttameva hoti samānattho ekasaddoti katvā. Tenevāha",
  "tika-abh05t4:19_3": "‘‘yattha pana…pe… na ekamūlānī’’ti. Tayidaṁ micchā, dvīsupi ekekena itarassa ekamūlakattaṁ",
  "tika-abh05t4:19_4": "sambhavati evāti. Tenāha ‘‘etassa gahaṇassa nivāraṇattha’’ntiādi. ‘‘Ye dhammā kusalamūlena",
  "tika-abh05t4:19_5": "aññamaññamūlā, te kusalamūlena ekamūlā’’ti imamatthaṁ vibhāventena idha ‘‘āmantā’’ti",
  "tika-abh05t4:19_6": "padena yattha dve mūlāni uppajjanti, tattha ekekena itarassa ekamūlakattaṁ pakāsitamevāti",
  "tika-abh05t4:19_7": "āha ‘‘āmantāti imināva vissajjanena taṁgahaṇanivāraṇato’’ti . Nicchitattāti ettha",
  "tika-abh05t4:19_8": "ekato uppajjamānānaṁ tiṇṇannaṁ tāva mūlānaṁ nicchitaṁ hotu aññamaññekamūlakattaṁ,",
  "tika-abh05t4:19_9": "dvinnaṁ pana kathanti āha ‘‘aññamaññamūlānaṁ hī’’tiādi. Samānamūlatā evāti avadhāraṇena",
  "tika-abh05t4:19_10": "nivattitatthaṁ dassetuṁ ‘‘na aññamaññasamānamūlatā’’ti vuttaṁ. Tena aññamaññamūlānaṁ",
  "tika-abh05t4:19_11": "samānamūlatāmattavacanicchāya ekamūlaggahaṇaṁ, na tesaṁ aññamaññapaccayatāvisiṭṭhasamānamūlatādassanatthanti",
  "tika-abh05t4:19_12": "imamatthaṁ dasseti. Dvinnaṁ mūlānanti dvinnaṁ ekamūlānaṁ ekato uppajjamānānaṁ. Yathā",
  "tika-abh05t4:19_13": "tesaṁ samānamūlatā, taṁ dassetuṁ ‘‘tesu hī’’tiādi vuttaṁ. Taṁmūlehi aññehīti itaramūlehi",
  "tika-abh05t4:19_14": "mūladvayato aññehi sahajātadhammehi.",
  "tika-abh05t4:20_0": "Idāni yena adhippāyena paṭilome ‘‘kusalā’’icceva pucchā katā, na ‘‘kusalamūlena ekamūlā’’ti,",
  "tika-abh05t4:20_1": "taṁ dassetuṁ ‘‘aññamaññamūlatte pana…pe… katāti daṭṭhabba’’nti āha. Na hi kusalamūlena",
  "tika-abh05t4:20_2": "aññamaññamūlesu kiñci ekamūlaṁ na hotīti vuttovāyamattho. Mūlayuttatameva vadati,",
  "tika-abh05t4:20_3": "na mūlehi ayuttanti adhippāyo. Aññathā pubbenāparaṁ virujjheyya. Tenevāti mūlayuttatāya",
  "tika-abh05t4:20_4": "eva vuccamānattā. Ubhayatthāpīti aññamaññamūlā ekamūlāti dvīsupi padesu. ‘‘Kusalamūlenā’’ti",
  "tika-abh05t4:20_5": "vuttaṁ, kusalamūlena sampayuttenāti hi attho. Yadi ubhayampi vacanaṁ mūlayuttatameva",
  "tika-abh05t4:20_6": "vadati, atha kasmā anulomapucchāyameva ekamūlaggahaṇaṁ kataṁ, na paṭilomapucchāyanti",
  "tika-abh05t4:20_7": "ubhayatthāpi taṁ gahetabbaṁ na vā gahetabbaṁ. Evañhi mūlekamūlayamakadesanāhi ayaṁ",
  "tika-abh05t4:20_8": "aññamaññayamakadesanā samānarasā siyāti codanaṁ manasi katvā āha ‘‘tatthā’’tiādi.",
  "tika-abh05t4:21_0": "Tattha tatthāti tasmiṁ aññamaññayamake. Yadipi ekamūlā aññamaññamūlāti idaṁ padadvayaṁ",
  "tika-abh05t4:21_1": "vuttanayena mūlayuttatameva vadati, tathāpi sāmaññavisesalakkhaṇe attheva bhedoti",
  "tika-abh05t4:21_2": "dassetuṁ ‘‘mūlayogasāmaññe’’tiādi vuttaṁ. Samūlakānaṁ samānamūlatā ekamūlattanti",
  "tika-abh05t4:21_3": "ekamūlavacanaṁ tesu avisesato mūlasabbhāvamattaṁ vadati, na aññamaññamūlasaddo viya",
  "tika-abh05t4:21_4": "mūlesu labbhamānaṁ visesaṁ, na ca sāmaññe nicchayo visese saṁsayaṁ vidhamatīti imamatthamāha",
  "tika-abh05t4:21_5": "‘‘mūlayogasāmaññe…pe… pavattā’’ti iminā. Visese pana nicchayo sāmaññe saṁsayaṁ vidhamanto",
  "tika-abh05t4:21_6": "eva pavattatīti āha ‘‘mūlayogavisese pana…pe… nicchitameva hotī’’ti. Tasmāti vuttasseva",
  "tika-abh05t4:21_7": "tassa hetubhāvena parāmasanaṁ, visesanicchayeneva avinābhāvato, sāmaññassa nicchitattā",
  "tika-abh05t4:21_8": "tattha vā saṁsayābhāvatoti attho. Tenāha ‘‘ekamūlāti pucchaṁ akatvā’’ti. Kusalabhāvadīpakaṁ",
  "tika-abh05t4:21_9": "na hotīti kusalabhāvasseva dīpakaṁ na hoti tadaññajātikassapi dīpanato. Tenāha ‘‘kusalabhāve",
  "tika-abh05t4:21_10": "saṁsayasabbhāvā’’ti. Aññamaññamūlavacananti kevalaṁ aññamaññamūlavacananti adhippāyo.",
  "tika-abh05t4:21_11": "Kusalādhikārassa anuvattamānattāti iminā ‘‘sabbe te dhammā kusalā’’ti kusalaggahaṇe",
  "tika-abh05t4:21_12": "kāraṇamāha. Ekamūlaggahaṇe hi payojanābhāvo dassito, kusalassa vasena cāyaṁ desanāti.",
  "tika-abh05t4:22_0": "53-61.Mūlanaye vutte eva attheti mūlanaye vutte eva kusalādidhamme. Kusalādayo hi",
  "tika-abh05t4:22_1": "sabhāvadhammā idha pāḷiatthatāya atthoti vutto. Kusalamūlabhāvena, mūlassa visesanena,",
  "tika-abh05t4:22_2": "mūlayogadīpanena ca pakāsetuṁ. Kusalamūlabhūtā mūlā kusalamūlamūlāti samāsayojanā.",
  "tika-abh05t4:22_3": "Mūlavacanañhi nivattetabbagahetabbasādhāraṇaṁ. Akusalābyākatāpi mūladhammā atthīti",
  "tika-abh05t4:22_4": "kusalamūlabhāvena mūladhammā visesitā. Mūlaggahaṇena ca mūlavantānaṁ mūlayogo dīpito",
  "tika-abh05t4:22_5": "hoti. Samānena mūlena, mūlassa visesanena, mūlayogadīpanena ca pakāsetuṁ ‘‘ekamūlamūlā’’ti,",
  "tika-abh05t4:22_6": "aññamaññassa mūlena mūlabhāvena, mūlassa visesanena, mūlayogadīpanena ca pakāsetuṁ",
  "tika-abh05t4:22_7": "‘‘aññamaññamūlamūlā’’ti mūlamūlanayo vuttoti yojanā. Tīsupi yamakesu yathāvuttavisesanamevettha",
  "tika-abh05t4:22_8": "pariyāyantaraṁ daṭṭhabbaṁ.",
  "tika-abh05t4:23_0": "Mūlayogaṁdīpetunti mūlayogameva padhānaṁ sātisayañca katvā dīpetunti adhippāyo. Yathā",
  "tika-abh05t4:23_1": "hi kusalāni mūlāni etesanti kusalamūlakānīti bāhiratthasamāse mūlayogo padhānabhāvena",
  "tika-abh05t4:23_2": "vutto hoti, na evaṁ ‘‘kusalasaṅkhātā mūlā kusalamūlā’’ti kevalaṁ, ‘‘kusalamūlamūlā’’ti",
  "tika-abh05t4:23_3": "savisesanaṁ vā vutte uttarapadatthappadhānasamāse. Tenāha ‘‘aññapadattha…pe… dīpetu’’nti.",
  "tika-abh05t4:23_4": "Vuttappakārovāti ‘‘kusalamūlabhāvena mūlassa visesanenā’’tiādinā mūlamūlanaye ca,",
  "tika-abh05t4:23_5": "‘‘aññapadatthasamāsantena ka-kārenā’’tiādinā mūlakanaye ca vuttappakāro eva. Vacanapariyāyo",
  "tika-abh05t4:23_6": "mūlamūlakanaye ekajjhaṁ katvā yojetabbo.",
  "tika-abh05t4:24_0": "74-85.Na ekamūlabhāvaṁ labhamānehīti abyākatamūlena na ekamūlakaṁ tathāvattabbataṁ",
  "tika-abh05t4:24_1": "labhamānehi aṭṭhārasaahetukacittuppādāhetukasamuṭṭhānarūpanibbānehi ekato alabbhamānattā.",
  "tika-abh05t4:24_2": "Yathā hi yathāvuttacittuppādādayo hetupaccayavirahitā ahetukavohāraṁ labhanti, na",
  "tika-abh05t4:24_3": "evaṁ sahetukasamuṭṭhānaṁ rūpaṁ. Tenāha ‘‘ahetukavohārarahitaṁ katvā’’ti. Ettha ca",
  "tika-abh05t4:24_4": "‘‘sabbaṁ rūpaṁ na hetukameva, ahetukamevā’’ti vuttattā kiñcāpi sahetukasamuṭṭhānampi",
  "tika-abh05t4:24_5": "rūpaṁ ahetukaṁ, ‘‘abyākato dhammo abyākatassa dhammassa hetupaccayena paccayo, vipākābyākatā",
  "tika-abh05t4:24_6": "kiriyābyākatā hetū sampayuttakānaṁ khandhānaṁ cittasamuṭṭhānānañca rūpānaṁ hetupaccayena",
  "tika-abh05t4:24_7": "paccayo’’ti (paṭṭhā. 1.1.403) pana vacanato hetupaccayayogena sahetukasamuṭṭhānassa",
  "tika-abh05t4:24_8": "rūpassa ahetukavohārābhāvo vutto. Keci pana ‘‘abbohārikaṁ katvāti sahetukavohārena",
  "tika-abh05t4:24_9": "abbohārikaṁ katvāti atthaṁ vatvā aññathā ‘ahetukaṁ abyākataṁ abyākatamūlena ekamūla’nti",
  "tika-abh05t4:24_10": "na sakkā vattu’’nti vadanti. Tattha yaṁ vattabbaṁ, taṁ vuttameva ahetukavohārābhāvena",
  "tika-abh05t4:24_11": "sahetukatāpariyāyassa atthasiddhattā. Apica hetupaccayasabbhāvato tassa sahetukatāpariyāyo",
  "tika-abh05t4:24_12": "labbhateva. Tenāha ‘‘na vā sahetukaduke viya…pe… abbohārikaṁ kata’’nti. Ettha etthāti",
  "tika-abh05t4:24_13": "etasmiṁ ekamūlakaduke. Hetupaccayayogāyogavasenāti hetupaccayena yogāyogavasena,",
  "tika-abh05t4:24_14": "hetupaccayassa sabbhāvāsabbhāvavasenāti attho. Sahetukavohārameva labhati paccayabhūtahetusabbhāvato.",
  "tika-abh05t4:25_0": "Apare pana bhaṇanti ‘‘sahetukacittasamuṭṭhānaṁ rūpaṁ ahetukaṁ abyākatanti iminā vacanena",
  "tika-abh05t4:25_1": "saṅgahaṁ gacchantampi samūlakattā ‘abyākatamūlena na ekamūla’nti na sakkā vattuṁ,",
  "tika-abh05t4:25_2": "satipi samūlakatte nippariyāyena sahetukaṁ na hotīti ‘abyākatamūlena ekamūla’nti",
  "tika-abh05t4:25_3": "ca na sakkā vattuṁ, tasmā ‘ahetukaṁ abyākataṁ abyākatamūlena na ekamūlaṁ, sahetukaṁ",
  "tika-abh05t4:25_4": "abyākataṁ abyākatamūlena ekamūla’nti dvīsupi padesu anavarodhato abbohārikaṁ katvāti",
  "tika-abh05t4:25_5": "vutta’’nti, taṁ tesaṁ matimattaṁ ‘‘sahetukaabyākatasamuṭṭhānaṁ rūpaṁ abyākatamūlena",
  "tika-abh05t4:25_6": "ekamūlaṁ hotī’’ti aṭṭhakathāyaṁ tassa ekamūlabhāvassa nicchitattā, tasmā vuttanayeneva",
  "tika-abh05t4:25_7": "cettha attho veditabbo.",
  "tika-abh05t4:26_0": "86-97. Kusalākusalābyākatarāsito namananāmanasaṅkhātena visesena arūpadhammānaṁ gahaṇaṁ",
  "tika-abh05t4:26_1": "niddhāraṇaṁ nāma hotīti āha ‘‘nāmānaṁ niddhāritattā’’ti. Tena tesaṁ adhikabhāvamāha",
  "tika-abh05t4:26_2": "viññāyamānameva pakaraṇena aparicchinnattā. Yadi evaṁ ‘‘ahetukaṁ nāmaṁ sahetukaṁ",
  "tika-abh05t4:26_3": "nāma’’nti pāṭhantare kasmā nāmaggahaṇaṁ katanti āha ‘‘supākaṭabhāvattha’’nti, paribyattaṁ",
  "tika-abh05t4:26_4": "katvā vutte kiṁ vattabbanti adhippāyo.",
  "tika-abh05t4:27": "Niddesavāravaṇṇanā niṭṭhitā.",
  "tika-abh05t4:28": "Mūlayamakavaṇṇanā niṭṭhitā.",
  "tika-abh05t4:29": "2. Khandhayamakaṁ",
  "tika-abh05t4:30": "1. Paṇṇattivāro",
  "tika-abh05t4:31": "Uddesavāravaṇṇanā",
  "tika-abh05t4:32_0": "2-3.Khandhayamake…pe… pariññā ca vattabbāti idaṁ padhānabhāvena vattabbadassanaṁ.",
  "tika-abh05t4:32_1": "Abhiññeyyakathā hi abhidhammo, sā ca yāvadeva pariññattāti pariññāsu ca na vinā tīraṇapariññāya",
  "tika-abh05t4:32_2": "pahānapariññā, tīraṇañca sampuṇṇaparānuggahassa adhippetattā kālapuggalokāsavibhāgamukhena",
  "tika-abh05t4:32_3": "khandhānaṁ visuṁ saha ca uppādanirodhalakkhaṇapariggahavasena sātisayaṁ sambhavati,",
  "tika-abh05t4:32_4": "nāññathāti imamatthaṁ dassento ‘‘chasu kālabhedesu…pe… pariññā ca vattabbā’’ti padhānaṁ",
  "tika-abh05t4:32_5": "vattabbaṁ uddharati. Tattha pana yathā na tīraṇapariññāya vinā pahānapariññā, evaṁ",
  "tika-abh05t4:32_6": "tīraṇapariññā vinā ñātapariññāya. Sā ca sutamayañāṇamūlikāti desanākusalo satthā",
  "tika-abh05t4:32_7": "anvayato byatirekato ca samudāyāvayavapadatthādivibhāgadassanamukhena khandhesu pariññāppabhedaṁ",
  "tika-abh05t4:32_8": "pakāsetukāmo ‘‘pañcakkhandhā’’tiādinā desanaṁ ārabhīti dassento ‘‘te pana khandhā’’tiādimāha.",
  "tika-abh05t4:32_9": "Pañcahi padehīti pañcahi samudāyapadehi.",
  "tika-abh05t4:33_0": "Tatthāti tesu samudāyāvayavapadesu. Dhammoti ruppanādiko ñeyyadhammo. Samudāyapadassāti",
  "tika-abh05t4:33_1": "rūpakkhandhādisamudāyapadassa. Yadipi avayavavinimutto paramatthato samudāyo nāma",
  "tika-abh05t4:33_2": "natthi, yathā pana avayavo samudāyo na hoti, evaṁ na samudāyopi avayavoti satipi",
  "tika-abh05t4:33_3": "samudāyāvayavānaṁ bhede dvinnaṁ padānaṁ samānādhikaraṇabhāvato atthevābhedoti padadvayassa",
  "tika-abh05t4:33_4": "samānatthatāya siyā āsaṅkāti āha ‘‘etasmiṁ saṁsayaṭṭhāne’’ti. ‘‘Cakkhāyatanaṁ rūpakkhandhagaṇanaṁ",
  "tika-abh05t4:33_5": "gacchati, viññāṇakkhandho tajjā manoviññāṇadhātū’’tiādīsu ekadeso samudāyapadattho",
  "tika-abh05t4:33_6": "vutto, ‘‘yaṁ kiñci rūpaṁ…pe… ayaṁ vuccati rūpakkhandho’’tiādīsu (vibha. 2) pana sakaloti",
  "tika-abh05t4:33_7": "āha ‘‘rūpādi…pe… attho’’ti. Avayavapadānañcettha visesanavisesitabbavisayānaṁ samānādhikaraṇatāya",
  "tika-abh05t4:33_8": "samudāyapadatthatā vuttā, tato eva samudāyapadānampi avayavapadatthatā. Na hi visesanavisesitabbānaṁ",
  "tika-abh05t4:33_9": "atthānaṁ accantaṁ bhedo abhedo vā icchito, atha kho bhedābhedo, tasmā abhedadassanavasena",
  "tika-abh05t4:33_10": "paṭhamanayo vutto, bhedadassanavasena dutiyanayo. Yo hi ruppanādisaṅkhāto rāsaṭṭho",
  "tika-abh05t4:33_11": "avayavapadehi rūpādisaddehi ca khandhasaddena ca visesanavisesitabbabhāvena bhinditvā",
  "tika-abh05t4:33_12": "vutto, svāyaṁ atthato rāsibhāvena apekkhito ruppanādiattho evāti.",
  "tika-abh05t4:34_0": "Yathā avayavapadehi vuccamānopi samudāyapadassa attho hoti, evaṁ samudāyapadehi vuccamānopi",
  "tika-abh05t4:34_1": "avayavapadassa atthoti ‘‘rūpakkhandho rūpañceva rūpakkhandho ca, rūpakkhandho rūpanti?",
  "tika-abh05t4:34_2": "Āmantā’’tiādinā padasodhanā katāti dassento āha ‘‘rūpādiavayavapadehi…pe… padasodhanavāro",
  "tika-abh05t4:34_3": "vutto’’ti. Tattha ekaccassa avayavapadassa aññattha vuttiyā avayavapadatthassa samudāyapadatthatāya",
  "tika-abh05t4:34_4": "siyā anekantikatā, samudāyapadassa pana taṁ natthīti samudāyapadatthassa avayavapadatthatāya",
  "tika-abh05t4:34_5": "byabhicārābhāvo ‘‘rūpakkhandho rūpanti? Āmantā’’ti pāḷiyā pakāsitoti vuttaṁ ‘‘rūpādi…pe… dassetu’’nti.",
  "tika-abh05t4:35_0": "‘‘Rūpakkhandho’’tiādīsu khandhatthassa visesitabbattā vuttaṁ ‘‘padhānabhūtassa khandhapadassā’’ti.",
  "tika-abh05t4:35_1": "Vedanādiupapadatthassa ca sambhavato ‘‘vedanākkhandho’’tiādīsu. Rūpāvayavapadena",
  "tika-abh05t4:35_2": "vuttassāti rūpasaṅkhātena avayavapadena visesanabhāvena vuttassa khandhatthassa rūpakkhandhabhāvo",
  "tika-abh05t4:35_3": "hoti. Tena vuttaṁ ‘‘rūpakkhandho rūpanti? Āmantā’’ti. Tatthāti tasmiṁ rūpakkhandhapade.",
  "tika-abh05t4:35_4": "Padhānabhūtena visesitabbattā khandhāvayavapadena vuttassa ruppanaṭṭhassa kiṁ vedanākkhandhādibhāvo",
  "tika-abh05t4:35_5": "hotīti yojanā. Samāne avayavapadābhidheyyabhāve appadhānena padena yo attho viññāyati,",
  "tika-abh05t4:35_6": "so kasmā padhānena na viññāyatīti adhippāyo. Khandhāvayavapadena vutto dhammoti rāsaṭṭhamāha.",
  "tika-abh05t4:35_7": "Tattha kocīti ruppanaṭṭho. Kenaci samudāyapadenāti rūpakkhandhapadena, na vedanākkhandhādipadena.",
  "tika-abh05t4:35_8": "Tenāha ‘‘na sabbo sabbenā’’ti. Esa nayo vedanākkhandhādīsu. Rūparūpakkhandhādiavayavasamudāyapadasodhanamukhena",
  "tika-abh05t4:35_9": "tattha ca catukkhandhavasena pavattā pāḷigati padasodhanamūlacakkavāro. Evañca dassentenāti",
  "tika-abh05t4:35_10": "iminā yvāyaṁ rūpādiavayavapadehi rūpakkhandhādisamudāyapadehi ca dassitākāro atthaviseso,",
  "tika-abh05t4:35_11": "taṁ paccāmasati. Visesanabhāvo bhedakatāya sāmaññato avacchedakattā, visesitabbabhāvo",
  "tika-abh05t4:35_12": "abhedayogena bhedantarato avicchinditabbattā, samānādhikaraṇabhāvo tesaṁ bhedābhedānaṁ",
  "tika-abh05t4:35_13": "ekavatthusannissayattā.",
  "tika-abh05t4:36_0": "Tenāti yathāvuttena visesanavisesitabbabhāvena. Etthāti etasmiṁ samānādhikaraṇe.",
  "tika-abh05t4:36_1": "Tenāti vā samānādhikaraṇabhāvena. Etthāti rūpakkhandhapade. Yathā nīluppalapade uppalavisesanabhūtaṁ",
  "tika-abh05t4:36_2": "nīlaṁ visiṭṭhameva hoti, na yaṁ kiñci, evamidhāpi khandhavisesanabhūtaṁ rūpampi visiṭṭhameva",
  "tika-abh05t4:36_3": "siyāti dassento ‘‘kiṁ khandhato…pe… hotī’’ti āha. Tathā ‘‘rūpañca taṁ khandho cā’’ti",
  "tika-abh05t4:36_4": "samānādhikaraṇabhāveneva yaṁ rūpaṁ, so khandho. Yo khandho, taṁ rūpanti ayampi āpanno",
  "tika-abh05t4:36_5": "evāti āha ‘‘sabbeva…pe… visesitabbā’’ti. Visesanena ca nāma niddhāritarūpena bhavitabbaṁ",
  "tika-abh05t4:36_6": "avacchedakattā, na aniddhāritarūpenāti āha ‘‘kiṁ pana ta’’ntiādi, tasseva gahitattā",
  "tika-abh05t4:36_7": "na piyarūpasātarūpassāti adhippāyo. Na hi taṁ khandhavisesanabhāvena gahitaṁ, vissajjanaṁ",
  "tika-abh05t4:36_8": "kataṁ tassevāti yojanā. Na khandhato aññaṁ rūpaṁ atthīti idaṁ ruppanaṭṭho rūpanti",
  "tika-abh05t4:36_9": "katvā vuttaṁ, na hi so khandhavinimutto atthi. Tenevāti yathāvuttarūpassa khandhavinimuttassa",
  "tika-abh05t4:36_10": "abhāveneva. ‘‘Piyarūpaṁ sātarūpaṁ, dassentenappaka’’nti ca ādīsu atadatthassa rūpasaddassa",
  "tika-abh05t4:36_11": "labbhamānattā ‘‘tena rūpasaddenā’’ti visesetvā vuttaṁ. Vuccamānaṁ bhūtupādāyampi",
  "tika-abh05t4:36_12": "bhedaṁ dhammajātaṁ. Suddhenāti kevalena, rūpasaddena vināpīti attho. Tayidaṁ pakaraṇādiavacchinnataṁ",
  "tika-abh05t4:36_13": "sandhāya vuttaṁ, samānādhikaraṇataṁ vā. Yo hi rūpasaddena samānādhikaraṇo khandhasaddo,",
  "tika-abh05t4:36_14": "tena yathāvuttarūpasaddena viya tadattho vuccateva. Tenāha ‘‘khandhā rūpakkhandho’’ti.",
  "tika-abh05t4:36_15": "Yadipi yathāvuttaṁ rūpaṁ khandho eva ca, khandho pana na rūpamevāti āha ‘‘na ca sabbe…pe…",
  "tika-abh05t4:36_16": "visesitabbā’’ti. Tenevāti arūpasabhāvassa khandhassa atthibhāveneva. Teti khandhā.",
  "tika-abh05t4:36_17": "Vibhajitabbāti ‘‘khandhā rūpakkhandho’’ti padaṁ uddharitvā ‘‘rūpakkhandho khandho",
  "tika-abh05t4:36_18": "ceva rūpakkhandho ca, avasesā khandhā na rūpakkhandho’’tiādinā vibhāgena dassetabbā.",
  "tika-abh05t4:37_0": "Khandhānaṁ rūpavisesana…pe… saṁsayo hotīti ettha kiṁ khandhato aññāpi vedanā atthi,",
  "tika-abh05t4:37_1": "yato vinivattā vedanā khandhavisesanaṁ hoti, sabbe ca khandhā kiṁ khandhavisesanabhūtāya",
  "tika-abh05t4:37_2": "vedanāya visesitabbāti evaṁ yojanā veditabbā. Kecīti anubhavanādippakārā. Kenaci",
  "tika-abh05t4:37_3": "visesanenāti vedanādinā visesanena.",
  "tika-abh05t4:38_0": "Ettha ca rūpādipaṇṇatti khandhapaṇṇatti ca ‘‘rūpaṁ khandho, khandhā rūpakkhandho’’tiādinā",
  "tika-abh05t4:38_1": "visuṁ saha ca ruppanādike atthe pavattamānā kadāci avayavabhūte pavattati, kadāci",
  "tika-abh05t4:38_2": "samudāyabhūte, tassā pana tathā pavattanākāre niddhārite yasmā rūpādikkhandhā padato",
  "tika-abh05t4:38_3": "atthato ca visodhitā nāma honti tabbisayakaṅkhāpanodanato, tasmā ‘‘rūpakkhandho rūpañceva",
  "tika-abh05t4:38_4": "rūpakkhandho ca, rūpakkhandho rūpanti? Āmantā’’tiādinayappavattena paṭhamavārena",
  "tika-abh05t4:38_5": "rūpādiavayavapadehi avayavattho viya samudāyatthopi vuccati, tathā samudāyapadehipīti",
  "tika-abh05t4:38_6": "ayamattho dassito. ‘‘Rūpaṁ rūpakkhandho, khandhā vedanākkhandho’’tiādinayappavattena",
  "tika-abh05t4:38_7": "pana dutiyavārena visesavācī viya rūpādiavayavapadehi sāmaññabhūtenapi taṁtaṁvisiṭṭhena",
  "tika-abh05t4:38_8": "khandhāvayavapadena so so eva samudāyattho vuccati, na sabboti ayamattho dassito.",
  "tika-abh05t4:38_9": "Khandhavinimuttassa yathādhippetassa abhāvā yadipi khandhoyeva rūpaṁ, so pana na",
  "tika-abh05t4:38_10": "sabbo rūpaṁ, atha kho tadekadeso, tathā vedanādayopīti ayamattho ‘‘rūpaṁ khandho,",
  "tika-abh05t4:38_11": "khandhā rūpa’’ntiādinayappavattena tatiyavārena dassito. ‘‘Rūpaṁ khandho, khandhā",
  "tika-abh05t4:38_12": "vedanākkhandho’’tiādinayappavattena pana catutthavārena ‘‘rūpaṁ khandho’’ti rūpassa",
  "tika-abh05t4:38_13": "khandhabhāve nicchite khandho nāmāyaṁ na kevalaṁ rūpameva, atha kho vedanādi cāti",
  "tika-abh05t4:38_14": "vedanādīnampi khandhabhāvappakāsane na sabbe khandhā vedanādivisesavanto, kecideva",
  "tika-abh05t4:38_15": "pana tena tena visesena tathā vuccantīti ayamattho dassito. Evaṁ dassentī cesā pāḷi",
  "tika-abh05t4:38_16": "khandhānaṁ yathāvuttapaṇṇattisodhanamukhena sarūpāvadhāraṇāya saṁvattati, tañca tesaṁ",
  "tika-abh05t4:38_17": "yāvadeva uppādādinicchayatthanti dassento ‘‘evaṁ yesaṁ…pe… veditabbo’’ti āha.",
  "tika-abh05t4:39_0": "Ekadesepi samudāyavohāro dissati yathā paṭo daḍḍho, samuddo diṭṭhoti āha ‘‘cakkāvayavabhāvato",
  "tika-abh05t4:39_1": "cakkānīti yamakāni vuttānī’’ti. Bandhitvāti yamakabhāvena bandhitvā, yamakamūlabhāveneva",
  "tika-abh05t4:39_2": "vā. Mūlabhāvena gahaṇaṁ sambandhabhāvo, taṁsambandhatā ca mūlapadādīnaṁ nābhiādisadisatā",
  "tika-abh05t4:39_3": "daṭṭhabbā. Apubbassa vattabbassa abhāvato nayidha desanā maṇḍalabhāveneva sambajjhatīti",
  "tika-abh05t4:39_4": "āha ‘‘na maṇḍalabhāvena sambajjhanato’’ti. Yadipi rūpakkhandhamūlake apubbaṁ natthi,",
  "tika-abh05t4:39_5": "vedanākkhandhādimūlakesu pana saññādimukhena desanappavattiyaṁ apubbavaseneva gato",
  "tika-abh05t4:39_6": "siyā maṇḍalabhāvena sambandho, na tathā pāṭho pavattoti āha ‘‘vedanākkhandha…pe…",
  "tika-abh05t4:39_7": "sambandhenā’’ti. Pacchimassa purimena asambajjhanameva hi heṭṭhimasodhanaṁ. Suddhakkhandhalābhamattameva",
  "tika-abh05t4:39_8": "gahetvāti ‘‘khandhā rūpa’’nti ettha khandhāti khandhasaddena labbhamānaṁ rūpādīhi",
  "tika-abh05t4:39_9": "asammissaṁ khandhaṭṭhamattameva uddesavasena gahetvā. Yadipi uddese khandhavisesanaṁ",
  "tika-abh05t4:39_10": "rūpādi ‘‘khandhā rūpa’’nti suddharūpādimattameva gahitaṁ, tathāpi visesarahitassa",
  "tika-abh05t4:39_11": "sāmaññassa abhāvato tattha suddharūpādimattatāya aṭṭhatvā. Khandhavisesanabhāvasaṅkhātanti",
  "tika-abh05t4:39_12": "yathādhigataṁ khandhānaṁ visesanabhāvena kathitaṁ ruppanādikaṁ visesanatthaṁ dassetuṁ.",
  "tika-abh05t4:39_13": "Kevalameva taṁ aggaṇhanto khandhasaddena saha yojetvā…pe… vibhattattā suddhakkhandhavāroti vuttoti yojanā.",
  "tika-abh05t4:40": "Uddesavāravaṇṇanā niṭṭhitā.",
  "tika-abh05t4:41": "1. Paṇṇattivāro",
  "tika-abh05t4:42": "Niddesavāravaṇṇanā",
  "tika-abh05t4:43_0": "26.Evaṁvuttanti evaṁ dvārālambanehi saddhiṁ dvārappavattadhammavibhāgavasena vuttaṁ.",
  "tika-abh05t4:43_1": "Piyasabhāvaṁ piyajātikaṁ ‘‘kathaṁ rūpena kho, āvuso’’tiādīsu viya piyasabhāvaṭṭhena",
  "tika-abh05t4:43_2": "rūpaṁ, na ruppanaṭṭhenāti vuttaṁ ‘‘piyarūpaṁ…pe… rūpaṁ na rūpakkhandho’’ti. Ruppanaṭṭhena",
  "tika-abh05t4:43_3": "rūpakkhandhapariyāpannampi cakkhādi piyasabhāvamattavacanicchāvasena piyarūpameva",
  "tika-abh05t4:43_4": "anuppavisati, na rūpakkhandhanti āha ‘‘piyasabhāva…pe… na rūpakkhandhoti vutta’’nti.",
  "tika-abh05t4:43_5": "‘‘Yo pana yattha viseso’’ti vutto visesasaddo nānuvattatīti adhippāyenāha ‘‘vacanaseso’’ti.",
  "tika-abh05t4:43_6": "Na hi adhikārato labbhamānassa ajjhāharaṇakiccaṁ atthi. Diṭṭhisaññāti vā paduddhāroyaṁ",
  "tika-abh05t4:43_7": "veditabbo. Visesatā panassā ‘‘visesaṁ vaṇṇayissāmā’’ti paṭiññāya eva pākaṭā. ‘‘Avasesā",
  "tika-abh05t4:43_8": "saṅkhārā’’ti etthāpi eseva nayo. Saṁyojanavasena jānāti abhinivisatīti saññā diṭṭhīti",
  "tika-abh05t4:43_9": "āha ‘‘diṭṭhi eva saññā’’ti. Diṭṭhi cāti ca-saddena avasiṭṭhaṁ papañcaṁ saṅgaṇhāti.",
  "tika-abh05t4:43_10": "Tathā hi ‘‘papañcasaññāsaṅkhā’’ti ettha papañcasūdaniyaṁ (ma. ni. aṭṭha. 1.201) vuttaṁ",
  "tika-abh05t4:43_11": "‘‘saññānāmena vā papañcā eva vuttā’’ti.",
  "tika-abh05t4:44_0": "28. ‘‘Khandhā vedanākkhandho’’ti etasmiṁ anulome yathā sarūpadassanena vissajjanaṁ",
  "tika-abh05t4:44_1": "labbhati, na evaṁ ‘‘na khandhā na vedanākkhandho’’ti paṭilome, idha pana paṭivacanena",
  "tika-abh05t4:44_2": "vissajjananti tadatthaṁ vivaranto ‘‘khandhasaddappavattiyā ca abhāve vedanākkhandhasaddappavattiyā",
  "tika-abh05t4:44_3": "ca abhāvo’’ti āha. Tena sattāpaṭisedhe ayaṁ na-kāroti dasseti. Saddaggahaṇañcettha",
  "tika-abh05t4:44_4": "saddanibandhanattā paññattiyā saddasabhāgataṁ vā sandhāya kataṁ. Paṇṇattisodhanañhetaṁ.",
  "tika-abh05t4:44_5": "Tenāha ‘‘paṇṇattisodhanamattameva karotī’’ti. Tena niddhāretabbassa dhammantarassa",
  "tika-abh05t4:44_6": "abhāvaṁ dasseti. Yato vuttaṁ ‘‘na aññadhammasabbhāvo evettha pamāṇa’’nti. Evañca",
  "tika-abh05t4:44_7": "katvātiādinā yathāvuttamatthaṁ pāṭhantarena samattheti. Kāmaṁ katthaci satipi khandhe",
  "tika-abh05t4:44_8": "natthi vedanākkhandho, akhandhattasabhāvā pana natthi vedanāti ‘‘na khandhā na vedanākkhandhoti?",
  "tika-abh05t4:44_9": "Āmantā’’ti vuttanti evaṁ vā etaṁ daṭṭhabbaṁ. Tenāha aṭṭhakathāyaṁ ‘‘paññattinibbānasaṅkhātā’’tiādi.",
  "tika-abh05t4:45_0": "39. ‘‘Rūpato aññe’’ti ettha bhūtupādāya dhammo viya piyasabhāvopi rūpasaddābhidheyyatāsāmaññena",
  "tika-abh05t4:45_1": "gahitoti āha ‘‘lokuttarā vedanādayodaṭṭhabbā’’ti. Appavattimattamevāti khandhasaddappavattiyā",
  "tika-abh05t4:45_2": "abhāve rūpasaddappavattiyā ca abhāvoti paṇṇattisodhanamattataṁyeva sandhāya vadati,",
  "tika-abh05t4:45_3": "tathā cāha ‘‘evañca katvā’’tiādi. Tenetaṁ dasseti – yathā cakkhuto aññassa sabbassapi",
  "tika-abh05t4:45_4": "sabhāvadhammassa āyatanaggahaṇena gahitattā tadubhayavinimuttaṁ kiñci natthīti kevalaṁ",
  "tika-abh05t4:45_5": "paññattisodhanatthaṁ tameva abhāvaṁ dassetuṁ ‘‘cakkhuñca āyatane ca ṭhapetvā avasesā",
  "tika-abh05t4:45_6": "na ceva cakkhu na ca āyatana’’nti vuttaṁ, evamidhāpi tadatthameva ubhayavinimuttassa",
  "tika-abh05t4:45_7": "abhāvaṁ dassetuṁ ‘‘rūpañca khandhe ca ṭhapetvā avasesā na ceva rūpaṁ na ca khandhā’’ti",
  "tika-abh05t4:45_8": "vuttanti. Visamopaññāso. ‘‘Cakkhuñca āyatane ca ṭhapetvā’’ti ettha hi avasesaggahaṇena",
  "tika-abh05t4:45_9": "gayhamānaṁ kiñci natthīti sakkā vattuṁ āyatanavinimuttassa sabhāvadhammassa abhāvā.",
  "tika-abh05t4:45_10": "Tenāha ‘‘yadi siyā’’ti. ‘‘Rūpañca khandhe ca ṭhapetvā’’ti ettha pana na tathā sakkā",
  "tika-abh05t4:45_11": "vattuṁ khandhavinimuttassa sabhāvadhammassa atthibhāvato. Yadi pana tādisaṁ khandhagataṁ",
  "tika-abh05t4:45_12": "dhammajātaṁ natthīti evamidaṁ vuttaṁ siyā, evaṁ sati yuttametaṁ siyā. Tathā hi ‘‘aṭṭhakathāyaṁ",
  "tika-abh05t4:45_13": "panā’’tiādinā paññattiggahaṇameva uddharīyati. Taṇhāvatthu ca na siyā avasesaggahaṇena",
  "tika-abh05t4:45_14": "gayhamānanti ānetvā sambandho. Khandho ca siyāti yojanā.",
  "tika-abh05t4:46": "Niddesavāravaṇṇanā niṭṭhitā.",
  "tika-abh05t4:47": "2. Pavattivāravaṇṇanā",
  "tika-abh05t4:48_0": "50-205. Missakakālabhedesu yamakesu padānaṁ bhinnakālattā siyā atthavisesoti āha",
  "tika-abh05t4:48_1": "‘‘amissakakālabhedesu vāresu atthavisesābhāvato’’ti. Idāni tamevatthaṁ ‘‘purimassa",
  "tika-abh05t4:48_2": "hī’’tiādinā vivarati. Tenāti atthavisesābhāvena. Etthāti etasmiṁ pavattivārapāṭhe,",
  "tika-abh05t4:48_3": "etissaṁ vā pavattivāravaṇṇanāyaṁ. Cha eva vuttā, na navāti adhippāyo. Tenāha ‘‘atītenā’’tiādi.",
  "tika-abh05t4:48_4": "Ete pana tayoti attanā visuṁ anantaraṁ dassite sandhāyāha. Yathādassitāti aṭṭhakathāyaṁ",
  "tika-abh05t4:48_5": "niddhāretvā dassitabbākārā paccuppannenātītādayo ye pāḷiyaṁ ujukameva āgatā. ‘‘Na",
  "tika-abh05t4:48_6": "visuṁ vijjantī’’ti vuttamevatthaṁ ‘‘tattha tattha hī’’tiādinā pākaṭataraṁ karoti.",
  "tika-abh05t4:48_7": "Tattha paṭilomapucchāhīti ‘‘yassa vā pana vedanākkhandho uppajjittha, tassa rūpakkhandho",
  "tika-abh05t4:48_8": "uppajjatī’’ti evamādikāhi paṭhamapade vuttassa paṭilomavasena pavattāhi. Tenevāti",
  "tika-abh05t4:48_9": "nayato yojetuṁ sakkuṇeyyattā eva. Missakakālabhedesu cāti na kevalaṁ amissakakālabhedesuyeva,",
  "tika-abh05t4:48_10": "atha kho missakakālabhedesu cāti attho. Na yojanāsukaratāya eva purime ayojanā, atha",
  "tika-abh05t4:48_11": "kho sukhaggahaṇatthampīti dassento āha ‘‘amissaka…pe… vuttānī’’ti.",
  "tika-abh05t4:49_0": "Yena kāraṇenāti yena ekapadadvayasaṅgahitānaṁ khandhānaṁ uppādassa nirodhassa lābhasaṅkhātena",
  "tika-abh05t4:49_1": "kāraṇena. Yathākkamaṁ purepañho pacchāpañhoti ca nāmaṁ vuttaṁ. Ca-saddena purepacchāpañhoti",
  "tika-abh05t4:49_2": "ca nāmaṁ vuttanti niddhāretvā yojetabbaṁ. Tattha pana ‘‘ekapadadvayasaṅgahitāna’’nti",
  "tika-abh05t4:49_3": "idaṁ ekajjhaṁ katvā gahetabbaṁ. Tamevatthampi vivarati ‘‘yassa hī’’tiādinā. Tattha",
  "tika-abh05t4:49_4": "yassāti yassa pañhassa. ‘‘Pañho’’ti cettha pucchanavasena pavattaṁ vacanaṁ veditabbaṁ.",
  "tika-abh05t4:49_5": "Tenevāha ‘‘paripūretvā vissajjetabbatthasaṅgaṇhanato’’ti. Taṁ sarūpadassanena vissajjanaṁ",
  "tika-abh05t4:49_6": "taṁvissajjanaṁ, taṁ vā yathāvuttaṁ vissajjanaṁ etassāti taṁvissajjano, tassa taṁvissajjanassa.",
  "tika-abh05t4:49_7": "Purimakoṭṭhāsenāti purimena uddesapadena. Tena hi vissajjanapadassa samānatthatā",
  "tika-abh05t4:49_8": "idha sadisatthatā. Ekena padenāti ekena padhānāppadhānena yamakapadena, na paṭhamapadenevāti",
  "tika-abh05t4:49_9": "attho. Uppādanirodhalābhasāmaññamattenāti uppādassa vā nirodhassa vā labbhamānatāya",
  "tika-abh05t4:49_10": "samānatāmattena. Sanniṭṭhānapada…pe… yuttanti idaṁ aṭṭhakathāyaṁ ‘‘yattha rūpakkhandho",
  "tika-abh05t4:49_11": "nuppajjatī’’tiādinā purepañhassa dassitattā vuttaṁ. Yadipi tattha ‘‘uppajjatī’’ti",
  "tika-abh05t4:49_12": "vissajjitattā vedanākkhandhassa uppādo labbhatīti vuttaṁ, yo pana sanniṭṭhānapadasaṅgahito",
  "tika-abh05t4:49_13": "rūpakkhandhassa anuppādo pāḷiyaṁ anuññātarūpena ṭhito, tassa vasena purepañho yuttoti",
  "tika-abh05t4:49_14": "adhippāyo. Evañhi purimakoṭṭhāsena sadisatthatā hoti.",
  "tika-abh05t4:50_0": "‘‘Yassa rūpakkhandho nuppajjittha, tassa vedanākkhandho nuppajjitthā’’ti ettha rūpakkhandhassa",
  "tika-abh05t4:50_1": "anuppannapubbatāpaṭikkhepamukhena itarassa paṭikkhipīyatīti rūpakkhandhasseva yathāvuttapaṭikkhepo",
  "tika-abh05t4:50_2": "padhānabhāvena vutto. Eseva nayo aññesupi edisesu ṭhānesūti āha ‘‘sanniṭṭhānatthasseva",
  "tika-abh05t4:50_3": "paṭikkhipanaṁ paṭikkhepo’’ti . ‘‘Yassa rūpakkhandho uppajjati, tassa vedanākkhandho",
  "tika-abh05t4:50_4": "nirujjhatī’’ti ettha pana rūpakkhandhassa uppādalakkhaṇaṁ katvā vedanākkhandhassa",
  "tika-abh05t4:50_5": "nirodho pucchīyatīti so eva ‘‘no’’ti paṭisedhīyati. Esa nayo aññesupi edisesu ṭhānesūti",
  "tika-abh05t4:50_6": "vuttaṁ ‘‘saṁsayatthanivāraṇaṁ paṭisedho’’ti. ‘‘Na-kāravirahita’’nti etena paṭisedhassa",
  "tika-abh05t4:50_7": "paṭisedhitamāha. Yadi evaṁ pāḷigatipaṭisedhavissajjanānaṁ ko visesoti āha ‘‘tattha uppattī’’tiādi.",
  "tika-abh05t4:51_0": "Tadekadesapakkhepavasenāti tesaṁ catunnaṁ pañhānaṁ pañcannañca vissajjanānaṁ ekadesassa",
  "tika-abh05t4:51_1": "pakkhipanavasena. Tenāha aṭṭhakathāyaṁ ‘‘paṭhame ṭhāne paripuṇṇapañhassa purimakoṭṭhāse",
  "tika-abh05t4:51_2": "sarūpadassanenā’’tiādi. Yo panettha pañhesu vissajjanesu ca sattavīsatiyā ṭhānesu",
  "tika-abh05t4:51_3": "pakkhepaṁ labhati, taṁ dassetuṁ ‘‘paripuṇṇapañho evā’’tiādi vuttaṁ. Pāḷivavatthānadassanāditoti",
  "tika-abh05t4:51_4": "ettha ādi-saddena pucchāvibhaṅgo vissajjanāṭhānāni ekasmiṁ pañhe yojanānayoti imesaṁ saṅgaho daṭṭhabbo.",
  "tika-abh05t4:52_0": "Suddhāvāsānantiādi pāḷiyā padaṁ uddharitvā atthadassanatthaṁ āraddhaṁ. ‘‘Yassa yattha",
  "tika-abh05t4:52_1": "rūpakkhandho nuppajjittha, tassa tattha vedanākkhandho nuppajjitthā’’ti imassa vissajjanaṁ",
  "tika-abh05t4:52_2": "hoti ‘‘suddhāvāsānaṁ tesaṁ tatthā’’ti. Tattha ekabhūmiyaṁ dutiyā upapatti natthīti",
  "tika-abh05t4:52_3": "ekissā bhūmiyā ekassa ariyapuggalassa dutiyavāraṁ paṭisandhiggahaṇaṁ natthīti attho.",
  "tika-abh05t4:52_4": "Tatiyavārādīsu vattabbameva natthi. Svāyamattho yathā ñāpito hoti, taṁ dassetuṁ ‘‘paṭisandhito",
  "tika-abh05t4:52_5": "pabhuti hi…pe… pavattā’’ti vuttaṁ. Tena addhāpaccuppannavasenāyaṁ desanā pavattāti",
  "tika-abh05t4:52_6": "dasseti. Ādānanikkhepaparicchinnaṁ kammajasantānaṁ ekattena gahetvā tassa vasena",
  "tika-abh05t4:52_7": "uppādanirodhesu vuccamānesu akammajesu kusalādīsu kathanti codanāyaṁ tepi idha taṁnissitā",
  "tika-abh05t4:52_8": "eva katāti dassento āha ‘‘tasmiñhi…pe… dassitā’’ti. Tenevāti kammajasantāneneva.",
  "tika-abh05t4:52_9": "Tasmāti ekakammanibbattassa vipākasantānassa ekattena gahitattā. Tassāti kammajasantānassa.",
  "tika-abh05t4:52_10": "Pañcasu suddhāvāsesu yathā paccekaṁ ‘‘ekissā bhūmiyā dutiyā upapatti natthī’’ti yathāvuttapāḷiyā",
  "tika-abh05t4:52_11": "viññāyati, evaṁ ‘‘suddhāvāsāna’’nti avisesavacanato sakalepi suddhāvāse sā natthīti",
  "tika-abh05t4:52_12": "tāya kasmā na viññāyatīti codanaṁ samuṭṭhāpetvā sayameva pariharituṁ ‘‘kasmā panā’’tiādimāha.",
  "tika-abh05t4:52_13": "Tattha suddhāvāsesu heṭṭhābhūmikassa asati indriyaparipāke uparibhūmisamuppatti na",
  "tika-abh05t4:52_14": "sakkā paṭisedhetuṁ uddhaṁsotavacanato. Uddhamassa taṇhāsotaṁ vaṭṭasotañcāti hi uddhaṁsoto.",
  "tika-abh05t4:52_15": "Tenāha ‘‘uddhaṁsotapāḷisabbhāvā’’ti. Saṁsandetabbāti yathā na virujjhanti, evaṁ netabbā.",
  "tika-abh05t4:52_16": "Tathā ceva saṁvaṇṇitaṁ.",
  "tika-abh05t4:53_0": "Etena sanniṭṭhānenāti aṅkitokāsabhāvirūpuppādasannissayena nicchayena. Visesitā tathābhāvirūpabhāvino.",
  "tika-abh05t4:53_1": "Asaññasattāpīti na kevalaṁ pañcavokārā eva, atha kho asaññasattāpi. Te eva asaññasatte",
  "tika-abh05t4:53_2": "eva gahetvā purimakoṭṭhāseti adhippāyo. Tena ye sanniṭṭhānena vajjitāti tena yathāvuttasanniṭṭhānena",
  "tika-abh05t4:53_3": "ye virahitā, te tathā na vattabbāti attho. Idāni ‘‘te tato’’tiādinā dasseti. Tatoti",
  "tika-abh05t4:53_4": "asaññābhavato. Pacchimabhavikānanti ettha pacchimabhavaṁ sarūpato dassetuṁ ‘‘kiṁ",
  "tika-abh05t4:53_5": "pañcavokārādī’’tiādi vuttaṁ. Apacchimabhavikānampi arūpānaṁ arūpabhave yathā rūpakkhandho",
  "tika-abh05t4:53_6": "nuppādi, evaṁ tattha pacchimabhavikānaṁ vedanākkhandhopīti āha ‘‘etena sanniṭṭhānena",
  "tika-abh05t4:53_7": "saṅgahitattā’’ti. Tenāha ‘‘tesaṁ…pe… āhā’’ti. Tattha tesanti pacchimabhavikānaṁ.",
  "tika-abh05t4:53_8": "Tatthāti arūpabhave. Itarānuppattibhāvañcāti itarassa vedanākkhandhassa anuppajjanasabbhāvampi.",
  "tika-abh05t4:53_9": "Sappaṭisandhikānampi suddhāvāsānaṁ khandhabhedassa parinibbānapariyāyo oḷārikadosappahānato",
  "tika-abh05t4:53_10": "kilesūpasamasāmaññena vuttoti veditabbaṁ.",
  "tika-abh05t4:54_0": "Sabbesañhi tesanti taṁtaṁbhūmiyaṁ ṭhitānaṁ sabbesaṁ suddhāvāsānaṁ. Yathā panātiādinā",
  "tika-abh05t4:54_1": "vuttamevatthaṁ pākaṭataraṁ karoti. Anantā lokadhātuyoti idaṁ okāsassa paricchedābhāvaṁyeva",
  "tika-abh05t4:54_2": "dassetuṁ vuttaṁ. Puggalavasena samānādhāratāya samānakālattena asambhavanto okāsavasena",
  "tika-abh05t4:54_3": "pana sambhavanto saṁkiṇṇā viya hontīti āha ‘‘saṁkiṇṇatā hotī’’ti.",
  "tika-abh05t4:55": "Pavattivāravaṇṇanā niṭṭhitā.",
  "tika-abh05t4:56": "3. Pariññāvāravaṇṇanā",
  "tika-abh05t4:57_0": "206-208.Tassāpīti puggalokāsavārassapi. Okāse puggalassevāti yathāgahite okāse yo",
  "tika-abh05t4:57_1": "puggalo, tasseva okāsavisiṭṭhapuggalassevāti attho. Yathā pana puggalavāre labbhamāne",
  "tika-abh05t4:57_2": "puggalokāsavāropi labbhati, evaṁ okāsavāropi labbheyyāti codanaṁ sandhāyāha ‘‘okāsavāropi",
  "tika-abh05t4:57_3": "cā’’ti. Tasmāti yasmā vuccamānopi okāso puggalassa visesabhāveneva vucceyya, na visuṁ, tasmā.",
  "tika-abh05t4:58_0": "Aññathāti pavattivāre viya ādānanikkhepaparicchinnaṁ kammajasantānaṁ ekattena gahetvā",
  "tika-abh05t4:58_1": "tassa uppādanirodhavasena pariññāvacane. ‘‘Yo rūpakkhandhaṁ parijānātī’’ti sanniṭṭhānapadasaṅgahitatthābhāvadassanamukhena",
  "tika-abh05t4:58_2": "itarassapi abhāvaṁ dassetuṁ ‘‘rupakkhandhaparijānanassa abhāvā’’ti vuttaṁ. ‘‘Āmantā’’ti",
  "tika-abh05t4:58_3": "ca kataṁ, tasmā pavatte cittakkhaṇavasenevettha tayo addho labbhantīti attho. ‘‘Aggamaggasamaṅgiñca",
  "tika-abh05t4:58_4": "arahantañcā’’ti dvinnaṁ padānaṁ ‘‘rūpakkhandhañca na parijānanti vedanākkhandhañca",
  "tika-abh05t4:58_5": "na parijānitthā’’ti dvīhi padehi yathākkamaṁ sambandho. ‘‘Ṭhapetvā avasesā puggalā’’ti",
  "tika-abh05t4:58_6": "pana paccekaṁ yojetabbaṁ. Aggamagga…pe… natthīti iminā arahattamaggañāṇasseva pariññāmatthakappattiyā",
  "tika-abh05t4:58_7": "pariññākiccaṁ sātisayaṁ, tadabhāvā na itaresanti dasseti. Yato tasseva vajirūpamatā",
  "tika-abh05t4:58_8": "vuttā, sesānañca vijjūpamatā. Tenāti tena yathāvuttena vacanena. Tadavasesasabbapuggaleti",
  "tika-abh05t4:58_9": "tato aggamaggasamaṅgito avasesasabbapuggale. Imaṁ pana yathāvuttadosaṁ pariharantā",
  "tika-abh05t4:58_10": "‘‘puthujjanādayo sandhāyā’’ti vadanti.",
  "tika-abh05t4:59": "Pariññāvāravaṇṇanā niṭṭhitā.",
  "tika-abh05t4:60": "Khandhayamakavaṇṇanā niṭṭhitā.",
  "tika-abh05t4:61": "3. Āyatanayamakaṁ",
  "tika-abh05t4:62": "1. Paṇṇattivāro",
  "tika-abh05t4:63": "Uddesavāravaṇṇanā",
  "tika-abh05t4:64_0": "1-9.Vuttanayenāti ‘‘avayavapadehi vutto ekadeso sakalo vā samudāyapadānaṁ attho,",
  "tika-abh05t4:64_1": "samudāyapadehi pana vutto ekantena avayavapadānaṁ attho’’tiādinā vuttena nayena.",
  "tika-abh05t4:64_2": "Etena yathāvuttaatthavaṇṇanānayadassanatāya sabbapaṇṇattivārādīsu yathārahaṁ attho netabboti dasseti.",
  "tika-abh05t4:65": "Uddesavāravaṇṇanā niṭṭhitā.",
  "tika-abh05t4:66": "Niddesavāravaṇṇanā",
  "tika-abh05t4:67_0": "10-17.Vāyanaṁ savisayaṁ byāpetvā pavattanaṁ, tayidaṁ yathā gandhāyatane labbhati,",
  "tika-abh05t4:67_1": "evaṁ sīlādīsupīti pāḷiyaṁ ‘‘sīlagandho’’tiādi vuttaṁ ‘‘sīlādiyeva gandho’’ti katvā.",
  "tika-abh05t4:67_2": "Tenāha aṭṭhakathāyaṁ ‘‘sīlagandho…pe… nāmānī’’ti. Yasmā pana savisayabyāpanaṁ tattha",
  "tika-abh05t4:67_3": "pasaṭabhāvo pākaṭabhāvo vā hoti, tasmā ‘‘pasāraṇaṭṭhena pākaṭabhāvaṭṭhena vā’’ti",
  "tika-abh05t4:67_4": "vuttaṁ. Attano vatthussa sūcanaṁ vā vāyanaṁ. ‘‘Devakāyā samāgatā (dī. ni. 2.332;",
  "tika-abh05t4:67_5": "saṁ. ni. 1.37), paṇṇattidhammā’’tiādīsu (dha. sa. dukamātikā 108) samūhapaññattīsupi",
  "tika-abh05t4:67_6": "kāyadhammasaddā āgatāti ‘‘sasabhāva’’nti viseseti. Kāyavacanena…pe… natthīti idaṁ",
  "tika-abh05t4:67_7": "‘‘na dhammo nāyatana’’nti ettha dhammasaddassa vinivattavisesasabbasabhāvadhammavācakataṁ",
  "tika-abh05t4:67_8": "sandhāya vuttaṁ, na dhammāyatanasaṅkhātadhammavisesavācakatanti daṭṭhabbaṁ.",
  "tika-abh05t4:68": "Niddesavāravaṇṇanā niṭṭhitā.",
  "tika-abh05t4:69": "2. Pavattivāravaṇṇanā",
  "tika-abh05t4:70_0": "18-21.Etasminti pavattivāre. Pucchāmattalābhenāti moghapucchābhāvamāha. Ekekanti",
  "tika-abh05t4:70_1": "‘‘yassa cakkhāyatanaṁ uppajjati, tassa saddāyatanaṁ uppajjatī’’tiādikaṁ ekekaṁ. Pañcāti",
  "tika-abh05t4:70_2": "‘‘yassa saddāyatanaṁ uppajjati, tassa gandhāyatanaṁ uppajjatī’’tiādīni pañca. Pucchāmattalābhena",
  "tika-abh05t4:70_3": "saṅgahaṁ anujānanto ‘‘vissajjanavasena hāpetabbānī’’ti āha. ‘‘Vakkhati hī’’tiādinā",
  "tika-abh05t4:70_4": "yathāvuttamatthaṁ aṭṭhakathāya samattheti.",
  "tika-abh05t4:71_0": "Sadisavissajjananti sāmaññavacanaṁ visesaniviṭṭhameva hotīti taṁ visesaṁ dassento",
  "tika-abh05t4:71_1": "‘‘puggalavārameva sandhāya vutta’’nti vatvā tassā pana sadisavissajjanatāya abyāpitattā",
  "tika-abh05t4:71_2": "yattha sadisaṁ, tatthāpi vissajjitanti dassento ‘‘okāsavāre pana…pe… vissajjita’’nti",
  "tika-abh05t4:71_3": "āha. Tattha tanti dutiyaṁ. Puggalavārepīti yattha sadisaṁ vissajjanaṁ, tattha puggalavārepi",
  "tika-abh05t4:71_4": "vissajjitaṁ, pageva okāsavāreti adhippāyo. Virattakāmakammanibbattassāti bhāvanābalena",
  "tika-abh05t4:71_5": "viratto kāmo etenāti virattakāmaṁ, rūpāvacarakammaṁ, tato nibbattassa. Paṭisandhi",
  "tika-abh05t4:71_6": "eva bījaṁ paṭisandhibījaṁ, tassa. ‘‘Evaṁsabhāvattā’’ti etena ekantato kāmataṇhānidānakammahetukāni",
  "tika-abh05t4:71_7": "ghānādīnīti dasseti. Gandhādayo ca na santīti sabbena sabbaṁ tesampi abhāvaṁ sandhāya",
  "tika-abh05t4:71_8": "vadati. Tattha yaṁ vattabbaṁ, taṁ heṭṭhā vuttameva.",
  "tika-abh05t4:72_0": "‘‘Sacca’’nti yathāvuttavasena gahetabbaṁ codakena vuttamatthaṁ sampaṭicchitvā puna",
  "tika-abh05t4:72_1": "yenādhippāyena tāni yamakāni sadisavissajjanāni, taṁ dassetuṁ ‘‘yathā panā’’tiādi",
  "tika-abh05t4:72_2": "vuttaṁ. Tatrāyaṁ saṅkhepattho – tattha cakkhāyatanamūlakesu ghānāyatanayamakena ‘‘sacakkhukānaṁ",
  "tika-abh05t4:72_3": "aghānakānaṁ upapajjantāna’’ntiādinā nayena jivhākāyāyatanayamakāni yathā sadisavissajjanāni,",
  "tika-abh05t4:72_4": "tathā idha ghānāyatanamūlakesu ghānāyatanayamakena tāni jivhākāyāyatanayamakāni ‘‘yassa",
  "tika-abh05t4:72_5": "ghānāyatanaṁ uppajjati, tassa jivhāyatanaṁ uppajjatīti? Āmantā’’tiādinā nayena sadisavissajjanānīti.",
  "tika-abh05t4:72_6": "Evamettha ubhayesaṁ visuṁ aññamaññaṁ sadisavissajjanatāya idaṁ vuttaṁ, na ekajjhaṁ",
  "tika-abh05t4:72_7": "aññamaññaṁ sadisavissajjanatāya. Tenāha ‘‘tasmā tattha tattheva sadisavissajjanatā",
  "tika-abh05t4:72_8": "pāḷianāruḷhatāya kāraṇa’’nti. Evañca sati cakkhāyatanamūlaggahaṇaṁ kimatthiyanti",
  "tika-abh05t4:72_9": "āha ‘‘nidassanabhāvenā’’tiādi. Tattha nidassanabhāvenāti nidassanabhūtānaṁ aññamaññasadisavissajjanatāsaṅkhātena",
  "tika-abh05t4:72_10": "nidassanabhāveneva, na pana tesaṁ nidassitabbehi sabbathā sadisavissajjanatāyāti",
  "tika-abh05t4:72_11": "adhippāyo. ‘‘Yebhuyyatāyā’’ti vuttaṁ yebhuyyataṁ dassetuṁ ‘‘tesu hī’’tiādi vuttaṁ.",
  "tika-abh05t4:73_0": "Evanti iminā ‘‘āmantā’’ti paṭivacanavissajjanena yathāvuttavacanasseva vissajjanabhāvānujānanaṁ",
  "tika-abh05t4:73_1": "kattabbanti imamatthaṁ ākaḍḍhati. Sāti dutiyapucchā. Ghānāyatanayamakenāti cakkhāyatanamūlakesu",
  "tika-abh05t4:73_2": "ghānāyatanayamakeneva. Taṁsesānīti tena ghānāyatanamūlakakāyāyatanayamakena saddhiṁ",
  "tika-abh05t4:73_3": "sesāni. Sadisavissajjanattā anāruḷhānīti ettha ‘‘anāruḷhānī’’ti ettakameva tathā-saddena",
  "tika-abh05t4:73_4": "anukaḍḍhīyati, na ‘‘sadisavissajjanattā’’ti dassento ‘‘tathāti…pe… samaññenā’’ti",
  "tika-abh05t4:73_5": "vatvā idāni ‘‘kāraṇasāmaññenā’’ti vuttassa sadisavissajjanattassa tattha abhāvaṁ",
  "tika-abh05t4:73_6": "dassetuṁ ‘‘ghānajivhākāyāyatanānaṁ panā’’tiādi vuttaṁ. Tattha agabbhaseyyakesu pavattamānānanti",
  "tika-abh05t4:73_7": "etthāpi ‘‘sahacāritāyā’’ti padaṁ ānetvā sambandhitabbaṁ, tathā ‘‘gabbhaseyyakesu",
  "tika-abh05t4:73_8": "ca pavattamānāna’’nti. Itarāni ghānāyatanamūlakāni jivhākāyāyatanayamakāni dve na",
  "tika-abh05t4:73_9": "vissajjīyanti, ghānāyatanamūlakesu ca yamakesu vissajjitesu itaradvayamūlakāni jivhākāyāyatanamūlakāni",
  "tika-abh05t4:73_10": "na vissajjīyanti avisesattā appavisesattā cāti yojetabbaṁ. Tattha kāyāyatanayamake",
  "tika-abh05t4:73_11": "dutiyapucchāvasena appaviseso, itaravasena aviseso veditabbo. Rūpāyatanamanāyatanehi",
  "tika-abh05t4:73_12": "saddhinti idaṁ rūpāyatanamūlakamanāyatanavasena vuttanti āha ‘‘rūpāyatana…pe… adhippāyo’’ti.",
  "tika-abh05t4:73_13": "Tenevāha ‘‘rūpāyatanamūlakesu hī’’tiādi. Yamakānanti rūpāyatanamūlakagandharasaphoṭṭhabbāyatanayamakānaṁ.",
  "tika-abh05t4:73_14": "Dutiyapucchānanti yathāvuttayamakānaṁyeva dutiyapucchānaṁ. Vuttanayenāti ‘‘sarūpakānaṁ",
  "tika-abh05t4:73_15": "acittakāna’’ntiādinā vuttena nayena. Ādipucchānanti tesaṁyeva yamakānaṁ paṭhamapucchānaṁ.",
  "tika-abh05t4:74_0": "Heṭṭhimehīti idaṁ avisesavacanampi yesu sadisavissajjanatā sambhavati, tadapekkhanti",
  "tika-abh05t4:74_1": "āha ‘‘gandharasa…pe… attho’’ti. Uddiṭṭhadhammesu uddesānurūpaṁ labbhamānavisesakathanaṁ",
  "tika-abh05t4:74_2": "vissajjanaṁ, yo tattha na sabbena sabbaṁ uddesānurūpaguṇena upalabbhati, tassa akathanampi",
  "tika-abh05t4:74_3": "atthato vissajjanameva nāma hotīti āha ‘‘avissajjaneneva alabbhamānatādassanena vissajjitāni nāma hontī’’ti.",
  "tika-abh05t4:75_0": "Cakkhuvikalasotavikalā viya cakkhusotavikalopi labbhatīti so pana aṭṭhakathāyaṁ pi-saddena",
  "tika-abh05t4:75_1": "saṅgahitoti dassento ‘‘jaccandhampi…pe… veditabbo’’ti āha. Paripuṇṇāyatanameva opapātikaṁ",
  "tika-abh05t4:75_2": "sandhāya vuttanti ettha aṭṭhānappayutto eva-saddoti tassa ṭhānaṁ dassento ‘‘vuttamevāti",
  "tika-abh05t4:75_3": "attho’’ti vatvā tena paripuṇṇāyatanassa tattha aniyatattā aparipuṇṇāyatanassapi saṅgaho",
  "tika-abh05t4:75_4": "siddhoti dassento ‘‘tena jaccandhabadhirampi sandhāya vuttatā na nivāritā hotī’’ti āha.",
  "tika-abh05t4:76_0": "22-254.Tasmiṁ puggalassa anāmaṭṭhattāti kasmā vuttaṁ, yāvatā ‘‘rūpībrahmalokaṁ pucchatī’’ti",
  "tika-abh05t4:76_1": "imināpi okāsoyeva āmaṭṭhoti. ‘‘Āmantā’’ti paṭiññāya kāraṇavibhāvanādhippāyeneva ‘‘kasmā",
  "tika-abh05t4:76_2": "paṭiññāta’’nti codanaṁ samuṭṭhāpetvā taṁ kāraṇaṁ dassetukāmo ‘‘nanū’’tiādimāha .",
  "tika-abh05t4:76_3": "Gabbhaseyyakabhāvaṁ gantvā parinibbāyissatīti pacchimabhavikaṁ sandhāyāha. Tadavatthassāti",
  "tika-abh05t4:76_4": "pacchimabhavāvatthassa. Bhavissantassāti bhāvino. Paṭiññātabbattāti ‘‘uppajjissatī’’ti paṭiññātabbattā.",
  "tika-abh05t4:77_0": "Atha kasmāti etthāyaṁ saṅkhepattho – yadi ‘‘yassa rūpāyatanaṁ uppajjissati, tassa",
  "tika-abh05t4:77_1": "cakkhāyatanaṁ uppajjissatī’’ti pucchāyaṁ vuttena vidhinā paṭiññātabbaṁ, atha kasmā",
  "tika-abh05t4:77_2": "atha kena kāraṇena paṭilome ‘‘yassa vā pana rūpāyatanaṁ nuppajjissati, tassa cakkhāyatanaṁ",
  "tika-abh05t4:77_3": "nuppajjissatī’’ti pucchāya ‘‘āmantā’’ti paṭiññātaṁ, nanu idaṁ aññamaññaṁ viruddhanti?",
  "tika-abh05t4:77_4": "Nanūtiādināpi codako tameva virodhaṁ vibhāveti. No ca nuppajjissati uppajjissati",
  "tika-abh05t4:77_5": "evāti attho. ‘‘Tasmiṁ bhave’’tiādi tassa parihāro. Tattha tasmiṁ bhaveti yasmiṁ bhave",
  "tika-abh05t4:77_6": "‘‘rūpāyatanaṁ nuppajjissatī’’ti vuttaṁ pavattamānattā, tasmiṁ bhave. Anāgatabhāvena",
  "tika-abh05t4:77_7": "avacanatoti bhāvībhāvena avattabbato āraddhuppādabhāvena pavattamānattāti adhippāyo.",
  "tika-abh05t4:77_8": "Tenevāha ‘‘bhavantare hī’’tiādi. Na pana vuccatīti sambandho. Evañca katvātiādinā",
  "tika-abh05t4:77_9": "pāṭhantarena yathāvuttamatthaṁ samattheti.",
  "tika-abh05t4:78_0": "Yasmiṁ attabhāve yehi āyatanehi bhavitabbaṁ, taṁtaṁāyatananibbattakakammena avassaṁbhāvīāyatanassa",
  "tika-abh05t4:78_1": "sattassa, santānassa vā, ‘‘yassa vā pana rūpāyatanaṁ uppajjissati, tassa cakkhāyatanaṁ",
  "tika-abh05t4:78_2": "uppajjissatīti? Āmantā, yassa vā pana rūpāyatanaṁ nuppajjissati, tassa cakkhāyatanaṁ",
  "tika-abh05t4:78_3": "nuppajjissatīti? Āmantā’’ti ca evaṁ pavattaṁ pucchādvayavissajjanaṁ āyatanapaṭilābhassa",
  "tika-abh05t4:78_4": "jātibhāvato suṭṭhu upapannaṁ bhavati. Pacchimabhavikādayoti ettha ādi-saddena arūpe",
  "tika-abh05t4:78_5": "uppajjitvā parinibbāyanakā saṅgayhanti. Idampi vissajjanaṁ. Abhinanditabbattāti ‘‘āmantā’’ti",
  "tika-abh05t4:78_6": "sampaṭicchitabbattā.",
  "tika-abh05t4:79_0": "Yaṁ pana aghānakānaṁ kāmāvacaraṁ upapajjantānanti vuttanti sambandho. Yassa vipāko",
  "tika-abh05t4:79_1": "ghānāyatanuppattito puretarameva upacchijjissati, taṁ ghānāyatanānibbattakakammanti",
  "tika-abh05t4:79_2": "vuttaṁ. Kathaṁ panīdisaṁ kammaṁ atthīti viññāyatīti āha ‘‘yassa yatthā’’tiādi. Evampi",
  "tika-abh05t4:79_3": "gabbhaseyyako eva idha aghānakoti adhippetoti kathamidaṁ viññāyatīti codanāya ‘‘na",
  "tika-abh05t4:79_4": "hī’’tiādiṁ vatvā tamatthaṁ sādhetuṁ ‘‘dhammahadayavibhaṅge’’tiādi vuttaṁ. Avacanattampi",
  "tika-abh05t4:79_5": "hi yathādhammasāsane abhidhamme paṭikkhepoyevāti . Idhāti imasmiṁ āyatanayamake.",
  "tika-abh05t4:79_6": "Yathādassitāsūti ‘‘yassa vā pana sotāyatanaṁ nuppajjissati, tassa cakkhāyatanaṁ nuppajjati,",
  "tika-abh05t4:79_7": "yassa yattha ghānāyatanaṁ na nirujjhati, tassa tattha rūpāyatanaṁ na nirujjhissatī’’ti",
  "tika-abh05t4:79_8": "ca dassitappakārāsu pucchāsu. Āmantāti vuttanti atha kasmā na viññāyatīti yojanā.",
  "tika-abh05t4:79_9": "Etāsu pucchāsu kasmā paṭivacanena vissajjanaṁ na katanti adhippāyo. Sanniṭṭhānena",
  "tika-abh05t4:79_10": "gahitatthassāti ‘‘yassa vā pana sotāyatanaṁ nuppajjissati, yassa yattha ghānāyatanaṁ",
  "tika-abh05t4:79_11": "na nirujjhissatī’’ti ca evamādikena sanniṭṭhānapadena gahitassa atthassa. Ekadese",
  "tika-abh05t4:79_12": "saṁsayatthassa sambhavenāti ekadese saṁsayitabbassa atthassa sambhavena sanniṭṭhānatthapaṭiyogabhūtasaṁsayatthassa",
  "tika-abh05t4:79_13": "paṭivacanassa akaraṇato ‘‘āmantā’’ti paṭivacanavissajjanassa akattabbato atthassa",
  "tika-abh05t4:79_14": "abhinditvā ekajjhaṁ katvā avattabbato. Tenāha ‘‘bhinditabbehi na paṭivacanavissajjanaṁ hotī’’ti.",
  "tika-abh05t4:80_0": "Yadi siyāti bhinditvā vattabbepi atthe yadi paṭivacanavissajjanaṁ siyā, paripuṇṇavissajjanameva",
  "tika-abh05t4:80_1": "na siyā anokāsabhāvato bhinditabbato cāti attho. Tathā hi ‘‘pañcavokāre parinibbantānaṁ,",
  "tika-abh05t4:80_2": "arūpe pacchimabhavikānaṁ, ye ca arūpaṁ upapajjitvā parinibbāyissanti, tesaṁ cavantānaṁ",
  "tika-abh05t4:80_3": "tesaṁ sotāyatanañca nuppajjissati, cakkhāyatanañca nuppajjatī’’ti ca, tathā ‘‘rūpāvacare",
  "tika-abh05t4:80_4": "parinibbantānaṁ, arūpānaṁ tesaṁ tattha ghānāyatanañca na nirujjhati, rūpāyatanañca",
  "tika-abh05t4:80_5": "na nirujjhissatī’’ti ca tattha vibhāgavasena pavatto pāṭhaseso. Atha kasmāti yadi",
  "tika-abh05t4:80_6": "abhinditabbe paṭivacanavissajjanaṁ, na bhinditabbe, evaṁ sante ‘‘yassa vā pana somanassindriyaṁ",
  "tika-abh05t4:80_7": "uppajjati, tassa cakkhundriyaṁ uppajjatīti? Āmantā’’ti iminā paṭivacanavissajjanena",
  "tika-abh05t4:80_8": "gabbhaseyyakānaṁ somanassapaṭisandhi natthīti kasmā na viññāyati, bhinditabbe na",
  "tika-abh05t4:80_9": "paṭivacanavissajjanaṁ hotīti sampaṭicchitabbanti? Taṁ na, aññāya pāḷiyā tadatthassa",
  "tika-abh05t4:80_10": "viññāyamānattāti dassento ‘‘kāmadhātuyā’’tiādimāha.",
  "tika-abh05t4:81_0": "‘‘Yaṁ cittaṁ uppajjati, na nirujjhati, taṁ cittaṁ nirujjhissati, nuppajjissatīti?",
  "tika-abh05t4:81_1": "Āmantā’’ti tasseva cittassa nirodho anāgatabhāvena tassa uppādakkhaṇe yathā vutto,",
  "tika-abh05t4:81_2": "evaṁ tasseva kammajasantānassa nirodho tassa uppāde anāgatabhāvena vattabbo. Tenetaṁ",
  "tika-abh05t4:81_3": "dasseti ‘‘ekacittassa nāma uppādakkhaṇe nirodho anāgatabhāvena vuccati, kimaṅgaṁ",
  "tika-abh05t4:81_4": "pana ekasantānassā’’ti . Sabbattha sabbasmiṁ anāgatavāre. Upapajjantānaṁ eva vasena",
  "tika-abh05t4:81_5": "so nirodho tathā anāgatabhāvena vutto, kasmā panettha nirodho upapannānaṁ vasena",
  "tika-abh05t4:81_6": "na vuttoti āha ‘‘uppannānaṁ panā’’tiādi. Tasseva yathāpavattassa kammajasantānassa",
  "tika-abh05t4:81_7": "eva. Tasmāti yasmā uppādakkhaṇato uddhaṁ nirodho āraddho nāma hoti, tasmā. Bhede",
  "tika-abh05t4:81_8": "satipi kālabhedāmasanassa kāraṇe satipi. Anāgatakālāmasanavaseneva nirodhasseva vasena",
  "tika-abh05t4:81_9": "vissajjanadvayaṁ upapannameva yuttameva hotīti. Aññesaṁ vasena nirodhasseva vattuṁ",
  "tika-abh05t4:81_10": "asakkuṇeyyattā ‘‘arahata’’nti vuttaṁ.",
  "tika-abh05t4:82_0": "Yadi upapattianantaraṁ nirodho āraddho nāma hoti, atha kasmā cutiyā nirodhavacananti",
  "tika-abh05t4:82_1": "codanaṁ sandhāyāha ‘‘tanniṭṭhānabhāvato pana cutiyā nirodhavacana’’nti. Tanniṭṭhānabhāvatoti",
  "tika-abh05t4:82_2": "tassa santānassa niṭṭhānabhāvato. Pavattetiādi vuttassevatthassa pākaṭakaraṇaṁ. Tattha",
  "tika-abh05t4:82_3": "tassāti santānassa. Vakkhatītiādipi pavatte nirodhaṁ anādiyitvā cutinirodhasseva",
  "tika-abh05t4:82_4": "gahitatāya kāraṇavacanaṁ. Tenāti tena yathāvuttena pāṭhantaravacanena. Etthāti etasmiṁ",
  "tika-abh05t4:82_5": "‘‘yassa cakkhāyatanaṁ nirujjhissatī’’tiādike āyatanayamake. Yadi pavatte niruddhassapi",
  "tika-abh05t4:82_6": "cutiyā eva nirodho icchito, ‘‘sacakkhukāna’’ntiādi kathanti āha ‘‘sacakkhukānantiādīsu",
  "tika-abh05t4:82_7": "ca paṭiladdhacakkhukānantiādinā attho viññāyatī’’ti. Teti arūpe pacchimabhavikā.",
  "tika-abh05t4:82_8": "Acakkhukavacanañca sāvasesanti yojanā.",
  "tika-abh05t4:83": "Pavattivāravaṇṇanā niṭṭhitā.",
  "tika-abh05t4:84": "Āyatanayamakavaṇṇanā niṭṭhitā.",
  "tika-abh05t4:85": "4. Dhātuyamakaṁ",
  "tika-abh05t4:86_0": "1-19.Saddadhātusambandhānanti idaṁ yāni cakkhudhātādimūlakesu saddayamakāni, sabbāni",
  "tika-abh05t4:86_1": "ca saddadhātumūlakāni, tāni sandhāya vuttaṁ. Na hi tāni cakkhuviññāṇadhātādisambandhāni",
  "tika-abh05t4:86_2": "viya cutipaṭisandhivasena labbhanti, eteneva āyatanayamakepi pavattivāre saddadhātusambandhānaṁ",
  "tika-abh05t4:86_3": "yamakānaṁ alabbhamānatā ca veditabbā.",
  "tika-abh05t4:87": "Dhātuyamakavaṇṇanā niṭṭhitā.",
  "tika-abh05t4:88": "5. Saccayamakaṁ",
  "tika-abh05t4:89": "1. Paṇṇattivāravaṇṇanā",
  "tika-abh05t4:90_0": "10-26.Soti dukkhasaddo. Aññatthāti saṅkhāradukkhavipariṇāmadukkhadukkhādhiṭṭhānesu.",
  "tika-abh05t4:90_1": "Aññanirapekkhoti saṅkhārādipadantarānapekkho. Tenāti aññanirapekkhadukkhapadaggahaṇato.",
  "tika-abh05t4:90_2": "Tasmiṁ dukkhadukkhe visayabhūte. Esa dukkhasaddo ‘‘dukkhaṁ dukkhasacca’’nti ettha",
  "tika-abh05t4:90_3": "paṭhamo dukkhasaddo. Tañca dukkhadukkhaṁ. ‘‘Dukkhaṁ dukkhasacca’’nti ettha dukkhameva",
  "tika-abh05t4:90_4": "dukkhasaccanti nayidaṁ avadhāraṇaṁ icchitabbaṁ, dukkhaṁ dukkhasaccamevāti pana icchitabbanti",
  "tika-abh05t4:90_5": "āha ‘‘ekantena dukkhasaccamevā’’ti. Saccavibhaṅge vuttesu samudayesu koci phaladhammesu",
  "tika-abh05t4:90_6": "natthīti saccavibhaṅge pañcadhā vuttesu samudayesu ekopi phalasabhāvesu natthi, phalasabhāvo",
  "tika-abh05t4:90_7": "natthīti attho. ‘‘Phaladhammo natthī’’ti ca pāṭho. Maggasaddo ca phalaṅgesūti sāmaññaphalaṅgesu",
  "tika-abh05t4:90_8": "sammādiṭṭhiādīsu ‘‘maggaṅgaṁ maggapariyāpanna’’ntiādinā (vibha. 492, 495) āgato maggasaddo",
  "tika-abh05t4:90_9": "maggaphalattā pavattati kāraṇūpacārenāti adhippāyo. Tenāha ‘‘na maggakiccasabbhāvā’’tiādi.",
  "tika-abh05t4:90_10": "Tasmāti yasmā saccadesanāya pabhavādisabhāvā eva dhammā samudayādipariyāyena vuttā,",
  "tika-abh05t4:90_11": "na appabhavādisabhāvā, tasmā . Ettha ca tebhūmakadhammānaṁ yathārahaṁ dukkhasamudayasaccantogadhattā",
  "tika-abh05t4:90_12": "asaccasabhāve sabhāvadhamme ca uddharanto phaladhamme eva uddhari. Nanu ca maggasampayuttāpi",
  "tika-abh05t4:90_13": "dhammā asaccasabhāvāti tepi uddharitabbāti? Na, tesaṁ maggagatikattā. ‘‘Phaladhammesū’’ti",
  "tika-abh05t4:90_14": "ettha dhammaggahaṇena vā phalasampayuttadhammānaṁ viya tesampi gahaṇaṁ daṭṭhabbaṁ.",
  "tika-abh05t4:91_0": "Padasodhanena…pe… idha gahitāti etena asaccasabhāvānaṁ dhammānaṁ pakaraṇena nivattitataṁ",
  "tika-abh05t4:91_1": "āha. Tesanti dukkhādīnaṁ. Tabbisesanayogavisesanti tena dukkhādivisesanayogena visiṭṭhataṁ.",
  "tika-abh05t4:91_2": "Saccavisesanabhāveneva dukkhādīnaṁ pariññeyyatādibhāvo siddhoti āha ‘‘ekantasaccattā’’ti.",
  "tika-abh05t4:91_3": "Yathā cetthāti yathā etasmiṁ saccayamake suddhasaccavāre saccavisesanabhūtā eva dukkhādayo",
  "tika-abh05t4:91_4": "gahitā. Evaṁ khandhayamakādīsupīti na suddhasaccavāre eva ayaṁ nayo dassitoti attho.",
  "tika-abh05t4:91_5": "Padasodhanavāre taṁmūlacakkavāre ca ‘‘rūpaṁ rūpakkhandho’’tiādinā samudāyapadānaṁyeva",
  "tika-abh05t4:91_6": "vuttattā vattabbameva natthīti ‘‘suddhakkhandhādivāresū’’ti vuttaṁ. Tathā cetthāpi",
  "tika-abh05t4:91_7": "suddhavāre eva ayaṁ nayo dassito. Yadi suddhakkhandhādivāresu khandhādivisesanabhūtānameva",
  "tika-abh05t4:91_8": "rūpādīnaṁ gahaṇena bhavitabbaṁ, atha kasmā khandhādivisesanato aññesampi rūpādīnaṁ",
  "tika-abh05t4:91_9": "vasena attho dassitoti codanaṁ sandhāyāha ‘‘aṭṭhakathāyaṁ panā’’tiādi. Purimo eva",
  "tika-abh05t4:91_10": "attho yutto, yuttito pāṭhova balavāti.",
  "tika-abh05t4:92": "Paṇṇattivāravaṇṇanā niṭṭhitā.",
  "tika-abh05t4:93": "2. Pavattivāravaṇṇanā",
  "tika-abh05t4:94_0": "27-164. Dukkhapariññā yāva dukkhasamatikkamanatthāti sappadesaṁ pavattāpi sā tadatthāvahā",
  "tika-abh05t4:94_1": "bhaveyyāti kassaci āsaṅkā siyāti dassento āha ‘‘ariyattā…pe… katvā vutta’’nti. Keci",
  "tika-abh05t4:94_2": "panettha ‘‘antimabhave ṭhitattā’’ti kāraṇaṁ vadanti, taṁ na yujjati upapattiyā dukkhavicārattā,",
  "tika-abh05t4:94_3": "na ca sabbe suddhāvāsā antimabhavikā uddhaṁsotavacanato. ‘‘Yassa dukkhasaccaṁ uppajjatī’’ti",
  "tika-abh05t4:94_4": "uppādāvatthā. Avisesena dukkhasaccapariyāpannā dhammā sambandhībhāveneva taṁsamaṅgī",
  "tika-abh05t4:94_5": "ca puggalo vuttoti dassento ‘‘sabbe upapajjantā’’tiādiṁ vatvā svāyamattho yasmā nicchayarūpena",
  "tika-abh05t4:94_6": "gahito, nicchitasseva ca atthassa vibhāgadassanena bhavitabbaṁ, tasmā ‘‘tesveva…pe…",
  "tika-abh05t4:94_7": "upapannamevā’’ti āha. Tattha tesveva keci dassīyantīti sambandho. Ekakoṭṭhāsuppattisamaṅginoti",
  "tika-abh05t4:94_8": "dukkhakoṭṭhāsuppattisamaṅgino. Tesūti sanniṭṭhānena gahitesu. Maggaphaluppādasamaṅgīsūti",
  "tika-abh05t4:94_9": "maggaphaluppādasamaṅgīnaṁ, ayameva vā pāṭho.",
  "tika-abh05t4:95_0": "Ettha cātiādinā ‘‘sabbesa’’ntiādipāḷiyā piṇḍatthaṁ dasseti. Tattha samudayasaccuppādavomissassa",
  "tika-abh05t4:95_1": "dukkhasaccuppādassāti idaṁ anādare sāmivacanaṁ. Katthaci samudayasaccuppādavomissepi",
  "tika-abh05t4:95_2": "dukkhasacce taṁrahitassa samudayasaccuppādarahitassa dukkhasaccuppādassa dassanavasena",
  "tika-abh05t4:95_3": "vuttanti yojanā. Keci pana ‘‘samudayasaccāvomissassā’’ti paṭhanti, tesaṁ ‘‘taṁrahitassā’’ti",
  "tika-abh05t4:95_4": "idaṁ purimapadassa atthavivaraṇaṁ veditabbaṁ. Taṁsahitassāti samudayasaccuppādasahitassa",
  "tika-abh05t4:95_5": "dukkhasaccuppādassa dassanavasena vuttanti yojanā. Tesanti asaññasattānaṁ, pavattiyaṁ",
  "tika-abh05t4:95_6": "dukkhasaccassa uppādo ‘‘pavatte’’tiādinā vuttesu dvīsupi koṭṭhāsesu na gahitoti attho.",
  "tika-abh05t4:95_7": "Paṭisandhiyaṁ pana tesaṁ uppādassa paṭhamakoṭṭhāsena gahitatā dassitā eva. Tathā",
  "tika-abh05t4:95_8": "nirodho cāti yathā asaññasattānaṁ paṭisandhiyaṁ dukkhasaccassa uppādo paṭhamakoṭṭhāsena",
  "tika-abh05t4:95_9": "gahito, pavattiyaṁ pana so dvīhi koṭṭhāsehi na gahito, tathā tesaṁ dukkhasaccassa",
  "tika-abh05t4:95_10": "nirodhopīti attho. Tathā hi ‘‘sabbesaṁ cavantānaṁ pavatte taṇhāvippayuttacittassa",
  "tika-abh05t4:95_11": "bhaṅgakkhaṇe’’tiādinā (yama. 1.saccayamaka.88) nirodhavāre pāḷi pavattā. Eseva nayoti",
  "tika-abh05t4:95_12": "yvāyaṁ ‘‘ettha cā’’tiādinā samudayasaccayamake pāḷiyā atthanayo vutto, maggasaccayamakepi",
  "tika-abh05t4:95_13": "eseva nayo, evameva tatthāpi attho netabboti attho. Tathā hi ‘‘sabbesaṁ upapajjantāna’’ntiādinā",
  "tika-abh05t4:95_14": "tattha pāḷi pavattā.",
  "tika-abh05t4:96_0": "Evañca satīti evaṁ khaṇavasena okāsaggahaṇe satīti yathāvuttamatthaṁ ananujānanavasena",
  "tika-abh05t4:96_1": "paccāmasati. Etassa vissajjaneti etassa yamakapadassa vissajjane. ‘‘Aggamaggassa",
  "tika-abh05t4:96_2": "uppādakkhaṇe, arahantānaṁ cittassa uppādakkhaṇe, yassa cittassa anantarā aggamaggaṁ",
  "tika-abh05t4:96_3": "paṭilabhissanti, tassa cittassa uppādakkhaṇe, asaññasattaṁ upapajjantānaṁ tesaṁ tattha",
  "tika-abh05t4:96_4": "dukkhasaccaṁ uppajjati, no ca tesaṁ tattha samudayasaccaṁ uppajjissatī’’ti (yama.",
  "tika-abh05t4:96_5": "1.saccayamaka.71) purimakoṭṭhāsassa āgatattā virodho natthīti ‘‘pacchimakoṭṭhāse’’tiādi",
  "tika-abh05t4:96_6": "vuttaṁ . Tattha tasmāti yasmā na upapatticittuppādakkhaṇo bhāvino samudayapaccuppādassa",
  "tika-abh05t4:96_7": "ādhāro, atha kho kāmāvacarādiokāso, tasmā. Puggalokāsavāro hesāti yasmā puggalokāsavāro",
  "tika-abh05t4:96_8": "esa, tasmā ‘‘tesaṁ tatthā’’ti ettha okāsavasena tattha-saddassa attho veditabbo.",
  "tika-abh05t4:96_9": "Yadi puggalokāsavāre kāmāvacarādiokāsavaseneva attho gahetabbo, na khaṇavasena, atha",
  "tika-abh05t4:96_10": "kasmā ‘‘sabbesaṁ upapajjantāna’’ntiādinā okāsaṁ anāmasitvā tattha vissajjanaṁ pavattanti",
  "tika-abh05t4:96_11": "codanaṁ sandhāyāha ‘‘tattha…pe… so evā’’ti. Tattha tatthāti okāsavāre. Puggalavisesadassanatthanti",
  "tika-abh05t4:96_12": "puggalasaṅkhātavisesadassanatthaṁ. Yattha teti yasmiṁ kāmāvacarādiokāse te puggalā.",
  "tika-abh05t4:97_0": "Kecīti dhammasirittheraṁ sandhāyāha. So hi ‘‘pavatte cittassa bhaṅgakkhaṇe dukkhasaccaṁ",
  "tika-abh05t4:97_1": "nuppajjatī’’ti ettha cittajarūpameva adhippetaṁ cittapaṭibaddhavuttittāti kāraṇaṁ",
  "tika-abh05t4:97_2": "vadati. Apare ‘‘arūpeti imaṁ purimāpekkhampi hotīti tena pavattaṁ visesetvā arūpabhavavasena",
  "tika-abh05t4:97_3": "ayamattho vutto , tasmā ‘yassa vā pana samudayasaccaṁ nirujjhati, tassa dukkhasaccaṁ",
  "tika-abh05t4:97_4": "uppajjatīti? No’tiādīsupi evamattho veditabbo’’ti vadanti. Puggalo na cittaṁ apekkhitvāva",
  "tika-abh05t4:97_5": "gahitoti idaṁ cittassa anadhikatattā vuttaṁ. Yattha pana samudayasaccassa uppādanicchayo,",
  "tika-abh05t4:97_6": "tattheva tassa anuppādanicchayenapi bhavitabbaṁ cittena ca vinā puggalasseva anupalabbhanatoti",
  "tika-abh05t4:97_7": "‘‘yassa samudayasaccaṁ nuppajjatī’’ti ettha samudayasaccādhāraṁ cittaṁ atthato gahitamevāti",
  "tika-abh05t4:97_8": "sakkā viññātuṁ. Apica indriyabaddhepi na sabbo rūpuppādo ekantena cittuppādādhīnoti",
  "tika-abh05t4:97_9": "sakkā vattuṁ cittuppattiyā vināpi tattha rūpuppattidassanato, tasmā cittajarūpameva",
  "tika-abh05t4:97_10": "cittassa uppādakkhaṇe uppajjati, na itaraṁ, itaraṁ pana tassa tīsupi khaṇesu uppajjatīti",
  "tika-abh05t4:97_11": "niṭṭhamettha gantabbaṁ. Vibhajitabbā avibhattā nāma natthīti siyāyaṁ pasaṅgo paṭhamavāre,",
  "tika-abh05t4:97_12": "dutiyavāre pana vibhajanā eva sāti nāyaṁ pasaṅgo labbhati, paṭhamavārepi vā nāyaṁ",
  "tika-abh05t4:97_13": "pasaṅgo. Kasmā? Esā hi yamakassa pakati, yadidaṁ yathālābhavasena yojanā.",
  "tika-abh05t4:98_0": "Dutiye citte vattamāneti ettha ‘‘paṭhamaṁ bhavaṅgaṁ, dutiyaṁ citta’’nti vadanti.",
  "tika-abh05t4:98_1": "Bhavanikantiyā āvajjanampi vipākappavattito visadisattā ‘‘dutiya’’nti vattuṁ sakkā,",
  "tika-abh05t4:98_2": "tato paṭṭhāya pubbe tassa tattha samudayasaccaṁ nuppajjitthāti vattabbāti apare.",
  "tika-abh05t4:98_3": "Bhavanikantiyā pana sahajātaṁ paṭhamaṁ cittaṁ idha dutiyaṁ cittanti adhippetaṁ. Tato",
  "tika-abh05t4:98_4": "pubbe pavattaṁ sabbaṁ abyākatabhāvena samānajātikattā ekanti katvā tato paṭṭhāya",
  "tika-abh05t4:98_5": "heṭṭhā tassa tattha samudayasaccaṁ nuppajjitthevāti . Tenāha ‘‘sabbantimena paricchedenā’’tiādi.",
  "tika-abh05t4:98_6": "Tasminti dutiye citte. Tena samānagatikattāti tena yathāvuttadutiyacittena ca taṁsamaṅgino",
  "tika-abh05t4:98_7": "vā dukkhasaccaṁ uppajjittha, no ca samudayasaccanti vattabbabhāvena samānagatikattā.",
  "tika-abh05t4:98_8": "Evañca katvāti tena samānagatikatāya dassitattā eva. Yathāvuttāti dutiyākusalacittato",
  "tika-abh05t4:98_9": "purimasabbacittasamaṅgino aggahitā honti itarabhāvābhāvato. Vuttamevatthaṁ pāṭhantarena",
  "tika-abh05t4:98_10": "samatthetuṁ ‘‘yathā’’tiādi vuttaṁ. Teti catuvokārā. Vajjetabbāti ‘‘itaresa’’nti visesanena",
  "tika-abh05t4:98_11": "nivattetabbā. Pañcavokārā viya yathāvuttā suddhāvāsāti dutiyacittakkhaṇasamaṅgibhāvena",
  "tika-abh05t4:98_12": "vuttappakārā yathā suddhāvāsasaṅkhātā pañcavokārā pubbe vuttā santi, evaṁ catuvokārā",
  "tika-abh05t4:98_13": "pubbe vuttā na hi santīti yojanā.",
  "tika-abh05t4:99_0": "‘‘Yassa yatthā’’ti puggalokāsā ādheyyādhārabhāvena apekkhitāti āha ‘‘puggalokāsā",
  "tika-abh05t4:99_1": "aññamaññaparicchinnā gahitā’’ti. Kāmāvacare…pe… upapannāti ettha kāmāvacare abhisametāvino",
  "tika-abh05t4:99_2": "rūpāvacaraṁ upapannā, rūpāvacare abhisametāvino arūpāvacaraṁ upapannā, vā-saddena",
  "tika-abh05t4:99_3": "kāmāvacare abhisametāvino arūpāvacaraṁ upapannāti ca yojetabbaṁ. Tatthāti upapannokāse.",
  "tika-abh05t4:99_4": "Abhisamayoti uparimaggābhisamayo yāva upapanno na bhavissati, tāva te tattha upapannapuggalā",
  "tika-abh05t4:99_5": "ettha etasmiṁ ‘‘abhisametāvīna’’ntiādinā vutte dutiyakoṭṭhāse na gayhanti puggalokāsānaṁ",
  "tika-abh05t4:99_6": "aññamaññaṁ paricchinnattā. Yadi evaṁ kiṁ te imasmiṁ yamake asaṅgahitāti āha ‘‘te",
  "tika-abh05t4:99_7": "panā’’tiādi. Tattha yaṁ vuttaṁ ‘‘samānagatikāti visuṁ na dassitā’’ti, taṁ pākaṭataraṁ",
  "tika-abh05t4:99_8": "kātuṁ ‘‘anabhisametāvīna’’ntiādi vuttaṁ. Tassattho – ‘‘anabhisametāvīna’’nti iminā",
  "tika-abh05t4:99_9": "paṭhamapadena gahitā sabbattha magguppattirahe sampattibhave tattha suddhāvāse ye",
  "tika-abh05t4:99_10": "anabhisametāvino, tesu dvippakāresu suddhāvāsā yasmiṁ kāle tattha anabhisametāvinoti",
  "tika-abh05t4:99_11": "gahetabbā, tattha nesaṁ tathā gahetabbakālassa visesanatthaṁ ‘‘suddhāvāsānaṁ dutiye",
  "tika-abh05t4:99_12": "citte vattamāne’’ti vuttanti.",
  "tika-abh05t4:100_0": "Etenāti etena vacanena. Vodānacittaṁ nāma maggacittānaṁ anantarapaccayabhūtaṁ cittaṁ,",
  "tika-abh05t4:100_1": "idha pana aggamaggacittassa. Tatoti yathāvuttavodānacittato purimataracittasamaṅgino,",
  "tika-abh05t4:100_2": "anulomañāṇasampayuttacittasamaṅgino, avasiṭṭhavuṭṭhānagāminivipassanācittādisamaṅginopi.",
  "tika-abh05t4:100_3": "Tenāha ‘‘yāva sabbantimataṇhāsampayuttacittasamaṅgī, tāva dassitā’’ti.",
  "tika-abh05t4:101_0": "Paṭisandhicuticittānaṁ bhaṅguppādakkhaṇā pavatte cittassa bhaṅguppādakkhaṇehi dukkhasaccādīnaṁ",
  "tika-abh05t4:101_1": "nuppādādīsu samānagatikāti katvā vuttaṁ ‘‘pavatte cittassā’’tiādi. Tattha cuticittassapi",
  "tika-abh05t4:101_2": "uppādakkhaṇassa gahaṇaṁ daṭṭhabbanti yojanā. Dvīsupi koṭṭhāsesūti samudayasaccassa",
  "tika-abh05t4:101_3": "bhāvino nirodhassa appaṭikkhepapaṭikkhepavasena pavattesu purimapacchimakoṭṭhāsesu.",
  "tika-abh05t4:101_4": "Na visesitanti yathāvutte appaṭikkhepe ca satipi visesetvā na vuttanti attho. Ekassapi",
  "tika-abh05t4:101_5": "puggalassa tādisassa maggassa ca phalassa ca bhaṅgakkhaṇasamaṅgino purimakoṭṭhāsasseva",
  "tika-abh05t4:101_6": "abhajanato koṭṭhāsadvayasambhavābhāvatoti attho. Idāni tamevatthaṁ vivarituṁ ‘‘yassa",
  "tika-abh05t4:101_7": "dukkhasacca’’ntiādi vuttaṁ. Kesañci puggalānaṁ. Niddhāraṇe cetaṁ sāmivacanaṁ. ‘‘Maggassa",
  "tika-abh05t4:101_8": "ca phalassa cā’’ti vuttamaggaphalāni dassento ‘‘tiṇṇaṁ phalānaṁ dvinnañca maggāna’’nti",
  "tika-abh05t4:101_9": "āha. Tāni pana heṭṭhimāni tīṇi phalāni majjhe ca dve maggā veditabbā. Nirantaraṁ",
  "tika-abh05t4:101_10": "anuppādetvāti paṭipakkhadhammehi avokiṇṇaṁ katvā saha vipassanāya maggaṁ uppādentena",
  "tika-abh05t4:101_11": "yā sātaccakiriyā kātabbā, taṁ akatvāti attho. Tenāha ‘‘antarantarā…pe… uppādetvā’’ti.",
  "tika-abh05t4:101_12": "‘‘Arūpe maggassa ca phalassa ca bhaṅgakkhaṇe’’ti avisesato vutte kathamayaṁ viseso",
  "tika-abh05t4:101_13": "labbhatīti āha ‘‘sāmaññavacanenapī’’tiādi. Tena apavādavisayapariyāyena upasaggā",
  "tika-abh05t4:101_14": "abhinivisantīti lokasiddhoyaṁ ñāyoti dasseti.",
  "tika-abh05t4:102": "Pavattivāravaṇṇanā niṭṭhitā.",
  "tika-abh05t4:103": "3. Pariññāvāravaṇṇanā",
  "tika-abh05t4:104_0": "165-170.Etthevāti imasmiṁ saccayamake eva. Apariññeyyatādassanatthanti ettha a-kāro",
  "tika-abh05t4:104_1": "na pariññeyyābhāvavacano, nāpi pariññeyyapaṭipakkhavacano, atha kho tadaññavacanoti",
  "tika-abh05t4:104_2": "yathārahaṁ saccesu labbhamānānaṁ pahātabbatādīnampi dassane āpanneyeva samayavāro",
  "tika-abh05t4:104_3": "dassanaparo, yesañca na dassanaparo, tesu kesuci saccesu labbhamānānampi kesañci",
  "tika-abh05t4:104_4": "visesānaṁ ayaṁ vāro na dassanaparoti dassento ‘‘sacchikaraṇa…pe… dassanatthañcā’’ti",
  "tika-abh05t4:104_5": "āha. Samudaye pahānapariññāva vuttā, na tīraṇapariññāti yuttaṁ tāvetaṁ samudayassapi",
  "tika-abh05t4:104_6": "tīretabbasabhāvattā, ‘‘dukkhe tīraṇapariññāvavuttā, na pahānapariññā’’ti idaṁ pana",
  "tika-abh05t4:104_7": "kasmā vuttaṁ, nanu dukkhaṁ appahātabbamevāti? Samudayasaccavibhaṅge vuttānaṁ kesañci",
  "tika-abh05t4:104_8": "samudayakoṭṭhāsānaṁ dukkhasacce saṅgahaṇato dukkhasamudaye vā asaṅkaratova gahetvā",
  "tika-abh05t4:104_9": "bhūtakathanametaṁ daṭṭhabbaṁ. Ubhayatthāti dukkhe samudaye ca vuttā. Kasmā? Tesaṁ",
  "tika-abh05t4:104_10": "sādhāraṇāti. Evaṁ sādhāraṇāsādhāraṇabhedabhinnaṁ yathāvuttaṁ pariññākiccaṁ pubbabhāge",
  "tika-abh05t4:104_11": "nānakkhaṇe labbhamānampi maggakāle ekakkhaṇe eva labbhati ekañāṇakiccattāti dassetuṁ",
  "tika-abh05t4:104_12": "‘‘maggañāṇañhī’’tiādi vuttaṁ.",
  "tika-abh05t4:105": "Pariññāvāravaṇṇanā niṭṭhitā.",
  "tika-abh05t4:106": "Saccayamakavaṇṇanā niṭṭhitā.",
  "tika-abh05t4:107": "6. Saṅkhārayamakaṁ",
  "tika-abh05t4:108": "1. Paṇṇattivāravaṇṇanā",
  "tika-abh05t4:109_0": "1. Satipi kusalamūlādīnampi vibhattabhāve khandhādivibhāgo tato sātisayoti dassento",
  "tika-abh05t4:109_1": "‘‘khandhādayo viya pubbe avibhattā’’ti āha. Pakārattho vā ettha ādi-saddo ‘‘bhūvādayo’’tiādīsu",
  "tika-abh05t4:109_2": "viyāti kusalamūlādīnampi saṅgaho daṭṭhabbo. Aviññātattā nisāmentehi. Hetuattho vā",
  "tika-abh05t4:109_3": "ettha luttaniddiṭṭho aviññāpitattāti attho. Yadipi kāyasaṅkhārānaṁ vikappadvayepi",
  "tika-abh05t4:109_4": "hetuphalabhāvoyeva icchito, sāmivacanarūpāvibhūto pana attheva atthabhedoti dassento",
  "tika-abh05t4:109_5": "‘‘kāyassa…pe… kattuatthe’’ti āha. So panāti kattuattho.",
  "tika-abh05t4:110_0": "2-7.Suddhikaekekapadavasenāti ‘‘kāyo saṅkhāro’’tiādīsu dvīsu dvīsu padesu aññamaññaṁ",
  "tika-abh05t4:110_1": "asammissaekekapadavasena. Atthābhāvatoti yathādhippetatthābhāvato. Aññathā karajakāyādiko",
  "tika-abh05t4:110_2": "attho attheva. Tenevāha ‘‘padasodhana…pe… avacanīyattā’’ti. Idāni tameva atthābhāvaṁ",
  "tika-abh05t4:110_3": "byatirekavasena dassento ‘‘yathā’’tiādimāha. Kasmā pana ubhayattha samāne samāsapadabhāve",
  "tika-abh05t4:110_4": "tattha attho labbhati, idha na labbhatīti? Bhinnalakkhaṇattā. Tattha hi rūpakkhandhādipadāni",
  "tika-abh05t4:110_5": "samānādhikaraṇānīti padadvayādhiṭṭhāno eko attho labbhati, idha pana kāyasaṅkhārādipadāni",
  "tika-abh05t4:110_6": "bhinnādhikaraṇānīti tathārūpo attho na labbhatīti. Tenāha ‘‘yathādhippetatthābhāvato’’ti.",
  "tika-abh05t4:111_0": "Visuṁ adīpetvāti ‘‘kāyasaṅkhāro’’tiādinā saha vuccamānopi kāyasaṅkhārasaddo visuṁ",
  "tika-abh05t4:111_1": "visuṁ attano atthaṁ ajotetvā ekaṁ atthaṁ yadi dīpetīti parikappavasena vadati. Tena",
  "tika-abh05t4:111_2": "kāyasaṅkhārasaddānaṁ samānādhikaraṇataṁ ulliṅgeti. ‘‘Kāyasaṅkhārasaddo kāyasaṅkhāratthe",
  "tika-abh05t4:111_3": "vattamāno’’ti kasmā vuttaṁ, ‘‘saṅkhārasaddo saṅkhārattheva vattamāno’’ti pana vattabbaṁ",
  "tika-abh05t4:111_4": "siyā. Evañhi sati khandhatthe vattamāno khandhasaddo viya rūpasaddena kāyasaddena",
  "tika-abh05t4:111_5": "visesitabboti idaṁ vacanaṁ yujjeyya, kāyasaṅkhārasaddānaṁ pana samānādhikaraṇatte",
  "tika-abh05t4:111_6": "na kevalaṁ saṅkhārasaddoyeva saṅkhāratthe vattati, atha kho kāyasaddopīti imamatthaṁ",
  "tika-abh05t4:111_7": "dassetuṁ ‘‘kāyasaṅkhārasaddo kāyasaṅkhāratthe vattamāno’’ti vuttaṁ siyā, kāyasaddena",
  "tika-abh05t4:111_8": "samānādhikaraṇenāti adhippāyo. Byadhikaraṇena pana saṅkhārassa visesitabbatā atthevāti.",
  "tika-abh05t4:112_0": "Imassa vārassāti suddhasaṅkhāravārassa. Padasodhanena dassitānanti ettakeva vuccamāne",
  "tika-abh05t4:112_1": "tattha dassitabhāvasāmaññena suddhakāyādīnampi gahaṇaṁ āpajjeyyāti taṁnivāraṇatthaṁ",
  "tika-abh05t4:112_2": "‘‘yathādhippetānamevā’’ti āha. Kāyādipadehi aggahitattāti suddhakāyādipadehi aggahitattā.",
  "tika-abh05t4:112_3": "Idha panāti aṭṭhakathāyaṁ. Suddhasaṅkhāravāraṁ sandhāya vuttampi suddhasaṅkhāravāramevettha",
  "tika-abh05t4:112_4": "ananujānanto sakalasaṅkhārayamakavisayanti āha ‘‘idha pana saṅkhārayamake’’ti. Adhippetatthapariccāgoti",
  "tika-abh05t4:112_5": "assāsapassāsādikassa adhippetatthassa aggahaṇaṁ cetanākāyaabhisaṅkharaṇasaṅkhārādi",
  "tika-abh05t4:112_6": "anadhippetatthapariggaho. Yadi ‘‘kāyo saṅkhāro’’tiādinā suddhasaṅkhārataṁmūlacakkavārā",
  "tika-abh05t4:112_7": "atthābhāvato idha na gahetabbā, atha kasmā pavattivārameva anārabhitvā aññathā desanā",
  "tika-abh05t4:112_8": "āraddhāti āha ‘‘padasodhanavārataṁmūlacakkavārehī’’tiādi. Saṁsayo hoti saṅkhārasaddavacanīyatāsāmaññato",
  "tika-abh05t4:112_9": "kāyasaṅkhārādipadānaṁ byadhikaraṇabhāvato ca. Tenevāha ‘‘asamānādhikaraṇehi…pe… dassitāyā’’ti.",
  "tika-abh05t4:113": "Paṇṇattivāravaṇṇanā niṭṭhitā.",
  "tika-abh05t4:114": "2. Pavattivāravaṇṇanā",
  "tika-abh05t4:115_0": "19.Saṅkhārānaṁpuggalānañca okāsattāti sampayuttānaṁ nissayapaccayatāya, saṅkhārānaṁ",
  "tika-abh05t4:115_1": "samāpajjitabbatāya puggalānaṁ jhānassa okāsatā veditabbā, bhūmi pana yadaggena puggalānaṁ",
  "tika-abh05t4:115_2": "okāso, tadaggena saṅkhārānampi okāso. ‘‘Dutiye jhāne tatiye jhāne’’tiādinā jhānaṁ,",
  "tika-abh05t4:115_3": "‘‘kāmāvacare rūpāvacare’’tiādinā bhūmi ca visuṁ okāsabhāvena gahitā. Itīti hetuattho,",
  "tika-abh05t4:115_4": "yasmā jhānampi okāsabhāvena gahitaṁ, tasmāti attho. Puggalavāre ca okāsavasena puggalaggahaṇeti",
  "tika-abh05t4:115_5": "puggalavāre ca yadā puggalokāsasaṅkhārādīnaṁ okāsabhāvena gayhati, tadā tesaṁ dvinnaṁ",
  "tika-abh05t4:115_6": "okāsānaṁ vasena gayhanaṁ hotīti yattha so puggalo, yañca tasmiṁ puggale jhānaṁ upalabbhati,",
  "tika-abh05t4:115_7": "tesaṁ dvinnaṁ bhūmijhānasaṅkhātānaṁ okāsānaṁ vasena yathārahaṁ kāyasaṅkhārādīnaṁ",
  "tika-abh05t4:115_8": "gahaṇaṁ kathanaṁ hotīti. Tasmāti yasmā etadeva, tasmā. Dutiyatatiyajjhānokāsavasenāti",
  "tika-abh05t4:115_9": "dutiyatatiyajjhānasaṅkhātaokāsavasena gahitā. Kathaṁ? ‘‘Vinā vitakkavicārehi assāsapassāsānaṁ",
  "tika-abh05t4:115_10": "uppādakkhaṇe’’ti evaṁ gahitā puggalā visesetvā dassitā. Kena? Teneva vitakkavicārarahitaassāsapassāsuppādakkhaṇenāti yojetabbaṁ.",
  "tika-abh05t4:116_0": "Paṭhamakoṭṭhāse jhānokāsavasena puggaladassanaṁ katanti vuttaṁ ‘‘puna…pe… dassetī’’ti.",
  "tika-abh05t4:116_1": "Bhūmiokāsavasena puggalaṁ dassetīti sambandho. Dvippakārānanti jhānabhūmiokāsabhedena",
  "tika-abh05t4:116_2": "duvidhānaṁ. Tesanti puggalānaṁ. ‘‘Paṭhamaṁ jhānaṁ samāpannānaṁ kāmāvacarāna’’nti",
  "tika-abh05t4:116_3": "ca idaṁ nivattetabbagahetabbasādhāraṇavacanaṁ, tassa ca avacchedakaṁ ‘‘assāsapassāsānaṁ",
  "tika-abh05t4:116_4": "uppādakkhaṇe’’ti idanti vuttaṁ ‘‘visesa…pe… khaṇe’’ti. Tena visesanena. Kāmāvacarānampīti",
  "tika-abh05t4:116_5": "pi-saddo sampiṇḍanattho. Tena na kevalaṁ rūpārūpāvacaresu paṭhamajjhānaṁ samāpannānaṁ,",
  "tika-abh05t4:116_6": "atha kho kāmāvacarānampīti vuttamevatthaṁ sampiṇḍeti. Kīdisānaṁ kāmāvacarānanti āha",
  "tika-abh05t4:116_7": "‘‘gabbhagatādīna’’nti. Ādi-saddena udakanimuggavisaññibhūtā saṅgahitā, na matacatutthajjhānasamāpannanirodhasamāpannā.",
  "tika-abh05t4:116_8": "Te hi akāmāvacaratāya viya rūpārūpabhavasamaṅgino vitakkavicāruppattiyāva nivattitā.",
  "tika-abh05t4:116_9": "Ekantikattāti assāsapassāsābhāvassa ekantikattā. Nidassitāti rūpārūpāvacarā nidassanabhāvena",
  "tika-abh05t4:116_10": "vuttā, na tabbirahitānaṁ aññesaṁ abhāvatoti adhippāyo. Paṭhamajjhānokāsā assāsapassāsavirahavisiṭṭhāti",
  "tika-abh05t4:116_11": "yojanā. Paṭhamañcettha paṭhamajjhānasamaṅgīnaṁ rūpārūpāvacarānaṁ gahaṇaṁ, dutiyaṁ",
  "tika-abh05t4:116_12": "yathāvuttagabbhagatādīnaṁ. Iminā nayenāti yvāyaṁ ‘‘saṅkhārānaṁ puggalānañcā’’tiādinā",
  "tika-abh05t4:116_13": "jhānokāsabhūmiokāsavasena puggalavibhāganayo vutto, iminā nayena upāyena. Sabbattha sabbapucchāsu.",
  "tika-abh05t4:117_0": "21.Etasmiṁ pana atthe satīti yvāyaṁ uppattibhūmiyā jhānaṁ visesetvā attho vutto,",
  "tika-abh05t4:117_1": "etasmiṁ atthe gayhamāne aññatthapi uppattibhūmiyā jhānaṁ visesitabbaṁ bhaveyya, tathā",
  "tika-abh05t4:117_2": "ca aniṭṭhaṁ āpajjatīti dassento ‘‘catutthajjhāne’’tiādimāha. Kiṁ pana taṁ aniṭṭhanti",
  "tika-abh05t4:117_3": "āha ‘‘bhūmīnaṁokāsabhāvasseva aggahitatāpattito’’ti. Yattha yattha hi jhānaṁ gayhati,",
  "tika-abh05t4:117_4": "tattha tattha taṁ uppattibhūmiyā visesitabbaṁ hoti. Tathā sati jhānokāsova gahito",
  "tika-abh05t4:117_5": "siyā, na bhūmiokāso guṇabhūtattā. Kiñca ‘‘catutthajjhāne rūpāvacare arūpāvacare’’ti",
  "tika-abh05t4:117_6": "ettha rūpārūpabhūmiyā catutthajjhāne visesiyamāne tadekadesova okāsavasena gahito",
  "tika-abh05t4:117_7": "siyā, na sabbaṁ catutthajjhānaṁ. Tenāha ‘‘sabbacatutthajjhānassa okāsavasena aggahitatāpattito",
  "tika-abh05t4:117_8": "cā’’ti. Jhānabhūmokāsānanti jhānokāsabhūmiokāsānaṁ.",
  "tika-abh05t4:118_0": "Nanu ca jhānabhūmiokāse asaṅkarato yojiyamāne na sabbasmiṁ paṭhamajjhānokāse kāyasaṅkhāro",
  "tika-abh05t4:118_1": "vacīsaṅkhāro ca atthi, tathā sabbasmiṁ kāmāvacarokāseti codanuppattiṁ sandhāya tassa",
  "tika-abh05t4:118_2": "parihāraṁ vattuṁ ‘‘yadipī’’tiādimāha. Tatthāti paṭhamajjhānokāse kāmāvacarokāse ca.",
  "tika-abh05t4:118_3": "Taṁdvayuppattīti tassa kāyavacīsaṅkhāradvayassa uppatti. Okāsadvayassa asaṅkarato",
  "tika-abh05t4:118_4": "gahaṇe ayañca guṇo laddho hotīti āha ‘‘visuṁ…pe… na vattabbaṁ hotī’’ti. Tattha aṅgamattavasenāti",
  "tika-abh05t4:118_5": "vitakkādijhānaṅgamattavasena. Tattha vattabbaṁ aṭṭhakathāyaṁ vuttameva. Vitakkarahitopi",
  "tika-abh05t4:118_6": "vicāro vacīsaṅkhāroyevāti āha ‘‘avitakka…pe… gacchatī’’ti. Muddhabhūtaṁ dutiyajjhānanti",
  "tika-abh05t4:118_7": "catukkanaye dutiyajjhānamāha. Tañhi sakalakkhobhakaradhammavigamena vitakkekaṅgappahāyikato",
  "tika-abh05t4:118_8": "sātisayattā ‘‘muddhabhūta’’nti vattabbataṁ labhati. Asaññasattā viyāti idaṁ visadisudāharaṇaṁ daṭṭhabbaṁ.",
  "tika-abh05t4:119_0": "37. Āvajjanato pubbe pavattaṁ sabbaṁ cittaṁ paṭisandhicittena samānagatikattā ekaṁ",
  "tika-abh05t4:119_1": "katvā vuttaṁ ‘‘paṭhamato’’ti. Tenāha ‘‘avitakkaavicārato’’tiādi. Cittasaṅkhārassa",
  "tika-abh05t4:119_2": "ādidassanatthanti suddhāvāse cittasaṅkhārassa ādidassanatthaṁ. Tathā ‘‘vacīsaṅkhārassa",
  "tika-abh05t4:119_3": "ādidassanattha’’nti etthāpi.",
  "tika-abh05t4:120": "Pavattivāravaṇṇanā niṭṭhitā.",
  "tika-abh05t4:121": "Saṅkhārayamakavaṇṇanā niṭṭhitā.",
  "tika-abh05t4:122": "7. Anusayayamakaṁ",
  "tika-abh05t4:123": "Paricchedaparicchinnuddesavāravaṇṇanā",
  "tika-abh05t4:124_0": "1. ‘‘Avijjāsamudayā rūpasamudayo, taṇhāsamudayā rūpasamudayo, kammasamudayā rūpasamudayo.",
  "tika-abh05t4:124_1": "Lobho nidānaṁ kammānaṁ samudayāyā’’ti ca evamādinā kusalamūlakusalādīnaṁ paccayabhāvo",
  "tika-abh05t4:124_2": "vuttoti āha ‘‘paccayadīpakena mūlayamakenā’’ti. ‘‘So ‘aniccaṁ rūpaṁ, aniccaṁ rūpa’nti",
  "tika-abh05t4:124_3": "yathābhūtaṁ pajānāti. Cakkhu aniccaṁ, rūpā aniccā’’ti ca ādinā bahulakhandhādimukhena",
  "tika-abh05t4:124_4": "aniccānupassanādayo vihitāti vuttaṁ ‘‘khandhādīsu tīraṇabāhullato’’ti. Kilesānaṁ",
  "tika-abh05t4:124_5": "samucchindanato paraṁ pahānakiccaṁ natthīti āha ‘‘anusayapahānantā pahānapariññā’’ti.",
  "tika-abh05t4:124_6": "Yadipi anusayehi sampayogato ārammaṇato vā pahānapariññā nappavattati, anusayābhāve",
  "tika-abh05t4:124_7": "pana tadārambho eva natthīti katvā vuttaṁ ‘‘anusayehi pahānapariññaṁ vibhāvetu’’nti.",
  "tika-abh05t4:124_8": "Anusayabhāvena labbhamānānanti anusayabhāvena vijjamānānaṁ, anusayasabhāvānanti attho.",
  "tika-abh05t4:124_9": "Tīhākārehīti paricchedādīhi tīhi pakārehi. Anusayesu gaṇanasarūpappavattiṭṭhānato",
  "tika-abh05t4:124_10": "abodhitesu puggalokāsādivasena pavattiyamānā tabbisayā desanā na suviññeyyā hotīti",
  "tika-abh05t4:124_11": "dassento āha ‘‘tesu tathā…pe… duravabodhattā’’ti.",
  "tika-abh05t4:125_0": "Ettha purimesūti paduddhāro anantarassa vidhi paṭisedho vāti katvā sānusayavārādiapekkho,",
  "tika-abh05t4:125_1": "na anusayavārādiapekkho anusayavāre pāḷivavatthānassa pageva katattāti dassento ‘‘etesu",
  "tika-abh05t4:125_2": "sānusayavārādīsu purimesūti attho’’ti āha. Sānusayavārādīsu hi tīsu purimesu okāsavāre",
  "tika-abh05t4:125_3": "yato tatoti desanā pavattā, na anusayavārādīsu. Atthavisesābhāvatoti ‘‘kāmadhātuyā",
  "tika-abh05t4:125_4": "cutassā’’tiādinā (yama. 2.anusayayamaka.302) pāḷiāgatapadassa, ‘‘kāmadhātuṁ vā pana",
  "tika-abh05t4:125_5": "upapajjantassā’’tiādinā yamakabhāvena aṭṭhakathāādigatapadassa ca atthavisesābhāvato.",
  "tika-abh05t4:125_6": "Kathamayaṁ yamakadesanā siyā dutiyassa padassa abhāvatoti attho. Yadi nāyaṁ yamakadesanā,",
  "tika-abh05t4:125_7": "atha kasmā idhāgatāti āha ‘‘purimavāre hī’’tiādi. Tattha anusayaṭṭhānaparicchedadassananti",
  "tika-abh05t4:125_8": "anusayaṭṭhānatāya paricchedadassanaṁ. Evampi kathamidaṁ anusayayamakaṁ yamakadesanāsabbhāvatoti",
  "tika-abh05t4:125_9": "āha ‘‘yamakadesanā…pe… nāmaṁ daṭṭhabba’’nti . Atthavasenāti paṭilomatthavasena. Paṭhamapadena",
  "tika-abh05t4:125_10": "hi vuttassa viparivattanavasenapi yamakadesanā hoti ‘‘rūpaṁ rūpakkhandho, rūpakkhandho",
  "tika-abh05t4:125_11": "rūpa’’ntiādīsu (yama. 1.khandhayamaka.2), tattha pana atthaviseso atthi, idha natthi,",
  "tika-abh05t4:125_12": "tasmā na tathā desanā katāti dassento āha ‘‘atthavisesābhāvato pana na vuttā’’ti.",
  "tika-abh05t4:125_13": "Labbhamānatāvasenāti pucchāya labbhamānatāvasena.",
  "tika-abh05t4:126_0": "Uppattiarahataṁ dassetīti iminā nippariyāyena anusayā anāgatāti dassitaṁ hoti yato",
  "tika-abh05t4:126_1": "te maggavajjhā, na ca atītapaccuppannā uppattirahāti vuccanti uppannattā. Yaṁsabhāvā",
  "tika-abh05t4:126_2": "pana dhammā anāgatā anusayāti vuccanti, taṁsabhāvā eva te atītapaccuppannā vuttā.",
  "tika-abh05t4:126_3": "Na hi dhammānaṁ addhābhedena sabhāvabhedo atthi, tasmā anusayānaṁ atītapaccuppannabhāvā",
  "tika-abh05t4:126_4": "pariyāyato labbhantīti aṭṭhakathāyaṁ (yama. aṭṭha. anusayayamaka 1) ‘‘atītopi hotī’’tiādi",
  "tika-abh05t4:126_5": "vuttaṁ. Evaṁpakārāti anusayappakārā, kāraṇalābhe sati uppajjanārahāicceva attho.",
  "tika-abh05t4:126_6": "So evaṁpakāro uppajjanavāre uppajjati-saddena gahito uppajjanārahatāya avicchinnabhāvadīpanatthanti",
  "tika-abh05t4:126_7": "adhippāyo. Tenāha ‘‘na khandhayamakādīsu viya uppajjamānatā’’ti, paccuppannatāti",
  "tika-abh05t4:126_8": "attho. Tenevātiādinā yathāvuttamatthaṁ pākaṭataraṁ karoti. Tattha ninnānākaraṇoti",
  "tika-abh05t4:126_9": "nibbiseso. Uppajjanānusayānaṁ ninnānākaraṇattā eva hi ‘‘etthesā taṇhā uppajjamānā",
  "tika-abh05t4:126_10": "uppajjati, ettha nivisamānā nivisatī’’ti vibhaṅge (vibha. 203) āgataṁ. Anusayanañhi",
  "tika-abh05t4:126_11": "ettha nivisananti adhippetaṁ.",
  "tika-abh05t4:127_0": "Idāni yena pariyāyena atītapaccuppannesu anusayavohāro, taṁ dassetukāmo anāgatampi",
  "tika-abh05t4:127_1": "tehi saddhiṁ ekajjhaṁ katvā dassento ‘‘anurūpaṁ kāraṇaṁ pana…pe… vuccantī’’ti āha.",
  "tika-abh05t4:127_2": "Etena bhūtapubbagatiyā atītapaccuppannesu uppattirahatā veditabbāti dasseti. Uppattiarahatā",
  "tika-abh05t4:127_3": "nāma kilesānaṁ maggena asamucchinnatāya veditabbā. Sā ca atītapaccuppannesupi atthevāti",
  "tika-abh05t4:127_4": "pakārantarenapi tesaṁ pariyāyatova anusayabhāvaṁ pakāseti. Tenevāha ‘‘maggassa panā’’tiādi.",
  "tika-abh05t4:127_5": "Tādisānanti ye maggabhāvanāya asati uppattirahā, tādisānaṁ. Dhammo eva ca uppajjati,",
  "tika-abh05t4:127_6": "na dhammākāroti adhippāyo. Na hi dhammākārā aniccatādayo uppajjantīti vuccanti. Yadi",
  "tika-abh05t4:127_7": "pana te uppādādisamaṅgino siyuṁ, dhammā eva siyuṁ. Tena vuttaṁ ‘‘appahīnākāro ca",
  "tika-abh05t4:127_8": "uppajjatīti vattuṁ na yujjatī’’ti.",
  "tika-abh05t4:128_0": "Vuttampi thāmagamanaṁ aggahetvā appahīnaṭṭhamattameva gahetvā codako codetīti dassento",
  "tika-abh05t4:128_1": "āha ‘‘sattānusaya…pe… āpajjatīti ce’’ti. Na hi thāmagamane gahite codanāya okāso",
  "tika-abh05t4:128_2": "atthi. Tenāha ‘‘nāpajjatī’’tiādi. Vuttaṁ aṭṭhakathāyaṁ, na kevalamaṭṭhakathāyameva",
  "tika-abh05t4:128_3": "pāṭhagatovāyamattho, tasmā evameva gahetabboti dassento ‘‘thāmagato…pe… yutta’’nti",
  "tika-abh05t4:128_4": "vatvā kiṁ pana taṁ thāmagamananti parāsaṅkaṁ nivattento ‘‘thāmagatanti ca…pe… vuttā’’ti",
  "tika-abh05t4:128_5": "āha. Tattha aññehi asādhāraṇoti kilesavatthuādīnaṁ kilesatādisabhāvo viya kāmarāgādito",
  "tika-abh05t4:128_6": "aññattha alabbhamāno tesaṁyeva āveṇiko sabhāvo, yato te bhavabījaṁ bhavamūlanti ca",
  "tika-abh05t4:128_7": "vuccanti. Yasmā ca thāmagamanaṁ tesaṁ anaññasādhāraṇo sabhāvo, tasmā anusayananti",
  "tika-abh05t4:128_8": "vuttaṁ hotīti dassento ‘‘thāmagatoti anusayasamaṅgīti attho’’ti āha.",
  "tika-abh05t4:129_0": "‘‘Yassa kāmarāgānusayo anuseti, tassa paṭighānusayo anusetīti? Āmantā’’tiādinā (yama.",
  "tika-abh05t4:129_1": "2.anusayayamaka.3) anusayavāre vutto eva attho ‘‘yassa kāmarāgānusayo uppajjati,",
  "tika-abh05t4:129_2": "tassa paṭighānusayo uppajjatīti? Āmantā’’tiādinā (yama. 2.anusayayamaka.300) vuttoti",
  "tika-abh05t4:129_3": "anusayanākāro eva uppajjanavāre uppajjati-saddena gahitoti ‘‘uppajjanavāro anusayavārena",
  "tika-abh05t4:129_4": "ninnānākaraṇo vibhatto’’ti yaṁ vuttaṁ, tattha vicāraṁ ārabhati ‘‘anusayauppajjanavārānaṁ",
  "tika-abh05t4:129_5": "samānagatikattā’’tiādinā. ‘‘Uppajjatī’’ti vacanaṁ siyāti uppajjanavāre ‘‘uppajjatī’’ti",
  "tika-abh05t4:129_6": "vacanaṁ appahīnākāradīpakaṁ siyā. Tathā ca sati yathā ‘‘imassa uppādā’’ti ettha imassa",
  "tika-abh05t4:129_7": "anirodhāti ayamatthopi ñāyati, evaṁ ‘‘uppajjatī’’ti vutte atthato ‘‘na uppajjatī’’ti",
  "tika-abh05t4:129_8": "ayamattho vutto hoti appahīnākārassa uppattirahabhāvassa anuppajjamānasabhāvattāti",
  "tika-abh05t4:129_9": "codanaṁ dassento ‘‘uppajjatīti vacanassa avuttatā na sakkā vattunti ce’’ti āha. Vacanatthavisesena",
  "tika-abh05t4:129_10": "taṁdvayassa vuttattāti etena dhammanānattābhāvepi padatthanānatthena vārantaradesanā",
  "tika-abh05t4:129_11": "hoti yathā sahajātasaṁsaṭṭhavāresūti dasseti. Anurūpaṁ kāraṇaṁ labhitvātiādi tameva",
  "tika-abh05t4:129_12": "vacanatthavisesaṁ vibhāvetuṁ āraddhaṁ. Uppattiyogganti uppattiyā yoggaṁ, uppajjanasabhāgatanti",
  "tika-abh05t4:129_13": "attho. Yato anusayā uppattirahāti vuccanti, ekantena cetadeva sampaṭicchitabbaṁ ‘‘yassa",
  "tika-abh05t4:129_14": "kāmarāgānusayo uppajjati, tassa paṭighānusayo uppajjatīti? Āmantā’’tiādivacanato",
  "tika-abh05t4:129_15": "(yama. 2.anusayayamaka.300). ‘‘Anusentīti anusayā’’ti ettake vutte sadā vijjamānā",
  "tika-abh05t4:129_16": "nu kho te aparinipphannānusayanaṭṭhena ‘‘anusayā’’ti vuccantīti ayamattho āpajjatīti",
  "tika-abh05t4:129_17": "taṁnisedhanatthaṁ ‘‘anurūpaṁ kāraṇaṁ labhitvā uppajjantī’’ti vuttaṁ. Uppattiarahabhāvena",
  "tika-abh05t4:129_18": "thāmagatatā anusayaṭṭhoti yaṁ tesaṁ uppattiyogavacanaṁ vuttaṁ, taṁ sammadeva vuttanti",
  "tika-abh05t4:129_19": "imamatthamāha ‘‘anusayasaddassā’’tiādinā. Tena vāradvayadesanuppādikā anusayasaddatthaniddhāraṇāti",
  "tika-abh05t4:129_20": "dasseti. Tampi suvuttameva iminā tantippamāṇenāti idampi ‘‘abhidhamme tāvā’’tiādinā",
  "tika-abh05t4:129_21": "āgataṁ tividhameva tantiṁ sandhāyāhāti dassento āha ‘‘tantittayenapi hi cittasampayuttatā dīpitā hotī’’ti.",
  "tika-abh05t4:130": "Paricchedaparicchinnuddesavāravaṇṇanā niṭṭhitā.",
  "tika-abh05t4:131": "Uppattiṭṭhānavāravaṇṇanā",
  "tika-abh05t4:132_0": "2.Evaṁ satīti vedanānaṁ visesitabbabhāve kāmadhātuyā ca visesanabhāve sati. Kāmādhātuyā",
  "tika-abh05t4:132_1": "anusayanaṭṭhānatā na vuttā hoti appadhānabhāvato, padhānāppadhānesu padhāne kiccadassanato,",
  "tika-abh05t4:132_2": "visesanabhāvena caritabbatāya cāti adhippāyo. Hotu ko dosoti kadāci vadeyyāti āsaṅkamāno",
  "tika-abh05t4:132_3": "āha ‘‘dvīsu panā’’tiādi. Dvīsūti niddhāraṇe bhummaṁ, tathā ‘‘tīsu dhātūsū’’ti etthāpi.",
  "tika-abh05t4:132_4": "Tasmāti yasmā dhātuādibhedena tividhaṁ anusayaṭṭhānaṁ, tattha ca rūpārūpadhātūnaṁ",
  "tika-abh05t4:132_5": "bhavarāgassa anusayaṭṭhānatā vuttāti kāmadhātuyā kāmarāgassa anusayaṭṭhānatā ekantena",
  "tika-abh05t4:132_6": "vattabbā, tasmā. Tīsu dhātūsu tīsu vedanāsūti ca niddhāraṇe bhummaṁ, kāmadhātuyā",
  "tika-abh05t4:132_7": "dvīsu vedanāsūti ca ādhāre.",
  "tika-abh05t4:133_0": "Dvīsvevāti dvīsu sukhopekkhāsu eva. Sabbāsu dvīsūti yāsu kāsuci dvīsu. Tenāti ‘‘kāmarāgo",
  "tika-abh05t4:133_1": "dvīsu vedanāsu anusetī’’ti vacanasāmatthiyaladdhena visesanicchayeneva. Bhavarāgānusayaṭṭhānaṁ",
  "tika-abh05t4:133_2": "rūpārūpadhātuyo tadanurūpā ca vedanā. Na hi dvīsu vedanāsu kāmarāgānusayova anusetīti",
  "tika-abh05t4:133_3": "avadhāraṇaṁ icchitaṁ, dvīsu eva pana vedanāsūti icchitaṁ. Tenevāha ‘‘dvīsveva anuseti,",
  "tika-abh05t4:133_4": "na tīsū’’ti. Aṭṭhānañca anusayānaṁ, kiṁ taṁ apariyāpannaṁ sakkāye? Sabbo lokuttaro",
  "tika-abh05t4:133_5": "dhammo. Ca-saddena paṭighānusayaṭṭhānaṁ saṅgaṇhāti. Tena vuttaṁ ‘‘yathā cā’’tiādi.",
  "tika-abh05t4:133_6": "Aññāti kāmarāgānusayaṭṭhānabhūtā dve vedanā.",
  "tika-abh05t4:134_0": "Aññesu dvīhi vedanāhi vippayuttesu. Piyarūpasātarūpesūti piyāyitabbamadhurasabhāvesu.",
  "tika-abh05t4:134_1": "Visesanañcetaṁ rūpādīnaṁ sabbadvārasabbapurisesu iṭṭhabhāvassa aniyatatāya kataṁ.",
  "tika-abh05t4:134_2": "Sātasantasukhagiddhiyāti sātasukhe santasukhe ca gijjhanākārena abhikaṅkhanākārena.",
  "tika-abh05t4:134_3": "Tattha sātasukhaṁ kāyikaṁ, santasukhaṁ cetasikaṁ. Sātasukhaṁ vā kāyikasukhaṁ, santasukhaṁ",
  "tika-abh05t4:134_4": "upekkhāsukhaṁ. Tathā cāhu ‘‘upekkhā pana santattā, sukhamicceva bhāsitā’’ti (visuddhi.",
  "tika-abh05t4:134_5": "2.644; mahāni. aṭṭha. 27). Parittaṁ vā oḷārikaṁ sukhaṁ sātasukhaṁ, anoḷārikaṁ santasukhaṁ.",
  "tika-abh05t4:134_6": "Parittaggahaṇañcettha kāmarāgānusayassa adhippetattā. Aññatthāti vedanāhi aññattha.",
  "tika-abh05t4:134_7": "Soti kāmarāgānusayo. Vedanāsu anugato hutvā setīti vedanāpekkho eva hutvā pavattati",
  "tika-abh05t4:134_8": "yathā puttāpekkhāya dhātiyā anuggaṇhanappavatti, sayanasaṅkhātā pavatti ca kāmarāgassa",
  "tika-abh05t4:134_9": "nikāmanameva. Tenāha ‘‘sukhamicceva abhilapatī’’ti. Yathā tassa, evaṁ paṭighānusayādīnampi",
  "tika-abh05t4:134_10": "vuttaniyāmena yathāsakaṁ kiccakaraṇameva dukkhavedanādīsu anusayanaṁ daṭṭhabbaṁ.",
  "tika-abh05t4:134_11": "Tena vuttaṁ ‘‘evaṁ paṭighānusayo cā’’tiādi. Tīsu vedanāsu anusayanavacanenāti tīsu",
  "tika-abh05t4:134_12": "vedanāsu yathārahaṁ anusayanavacanena. Iṭṭhādibhāvena gahitesūti iṭṭhādīsu ārammaṇapakatiyā",
  "tika-abh05t4:134_13": "vasena iṭṭhādibhāvena gahitesu viparītasaññāya vasena aniṭṭhādīsu iṭṭhādibhāvena",
  "tika-abh05t4:134_14": "gahitesūti yojanā. Na hi iṭṭhādibhāvena gahaṇaṁ viparītasaññā.",
  "tika-abh05t4:135_0": "Tatthāti iṭṭhārammaṇādīsu. Etthāti anusayane. Kāmassādādivatthubhūtānaṁ kāmabhavādīnanti",
  "tika-abh05t4:135_1": "kāmassādabhavassādavatthubhūtānaṁ kāmarūpārūpabhavānaṁ gahaṇaṁ veditabbanti yojanā.",
  "tika-abh05t4:135_2": "Tatthāti vedanāttayadhātuttayesu. Niddhāraṇe cetaṁ bhummaṁ. Dukkhapaṭighāto dukkhe",
  "tika-abh05t4:135_3": "anabhirati. Yattha tatthāti dukkhavedanāya taṁsampayuttesu aniṭṭharūpādīsu vāti yattha",
  "tika-abh05t4:135_4": "tattha. Mahaggatā upādinnakkhandhā rūpārūpabhavā, anupādinnakkhandhā rūpārūpāvacaradhammā.",
  "tika-abh05t4:135_5": "Tatthāti yathāvuttesu mahaggatadhammesu bhavarāgoicceva veditabbo. Tena vuttaṁ ‘‘rūpadhātuyā",
  "tika-abh05t4:135_6": "arūpadhātuyā ettha kāmarāgānusayo nānusetī’’ti. Diṭṭhānusayādīnanti ādi-saddena vicikicchānusayaavijjānusayādīnaṁ saṅgaho daṭṭhabbo.",
  "tika-abh05t4:136_0": "Dhātuttayavedanāttayavinimuttaṁ diṭṭhānusayādīnaṁ anusayanaṭṭhānaṁ na vuttanti suvuttametaṁ",
  "tika-abh05t4:136_1": "diṭṭhānusayādīnaṁ uppattiṭṭhānapucchāyaṁ ‘‘sabbasakkāyapariyāpannesu dhammesu’’icceva",
  "tika-abh05t4:136_2": "vissajjitattā. Kāmarāgo pana yattha nānuseti, taṁ dukkhavedanārūpārūpadhātuvinimuttaṁ",
  "tika-abh05t4:136_3": "diṭṭhānusayādīnaṁ anusayanaṭṭhānaṁ atthīti dassetuṁ ‘‘nanu cā’’tiādi āraddhaṁ. Tattha",
  "tika-abh05t4:136_4": "tadanusayanaṭṭhānatoti tassa kāmarāgānusayassa anusayanaṭṭhānato. Aññā nekkhammassitasomanassupekkhāsaṅkhātā.",
  "tika-abh05t4:136_5": "Ayamettha saṅkhepattho – nekkhammassitadomanasse viya paṭighānusayo nekkhammassitasomanassupekkhāsu",
  "tika-abh05t4:136_6": "kāmarāgānusayo nānusetīti ‘‘yattha kāmarāgānusayo nānuseti, tattha diṭṭhānusayo nānusetī’’ti",
  "tika-abh05t4:136_7": "sakkā vattunti tasmā taṁ uddharitvā na vuttanti. Hontūti tāsaṁ vedanānaṁ atthitaṁ",
  "tika-abh05t4:136_8": "paṭijānitvā uddharitvā avacanassa kāraṇaṁ dassento āha ‘‘na pana…pe… taṁ na vutta’’nti.",
  "tika-abh05t4:136_9": "Tadanusayanaṭṭhānanti tesaṁ diṭṭhānusayādīnaṁ anusayanaṭṭhānaṁ. Tasmāti yasmā satipi",
  "tika-abh05t4:136_10": "kāmarāgānusayanaṭṭhānato aññasmiṁ diṭṭhānusayādīnaṁ anusayanaṭṭhāne taṁ pana dhātuttayavedanāttayavinimuttaṁ",
  "tika-abh05t4:136_11": "natthi vedanādvayabhāvato, tasmā. Taṁ vedanādvayaṁ na vuttaṁ visuṁ na uddhaṭanti",
  "tika-abh05t4:136_12": "attho. Tasmāti yasmā ‘‘yattha kāmarāgādayo nānusenti, tattha diṭṭhivicikicchā nānusentī’’ti",
  "tika-abh05t4:136_13": "ayamattho ‘‘āmantā’’ti iminā paṭivacanavissajjanena avibhāgato vuttoti ‘‘yattha kāmarāgādayo",
  "tika-abh05t4:136_14": "anusenti, tattha diṭṭhivicikicchā anusentī’’ti ayampi attho avibhāgatova labbhati,",
  "tika-abh05t4:136_15": "tasmā. Avibhāgato ca dukkhaṁ paṭighassa anusayanaṭṭhānanti dīpitaṁ hoti. Tenāha ‘‘avisesena…pe…",
  "tika-abh05t4:136_16": "veditabba’’nti. Tattha avisesenāti gehassitaṁ nekkhammassitanti visesaṁ akatvā. Samudāyavasenagahetvāti",
  "tika-abh05t4:136_17": "yathāvuttaavayavānaṁ samūhavasena dukkhantveva gahetvā. ‘‘Avisesena samudāyavasena",
  "tika-abh05t4:136_18": "gahetvā’’ti imamatthaṁ tathā-saddena anukaḍḍhati ‘‘dvīsu vedanāsū’’ti etthāpi gehassitādivibhāgassa anicchitattā.",
  "tika-abh05t4:137_0": "Yadi evaṁ ‘‘paṭighaṁ tena pajahati, na tattha paṭighānusayo anusetī’’ti idaṁ suttapadaṁ",
  "tika-abh05t4:137_1": "kathanti codanaṁ sandhāya ‘‘apicā’’tiādi vuttaṁ. Tatthāti tasmiṁ domanasse, taṁsampayutte",
  "tika-abh05t4:137_2": "vā paṭighe. Nekkhammassitaṁ domanassantiādinā neyyatthamidaṁ suttaṁ, na nītatthanti",
  "tika-abh05t4:137_3": "dasseti. Yathā pana suttaṁ udāhaṭaṁ, tathā idha kasmā na vuttanti āha ‘‘paṭighuppattirahaṭṭhānatāyā’’tiādi.",
  "tika-abh05t4:137_4": "Evampi suttābhidhammapāṭhānaṁ kathamavirodhoti āha nippariyāyadesanā hesā, sā pana",
  "tika-abh05t4:137_5": "pariyāyadesanāti. Evañca katvāti pariyāyadesanattā eva. Rāgānusayoti kāmarāgānusayo",
  "tika-abh05t4:137_6": "adhippeto. Yato ‘‘anāgāmimaggena samugghātanaṁ sandhāyā’’ti vuttaṁ, tasmā tassa na",
  "tika-abh05t4:137_7": "mahaggatadhammā anusayanaṭṭhānanti taṁ paṭhamajjhānañca anāmasitvā ‘‘na hi lokiyā…pe…",
  "tika-abh05t4:137_8": "nānusetīti sakkā vattu’’nti vuttaṁ. Avatthubhāvatoti sabhāveneva anuppattiṭṭhānattā.",
  "tika-abh05t4:137_9": "Idhāti imasmiṁ anusayayamake. Vuttanayenāti ‘‘nekkhammassitaṁ domanassaṁ uppādetvā’’tiādinā",
  "tika-abh05t4:137_10": "vuttena nayena . Taṁpaṭipakkhabhāvatoti tesaṁ paṭighādīnaṁ paṭipakkhassa maggassa",
  "tika-abh05t4:137_11": "sabbhāvato. Na kevalaṁ maggasabbhāvato, atha kho balavavipassanāsabbhāvatopīti dassento",
  "tika-abh05t4:137_12": "āha ‘‘taṁsamugghā…pe… bhāvato cā’’ti.",
  "tika-abh05t4:138_0": "Idāni yadetaṁ tattha tattha ‘‘anusayanaṭṭhāna’’nti vuttaṁ, taṁ gahetabbadhammavasena",
  "tika-abh05t4:138_1": "vā siyā gahaṇavisesena vāti dve vikappā, tesu paṭhamaṁ sandhāyāha ‘‘ārammaṇe anusayanaṭṭhāne",
  "tika-abh05t4:138_2": "satī’’ti. Rūpādiārammaṇe anusayānaṁ anusayanaṭṭhānanti gayhamāne yamatthaṁ sandhāya",
  "tika-abh05t4:138_3": "‘‘na sakkā vattu’’nti vuttaṁ, taṁ dassetuṁ ‘‘dukkhāya hī’’tiādimāha. Yadi siyāti",
  "tika-abh05t4:138_4": "yadi kāmarāgānusayo siyā. Etassapīti diṭṭhānusayasampayuttalobhassapi ‘‘sabbasakkāyapariyāpannesu",
  "tika-abh05t4:138_5": "dhammesū’’ti kāmarāgassa ṭhānaṁ vattabbaṁ siyā, na ca vuttaṁ. Atha panātiādi dutiyavikappaṁ",
  "tika-abh05t4:138_6": "sandhāya vuttaṁ. Ajjhāsayavasena taṁninnatāyāti asatipi ārammaṇakaraṇe yattha kāmarāgādayo",
  "tika-abh05t4:138_7": "ajjhāsayato ninnā, taṁ tesaṁ anusayanaṭṭhānaṁ. Tena vuttaṁ ‘‘anugato hutvā setī’’ti.",
  "tika-abh05t4:138_8": "Atha pana vuttanti sambandho. Yathātiādi yathāvuttassa atthassa udāharaṇavasena nirūpanaṁ.",
  "tika-abh05t4:138_9": "Dukkhe paṭihaññanavaseneva pavattati, nārammaṇakaraṇavasenāti adhippāyo. Dukkhameva",
  "tika-abh05t4:138_10": "tassa anusayanaṭṭhānaṁ vuttanti ajjhāsayassa tattha ninnattā dukkhameva tassa paṭighassa",
  "tika-abh05t4:138_11": "anusayanaṭṭhānaṁ vuttaṁ, nālambitaṁ rūpādi sukhavedanā cāti adhippāyo. Evanti yathā",
  "tika-abh05t4:138_12": "aññārammaṇassapi paṭighassa ajjhāsayato dukkhaninnatāya dukkhameva anusayanaṭṭhānaṁ",
  "tika-abh05t4:138_13": "vuttaṁ, evaṁ. Dukkhādīsu…pe… vuttanti ‘‘dukkhena sukhaṁ adhigantabbaṁ. Natthi dinna’’nti",
  "tika-abh05t4:138_14": "ca ādinā kāyakilamanadukkhe dānānubhāvādike ca micchābhinivesanavasena uppajjamānena",
  "tika-abh05t4:138_15": "diṭṭhānusayena sampayutto aññārammaṇopi lobho ‘‘evaṁ sukhaṁ bhavissatī’’ti ajjhāsayato",
  "tika-abh05t4:138_16": "sukhābhisaṅgavaseneva pavattatīti sukhupekkhābhedaṁ sātasantasukhadvayameva assa",
  "tika-abh05t4:138_17": "lobhassa anusayanaṭṭhānaṁ vuttaṁ pāḷiyaṁ, na yathāvuttaṁ dukkhādi, tasmā bhavarāga…pe…",
  "tika-abh05t4:138_18": "na virujjhati. Ekasmiṁyeva cātiādi dutiyavikappaṁyeva upabrūhanatthaṁ vuttaṁ. Tattha",
  "tika-abh05t4:138_19": "rāgassa sukhajjhāsayatā taṁsamaṅgino puggalassa vasena veditabbā, tanninnabhāvena",
  "tika-abh05t4:138_20": "vā cakkhussa visamajjhāsayatā viya. Esa nayo sesesupi. Tesaṁ rāgapaṭighānaṁ nānānusayaṭṭhānatā",
  "tika-abh05t4:138_21": "hoti ekasmimpi ārammaṇeti attho.",
  "tika-abh05t4:139_0": "Evañca katvāti asatipi gahetabbabhede gahaṇavisesena anusayanaṭṭhānassa bhinnattā",
  "tika-abh05t4:139_1": "eva. ‘‘Yattha…pe… no’’ti vuttaṁ, aññathā virujjheyya. Gahetabbabhedena hi rāgapaṭighānaṁ",
  "tika-abh05t4:139_2": "anusayanaṭṭhānabhede gayhamāne vipākamatte ṭhātabbaṁ siyā, na ca taṁ yuttaṁ, napi",
  "tika-abh05t4:139_3": "sabbesaṁ purisadvārānaṁ iṭṭhāniṭṭhaṁ niyatanti. Yadipi yathāvuttalobhassa vuttanayena",
  "tika-abh05t4:139_4": "kāmarāgānusayatā sambhavati, yathā pana sukhupekkhāsu iṭṭhārammaṇe ca uppajjantena",
  "tika-abh05t4:139_5": "domanassena saha pavatto doso dubbalabhāvena paṭighānusayo na hoti, evaṁ yathāvuttalobhopi",
  "tika-abh05t4:139_6": "kāmarāgānusayo na hotīti imamatthaṁ dassetuṁ ‘‘aṭṭhakathāyaṁ panā’’tiādi vuttaṁ.",
  "tika-abh05t4:139_7": "Na paṭighānusayoti ettha na-kāro paṭisedhanattho, na aññattho, itarattha pana sambhavo",
  "tika-abh05t4:139_8": "eva natthīti dassento ‘‘yaṁ paneta’’ntiādimāha. Tattha ‘‘na hi domanassassa paṭighānusayabhāvāsaṅkā",
  "tika-abh05t4:139_9": "atthī’’ti iminā na-kārassa aññatthatābhāvadassanamukhena abhāvatthataṁ samattheti.",
  "tika-abh05t4:140_0": "Desanāsaṁkiṇṇā viya bhaveyyāti ettha desanāsaṅkaraṁ dassetuṁ ‘‘bhavarāgassapi…pe…",
  "tika-abh05t4:140_1": "bhaveyyā’’ti vuttaṁ. Tassattho – yathā kāmarāgassa kāmadhātuyā dvīsu vedanāsu ārammaṇakaraṇavasena",
  "tika-abh05t4:140_2": "uppatti vuttā ‘‘kāmarāgo kāmadhātuyā dvīsu vedanāsu anusetī’’ti, evaṁ yadi ‘‘bhavarāgo",
  "tika-abh05t4:140_3": "kāmadhātuyā dvīsu vedanāsu anusetī’’ti vucceyya, bhavarāgassapi…pe… bhaveyya. Tato",
  "tika-abh05t4:140_4": "ca kāmarāgena saddhiṁ bhavarāgassa desanā saṁkiṇṇā bhaveyya, kāmarāgato ca bhavarāgassa",
  "tika-abh05t4:140_5": "viseso dassetabbo. So ca sahajātānusayavasena na sakkā dassetunti ārammaṇakaraṇavasena",
  "tika-abh05t4:140_6": "dassetabbo. Tena vuttaṁ ‘‘tasmā ārammaṇa…pe… adhippāyo’’ti. Tattha ārammaṇavisesenāti",
  "tika-abh05t4:140_7": "rūpārūpadhātusaṅkhātaārammaṇavisesena. Visesadassanatthanti kāmarāgato bhavarāgassa",
  "tika-abh05t4:140_8": "visesadassanatthaṁ. Evaṁ desanā katāti ‘‘rūpadhātuyā arūpadhātuyā ettha bhavarāgānusayo",
  "tika-abh05t4:140_9": "anusetī’’ti evaṁ visaye bhummaṁ katvā desanā katā. Tenāha ‘‘sahajātavedanāvisesābhāvato’’ti.",
  "tika-abh05t4:141": "Uppattiṭṭhānavāravaṇṇanā niṭṭhitā.",
  "tika-abh05t4:142": "Mahāvāro",
  "tika-abh05t4:143": "1. Anusayavāravaṇṇanā",
  "tika-abh05t4:144": "3.Pavattāvirāmavasenāti anusayappavattiyā avirāmavasena, avicchedavasenāti attho. Kathaṁ pana kusalābyākatacittakkhaṇe anusayānaṁ pavattīti āha ‘‘maggeneva…pe… pubbe’’ti.",
  "tika-abh05t4:145_0": "20. Cittacetasikānañca ṭhānaṁ nāma cittuppādoti āha ‘‘ekasmiṁ cittuppāde’’ti. Tesaṁ",
  "tika-abh05t4:145_1": "tesaṁ puggalānanti puthujjanādīnaṁ puggalānaṁ. Pakatiyā sabhāvena. Sabhāvasiddhā",
  "tika-abh05t4:145_2": "hi dukkhāya vedanāya kāmarāgassa ananusayanaṭṭhānatā. Evaṁ sesesupi yathārahaṁ vattabbaṁ.",
  "tika-abh05t4:145_3": "Vakkhati hi ‘‘pakatiyā dukkhādīnaṁ kāmarāgādīnaṁ ananusayanaṭṭhānataṁ sandhāya vutta’’nti.",
  "tika-abh05t4:145_4": "Pahānenāti tassa tassa anusayassa samucchindanena. Tiṇṇaṁ puggalānanti puthujjanasotāpannasakadāgāmīnaṁ.",
  "tika-abh05t4:145_5": "Dvinnaṁ puggalānanti anāgāmiarahantānaṁ. Etthāti etasmiṁ puggalokāsavāre. Purimanayeti",
  "tika-abh05t4:145_6": "‘‘tiṇṇaṁ puggalāna’’ntiādike purimasmiṁ vissajjananaye. Okāsanti uppattiṭṭhānaṁ,",
  "tika-abh05t4:145_7": "idha pana dukkhavedanā veditabbā. Pacchimanayeti ‘‘dvinnaṁ puggalāna’’ntiādike vissajjananaye.",
  "tika-abh05t4:145_8": "Anokāsatā ananusayanaṭṭhānatā.",
  "tika-abh05t4:146": "Anusayavāravaṇṇanā niṭṭhitā.",
  "tika-abh05t4:147": "2. Sānusayavāravaṇṇanā",
  "tika-abh05t4:148_0": "66-131.‘‘Sānusayo, pajahati, parijānātī’’ti puggalo vuttoti ‘‘kāmarāgena sānusayo,",
  "tika-abh05t4:148_1": "kāmarāgaṁ pajahati, kāmarāgaṁ parijānātī’’tiādīsu anusayasamaṅgibhāvena pahānapariññākiriyāya",
  "tika-abh05t4:148_2": "kattubhāvena ca puggalo vutto, na dhammo. Bhavavisesena vāti kevalena bhavavisesena",
  "tika-abh05t4:148_3": "vā. Itaresūti paṭighānusayādīsu. Bhavānusayavisesena vāti kāmabhavādibhavavisiṭṭhānusayavisesena",
  "tika-abh05t4:148_4": "vā. Sānusayatāniranusayatādikāti ettha ādi-saddena pahānāpahānapariññāpariññā saṅgayhanti.",
  "tika-abh05t4:148_5": "Nanu ca bhavavisese kesañci anusayānaṁ appahānanti? Na taṁ anusayakataṁ, atha kho",
  "tika-abh05t4:148_6": "paccayavekallato anokāsatāya cāti nāyaṁ virodho. Dvīsu vedanāsūti sukhaupekkhāsu",
  "tika-abh05t4:148_7": "vedanāsu dukkhāya vedanāya kāmarāgānusayena niranusayoti yojetabbaṁ. Idampi natthi",
  "tika-abh05t4:148_8": "puggalavasena vuccamānattā. Tenāha ‘‘na hi puggalassa…pe… anusayāna’’nti. Yadipi",
  "tika-abh05t4:148_9": "puggalassa anusayanokāso anokāso, tassa pana sānusayatādihetu hotīti dassento ‘‘anusayassa",
  "tika-abh05t4:148_10": "panā’’tiādimāha. Niranusayatādīnanti ādi-saddena appahānāpariññā saṅgaṇhāti. Parijānanaṁ",
  "tika-abh05t4:148_11": "samatikkamananti pariññāvārepi ‘‘apādāne nissakkavacana’’nti vuttaṁ.",
  "tika-abh05t4:149_0": "Anusayanaṭṭhānatoti anusayanaṭṭhānahetu. ‘‘Ananusayanaṭṭhānato’’ti etthāpi eseva",
  "tika-abh05t4:149_1": "nayo. Nimittāpādānabhāvadassanatthanti sānusayavāre nimittabhāvadassanatthaṁ, pajahanapariññāvāresu",
  "tika-abh05t4:149_2": "apādānabhāvadassanatthañcāti yojetabbaṁ. Pajahatīti ettha ‘‘rūpadhātuyā arūpadhātuyā",
  "tika-abh05t4:149_3": "tato mānānusayaṁ pajahatī’’ti pāḷipadaṁ āharitvā yojetabbaṁ, na pajahatīti ettha",
  "tika-abh05t4:149_4": "pana ‘‘dukkhāya vedanāya tato kāmarāgānusayaṁ nappajahatī’’ti. Evamādīsūti ādi-saddena",
  "tika-abh05t4:149_5": "pariññāvārampi saṅgaṇhāti. Bhummaniddeseneva hetuattheneva niddiṭṭhāti attho.",
  "tika-abh05t4:150_0": "Catutthapañhavissajjanenāti ‘‘yato vā pana mānānusayena sānusayo, tato kāmarāgānusayena",
  "tika-abh05t4:150_1": "sānusayo’’ti etassa pañhassa vissajjanena. Tattha hi ‘‘rūpadhātuyā arūpadhātuyā’’tiādinā",
  "tika-abh05t4:150_2": "sarūpato anusayanaṭṭhānāni dassitāni. Tadattheti taṁ anusayanaṭṭhānadassanaṁ attho",
  "tika-abh05t4:150_3": "etassāti tadattho, tasmiṁ tadatthe. ‘‘Anusayassa uppattiṭṭhānadassanatthaṁ ayaṁ vāro",
  "tika-abh05t4:150_4": "āraddho’’tiādinā ‘‘yato’’ti etena anusayanaṭṭhānaṁ vuttanti imamatthaṁ vibhāvetvā.",
  "tika-abh05t4:150_5": "Pamādalikhitaṁ viya dissati uppanna-saddena vattamānuppanne vuccamāne. Yathā pana",
  "tika-abh05t4:150_6": "uppajjanavāre uppajjati-saddena uppattiyogadīpakattā uppattirahā vuccanti, evamidhāpi",
  "tika-abh05t4:150_7": "uppattiarahe vuccamāne na koci virodho. Yaṁ pana vakkhati ‘‘na hi apariyāpannānaṁ",
  "tika-abh05t4:150_8": "anusayuppattirahaṭṭhānatā’’ti, sopi na doso. Yattha yattha hi anusayā uppattirahā,",
  "tika-abh05t4:150_9": "tadeva ekajjhaṁ gahetvā ‘‘sabbatthā’’ti vuttanti. Tatheva dissatīti taṁ pamādalikhitaṁ",
  "tika-abh05t4:150_10": "viya dissatīti attho.",
  "tika-abh05t4:151_0": "Yato uppannena bhavitabbanti yato anusayanaṭṭhānato kāmagārānusayena uppannena bhavitabbaṁ,",
  "tika-abh05t4:151_1": "tena kāmarāgānusayena uppattirahaṭṭhāne nissakkavacanaṁ kataṁ ‘‘yato’’ti. Tathāti",
  "tika-abh05t4:151_2": "ettha tathā-saddo yathā ‘‘yato uppannenā’’ti ettha uppattirahaṭṭhānato anusayassa",
  "tika-abh05t4:151_3": "uppattirahatā vuttā, tathā ‘‘uppajjanakenā’’ti etthāpi sā eva vuccatīti dīpetīti",
  "tika-abh05t4:151_4": "āha ‘‘sabbadhammesu…pe… āpannenā’’ti. Tattha ‘‘uppajjanako’’ti vutte anuppajjanako",
  "tika-abh05t4:151_5": "na hotīti ayamattho viññāyati, tathā ca sati tena anuppatti nicchitāti uppannasabhāvatā",
  "tika-abh05t4:151_6": "ca pakāsitā hotīti. Tenāha ‘‘sabbadhammesu…pe… apanetī’’ti. ‘‘Yo yato kāmarāgānusayena",
  "tika-abh05t4:151_7": "niranusayo, so tato mānānusayena niranusayo’’ti pucchāya ‘‘yato tato’’ti āgatattā",
  "tika-abh05t4:151_8": "vissajjane ‘‘sabbatthā’’ti padassa nissakkavaseneva sakkā yojetunti dassento ‘‘sabbatthāti…pe…",
  "tika-abh05t4:151_9": "na na sambhavatī’’ti āha. Bhummato aññatthāpi saddavidū icchanti, yato sabbesaṁ pādakaṁ",
  "tika-abh05t4:151_10": "‘‘sabbatthapādaka’’nti vuccati, idha pana nissakkavasena veditabbaṁ.",
  "tika-abh05t4:152": "Sānusayavāravaṇṇanā niṭṭhitā.",
  "tika-abh05t4:153": "3. Pajahanavāravaṇṇanā",
  "tika-abh05t4:154_0": "132-197.Appajahanasabbhāvāti appahānassa, appahīyamānassa vā sabbhāvā. Tasmāti yasmā",
  "tika-abh05t4:154_1": "yo kāmarāgānusayaṁ pajahati, na so mānānusayaṁ niravasesato pajahati, yo ca mānānusayaṁ",
  "tika-abh05t4:154_2": "niravasesato pajahati, na so kāmarāgānusayaṁ pajahati pageva pahīnattā, tasmā ‘‘yo",
  "tika-abh05t4:154_3": "vā pana mānānusayaṁ pajahati, so kāmarāgānusayaṁ pajahatīti? No’’ti vuttanti veditabbaṁ.",
  "tika-abh05t4:154_4": "Yadi evaṁ paṭhamapucchāyaṁ kathanti āha ‘‘yasmā pana…pe… vutta’’nti. Tattha pahānakaraṇamattamevāti",
  "tika-abh05t4:154_5": "pahānakiriyāsambhavamattameva, na niravasesappahānanti adhippāyo. Te ṭhapetvāti diṭṭhivicikicchānusayādīnaṁ",
  "tika-abh05t4:154_6": "niravasesapajahanake aṭṭhamakādike ṭhapetvā. Avasesāti tassa tassa anusayassa niravasesappajahanakehi",
  "tika-abh05t4:154_7": "avasiṭṭhā. Tesu yesaṁ ekacce anusayā pahīnā, tepi appajahanasabbhāveneva nappajahantīti",
  "tika-abh05t4:154_8": "vuttā. Na ca yathāvijjamānenāti maggakiccabhāvena vijjamānappakārena pahānena vajjitā",
  "tika-abh05t4:154_9": "rahitā eva vuttāti yojanā.",
  "tika-abh05t4:155_0": "Kesañcīti sotāpannasakadāgāmimaggasamaṅgisakadāgāmīnaṁ. Puna kesañcīti anāgāmiaggamaggasamaṅgiarahantānaṁ.",
  "tika-abh05t4:155_1": "Ubhayanti kāmarāgavicikicchānusayadvayaṁ. Sesānanti ‘‘sesā’’ti vuttānaṁ yathāvuttapuggalānaṁ.",
  "tika-abh05t4:155_2": "Tesanti vuttappakārānaṁ dvinnaṁ anusayānaṁ. Ubhayāppajahanassāti kāmarāgavicikicchānusayāppajahanassa.",
  "tika-abh05t4:155_3": "Kāraṇaṁ na hotīti yesaṁ vicikicchānusayo pahīno, tesaṁ tassa pahīnatā, yesaṁ yathāvuttaṁ",
  "tika-abh05t4:155_4": "ubhayappahīnaṁ, tesaṁ tadappajahanassa kāraṇaṁ na hotīti attho. Tenāha ‘‘tesaṁ pahīnattā",
  "tika-abh05t4:155_5": "‘nappajahantī’ti na sakkā vattu’’nti. Atha pana na tattha kāraṇaṁ vuttaṁ, yena kāraṇavacanena",
  "tika-abh05t4:155_6": "yathāvuttadosāpatti siyā, kevalaṁ pana sanniṭṭhānena tesaṁ puggalānaṁ gahitatādassanatthaṁ",
  "tika-abh05t4:155_7": "vuttaṁ ‘‘kāmarāgānusayañca nappajahantī’’ti, evampi pucchitassa saṁsayatthassa kāraṇaṁ",
  "tika-abh05t4:155_8": "vattabbaṁ. Tathā ca sati ‘‘sesapuggalā tassa anusayassa pahīnattā nappajahantī’’ti",
  "tika-abh05t4:155_9": "kāraṇaṁ vattabbamevāti codanaṁ sandhāyāha ‘‘na vattabba’’ntiādi. Tattha na vattabbanti",
  "tika-abh05t4:155_10": "vuttanayena kāraṇaṁ na vattabbaṁ kāraṇabhāvasseva abhāvato. ‘‘Ubhayāppajahanassa",
  "tika-abh05t4:155_11": "kāraṇaṁ na hotī’’ti vuttaṁ, yathā pana vattabbaṁ, taṁ dassetuṁ ‘‘yo kāmarāgānusayaṁ…pe…",
  "tika-abh05t4:155_12": "vattabbattā’’ti āha. Tena pahīnāppahīnavasena kāraṇaṁ na vattabbaṁ, pahīnānaṁyeva",
  "tika-abh05t4:155_13": "pana vasena vattabbanti dasseti. Saṁsayatthasaṅgahiteti saṁsayatthena padena saṅgahite.",
  "tika-abh05t4:155_14": "Sanniṭṭhānapadasaṅgahitaṁ pana pahīyamānattā ‘‘nappajahatī’’ti na sakkā vattunti.",
  "tika-abh05t4:156": "Pajahanavāravaṇṇanā niṭṭhitā.",
  "tika-abh05t4:157": "5. Pahīnavāravaṇṇanā",
  "tika-abh05t4:158_0": "264-274.Phalaṭṭhavaseneva desanā āraddhā, na maggaṭṭhavasena, kuto puthujjanavasena.",
  "tika-abh05t4:158_1": "Kasmā? Phalakkhaṇe hi anusayā pahīnāti vuccanti, maggakkhaṇe pana pahīyantīti. Tenevāha",
  "tika-abh05t4:158_2": "‘‘maggasamaṅgīnaṁ aggahitataṁ dīpetī’’ti. Paṭilome hi puthujjanavasenapi desanā gahitā",
  "tika-abh05t4:158_3": "‘‘yassa diṭṭhānusayo appahīno, tassa vicikicchānusayo appahīnoti? Āmantā’’tiādinā.",
  "tika-abh05t4:158_4": "Anusayaccantapaṭipakkhekacittakkhaṇikānanti anusayānaṁ accantaṁ paṭipakkhabhūtaekacittakkhaṇikānaṁ.",
  "tika-abh05t4:158_5": "Maggasamaṅgīnanti maggaṭṭhānaṁ. Ettha ca anusayānaṁ accantapaṭipakkhatāggahaṇena",
  "tika-abh05t4:158_6": "uppattirahataṁ paṭikkhipati. Na hi te accantapaṭipakkhasamuppattito parato uppattirahā",
  "tika-abh05t4:158_7": "honti. Maggasamaṅgitāggahaṇena anuppattirahatāpāditataṁ paṭikkhipati. Na hi maggakkhaṇe",
  "tika-abh05t4:158_8": "te anuppattirahataṁ āpāditā nāma honti, atha kho āpādīyantīti. Ekacittakkhaṇikatāggahaṇena",
  "tika-abh05t4:158_9": "santānabyāpāraṁ. Tenāha ‘‘na kocī’’tiādi. Tattha teti maggasamaṅgino. Na kevalaṁ",
  "tika-abh05t4:158_10": "pahīnavāreyeva, atha kho aññesupīti dassento ‘‘anusaya…pe… gahitā’’ti āha.",
  "tika-abh05t4:159_0": "275-296. Yattha anusayo uppattiraho, tatthevassa anuppattirahatāpādananti ‘‘attano",
  "tika-abh05t4:159_1": "attano okāse eva anuppattidhammataṁ āpādito’’ti āha. Tathā hi vuttaṁ ‘‘cakkhuṁ loke",
  "tika-abh05t4:159_2": "piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisatī’’ti",
  "tika-abh05t4:159_3": "(vibha. 203) vatvā puna vuttaṁ ‘‘cakkhuṁ loke piyarūpaṁ sātarūpaṁ, etthesā taṇhā",
  "tika-abh05t4:159_4": "pahīyamānā pahīyati, ettha nirujjhamānā nirujjhatī’’ti (vibha. 204). Tasmāti yasmā",
  "tika-abh05t4:159_5": "tadokāsattameva kāmadhātuādiokāsattameva anusayānaṁ dīpenti pahīnāppahīnavacanāni,",
  "tika-abh05t4:159_6": "tasmā. Anokāse tadubhayāvattabbatā vuttāti yasmā kāmarāgapaṭighānusayānaṁ dvinnaṁ",
  "tika-abh05t4:159_7": "uppattiṭṭhānaṁ, so eva pahānokāsoti svāyaṁ tesaṁ aññamaññaṁ anokāso, tasmiṁ anokāse",
  "tika-abh05t4:159_8": "tadubhayassa pahānāppahānassa navattabbatā vuttā. Kāmarāgānusayokāse hi paṭighānusayassa",
  "tika-abh05t4:159_9": "appahīnattā so ‘‘tattha pahīno’’ti na vattabbo, aṭṭhitattā pana ‘‘tattha appahīno’’ti",
  "tika-abh05t4:159_10": "ca, tasmā anokāse tadubhayāvattabbatā vuttāti. Tena saddhiṁ samānokāseti tena kāmarāgena",
  "tika-abh05t4:159_11": "saddhiṁ samānokāse. ‘‘Sādhāraṇaṭṭhāne’’ti vutte kāmadhātuyaṁ sukhupekkhāsu pahīno",
  "tika-abh05t4:159_12": "nāma hoti, na samānakāle pahīno tatiyacatutthamaggavajjhattā kāmarāgamānānusayānaṁ.",
  "tika-abh05t4:160": "Pahīnavāravaṇṇanā niṭṭhitā.",
  "tika-abh05t4:161": "7. Dhātuvāravaṇṇanā",
  "tika-abh05t4:162_0": "332-340. Appahīnuppattirahabhāvā idha anugamanasayanānīti dassento ‘‘yasmiṁ…pe… attho’’ti",
  "tika-abh05t4:162_1": "āha. Idhāpi yuttāti pubbe vuttamevatthaṁ parāmasati. Tathā hi vuttaṁ ‘‘kāraṇalābhe",
  "tika-abh05t4:162_2": "uppattiarahataṁ dassetī’’ti (yama. mūlaṭī. anusayayamaka 1). Cha paṭisedhavacanānīti",
  "tika-abh05t4:162_3": "tissannaṁ dhātūnaṁ cutūpapātavisiṭṭhānaṁ paṭisedhanavasena vuttavacanāni, tato eva",
  "tika-abh05t4:162_4": "dhātuvisesaniddhāraṇāni na honti. Paṭisedhoti hi idha sattāpaṭisedho vuttoti adhippāyena",
  "tika-abh05t4:162_5": "vadati. Aññatthe pana na-kāre nāyaṁ doso. Imaṁ nāma dhātuṁ. Taṁmūlikāsūti paṭisedhamūlikāsu.",
  "tika-abh05t4:162_6": "Evañhīti ‘‘na kāmadhātuyā cutassa kāmadhātuṁ upapajjantassā’’tiādinā paṭhamayojanāya",
  "tika-abh05t4:162_7": "sati. Nakāmadhātuādīsu upapattikittaneneva nakāmadhātuādiggahaṇenapi dhātuvisesasseva",
  "tika-abh05t4:162_8": "gahitatāya atthato viññāyamānattā. Tenāha ‘‘na kāmadhātu…pe… viññāyatī’’ti. Bhañjitabbāti",
  "tika-abh05t4:162_9": "vibhajitabbā. Vibhāgo panettha duvidho icchitoti āha ‘‘dvidhā kātabbāti attho’’ti.",
  "tika-abh05t4:162_10": "Pucchā ca vissajjanāni ca pucchāvissajjanāni. Yathā avutte bhaṅgābhāvassa aviññātattā",
  "tika-abh05t4:162_11": "‘‘anusayā bhaṅgā natthī’’ti vattabbaṁ, tathā tayidaṁ ‘‘kati anusayā bhaṅgā’’ti etadapekkhanti",
  "tika-abh05t4:162_12": "tadapi vattabbaṁ. Pucchāpekkhañhi vissajjananti.",
  "tika-abh05t4:163": "Dhātuvāravaṇṇanā niṭṭhitā.",
  "tika-abh05t4:164": "Anusayayamakavaṇṇanā niṭṭhitā.",
  "tika-abh05t4:165": "8. Cittayamakaṁ",
  "tika-abh05t4:166": "Uddesavāravaṇṇanā",
  "tika-abh05t4:167_0": "1-62.Sarāgādīti ettha ādi-saddena ‘‘yassa sarāgaṁ cittaṁ uppajjati, na nirujjhatī’’ti",
  "tika-abh05t4:167_1": "ārabhitvā yāva ‘‘yassa avimuttaṁ citta’’nti vāro, tāva saṅgaṇhāti. Kusalādīti pana",
  "tika-abh05t4:167_2": "ādi-saddena ‘‘yassa kusalaṁ cittaṁ uppajjati, na nirujjhatī’’ti ārabhitvā yāva ‘‘yassa",
  "tika-abh05t4:167_3": "saraṇaṁ cittaṁ uppajjati, na nirujjhatī’’ti vāro, tāva saṅgaṇhāti, tasmā sarāgādikusalādīhīti",
  "tika-abh05t4:167_4": "sarāgādīhi avimuttantehi, kusalādīhi araṇantehi padehi missakā vārā. Suddhikāti kevalā",
  "tika-abh05t4:167_5": "yathāvuttasarāgādīhi kusalādīhi ca amissakā. Tayo tayoti puggaladhammavasena tayo",
  "tika-abh05t4:167_6": "tayo mahāvārā. Yadi evaṁ kathaṁ soḷasa puggalavārāti āha ‘‘tattha tattha pana vutte",
  "tika-abh05t4:167_7": "sampiṇḍetvā’’ti. Tattha tattha soḷasavidhe sarāgādimissakacitte vutte puggale eva",
  "tika-abh05t4:167_8": "ekajjhaṁ sampiṇḍetvā saṅgahetvā ‘‘soḷasa puggalavārā’’ti vuttaṁ. ‘‘Dhammapuggaladhammavārā’’ti",
  "tika-abh05t4:167_9": "etthāpi eseva nayo. Na nirantaraṁ vutteti dhamme puggaladhamme ca anāmasitvā soḷasasupi",
  "tika-abh05t4:167_10": "ṭhānesu nirantaraṁ puggale eva vutte sampiṇḍetvā soḷasa puggalavārā na vuttāti attho.",
  "tika-abh05t4:168_0": "Saṁsaggavasenāti saṁsajjanavasena desanāya vimissanavasena. Aññathā hi uppādanirodhā",
  "tika-abh05t4:168_1": "paccuppannānāgatakālā ca kathaṁ saṁsajjīyanti. Sesānampi vārānanti uppāduppannavārādīnaṁ.",
  "tika-abh05t4:168_2": "Taṁtaṁnāmatāti yathā ‘‘yassa cittaṁ uppajjati, tassa cittaṁ uppanna’’ntiādinā uppādauppannabhāvāmasanato",
  "tika-abh05t4:168_3": "uppādauppannavāroti nāmaṁ pāḷito eva viññāyati, evaṁ sesavārānampīti āha ‘‘taṁtaṁnāmatā",
  "tika-abh05t4:168_4": "pāḷianusārena veditabbā’’ti.",
  "tika-abh05t4:169": "Uddesavāravaṇṇanā niṭṭhitā.",
  "tika-abh05t4:170": "Niddesavāravaṇṇanā",
  "tika-abh05t4:171_0": "63.Tathārūpassevāti pacchimacittasamaṅgino eva. Tañca cittanti tañca yathāvuttakkhaṇaṁ",
  "tika-abh05t4:171_1": "pacchimacittaṁ. ‘‘Evaṁpakāra’’nti imassa atthaṁ dassetuṁ ‘‘bhaṅgakkhaṇasamaṅgimevā’’ti",
  "tika-abh05t4:171_2": "vuttaṁ nirujjhamānākārassa ‘‘evaṁpakāra’’nti vuttattā.",
  "tika-abh05t4:172_0": "65-82.Dvayametanti yaṁ ‘‘khaṇapaccuppannameva cittaṁ uppādakkhaṇāpagamena uppajjittha",
  "tika-abh05t4:172_1": "nāma, tadeva uppādakkhaṇe uppādaṁ pattattā uppajjittha, anatītattā uppajjati nāmā’’ti",
  "tika-abh05t4:172_2": "vuttaṁ, etaṁ ubhayampi. Evaṁ na sakkā vattunti iminā vuttappakārena na sakkā vattuṁ,",
  "tika-abh05t4:172_3": "pakārantarena pana sakkā vattunti adhippāyo. Tattha ‘‘na hī’’tiādinā paṭhamapakkhaṁ",
  "tika-abh05t4:172_4": "vibhāveti. Vibhajitabbaṁ siyāti ‘‘bhaṅgakkhaṇe taṁ cittaṁ uppajjittha, no ca uppajjati,",
  "tika-abh05t4:172_5": "uppādakkhaṇe taṁ cittaṁ uppajjittha ceva uppajjati cā’’ti vibhajitabbaṁ siyā, na",
  "tika-abh05t4:172_6": "ca vibhattaṁ . ‘‘Āmantā’’ti vattabbaṁ siyā khaṇapaccuppanne citte vuttanayena ubhayassapi",
  "tika-abh05t4:172_7": "labbhamānattā, na ca vuttaṁ. Idāni yena pakārena sakkā vattuṁ, taṁ dassetuṁ ‘‘cittassa",
  "tika-abh05t4:172_8": "bhaṅgakkhaṇe’’tiādimāha. Puggalo vutto, puggalavāro hesoti adhippāyo. Tassāti puggalassa.",
  "tika-abh05t4:172_9": "Na ca kiñci cittaṁ uppajjati cittassa bhaṅgakkhaṇasamaṅgibhāvato. Taṁ pana cittaṁ",
  "tika-abh05t4:172_10": "uppajjati, yaṁ cittasamaṅgī so puggaloti evamettha attho daṭṭhabbo. Yadi anekacittavasenāyaṁ",
  "tika-abh05t4:172_11": "yamakadesanā pavattāti codanaṁ sandhāyāha ‘‘cittanti hi…pe… tiṭṭhatī’’ti. Sanniṭṭhānavasena",
  "tika-abh05t4:172_12": "niyamo veditabbo, aññathā ‘‘no ca tesaṁ cittaṁ uppajjatī’’tiādinā paṭisedho na yujjeyyāti",
  "tika-abh05t4:172_13": "adhippāyo. Tādisanti tathārūpaṁ, yadavattho uppannauppajjamānatādipariyāyehi vattabbo",
  "tika-abh05t4:172_14": "hoti, tadavatthanti attho.",
  "tika-abh05t4:173_0": "83-113.Imassa puggalavārattāti ‘‘yassa cittaṁ uppajjamāna’’ntiādinayappavattassa",
  "tika-abh05t4:173_1": "imassa atikkantakālavārassa puggalavārattā. Puggalo pucchitoti ‘‘yassa cittaṁ uppajjamānaṁ…pe…",
  "tika-abh05t4:173_2": "tassa citta’’nti cittasamaṅgipuggalo pucchitoti puggalasseva vissajjanena bhavitabbaṁ,",
  "tika-abh05t4:173_3": "itarathā aññaṁ pucchitaṁ aññaṁ vissajjitaṁ siyā. Na koci puggalo na gahito sabbasattānaṁ",
  "tika-abh05t4:173_4": "anibbattacittatābhāvato. Te ca pana sabbe puggalā. Nirujjhamānakkhaṇātītacittāti",
  "tika-abh05t4:173_5": "nirujjhamānakkhaṇā hutvā atītacittā. Tathā dutiyatatiyāti yathā paṭhamapañho anavasesapuggalavisayattā",
  "tika-abh05t4:173_6": "paṭivacanena vissajjetabbo siyā, tathā tato eva dutiyatatiyapañhā ‘‘āmantā’’icceva",
  "tika-abh05t4:173_7": "vissajjetabbā siyunti attho. Catuttho pana pañho evaṁ vibhajitvā puggalavaseneva",
  "tika-abh05t4:173_8": "vissajjetabboti dassento ‘‘pacchimacittassā’’tiādiṁ vatvā tathā avacane kāraṇaṁ dassento",
  "tika-abh05t4:173_9": "‘‘cittavasena puggalavavatthānato’’tiādimāha. ‘‘Bhaṅgakkhaṇe cittaṁ uppādakkhaṇaṁ",
  "tika-abh05t4:173_10": "vītikkanta’’nti iminā vattamānassa cittassa vasena puggalo uppādakkhaṇātītacitto,",
  "tika-abh05t4:173_11": "‘‘atītaṁ cittaṁ uppādakkhaṇañca vītikkantanti bhaṅgakkhaṇañca vītikkanta’’nti iminā",
  "tika-abh05t4:173_12": "pana atītassa cittassa vasena puggalo uppādakkhaṇātītacitto vutto.",
  "tika-abh05t4:174_0": "Tatthāti tesu dvīsu puggalesu. Purimassāti paṭhamaṁ vuttassa sanniṭṭhānapadasaṅgahitassa",
  "tika-abh05t4:174_1": "cittaṁ na bhaṅgakkhaṇaṁ vītikkantaṁ. ‘‘No ca bhaṅgakkhaṇaṁ vītikkanta’’nti hi vuttaṁ.",
  "tika-abh05t4:174_2": "Pacchimassa vītikkantaṁ cittaṁ bhaṅgakkhaṇanti sambandho. ‘‘Bhaṅgakkhaṇañca vītikkanta’’nti",
  "tika-abh05t4:174_3": "hi vuttaṁ. Evamādiko puggalavibhāgoti dutiyapañhādīsu vuttaṁ sandhāyāha. Tassa cittassa",
  "tika-abh05t4:174_4": "taṁtaṁkhaṇavītikkamāvītikkamadassanavasenāti tassa tassa uppādakkhaṇassa bhaṅgakkhaṇassa",
  "tika-abh05t4:174_5": "ca yathārahaṁ vītikkamassa avītikkamassa ca dassanavasena dassito hoti puggalavibhāgoti",
  "tika-abh05t4:174_6": "yojanā. Idhāti imasmiṁ atikkantakālavāre. Puggalavisiṭṭhaṁ cittaṁ pucchitaṁ ‘‘yassa",
  "tika-abh05t4:174_7": "cittaṁ tassa citta’’nti vuttattā. Yadipi puggalappadhānā pucchā puggalavārattā. Athāpi",
  "tika-abh05t4:174_8": "cittappadhānā puggalaṁ visesanabhāvena gahetvā cittassa visesitattā. Ubhayathāpi",
  "tika-abh05t4:174_9": "dutiyapucchāya ‘‘āmantā’’ti vattabbaṁ siyā anavasesapuggalavisayattā. Tathā pana",
  "tika-abh05t4:174_10": "avatvā ‘‘atītaṁ citta’’nti vuttaṁ, kasmā nirodhakkhaṇa…pe… dassanatthanti daṭṭhabbanti",
  "tika-abh05t4:174_11": "yojanā. Esa nayo ‘‘na nirujjhamāna’’nti etthāpīti nirujjhamānaṁ khaṇaṁ nirodhakkhaṇaṁ",
  "tika-abh05t4:174_12": "khaṇaṁ vītikkantakālaṁ kiṁ tassa cittaṁ na hotīti attho.",
  "tika-abh05t4:175_0": "114-116.Sarāgapacchimacittassāti sarāgacittesu pacchimassa cittassa, ekassa puggalassa",
  "tika-abh05t4:175_1": "rāgasampayuttacittesu yaṁ sabbapacchimaṁ cittaṁ, tassa. So pana puggalo anāgāmī veditabbo.",
  "tika-abh05t4:175_2": "Na nirujjhati nirodhāsamaṅgitāya. Nirujjhissati idāni nirodhaṁ pāpuṇissati. Appaṭisandhikattā",
  "tika-abh05t4:175_3": "pana tato aññaṁ nuppajjissati. Itaresanti yathāvuttasarāgapacchimacittasamaṅgiṁ vītarāgacittasamaṅgiñca",
  "tika-abh05t4:175_4": "ṭhapetvā avasesānaṁ itarasekkhānañceva puthujjanānañca.",
  "tika-abh05t4:176": "Niddesavāravaṇṇanā niṭṭhitā.",
  "tika-abh05t4:177": "Cittayamakavaṇṇanā niṭṭhitā.",
  "tika-abh05t4:178": "9. Dhammayamakaṁ",
  "tika-abh05t4:179": "1. Paṇṇattivāro",
  "tika-abh05t4:180": "Uddesavāravaṇṇanā",
  "tika-abh05t4:181_0": "1-16.Yathāmūlayamake kusalādidhammā desitāti kusalākusalābyākatā dhammā kusalakusalamūlādivibhāgato",
  "tika-abh05t4:181_1": "mūlayamake yamakavasena yathā desitā. Aññathāti kusalakusalamūlādivibhāgato aññathā,",
  "tika-abh05t4:181_2": "khandhādivasenāti attho.",
  "tika-abh05t4:182": "Uddesavāravaṇṇanā niṭṭhitā.",
  "tika-abh05t4:183": "2. Pavattivāravaṇṇanā",
  "tika-abh05t4:184_0": "33-34. Taṁ pana kammasamuṭṭhānādirūpaṁ aggahetvā. Kecīti dhammasirittheraṁ sandhāyāha.",
  "tika-abh05t4:184_1": "So hi ‘‘cittasamuṭṭhānarūpavasena vutta’’nti aṭṭhakathaṁ āharitvā ‘‘imasmiṁ pañhe",
  "tika-abh05t4:184_2": "kammasamuṭṭhānādirūpañca labbhatī’’ti avoca. Tathā ca vatvā paṭilomapāḷiṁ dassetvā",
  "tika-abh05t4:184_3": "‘‘cittasamuṭṭhānarūpameva idhādhippetaṁ. Kammasamuṭṭhānādirūpe na vidhānaṁ, nāpi",
  "tika-abh05t4:184_4": "paṭisedho’’ti āha. Tathāti yathā vuttappakāre pāṭhe cittasamuṭṭhānarūpameva adhippetaṁ,",
  "tika-abh05t4:184_5": "tathā etthāpīti attho. Noti vuttanti vadantīti sambandho. Taṁ panetanti yathā uddhaṭassa",
  "tika-abh05t4:184_6": "pāṭhassa atthavacanaṁ, evaṁ na sakkā vattuṁ. Kasmāti āha ‘‘cittassa bhaṅgakkhaṇe…pe…",
  "tika-abh05t4:184_7": "paṭisedhasiddhito’’ti. Svāyaṁ paṭisedho heṭṭhā dassitoyevāti adhippāyo.",
  "tika-abh05t4:185_0": "Ye ca vadantīti ettha ye cāti vajirabuddhittheraṁ sandhāyāha. So hi ‘‘sotāpattimaggakkhaṇe’’tiādinā",
  "tika-abh05t4:185_1": "paṭisambhidāmaggapāḷiṁ āharitvā ‘‘yathā tattha satipi kammajādirūpe ṭhapetvā cittasamuṭṭhānarūpanti",
  "tika-abh05t4:185_2": "cittapaṭibaddhattā cittajarūpameva ṭhapetabbabhāvena uddhaṭaṁ, evamidhāpi cittajarūpameva",
  "tika-abh05t4:185_3": "kathita’’nti vadati. Tañca nesaṁ vacanaṁ tathā na hoti, yathā tehi udāhaṭaṁ, visamoyaṁ",
  "tika-abh05t4:185_4": "upaññāsoti attho. Yathā ca taṁ tathā na hoti, taṁ dassetuṁ ‘‘yesañhī’’tiādi vuttaṁ.",
  "tika-abh05t4:185_5": "Tesanti kammajādīnaṁ. Tassāti maggassa. Teti abyākatā, ye uppādanirodhavanto. Avijjamānesu",
  "tika-abh05t4:185_6": "ca uppādanirodhesu nibbānassa viya.",
  "tika-abh05t4:186_0": "Sanniṭṭhānenagahitesu puggalesu. Tesu hi keci akusalābyākatacittānaṁ uppādakkhaṇasamaṅgino,",
  "tika-abh05t4:186_1": "keci abyākatacittassa, keci kusalābyākatacittassa, tesu purimā dve paṭhamakoṭṭhāsena",
  "tika-abh05t4:186_2": "saṅgahitā tassa kusaluppattipaṭisedhaparattā, te pana bhavavasena vibhajitvā vattabbāti",
  "tika-abh05t4:186_3": "dassento ‘‘pañcavokāre’’tiādimāha. Evanti yathāvuttanayena. Sabbatthāti sabbapañhesu.",
  "tika-abh05t4:187_0": "79.Tatoti ekāvajjanavīthito. Purimatarajavanavīthi yāya vuṭṭhānagāminī saṅgahitā,",
  "tika-abh05t4:187_1": "tattha uppannassapi cittassa. Kusalānāgatabhāvapariyosānenāti kusaladhammānaṁ anāgatabhāvassa",
  "tika-abh05t4:187_2": "pariyosānabhūtena aggamaggānantarapaccayattena dīpitaṁ hoti samānalakkhaṇaṁ sabbaṁ.",
  "tika-abh05t4:187_3": "Kena? Tāya eva samānalakkhaṇatāya. Esa nayoti yathā kusalānuppādo kusalānāgatabhāvassa",
  "tika-abh05t4:187_4": "pariyosānabhūtato vuttaparicchedato orampi labbhatīti so yathāvuttaparicchedo lakkhaṇamattanti",
  "tika-abh05t4:187_5": "svāyaṁ nayo dassito. Esa nayo akusalātītabhāvassa ādimhi ‘‘dutiye akusale’’ti vuttaṭṭhāne,",
  "tika-abh05t4:187_6": "abyākatātītabhāvassa ādimhi ‘‘dutiye citte’’ti vuttaṭṭhānepīti yojanā. Idāni ‘‘esa",
  "tika-abh05t4:187_7": "nayo’’ti yathāvuttamatidesaṁ ‘‘yathā hī’’tiādinā pākaṭataraṁ karoti. Bhāvanāpahānāni",
  "tika-abh05t4:187_8": "dassitāni honti ‘‘aggamaggasamaṅgī kusalañca dhammaṁ bhāveti, akusalañca pajahatī’’ti.",
  "tika-abh05t4:187_9": "Idhāti imasmiṁ pavattivāre. Taṁ tanti akusalātītatādi kusalānāgatatādi ca. Tena tenāti",
  "tika-abh05t4:187_10": "‘‘dutiye akusale aggamaggasamaṅgī’’ti evamādinā antena ca.",
  "tika-abh05t4:188_0": "100.Paṭisandhicittatoti idaṁ mariyādaggahaṇaṁ, na abhividhiggahaṇaṁ, yato ‘‘soḷasama’’nti",
  "tika-abh05t4:188_1": "āha. Abhividhiggahaṇameva vā soḷasacittakkhaṇāyukameva rūpanti imasmiṁ pakkhe adhippete",
  "tika-abh05t4:188_2": "paṭikkhittovāyaṁ vādoti dassento ‘‘tato parampi vā’’ti āha. Ayañca vicāro heṭṭhā",
  "tika-abh05t4:188_3": "dassito eva. Na tato oranti viññāyati tato oraṁ akusalanirodhasamakālaṁ abyākatanirodhassa asambhavato.",
  "tika-abh05t4:189": "Pavattivāravaṇṇanā niṭṭhitā.",
  "tika-abh05t4:190": "Dhammayamakavaṇṇanā niṭṭhitā.",
  "tika-abh05t4:191": "10. Indriyayamakaṁ",
  "tika-abh05t4:192": "1. Paṇṇattivāro",
  "tika-abh05t4:193": "Uddesavāravaṇṇanā",
  "tika-abh05t4:194_0": "1.Indriyayamakevibhaṅge viyāti yathā indriyavibhaṅge purisindriyānantaraṁ jīvitindriyaṁ",
  "tika-abh05t4:194_1": "uddiṭṭhaṁ, na manindriyānantaraṁ, evaṁ imasmiṁ indriyayamake. Tañca suttadesanānurodhenāti",
  "tika-abh05t4:194_2": "dassento ‘‘tīṇimāni…pe… sutte desitakkamenā’’ti āha. Soyaṁ yadatthaṁ tassa sutte",
  "tika-abh05t4:194_3": "desitakkamena uddeso, taṁ dassetuṁ ‘‘pavattivārehī’’tiādi vuttaṁ. Tattha yathā ‘‘jīvitindriya’’nti",
  "tika-abh05t4:194_4": "idaṁ rūpajīvitindriyassa arūpajīvitindriyassa ca sāmaññato gahaṇaṁ, evaṁ upādinnassa",
  "tika-abh05t4:194_5": "anupādinnassa cāti āha ‘‘kammajānaṁ akammajānañca anupālaka’’nti. Atha vā sahajadhammānupālakampi",
  "tika-abh05t4:194_6": "jīvitindriyaṁ na kevalaṁ khaṇaṭṭhitiyā eva kāraṇaṁ, atha kho pabandhānupacchedassapi",
  "tika-abh05t4:194_7": "kāraṇameva. Aññathā āyukkhayamaraṇaṁ na sambhaveyya, tasmā ‘‘kammajānañca anupālaka’’nti",
  "tika-abh05t4:194_8": "avisesato vuttaṁ, cutipaṭisandhīsu ca pavattamānānaṁ kammajānaṁ anupālakaṁ. Itīti",
  "tika-abh05t4:194_9": "tasmā. Taṁmūlakānīti jīvitindriyamūlakāni. Cutipaṭisandhipavattivasenāti cutipaṭisandhivasena",
  "tika-abh05t4:194_10": "pavattivasena ca. Tattha yaṁ upādinnaṁ, taṁ cutipaṭisandhivaseneva, itaraṁ itaravasenapi",
  "tika-abh05t4:194_11": "vattabbaṁ. Yasmā cakkhundriyādīsu purisindriyāvasānesu ekantaupādinnesu ataṁsabhāvattā",
  "tika-abh05t4:194_12": "yaṁ manindriyaṁ mūlameva na hoti, tasmā taṁ ṭhapetvā avasesamūlakāni cakkhundriyādimūlakāni.",
  "tika-abh05t4:194_13": "Āyatanayamake viyāti yathā āyatanayamake paṭisandhivasenāyatanānaṁ uppādo, maraṇavasena",
  "tika-abh05t4:194_14": "ca nirodho vutto, evamidhāpi cutiupapattivaseneva vattabbāni, tasmā ataṁsabhāvattā",
  "tika-abh05t4:194_15": "jīvitindriyaṁ tesaṁ cakkhundriyādīnaṁ majjhe anuddisitvā ante purisindriyānantaraṁ",
  "tika-abh05t4:194_16": "uddiṭṭhaṁ. Yaṁ pana cakkhundriyādimūlakesu manindriyaṁ sabbapacchā eva gahitaṁ, tattha",
  "tika-abh05t4:194_17": "kāraṇaṁ aṭṭhakathāyaṁ vuttameva.",
  "tika-abh05t4:195": "Uddesavāravaṇṇanā niṭṭhitā.",
  "tika-abh05t4:196": "Niddesavāravaṇṇanā",
  "tika-abh05t4:197_0": "94.Kocisabhāvo natthīti koci sabhāvadhammo natthi. Yadi evaṁ ‘‘natthī’’ti paṭikkhepo",
  "tika-abh05t4:197_1": "eva yuttoti āha ‘‘na ca rūpādī’’tiādi. ‘‘Sukhā dukkhā adukkhamasukhā’’tiādīsu sukhadukkhasaddānaṁ",
  "tika-abh05t4:197_2": "sāmaññavacanabhāvepi indriyadesanāyaṁ te visiṭṭhavisayā evāti dassento ‘‘sukhassa…pe…",
  "tika-abh05t4:197_3": "gahitoyevā’’ti āha. Dukkhassa ca bhedaṁ katvā.",
  "tika-abh05t4:198_0": "140.Paññindriyāni hontīti āmantāti vuttanti pajānanaṭṭhena adhipateyyaṭṭhena ca paññindriyāni",
  "tika-abh05t4:198_1": "honti, dassanaṭṭhena pana cakkhūni cāti cakkhu, indriyanti pucchāya ‘‘āmantā’’ti",
  "tika-abh05t4:198_2": "vuttanti adhippāyo. ‘‘Taṇhāsotamevāhā’’ti vuttaṁ, ‘‘yassa chattiṁsati sotā’’tiādīsu",
  "tika-abh05t4:198_3": "(dha. pa. 339) pana diṭṭhiādīnampi sotabhāvo āgato.",
  "tika-abh05t4:199": "Paṇṇattiniddesavāravaṇṇanā niṭṭhitā.",
  "tika-abh05t4:200": "2. Pavattivāravaṇṇanā",
  "tika-abh05t4:201_0": "186.Aññadhammanissayenāti ‘‘yo tesaṁ rūpīnaṁ dhammānaṁ āyu ṭhitī’’tiādinā (dha. sa.",
  "tika-abh05t4:201_1": "634) aññadhammanissayena gahetabbaṁ. Pavattiñca gahetvā gatesu vissajjanesu, cutipaṭisandhiyo",
  "tika-abh05t4:201_2": "gahetvā gatesu yojanā na labbhatīti adhippāyo. Alabbhamānā ca sukhadukkhadomanassindriyeheva",
  "tika-abh05t4:201_3": "na labbhati. Taṁmūlakā ca nayāti sukhindriyādimūlakā ca nayā. Tehīti sukhindriyādīhi.",
  "tika-abh05t4:201_4": "Yojanāti ‘‘pavatte sukhindriyavippayuttacittassa uppādakkhaṇe’’tiādinā uppajjamānehi",
  "tika-abh05t4:201_5": "yojanā. Taṁmūlakā ca tathāyojanāmūlabhūtā ca nayā jīvitindriyādimūlakā ca nayā. Pākaṭāyevāti",
  "tika-abh05t4:201_6": "pāḷigatiyā eva viññāyamānayojanattā suviññeyyā eva.",
  "tika-abh05t4:202_0": "Taṁ vacanaṁ. Somanassavirahitasacakkhukapaṭisandhinidassanavasenāti somanassavirahitasacakkhukapaṭisandhiyeva",
  "tika-abh05t4:202_1": "nidassananti yojetabbaṁ. Kathaṁ panetaṁ jānitabbaṁ ‘‘nidassanamattametaṁ, na pana",
  "tika-abh05t4:202_2": "gaṇanaparicchindana’’nti āha ‘‘na hi catunnaṁyevāti niyamo kato’’ti. Taṁsamānalakkhaṇāti",
  "tika-abh05t4:202_3": "tāya sacakkhukapaṭisandhitāya samānalakkhaṇāti parittavipākaggahaṇaṁ. Tattha sasomanassapaṭisandhiyo",
  "tika-abh05t4:202_4": "sandhāya upekkhāpaṭisandhiyo nidassanabhāvena vuttāti keci. Parittavipākapaṭisandhi",
  "tika-abh05t4:202_5": "ca kusalavipākāhetukapaṭisandhi veditabbā. Sāpi hi sacakkhukā siyā. Taṁsamānalakkhaṇāti",
  "tika-abh05t4:202_6": "vā tāya upekkhāsahagatāya samānalakkhaṇā yathāvuttaahetukapaṭisandhi ca pañcamajjhānapaṭisandhi",
  "tika-abh05t4:202_7": "ca. Yadi evaṁ ‘‘catunna’’nti kasmā gaṇanaparicchedoti āha ‘‘kāmāvacare…pe… nidassanaṁ",
  "tika-abh05t4:202_8": "kata’’nti. Tenāti upekkhāsahagatamahāvipākanidassanena, yehi samānatāya ime nidassanabhāvena",
  "tika-abh05t4:202_9": "vuttā, te ekaṁsena taṁsabhāvā evāti ayamettha adhippāyo. Tenāha ‘‘yathā sasomanassa…pe… to hotī’’ti.",
  "tika-abh05t4:203_0": "Nanu ca gabbhaseyyakesu ayamattho ekaṁsato na labbhatīti āsaṅkaṁ sandhāyāha ‘‘gabbhaseyyakānañca…pe…",
  "tika-abh05t4:203_1": "dassitā hotī’’ti. Tenāha ‘‘sacakkhukāna’’ntiādi. Tattha yadi sahetukapaṭisandhikānaṁ",
  "tika-abh05t4:203_2": "kāmāvacarānaṁ niyamato sacakkhukādibhāvadassanaṁ gabbhaseyyakavasena labbheyya, yuttametaṁ",
  "tika-abh05t4:203_3": "siyāti codanaṁ sandhāyāha ‘‘gabbhaseyyakepi hī’’tiādi. Tathā āyatanayamake dassitanti",
  "tika-abh05t4:203_4": "idaṁ āyatanayamakavaṇṇanāyaṁ attanā vuttaṁ ‘‘evañca katvā indriyayamake’’tiādivacanaṁ",
  "tika-abh05t4:203_5": "sandhāya vuttaṁ. Tattha hi somanassindriyuppādakakammassa ekantena cakkhundriyuppādanato",
  "tika-abh05t4:203_6": "gabbhepi yāva cakkhundriyuppatti, tāva uppajjamānatāya ‘‘abhinanditabbattā’’ti vuttaṁ.",
  "tika-abh05t4:203_7": "Sanniṭṭhānena saṅgahitānanti ‘‘yassa vā pana somanassindriyaṁ uppajjatī’’ti etena",
  "tika-abh05t4:203_8": "sanniṭṭhānena saṅgahitānaṁ. Itthīnaṁ aghānakānaṁ upapajjantīnanti ādīsūti ādi-saddena",
  "tika-abh05t4:203_9": "‘‘itthīnaṁ acakkhukānaṁ upapajjantīna’’ntiādiṁ saṅgaṇhāti. Te evāti gabbhaseyyakā eva.",
  "tika-abh05t4:204_0": "Taṁsamānalakkhaṇanti sopekkhaacakkhukapaṭisandhibhāvena samānalakkhaṇaṁ. Tatthāti",
  "tika-abh05t4:204_1": "ahetukapaṭisandhicitte. Samādhileso dubbalasamādhi yo cittaṭṭhitimatto. Tasmāti yasmā",
  "tika-abh05t4:204_2": "cittaṭṭhiti viya dubbalaṁ vīriyaṁ natthi, yo ‘‘vīriyaleso’’ti vattabbo, tasmā, lesamattassapi",
  "tika-abh05t4:204_3": "vīriyassa abhāvāti attho. Aññesūti ahetukapaṭisandhicittato aññesu. Kesucīti ekaccesu.",
  "tika-abh05t4:204_4": "Ubhayenapi manodvārāvajjanahasituppādacittaṁ vadati. Idhāti ahetukapaṭisandhicitte.",
  "tika-abh05t4:204_5": "Samādhivīriyāni indriyappattāni ca na hontīti samādhikiccaṁ paṭikkhipati, na samādhimattaṁ,",
  "tika-abh05t4:204_6": "na vīriyalesassa sabbhāvatoti yojetabbaṁ. Tenevāha ‘‘visesanañhi visesitabbe pavattatī’’ti.",
  "tika-abh05t4:204_7": "Yasmiṁ vīriye sati indriyuppatti siyā, tadeva tattha natthīti attho.",
  "tika-abh05t4:205_0": "Apāyeopapātikavasenāti idaṁ sugatiyaṁ opapātiko vikalindriyo na hotīti katvā vuttaṁ,",
  "tika-abh05t4:205_1": "‘‘labbhanteva ñāṇavippayuttāna’’nti pana vuttattā ‘‘duhetukapaṭisandhikānaṁ vasenā’’ti",
  "tika-abh05t4:205_2": "aṭṭhakathāyaṁ vuttaṁ. Tesanti itthipurisindriyasantānānaṁ. Itthipurisindriyānaṁ pana",
  "tika-abh05t4:205_3": "uppādanirodhā abhiṇhasova hontīti. Paṭhamakappikādīnanti ettha ādi-saddena gahitānaṁ",
  "tika-abh05t4:205_4": "parivattamānaliṅgānaṁ vasena uppādanirodhaggahaṇaṁ veditabbaṁ. Paṭhamakappikānaṁ",
  "tika-abh05t4:205_5": "pana vasena uppādo eva labbhati. ‘‘Cutiupapattivaseneva dutiyapucchāsupi sanniṭṭhānehi",
  "tika-abh05t4:205_6": "gahaṇaṁ veditabba’’nti idaṁ upādinnaindriyehi niyamitattā vuttaṁ.",
  "tika-abh05t4:206_0": "190.Santānuppattinirodhadassanatoti santānavasena uppādanirodhānaṁ dissamānattā.",
  "tika-abh05t4:206_1": "Etena rūpajīvitindriyassa cakkhundriyādisamānagatikataṁ yuttito sādheti. Āgamato",
  "tika-abh05t4:206_2": "pana ‘‘vinā somanassenā’’tiādinā parato sādhessati. Chedoti nāmaṁ daṭṭhabbaṁ sarūpadassaneneva saṁsayachedanato.",
  "tika-abh05t4:207_0": "Tassāti rūpajīvitindriyassa. Te ca asaññasattā. Nanu ca uppādova jīvitindriyassa",
  "tika-abh05t4:207_1": "cutiupapattivasena vattabbo, na anuppādoti āha ‘‘anuppādo…pe… na pavatte’’ti. Ayañca",
  "tika-abh05t4:207_2": "nayo na kevalaṁ purimakoṭṭhāse eva, atha kho itarakoṭṭhāsepi gahito evāti dassento",
  "tika-abh05t4:207_3": "‘‘pacchimakoṭṭhāsepī’’tiādimāha.",
  "tika-abh05t4:208_0": "‘‘Upapatticittassa uppādakkhaṇe’’ti kasmā vuttanti yenādhippāyena codanā katā, tamadhippāyaṁ",
  "tika-abh05t4:208_1": "vivarituṁ ‘‘nanu suddhāvāsa’’ntiādi vuttaṁ. Na vattabbanti ‘‘upapajjantāna’’nti na",
  "tika-abh05t4:208_2": "vattabbaṁ, ‘‘upapatticittassa uppādakkhaṇe’’icceva vattabbanti attho. Idāni yathā",
  "tika-abh05t4:208_3": "‘‘upapajjantāna’’nti na vattabbaṁ, taṁ dassetuṁ ‘‘yathā hī’’tiādi vuttaṁ. Somanassamanindriyānanti",
  "tika-abh05t4:208_4": "somanassindriyamanindriyānaṁ, ayameva vā pāṭho. Tadāti paṭhamassa rūpajīvitindriyassa",
  "tika-abh05t4:208_5": "dharamānakāle. Tasmāti yasmā rūpārūpajīvitindriyānaṁ attheva kālabhedo, ubhayañcettha",
  "tika-abh05t4:208_6": "jīvitindriyabhāvasāmaññena ekajjhaṁ katvā gayhati, tasmā. Ubhayanti somanassindriyajīvitindriyanti",
  "tika-abh05t4:208_7": "idaṁ ubhayaṁ. Uppādakkhaṇena nidassitanti etena ‘‘upapatticittassa uppādakkhaṇe’’ti",
  "tika-abh05t4:208_8": "idaṁ nidassanamattanti dasseti. Idāni tamevatthaṁ udāharaṇena pākaṭataraṁ kātuṁ ‘‘yathā",
  "tika-abh05t4:208_9": "hī’’tiādi vuttaṁ. Tattha yathā tādisānaṁ anekesaṁ cittānaṁ bhaṅgakkhaṇe labbhamānaṁ",
  "tika-abh05t4:208_10": "tadekadesena sabbapaṭhamassa upapatticittassa bhaṅgakkhaṇena nidassitaṁ, evamidhāpi",
  "tika-abh05t4:208_11": "khaṇadvaye labbhamānaṁ tadekadesena uppādakkhaṇena nidassitanti evaṁ nidassanattho veditabbo.",
  "tika-abh05t4:209_0": "Tesanti jīvitindriyādīnaṁ. Aññatthāti pavatte. Idhāti anāgatakālabhede. Na na sambhavati",
  "tika-abh05t4:209_1": "upapattikkhaṇassa viya tato paraṁ pavattikkhaṇassapi anāgatakālabhāvato. Tasmāti",
  "tika-abh05t4:209_2": "upapattito aññatthāpi yathādhippetauppādasambhavato. Ayañca attho vārantarepi dissatīti",
  "tika-abh05t4:209_3": "dassento āha ‘‘evañca katvā’’tiādi. Na hītiādinā tamevatthaṁ samattheti. Tattha api",
  "tika-abh05t4:209_4": "pacchima…pe… sandhikassāti api-saddena ‘‘ko pana vādo apacchimabhavikassa somanassasahagatapaṭisandhikassā’’ti",
  "tika-abh05t4:209_5": "dasseti. Apacchimabhavikassa cutito pacchā ‘‘somanassindriyaṁ nirujjhissatī’’ti vattabbameva",
  "tika-abh05t4:209_6": "natthīti āha ‘‘cutito pubbevā’’ti. Ettha hi paṭhamapucchāsu sanniṭṭhānatthotiādīsu",
  "tika-abh05t4:209_7": "ayaṁ saṅkhepattho – ettha ‘‘yassa cakkhundriyaṁ uppajjissatī’’ti evamādīsu yamakesu",
  "tika-abh05t4:209_8": "yā paṭhamapucchā, tāsu sanniṭṭhānapadasaṅgahito attho. Pucchitabbatthanissayoti ‘‘tassa",
  "tika-abh05t4:209_9": "somanassindriyaṁ uppajjissatī’’tiādikassa pucchitabbassa atthassa nissayabhūto mādisova",
  "tika-abh05t4:209_10": "mayā sadiso eva attho upapattiuppādindriyavā upapattikkhaṇe uppādāvatthaindriyasahito,",
  "tika-abh05t4:209_11": "ubhayuppādindriyavā paṭisandhipavattīsu uppādāvatthaindriyasahito vā. Paṭinivattitvāpi",
  "tika-abh05t4:209_12": "pucchitabbatthassa nissayoti ‘‘yassa vā panā’’tiādinā paṭinivattitvā pucchitabbassapi",
  "tika-abh05t4:209_13": "saṁsayatthassa nissayoti evaṁ iminā viya ajjhāsayena ‘‘yassa vā pana somanassindriyaṁ",
  "tika-abh05t4:209_14": "uppajjissatī’’tiādīsu dutiyapucchāsu sanniṭṭhānatthameva sanniṭṭhānapadasaṅgahitameva",
  "tika-abh05t4:209_15": "atthaṁ niyameti. Tattheva tāsu eva pubbe vuttapaṭhamapucchāsu eva. Pucchitabbaṁ ‘‘tassa",
  "tika-abh05t4:209_16": "somanassindriyaṁ uppajjissatī’’tiādīsu anāgatabhāvamattena sarūpato gahitaṁ uppādaṁ",
  "tika-abh05t4:209_17": "uppādasaṅkhātaṁ, ‘‘tassa somanassindriyaṁ nirujjhissatī’’tiādīsu anāgatabhāvamattena",
  "tika-abh05t4:209_18": "sarūpato gahitaṁ nirodhaṁ vā nirodhasaṅkhātaṁ vā saṁsayatthaṁ na niyametīti. Evanti",
  "tika-abh05t4:209_19": "vuttappakārena sanniṭṭhānatthassa niyamo hoti, na saṁsayatthassa, tasmā ‘‘yassa vā",
  "tika-abh05t4:209_20": "pana…pe… āmantā’’ti vuttaṁ. Esa nayoti yvāyaṁ uppādavāre vicāro vutto, nirodhavārepi",
  "tika-abh05t4:209_21": "eseva nayo. Tathā hi ‘‘yassa vā pana somanassindriyaṁ nirujjhissati, tassa cakkhundriyaṁ",
  "tika-abh05t4:209_22": "nirujjhissatīti? Āmantā’’ti vuttaṁ.",
  "tika-abh05t4:210_0": "Evaṁ avuttattāti uppādanirodhānaṁ anāgatānaṁ sarūpena avuttattā. Na hi tattha te",
  "tika-abh05t4:210_1": "sarūpena vuttā, atha kho ‘‘nuppajjissatī’’ti paṭikkhepamukhena vuttā. Tatthāti anulome.",
  "tika-abh05t4:210_2": "Na evaṁ yojetabbā paṭilome. Tameva ayojetabbataṁ ‘‘yathā hī’’tiādinā vivarati. Uppādanirodhe",
  "tika-abh05t4:210_3": "atikkamitvā uppādanirodhā sambhavanti yojetuṁ, tathā uppādanirodhe appatvā uppādanirodhā",
  "tika-abh05t4:210_4": "sambhavanti yojetunti yojanā. Idañca dvayaṁ yathānulome sambhavati, na evaṁ paṭilome.",
  "tika-abh05t4:210_5": "Tenāha ‘‘na evaṁ…pe… sambhavantī’’ti. Tattha kāraṇamāha ‘‘abhūtābhāvassa…pe… sambhavānupapattito’’ti.",
  "tika-abh05t4:210_6": "Abhūtābhāvassāti abhūtassa abhāvassa, abhūtassa uppādassa nirodhassa ca abhāvassāti",
  "tika-abh05t4:210_7": "adhippāyo. Tenāha ‘‘abhūtuppādanirodhābhāvo ca paṭilome pucchito’’ti, tasmā ‘‘āmantā’’ti",
  "tika-abh05t4:210_8": "ca vuttaṁ, na vuttaṁ vissajjananti sambandho. Assa visesarahitassa abhūtābhāvassāti",
  "tika-abh05t4:210_9": "imassa yathāvuttassa yathā rūpābhāvo vedanābhāvoti koci abhāvopi visesasahito, na",
  "tika-abh05t4:210_10": "evamayanti visesarahitassa abhūtābhāvassa.",
  "tika-abh05t4:211_0": "Kālantarayogābhāvatoti kālavisesayogābhāvato. Yādisānanti yāni bhūtāni na vattamānāni",
  "tika-abh05t4:211_1": "sati paccaye uppajjanārahāni, tesaṁ anāgatānanti attho. Uppādanirodhābhāvena pucchitabbassāti",
  "tika-abh05t4:211_2": "‘‘nuppajjissati na nirujjhissatī’’ti evaṁ uppādassa nirodhassa ca abhāvena pucchitabbassa",
  "tika-abh05t4:211_3": "atthassa. Sannissayo nissayabhūto sanniṭṭhānena sannicchito sanniṭṭhānapadasaṅgahito.",
  "tika-abh05t4:211_4": "So yathāvutto attho nissayo etesanti tannissayā. Tādisānaṁyeva anāgatānaṁyeva upapatticutiuppādanirodhānaṁ",
  "tika-abh05t4:211_5": "upapatticutisaṅkhātauppādanirodhānaṁ anuppādānirodhānaṁ paṭikkhepavasena. Jīvitādīnampi",
  "tika-abh05t4:211_6": "jīvitamanindriyādīnampi. Anuppādānirodhā saṁsayapadena pucchitā honti ‘‘yassa somanassindriyaṁ",
  "tika-abh05t4:211_7": "nuppajjissati, tassa somanassindriyaṁ na nirujjhissatī’’ti. ‘‘Āmantā’’ti vuttaṁ vibhajitvā",
  "tika-abh05t4:211_8": "vattabbassa abhāvato. Tenāha ‘‘na vuttaṁ…pe… vissajjana’’nti.",
  "tika-abh05t4:212_0": "Ye sopekkhapaṭisandhikā bhavissanti rūpaloke, te saṅgahitāti yojanā. Taṁsamānalakkhaṇatāyāti",
  "tika-abh05t4:212_1": "tena sopekkhapaṭisandhikabhāvena samānalakkhaṇatāya. Taṁ pamādalikhitaṁ dhammayamake",
  "tika-abh05t4:212_2": "tādisasseva vacanassa abhāvato. Tatthapi yaṁ vattabbaṁ, taṁ cittayamake vuttaṁ ‘‘na",
  "tika-abh05t4:212_3": "hi khaṇapaccuppanne uppajjitthāti atītavohāro atthī’’tiādinā.",
  "tika-abh05t4:213": "Pavattivāravaṇṇanā niṭṭhitā.",
  "tika-abh05t4:214": "3. Pariññāvāravaṇṇanā",
  "tika-abh05t4:215_0": "435-482.Lokiyaabyākatehīti phaladhammanibbānavinimuttehi abyākatehi. Tāni upādāyāti",
  "tika-abh05t4:215_1": "tāni lokiyaabyākatāni upādāya. Taṁsamānagatikānaṁ manindriyādīnaṁ ‘‘so vedanākkhandhaṁ",
  "tika-abh05t4:215_2": "parijānātīti? Āmantā’’tiādinā (yama. 1.khandhayamaka.206) vedanākkhandhādīnaṁ viya",
  "tika-abh05t4:215_3": "pariññeyyatā vuttā. Yañhi parijānitabbaṁ, tadeva parijānātītiādinā vuttaṁ. Evamaviparīte",
  "tika-abh05t4:215_4": "atthe siddhepi codako ‘‘missakattā’’ti ettha labbhamānaṁ lesaṁ gahetvā codeti ‘‘yadi",
  "tika-abh05t4:215_5": "pariññeyyamissakattā’’tiādinā. Tassattho – yathā idha pariññeyyamissakānaṁ pariññeyyatā",
  "tika-abh05t4:215_6": "vuttā, evamaññatthāpi sā tesaṁ vattabbā, tathā bhāvetabbamissakānaṁ bhāvetabbatāti.",
  "tika-abh05t4:215_7": "Tenāha ‘‘kasmā dhammayamake’’tiādi. Kusalākusalesu bhāvanāpahānābhiniveso hoti, yena",
  "tika-abh05t4:215_8": "vuttaṁ ‘‘so taṁ akusalaṁ pajahati, kusalaṁ bhāvetī’’tiādi. Na abyākatabhāvanti ekena",
  "tika-abh05t4:215_9": "yathā phassadvārato viya viññāṇadvārato kusalādīnaṁ uppattipariyāyo, evaṁ vedanākkhandhādīnaṁ",
  "tika-abh05t4:215_10": "viya na abyākatādīnaṁ pariññeyyatāpariyāyoti dasseti.",
  "tika-abh05t4:216_0": "Kusalākusalabhāvena aggahitāti samudayasabhāvena aggahitāti attho. Kusalākusalāpīti",
  "tika-abh05t4:216_1": "kusalākusalabhāvāpi samānā. Bhāvetabbapahātabbabhāvehivināpi hoti, yo na maggasamudayasaccapakkhiyo.",
  "tika-abh05t4:216_2": "Yathā ‘‘aniccaṁ rūpa’’nti ettha ‘‘aniccameva rūpaṁ, na nicca’’nti paṭiyogivinivattanameva",
  "tika-abh05t4:216_3": "eva-kārena karīyati, na tassa dukkhānattatādayo nivāritā honti, evaṁ ‘‘pahātabbamevā’’ti",
  "tika-abh05t4:216_4": "ettha eva-saddena paṭiyogibhūtaṁ appahātabbameva nivattīyati, na tato aññavisesāti",
  "tika-abh05t4:216_5": "dassento āha ‘‘etena pahātabbamevā’’tiādi. Bhāvetabbabhāvo eva tassa aññindriyassa",
  "tika-abh05t4:216_6": "gahito ukkaṁsagativijānanato. ‘‘Parato likhitabbaṁ uppaṭipāṭiyā likhita’’nti kasmā",
  "tika-abh05t4:216_7": "vuttaṁ. Dve puggalāti hi ādi anulome āgataṁ uddhaṭaṁ, cakkhundriyaṁ na parijānātītiādi",
  "tika-abh05t4:216_8": "pana paṭilome. Domanassindriyaṁ na pajahanti nāmāti idaṁ ‘‘no ca domanassindriyaṁ",
  "tika-abh05t4:216_9": "pajahantī’’ti pāḷipadassa atthavacanaṁ. Yaṁ pana ‘‘cakkhundriyamūlakaṁ atikkamitvā",
  "tika-abh05t4:216_10": "domanassindriyamūlake idaṁ vutta’’nti vuttaṁ, paṭilome āgataṁ sandhāya vuttattā taṁ",
  "tika-abh05t4:216_11": "na yuttaṁ, na taṁ aṭṭhakathācariyā paṭhamaṁ āgataṁ padaṁ laṅghitvā tādisasseva pacchā",
  "tika-abh05t4:216_12": "āgatapadassa atthavaṇṇanaṁ karonti. Padānukkamato eva hi aṭṭhakathāyaṁ atthavaṇṇanā",
  "tika-abh05t4:216_13": "āraddhā, pariyosāpitā ca, tasmā anupaṭipāṭiyāva likhitaṁ, na uppaṭipāṭiyāti daṭṭhabbaṁ",
  "tika-abh05t4:216_14": "‘‘dve puggalā’’tiādikassa anulome āgatassa uddhaṭattā.",
  "tika-abh05t4:217_0": "Etthāti etasmiṁ pariññāvāre. Cha puggalāti puthujjanena saddhiṁ yāva anāgāmimaggaṭṭhā",
  "tika-abh05t4:217_1": "cha puggalā. Abhinditvā gahito tattha bhabbābhabbānaṁ kiccavisesassa aggahitattā.",
  "tika-abh05t4:217_2": "Yattha pana sati puthujjanaggahaṇasāmaññe bhabbānaṁ kiccaṁ gahitaṁ, yattha ca abhabbānaṁ,",
  "tika-abh05t4:217_3": "tattha te eva bhinditvā vuttā hontīti dassento ‘‘ye ca puthujjanā maggaṁ paṭilabhissanti,",
  "tika-abh05t4:217_4": "ye ca puthujjanā maggaṁ na paṭilabhissantī’’ti ca ādimāha. Arahāti ariyo, ayameva",
  "tika-abh05t4:217_5": "vā pāṭho. Paṭhamamaggaphalasamaṅgīti purimamaggaphalasamaṅgī. Itaroti arahā. Evaṁ",
  "tika-abh05t4:217_6": "puggalabhedaṁ ñatvāti idha puthujjano so ca abhabboti gahito, idha bhabbo idha ariyā,",
  "tika-abh05t4:217_7": "ye ca paṭhamamaggaphalasamaṅgino yāva aggamaggaphalasamaṅginoti evaṁ yathāvuttaṁ",
  "tika-abh05t4:217_8": "puggalavibhāgaṁ ñatvā. Tattha tatthāti tesaṁ dve puthujjanā aṭṭha ariyāti imesaṁ",
  "tika-abh05t4:217_9": "yathāvuttapuggalānaṁ bhedato abhedato ca gahaṇavasena āgate tasmiṁ tasmiṁ pāṭhapadese.",
  "tika-abh05t4:217_10": "Sanniṭṭhānenāti sanniṭṭhānapadavasena, nicchayavaseneva vā. Niddhāretvāti nīharitvā.",
  "tika-abh05t4:217_11": "Vissajjanaṁ yojetabbanti vissajjanavasena pavattapāḷiyā yathāvuttaatthadassanena",
  "tika-abh05t4:217_12": "sambandhato vibhāvetabboti.",
  "tika-abh05t4:218": "Pariññāvāravaṇṇanā niṭṭhitā.",
  "tika-abh05t4:219": "Indriyayamakavaṇṇanā niṭṭhitā.",
  "tika-abh05t4:220": "Yamakapakaraṇa-anuṭīkā samattā.",
  "tika-abh05t4:221": " Namo tassa bhagavato arahato sammāsambuddhassa"
}