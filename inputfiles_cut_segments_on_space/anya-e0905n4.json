{
  "anya-e0905n4:0": "Cūḷavaggapāḷi",
  "anya-e0905n4:1": "1. Kambakkhandhaka",
  "anya-e0905n4:2": "Pucchā – bhaṇḍanādikārakassa āvuso bhikkhuno tajjanīyakammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:3_0": "Vissajjanā – sāvatthiyaṁ bhante paṇḍukalohitake bhikkhū ārabbha anuññātaṁ, paṇḍukalohitakā",
  "anya-e0905n4:3_1": "bhante bhikkhū attanā bhaṇḍanakārakā kalahakārakā vivādakārakā bhassakārakā saṅghe",
  "anya-e0905n4:3_2": "adhikaraṇakārakā, yepi caññe bhikkhū bhaṇḍanakārakā kalahakārakā vivādakārakā bhassakārakā",
  "anya-e0905n4:3_3": "saṅghe adhikaraṇakārakā te upasaṅkamitvā evamāhaṁsu “mā kho tumhe āyasmanto eso ajesi,",
  "anya-e0905n4:3_4": "balavābalavaṁ paṭimantetha, tumhe tena paṇḍitatarā ca byattatarā ca bahussutatarā",
  "anya-e0905n4:3_5": "ca alamattatarā ca, mā cassa bhāyittha, mayampi tumhākaṁ pakkhā bhavissāmā”ti, tena",
  "anya-e0905n4:3_6": "anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya",
  "anya-e0905n4:3_7": "saṁvattanti. Tasmiṁ bhante vatthusmiṁ anuññātaṁ.",
  "anya-e0905n4:4": "Pucchā – tajjanīyakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:5_0": "Vissajjanā – aṭṭhārasasu bhante vattesu sammā vattantassa tajjanīyakammakatassa bhikkhuno",
  "anya-e0905n4:5_1": "taṁ kammaṁ paṭippassambhetuṁ bhagavatā sāvatthiyaṁ anuññātaṁ, teyeva paṇḍukalohitakā",
  "anya-e0905n4:5_2": "bhikkhū saṅghena tajjanīyakammakatā sammā vattitvā saṅghaṁ upasaṅkamitvā yāciṁsu,",
  "anya-e0905n4:5_3": "tasmiṁ bhante vatthusmiṁ anuññātaṁ.",
  "anya-e0905n4:6_0": "Pucchā – bālassa āvuso abyattassa āpattibahulassa anapadānassa gihisaṁsaṭṭhassa ananulomikehi",
  "anya-e0905n4:6_1": "gihisaṁsaggehi niyassakammaṁ kātuṁ kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:7_0": "Vissajjanā – sāvatthiyaṁ bhante āyasmantaṁ seyyasakaṁ ārabbha paññattaṁ, āyasmā bhante",
  "anya-e0905n4:7_1": "seyyasako bālo ahosi abyatto āpattibahulo anapadāno gihisaṁsaṭṭho vihāsi ananulomikehi",
  "anya-e0905n4:7_2": "gihisaṁsaggehi, tasmiṁ bhante vatthusmiṁ paññattaṁ.",
  "anya-e0905n4:8": "Pucchā – niyassakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:9_0": "Vissajjanā – aṭṭhārasasu bhante vattesu sammā vattantassa niyassa kammakatassa bhikkhuno",
  "anya-e0905n4:9_1": "taṁ kammaṁ paṭippassambhetuṁ bhagavatā anuññātaṁ, na upasampādetabbaṁ, na nissayo",
  "anya-e0905n4:9_2": "dātabbo, na sāmaṇero upaṭṭhāpetabbo, na bhikkhunovādakasammuti sāditabbā, sammatenapi",
  "anya-e0905n4:9_3": "bhikkhuniyo na ovaditabbā, evamādīsu bhante aṭṭhārasasu vattesu sammā vattantassa",
  "anya-e0905n4:9_4": "niyassakammakatassa bhikkhuno taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:10": "Pucchā – kuladūsakassa āvuso pāpasamācārassa bhikkhuno pabbājanīyakammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:11_0": "Vissajjanā – sāvatthiyaṁ bhante assajipunabbasuke bhikkhū ārabbha anuññātaṁ, assajipunabbasukā",
  "anya-e0905n4:11_1": "bhante bhikkhū kīṭāgirismiṁ kuladūsakā ahesuṁ pāpasamācārā, tasmiṁ bhante vatthusmiṁ anuññātaṁ.",
  "anya-e0905n4:12_0": "Pucchā – paṭisāraṇīyakammaṁ āvuso pucchāmi, saddhaṁ āvuso pasannaṁ gahapatiṁ dāyakaṁ",
  "anya-e0905n4:12_1": "kārakaṁ saṅghupaṭṭhākaṁ hīnena khuṁsentassa bhikkhuno paṭisāraṇīyakammaṁ kātuṁ bhagavatā",
  "anya-e0905n4:12_2": "kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:13_0": "Vissajjanā – sāvatthiyaṁ bhante āyasmantaṁ sudhammaṁ ārabbha anuññātaṁ, bhagavati",
  "anya-e0905n4:13_1": "bhante sāvatthiyaṁ viharati āyasmā sudhammo macchikāsaṇḍe cittaṁ gahapatiṁ saddhaṁ",
  "anya-e0905n4:13_2": "pasannaṁ dāyakaṁ kārakaṁ saṅghupaṭṭhākaṁ hīnena khuṁsesi hīnena vambhesi, tasmiṁ",
  "anya-e0905n4:13_3": "bhante vatthusmiṁ anuññātaṁ.",
  "anya-e0905n4:14": "Tenahi bhikkhave saṅgho sudhammassa bhikkhuno paṭisāraṇīyakammaṁ karotu “citto te gahapati khamāpetabbo”ti –",
  "anya-e0905n4:15_0": "Pucchā – paṭisāraṇīyakammakatassa āvuso bhikkhuno anudūtaṁ dātuñca tena anudūtena",
  "anya-e0905n4:15_1": "saddhiṁ gantvā yathākhuṁsitaṁ gahapatiṁ khamāpetuṁ ca bhagavatā kattha anuññātaṁ,",
  "anya-e0905n4:15_2": "kaṁ ārabbha kismiṁ vatthusmiṁ anuññātaṁ.",
  "anya-e0905n4:16_0": "Vissajjanā – sāvatthiyaṁ bhante āyasmantaṁyeva sudhammaṁ ārabbha anuññātaṁ, āyasmā",
  "anya-e0905n4:16_1": "bhante sudhammo macchikāsaṇḍaṁ gantvā maṅkubhūto nāsakkhi cittaṁ gahapatiṁ khamāpetuṁ,",
  "anya-e0905n4:16_2": "tasmiṁ bhante vatthusmiṁ anuññātaṁ.",
  "anya-e0905n4:17": "Pucchā – paṭisāraṇīyakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:18": "Vissajjanā – aṭṭhārasasu bhante vattesu sammā vattantassa paṭisāraṇīya kammakatassa bhikkhuno taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:19_0": "Pucchā – āpattiṁ āvuso āpajjitvā taṁ āpattiṁ passituṁ vā paṭikātuṁ vā na icchantassa",
  "anya-e0905n4:19_1": "bhikkhuno āpattiyā adassane vā appaṭikamme vā ukkhepanīyakammaṁ kātuṁ bhagavatā kattha",
  "anya-e0905n4:19_2": "paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:20_0": "Vissajjanā – kosambiyaṁ bhante āyasmantaṁ channattheraṁ ārabbha paññattaṁ, āyasmā",
  "anya-e0905n4:20_1": "bhante channo āpattiṁ āpajjitvā na icchi taṁ āpattiṁ passituṁ vā paṭikātuṁ vā, tasmiṁ",
  "anya-e0905n4:20_2": "bhante vatthusmiṁ paññattaṁ.",
  "anya-e0905n4:21": "Pucchā – āpattiyā āvuso adassanena vā appaṭikamme vā ukkhepanīya kammakatena bhikkhunā katisu vattesu sammā vattitabbaṁ.",
  "anya-e0905n4:22": "Vissajjanā – tecattālīsāya bhante vattesu sammā vattitabbaṁ.",
  "anya-e0905n4:23": "Pucchā – ukkhepanīyakammakatassa āvuso bhikkhuno sammā vattantassa taṁ kammaṁ paṭippassambhetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:24_0": "Vissajjanā – kosambiyaṁ bhante āyasmantaṁyeva channaṁ ārabbha anuññātaṁ, āyasmā bhante",
  "anya-e0905n4:24_1": "channo saṅghena āpattiyā adassane vā appaṭikamme vā ukkhepanīyakammakato sammā vattesi",
  "anya-e0905n4:24_2": "lomaṁpātesi netthāraṁ vattesi saṅghaṁ upasaṅkamitvā tassa kammassa paṭippassaddhiyā",
  "anya-e0905n4:24_3": "yāci, tasmiṁ bhante vatthusmiṁ anuññātaṁ.",
  "anya-e0905n4:25_0": "Pucchā – pāpikaṁ āvuso diṭṭhiṁ gahetvā taṁ diṭṭhiṁ na paṭinissajjantassa pāpikāya",
  "anya-e0905n4:25_1": "diṭṭhiyā appaṭinissagge ukkhepanīyakammaṁ kātuṁ bhagavatā kattha paññattaṁ, kaṁ ārabbha",
  "anya-e0905n4:25_2": "kismiṁ vatthusmiṁ paññattaṁ.",
  "anya-e0905n4:26_0": "Vissajjanā – sāvatthiyaṁ bhante ariṭṭhaṁ bhikkhuṁ gaddhabādhipubbaṁ ārabbha paññattaṁ,",
  "anya-e0905n4:26_1": "bhagavati bhante sāvatthiyaṁ viharati ariṭṭhassa nāma bhikkhuno gaddhabādhipubbassa",
  "anya-e0905n4:26_2": "evarūpaṁ pāpakaṁ diṭṭhigataṁ uppannaṁ ahosi “tathāhaṁ bhagavatā dhammaṁ desitaṁ ājānāmi,",
  "anya-e0905n4:26_3": "yathāyeme antarāyikā dhammā vuttā bhagavatā, te paṭisevato nālaṁ antarāyāyā”ti, tasmiṁ",
  "anya-e0905n4:26_4": "bhante vatthusmiṁ paññattaṁ.",
  "anya-e0905n4:27": "Pucchā – pāpikāya āvuso diṭṭhiyā appaṭinissagge ukkhepanīyakammakatena bhikkhunā katisu vattesu sammā vattitabbaṁ.",
  "anya-e0905n4:28": "Vissajjanā – tecattālīsāya bhante vattesu sammā vattitabbaṁ.",
  "anya-e0905n4:29": "Pucchā – kammakkhandhakaṁ pucchissaṁ, sanidāni saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:30": "Vissajjanā – kammakkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:31": "2. Pārivāsikakkhandhaka",
  "anya-e0905n4:32": "Pucchā – pārivāsikassa āvuso pakatattānaṁ bhikkhūnaṁ abhivādanādīni sādiyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:33_0": "Vissajjanā – sāvatthiyaṁ bhante pārivāsike bhikkhū ārabbha paññattaṁ, pārivāsikā",
  "anya-e0905n4:33_1": "bhante bhikkhū sādiyiṁsu pakatattānaṁ bhikkhūnaṁ abhivādanādīni, tasmiṁ bhante vatthusmiṁ paññattaṁ.",
  "anya-e0905n4:34": "Pucchā – pārivāsikena āvuso bhikkhunā katisu vattesu sammā vattitabbaṁ.",
  "anya-e0905n4:35": "Vissajjanā – pārivāsikena bhante bhikkhunā catunavutiyā vattesu sammā vattitabbaṁ.",
  "anya-e0905n4:36": "Pucchā – pārivāsikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:37": "Vissajjanā – pārivāsikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:38": "3. Samuccayakkhandhaka",
  "anya-e0905n4:39": "Pucchā – samuccayaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:40": "Vissajjanā – samuccayaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:41": "4. Samathakkhandhaka",
  "anya-e0905n4:42_0": "Pucchā – asammukhībhūtānaṁ āvuso bhikkhūnaṁ tajjanīyaṁ vā niyassaṁ vā pabbājanīyaṁ",
  "anya-e0905n4:42_1": "vā paṭisāraṇīyaṁ vā ukkhepanīyaṁ vā kammaṁ karontassa dukkaṭaṁ bhagavatā kattha paññattaṁ,",
  "anya-e0905n4:42_2": "kaṁ ārabbha kismiṁ vatthusmiṁ paññattaṁ.",
  "anya-e0905n4:43_0": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā",
  "anya-e0905n4:43_1": "bhante bhikkhū asammukhībhūtānaṁ bhikkhūnaṁ kammaṁ akaṁsu tajjanīyampi niyassampi",
  "anya-e0905n4:43_2": "pabbājanīyampi paṭisāraṇīyampi ukkhepanīyampi, tasmiṁ bhante vatthusmiṁ paññattaṁ.",
  "anya-e0905n4:44": "Pucchā – sativepullapattassa āvuso bhikkhuno sativinayaṁ dānaṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:45_0": "Vissajjanā – rājagahe bhante mettiyabhūmajake bhikkhū ārabbha anuññātaṁ mettiyabhūmajakā",
  "anya-e0905n4:45_1": "bhante bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsesuṁ,",
  "anya-e0905n4:45_2": "tasmiṁ bhante vatthusmiṁ anuññātaṁ.",
  "anya-e0905n4:46": "Pucchā – katipanāvuso ettha dhammikāni sativinayadānāni.",
  "anya-e0905n4:47_0": "Vissajjanā – pañcimāni bhante dhammikāni sativinayassa dānāni, suddho hoti bhikkhu",
  "anya-e0905n4:47_1": "anāpattiko, anuvadanti ca naṁ, yācati ca, tassa saṅgho sativinayaṁ deti dhammena",
  "anya-e0905n4:47_2": "samaggena, imāni kho bhante pañca dhammikāni sati vinayassa dānāni.",
  "anya-e0905n4:48": "Pucchā – amūḷhassa āvuso bhikkhuno amūḷhavinayaṁ dātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:49_0": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante",
  "anya-e0905n4:49_1": "bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codesuṁ",
  "anya-e0905n4:49_2": "“saratā yasmā evarūpiṁ āpattiṁ āpajjitā”ti, so evaṁ vadeti “ahaṁ kho āvuso ummattako",
  "anya-e0905n4:49_3": "ahosi cittavipariyāsakato, tena me ummattakena cittavipariyāsakatena bahuṁ assāmaṇakaṁ",
  "anya-e0905n4:49_4": "ajjhāciṇṇaṁ bhāsitaparikkantaṁ, nāhaṁ taṁ sarāmi, mūḷhena me etaṁ kata”nti. Evampi",
  "anya-e0905n4:49_5": "naṁ vuccamānā codenteva “saratā yasmā evarūpiṁ āpattiṁ āpajjitā”ti, tasmiṁ bhante",
  "anya-e0905n4:49_6": "vatthusmiṁ anuññātaṁ.",
  "anya-e0905n4:50": "Pucchā – kati āvuso adhammikāni amūḷhavinayassa dānāni, vibhajitvā kathehi.",
  "anya-e0905n4:51_0": "Vissajjanā – tīṇi bhante adhammikāni amūḷhavinayassa dānāni, idha bhante bhikkhu",
  "anya-e0905n4:51_1": "āpattiṁ āpanno hoti, tamenaṁ codeti saṅgho vā sambahulā vā ekapuggalo vā “saratāyasmā",
  "anya-e0905n4:51_2": "evarūpiṁ āpattiṁ āpajjitā”ti, so saramānova evaṁ vadeti “na kho ahaṁ āvuso sarāmi",
  "anya-e0905n4:51_3": "evarūpiṁ āpattiṁ āpajjitā”ti. Añño saramānova evaṁ vadeti “sarāmi kho ahaṁ āvuso",
  "anya-e0905n4:51_4": "yathā supinantenā”ti. Añño anummattakova ummattakālayaṁ karoti “ahampi kho evaṁ karomi,",
  "anya-e0905n4:51_5": "tumhepi evaṁ karotha, mayhampi etaṁ kappati, tumhākampetaṁ kappatī”ti. Esaṁ saṅgho",
  "anya-e0905n4:51_6": "amūḷhavinayaṁ deti, adhammikaṁ bhante amūḷhavinayassa dānaṁ. Imāni kho bhante tīṇi",
  "anya-e0905n4:51_7": "adhammikāni amūḷhavinayassa dānāni.",
  "anya-e0905n4:52": "Pucchā – kati āvuso dhammikāni amūḷhavinayassa dānāni, vibhajitvā kathehi.",
  "anya-e0905n4:53_0": "Vissajjanā – tīṇi bhante dhammikāni amūḷhavinayassa dānāni, idha bhante bhikkhu ummattako",
  "anya-e0905n4:53_1": "hoti cittavipariyāsakato tena ummattakena cittavipariyāsakatena bahuṁ assāmaṇakaṁ",
  "anya-e0905n4:53_2": "ajjhāciṇṇaṁ hoti bhāsitaparikkantaṁ, tamenaṁ codeti saṅgho vā sambahulā vā ekapuggalo",
  "anya-e0905n4:53_3": "vā “saratāyasmā evarūpiṁ āpattiṁ āpajjitā”ti, so assaramānova evaṁ vadeti “na kho",
  "anya-e0905n4:53_4": "ahaṁ āvuso sarāmi evarūpiṁ āpattiṁ āpajjitā”ti. Aññopi assaramānova evaṁ vadeti “sarāmi",
  "anya-e0905n4:53_5": "kho ahaṁ āvuso yathā supinantenā”ti. Aññopi ummattakova ummattakālayaṁ karoti “ahampi",
  "anya-e0905n4:53_6": "evaṁ karomi, tumhepi evaṁ karotha, mayhampi etaṁ kappati, tumhākampetaṁ kappatī”ti.",
  "anya-e0905n4:53_7": "Esaṁ bhante tiṇṇaṁ bhikkhūnaṁ saṅgho amūḷhavinayaṁ deti, dhammikaṁ bhante amūḷhavinayassa",
  "anya-e0905n4:53_8": "dānaṁ. Imāni kho bhante tīṇi dhammikāni amūḷhavinayassa dānāni.",
  "anya-e0905n4:54": "Pucchā – appaṭiññāya āvuso bhikkhūnaṁ tajjanīyādīni kammāni karontassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:55_0": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante",
  "anya-e0905n4:55_1": "bhikkhū appaṭiññāya bhikkhūnaṁ kammāni akaṁsu tajjanīyādīni, tasmiṁ bhante vatthusmiṁ paññattaṁ.",
  "anya-e0905n4:56": "Pucchā – kathaṁ āvuso adhammikaṁ hoti paṭiññātakaraṇaṁ.",
  "anya-e0905n4:57": "Vissajjanā – aññathā bhante āpattiṁ āpajjantassa aññathā paṭijānantassa yathā so paṭijānāti, tathā saṅgho kāreti, evaṁ kho bhante adhammikaṁ hoti paṭiññātakaraṇaṁ.",
  "anya-e0905n4:58": "Pucchā – kathaṁ āvuso dhammikaṁ hoti paṭiññātakaraṇaṁ.",
  "anya-e0905n4:59": "Vissajjanā – yaṁ bhante āpattiṁ āpajjantassa tameva paṭijānantassa teneva saṅgho kāreti, evaṁ kho bhante dhammikaṁ paṭiññātakaraṇaṁ.",
  "anya-e0905n4:60": "Pucchā – yebhuyyasikāya āvuso adhikaraṇaṁ vūpasametuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:61_0": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante",
  "anya-e0905n4:61_1": "bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā vihariṁsu,",
  "anya-e0905n4:61_2": "na sakkonti taṁ adhikaraṇaṁ vūpasametuṁ, tasmiṁ bhante vatthusmiṁ anuññātaṁ.",
  "anya-e0905n4:62": "Pucchā – kathaṁ āvuso adhikaraṇaṁ yebhuyyasikāya vūpasametabbaṁ.",
  "anya-e0905n4:63_0": "Vissajjanā – pañcahi bhante aṅgehi samannāgato bhikkhu salākaggāhāpako sammannitabbo,",
  "anya-e0905n4:63_1": "tena bhante salākaggāhāpakena salākā gāhātabbā yathā bahutarā bhikkhū dhammavādino",
  "anya-e0905n4:63_2": "vadanti tathā taṁ adhikaraṇaṁ vūpasametabbaṁ, evaṁ kho bhante yebhuyyasikāya adhikaraṇaṁ vūpasametabbaṁ.",
  "anya-e0905n4:64": "Pucchā – kati āvuso adhammikā salākaggāhā.",
  "anya-e0905n4:65_0": "Vissajjanā – dasa bhante adhammikā salākaggāhā, oramattakañca adhikaraṇaṁ hoti, na",
  "anya-e0905n4:65_1": "ca gatigataṁ hoti, na ca saritasāritaṁ hoti, jānāti ‘adhammavādī bahutarā’ti, appeva",
  "anya-e0905n4:65_2": "nāma adhammavādī bahutarā assūti, jānāti ‘saṅgho bhijjissatī’ti, appeva nāma saṅgho",
  "anya-e0905n4:65_3": "bhijjeyyāti, adhammena gaṇhanti, vaggā gaṇhanti, na ca yathādiṭṭhiyā gaṇhanti, ime",
  "anya-e0905n4:65_4": "kho bhante dasa adhammikā kalākaggāhā.",
  "anya-e0905n4:66": "Pucchā – kati āvuso dhammikā salākaggāhā.",
  "anya-e0905n4:67": "Vissajjanā – dasa bhante dhammikā salākaggāhā vuttavipariyāyena.",
  "anya-e0905n4:68": "Pucchā – pāpussannassa āvuso bhikkhussa tassa pāpiyasikā kammaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:69_0": "Vissajjanā – rājagahe bhante upavāḷaṁ bhikkhuṁ ārabbha paññattaṁ, upavāḷo bhante",
  "anya-e0905n4:69_1": "bhikkhu saṅghamajjhe āpattiyā anuyuñjiyamāno avajānitvā paṭijānāti, paṭijānitvā avajānāti,",
  "anya-e0905n4:69_2": "aññenaññaṁ paṭicarati, sampajānamusā bhāsati, tasmiṁ bhante vatthusmiṁ paññattaṁ.",
  "anya-e0905n4:70": "Pucchā – kati āvuso dhammikāni tassapāpiyasikā kammassa karaṇāni.",
  "anya-e0905n4:71_0": "Vissajjanā – pañcimāni bhante dhammikāni tassapāpiyasikā kammassa karaṇāni. Asuci",
  "anya-e0905n4:71_1": "ca hoti, alajjī ca, sānuvādo ca, tassa saṅgho tassapāpiyasikā kammaṁ karoti dhammena",
  "anya-e0905n4:71_2": "samaggena, imāni kho bhante pañca dhammikāni tassa pāpiyasikā kammassa karaṇāni.",
  "anya-e0905n4:72": "Pucchā – tassa pāpiyasikākammakatena āvuso bhikkhunā katisu vattesu sammā vattitabbaṁ.",
  "anya-e0905n4:73_0": "Vissajjanā – tassa pāpiyasikākammakatena bhante bhikkhunā aṭṭhārasasu vattesu sammā",
  "anya-e0905n4:73_1": "vattitabbaṁ. Na upasampādetabbaṁ, na nissayo dātabbo, na sāmaṇero upaṭṭhāpetabbo,",
  "anya-e0905n4:73_2": "evamādīsu bhante aṭṭhārasasu vattesu sammā vattitabbaṁ.",
  "anya-e0905n4:74": "Pucchā – kati āvuso adhikaraṇāni samathehi vūpasametabbāni.",
  "anya-e0905n4:75_0": "Vissajjanā – cattārimāni bhante adhikaraṇāni samathehi vūpasametabbāni, vivādādhikaraṇaṁ",
  "anya-e0905n4:75_1": "anuvādādhikaraṇaṁ āpattādhikaraṇaṁ kiccādhikaraṇaṁ, imāni bhante cattāri adhikaraṇāni",
  "anya-e0905n4:75_2": "samathehi vūpasametabbāni.",
  "anya-e0905n4:76": "Pucchā – kiṁ āvuso vivādādhikaraṇassa mūlaṁ.",
  "anya-e0905n4:77_0": "Vissajjanā – cha bhante vivādamūlāni vivādādhikaraṇassa mūlaṁ, tīṇipi akusalamūlāni",
  "anya-e0905n4:77_1": "vivādādhikaraṇassa mūlaṁ, tīṇipi kusalamūlāni vivādādhikaraṇassa mūlaṁ, idaṁ bhante",
  "anya-e0905n4:77_2": "vivādādhikaraṇassa mūlaṁ.",
  "anya-e0905n4:78": "Pucchā – kiṁ panāvuso anuvādādhikaraṇassa mūlaṁ.",
  "anya-e0905n4:79_0": "Vissajjanā – cha bhante anuvādamūlāni anuvādādhikaraṇassa mūlaṁ, tīṇipi akusalamūlāni",
  "anya-e0905n4:79_1": "anuvādādhikaraṇassa mūlaṁ, tīṇipi kusalamūlāni anuvādādhikaraṇassa mūlaṁ, kāyopi",
  "anya-e0905n4:79_2": "anuvādādhikaraṇassa mūlaṁ, vācāpi anuvādādhikaraṇassa mūlaṁ, idaṁ kho bhante anuvādādhikaraṇassa mūlaṁ.",
  "anya-e0905n4:80": "Pucchā – kiṁ panāvuso āpattādhikaraṇassa mūlaṁ.",
  "anya-e0905n4:81_0": "Vissajjanā – cha bhante āpattisamuṭṭhānā āpattādhikaraṇassa mūlaṁ, atti bhante āpatti",
  "anya-e0905n4:81_1": "kāyato samuṭṭhāti na vācato na cittato, atthi bhante āpatti vācato samuṭṭhāti na",
  "anya-e0905n4:81_2": "kāyato na cittato, atthi bhante āpatti kāyato ca vācato ca samuṭṭhāti na cittato,",
  "anya-e0905n4:81_3": "atthi bhante āpatti kāyato ca cittato ca samuṭṭhāti na vācato, atthi bhante āpatti",
  "anya-e0905n4:81_4": "vācato ca cittato ca samuṭṭhāti na kāyato, atthi bhante āpatti kāyato ca vācato ca",
  "anya-e0905n4:81_5": "cittato ca samuṭṭhāti, imāni bhante cha āpatti samuṭṭhānāni āpattādhikaraṇassa mūlaṁ.",
  "anya-e0905n4:82": "Pucchā – kiṁ panāvuso kiccādhikaraṇassa mūlaṁ.",
  "anya-e0905n4:83": "Vissajjanā – kiccādhikaraṇassa bhante ekaṁ mūlaṁ saṅgho.",
  "anya-e0905n4:84": "Pucchā – samathaṁ āvuso pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:85": "Vissajjanā – samathaṁ bhante vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:86": "5. Khuddakavatthukkhandhaka",
  "anya-e0905n4:87": "Pucchā – nahāyantena āvuso bhikkhunā rukkhe vā thambhe vā kuṭṭe vā kāyaṁ ugghaṁsentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:88_0": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante",
  "anya-e0905n4:88_1": "bhikkhū nahāyamānā rukkhepi thambhepi kuṭṭepi kāyaṁ ugghaṁsesuṁ, tasmiṁ bhante vatthusmiṁ paññattaṁ.",
  "anya-e0905n4:89": "Pucchā – gandhabbahatthakena vā āvuso kuruvindakasuttiyā vā mallakena vā nahāyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:90_0": "Vissajjanā – rājagahe bhbhante chabbaggiyeva bhikkhū ārabbha paññattaṁ, chabbaggiyā",
  "anya-e0905n4:90_1": "bhante bhikkhū gandhabbahatthakenapi kuruvindakasuttiyāpi mallakenapi nahāyiṁsu,",
  "anya-e0905n4:90_2": "tasmiṁ bhante vatthusmiṁ paññattaṁ.",
  "anya-e0905n4:91": "Pucchā – pāṇinā āvuso parikammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:92": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante bhikkhū piṭṭhiparikammaṁ kātuṁ kukkuccāyiṁsu, tasmiṁ bhante vatthusmiṁ anuññātaṁ.",
  "anya-e0905n4:93_0": "Pucchā – vallikaṁ vā āvuso pāmaṅgaṁ vā kaṇṭhasuttakaṁ vā kaṭisuttakaṁ vā ovaṭṭikaṁ",
  "anya-e0905n4:93_1": "vā kāyuraṁ vā hatthābharaṇaṁ vā aṅgulimuddikaṁ vā dhārentassa dukkaṭaṁ bhagavatā",
  "anya-e0905n4:93_2": "kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:94": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū vallikādīni dhāresuṁ, tasmiṁ bhante vatthusmiṁ paññattaṁ.",
  "anya-e0905n4:95": "Pucchā – dīghe āvuso kese dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:96": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū dīghe kese dhāresuṁ, tasmiṁ bhante vatthusmiṁ paññattaṁ.",
  "anya-e0905n4:97": "Pucchā – kocchenavā āvuso phaṇakenavā hatthaphaṇakenavā kese osaṇṭhentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:98": "Vissajjanā – rājagahe bhante chabbaggiyeva bhikkhū ārabbha paññattaṁ, chabbaggiyā bhante bhikkhū kocchādīhi kese osaṇṭhesuṁ, tasmiṁ bhante vatthusmiṁ paññattaṁ.",
  "anya-e0905n4:99": "Pucchā – ādāse vā āvuso udakapatte vā mukhanimittaṁ olokentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:100": "Vissajjanā – rājagahe bhante chabbaggiyeva bhikkhū ārabbha paññattaṁ, chabbaggiyā bhante bhikkhū ādāsepi udakapattepi mukhanimittaṁ olokesuṁ, tasmiṁ bhante vatthusmiṁ paññattaṁ.",
  "anya-e0905n4:101": "Pucchā – ābādhapaccayā panāvuso ādāse vā udakapatte vā mukhanimittaṁ oloketuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:102_0": "Vissajjanā – rājagahe bhante aññataraṁ bhikkhuṁ ārabbha anuññātaṁ, bhagavati bhante",
  "anya-e0905n4:102_1": "rājagahe viharati aññatarassa bhikkhuno mukhe vaṇo ahosi, so bhikkhū etadavoca “kīdiso",
  "anya-e0905n4:102_2": "me āvuso vaṇo”ti, bhikkhū evamāhaṁsu “ediso te āvuso vaṇo”ti, so na saddahati, tasmiṁ",
  "anya-e0905n4:102_3": "bhante vatthusmiṁ anuññātaṁ.",
  "anya-e0905n4:103": "Pucchā – mukhālepanādīni āvuso karontassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:104": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū mukhālepanādīni akaṁsu, tasmiṁ bhante vatthusmiṁ paññattaṁ.",
  "anya-e0905n4:105": "Pucchā – naccaṁ vā āvuso gītaṁ vā vāditaṁ vā dassanāya gacchantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:106": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante naccampi gītampi vāditampi dassanāya gacchiṁsu, tasmiṁ bhante vatthusmiṁ paññattaṁ.",
  "anya-e0905n4:107": "Pucchā – kathaṁ āvuso naccādīni passantassa āpatti hoti, kathaṁ pana anāpatti.",
  "anya-e0905n4:108_0": "Vissajjanā – naccaṁ vā bhante gītaṁ vā vāditaṁ vā dassanāya gacchati āpatti dukkaṭassa,",
  "anya-e0905n4:108_1": "yattha ṭhito passati vā suṇāti vā āpatti dukkaṭassa, dassanūpacāraṁ vijahitvā punappunaṁ",
  "anya-e0905n4:108_2": "passati āpatti dukkaṭassa, ārāme ṭhitassa passato anāpatti, vihārato pana vihāraṁ",
  "anya-e0905n4:108_3": "passissāmīti gacchato āpattiyeva, yattha ṭhito passati vā suṇāti vā āpatti dukkaṭassa,",
  "anya-e0905n4:108_4": "āsanasālāya nisinno passati anāpatti, passissāmīti vuṭṭhahitvā gacchati āpatti dukkaṭassa,",
  "anya-e0905n4:108_5": "yattha ṭhito passati vā suṇāti vā āpatti dukkaṭassa, patipathaṁ gacchanto passati",
  "anya-e0905n4:108_6": "anāpatti, gīvaṁ parivattetvā passato pana āpatti bhante.",
  "anya-e0905n4:109": "Pucchā – āyatakena āvuso gītassarena dhammaṁ gāyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:110": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū āyatakena gītassarena dhammaṁ gāyiṁsu, tasmiṁ bhante vatthusmiṁ paññattaṁ.",
  "anya-e0905n4:111": "Pucchā – dārupattaṁ āvuso dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:112_0": "Vissajjanā – rājagahe bhante āyasmantaṁ piṇḍolabhāradvājaṁ ārabbha paññattaṁ, āyasmā",
  "anya-e0905n4:112_1": "bhante piṇḍolabhāradvājo chavassa dārupattassa kāraṇā gihīnaṁ uttarimanussadhammaṁ",
  "anya-e0905n4:112_2": "iddhipāṭihāriyaṁ dasseti, tasmiṁ bhante vatthusmiṁ paññattaṁ.",
  "anya-e0905n4:113": "Na ca bhikkhave dārupatto dhāretabbo, yo dhāreyya āpatti dukkaṭassa –",
  "anya-e0905n4:114": "Pucchā – bhagavatā āvuso uccāvace patte paṭikkhipitvā ayo patto bhūmipattoti imeyeva dve pattā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:115": "Vissajjanā – rājagahe bhante chabbaggiye bhikkhū ārabbha anuññātā, chabbaggiyā bhante bhikkhū uccāvace patte dhāresuṁ sovaṇṇamayā rūpiyamayā, tasmiṁ bhante vatthusmiṁ anuññātā.",
  "anya-e0905n4:116": "Pucchā – sodakaṁ āvuso pattaṁ paṭisāmentassa ca otāpentassaca uṇhe pattaṁ nidahantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:117_0": "Vissajjanā – rājagahe bhante sambahule bhikkhū ārabbha paññattaṁ, sambahulā bhante",
  "anya-e0905n4:117_1": "bhikkhū sodakaṁ pattaṁ paṭisāmesuṁ, otāpesuṁ, uṇhe pattaṁ nidahiṁsu, tasmiṁ bhante",
  "anya-e0905n4:117_2": "vatthusmiṁ paññattaṁ.",
  "anya-e0905n4:118": "Pucchā – chavasīsapattaṁ āvuso dhārentassa ca sabbapaṁsukūlikassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:119_0": "Vissajjanā – rājagahe bhante aññataraṁ bhikkhuṁ ārabbha paññattaṁ, aññataro bhante",
  "anya-e0905n4:119_1": "bhikkhu sabbapaṁsukūliko ahosi, so chavasīsassa pattaṁ dhāresi, aññatarā itthī passitvā",
  "anya-e0905n4:119_2": "bhītā vissaramakāsi “abhuṁ me pisāco vatāya”nti, tasmiṁ bhante vatthusmiṁ paññattaṁ.",
  "anya-e0905n4:120": "Pucchā – calakāni vā āvuso aṭṭhikāni vā ucchiṭṭhodakaṁ vā pattena nīharantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:121_0": "Vissajjanā – rājagahe bhante sambahule bhikkhū ārabbha paññattaṁ, sambahulā bhante",
  "anya-e0905n4:121_1": "bhikkhū calakānipi aṭṭhikānipi ucchiṭṭho dakampi pattena nīhariṁsu, tasmiṁ bhante",
  "anya-e0905n4:121_2": "vatthusmiṁ paññattaṁ.",
  "anya-e0905n4:122": "Pucchā – upāhanatthavikā āvuso bhagavatā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:123_0": "Vissajjanā – antarā ca bhante rājagahaṁ antarā ca vesāliṁ aññataraṁ bhikkhuṁ ārabbha",
  "anya-e0905n4:123_1": "anuññātā, aññataro bhante bhikkhu upāhanāyo kāyabandhanena bandhitvā gāmaṁ piṇḍāya",
  "anya-e0905n4:123_2": "pāvisi, aññataro upāsako taṁ bhikkhuṁ abhivādento upāhanāyo sīsena ghaṭṭeti, so bhikkhu",
  "anya-e0905n4:123_3": "maṅku ahosi, tasmiṁ bhante vatthusmiṁ anuññātā.",
  "anya-e0905n4:124_0": "Pucchā – addhānamaggappaṭipannena āvuso parissāvanaṁ yāciyamānena na dadantassa ca",
  "anya-e0905n4:124_1": "appaṭissāvanakena addhānaṁ paṭipajjantassa ca dukkaṭaṁ bhagavatā kattha paññattaṁ,",
  "anya-e0905n4:124_2": "kaṁ ārabbha kismiṁ vatthusmiṁ paññattaṁ.",
  "anya-e0905n4:125_0": "Vissajjanā – antarā ca bhante rājagahaṁ antarā ca vesāliṁ aññataraṁ bhikkhuṁ ārabbha",
  "anya-e0905n4:125_1": "paññattaṁ, aññataro bhante bhikkhu parissāvanaṁ yāciyamāno na adāsi, tasmiṁ bhante",
  "anya-e0905n4:125_2": "vatthusmiṁ paññattaṁ.",
  "anya-e0905n4:126": "Pucchā – pupphābhikiṇṇe āvuso sayane sayantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:127": "Vissajjanā – vesāliyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū pupphābhikiṇṇesu sayanesu sayiṁsu, tasmiṁ bhante vatthusmiṁ paññattaṁ.",
  "anya-e0905n4:128_0": "Pucchā – ekabhājane vā āvuso bhuñjantānaṁ ekathālake vā pivantānaṁ ekattharaṇapāvuraṇānaṁ",
  "anya-e0905n4:128_1": "vā tuvaṭṭānaṁ dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:129_0": "Vissajjanā – vesāliyaṁ bhante chabbaggiyeva bhikkhū ārabbha paññattaṁ, chabbaggiyā",
  "anya-e0905n4:129_1": "bhante bhikkhū ekabhājanepi bhuñjiṁsu, ekathālakepi piviṁsu, ekamañcakepi tuvaṭṭesuṁ,",
  "anya-e0905n4:129_2": "ekattharaṇāpi tuvaṭṭesuṁ, ekapāvuraṇāpi tuvaṭṭesuṁ, ekattharaṇapāvuraṇāpi, tasmiṁ",
  "anya-e0905n4:129_3": "bhante vatthusmiṁ paññattaṁ.",
  "anya-e0905n4:130": "Pucchā – cāmaribījaniṁ āvuso paṭikkhipitvā tisso bījaniyo bhagavatā kattha anuññātā, kismiñca vatthusmiṁ anuññātā.",
  "anya-e0905n4:131_0": "Vissajjanā – sāvatthiyaṁ bhante anuññātā, sāvatthiyaṁ bhante bhagavati viharati saṅghassa",
  "anya-e0905n4:131_1": "cāmaribījanī uppannā ahosi, bhagavato etamatthaṁ ārocesuṁ, tasmiṁ bhante vatthusmiṁ anuññātā.",
  "anya-e0905n4:132": "Na bhikkhave cāmaribījanī dhāretabbā, yo dhāreyya, āpatti dukkaṭassa. Anujānāmi bhikkhave tisso bījaniyo vākamayaṁ usīramayaṁ morapiñchā mayaṁ.",
  "anya-e0905n4:133": "Pucchā – dīghe āvuso nakhe dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:134": "Vissajjanā – sāvatthiyaṁ bhante aññataraṁ bhikkhuṁ ārabbha paññattaṁ, aññataro bhante bhikkhu dīghe nakhe dhāresi, tasmiṁ bhante vatthusmiṁ paññattaṁ.",
  "anya-e0905n4:135": "Pucchā – kattarikāya āvuso kese chedāpentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:136": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū kattarikāya kese chindiṁsu, tasmiṁ bhante vatthusmiṁ paññattaṁ.",
  "anya-e0905n4:137": "Pucchā – dīghe āvuso nāsikālome dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:138": "Vissajjanā – sāvatthiyaṁ bhante sambahule bhikkhū ārabbha paññattaṁ, sambahulā bhante bhikkhū dīghāni nāsikālomāni dhāresuṁ, tasmiṁ bhante vatthusmiṁ paññattaṁ.",
  "anya-e0905n4:139": "Pucchā – uccāvacā āvuso kaṇṇamalaharaṇiyo paṭikkhipitvā dasa kaṇṇamalaharaṇiyo bhagavatā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:140_0": "Vissajjanā – sāvatthiyaṁ bhante chabbaggiye bhikkhū ārabbha anuññātā, chabbaggiyā",
  "anya-e0905n4:140_1": "bhante bhikkhū uccāvacā kaṇṇamalaharaṇiyo dhāresuṁ sovaṇṇamayaṁ rūpiyamayaṁ, tasmiṁ",
  "anya-e0905n4:140_2": "bhante vatthusmiṁ anuññātā.",
  "anya-e0905n4:141": "Pucchā – saṅghāṭipallatthikāya nisīdantassa āvuso dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:142_0": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā",
  "anya-e0905n4:142_1": "bhante bhikkhū saṅghāṭipallatthikāya nisīdiṁsu, saṅghāṭiyā pattā lujjiṁsu, tasmiṁ",
  "anya-e0905n4:142_2": "bhante vatthusmiṁ paññattaṁ.",
  "anya-e0905n4:143": "Pucchā – akāyabandhanena āvuso gāmaṁ pavisantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:144": "Vissajjanā – sāvatthiyaṁ bhante aññataraṁ bhikkhuṁ ārabbha paññattaṁ, aññataro bhante bhikkhu akāyabandhano gāmaṁ piṇḍāya pāvisi, tasmiṁ bhante vatthusmiṁ paññattaṁ.",
  "anya-e0905n4:145": "Pucchā – gihinivatthaṁ āvuso nivāsentassa ca, gihipārutaṁ pārupantassa ca, saṁvelliyaṁ nivāsentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:146_0": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā",
  "anya-e0905n4:146_1": "bhante bhikkhū gihinivatthaṁ nivāsiṁsu, gihipārutampi pārupiṁsu, saṁvelliyampi nivāsiṁsu,",
  "anya-e0905n4:146_2": "tasmiṁ bhante vatthusmiṁ paññattaṁ.",
  "anya-e0905n4:147": "Pucchā – ubhato kājaṁ āvuso dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:148": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū ubhato kājaṁ dhāresuṁ, tasmiṁ bhante vatthusmiṁ paññattaṁ.",
  "anya-e0905n4:149": "Pucchā – lokāyataṁ āvuso pariyāpuṇantassa ca vācentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:150": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū lokāyataṁ pariyāpuṇiṁsupi vācesumpi, tasmiṁ bhante vatthusmiṁ paññattaṁ.",
  "anya-e0905n4:151": "Pucchā – tiracchānavijjaṁ āvuso pariyāpuṇantassa ca vācentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:152": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū tiracchānavijjaṁ pariyāpuṇiṁsupi vācesumpi, tasmiṁ bhante vatthusmiṁ paññattaṁ.",
  "anya-e0905n4:153": "Pucchā – khipite āvuso “jīvā”tivadantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:154_0": "Vissajjanā – sāvatthiyaṁ bhante sambahule bhikkhū ārabbha paññattaṁ, bhagavā bhante",
  "anya-e0905n4:154_1": "mahatiyā parisāya parivuto dhammaṁ desento khipi, bhikkhū “jīvatu bhante bhagavā,",
  "anya-e0905n4:154_2": "jīvatu sugatoti” uccāsaddaṁ mahāsaddaṁ akaṁsu, tena saddena dhammakathā antarā ahosi,",
  "anya-e0905n4:154_3": "tasmiṁ bhante vatthusmiṁ paññattaṁ.",
  "anya-e0905n4:155": "Pucchā – ārāme āvuso passāvavaccānaṁ tahaṁ tahaṁ karaṇaṁ paṭikkhipitvā ekamantaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:156_0": "Vissajjanā – sāvatthiyaṁ bhante sambahule bhikkhū ārabbha paññattaṁ, sambahulā bhante",
  "anya-e0905n4:156_1": "bhikkhū ārāme tahaṁ tahaṁ passāvaṁ akaṁsu, tahaṁ tahaṁ vaccaṁ akaṁsu, ārāmo dussi,",
  "anya-e0905n4:156_2": "tasmiṁ bhante vatthusmiṁ paññattaṁ.",
  "anya-e0905n4:157": "Khuddakavatthukkhandhaka",
  "anya-e0905n4:158": "Pucchā – khuddakavatthuṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:159": "Vissajjanā – khuddakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante tisso āpattiyo.",
  "anya-e0905n4:160": "6. Senāsanakkhandhaka",
  "anya-e0905n4:161": "Pucchā – pañca āvuso leṇāni bhagavatā kattha anuññātāni, kaṁ ārabbha kismiṁ vatthusmiṁ anuññātāni.",
  "anya-e0905n4:162_0": "Vissajjanā – rājagahe bhante sambahule bhikkhū ārabbha anuññātāni, sambahulā bhante",
  "anya-e0905n4:162_1": "bhikkhū bhagavantaṁ upasaṅkamitvā etadavocuṁ “rājagahako bhante seṭṭhī vihāre kārāpetukāmo,",
  "anya-e0905n4:162_2": "kathaṁ nu kho bhante paṭipajjitabba”nti, tasmiṁ bhante vatthusmiṁ anuññātāni.",
  "anya-e0905n4:163": "Pucchā – kathaṁ āvuso vihārā paṭhamaṁ uppannā, kathañca te patiṭṭhāpi tā.",
  "anya-e0905n4:164": "Vissajjanā – ekāheneva bhante rājagahakena seṭṭhinā chaṭṭhivihārā patiṭṭhāpitā, te idha bhante saṭṭhivihārā buddhappamukhassa āgatānāgatassa cātuddisassa saṅghassa patiṭṭhāpitā.",
  "anya-e0905n4:165": "Pucchā – vihāre āvuso paṭibhānakammaṁ paṭikkhipitvā mālākammādīni bhagavatā kattha anuññātāni, kaṁ ārabbha kismiṁ vatthusmiṁ anuññātāni.",
  "anya-e0905n4:166_0": "Vissajjanā – rājagahe bhante chabbaggiye bhikkhū ārabbha anuññātāni. Chabbaggiyā",
  "anya-e0905n4:166_1": "bhante bhikkhū vihāre paṭibhānacittaṁ kārāpesuṁ itthirūpakaṁ purisarūpakaṁ, tasmiṁ",
  "anya-e0905n4:166_2": "bhante vatthusmiṁ anuññātāni.",
  "anya-e0905n4:167_0": "Pucchā – yathāvuḍḍhaṁ āvuso abhivādanādīni ca aggāsanādīni ca anujānitvā saṅghikaṁ",
  "anya-e0905n4:167_1": "yathāvuḍḍhaṁ paṭibāhantassa dukkaṭaṁ bhagavatā kattha paññattaṁ, kaṁ ārabbha kismiṁ",
  "anya-e0905n4:167_2": "vatthusmiṁ paññattaṁ.",
  "anya-e0905n4:168_0": "Vissajjanā – antarā ca bhante vesāliṁ antarā ca sāvatthiṁ chabbaggiyānaṁ bhikkhūnaṁ",
  "anya-e0905n4:168_1": "antevāsike bhikkhū ārabbha paññattaṁ, chabbaggiyānaṁ bhante bhikkhūnaṁ antevāsikā",
  "anya-e0905n4:168_2": "bhikkhū buddhappamukhassa saṅghassa purato purato gantvā vihāre paṭiggahesuṁ, seyyāyo",
  "anya-e0905n4:168_3": "paṭiggahesuṁ “idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati,",
  "anya-e0905n4:168_4": "idaṁ amhākaṁ bhavissatī”ti, tasmiṁ bhante vatthusmiṁ paññattaṁ.",
  "anya-e0905n4:169": "Pucchā – ekena āvuso dve paṭibāhantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:170": "Vissajjanā – sāvatthiyaṁ bhante āyasmantaṁ upanandaṁ sakyaputtaṁ ārabbha paññattaṁ, āyasmā bhante upanando sakyaputto eko dve paṭibāhi, tasmiṁ bhante vatthusmiṁ paññattaṁ.",
  "anya-e0905n4:171_0": "Pucchā – navakena āvuso uddisantena samake vā āsane nisīdituṁ uccatare vā dhammagāravena,",
  "anya-e0905n4:171_1": "therena pana bhikkhunā uddisāpentena samake vā āsane nisīdituṁ nīcatare vā dhammagāravena",
  "anya-e0905n4:171_2": "bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:172_0": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante",
  "anya-e0905n4:172_1": "bhikkhū āyasmato upālissa santike vinayaṁ pariyāpuṇiṁsu, āyasmā bhante upāli ṭhitakova",
  "anya-e0905n4:172_2": "uddisati therānaṁ bhikkhūnaṁ gāravena, tattha bhante therā ceva bhikkhū kilamiṁsu",
  "anya-e0905n4:172_3": "āyasmā ca upāli kilami, tasmiṁ bhante vatthusmiṁ anuññātaṁ.",
  "anya-e0905n4:173": "Pucchā – tivassantarena āvuso saha nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:174_0": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulānaṁ",
  "anya-e0905n4:174_1": "bhante bhikkhūnaṁ etadahosi “kittāvatānu kho samānāsaniko hotī”ti, tasmiṁ bhante",
  "anya-e0905n4:174_2": "vatthusmiṁ anuññātaṁ.",
  "anya-e0905n4:175": "Pucchā – mañce ca āvuso pīṭhe ca dvinnaṁyeva nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:176_0": "Vissajjanā – sāvatthiyaṁ bhante sambahule samānāsanike ārabbha paññattaṁ, sambahulā",
  "anya-e0905n4:176_1": "bhante bhikkhū samānāsanikā mañce nisīditvā mañcaṁ bhindiṁsu, pīṭhe nisīditvā pīṭhaṁ",
  "anya-e0905n4:176_2": "bhindiṁsu, tasmiṁ bhante vatthusmiṁ anuññātaṁ.",
  "anya-e0905n4:177": "Pucchā – dīghāsane panāvuso asamānāsanikehipi nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:178_0": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante",
  "anya-e0905n4:178_1": "bhikkhū dīghāsane asamānāsanikehi saha nisīdituṁ kukkuccāyiṁsu, tasmiṁ bhante vatthusmiṁ anuññātaṁ.",
  "anya-e0905n4:179": "Pucchā – pañca āvuso avissajjiyāni bhagavatā kattha paññattāni, kaṁ ārabbha kismiṁ vatthusmiṁ paññattāni.",
  "anya-e0905n4:180": "Vissajjanā – sāvatthiyaṁ bhante sambahule bhikkhū ārabbha paññattāni, sambahulā bhante bhikkhū saṅghikaṁ senāsanaṁ vissajjesuṁ, tasmiṁ bhante vatthusmiṁ paññattaṁ.",
  "anya-e0905n4:181": "Pucchā – pañca āvuso avebhaṅgiyāni bhagavatā kattha paññattāni, kaṁ ārabbha kismiṁ vatthusmiṁ paññattāni.",
  "anya-e0905n4:182": "Vissajjanā – kīṭāgirismiṁ bhante assajipunabbasuke bhikkhū ārabbha paññattāni, assajipunabbasukā bhante bhikkhū saṅghikaṁ senāsanaṁ vibhajiṁsu, tasmiṁ bhante vatthusmiṁ paññattāni.",
  "anya-e0905n4:183": "Pucchā – aññatra paribhogaṁ āvuso aññatra paribhuñjantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:184_0": "Vissajjanā – āḷaviyaṁ bhante sambahule bhikkhū ārabbha paññattaṁ, sambahulā bhante",
  "anya-e0905n4:184_1": "bhikkhū aññatarassa upāsakassa vihāraparibhogaṁ senāsanaṁ aññatra paribhuñjiṁsu,",
  "anya-e0905n4:184_2": "tasmiṁ bhante vatthusmiṁ paññattaṁ.",
  "anya-e0905n4:185_0": "Pucchā – adhotehi ca āvuso allehi ca pādehi senāsanaṁ akkamantassa ca saupāhanena",
  "anya-e0905n4:185_1": "senāsanaṁ akkamantassa ca dukkaṭaṁ bhagavatā kattha paññattaṁ, kaṁ ārabbha kismiṁ",
  "anya-e0905n4:185_2": "vatthusmiṁ paññattaṁ.",
  "anya-e0905n4:186_0": "Vissajjanā – āḷaviyaṁ bhante sambahule bhikkhū ārabbha paññattaṁ, sambahulā bhante",
  "anya-e0905n4:186_1": "bhikkhū adhotehi pādehi senāsanaṁ akkamiṁsu, allehi ca pādehi senāsanaṁ akkamiṁsu,",
  "anya-e0905n4:186_2": "saupāhanāpi senāsanaṁ akkamiṁsu, senāsanaṁ dussi, tasmiṁ bhante vatthusmiṁ paññattaṁ.",
  "anya-e0905n4:187": "Pucchā – parikammakatāya āvuso bhūmiyā niṭṭhubhantassa ca parikammakataṁ bhittiṁ apassayantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:188_0": "Vissajjanā – āḷaviyaṁ bhante sambahuleva bhikkhū ārabbha paññattaṁ, sambahulā bhante",
  "anya-e0905n4:188_1": "bhikkhū parikammakatāya bhūmiyā niṭṭhubhiṁsu, parikammakataṁ bhittiṁ apassayiṁsu,",
  "anya-e0905n4:188_2": "tasmiṁ bhante vatthusmiṁ paññattaṁ.",
  "anya-e0905n4:189": "Pucchā – senāsanakkhandhakaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:190": "Vissajjanā – senāsanakkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante tisso āpattiyo.",
  "anya-e0905n4:191": "7. Saṅghatedakakkhandhaka",
  "anya-e0905n4:192": "Pucchā – kathaṁ āvuso channaṁ sakyakumārānaṁ saha upālikappakena pabbajjā ahosi, kathañca nesaṁ viseso udapādi.",
  "anya-e0905n4:193_0": "Vissajjanā – bhagavā bhante upāliṁ kappakaṁ paṭhamaṁ pabbājesi, pacchā te sakyakumāre,",
  "anya-e0905n4:193_1": "atha bhante āyasmā bhaddiyo teneva antaravassena tisso vijjā sacchākāsi, āyasmā anuruddho",
  "anya-e0905n4:193_2": "dibbacakkhuṁ uppādesi, āyasmā ānando sotāpattiphalaṁ sacchākāsi, devadatto pothujjanikaṁ",
  "anya-e0905n4:193_3": "iddhiṁ abhinipphādesi. Evaṁ kho bhante channaṁ sakyakumārānaṁ upālikappakena saha",
  "anya-e0905n4:193_4": "pabbajjā ahosi, evañca pana bhante tesaṁ visesādhigamo ahosi.",
  "anya-e0905n4:194": "Pakāsanīya",
  "anya-e0905n4:195": "Pucchā – pakāsanīyakammaṁ āvuso kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:196_0": "Vissajjanā – rājagahe bhante devadattaṁ ārabbha paññattaṁ, devadatto bhante “sarājikāya",
  "anya-e0905n4:196_1": "maṁ bhagavā parisāya kheḷāsakavādena apasādeti, sāriputtamoggallāneva ukkaṁsatī”ti",
  "anya-e0905n4:196_2": "kupito anattamano bhagavati āghātaṁ bandhi, tasmiṁ bhante vatthusmiṁ paññattaṁ.",
  "anya-e0905n4:197": "Pakāsanīya",
  "anya-e0905n4:198": "Pucchā – devadattassa āvuso pakāsanīyakammaṁ kārāpetvā kathaṁ bhagavā pakāsetuṁ āṇāpesi.",
  "anya-e0905n4:199_0": "Vissajjanā – bhagavā bhante devadattassa pakāsanīyakammaṁ kātuṁ paññapetvā āyasmantaṁ",
  "anya-e0905n4:199_1": "sāriputtaṁ āmantesi “tena hi tvaṁ sāriputta devadattaṁ rājagahe pakāsehī”ti, evaṁ",
  "anya-e0905n4:199_2": "kho bhante devadattassa pakāsanīyakammaṁ katvā devadattaṁ rājagahe pakāsetuṁ bhagavā āṇāpesi.",
  "anya-e0905n4:200": "Devadatta",
  "anya-e0905n4:201": "Pucchā – kathaṁ āvuso devadattena duṭṭhacittena vadhakacittena tathā gatassa ruhiraṁ uppādetvā paṭhamaṁ ānantariyaṁ kammaṁ upacitaṁ.",
  "anya-e0905n4:202_0": "Vissajjanā – bhagavā bhante gijjhakūṭassa pabbatassa chāyāyaṁ caṅkami, atha bhante",
  "anya-e0905n4:202_1": "devadatto gijjhakūṭaṁ pabbataṁ āruhitvā mahatiṁ silaṁ pavijjhi “imāya samaṇaṁ gotamaṁ",
  "anya-e0905n4:202_2": "jīvitā voropessāmī”ti, atha kho bhante dve pabbatakūṭāni samāgantvā taṁ silaṁ sampaṭicchiṁsu,",
  "anya-e0905n4:202_3": "tato papatikā uppatitvā bhagavato pāde ruhiraṁ uppādesi. Evaṁ kho bhante devadattena",
  "anya-e0905n4:202_4": "duṭṭhena vadhakacittena tathāgatassa ruhiraṁ uppādetvā paṭhamaṁ ānantariyakammaṁ upacitaṁ.",
  "anya-e0905n4:203": "Pucchā – kulesu āvuso tikabhojanaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:204": "Vissajjanā – rājagahe bhante devadattaṁ ārabbha paññattaṁ, devadatto bhante parihīnalābhasakkāro sapariso kulesu viññāpetvā viññāpetvā bhuñji, tasmiṁ bhante vatthusmiṁ paññattaṁ.",
  "anya-e0905n4:205": "Pucchā – alaṁ devadatta, mā te rucci saṅghabhedo, garuko kho devadatta saṅghabhedotiādiko āvuso ovādo bhagavatā kattha dinno, kismiṁ vatthusmiṁ dinno.",
  "anya-e0905n4:206": "Vissajjanā – rājagahe bhante devadattaṁ ārabbha dinno, devadatto bhante saṅghabhedāya parakkami cakkabhedāya, tasmiṁ bhante vatthusmiṁ dinno.",
  "anya-e0905n4:207": "Alaṁ devadatta, mā te rucci saṅghabhedo, garuko kho devadatta saṅghabhedo –",
  "anya-e0905n4:208_0": "Pucchā – “sukaraṁ sādhunā sādhuṁ, sādhuṁ pāpena dukkaraṁ. Pāpaṁ pāpena sukaraṁ, pāpamariyehi",
  "anya-e0905n4:208_1": "dukkara”nti- āvuso idaṁ udānaṁ bhagavatā kattha udānitaṁ, kaṁ ārabbha kismiṁ vatthusmiṁ udānitaṁ.",
  "anya-e0905n4:209_0": "Vissajjanā – rājagahe bhante devadattaṁyeva ārabbha udānitaṁ, āyasmā bhante ānando",
  "anya-e0905n4:209_1": "pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi, atha kho bhante",
  "anya-e0905n4:209_2": "devadatto yenāyasmā ānando tenupasaṅkami, upasaṅkamitvā āyasmantaṁ ānandaṁ etadavoca",
  "anya-e0905n4:209_3": "“ajjatagge dānāhaṁ āvuso ānanda aññatreva bhagavatā aññatreva bhikkhusaṅghā uposathaṁ",
  "anya-e0905n4:209_4": "karissāmi saṅghakammaṁ karissāmī”ti, tasmiṁ bhante vatthusmiṁ udānitaṁ.",
  "anya-e0905n4:210": "Sukaraṁ sādhunā sādhuṁ, sādhuṁ pāpena dukkaraṁ;",
  "anya-e0905n4:211": "Pāpaṁ pāpena sukaraṁ, pāpamariyehi dukkaraṁ.",
  "anya-e0905n4:212": "Pucchā – bhedānuvattakānaṁ āvuso bhikkhūnaṁ thullaccayaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:213_0": "Vissajjanā – rājagahe bhante sambahule bhikkhū ārabbha paññattaṁ, āyasmā bhante sāriputto",
  "anya-e0905n4:213_1": "bhagavantaṁ upasaṅkamitvā etadavoca “sādhu bhante bhedānuvattakā bhikkhū puna upasampajjeyyu”nti,",
  "anya-e0905n4:213_2": "tasmiṁ bhante vatthusmiṁ paññattaṁ.",
  "anya-e0905n4:214": "“Sādhu bhante bhedānuvattakā bhikkhū puna upasampajjeyyu”nti –",
  "anya-e0905n4:215": "Pucchā – kittāvatā nu kho āvuso saṅgharāji hoti no ca saṅghabhedo, kittāvatā ca pana saṅgharāji ceva hoti saṅghabhedo ca.",
  "anya-e0905n4:216_0": "Vissajjanā – ekato bhante eko hoti, ekato dve catuttho anussāveti, salākaṁ gāheti",
  "anya-e0905n4:216_1": "“ayaṁ dhammo ayaṁ vinayo idaṁ satthusāsanaṁ imaṁ gaṇhatha imaṁ rocethāti”, eteneva",
  "anya-e0905n4:216_2": "bhante nayena catunnaṁ vā pañcannaṁ vā channaṁ vā sattannaṁ vā aṭṭhannaṁ vā saṅgharāji",
  "anya-e0905n4:216_3": "hoti, no ca saṅghabhedo, ekato bhante cattāro honti, ekato cattāro, navamo anussāveti,",
  "anya-e0905n4:216_4": "salākaṁ gāheti “ayaṁ dhammo ayaṁ vinayo idaṁ satthusāsanaṁ imaṁ gaṇhatha imaṁ rocethā”ti,",
  "anya-e0905n4:216_5": "evaṁ kho bhante saṅgharāji ceva hoti saṅghabhedo ca. Evaṁ kho bhante saṅgharāji hoti,",
  "anya-e0905n4:216_6": "no ca saṅghabhedo, evañca pana bhante saṅgharāji ceva hoti saṅghabhedo ca.",
  "anya-e0905n4:217": "Pucchā – kittāvatā nu kho āvuso saṅgho bhinno hoti.",
  "anya-e0905n4:218_0": "Vissajjanā – idha bhante bhikkhū adhammādiṁ dhammādīnīti dīpenti, te imehi aṭṭhārasahi",
  "anya-e0905n4:218_1": "vatthūhi apakassanti, avapakassanti, āveniṁ uposathaṁ karonti, āveniṁ pavāraṇaṁ karonti,",
  "anya-e0905n4:218_2": "āveniṁ saṅghakammaṁ karonti, evaṁ kho bhante saṅgho bhinno hoti.",
  "anya-e0905n4:219": "Pucchā – kittāvatā nu kho āvuso saṅgho samaggo hoti.",
  "anya-e0905n4:220_0": "Vissajjanā – idha bhante bhikkhū adhammaṁ adhammoti dīpenti, dhammaṁ dhammoti dīpenti,",
  "anya-e0905n4:220_1": "avinayaṁ avinayoti dīpenti…pe… duṭṭhullaṁ āpattiṁ duṭṭhullā āpattīti dīpenti, aduṭṭhullaṁ",
  "anya-e0905n4:220_2": "āpattiṁ aduṭṭhullā āpattīti dīpenti, te imehi aṭṭhārasahi vatthūhi na apakassanti,",
  "anya-e0905n4:220_3": "na avapakassanti, na āveniṁ uposathaṁ karonti, na āveniṁ pavāraṇaṁ karonti, na āveniṁ",
  "anya-e0905n4:220_4": "saṅghakammaṁ karonti, ettāvatā kho bhante saṅgho samaggo hoti.",
  "anya-e0905n4:221": "Pucchā – samaggaṁ āvuso saṅghaṁ bhinditvā kiṁ so pasavati.",
  "anya-e0905n4:222": "Vissajjanā – samaggaṁ kho bhante saṅghaṁ bhinditvā kappaṭṭhitikaṁ kibbisaṁ pasavati, kappaṁ nirayamhi paccati.",
  "anya-e0905n4:223": "Pucchā – bhinnaṁ kho āvuso saṅghaṁ samaggaṁ katvā kiṁ so pasavati.",
  "anya-e0905n4:224": "Vissajjanā – bhinnaṁ kho bhante saṅghaṁ samaggaṁ katvā brahmaṁ puññaṁ pasavati, kappaṁ saggamhi modati.",
  "anya-e0905n4:225": "Pucchā – saṅghabhedaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:226": "Vissajjanā – saṅghabhedaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:227": "8. Vattakkhandhaka",
  "anya-e0905n4:228": "Pucchā – āgantukānaṁ āvuso bhikkhūnaṁ vattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:229_0": "Vissajjanā – sāvatthiyaṁ bhante sambahule āgantuke bhikkhū ārabbha paññattaṁ, āgantukā",
  "anya-e0905n4:229_1": "bhante bhikkhū saupāhanāpi ārāmaṁ pavisiṁsu, chattapaggahitāpi ārāmaṁ pavisiṁsu,",
  "anya-e0905n4:229_2": "oguṇṭhitāpi ārāmaṁ pavisiṁsu, sīsepi cīvaraṁ karitvā ārāmaṁ pavisiṁsu, pānīyenapi",
  "anya-e0905n4:229_3": "pāde doviṁsu, vuḍḍhatarepi āvāsike bhikkhū nābhivādesuṁ, napi senāsanaṁ pucchiṁsu,",
  "anya-e0905n4:229_4": "tasmiṁ bhante vatthusmiṁ “tena hi bhikkhave āgantukānaṁ bhikkhūnaṁ vattaṁ paññapessāmi,",
  "anya-e0905n4:229_5": "yathā āgantukehi bhikkhūhi sammā vattitabbaṁ, āgantukena bhikkhave bhikkhunā idāni",
  "anya-e0905n4:229_6": "ārāmaṁ pavisissāmīti upāhanā omuñcitvā nīcaṁ katvā papphoṭetvā gahetvā chattaṁ apanāmetvā",
  "anya-e0905n4:229_7": "sīsaṁ vivaritvā sīse cīvaraṁ khandhe katvā sādhukaṁ ataramānena ārāmo pavisitabbo”",
  "anya-e0905n4:229_8": "evamādinā bhante āgantukānaṁ bhikkhūnaṁ vattaṁ paññattaṁ.",
  "anya-e0905n4:230": "Pucchā – āvāsikānaṁ āvuso bhikkhūnaṁ vattaṁ bhagavatā kattha kaṁ ārabbha kismiṁ vatthusmiṁ paññattaṁ, kathañca pana paññattaṁ.",
  "anya-e0905n4:231_0": "Vissajjanā – sāvatthiyaṁ bhante sambahule āvāsike bhikkhū ārabbha paññattaṁ, sambahulā",
  "anya-e0905n4:231_1": "bhante āvāsikā bhikkhū āgantuke bhikkhū disvā neva āsanaṁ paññapesuṁ, na pādodakaṁ",
  "anya-e0905n4:231_2": "pādapīṭhaṁ pādakathalikaṁ upanikkhipiṁsu, na paccuggantvā pattacīvaraṁ paṭiggahesuṁ,",
  "anya-e0905n4:231_3": "na senāsanaṁ paññapesuṁ, tasmiṁ bhante vatthusmiṁ paññattaṁ, tasmiṁ bhante vatthusmiṁ –",
  "anya-e0905n4:232_0": "“Āvāsikena bhikkhave bhikkhunā āgantukaṁ bhikkhuṁ vuḍḍhataraṁ disvā āsanaṁ paññapetabbaṁ,",
  "anya-e0905n4:232_1": "pādodakaṁ pādapīṭhaṁ pādakathalikaṁ upanikkhipitabbaṁ, paccuggantvā pattacīvaraṁ",
  "anya-e0905n4:232_2": "paṭiggahetabbaṁ pānīyena pucchitabbo” evamādinā bhante āvāsikānaṁ bhikkhūnaṁ vattaṁ",
  "anya-e0905n4:232_3": "bhagavatā paññattaṁ.",
  "anya-e0905n4:233": "Pucchā – gamikānaṁ āvuso bhikkhūnaṁ vattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ, kathañcapana paññattaṁ.",
  "anya-e0905n4:234_0": "Vissajjanā – sāvatthiyaṁ bhante sambahule gamike bhikkhū ārabbha paññattaṁ, sambahulā",
  "anya-e0905n4:234_1": "bhante gamikā bhikkhū dārubhaṇḍaṁ mattikābhaṇḍaṁ appaṭisāmetvā dvāravātapānaṁ vivaritvā",
  "anya-e0905n4:234_2": "senāsanaṁ anāpucchā pakkamiṁsu, tasmiṁ bhante vatthusmiṁ “gamikena bhikkhave bhikkhunā",
  "anya-e0905n4:234_3": "dārubhaṇḍaṁ paṭisāmetvā dvāravātapānaṁ thaketvā senāsanaṁ āpucchā pakkamitabbaṁ”",
  "anya-e0905n4:234_4": "evamādinā bhante ākārena bhagavatā gamikānaṁ bhikkhūnaṁ vattaṁ paññattaṁ.",
  "anya-e0905n4:235": "Pucchā – bhattagge āvuso anumodituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:236": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante bhikkhū bhattagge nānumodiṁsu, tasmiṁ bhante vatthusmiṁ anuññātaṁ.",
  "anya-e0905n4:237": "Pucchā – bhikkhūnaṁ āvuso bhattaggavattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:238_0": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā",
  "anya-e0905n4:238_1": "bhante bhikkhū dunnivatthā duppārutā anākappasampannā bhattaggaṁ gacchiṁsu, tasmiṁ",
  "anya-e0905n4:238_2": "bhante vatthusmiṁ “sace ārāme kālo ārocito hoti, timaṇḍalaṁ paṭicchādentena parimaṇḍalaṁ",
  "anya-e0905n4:238_3": "nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā",
  "anya-e0905n4:238_4": "dhovitvā pattaṁ gahetvā sādhukaṁ ataramānena gāmo pavisitabbo”ti evamādinā bhante",
  "anya-e0905n4:238_5": "bhattaggavattaṁ paññattaṁ.",
  "anya-e0905n4:239": "Pucchā – bhikkhūnaṁ āvuso senāsanavattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ, kathañca taṁ paññattaṁ.",
  "anya-e0905n4:240_0": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā",
  "anya-e0905n4:240_1": "bhante bhikkhū bhikkhūsu ajjhokāse cīvaraṁ karontesu paṭivāte aṅgaṇe senāsanaṁ papphoṭesuṁ,",
  "anya-e0905n4:240_2": "tasmiṁ bhante vatthusmiṁ “yasmiṁ vihāre viharati, sace so vihāro uklāpo hoti, sace",
  "anya-e0905n4:240_3": "ussahati sodhetabbo”ti evamādinā bhante bhikkhūnaṁ senāsanavattaṁ bhagavatā paññattaṁ.",
  "anya-e0905n4:241": "Pucchā – samācāraṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:242": "Vissajjanā – samācāraṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:243": "9. Pātimokkhaṭṭhapanakkhandhaka",
  "anya-e0905n4:244": "Pucchā – sāpattikena āvuso pātimokkhaṁ suṇantassa pātimokkhaṁ ṭhapetuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:245_0": "Vissajjanā – sāvatthiyaṁ bhante aññataraṁ puggalaṁ dussīlaṁ pāpadhammaṁ ārabbha paññattaṁ,",
  "anya-e0905n4:245_1": "aññataro bhante puggalo dussīlo pāpadhammo tadahuposathe saṅghamajjhe nisinno ahosi,",
  "anya-e0905n4:245_2": "tasmiṁ bhante vatthusmiṁ paññattaṁ.",
  "anya-e0905n4:246": "Pucchā – ṭhapanaṁ āvuso pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:247": "Vissajjanā – ṭhapanaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:248": "10. Bhikkhunikkhandhaka",
  "anya-e0905n4:249": "Pucchā – aṭṭhahi āvuso garudhammehi upasampadā bhagavatā kattha anuññātā, kassa anuññātā, kismiñca vatthusmiṁ anuññātā.",
  "anya-e0905n4:250_0": "Vissajjanā – vesāliyaṁ bhante mahāpajāpatiyā gotamiyā anuññātā, mahāpajāpati bhante",
  "anya-e0905n4:250_1": "gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake",
  "anya-e0905n4:250_2": "aṭṭhāsi, atha kho bhante āyasmā ānando mahāpajāpatiṁ gotamiṁ taṁ kāraṇaṁ pucchitvā",
  "anya-e0905n4:250_3": "bhagavantaṁ catukkhattuṁ yāci mātugāmassa tathāgatappavedite dhammavinaye āgārasmā",
  "anya-e0905n4:250_4": "anāgāriyaṁ pabbajjaṁ, tasmiṁ bhante vatthusmiṁ anuññātā.",
  "anya-e0905n4:251": "Pucchā – bhikkhūhi āvuso bhikkhuniyo upasampādetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:252_0": "Vissajjanā – vesāliyaṁ bhante mahāpajāpatiṁ gotamiṁ ārabbha anuññātaṁ, mahāpajāpati",
  "anya-e0905n4:252_1": "bhante gotamī bhagavantaṁ etadavoca “kathāhaṁ bhante imāsu sākiyānīsu paṭipajjāmī”ti,",
  "anya-e0905n4:252_2": "tasmiṁ bhante vatthusmiṁ anuññātaṁ.",
  "anya-e0905n4:253": "Pucchā – ekato upasampannāya āvuso bhikkhunisaṅghe visuddhāya bhikkhusaṅghe upasampādetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:254_0": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante",
  "anya-e0905n4:254_1": "bhikkhū bhikkhunīnaṁ antarāyike dhamme pucchiṁsu, upasampadāpekkhāyo vitthāyiṁsu,",
  "anya-e0905n4:254_2": "maṅkū ahesuṁ, na sakkhiṁsu vissajjetuṁ, tasmiṁ bhante vatthusmiṁ anuññātaṁ.",
  "anya-e0905n4:255": "Pucchā – bhikkhunikkhandhakaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:256": "Vissajjanā – bhikkhunikkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:257": "11. Pañcasatikakkhandhaka",
  "anya-e0905n4:258": "Paṭhama saṁgāyanā",
  "anya-e0905n4:259": "Pucchā – pañcasatikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:260": "Vissajjanā – pañcasatikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante na katamā āpatti.",
  "anya-e0905n4:261": "12. Sattasatikakkhandhaka",
  "anya-e0905n4:262": "Dutiya saṁgāyanā",
  "anya-e0905n4:263": "Pucchā – sattasatikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:264": "Vissajjanā – sattasatikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante na katamā āpatti.",
  "anya-e0905n4:265": "Pucchā – kassa āvuso vacanaṁ.",
  "anya-e0905n4:266": "Vissajjanā – bhagavato bhante vacanaṁ arahato sammāsambuddhassa.",
  "anya-e0905n4:267": "Pucchā – ke āvuso sikkhanti.",
  "anya-e0905n4:268": "Vissajjanā – sekkhā ca bhante puthujjanakalyāṇakā ca sikkhanti.",
  "anya-e0905n4:269": "Pucchā – ke āvuso sikkhitasikkhā.",
  "anya-e0905n4:270": "Vissajjanā – arahanto bhante sikkhitasikkhā.",
  "anya-e0905n4:271": "Pucchā – kattha āvuso ṭhitaṁ.",
  "anya-e0905n4:272": "Vissajjanā – sikkhākāmesu bhante ṭhitaṁ.",
  "anya-e0905n4:273": "Pucchā – kenāvuso ābhataṁ.",
  "anya-e0905n4:274": "Vissajjanā – paramparāya bhante ābhataṁ."
}