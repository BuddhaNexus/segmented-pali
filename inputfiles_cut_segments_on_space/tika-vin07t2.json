{
  "tika-vin07t2:0": "1. Pārājikakaṇḍo",
  "tika-vin07t2:1": "1. Paṭhamapārājikaṁ",
  "tika-vin07t2:2": "Sudinnabhāṇavāravaṇṇanā",
  "tika-vin07t2:3_0": "24. Vikkāyikabhaṇḍassa vikkiṇanaṁ iṇadānañca bhaṇḍappayojanaṁ nāma. Evaṁ payojitassa",
  "tika-vin07t2:3_1": "mūlassa saha vaḍḍhiyā gahaṇavāyāmo uddhāro nāma. Asukadivase dinnantiādinā pamuṭṭhassa",
  "tika-vin07t2:3_2": "satuppādanādi sāraṇaṁ nāma. Catubbidhāyāti khattiyabrāhmaṇagahapatisamaṇānaṁ vasena,",
  "tika-vin07t2:3_3": "bhikkhuādīnaṁ vā vasena catubbidhāya. Disvānassa etadahosīti hetuatthe ayaṁ disvāna-saddo",
  "tika-vin07t2:3_4": "asamānakattukattā, yathā ghataṁ pivitvā balaṁ hotīti, evamaññatthāpi evarūpesu. Bhabbakulaputtoti",
  "tika-vin07t2:3_5": "upanissayamattasabhāvena vuttaṁ, na pacchimabhavikatāya. Tenevassa mātādiakalyāṇamittasamāyogena",
  "tika-vin07t2:3_6": "katavītikkamanaṁ nissāya uppannavippaṭisārena adhigamantarāyo jāto. Pacchimabhavikānaṁ",
  "tika-vin07t2:3_7": "pubbabuddhuppādesu laddhabyākaraṇānaṁ na sakkā kenaci antarāyaṁ kātuṁ. Teneva aṅgulimālattherādayo",
  "tika-vin07t2:3_8": "akusalaṁ katvāpi adhigamasampannā eva ahesunti. Carimakacittanti cuticittaṁ. Saṅkhaṁ",
  "tika-vin07t2:3_9": "viya likhitaṁ ghaṁsitvā dhovitaṁ saṅkhalikhitanti āha dhotaiccādi. Ajjhāvasatāti",
  "tika-vin07t2:3_10": "adhi-saddayogena agāranti bhummatthe upayogavacananti āha ‘‘agāramajjhe’’ti. Kasāyarasarattāni",
  "tika-vin07t2:3_11": "kāsāyānīti āha ‘‘kasāyarasapītatāyā’’ti. Kasāyato nibbattatāya ca hi rasopi ‘‘kasāyaraso’’ti vuccati.",
  "tika-vin07t2:4_0": "26. Yadā jānāti-saddo bodhanattho na hoti, tadā tassa payoge sappino jānāti madhuno",
  "tika-vin07t2:4_1": "jānātītiādīsu viya karaṇatthe sāmivacanaṁ saddasatthavidū icchantīti āha ‘‘kiñci",
  "tika-vin07t2:4_2": "dukkhena nānubhosī’’ti. Kenaci dukkhena nānubhosīti attho, kiñcīti etthāpi hi karaṇatthe",
  "tika-vin07t2:4_3": "sāmivacanassa lopo kato, teneva vakkhati ‘‘vikappadvayepi purimapadassa uttarapadena",
  "tika-vin07t2:4_4": "samānavibhattilopo daṭṭhabbo’’ti. Yadā pana jānāti-saddo saraṇattho hoti, tadā mātu",
  "tika-vin07t2:4_5": "saratītiādīsu viya upayogatthe sāmivacanaṁ saddasatthavidū vadantīti āha ‘‘atha vā",
  "tika-vin07t2:4_6": "kiñci dukkhaṁ nassaratīti attho’’ti, kassaci dukkhassa ananubhūtatāya nassaratīti",
  "tika-vin07t2:4_7": "attho. Vikappadvayepīti anubhavanasaraṇatthavasena vutte dutiyatatiyavikappadvaye.",
  "tika-vin07t2:4_8": "Purimapadassāti kiñcīti padassa. Uttarapadenāti dukkhassātipadena. Samānāya sāmivacanabhūtāya",
  "tika-vin07t2:4_9": "vibhattiyā ‘‘kassaci dukkhassā’’ti vattabbe ‘‘kiñci dukkhassā’’ti lopoti daṭṭhabbo.",
  "tika-vin07t2:4_10": "Maraṇenapi mayaṁ teti ettha teti padassa sahatthe karaṇavasenapi atthaṁ dassetuṁ",
  "tika-vin07t2:4_11": "tayā viyogaṁ vā pāpuṇissāmāti atthantaraṁ vuttaṁ.",
  "tika-vin07t2:5_0": "28.Gandhabbā nāma gāyanakā. Naṭā nāma raṅganaṭā. Nāṭakā laṅghanakādayo. Sukhūpakaraṇehi",
  "tika-vin07t2:5_1": "attano paricaraṇaṁ karonto yasmā laḷanto kīḷanto nāma hoti, tasmā dutiye atthavikappe",
  "tika-vin07t2:5_2": "laḷātiādi vuttaṁ. Dānappadānādīnīti ettha niccadānaṁ dānaṁ nāma, visesadānaṁ padānaṁ",
  "tika-vin07t2:5_3": "nāma, ādi-saddena sīlādīni saṅgaṇhāti.",
  "tika-vin07t2:6_0": "30.Cuddasa bhattānīti saṅghabhattaṁ uddesabhattaṁ nimantanaṁ salākaṁ pakkhikaṁ uposathikaṁ",
  "tika-vin07t2:6_1": "pāṭipadikaṁ āgantukaṁ gamikaṁ gilānaṁ gilānupaṭṭhākaṁ vihāra-dhura-vārabhattanti",
  "tika-vin07t2:6_2": "imāni cuddasa bhattāni. Ettha ca senāsanādipaccayattayanissitesu āraññakaṅgādipadhānaṅgānaṁ",
  "tika-vin07t2:6_3": "gahaṇavasena sesadhutaṅgānipi gahitāneva hontīti veditabbaṁ. Vajjīnanti vajjīrājūnaṁ.",
  "tika-vin07t2:6_4": "Vajjīsūti janapadāpekkhaṁ bahuvacanaṁ, vajjīnāmake janapadeti attho. Pañcakāmaguṇāyeva",
  "tika-vin07t2:6_5": "upabhuñjitabbato paribhuñjitabbato ca upabhogaparibhogā, itthivatthādīni ca tadupakaraṇānīti",
  "tika-vin07t2:6_6": "āha ‘‘yehi tesa’’ntiādi. Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātikadhutaṅgena",
  "tika-vin07t2:6_7": "samannāgatattā, tenāha ‘‘sapadānacāraṁ caritukāmo’’ti.",
  "tika-vin07t2:7": "31.Dosāti ratti. Tattha abhivutthaṁ parivusitaṁ ābhidosikaṁ, abhidosaṁ vā paccūsakālaṁ gato patto atikkanto ābhidosiko, tenāha ekarattātikkantassa vātiādi.",
  "tika-vin07t2:8": "32.Udakakañjiyanti pānīyaparibhojanīyaudakañca yāgu ca. Tathāti samuccayatthe.Anokappanaṁ asaddahanaṁ, amarisanaṁ asahanaṁ.",
  "tika-vin07t2:9_0": "34.Taddhitalopanti pitāmahato āgataṁ ‘‘petāmaha’’nti vattabbe taddhitapaccayanimittassa",
  "tika-vin07t2:9_1": "e-kārassa lopaṁ katvāti attho. Yesaṁ santakaṁ dhanaṁ gahitaṁ, te iṇāyikā. Palibuddhoti",
  "tika-vin07t2:9_2": "‘mā gaccha mā bhuñjā’tiādinā katāvaraṇo, pīḷitoti attho.",
  "tika-vin07t2:10": "35.Attanāti sayaṁ. Sapatino dhanasāmino idaṁ sāpateyyaṁ, dhanaṁ. Tadeva vibhavo.",
  "tika-vin07t2:11_0": "36.Bhijjantīti agahitapubbā eva bhijjanti. Dinnāpi paṭisandhīti pitarā dinnaṁ sukkaṁ",
  "tika-vin07t2:11_1": "nissāya uppannassa sattassa paṭisandhipi tena dinnā nāma hotīti vuttaṁ. Sukkameva",
  "tika-vin07t2:11_2": "vā idha paṭisandhinissayattā ‘‘paṭisandhī’’ti vuttaṁ, tenāha ‘‘khippaṁ patiṭṭhātī’’ti.",
  "tika-vin07t2:11_3": "Na hi pitu saṁyogakkhaṇeyeva sattassa uppattiniyamo atthi sukkameva tathā patiṭṭhānaniyamato.",
  "tika-vin07t2:11_4": "Sukke pana patiṭṭhite yāva satta divasāni, aḍḍhamāsamattaṁ vā, taṁ gabbhasaṇṭhānassa",
  "tika-vin07t2:11_5": "khettameva hoti mātu maṁsassa lohitalesassa sabbadāpi vijjamānattā. Pubbepi paññattasikkhāpadānaṁ",
  "tika-vin07t2:11_6": "sabbhāvato apaññatte sikkhāpadeti imassa paṭhamapārājikasikkhāpade aṭṭhapiteti attho",
  "tika-vin07t2:11_7": "vutto. Evarūpanti evaṁ garukasabhāvaṁ, pārājikasaṅghādisesavatthubhūtanti attho,",
  "tika-vin07t2:11_8": "tenāha ‘‘avasese pañcakhuddakāpattikkhandhe eva paññapesī’’ti. Yaṁ ādīnavanti sambandho.",
  "tika-vin07t2:11_9": "Kāyaviññatticopanatoti kāyaviññattiyā nibbattacalanato.",
  "tika-vin07t2:12_0": "Tenevāti avadhāraṇena yāni gabbhaggahaṇakāraṇāni nivattitāni, tānipi dassetuṁ kiṁ",
  "tika-vin07t2:12_1": "panātiādi vuttaṁ. Tattha ubhayesaṁ chandarāgavasena kāyasaṁsaggo vutto. Itthiyā eva",
  "tika-vin07t2:12_2": "chandarāgavasena nābhiparāmasanaṁ visuṁ vuttaṁ. Sāmapaṇḍitassa hi mātā puttuppattiyā",
  "tika-vin07t2:12_3": "sañjātādarā nābhiparāmasanakāle kāmarāgasamākulacittā ahosi, itarathā puttuppattiyā",
  "tika-vin07t2:12_4": "eva asambhavato. ‘‘Sakko cassā kāmarāgasamuppattinimittāni akāsī’’tipi vadanti, vatthuvasena",
  "tika-vin07t2:12_5": "vā etaṁ nābhiparāmasanaṁ kāyasaṁsaggato visuṁ vuttanti daṭṭhabbaṁ. Mātaṅgapaṇḍitassa",
  "tika-vin07t2:12_6": "diṭṭhamaṅgalikāya nābhiparāmasanena maṇḍabyassa nibbatti ahosi. Caṇḍapajjotamātu",
  "tika-vin07t2:12_7": "nābhiyaṁ vicchikā pharitvā gatā, tena caṇḍapajjotassa nibbatti ahosīti āha eteneva nayenātiādi.",
  "tika-vin07t2:13_0": "Ayanti sudinnassa purāṇadutiyikā. Yaṁ sandhāyāti yaṁ ajjhācāraṁ sandhāya. Mātāpitaro",
  "tika-vin07t2:13_1": "ca sannipatitā hontīti iminā sukkassa sambhavaṁ dīpeti, mātā ca utunī hotīti iminā",
  "tika-vin07t2:13_2": "soṇitassa. Gandhabboti tatrupago satto adhippeto, gantabboti vuttaṁ hoti, ta-kārassa",
  "tika-vin07t2:13_3": "cettha dha-kāro kato. Atha vā gandhabbā nāma raṅganaṭā, te viya tatra tatra bhavesu",
  "tika-vin07t2:13_4": "nānāvesaggahaṇato ayampi ‘‘gandhabbo’’ti vutto, so mātāpitūnaṁ sannipātakkhaṇato",
  "tika-vin07t2:13_5": "pacchāpi sattāhabbhantare tatra upapanno ‘‘paccupaṭṭhito’’ti vutto. Gabbhassāti kalalarūpasahitassa",
  "tika-vin07t2:13_6": "paṭisandhiviññāṇassa. Tañhi idha ‘‘gabbho’’ti adhippetaṁ sā tena gabbhaṁ gaṇhītiādīsu",
  "tika-vin07t2:13_7": "(pārā. 36) viya. Assa taṁ ajjhācāranti sambandho. Pāḷiyaṁ nirabbudo vata bho bhikkhusaṅgho",
  "tika-vin07t2:13_8": "nirādīnavoti imassa anantaraṁ tasmiṁ bhikkhusaṅgheti ajjhāharitvā sudinnena…pe… ādīnavo",
  "tika-vin07t2:13_9": "uppāditoti yojanā veditabbā. Itihāti nipātasamudāyassa evanti idaṁ atthabhavanaṁ.",
  "tika-vin07t2:13_10": "Muhuttenāti idaṁ khaṇenāti padassa vevacanaṁ. Yāva brahmalokā abbhuggatopi devānaṁ",
  "tika-vin07t2:13_11": "tāvamahanto saddo tesaṁ rūpaṁ viya manussānaṁ gocaro na hoti. Tasmā pacchā sudinnena",
  "tika-vin07t2:13_12": "vutte eva jāniṁsūti daṭṭhabbaṁ.",
  "tika-vin07t2:14_0": "37.Maggabrahmacariyanti maggapadaṭṭhānaṁ sikkhattayameva upacārato vuttaṁ tasseva",
  "tika-vin07t2:14_1": "yāvajīvaṁ caritabbattā. Avipphārikoti uddesādīsu abyāvaṭo. Vahacchinnoti chinnapādo,",
  "tika-vin07t2:14_2": "chinnakhandho vā. Cintayīti iminā pajjhāyīti padassa kiriyāpadattaṁ dasseti. Tena",
  "tika-vin07t2:14_3": "‘‘kiso ahosi…pe… pajjhāyi cā’’ti ca-kāraṁ ānetvā pāḷiyojanā kātabbā.",
  "tika-vin07t2:15_0": "38. Gaṇe janasamāgame sannipātanaṁ gaṇasaṅgaṇikā, sāva papañcā, tena gaṇasaṅgaṇikāpapañcena.",
  "tika-vin07t2:15_1": "Yassāti ye assa. Kathāphāsukāti vissāsikabhāvena phāsukakathā, sukhasambhāsāti attho.",
  "tika-vin07t2:15_2": "Upādārūpaṁ bhūtarūpamukheneva mandanaṁ pīnanañca hotīti āha pasādaiccādi. Dānīti",
  "tika-vin07t2:15_3": "nipāto idha pana-saddatthe vattati takkālavācino etarahi-padassa visuṁ vuccamānattāti",
  "tika-vin07t2:15_4": "āha ‘‘so pana tva’’nti. No-saddopi nu-saddo viya pucchanatthoti āha ‘‘kacci nu tva’’nti.",
  "tika-vin07t2:15_5": "Tamevāti gihibhāvapatthanālakkhaṇameva. Anabhiratimevāti eva-kārena nivattitāya pana",
  "tika-vin07t2:15_6": "tadaññāya anabhiratiyā vijjamānattaṁ dassetuṁ adhikusalānantiādi vuttaṁ, samathavipassanā",
  "tika-vin07t2:15_7": "adhikusalā nāma. Idaṁ panātiādi upari vattabbavisesadassanaṁ. Pariyāyavacanamattanti",
  "tika-vin07t2:15_8": "saddatthakathanamattaṁ.",
  "tika-vin07t2:16_0": "Tasminti dhamme, evaṁ virāgāya desite satīti attho. Nāmāti garahāyaṁ. Lokuttaranibbānanti",
  "tika-vin07t2:16_1": "virāgāyātiādinā vuttakilesakkhayanibbānato viseseti. Jātiṁ nissāya uppajjanakamāno",
  "tika-vin07t2:16_2": "eva madajananaṭṭhena madoti mānamado. ‘‘Ahaṁ puriso’’ti pavatto māno purisamado.",
  "tika-vin07t2:16_3": "‘‘Asaddhammasevanāsamatthataṁ nissāya māno, rāgo eva vā purisamado’’ti keci. Ādi-saddena",
  "tika-vin07t2:16_4": "balamadādiṁ saṅgaṇhāti. Tebhūmakavaṭṭanti tīsu bhūmīsu kammakilesavipākā pavattanaṭṭhena",
  "tika-vin07t2:16_5": "vaṭṭaṁ. Virajjatīti vigacchati. Yoniyoti aṇḍajādayo, tā pana yavanti tāhi sattā amissitāpi",
  "tika-vin07t2:16_6": "samānajātitāya missitā hontīti ‘‘yoniyo’’ti vuttā.",
  "tika-vin07t2:17_0": "Ñātatīraṇapahānavasenāti ettha lakkhaṇādivasena sappaccayanāmarūpapariggaho ñātapariññā",
  "tika-vin07t2:17_1": "nāma. Kalāpasammasanādivasena pavattā lokiyavipassanā tīraṇapariññā nāma. Ariyamaggo",
  "tika-vin07t2:17_2": "pahānapariññā nāma. Idha pana ñātatīraṇakiccānampi asammohato maggakkhaṇe sijjhanato",
  "tika-vin07t2:17_3": "ariyamaggameva sandhāya tividhāpi pariññā vuttā, teneva ‘‘lokuttaramaggova kathito’’ti",
  "tika-vin07t2:17_4": "vuttaṁ. Kāmesu pātabyatānanti vatthukāmesu pātabyatāsaṅkhātānaṁ subhādiākārānaṁ tadākāragāhikānaṁ",
  "tika-vin07t2:17_5": "taṇhānanti attho. Visayamukhena hettha visayino gahitā. Tīsu ṭhānesūti ‘‘virāgāya",
  "tika-vin07t2:17_6": "dhammo desito…pe… no saupādānāyā’’ti evaṁ vuttesu.",
  "tika-vin07t2:18_0": "39.Kalisāsanāropanatthāyāti dosāropanatthāya. Kalīti kodhassa nāmaṁ, tassa sāsanaṁ",
  "tika-vin07t2:18_1": "kalisāsanaṁ, kodhavasena vuccamānā garahā. Ajjhācārova vītikkamo. Samaṇakaraṇānaṁ",
  "tika-vin07t2:18_2": "dhammānanti samaṇabhāvakarānaṁ hirottappādidhammānaṁ. Pāḷiyaṁ kathaṁ-saddayogena",
  "tika-vin07t2:18_3": "na sakkhissasīti anāgatavacanaṁ kataṁ, ‘‘nāma-saddayogenā’’tipi vadanti. Ativiya",
  "tika-vin07t2:18_4": "dukkhavipākanti gahaṭṭhānaṁ nātisāvajjampi kammaṁ pabbajitānaṁ bhagavato āṇāvītikkamato",
  "tika-vin07t2:18_5": "ceva samādinnasikkhattayavināsanato ca mahāsāvajjaṁ hotīti vuttaṁ. Udake bhavaṁ odakaṁ,",
  "tika-vin07t2:18_6": "dhovanakiccanti āha udakakiccantiādi. Samāpajjissasīti anāgatavacanaṁ nāma-saddayogena",
  "tika-vin07t2:18_7": "katanti āha ‘‘nāma-saddena yojetabba’’nti. Dubbharatādīnaṁ hetubhūto asaṁvaro idha",
  "tika-vin07t2:18_8": "dubbharatādi-saddena vutto kāraṇe kāriyopacārenāti āha ‘‘dubbharatādīnaṁ vatthubhūtassa",
  "tika-vin07t2:18_9": "asaṁvarassā’’ti. Attāti attabhāvo. Dubbharatanti attanā upaṭṭhākehi ca dukkhena bharitabbataṁ.",
  "tika-vin07t2:18_10": "Sattehi kilesehi ca saṅgaṇanaṁ samodhānaṁ saṅgaṇikāti āha gaṇasaṅgaṇikāyātiādi. Aṭṭhakusītavatthupāripūriyāti",
  "tika-vin07t2:18_11": "ettha kammaṁ kātabbanti ekaṁ, tathā akāsinti, maggo gantabboti agamāsinti, nālatthaṁ",
  "tika-vin07t2:18_12": "bhojanassa pāripūrinti, alatthanti, uppanno me ābādhoti, aciravuṭṭhito gelaññāti",
  "tika-vin07t2:18_13": "ekanti imāni aṭṭha kusītavatthūni nāma. Ettha ca kosajjaṁ kusīta-saddena vuttaṁ.",
  "tika-vin07t2:18_14": "Vināpi hi bhāvajotanapaccayaṁ bhāvattho viññāyati yathā paṭassa sukkanti. Sabbakilesāpacayabhūtāya",
  "tika-vin07t2:18_15": "vivaṭṭāyāti rāgādisabbakilesānaṁ apacayahetubhūtāya nibbānāya, nibbānatthanti attho.",
  "tika-vin07t2:18_16": "Saṁvarappahānapaṭisaṁyuttanti sīlasaṁvarādīhi pañcahi saṁvarehi ceva tadaṅgappahānādīhi",
  "tika-vin07t2:18_17": "pañcahi pahānehi ca upetaṁ. Asuttanta vinibaddhanti tīsu piṭakesu pāḷisaṅkhātasuttantavasena",
  "tika-vin07t2:18_18": "aracitaṁ, saṅgītikārehi ca anāropitaṁ, tenāha ‘‘pāḷivinimutta’’nti. Tena ca aṭṭhakathāsu",
  "tika-vin07t2:18_19": "yathānurūpaṁ saṅgahitanti dasseti. Evarūpā hi pakiṇṇakadesanā aṭṭhakathāya mūlaṁ.",
  "tika-vin07t2:18_20": "Okkantikadhammadesanā nāma tasmiṁ tasmiṁ pasaṅge otāretvā otāretvā nānānayehi kathiyamānā",
  "tika-vin07t2:18_21": "dhammadesanā, tenāha bhagavā kirātiādi. Paṭikkhipanādhippāyāti paññattampi sikkhāpadaṁ",
  "tika-vin07t2:18_22": "‘‘kimetenā’’ti maddanacittā.",
  "tika-vin07t2:19_0": "Vuttatthavasenāti patiṭṭhāadhigamupāyavasena. Sikkhāpadavibhaṅge yā tasmiṁ samaye",
  "tika-vin07t2:19_1": "kāmesumicchācārā ārati viratītiādinā (vibha. 706) niddiṭṭhaviratiyo ceva, yā tasmiṁ",
  "tika-vin07t2:19_2": "samaye cetanā sañcetanātiādinā (vibha. 704) niddiṭṭhacetanā ca, kāmesumicchācārā",
  "tika-vin07t2:19_3": "viramantassa phasso…pe… avikkhepotiādinā (vibha. 705) niddiṭṭhaphassādidhammā ca",
  "tika-vin07t2:19_4": "sikkhāpadanti dassetuṁ ‘‘ayañca attho sikkhāpadavibhaṅge vuttanayeneva veditabbo’’ti",
  "tika-vin07t2:19_5": "vuttaṁ. ‘‘Yo tattha nāmakāyo padakāyoti idaṁ mahāaṭṭhakathāyaṁ vutta’’nti vadanti.",
  "tika-vin07t2:19_6": "Nāmakāyoti nāmasamūho nāmapaññattiyeva, sesānipi tasseva vevacanāni. Sikkhākoṭṭhāsoti",
  "tika-vin07t2:19_7": "viratiādayo vuttā tappakāsakañca vacanaṁ.",
  "tika-vin07t2:20_0": "Atthavaseti hitavisese ānisaṁsavisese, te ca sikkhāpadapaññattiyā hetūti āha ‘‘kāraṇavase’’ti.",
  "tika-vin07t2:20_1": "Sukhavihārābhāve sahajīvanassa abhāvato sahajīvitāti sukhavihārova vutto. Dussīlapuggalāti",
  "tika-vin07t2:20_2": "nissīlā dūsitasīlā ca. Pārājikasikkhāpadappasaṅge hi nissīlā adhippetā, sesasikkhāpadapasaṅge",
  "tika-vin07t2:20_3": "tehi tehi vītikkamehi khaṇḍachiddādibhāvappattiyā dūsitasīlā adhippetā. Ubhayenapi",
  "tika-vin07t2:20_4": "alajjinova idha ‘‘dussīlā’’ti vuttāti veditabbā. Sabbasikkhāpadānampi dasa atthavase",
  "tika-vin07t2:20_5": "paṭicceva paññattattā upari dussīlapuggale nissāyāti etthāpi eseva nayo, teneva ‘‘ye",
  "tika-vin07t2:20_6": "maṅkutaṁ…pe… niggahessatī’’ti sabbasikkhāpadasādhāraṇavasena attho vutto. Tattha",
  "tika-vin07t2:20_7": "maṅkutanti nittejataṁ adhomukhataṁ. Dhammenātiādīsu dhammoti bhūtaṁ vatthu. Vinayoti",
  "tika-vin07t2:20_8": "codanā ceva sāraṇā ca. Satthusāsananti ñattisampadā ceva anusāvanasampadā ca. Sandiṭṭhamānāti",
  "tika-vin07t2:20_9": "saṁsayaṁ āpajjamānā. Ubbāḷhāti pīḷitā. Dussīlapuggale nissāya hi uposatho na tiṭṭhati,",
  "tika-vin07t2:20_10": "pavāraṇā na tiṭṭhati, saṅghakammāni nappavattanti, sāmaggī na hotīti iminā alajjīhi",
  "tika-vin07t2:20_11": "saddhiṁ uposathādisakalasaṅghakammaṁ kātuṁ na vaṭṭati dhammaparibhogattāti dasseti.",
  "tika-vin07t2:20_12": "Uposathapavāraṇānaṁ niyatakālikatāya ca avassaṁ kattabbattā saṅghakammato visuṁ gahaṇaṁ",
  "tika-vin07t2:20_13": "veditabbaṁ. Akitti garahā. Ayaso parivārahāni.",
  "tika-vin07t2:21_0": "Cuddasa khandhakavattāni nāma vattakkhandhake (cūḷava. 356 ādayo) vuttāni āgantukavattaṁ",
  "tika-vin07t2:21_1": "āvāsikagamikaanumodanabhattaggapiṇḍacārikaāraññakasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin07t2:21_2": "imāni cuddasa vattāni, etāni ca sabbesaṁ bhikkhūnaṁ sabbadā ca yathārahaṁ caritabbāni.",
  "tika-vin07t2:21_3": "Dve asīti mahāvattāni pana tajjanīyakammakatādikāleyeva caritabbāni, na sabbadā.",
  "tika-vin07t2:21_4": "Tasmā visuṁ gaṇitāni. Tāni pana ‘‘pārivāsikānaṁ bhikkhūnaṁ vattaṁ paññapessāmī’’ti",
  "tika-vin07t2:21_5": "(cūḷava. 75) ārabhitvā ‘‘na upasampādetabbaṁ…pe… na chamāya caṅkamante caṅkame caṅkamitabba’’nti",
  "tika-vin07t2:21_6": "vuttāvasānāni chasaṭṭhi, tato paraṁ ‘‘na, bhikkhave, pārivāsikena bhikkhunā pārivāsikena",
  "tika-vin07t2:21_7": "vuḍḍhatarena bhikkhunā saddhiṁ, mūlāyapaṭikassanārahena, mānattacārikena, mānattārahena,",
  "tika-vin07t2:21_8": "abbhānārahena bhikkhunā saddhiṁ ekacchanne āvāse vatthabba’’ntiādinā (cūḷava. 82)",
  "tika-vin07t2:21_9": "vuttavattāni pakatattena caritabbehi anaññattā visuṁ agaṇetvā pārivāsikavuḍḍhatarādīsu",
  "tika-vin07t2:21_10": "puggalantaresu caritabbattā tesaṁ vasena sampiṇḍetvā ekekaṁ katvā gaṇitāni pañcāti",
  "tika-vin07t2:21_11": "ekasattativattāni ca ukkhepanīyakammakatavattesu ca vuttaṁ ‘‘na pakatattassa bhikkhuno",
  "tika-vin07t2:21_12": "abhivādanaṁ paccuṭṭhānaṁ…pe… nahāne piṭṭhiparikammaṁ sāditabba’’nti (cūḷava. 86)",
  "tika-vin07t2:21_13": "idaṁ abhivādanādīnaṁ asādiyanaṁ ekaṁ, ‘‘na pakatatto bhikkhu sīlavipattiyā anuddhaṁsetabbo’’tiādīni",
  "tika-vin07t2:21_14": "(cūḷava. 51) ca dasāti evaṁ dvāsīti vattāni honti, etesveva pana kānici tajjanīyakammādivattāni",
  "tika-vin07t2:21_15": "kānici pārivāsikādivattānīti aggahitaggahaṇena dvāsītiyeva. Aññattha pana aṭṭhakathāpadese",
  "tika-vin07t2:21_16": "appakaṁ ūnamadhikaṁ vā gaṇanūpagaṁ na hotīti asītikhandhakavattānīti āgataṁ. Atha",
  "tika-vin07t2:21_17": "vā purimehi cuddasavattehi asaṅgahitāni vinayāgatāni sabbāni vattāni yathā dvāsīti",
  "tika-vin07t2:21_18": "vattāni, asīti vattāni eva vā honti, tathā saṅgahetvā ñātabbāni.",
  "tika-vin07t2:22_0": "Saṁvaravinayoti sīlasaṁvaro satisaṁvaro ñāṇasaṁvaro khantisaṁvaro vīriyasaṁvaroti",
  "tika-vin07t2:22_1": "pañcavidhopi saṁvaro yathāsakaṁ saṁvaritabbānaṁ vinetabbānañca kāyaduccaritādīnaṁ",
  "tika-vin07t2:22_2": "saṁvaraṇato saṁvaro, vinayanato vinayoti vuccati. Pahānavinayoti tadaṅgappahānaṁ",
  "tika-vin07t2:22_3": "vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti",
  "tika-vin07t2:22_4": "pañcavidhampi pahānaṁ, yasmā cāgaṭṭhena pahānaṁ, vinayanaṭṭhena vinayo, tasmā ‘‘pahānavinayo’’ti",
  "tika-vin07t2:22_5": "vuccati. Samathavinayoti satta adhikaraṇasamathā. Paññattivinayoti sikkhāpadameva.",
  "tika-vin07t2:22_6": "Tampi hi bhagavato sikkhāpadapaññattiyāva anuggahitaṁ hoti tabbhāve eva bhāvato.",
  "tika-vin07t2:22_7": "Saṅkhalikanayaṁ katvā dasakkhattuṁ yojanañca katvā yaṁ vuttanti sambandho. Tattha",
  "tika-vin07t2:22_8": "purimapurimapadassa anantarapadeneva yojitattā ayosaṅkhalikasadisanti ‘‘saṅkhalikanaya’’nti",
  "tika-vin07t2:22_9": "vuttaṁ. Dasasu padesu ekamekaṁ padaṁ tadavasesehi navanavapadehi yojitattā ‘‘ekekapadamūlika’’nti vuttaṁ.",
  "tika-vin07t2:23_0": "Atthasataṁdhammasatanti ettha yo hi so parivāre (pari. 334) yaṁ saṅghasuṭṭhu, taṁ",
  "tika-vin07t2:23_1": "saṅghaphāsūti ādiṁkatvā yaṁ saddhammaṭṭhitiyā, taṁ vinayānuggahāyāti pariyosānaṁ",
  "tika-vin07t2:23_2": "khaṇḍacakkavaseneva saṅkhalikanayo vutto, tasmiṁ ekamūlakanaye āgatabaddhacakkanayena",
  "tika-vin07t2:23_3": "yaṁ vinayānuggahāya, taṁ saṅghasuṭṭhūti idampi yojetvā baddhacakke kate purimapurimāni",
  "tika-vin07t2:23_4": "dasa dhammapadāni, pacchimapacchimāni dasa atthapadāni cāti vīsati padāni honti.",
  "tika-vin07t2:23_5": "Ekamūlakanaye pana ekasmiṁ vāre naveva atthapadāni labbhanti. Evaṁ dasahi vārehi",
  "tika-vin07t2:23_6": "navuti atthapadāni navuti dhammapadāni ca honti, tāni saṅkhalikanaye vuttehi dasahi",
  "tika-vin07t2:23_7": "atthapadehi dasahi dhammapadehi ca saddhiṁ yojitāni yathāvuttaṁ atthasataṁ dhammasatañca",
  "tika-vin07t2:23_8": "hontīti veditabbaṁ. Yaṁ panettha sāratthadīpaniyaṁ (sārattha ṭī. pārājikakaṇḍa 2.39)",
  "tika-vin07t2:23_9": "saṅkhalikanayepi ekamūlakanayepi paccekaṁ atthasatassa dhammasatassa yojanāmukhaṁ",
  "tika-vin07t2:23_10": "vuttaṁ, taṁ tathā siddhepi atthasataṁ dhammasatanti (pari. 334) gāthāya na sameti",
  "tika-vin07t2:23_11": "dve atthasatāni dve dhammasatāni cattāri niruttisatāni aṭṭha ñāṇasatānīti vattabbato.",
  "tika-vin07t2:23_12": "Tasmā idha vuttanayeneva atthasataṁ dhammasatanti vuttanti gahetabbaṁ. Dve ca niruttisatānīti",
  "tika-vin07t2:23_13": "atthajotikānaṁ niruttīnaṁ vasena niruttisataṁ, dhammabhūtānaṁ niruttīnañca vasena",
  "tika-vin07t2:23_14": "niruttisatanti dve niruttisatāni. Cattāri ca ñāṇasatānīti atthasate ñāṇasataṁ, dhammasate",
  "tika-vin07t2:23_15": "ñāṇasataṁ, dvīsu niruttisatesu dve ñāṇasatānīti cattāri ñāṇasatāni. Atirekānayanatthoti",
  "tika-vin07t2:23_16": "avuttasamuccayattho.",
  "tika-vin07t2:24": "Paṭhamapaññattikathāvaṇṇanānayo niṭṭhito.",
  "tika-vin07t2:25": "Sudinnabhāṇavāravaṇṇanā niṭṭhitā.",
  "tika-vin07t2:26": "Makkaṭīvatthukathāvaṇṇanā",
  "tika-vin07t2:27_0": "40.Pacuratthe hi vattamānavacananti ekadā paṭisevitvā pacchā anoramitvā divase divase",
  "tika-vin07t2:27_1": "sevanicchāya vattamānattā sevanāya abhāvakkhaṇepi iha mallā yujjhantītiādīsu viya",
  "tika-vin07t2:27_2": "abbocchinnataṁ bāhullavuttitañca upādāya paṭisevatīti vattamānavacanaṁ katanti attho.",
  "tika-vin07t2:27_3": "Āhiṇḍantāti vicarantā.",
  "tika-vin07t2:28_0": "41.Sahoḍḍhaggahitoti sabhaṇḍaggahito, ayameva vā pāṭho. Taṁ sikkhāpadaṁ tatheva hotīti",
  "tika-vin07t2:28_1": "manussāmanussādipuggalavisesaṁ kiñci anupādiyitvā sāmaññato ‘‘yo pana bhikkhu methunaṁ",
  "tika-vin07t2:28_2": "dhammaṁ paṭiseveyyā’’ti (pārā. 39) vuttattā manussāmanussatiracchānagatānaṁ itthipurisapaṇḍakaubhatobyañjanānaṁ",
  "tika-vin07t2:28_3": "tiṁsavidhepi magge methunaṁ sevantassa taṁ sikkhāpadaṁ mūlacchejjakaraṁ hoti evāti",
  "tika-vin07t2:28_4": "adhippāyo. Etena yaṁ anupaññattimūlapaññattiyā eva adhippāyappakāsanavasena subodhatthāya",
  "tika-vin07t2:28_5": "vatthuvasena pavattānaṁ visesatthajotakavasenāti dassitaṁ hoti. Āmasanaṁ āmaṭṭhamattaṁ.",
  "tika-vin07t2:28_6": "Tato daḷhataraṁ phusanaṁ. Ghaṭṭanaṁ pana tato daḷhataraṁ katvā sarīrena sarīrassa",
  "tika-vin07t2:28_7": "saṅghaṭṭanaṁ. Taṁ sabbampīti anurāgena pavattitaṁ dassanādisabbampi.",
  "tika-vin07t2:29_0": "42.Pāṇātipātādisacittakasikkhāpadānaṁ surāpānādiacittakasikkhāpadānañca (pāci. 326",
  "tika-vin07t2:29_1": "ādayo) ekeneva lakkhaṇavacanena lokavajjataṁ dassetuṁ ‘‘yassa sacittakapakkhe cittaṁ",
  "tika-vin07t2:29_2": "akusalameva hoti, taṁ lokavajjaṁ nāmā’’ti vuttaṁ. Tattha sacittakapakkheti idaṁ kiñcāpi",
  "tika-vin07t2:29_3": "acittakasikkhāpadaṁ sandhāyeva vattuṁ yuttaṁ tasseva sacittakapakkhasambhavato, tathāpi",
  "tika-vin07t2:29_4": "sacittakasikkhāpadānampi asañcicca caṅkamanādīsu loke pāṇaghātavohārasambhavena acittakapakkhaṁ",
  "tika-vin07t2:29_5": "parikappetvā ubhinnampi sacittakācittakasikkhāpadānaṁ sādhāraṇavasena ‘‘sacittakapakkhe’’ti",
  "tika-vin07t2:29_6": "vuttaṁ. Itarathā sacittakasikkhāpadānaṁ imasmiṁ vākye lokavajjatālakkhaṇaṁ na vuttaṁ",
  "tika-vin07t2:29_7": "siyā. ‘‘Sacittakapakkhe cittaṁ akusalamevā’’ti vutte pana sacittakasikkhāpadānaṁ",
  "tika-vin07t2:29_8": "cittaṁ akusalameva, itaresaṁ sacittakapakkheyeva akusalaniyamo, na acittakapakkhe.",
  "tika-vin07t2:29_9": "Tattha pana yathāsambhavaṁ kusalaṁ vā siyā, akusalaṁ vā, abyākataṁ vāti ayamattho",
  "tika-vin07t2:29_10": "sāmatthiyato sijjhatīti veditabbaṁ. Sacittakapakkheti vatthuvītikkamavijānanacittena",
  "tika-vin07t2:29_11": "sacittakapakkheti gahetabbaṁ, na paṇṇattivijānanacittena tathā sati sabbasikkhāpadānampi",
  "tika-vin07t2:29_12": "lokavajjatāpasaṅgato. ‘‘Paṭikkhittamidaṁ kātuṁ na vaṭṭatī’’ti jānantassa hi paṇṇattivajjepi",
  "tika-vin07t2:29_13": "anādariyavasena paṭighacittameva uppajjati, tasmā idaṁ vākyaṁ niratthakameva siyā",
  "tika-vin07t2:29_14": "sabbasikkhāpadānipi lokavajjānīti ettakamattasseva vattabbatāpasaṅgato.",
  "tika-vin07t2:30_0": "Ettha ca sacittakapakkheyeva cittaṁ akusalanti niyamassa akatattā surāpānādīsu acittakapakkhe",
  "tika-vin07t2:30_1": "cittaṁ akusalaṁ na hotevāti na sakkā niyametuṁ, kevalaṁ pana sacittakapakkhe cittaṁ",
  "tika-vin07t2:30_2": "akusalameva, na kusalādīti evamettha niyamo sijjhati, evañca surāti ajānitvā pivantānampi",
  "tika-vin07t2:30_3": "akusalacitteneva pānaṁ gandhavaṇṇakādibhāvaṁ ajānitvā limpantīnaṁ bhikkhunīnaṁ vināpi",
  "tika-vin07t2:30_4": "akusalacittena limpanañca, ubhayatthāpi āpattisambhavo ca samatthito hoti. Yaṁ pana",
  "tika-vin07t2:30_5": "sāratthadīpaniyaṁ (sārattha. ṭī. pārājikakaṇḍa 2.42) ‘‘sacittakapakkhe cittaṁ akusalamevāti",
  "tika-vin07t2:30_6": "vacanato acittakassa vatthuajānanavasena acittakapakkhe cittaṁ akusalamevāti ayaṁ",
  "tika-vin07t2:30_7": "niyamo natthīti viññāyatī’’ti vuttaṁ, taṁ na yuttaṁ . Acittakesu hi terasasu lokavajjesu",
  "tika-vin07t2:30_8": "surāpānasseva acittakapakkhepi akusalacittaniyamo, na itaresaṁ dvādasannaṁ akusalādicittenāpi",
  "tika-vin07t2:30_9": "āpajjitabbato. Yaṁ pana evaṁ kenaci anicchamānaṁ saddatopi apatīyamānamimaṁ niyamaṁ",
  "tika-vin07t2:30_10": "parādhippāyaṁ katvā dassetuṁ ‘‘yadi hi acittakassa acittakapakkhepi cittaṁ akusalameva",
  "tika-vin07t2:30_11": "siyā, sacittakapakkheti idaṁ visesanaṁ niratthakaṁ siyā’’tiādi vuttaṁ, taṁ niratthakameva",
  "tika-vin07t2:30_12": "evaṁ niyamassa kenaci anadhippetattā. Na hi koci saddasatthavidū niyamaṁ icchati,",
  "tika-vin07t2:30_13": "yena sacittakapakkheti idaṁ visesanaṁ niratthakaṁ siyātiādi vuttaṁ bhaveyya, kintu",
  "tika-vin07t2:30_14": "sacittakapakkhe cittaṁ akusalameva, acittakapakkhe pana cittaṁ aniyataṁ akusalameva",
  "tika-vin07t2:30_15": "vā siyā, kusalādīsu vā aññataranti evameva icchati. Tena sacittakapakkheti visesanampi",
  "tika-vin07t2:30_16": "sātthakaṁ siyā. Acittakasikkhāpadānaṁ sacittakapakkhesu akusalaniyamena lokavajjatā",
  "tika-vin07t2:30_17": "ca sijjhati. Tesu ca surāpānasseva acittakapakkhepi lokavajjatā akusalacittatā ca,",
  "tika-vin07t2:30_18": "itaresaṁ pana sacittakapakkhe evāti vādopi na virujjhatīti na kiñcettha anupapannaṁ nāma.",
  "tika-vin07t2:31_0": "Yaṁ panettha ‘‘surāti ajānitvā pivantassa…pe… vināpi akusalacittena āpattisambhavato…pe…",
  "tika-vin07t2:31_1": "surāpānādiacittakasikkhāpadānaṁ lokavajjatā na siyā’’tiādi vuttaṁ. Yañca tamatthaṁ",
  "tika-vin07t2:31_2": "sādhetuṁ gaṇṭhipadesu āgatavacanaṁ dassetvā bahuṁ papañcitaṁ, taṁ na sārato paccetabbaṁ",
  "tika-vin07t2:31_3": "aṭṭhakathāhi viruddhattā. Tathā hi ‘‘vatthuajānanatāya cettha acittakatā veditabbā",
  "tika-vin07t2:31_4": "akusaleneva pātabbatāya lokavajjatā’’ti vuttaṁ. Yañcetassa ‘‘sacittakapakkhe akusaleneva",
  "tika-vin07t2:31_5": "pātabbato lokavajjatā’’ti vuttaṁ aṭṭhakathāvacanaṁ, taṁ na sundaraṁ. ‘‘Sacittakapakkhe",
  "tika-vin07t2:31_6": "cittaṁ akusalamevā’’ti sabbesaṁ lokavajjānaṁ idheva pārājikaṭṭhakathāya sāmaññato",
  "tika-vin07t2:31_7": "vatvā surāpānasikkhāpadaṭṭhakathāyaṁ ‘‘akusaleneva pātabbatāyā’’ti evaṁ acittakapakkhepi",
  "tika-vin07t2:31_8": "akusalacittatāya visesetvā vuttattā. Na hi ‘‘sāmaññato idha vuttova attho puna surāpānaṭṭhakathāyampi",
  "tika-vin07t2:31_9": "vutto’’ti sakkā vattuṁ vuttasseva puna vacane payojanābhāvā, tadaññesupi acittakalokavajjesu",
  "tika-vin07t2:31_10": "vattabbatāpasaṅgato ca, nāpi ekattha vutto nayo tadaññesupi ekalakkhaṇatāya vutto",
  "tika-vin07t2:31_11": "eva hotīti ‘‘surāpānasikkhāpadeyeva (pāci. 326 ādayo) vutto’’ti sakkā vattuṁ acittakalokavajjānaṁ",
  "tika-vin07t2:31_12": "sabbapaṭhame uyyuttasikkhāpadeyeva (pāci. 311 ādayo) vattabbato, surāpānasikkhāpadeyeva",
  "tika-vin07t2:31_13": "vā vatvā eseva nayo sesesu acittakalokavajjesupīti atidisitabbato ca.",
  "tika-vin07t2:32_0": "Apica vuttamevatthaṁ vadantena ‘‘sacittakapakkhe akusaleneva pātabbatāyā’’ti pubbe",
  "tika-vin07t2:32_1": "vuttakkameneva vattabbaṁ sandehādivigamatthattā puna vacanassa. Sikkhāpadavisaye",
  "tika-vin07t2:32_2": "ca visesitabbaṁ visesetvāva vuccati, itarathā āpattānāpattādibhedassa duviññeyyattā.",
  "tika-vin07t2:32_3": "Tathā hi bhikkhunīvibhaṅgaṭṭhakathāyaṁ ‘‘vināpi cittena āpajjitabbattā acittakāni,",
  "tika-vin07t2:32_4": "citte pana sati akusaleneva āpajjitabbattā lokavajjāni ceva akusalacittāni cā’’ti",
  "tika-vin07t2:32_5": "giraggasamajjādīnaṁ sacittakapakkhe eva lokavajjatā akusalacittatā ca visesetvā vuttā,",
  "tika-vin07t2:32_6": "na evaṁ surāpānassa. Tassa pana pakkhadvayassāpi sādhāraṇavasena ‘‘akusaleneva pātabbatāyā’’ti",
  "tika-vin07t2:32_7": "vuttaṁ, na pana ‘‘sacittakapakkhe’’ti visesetvā. Tasmā idaṁ surāpānaṁ sacittakācittakapakkhadvayepi",
  "tika-vin07t2:32_8": "lokavajjaṁ akusalacittañcāti dassetumeva ‘‘akusaleneva pātabbatāya lokavajjatā’’ti",
  "tika-vin07t2:32_9": "visuṁ vuttanti suṭṭhu sijjhati. Eteneva yaṁ sāratthadīpaniyaṁ ‘‘sacittakapakkhe akusaleneva",
  "tika-vin07t2:32_10": "pātabbatāya lokavajjatā’’ti vuttassa imasseva adhippāyassa paṭipādakametanti saññāya",
  "tika-vin07t2:32_11": "iminā eva hi adhippāyena aññesupi lokavajjesu acittakasikkhāpadesu akusalacittatā",
  "tika-vin07t2:32_12": "eva vuttā, na pana ticittatā. Teneva bhikkhunīvibhaṅgaṭṭhakathāyaṁ vuttaṁ ‘‘giraggasamajjaṁ",
  "tika-vin07t2:32_13": "cittāgārasikkhāpadaṁ saṅghāṇi itthālaṅkāro gandhavaṇṇako vāsitakapiññāko bhikkhunīādīhi",
  "tika-vin07t2:32_14": "ummaddanaparimaddanānīti imāni dasa sikkhāpadāni acittakāni akusalacittāni, ayaṁ",
  "tika-vin07t2:32_15": "panettha adhippāyo vināpi cittena āpajjitabbattā acittakāni, citte pana sati akusaleneva",
  "tika-vin07t2:32_16": "āpajjitabbattā lokavajjāni ceva akusalacittāni cā’’ti vuttaṁ, tampi paṭisiddhaṁ hoti",
  "tika-vin07t2:32_17": "tabbiparītasseva atthassa yathāvuttanayena sādhanato. Tasmā surāpānassa acittakapakkhepi",
  "tika-vin07t2:32_18": "cittaṁ akusalamevāti imaṁ visesaṁ dassetumeva idaṁ vacanaṁ vuttanti gahetabbaṁ. Ayañhettha",
  "tika-vin07t2:32_19": "attho vatthuajānanatāya cetthāti ettha ca-kāro visesatthajotako apicāti iminā samānattho.",
  "tika-vin07t2:32_20": "Tasmā yadidaṁ aññesu acittakalokavajjesu vināpi cittena āpajjitabbattā acittakāni,",
  "tika-vin07t2:32_21": "citte pana sati akusaleneva āpajjitabbattā lokavajjāni ceva akusalacittāni cāti lokavajjatāya",
  "tika-vin07t2:32_22": "akusalacittatāya ca lakkhaṇaṁ vuccati, taṁ ettha surāpānasikkhāpade nāgacchati, idha",
  "tika-vin07t2:32_23": "pana viseso atthīti vuttaṁ hoti. So kataroti ce? Vatthuajānanatāya eva vatthujānanacittena",
  "tika-vin07t2:32_24": "vināpi āpajjitabbatāya eva acittakatā veditabbā, natthettha acittakatāya viseso.",
  "tika-vin07t2:32_25": "Kintu vatthuajānanasaṅkhātaacittakapakkhepi akusalacitteneva surāmerayassa ajjhoharitabbatāyāti",
  "tika-vin07t2:32_26": "imassa sikkhāpadassa sacittakapakkhepi acittakapakkhepi lokavajjatā akusalacittatā",
  "tika-vin07t2:32_27": "ca veditabbāti ayamettha viseso. Idha hi ‘‘citte pana satī’’ti avisesetvā ‘‘akusalenevā’’ti",
  "tika-vin07t2:32_28": "sāmaññato vuttattā ubhayapakkhepi lokavajjatā akusalacittatā ca siddhāti veditabbā.",
  "tika-vin07t2:32_29": "Teneva paramatthajotikāya (khu. pā. aṭṭha. 2.pacchimapañcasikkhāpadavaṇṇanā) khuddakaṭṭhakathāya",
  "tika-vin07t2:32_30": "sikkhāpadavaṇṇanāya ‘‘surāmerayamajjapamādaṭṭhānaṁ kāyato ca kāyacittato cāti dvisamuṭṭhāna’’nti",
  "tika-vin07t2:32_31": "vuttaṁ. Surāti jānanacittābhāveneva hettha cittaṅgavirahito kevalopi kāyo ekasamuṭṭhānaṁ",
  "tika-vin07t2:32_32": "vutto, tasmiñca ekasamuṭṭhānakkhaṇepi yāya cetanāya pivati, sā ekantaakusalā eva",
  "tika-vin07t2:32_33": "hoti. Teneva tattheva aṭṭhakathāyaṁ ‘‘paṭhamā cettha pañca ekantaakusalacittasamuṭṭhānattā",
  "tika-vin07t2:32_34": "pāṇātipātādīnaṁ pakativajjato veramaṇiyo, sesā paṇṇattivajjato’’ti evaṁ pañcannampi",
  "tika-vin07t2:32_35": "sāmaññato akusalacittatā lokavajjatāsaṅkhātā pakativajjatā ca vuttā. Aṅgesu ca jānanaṅgaṁ",
  "tika-vin07t2:32_36": "na vuttaṁ. Tathā hi ‘‘surāmerayamajjapamādaṭṭhānassa pana surādīnaṁ aññataraṁ hoti",
  "tika-vin07t2:32_37": "madanīyaṁ, pātukāmatācittañca paccupaṭṭhitaṁ hoti, tajjañca vāyāmaṁ āpajjati, pīte",
  "tika-vin07t2:32_38": "ca pavisatīti imāni cattāri aṅgānī’’ti vuttaṁ, na pana surāti jānanaṅgena saddhiṁ",
  "tika-vin07t2:32_39": "pañcāti. Yadi hi surāti jānanampi aṅgaṁ siyā, avassameva taṁ vattabbaṁ siyā, na ca",
  "tika-vin07t2:32_40": "vuttaṁ. Yathā cettha, evaṁ aññāsupi suttapiṭakādiaṭṭhakathāsu katthaci jānanaṅgaṁ",
  "tika-vin07t2:32_41": "na vuttaṁ. Tasmā ‘‘akusaleneva pātabbatāya lokavajjatā’’ti imassa aṭṭhakathāpāṭhassa",
  "tika-vin07t2:32_42": "acittakapakkhepi ‘‘akusaleneva pātabbatāya lokavajjatā’’ti evameva atthoti niṭṭhamettha gantabbaṁ.",
  "tika-vin07t2:33_0": "Apica yaṁ gaṇṭhipadesu ‘‘etaṁ sattaṁ māressāmīti tasmiṁyeva padese nipannaṁ aññaṁ",
  "tika-vin07t2:33_1": "mārentassa pāṇasāmaññassa atthitāya yathā pāṇātipāto hoti, evaṁ etaṁ majjaṁ pivissāmīti",
  "tika-vin07t2:33_2": "aññaṁ majjaṁ pivantassa majjasāmaññassa atthitāya akusalameva hoti, yathā pana kaṭṭhasaññāya",
  "tika-vin07t2:33_3": "sappaṁ ghātentassa pāṇātipāto na hoti, evaṁ nāḷikerapānasaññāya majjaṁ pivantassa",
  "tika-vin07t2:33_4": "akusalaṁ na hotī’’ti pāṇātipātena saddhiṁ sabbathā samānattena upametvā vuttaṁ, taṁ",
  "tika-vin07t2:33_5": "ativiya ayuttaṁ sabbesaṁ sikkhāpadānaṁ pāṇātipātādiakusalānañca aññamaññaṁ samānatāya",
  "tika-vin07t2:33_6": "niyamābhāvā. Pāṇātipāto hi pariyāyenāpi sijjhati, na tathā adinnādānaṁ. Taṁ pana",
  "tika-vin07t2:33_7": "āṇattiyāpi sijjhati, na ca methunādīsu. Tasmā payogaṅgādīhipi bhinnānameva saṁsaṭṭhaṁ",
  "tika-vin07t2:33_8": "sabbathā samīkaraṇaṁ ayuttameva. ‘‘Pāṇātipāto viya adinnādānamethunādīnipi pariyāyakathādīhi",
  "tika-vin07t2:33_9": "sijjhantī’’ti kenaci vutte taṁ kinti na gayhati tathā vacanābhāvāti ce? Idhāpi ‘‘tathā",
  "tika-vin07t2:33_10": "pāṇātipātasadisaṁ surāpāna’’nti vacanābhāvā idampi na gahetabbameva. Kiñci aṭṭhakathāvacaneneva",
  "tika-vin07t2:33_11": "siddhamevatthaṁ paṭibāhantena vinayaññunā suttasuttānulomādīhi tassa virodhaṁ dassetvā",
  "tika-vin07t2:33_12": "paṭibāhetabbaṁ, na pana payogaṅgādīhi accantavibhinnena sikkhāpadantarena saha samīkaraṇamattena.",
  "tika-vin07t2:33_13": "Na hi ‘‘surāti ajānitvā pivantassāpi akusalamevā’’ti ettha suttādivirodho atthi,",
  "tika-vin07t2:33_14": "vinayapiṭake tāva etassa atthassa viruddhaṁ suttādikaṁ na dissati, nāpi suttapiṭakādīsu.",
  "tika-vin07t2:34_0": "Yaṁ panettha keci vadanti ‘‘manopubbaṅgamā dhammāti (dha. pa. 1, 2) vuttattā sabbāni",
  "tika-vin07t2:34_1": "akusalāni pubbe vītikkamavatthuṁ jānantasseva hontī’’ti. Taṁ tesaṁ suttādhippāyānabhiññātameva",
  "tika-vin07t2:34_2": "pakāseti. Na hi ‘‘manopubbaṅgamā dhammā’’ti idaṁ vacanaṁ pubbe vītikkamavatthuṁ jānantasseva",
  "tika-vin07t2:34_3": "akusalā dhammā uppajjantīti imamatthaṁ dīpeti, atha kho kusalākusalā dhammā uppajjamānā",
  "tika-vin07t2:34_4": "uppādapaccayaṭṭhena pubbaṅgamabhūtaṁ sahajātacittaṁ nissāyeva uppajjanti, na vinā",
  "tika-vin07t2:34_5": "cittenāti imamatthaṁ dīpeti. Na hettha ‘‘surāti ajānitvā pivantassa akusalamevā’’ti",
  "tika-vin07t2:34_6": "vutte sahajātacittaṁ vināpi lobhādiakusalacetasikā dhammā uppajjantīti ayamattho",
  "tika-vin07t2:34_7": "āpajjati. Yena taṁ nisedhāya idaṁ suttaṁ āharaṇīyaṁ siyā, abhidhammavirodhopettha",
  "tika-vin07t2:34_8": "natthi pubbe nāmajātiādivasena ajānantasseva pañcaviññāṇavīthiyaṁ kusalākusalajavanuppattivacanato.",
  "tika-vin07t2:35_0": "Apica bālaputhujjanānaṁ chasu dvāresu uppajjamānāni javanāni yebhuyyena akusalāneva",
  "tika-vin07t2:35_1": "uppajjanti. Kusalāni pana tesaṁ kalyāṇamittādiupanissayabalena appakāneva uppajjanti,",
  "tika-vin07t2:35_2": "tuṇhībhūtānampi niddāyitvā supinaṁ passantānampi uddhaccādiakusalajavanasseva yebhuyyappavattito",
  "tika-vin07t2:35_3": "kusalākusalavirahitassa javanassa tesaṁ abhāvā. Akusalā hi visayānuguṇaṁ vāsanānuguṇañca",
  "tika-vin07t2:35_4": "yathāpaccayaṁ samuppajjanti, tattha kiṁ pubbe jānanājānananibaddhena. Ye pana jānanādiaṅgasampannā",
  "tika-vin07t2:35_5": "pāṇātipātādayo, ye ca jānanādiṁ vināpi sijjhamānā surāpānamicchādiṭṭhiādayo, te te",
  "tika-vin07t2:35_6": "tathā tathā yāthāvato ñatvā sammāsambuddhena niddiṭṭhā, tesañca yathāniddiṭṭhavasena",
  "tika-vin07t2:35_7": "gahaṇe ko nāma abhidhammavirodho. Evaṁ suttādivirodhābhāvato, aṭṭhakathāya ca vuttattā",
  "tika-vin07t2:35_8": "yathāvuttavasenevettha attho gahetabbo. Yadi evaṁ kasmā ‘‘sāmaṇero jānitvā pivanto",
  "tika-vin07t2:35_9": "sīlabhedaṁ āpajjati, na ajānitvā’’ti aṭṭhakathāyaṁ vuttanti? Nāyaṁ doso sīlabhedassa",
  "tika-vin07t2:35_10": "bhagavato āṇāyattattā ukkhittānuvattikādīnaṁ sīlabhedo viya. Na hi tāsaṁ akusaluppattiyā",
  "tika-vin07t2:35_11": "eva sīlabhedo hoti saṅghāyattasamanubhāsanānantareyeva vihitattā. Evamidhāpi jānitvā",
  "tika-vin07t2:35_12": "pivane eva vihito, na ajānitvā pivane. Añño hi sikkhāpadavisayo, añño akusalavisayo.",
  "tika-vin07t2:35_13": "Teneva sāmaṇerānaṁ purimesu pañcasu sikkhāpadesu ekasmiṁ bhinne sabbānipi sikkhāpadāni",
  "tika-vin07t2:35_14": "bhijjanti. Akusalaṁ pana yaṁ bhinnaṁ, tena ekeneva hoti, nāññehi. Tasmā sāmaṇerassa",
  "tika-vin07t2:35_15": "ajānitvā pivantassa sīlabhedābhāvepi kammapathappattaṁ akusalamevāti gahetabbaṁ.",
  "tika-vin07t2:36_0": "Yaṁ pana sāratthadīpaniyaṁ (sārattha. ṭī. pārājikakaṇḍa 2.42) ‘‘sāmaṇerassa surāti",
  "tika-vin07t2:36_1": "ajānitvā pivantassa pārājikaṁ natthi, akusalaṁ pana hotī’’ti kehici vuttavacanaṁ",
  "tika-vin07t2:36_2": "‘‘taṁ tesaṁ matimatta’’nti paṭikkhipitvā ‘‘bhikkhuno ajānitvāpi bījato paṭṭhāya majjaṁ",
  "tika-vin07t2:36_3": "pivantassa pācittiyaṁ. Sāmaṇero jānitvā pivanto sīlabhedaṁ āpajjati, na ajānitvāti",
  "tika-vin07t2:36_4": "ettakameva hi aṭṭhakathāyaṁ vuttaṁ, akusalaṁ pana hotīti na vutta’’nti tattha kāraṇaṁ",
  "tika-vin07t2:36_5": "vuttaṁ, taṁ akāraṇaṁ. Na hi aṭṭhakathāyaṁ sāmaṇerānaṁ jānitvā pivane eva sīlabhedo,",
  "tika-vin07t2:36_6": "na ajānitvāti sīlabhedakathanaṭṭhāne akusalaṁ pana hotīti avacanaṁ ajānanapakkhe",
  "tika-vin07t2:36_7": "akusalābhāvassa kāraṇaṁ hoti, tattha pasaṅgābhāvā, vattabbaṭṭhāne eva ‘‘akusaleneva",
  "tika-vin07t2:36_8": "pātabbatāya lokavajjatā’’ti vuttattā ca. Na ca te ‘‘akusalaṁ pana hotī’’ti vadantā",
  "tika-vin07t2:36_9": "ācariyā imaṁ sāmaṇerānaṁ sīlabhedappakāsakaṁ khandhakaṭṭhakathāpāṭhameva gahetvā",
  "tika-vin07t2:36_10": "avocuṁ, yena ‘‘ettakameva aṭṭhakathāyaṁ vutta’’nti vattabbaṁ siyā, atha kho surāpānaṭṭhakathāgataṁ",
  "tika-vin07t2:36_11": "suttapiṭakaṭṭhakathāgatañca anekavidhaṁ vacanaṁ, mahāvihāravāsīnaṁ paramparopadesañca",
  "tika-vin07t2:36_12": "gahetvā avocuṁ. Bhinnaladdhikānaṁ abhayagirikādīnaṁ matañhetaṁ, yadidaṁ jānitvā pivantasseva",
  "tika-vin07t2:36_13": "akusalanti gahaṇaṁ. Tasmā yaṁ vuttaṁ kehici ‘‘sāmaṇerassa surāti ajānitvā pivantassa",
  "tika-vin07t2:36_14": "pārājikaṁ natthi, akusalaṁ pana hotī’’ti, taṁ suvuttanti gahetabbaṁ.",
  "tika-vin07t2:37_0": "Yañca sāratthadīpaniyaṁ (sārattha. ṭī. pārājikakaṇḍa 2.42) ‘‘ajānitvā pivantassāpi",
  "tika-vin07t2:37_1": "sotāpannassa mukhaṁ surā na pavisati kammapathappattaakusalacitteneva pātabbato’’ti",
  "tika-vin07t2:37_2": "kehici vuttavacanaṁ ‘‘na sundara’’nti paṭikkhipitvā ‘‘bodhisatte kucchigate bodhisattamātu",
  "tika-vin07t2:37_3": "sīlaṁ viya hi idampi ariyasāvakānaṁ dhammatāsiddhanti veditabba’’nti vatvā dhammatāsiddhattaṁyeva",
  "tika-vin07t2:37_4": "samatthetuṁ ‘‘bhavantarepi hi ariyasāvako jīvitahetupi neva pāṇaṁ hanati, na suraṁ",
  "tika-vin07t2:37_5": "pivati. Sace pissa surañca khīrañca missetvā mukhe pakkhipanti, khīrameva pavisati,",
  "tika-vin07t2:37_6": "na surā. Yathā kiṁ? Yathā koñcasakuṇānaṁ khīramissake udake khīrameva pavisati, na",
  "tika-vin07t2:37_7": "udakaṁ. Idaṁ yonisiddhanti ce, idampi dhammatāsiddhanti veditabba’’nti idaṁ aṭṭhakathāvacanaṁ",
  "tika-vin07t2:37_8": "dassitaṁ, tampi na yuttameva. Yathā hi bodhisattamātu sīlaṁ viya ariyasāvakānaṁ dhammatāsiddhanti",
  "tika-vin07t2:37_9": "ettha bodhisattamātu dhammatā nāma bodhisattassa ca attano ca pāramitānubhāvena akusalānuppattiniyamo",
  "tika-vin07t2:37_10": "eva. Tathā ariyasāvakānampi bhavantare pāṇātipātādīnaṁ dasannaṁ kammapathānaṁ aññesañca",
  "tika-vin07t2:37_11": "apāyahetukānaṁ akusalānaṁ accantappahāyakassa maggassa ānubhāvena taṁtaṁsīlavītikkamahetukassa",
  "tika-vin07t2:37_12": "akusalassa anuppattiniyamo eva dhammatā. Na hi sabhāvavādīnaṁ dhammatā viya ahetukatā",
  "tika-vin07t2:37_13": "idha dhammatā nāma. Yathā vā evaṁdhammatānaye kāraṇassa bhāve abhāve ca kāriyassa",
  "tika-vin07t2:37_14": "bhāvo abhāvo ca dhammatā, na ahetuappaccayābhāvābhāvo, evamidhāpi pāṇātipātādikammapathānaṁ",
  "tika-vin07t2:37_15": "hetubhūtassa kilesassa accantābhāvena tesaṁ abhāvo, tadavasesānaṁ akusalānaṁ hetuno",
  "tika-vin07t2:37_16": "bhāvena bhāvo ca dhammatā , na ahetukatā. Tasmā apāyahetuno rāgassa abhāveneva ariyānaṁ",
  "tika-vin07t2:37_17": "ajānitvāpi surāya anajjhoharaṇanti suvuttamevidaṁ kehici ‘‘ajānitvā pivantassāpi",
  "tika-vin07t2:37_18": "sotāpannassa mukhaṁ surā na pavisati kammapathappattaakusalacitteneva pātabbato’’ti,",
  "tika-vin07t2:37_19": "taṁ kena hetunā na sundaraṁ jātanti na ñāyati, dhammatāsiddhanti vā kathanena kathaṁ taṁ paṭikkhittanti.",
  "tika-vin07t2:38_0": "Yampi dīghanikāyaṭṭhakathāyaṁ (dī. ni. aṭṭha. 1.352) ‘‘surañca khīrañca missetvā…pe…",
  "tika-vin07t2:38_1": "idaṁ dhammatāsiddha’’nti vacanaṁ, tampi surāpānassa acittakapakkhepi akusalacittaññeva",
  "tika-vin07t2:38_2": "sādheti. Tathā hi ‘‘bhavantarepi hi ariyasāvako jīvitahetupi pāṇaṁ na hanati, nādinnaṁ",
  "tika-vin07t2:38_3": "ādiyati…pe… na suraṁ pivatī’’ti vutte ‘‘purimānaṁ tāva catunnaṁ kammapathānaṁ sacittakattā",
  "tika-vin07t2:38_4": "viramaṇaṁ sukaraṁ, pacchimassa pana surāpānassa acittakattā kathaṁ viramaṇaṁ bhaveyyā’’ti",
  "tika-vin07t2:38_5": "codanāsambhavaṁ manasikatvā vatthuajānanavasena acittakattepi yasmā kammapathappattaakusaleneva",
  "tika-vin07t2:38_6": "surā ajjhoharitabbā, tādisī ca akusalappavatti ariyasāvakassa maggeneva hatā, tasmāssa",
  "tika-vin07t2:38_7": "paragalaṁ surāya pavisanaṁ natthīti atthato gamyamānatthaṁ parihāravacanaṁ vadatā",
  "tika-vin07t2:38_8": "‘‘sace pissa surañca khīrañcā’’tiādi vuttaṁ. Tattha khīrameva pavisati, na surāti",
  "tika-vin07t2:38_9": "idaṁ surāya sabbathāpi paragalappavesābhāvadassanaparaṁ, na pana surāmissakhīrassa",
  "tika-vin07t2:38_10": "surāya viyojanasāmatthiyadassanaparaṁ. Ayañhettha adhippāyo – yadi hi surāmisse khīre",
  "tika-vin07t2:38_11": "kiñci paviseyya, khīrameva paviseyya, na surā. Khīre pana surāya aviyutte na kiñci",
  "tika-vin07t2:38_12": "pavisatīti . Idaṁ yonisiddhanti udakassa mukhe appavisanaṁ yonisiddhaṁ. Yonīti cettha",
  "tika-vin07t2:38_13": "jāti adhippetā. Tasmā koñcajātikānaṁ mukhatuṇḍasaṅkhātānaṁ rūpadhammānaṁ khīramissaudakajjhoharaṇahetuttābhāvena",
  "tika-vin07t2:38_14": "taṁ appavisanaṁ siddhanti attho. Idampi hi khīramissāya surāya khīre pavisantepi",
  "tika-vin07t2:38_15": "paragalāpavisananti. Dhammatāsiddhanti ariyasāvakassa arūpadhammānaṁ surāpivanahetubhūtakilesasahitattābhāvasaṅkhātāya",
  "tika-vin07t2:38_16": "dhammatāya siddhaṁ. Evamettha acittakapakkhepi surāya akusalacitteneva pātabbato",
  "tika-vin07t2:38_17": "ariyasāvakānaṁ apivanaṁ samatthitanti veditabbaṁ. Athāpi siyā ajānanapakkhe akusalacittena",
  "tika-vin07t2:38_18": "vināva pātabbattepi surāya apivanaṁ ariyānaṁ dhammatāti samatthanaparametanti, taṁ",
  "tika-vin07t2:38_19": "na, aṭṭhakathāvacanantarehi virujjhanato. Yathā hi vacanantarehi na virujjhati, tathāyeva attho gahetabbo.",
  "tika-vin07t2:39_0": "Apica pāṇātipātādīnaṁ pañcannaṁ kammapathānaṁ bhavantarepi akaraṇaṁ ariyānaṁ dhammatāsīlameva,",
  "tika-vin07t2:39_1": "tesañca yadi sacittakataṁ samānaṁ. Surāpānaṁ viya itarānipi cattāri ajānantenāpi",
  "tika-vin07t2:39_2": "ariyasāvakena na kattabbāni siyuṁ, tathā ca ajānantānaṁ ariyānaṁ kusalābyākatacittehipi",
  "tika-vin07t2:39_3": "viramaṇaparamāraṇaparasantakagahaṇādīsu kāyavacīpavatti na sampajjeyya, no ce sampajjati,",
  "tika-vin07t2:39_4": "cakkhupālattherassa caṅkamanena pāṇaviyogassa, uppalavaṇṇattheriyā balakkārena maggenamaggaphusanassa",
  "tika-vin07t2:39_5": "ca pavattattā. Tasmā surāpānassa acittakapakkhepi akusaleneva pātabbatāya surā ariyānaṁ",
  "tika-vin07t2:39_6": "paragalaṁ na pavisatīti visesetvā vuttanti veditabbaṁ.",
  "tika-vin07t2:40_0": "Nanu vatthuṁ jānantasseva sabbe kammapathā vuttāti? Na, micchādiṭṭhiyā viparītaggahaṇeneva",
  "tika-vin07t2:40_1": "pavattattā. Kathañhi nāma asabbaññuṁ sabbaññuto, aniccādiṁ niccādito ca gahaṇantī",
  "tika-vin07t2:40_2": "diṭṭhi vatthuṁ vijānāti. Yadi hi jāneyya, micchādiṭṭhiyeva na siyā. Sā ca kammapathesu",
  "tika-vin07t2:40_3": "gaṇitāti kuto jānantasseva kammapathappavattiniyamo. Atha sabbaññuṁ sabbaññūti gaṇhantīpi",
  "tika-vin07t2:40_4": "‘‘ayaṁ satto’’ti tassa sarūpaggahaṇato diṭṭhipi vatthuṁ vijānātīti ce? Na, surāpānassapi",
  "tika-vin07t2:40_5": "‘‘ayaṁ na surā’’ti sarūpaggahaṇassa samānattā. ‘‘Aya’’nti ca vatthuparāmasanepi ‘‘surā’’ti",
  "tika-vin07t2:40_6": "visesavijānanābhāvā na jānātīti ce? ‘‘Aya’’nti puggalattaṁ jānantīpi ‘‘asabbaññū’’tipi",
  "tika-vin07t2:40_7": "visesajānanābhāvā diṭṭhipi vatthuṁ na jānātīti samānameva. Evañhi tesaṁ buddhāti",
  "tika-vin07t2:40_8": "ahitoti ahitaṁ vā pūraṇakassapādiṁ hito paṭighassa vā anunayassa vā uppādanepi eseva",
  "tika-vin07t2:40_9": "nayo. Vipallāsapubbakañhi sabbaṁ akusalaṁ.",
  "tika-vin07t2:41_0": "Apica surāya pīyamānāya niyamena akusaluppādanaṁ sabhāvo pītāya viya. Khīrādisaññāya",
  "tika-vin07t2:41_1": "pītasurassa puggalassa mātubhaginiādīsupi rāgadosādiakusalappabandho vatthusabhāveneva",
  "tika-vin07t2:41_2": "uppajjati, evaṁ pīyamānakkhaṇepi tikhiṇo rāgo uppajjateva, teneva sāgatattherassa",
  "tika-vin07t2:41_3": "ajānitvā pivanakāle pañcābhiññādijhānaparihāni, pacchā ca buddhādīsu agāravādiakusalappabandho",
  "tika-vin07t2:41_4": "yāva surāvigamā pavattittha. Teneva bhagavāpi tassa agāravādiakausalappavattidassanamukhena",
  "tika-vin07t2:41_5": "surādosaṁ pakāsetvā sikkhāpadaṁ paññapesi. Na hi pañcanīvaraṇuppattiṁ vinā jhānaparihāni",
  "tika-vin07t2:41_6": "hoti. Tasmā ajānantassāpi surā pīyamānā pītā ca attano sabhāveneva akusaluppādikāti",
  "tika-vin07t2:41_7": "ayamattho sāgatattherassa jhānaparihāniyā anvayatopi, ariyānaṁ kilesābhāvena mukhena",
  "tika-vin07t2:41_8": "surāya appavesasaṅkhātabyatirekatopi sijjhatīti niṭṭhamettha gantabbaṁ, evaṁ gahaṇameva",
  "tika-vin07t2:41_9": "hi vibhajjavādīmatānusāraṁ.",
  "tika-vin07t2:42_0": "Yaṁ pana ‘‘jānitvā pivantasseva akusala’’nti gahaṇaṁ, taṁ bhinnaladdhikānaṁ abhayagirikādīnameva",
  "tika-vin07t2:42_1": "mataṁ, taṁ pana gaṇṭhipadakārakādīhi ‘‘paravādo’’ti ajānantehi attano matiyā saṁsanditvā",
  "tika-vin07t2:42_2": "likhitaṁ vibhajjavādīmaṇḍalampi pavisitvā yāvajjatanā sāsanaṁ dūseti, purāpi kira",
  "tika-vin07t2:42_3": "imasmimpi damiḷaraṭṭhe koci bhinnaladdhiko nāgaseno nāma thero kuṇḍalakesīvatthuṁ",
  "tika-vin07t2:42_4": "paravādamathananayadassanatthaṁ damiḷakabbarūpena kārento ‘‘imaṁ surāpānassa jānitvāva",
  "tika-vin07t2:42_5": "pivane akusalanayaṁ, aññañca desakālādibhedena anantampi ñeyyaṁ sabbaññutaññāṇaṁ",
  "tika-vin07t2:42_6": "salakkhaṇavaseneva ñātuṁ na sakkoti ñāṇena paricchinnattena ñeyyassa anantattahānippasaṅgato.",
  "tika-vin07t2:42_7": "Aniccādisāmaññalakkhaṇavaseneva pana ñātuṁ sakkotī’’ti ca, ‘‘paramatthadhammesu nāmarūpantiādibhedo",
  "tika-vin07t2:42_8": "viya puggalādisammutipi visuṁ vatthubhedo evā’’ti ca evamādikaṁ bahuṁ viparītatthanayaṁ",
  "tika-vin07t2:42_9": "kabbākārassa kavino upadisitvā tasmiṁ pabandhe kāraṇābhāsehi satiṁ sammohetvā pabandhāpesi,",
  "tika-vin07t2:42_10": "tañca kabbaṁ nissāya imaṁ bhinnaladdhikamataṁ idha vibhajjavādīmate sammissaṁ ciraṁ",
  "tika-vin07t2:42_11": "pavattittha. Taṁ pana pacchā ācariyabuddhappiyamahātherena bāhirabbharikaṁ diṭṭhijālaṁ",
  "tika-vin07t2:42_12": "vighāṭetvā idha parisuddhaṁ sāsanaṁ patiṭṭhāpentena sodhitampi sāratthadīpaniyā (sārattha.",
  "tika-vin07t2:42_13": "ṭī. pārājikakaṇḍa 2.42) vinayaṭīkāya surāpānassa sacittakapakkheyeva cittaṁ akusalanti",
  "tika-vin07t2:42_14": "samatthanavacanaṁ nissāya kehici vipallattacittehi puna ukkhittasiraṁ jātaṁ, tañca",
  "tika-vin07t2:42_15": "mahātherehi vinicchinitvā gārayhavādaṁ katvā madditvā laddhigāhake ca bhikkhū viyojetvā",
  "tika-vin07t2:42_16": "dhammena vinayena satthusāsanena cireneva vūpasamitaṁ. Tenevettha mayaṁ evaṁ vitthārato",
  "tika-vin07t2:42_17": "idaṁ paṭikkhipimha ‘‘mā aññepi vibhajjavādino ayaṁ laddhi dūsesī’’ti. Tasmā idha",
  "tika-vin07t2:42_18": "vuttāni avuttāni ca kāraṇāni suṭṭhu sallakkhetvā yathā āgamavirodho na hoti, tathā attho gahetabbo.",
  "tika-vin07t2:43_0": "Sesanti yassa vatthuvijānanacittena sacittakapakkhepi cittaṁ akusalamevāti niyamo",
  "tika-vin07t2:43_1": "natthi, taṁ sabbanti attho. Rundhantīti ‘‘tiracchānagatitthiyā doso natthī’’tiādinā",
  "tika-vin07t2:43_2": "anāpattiyā lesaggahaṇaṁ nivārentī. Dvāraṁ pidahantīti ‘‘tañca kho manussitthiyā’’tiādinā",
  "tika-vin07t2:43_3": "(pārā. 41) lesaggahaṇassa kāraṇasaṅkhātaṁ dvāraṁ pidahantī. Sotaṁ pacchindamānāti",
  "tika-vin07t2:43_4": "tadubhayalesaggahaṇadvārānaṁ vasena avicchinnaṁ vītikkamasotaṁ pacchindamānā. Gāḷhataraṁ",
  "tika-vin07t2:43_5": "karontīti yathāvuttehi kāraṇehi paṭhamapaññattisiddhaṁ āpattiññeva daḷhaṁ karontī,",
  "tika-vin07t2:43_6": "anāpattiyā okāsaṁ adadamānāti attho. Sā ca yasmā vītikkamābhāve, avisayatāya abbohārike",
  "tika-vin07t2:43_7": "vītikkame ca lokavajjepi sithilaṁ karontī uppajjati, tasmā tathā uppattiṁ uppattikāraṇañca",
  "tika-vin07t2:43_8": "dassento āha aññatra adhimānātiādi. Aññatra adhimānāti imissā anupaññattiyā ‘‘vītikkamābhāvā’’ti",
  "tika-vin07t2:43_9": "kāraṇaṁ vuttaṁ. Aññatra supinantāti imissā ‘‘abbohārikattā’’ti kāraṇaṁ vuttaṁ. Tattha",
  "tika-vin07t2:43_10": "vītikkamābhāvāti pāpicchāya avijjamānassa uttarimanussadhammassa vijjamānato pakāsanavasappavattavisaṁvādanādhippāyasaṅkhātassa",
  "tika-vin07t2:43_11": "vītikkamassa abhāvato. Adhimānikassa hi anadhigate adhigatasaññitāya yathāvuttavītikkamo",
  "tika-vin07t2:43_12": "natthi. Abbohārikattāti ‘‘atthesā, bhikkhave, cetanā, sā ca kho abbohārikā’’ti (pārā.",
  "tika-vin07t2:43_13": "235) vacanato mocanassādacetanāya upakkamanassa ca vijjamānattepi thinamiddhena abhibhūtatāya",
  "tika-vin07t2:43_14": "avasattena abbohārikattā, āpattikāraṇavohārābhāvāti attho. Vā-saddo cettha samuccayattho",
  "tika-vin07t2:43_15": "daṭṭhabbo, ‘‘abbohārikattā cā’’ti vā pāṭho. Vuttāti duvidhāpi cesā anupaññatti anāpattikarā vuttāti adhippāyo.",
  "tika-vin07t2:44_0": "Akate vītikkameti āpadāsupi bhikkhūhi sikkhāpadavītikkame akate, kukkuccā na bhuñjiṁsūtiādīsu",
  "tika-vin07t2:44_1": "viya vītikkamaṁ akatvā bhikkhūhi attano dukkhuppattiyā ārocitāyāti attho. Sithilaṁ",
  "tika-vin07t2:44_2": "karontīti paṭhamaṁ sāmaññato baddhasikkhāpadaṁ mocetvā attano visaye anāpattikaraṇavasena",
  "tika-vin07t2:44_3": "sithilaṁ karontī. Dvāraṁ dadamānāti anāpattiyā dvāraṁ dadamānā. Aparāparampi anāpattiṁ",
  "tika-vin07t2:44_4": "kurumānāti dinnena tena dvārena uparūpari anāpattibhāvaṁ dīpentī. Paññattepi sikkhāpade",
  "tika-vin07t2:44_5": "udāyinā ‘‘muhuttikāya vesiyā na doso’’ti lesena vītikkamitvā sañcarittāpajjanavatthusmiṁ",
  "tika-vin07t2:44_6": "(pārā. 296 ādayo) paññattattā ‘‘kate vītikkame’’ti vuttaṁ. Paññattigatikāti atthato",
  "tika-vin07t2:44_7": "mūlapaññattiyevāti adhippāyo.",
  "tika-vin07t2:45": "Makkaṭīvatthukathāvaṇṇanānayo niṭṭhito.",
  "tika-vin07t2:46": "Santhatabhāṇavāro",
  "tika-vin07t2:47": "Vajjiputtakavatthukathāvaṇṇanā",
  "tika-vin07t2:48_0": "43-44. Vajjiputtakavatthukathāya pāḷiyaṁ ‘‘vesālikā…pe… methunaṁ dhammaṁ paṭiseviṁsū’’ti",
  "tika-vin07t2:48_1": "ettha te ñātikulaṁ gantvā gihiliṅgaṁ gahetvā ‘‘gihibhūtā maya’’nti saññāya methunaṁ",
  "tika-vin07t2:48_2": "paṭiseviṁsūti gahetabbaṁ, tenāha ñātibyasanenapi phuṭṭhātiādi. Ñātīnaṁ vināso rājadaṇḍādikāraṇena",
  "tika-vin07t2:48_3": "hotīti āha rājadaṇḍaiccādi. Dhaññahiraññadāsidāsagomahiṁsādidhanāni bhogā nāma, tesampi",
  "tika-vin07t2:48_4": "rājadaṇḍādināva vināsoti āha ‘‘esa nayo dutiyapadepī’’ti. Na sabbaññubuddhotiādinā",
  "tika-vin07t2:48_5": "tīsu vatthūsu appasannāva sāsane abhabbāti saññāya attano bhabbataṁ pakāsentā na",
  "tika-vin07t2:48_6": "mayantiādimāhaṁsūti veditabbaṁ. ‘‘Aṭṭhatiṁsārammaṇesū’’ti pāḷiyaṁ anāgate ālokākāsakasiṇe",
  "tika-vin07t2:48_7": "vajjetvā vuttaṁ, tehi pana saddhiṁ cattālīsa honti. Vibhattā kusalā dhammāti ‘‘imasmiṁ",
  "tika-vin07t2:48_8": "ārammaṇe idaṁ hotī’’ti vibhāgaso dassitā saupacārajjhānā mahaggatakusalā dhammā.",
  "tika-vin07t2:48_9": "Gihipalibodhanti sahasokitādivasena gihīsu byāvaṭataṁ. Āvāsapalibodhanti senāsanesu",
  "tika-vin07t2:48_10": "navakammādivasena niccabyāvaṭataṁ. Duppariccāgānaṁ imesaṁ dvinnaṁ palibodhānaṁ vasena",
  "tika-vin07t2:48_11": "sabbepi palibodhā saṅgahitā evāti veditabbaṁ.",
  "tika-vin07t2:49_0": "Yenāti kāraṇena. Asaṁvāsoti idaṁ tasmiṁ attabhāve kenacipi pariyāyena bhikkhu hutvā",
  "tika-vin07t2:49_1": "bhikkhūhi saddhiṁ saṁvāsaṁ nārahatīti imamatthaṁ sandhāya vuttanti āha ‘‘asaṁvāso’’ti.",
  "tika-vin07t2:49_2": "Paññattaṁ samūhaneyyāti ‘‘so āgato na pabbājetabbo’’ti avatvā ‘‘na upasampādetabbo’’ti",
  "tika-vin07t2:49_3": "ettakasseva vuttattā pārājikassa sāmaṇerabhūmi anuññātāti viññāyati, tenāha sāmaṇerabhūmiyaṁ",
  "tika-vin07t2:49_4": "pana ṭhitotiādi. ‘‘Yo pana bhikkhū’’ti vuttattā (pārā. 39) paccakkhātasikkho yasmā",
  "tika-vin07t2:49_5": "bhikkhu na hoti, methunasevane ca pārājikaṁ nāpajjati, tasmāssa ‘‘āgato upasampādetabbo’’ti",
  "tika-vin07t2:49_6": "upasampadaṁ anujānanto pārājikaṁ na samūhanati nāma, tenāha ‘‘bhikkhubhāve ṭhatvā",
  "tika-vin07t2:49_7": "avipannasīlatāyā’’ti. Uttamatthaṁ arahattaṁ, nibbānameva vā.",
  "tika-vin07t2:50": "Catubbidhavinayādikathāvaṇṇanā",
  "tika-vin07t2:51_0": "45.Nīharitvāti pāḷito uddharitvā, tathā hi ‘‘pañcahupāli, aṅgehi samannāgatena bhikkhunā",
  "tika-vin07t2:51_1": "nānuyuñjitabbaṁ. Katamehi pañcahi? Suttaṁ na jānāti, suttānulomaṁ na jānātī’’tiādipāḷito",
  "tika-vin07t2:51_2": "suttaṁ suttānulomañca nīhariṁsu. ‘‘Anāpatti evaṁ amhākaṁ ācariyānaṁ uggaho paripucchāti",
  "tika-vin07t2:51_3": "bhaṇatī’’ti evamādito ācariyavādaṁ. ‘‘Āyasmā upāli evamāha – ‘anāpatti, āvuso, supinantenā’ti’’",
  "tika-vin07t2:51_4": "evamādito attano matiṁ nīhariṁsu, sā ca therassa attanomati suttena saṅgahitattā",
  "tika-vin07t2:51_5": "suttaṁ jātaṁ, evamaññāpi suttādīhi saṅgahitāva gahetabbā, netarāti veditabbaṁ. Atha",
  "tika-vin07t2:51_6": "vā nīharitvāti vibhajitvā sāṭṭhakathaṁ sakalaṁ vinayapiṭakaṁ suttādīsu catūsu padesesu",
  "tika-vin07t2:51_7": "pakkhipitvā catudhā vibhajitvā vinayaṁ pakāsesuṁ tabbinimuttassa abhāvāti adhippāyo.",
  "tika-vin07t2:51_8": "Vuttanti nāgasenattherena milindapañhe vuttaṁ. Kaṇṭhādivaṇṇuppattiṭṭhānakaraṇādīhi",
  "tika-vin07t2:51_9": "āharitvā attano vacīviññattiyāva bhāsitavacanaṁ āhaccapadaṁ. Rasoti sāro ‘‘pattaraso’’tiādīsu",
  "tika-vin07t2:51_10": "(dha. sa. 628-630) viya, paṭikkhittaanuññātasuttasāroti attho, rasoti vā lakkhaṇaṁ",
  "tika-vin07t2:51_11": "paṭivatthukaṁ anuddharitvā lakkhaṇānulomena vuttattā. Dhammasaṅgāhakādiācariyavaṁsena",
  "tika-vin07t2:51_12": "ābhatā aṭṭhakathā ācariyavaṁsoti āha ‘‘ācariyavaṁsoti ācariyavādo’’ti.",
  "tika-vin07t2:52_0": "Vinayapiṭake pāḷīti idha adhikāravasena vuttaṁ. Sesapiṭakesupi suttādicatunayā yathānurūpaṁ",
  "tika-vin07t2:52_1": "labbhanteva. Mahāpadesāti mahāokāsā mahāvisayā, te atthato ‘‘yaṁ, bhikkhave’’tiādipāḷivasena",
  "tika-vin07t2:52_2": "akappiyānulomato kappiyānulomato ca puggalehi nayato tathā tathā gayhamānā atthanayā",
  "tika-vin07t2:52_3": "eva. Te hi bhagavatā sarūpato avuttesupi paṭikkhittānulomesu, anuññātānulomesu ca",
  "tika-vin07t2:52_4": "sesesu kiccesu nivattipavattihetutāya mahāgocarāti ‘‘mahāpadesā’’ti vuttā, na pana",
  "tika-vin07t2:52_5": "‘‘yaṁ, bhikkhave, mayā idaṁ na kappatī’’tiādinā vuttā sādhippāyā pāḷiyeva tassā sutte",
  "tika-vin07t2:52_6": "paviṭṭhattā. ‘‘Suttānulomampi sutte otāretabbaṁ…pe… suttameva balavatara’’nti (pārā.",
  "tika-vin07t2:52_7": "aṭṭha. 1.45) hi vuttaṁ, na hesā sādhippāyā pāḷi sutte otāretabbā, na gahetabbā vā",
  "tika-vin07t2:52_8": "hoti, yenāyaṁ suttānulomaṁ siyā. Tasmā imaṁ pāḷiadhippāyaṁ nissāya puggalehi gahitā",
  "tika-vin07t2:52_9": "yathāvuttaatthāva suttānulomaṁ. Tappakāsakattā pana ayaṁ pāḷipi suttānulomanti gahetabbaṁ,",
  "tika-vin07t2:52_10": "tenāha ye bhagavatā evaṁ vuttātiādi. Yaṁ bhikkhavetiādipāḷinayena hi puggalehi gahetabbā",
  "tika-vin07t2:52_11": "ye akappiyānulomādayo atthā vuttā, te mahāpadesāti attho.",
  "tika-vin07t2:53_0": "Bhagavato pakiṇṇakadesanābhūtā ca suttānulomabhūtā ca aṭṭhakathā. Yasmā dhammasaṅgāhakattherehi",
  "tika-vin07t2:53_1": "pāḷivaṇṇanākkamena saṅgahetvā vuttā, tasmā ‘‘ācariyavādo’’ti vuttā, etena ca aṭṭhakathā",
  "tika-vin07t2:53_2": "suttasuttānulomesu atthato saṅgayhatīti veditabbā. Yathā ca esā, evaṁ attanomatipi",
  "tika-vin07t2:53_3": "pamāṇabhūtā. Na hi bhagavato vacanaṁ vacanānulomañca anissāya aggasāvakādayopi attano",
  "tika-vin07t2:53_4": "ñāṇabalena suttābhidhammavinayesu kañci sammutiparamatthabhedaṁ atthaṁ vattuṁ sakkonti,",
  "tika-vin07t2:53_5": "tasmā sabbampi vacanaṁ sutte suttānulome ca saṅgayhati. Visuṁ pana aṭṭhakathādīnaṁ",
  "tika-vin07t2:53_6": "saṅgahitattā tadavasesaṁ suttasuttānulomato gahetvā catudhā vinayo niddiṭṭho. Suttādayo",
  "tika-vin07t2:53_7": "nissāyeva pavattāpi attanomati tesu sarūpena anāgatattā vuttaṁ ‘‘suttasuttānulomaācariyavāde",
  "tika-vin07t2:53_8": "muñcitvā’’ti, tenāha ‘‘anubuddhiyā nayaggāhenā’’ti. Tattha suttādīni anugatāya eva",
  "tika-vin07t2:53_9": "buddhiyā tehi laddhanayaggāhena cāti attho.",
  "tika-vin07t2:54_0": "Theravādoti mahāsumattherādīnaṁ gāho. Suttādiṁ nissāyeva viparītatopi attanomati",
  "tika-vin07t2:54_1": "uppajjatīti āha taṁ panātiādi. Atthenāti attanā nayaggahitena atthena. Pāḷinti attano",
  "tika-vin07t2:54_2": "gāhassa nissayabhūtaṁ sāṭṭhakathaṁ pāḷiṁ. Pāḷiyāti tappaṭikkhepatthaṁ parenāhaṭāya",
  "tika-vin07t2:54_3": "sāṭṭhakathāya pāḷiyā, attanā gahitaṁ atthaṁ nissāya pāḷiñca saṁsanditvāti attho.",
  "tika-vin07t2:54_4": "Ācariyavādeti attanā parena ca samuddhaṭaaṭṭhakathāya. Otarati ceva sameti cāti attanā",
  "tika-vin07t2:54_5": "uddhaṭehi saṁsandanavasena otarati, parena uddhaṭena sameti. Sabbadubbalāti asabbaññupuggalassa",
  "tika-vin07t2:54_6": "dosavāsanāya yāthāvato atthasampaṭipattiabhāvato vuttaṁ. Pamādapāṭhavasena ācariyavādassa",
  "tika-vin07t2:54_7": "suttānulomena asaṁsandanāpi siyāti āha ‘‘itaro na gahetabbo’’ti.",
  "tika-vin07t2:55_0": "Samentameva gahetabbanti ye suttena saṁsandanti, evarūpāva atthā mahāpadesato uddharitabbāti",
  "tika-vin07t2:55_1": "dasseti tathā tathā uddhaṭaatthānameva suttānulomattā, tenāha ‘‘suttānulomato hi",
  "tika-vin07t2:55_2": "suttameva balavatara’’nti. Appaṭivattiyanti appaṭibāhiyaṁ. Kārakasaṅghasadisanti",
  "tika-vin07t2:55_3": "pamāṇattā saṅgītikārakasaṅghasadisaṁ. Buddhānaṁ ṭhitakālasadisanti dharamānakabuddhasadisanti",
  "tika-vin07t2:55_4": "attho. Sakavādī suttaṁ gahetvā kathetītiādīsu yo yathābhūtamatthaṁ gahetvā kathanasīlo,",
  "tika-vin07t2:55_5": "so sakavādī. Suttanti saṅgītittayāruḷhaṁ pāḷivacanaṁ. Paravādīti mahāvihāravāsī vā",
  "tika-vin07t2:55_6": "hotu aññanikāyavāsī vā, yo viparītato atthaṁ gahetvā kathanasīlo, sova idha ‘‘paravādī’’ti",
  "tika-vin07t2:55_7": "vutto. Suttānulomanti saṅgītittayāruḷhaṁ vā anāruḷhaṁ vā yaṁkiñci vipallāsato vā",
  "tika-vin07t2:55_8": "vañcanāya vā ‘‘saṅgītittayāgatamida’’nti dassiyamānaṁ suttānulomaṁ. Keci ‘‘aññanikāye",
  "tika-vin07t2:55_9": "suttānuloma’’nti vadanti, taṁ na yuttaṁ sakavādīparavādīnaṁ ubhinnampi saṅgītittayāruḷhasuttādīnaṁ",
  "tika-vin07t2:55_10": "eva gahetabbato. Tathā hi vakkhati ‘‘tisso saṅgītiyo āruḷhaṁ pāḷiāgataṁ paññāyati,",
  "tika-vin07t2:55_11": "gahetabba’’ntiādi. Na hi sakavādī aññanikāyasuttādiṁ pamāṇato gaṇhāti, yena tesu",
  "tika-vin07t2:55_12": "suttādīsu dassitesu tattha ṭhātabbaṁ bhaveyya, vakkhati ca ‘‘paro tassa akappiyabhāvasādhakaṁ",
  "tika-vin07t2:55_13": "suttato bahuṁ kāraṇañca vinicchayañca dasseti…pe… ‘sādhū’ti sampaṭicchitvā akappiyeyeva",
  "tika-vin07t2:55_14": "ṭhātabba’’nti (pārā. aṭṭha. 1.45). Tasmā paravādināpi saṅgītittaye anāruḷhampi anāruḷhamicceva",
  "tika-vin07t2:55_15": "dassīyati, kevalaṁ tassa tassa suttādino saṅgītittaye anāgatassa kūṭatā, āgatassa",
  "tika-vin07t2:55_16": "ca byañjanacchāyāya aññathā adhippāyayojanā ca viseso. Tattha ca yaṁ kūṭaṁ, taṁ apanīyati.",
  "tika-vin07t2:55_17": "Yaṁ aññathā yojitaṁ, tassa viparītatāsandassanatthaṁ tadaññena suttādinā saṁsandanā",
  "tika-vin07t2:55_18": "karīyati. Yo pana paravādinā gahito adhippāyo suttantādinā saṁsandati, so sakavādināpi",
  "tika-vin07t2:55_19": "attano gāhaṁ vissajjetvā gahetabboti ubhinnampi saṅgītittayāgatameva suttādipamāṇanti",
  "tika-vin07t2:55_20": "veditabbaṁ. Teneva kathāvatthuppakaraṇe sakavāde pañca suttasatāni paravāde pañcāti",
  "tika-vin07t2:55_21": "(dha. sa. aṭṭha. nidānakathā; kathā. aṭṭha. nidānakathā) suttasahassampi adhippāyaggahaṇanānattena",
  "tika-vin07t2:55_22": "saṅgītittayāgatameva gahitaṁ, na nikāyantare kiñcīti.",
  "tika-vin07t2:56_0": "Khepanti ‘‘kiṁ iminā’’ti paṭikkhepaṁ chaḍḍanaṁ. Garahanti ‘‘kimesa bālo jānātī’’ti",
  "tika-vin07t2:56_1": "nindanaṁ. Sutte otāretabbanti yassa suttassa anulomanato idaṁ suttānulomaṁ akāsi,",
  "tika-vin07t2:56_2": "tasmiṁ, tadanurūpe vā aññatarasmiṁ sutte attanā gahitaṁ suttānulomaṁ atthato saṁsandanavasena",
  "tika-vin07t2:56_3": "otāretabbaṁ, ‘‘iminā ca iminā ca kāraṇena imasmiṁ sutte saṁsandatī’’ti saṁsanditvā",
  "tika-vin07t2:56_4": "dassetabbanti attho. Ayanti sakavādī. Paroti paravādī. Ācariyavādo sutte otāretabboti",
  "tika-vin07t2:56_5": "yassa suttassa vaṇṇanāvasena ayaṁ ācariyavādo pavatto, tasmiṁ, tādise ca aññatarasmiṁ",
  "tika-vin07t2:56_6": "sutte pubbāparaatthasaṁsandanavasena otāretabbaṁ. Gārayhācariyavādoti pamādalikhito,",
  "tika-vin07t2:56_7": "bhinnaladdhikehi vā ṭhapito, esa nayo sabbattha.",
  "tika-vin07t2:57_0": "Yaṁ kiñci kūṭasuttaṁ bāhirakasuttādivacanaṁ na gahetabbanti dassetuṁ suttaṁ suttānulome",
  "tika-vin07t2:57_1": "otāretabbantiādi vuttaṁ. Guḷhavessantarādīni mahāsaṅghikādibhinnaladdhikānaṁ pakaraṇāni.",
  "tika-vin07t2:57_2": "Ādi-saddena guḷhaummaggādīnaṁ gahaṇaṁ . Sakavādī suttaṁ gahetvā katheti, paravādīpi",
  "tika-vin07t2:57_3": "suttantiādinā aññepi vādālambanā vuttanayena sakkā ñātunti idha na vuttā.",
  "tika-vin07t2:58_0": "Evaṁ suttasuttānulomādimukhena sāmaññato vivādaṁ dassetvā idāni visesato vivādavatthuṁ",
  "tika-vin07t2:58_1": "tabbinicchayamukhena suttādīnañca dassetuṁ atha panāyaṁ kappiyantiādi vuttaṁ. Sutte",
  "tika-vin07t2:58_2": "ca suttānulome cāti ettha ca-kāro vikappattho, tena ācariyavādādīnampi saṅgaho, tenāha",
  "tika-vin07t2:58_3": "‘‘kāraṇañca vinicchayañca dassetī’’ti. Tattha kāraṇanti suttādinayaṁ nissāya attanomatiyā",
  "tika-vin07t2:58_4": "uddhaṭaṁ hetuṁ. Vinicchayanti aṭṭhakathāvinicchayaṁ. Kāraṇacchāyāti suttādīsu ‘‘kappiya’’nti",
  "tika-vin07t2:58_5": "gāhassa, ‘‘akappiya’’nti gāhassa ca nimittabhūtaṁ kicchena paṭipādanīyaṁ avibhūtakāraṇaṁ",
  "tika-vin07t2:58_6": "kāraṇacchāyā, kāraṇapatirūpakanti attho. Vinayañhi patvāti imassa vivaraṇaṁ kappiyākappiyavicāraṇamāgammāti.",
  "tika-vin07t2:58_7": "Rundhitabbanti kappiyasaññāya vītikkamakaraṇaṁ rundhitabbaṁ, taṁnivāraṇacittaṁ daḷhataraṁ",
  "tika-vin07t2:58_8": "kātabbaṁ. Sotaṁ pacchinditabbanti tattha vītikkamappavatti pacchinditabbā. Garukabhāveti",
  "tika-vin07t2:58_9": "akappiyabhāve. Suttavinicchayakāraṇehīti suttena aṭṭhakathāvinicchayena ca laddhakāraṇehi.",
  "tika-vin07t2:58_10": "Evantiādi yathāvuttassa atthassa nigamanavacanaṁ. Atirekakāraṇanti suttādīsu purimaṁ",
  "tika-vin07t2:58_11": "purimaṁ atirekakāraṇaṁ nāma, bahukāraṇaṁ vā.",
  "tika-vin07t2:59_0": "Vācuggatanti vācāya uggataṁ, tattha nirantaraṁ ṭhitanti attho. ‘‘Suttaṁ nāma sakalaṁ",
  "tika-vin07t2:59_1": "vinayapiṭaka’’nti vuttattā puna suttatoti tadatthapaṭipādakaṁ suttābhidhammapāḷivacanaṁ",
  "tika-vin07t2:59_2": "adhippetaṁ. Anubyañjanatoti imassa vivaraṇaṁ paripucchato ca aṭṭhakathāto cāti. Tattha",
  "tika-vin07t2:59_3": "paripucchāti ācariyassa santikā pāḷiyā atthasavanaṁ. Aṭṭhakathāti pāḷimuttakavinicchayo.",
  "tika-vin07t2:59_4": "Tadubhayampi hi pāḷiṁ anugantvā atthassa byañjanato ‘‘anubyañjana’’nti vuttaṁ. Vinayeti",
  "tika-vin07t2:59_5": "vinayācāre, teneva vakkhati vinayaṁ avijahanto avokkamantotiādi. Tattha patiṭṭhānaṁ",
  "tika-vin07t2:59_6": "nāma sañcicca āpattiyā anāpajjanādi hotīti āha ‘‘lajjībhāvena patiṭṭhito’’ti, tena",
  "tika-vin07t2:59_7": "lajjī hotīti vuttaṁ hoti. Vinayadharassa lakkhaṇe vattabbe kiṁ iminā lajjībhāvenāti",
  "tika-vin07t2:59_8": "āha alajjī hītiādi. Tattha bahussutopīti iminā paṭhamalakkhaṇasamannāgamaṁ dasseti.",
  "tika-vin07t2:59_9": "Lābhagarutāyātiādinā vinaye ṭhitatāya abhāve paṭhamalakkhaṇayogo kiccakaro na hoti,",
  "tika-vin07t2:59_10": "atha kho akiccakaro anatthakaro evāti dasseti. Saṅghabhedassa pubbabhāgo kalaho saṅgharāji.",
  "tika-vin07t2:60_0": "Vitthunatīti vitthambhati, nitthunati vā santiṭṭhituṁ na sakkoti, tenāha yaṁ yantiādi.",
  "tika-vin07t2:60_1": "Ācariyaparamparāti ācariyānaṁ vinicchayaparamparā, teneva vakkhati ‘‘attano matiṁ",
  "tika-vin07t2:60_2": "pahāya…pe… yathā ācariyo ca ācariyācariyo ca pāḷiñca paripucchañca vadanti, tathā",
  "tika-vin07t2:60_3": "ñātuṁ vaṭṭatī’’ti. Na hi ācariyānaṁ nāmamattato paramparājānane payojanamatthi. Pubbāparānusandhitoti",
  "tika-vin07t2:60_4": "pubbavacanassa aparavacanena saha atthasambandhajānanato. Atthatoti padatthapiṇḍatthaadhippetatthādito.",
  "tika-vin07t2:60_5": "Kāraṇatoti tadatthupapattito. Theravādaṅganti theravādapaṭipāṭiṁ, tesaṁ vinicchayapaṭipāṭinti attho.",
  "tika-vin07t2:61_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo",
  "tika-vin07t2:61_1": "vutto. Dutiyenassa lajjībhāvena ceva acalatāya ca patiṭṭhitatā. Tatiyena pāḷiaṭṭhakathāsu",
  "tika-vin07t2:61_2": "anurūpena anāgatampi tadanulomato ācariyehi dinnanayato vinicchinituṁ samatthatā.",
  "tika-vin07t2:61_3": "Otiṇṇe vatthusminti codanāvasena vītikkamavatthusmiṁ saṅghamajjhe otiṇṇe. Codakena",
  "tika-vin07t2:61_4": "cuditakena ca vutte vattabbeti evaṁ otiṇṇe vatthuṁ nissāya codakena ‘‘diṭṭhaṁ suta’’ntiādinā",
  "tika-vin07t2:61_5": "cuditakena ‘‘atthi natthī’’tiādinā ca yaṁ vattabbaṁ, tasmiṁ vattabbe vutteti attho.",
  "tika-vin07t2:61_6": "Thullaccayadubbhāsitānaṁ mātikāya anāgatattā ‘‘pañcannaṁ āpattīna’’nti vuttaṁ. Tikadukkaṭanti",
  "tika-vin07t2:61_7": "‘‘anupasampanne upasampannasaññī ujjhāyati vā khīyati vā āpatti dukkaṭassā’’tiādinā",
  "tika-vin07t2:61_8": "(pāci. 106 thokaṁ visadisaṁ) āgataṁ tikadukkaṭaṁ. Aññataraṁ vā āpattinti ‘‘kāle vikālasaññī",
  "tika-vin07t2:61_9": "āpatti dukkaṭassa, kāle vematiko āpatti dukkaṭassā’’tiādikaṁ (pāci. 250) dukadukkaṭaṁ",
  "tika-vin07t2:61_10": "sandhāya vuttaṁ. Antarāpattinti tasmiṁ tasmiṁ sikkhāpade āgatavatthuvītikkamaṁ vinā",
  "tika-vin07t2:61_11": "aññasmiṁ vatthuvītikkame nidānato pabhuti vinītavatthupariyosānā antarantarā vuttaṁ",
  "tika-vin07t2:61_12": "āpattiṁ. Idha pana ‘‘vatthuṁ oloketī’’ti visuṁ gahitattā tadavasesā antarāpattīti",
  "tika-vin07t2:61_13": "gahitā. Paṭilātaṁ ukkhipatīti idaṁ visibbanasikkhāpade (pāci. 350-351) āgataṁ. Tattha",
  "tika-vin07t2:61_14": "ḍayhamānaṁ alātaṁ aggikapālādito bahi patitaṁ avijjhātameva paṭiukkhipati , puna",
  "tika-vin07t2:61_15": "yathāṭhāne ṭhapetīti attho. Vijjhātaṁ pana pakkhipantassa pācittiyameva. Anāpattinti",
  "tika-vin07t2:61_16": "ettha antarantarā vuttā anāpattipi atthi, ‘‘anāpatti, bhikkhave, iddhimassa iddhivisaye’’tiādi",
  "tika-vin07t2:61_17": "(pārā. 159) viya sāpi saṅgayhati.",
  "tika-vin07t2:62_0": "Pārājikāpattīti na tāva vattabbanti idaṁ āpannapuggalena lajjīdhamme ṭhatvā yathābhūtaṁ",
  "tika-vin07t2:62_1": "āvikaraṇepi dubbinicchayaṁ adinnādānādiṁ sandhāya vuttaṁ. Yaṁ pana methunādīsu vijānanaṁ,",
  "tika-vin07t2:62_2": "taṁ vattabbameva, tenāha methunadhammavītikkamo hītiādi. Yo pana alajjitāya paṭiññaṁ",
  "tika-vin07t2:62_3": "adatvā vikkhepaṁ karoti, tassa āpatti na sakkā oḷārikāpi vinicchinituṁ, yāva so yathābhūtaṁ",
  "tika-vin07t2:62_4": "nāvi karoti, saṅghassa ca āpattisandeho na vigacchati, tāva nāsitakova bhavissati.",
  "tika-vin07t2:62_5": "Sukhumāti cittaparivattiyā sukhumatāya sukhumā. Tenāha ‘‘cittalahukā’’ti, cittaṁ",
  "tika-vin07t2:62_6": "tassa lahukanti attho. Teti vītikkame. Taṁvatthukanti adinnādānādimūlakaṁ. Yaṁ ācariyo",
  "tika-vin07t2:62_7": "bhaṇati, taṁ karohītiādi sabbaṁ lajjīpesalaṁ kukkuccakameva sandhāya vuttaṁ. Yo yāthāvato",
  "tika-vin07t2:62_8": "pakāsetvā suddhimeva gavesati, tenāpi, pārājikosīti na vattabboti anāpattikoṭiyāpi",
  "tika-vin07t2:62_9": "saṅkiyamānattā vuttaṁ, teneva ‘‘pārājikacchāyā’’ti vuttaṁ. Sīlāni sodhetvāti yasmiṁ",
  "tika-vin07t2:62_10": "vītikkame pārājikāsaṅkā vattati, tattha pārājikābhāvapakkhaṁ gahetvā desanāvuṭṭhānagāminīnaṁ",
  "tika-vin07t2:62_11": "āpattīnaṁ sodhanavasena sīlāni sodhetvā. Dvattiṁsākāranti pākaṭabhāvato upalakkhaṇavasena",
  "tika-vin07t2:62_12": "vuttaṁ, yaṁ kiñci abhirucitaṁ manasikātuṁ vaṭṭateva. Kammaṭṭhānaṁ ghaṭiyatīti vippaṭisāramūlakena",
  "tika-vin07t2:62_13": "vikkhepena antarantarā khaṇḍaṁ adassetvā pabandhavasena cittena saṅghaṭiyati. Saṅkhārāti",
  "tika-vin07t2:62_14": "vipassanākammaṭṭhānavasena vuttaṁ. Sāpattikassa hi paguṇampi kammaṭṭhānaṁ na suṭṭhu",
  "tika-vin07t2:62_15": "upaṭṭhāti, pageva pārājikassa. Tassa hi vippaṭisāraninnatāya cittaṁ ekaggaṁ na hoti.",
  "tika-vin07t2:62_16": "Ekassa pana vitakkavikkhepādibahulassa suddhasīlassapi cittaṁ na samādhiyati, taṁ",
  "tika-vin07t2:62_17": "idha pārājikamūlakanti na gahetabbaṁ. Katapāpamūlakena vippaṭisārenevettha cittassa",
  "tika-vin07t2:62_18": "asamādhiyanaṁ sandhāya ‘‘kammaṭṭhānaṁ na ghaṭiyatī’’ti vuttaṁ, tenāha vippaṭisāragginātiādi.",
  "tika-vin07t2:62_19": "Attanāti cittena karaṇabhūtena puggalo kattā jānāti, paccatte vā karaṇavacanaṁ, attā",
  "tika-vin07t2:62_20": "sayaṁ pajānātīti attho.",
  "tika-vin07t2:63": "Catubbidhavinayādikathāvaṇṇanānayo niṭṭhito.",
  "tika-vin07t2:64": "Padabhājanīyavaṇṇanā",
  "tika-vin07t2:65_0": "Yo viya dissatīti yādiso, yaṁ-saddatthe yathā-saddo vattatīti āha ‘‘yena vā tena",
  "tika-vin07t2:65_1": "vā yutto’’ti. Yena tenāti hi padadvayena aniyamato yaṁ-saddatthova dassito. Vāsadhurayuttoti",
  "tika-vin07t2:65_2": "vipassanādhurayutto. Yā jāti assāti yaṁjāti, puggalo, sova yaṁjacco sakatthe yapaccayaṁ",
  "tika-vin07t2:65_3": "katvā. Gottavasena yena vā tena vā gottena yathāgotto vā tathāgotto vā hotūti sambandho.",
  "tika-vin07t2:65_4": "Sīlesūti pakatīsu. Atha khoti idaṁ kintūti imasmiṁ atthe. Kiṁ vuttaṁ hotīti attho.",
  "tika-vin07t2:65_5": "Imasmiṁ attheti imasmiṁ pārājikavisaye. Esoti yathāvuttehi pakārehi yutto. Ariyāyāti",
  "tika-vin07t2:65_6": "‘‘uddissa ariyā tiṭṭhanti, esā ariyānaṁ yācanā’’ti evaṁ vuttāya, na, ‘‘dehi me’’ti",
  "tika-vin07t2:65_7": "kapaṇāya. Liṅgasampaṭicchanenāti ‘‘bhikkhaṁ carissāmī’’ti cittābhāvepi bhikkhāhāranissitapabbajjāliṅgassa",
  "tika-vin07t2:65_8": "sampaṭicchanena. Kājabhattanti kājehi ānītabhattaṁ. Adhammikāyāti adhisīlasikkhādibhikkhuguṇābhāvato",
  "tika-vin07t2:65_9": "vuttaṁ, tenāha ‘‘abhūtāyā’’ti. ‘‘Mayaṁ bhikkhū’’ti vadantā paṭiññāmatteneva bhikkhū,",
  "tika-vin07t2:65_10": "na atthatoti attho. Idañca ‘‘mayaṁ bhikkhū’’ti paṭijānanassāpi sambhavato vuttaṁ.",
  "tika-vin07t2:65_11": "‘‘Mayaṁ bhikkhū’’ti appaṭijānantāpi hi bhikkhuvohāranimittassa liṅgassa gahaṇena",
  "tika-vin07t2:65_12": "ceva bhikkhūnaṁ dinnapaccayabhāgaggahaṇādinā ca bhikkhupaṭiññā eva nāma honti. Tathā",
  "tika-vin07t2:65_13": "hi vuttaṁ puggalapaññattiaṭṭhakathāyaṁ –",
  "tika-vin07t2:66_0": "‘‘‘Abrahmacārī brahmacāripaṭiñño’ti aññe brahmacārino sunivatthe supārute sumbhakapattadhare",
  "tika-vin07t2:66_1": "gāmanigamajanapadarājadhānīsu piṇḍāya caritvā jīvikaṁ kappente disvā sayampi tādisena",
  "tika-vin07t2:66_2": "ākārena tathā paṭipajjanato ‘ahaṁ brahmacārī’ti paṭiññaṁ dento viya hoti. ‘Ahaṁ bhikkhū’ti",
  "tika-vin07t2:66_3": "vatvā uposathaggādīni pavisanto pana brahmacāripaṭiñño hotiyeva, tathā saṅghikaṁ",
  "tika-vin07t2:66_4": "lābhaṁ gaṇhanto’’ti (pu. pa. aṭṭha. 91).",
  "tika-vin07t2:67_0": "Tasmā evarūpehi paṭiññāya bhikkhūhi gotrabhupariyosānehi saddhiṁ sambhogaparibhogo",
  "tika-vin07t2:67_1": "na vaṭṭati, alajjīparibhogova hoti. Sañcicca āpattiāpajjanādialajjīlakkhaṇaṁ pana",
  "tika-vin07t2:67_2": "ukkaṭṭhānaṁ bhikkhūnaṁ vasena vuttaṁ sāmaṇerādīnampi alajjīvohāradassanato. ‘‘Alajjīsāmaṇerehi",
  "tika-vin07t2:67_3": "hatthakammampi na kāretabba’’nti hi vuttaṁ. Yathāvihitapaṭipattiyaṁ atiṭṭhanañhi",
  "tika-vin07t2:67_4": "sabbasādhāraṇaṁ alajjīlakkhaṇaṁ. Dussīlā liṅgaggahaṇato paṭṭhāya yathāvihitapaṭipattiyā",
  "tika-vin07t2:67_5": "abhāvato ekantā lajjinova mahāsaṅghikādinikāyantarikā viya, liṅgatthenakādayo viya,",
  "tika-vin07t2:67_6": "ca. Yāva 11 ca tesaṁ bhikkhupaṭiññā anuvattati, tāva bhikkhu eva, tehi ca paribhogo",
  "tika-vin07t2:67_7": "alajjipaabhogova, tesañca bhikkhusaṅghasaññāya dinnaṁ saṅghe dinnaṁ nāma hoti. Vuttañhi bhagavatā –",
  "tika-vin07t2:68_0": "‘‘Bhavissanti kho panānanda, anāgatamaddhānaṁ gotrabhuno kāsāvakaṇṭhā dussīlā pāpadhammā,",
  "tika-vin07t2:68_1": "tesu dussīlesu saṅghaṁ uddissa dānaṁ dassanti, tadāpāhaṁ, ānanda, saṅghagataṁ dakkhiṇaṁ",
  "tika-vin07t2:68_2": "asaṅkhyeyyaṁ appameyyaṁ vadāmī’’ti (ma. ni. 3.380).",
  "tika-vin07t2:69_0": "Bhagavato saṅghaṁ uddissa dinnattā dakkhiṇā asaṅkhyeyyā appameyyā jātā. Dussīlānaṁ",
  "tika-vin07t2:69_1": "dinnattā nāti ce? Na, tesu saṅghaṁ uddissāti gotrabhūnaṁ paṭiggāhakattena parāmaṭṭhattā,",
  "tika-vin07t2:69_2": "itarathā ‘‘yesu kesuci gahaṭṭhesu vā pabbajitesu vā saṅghaṁ uddissā’’ti vattabbatāpasaṅgato,",
  "tika-vin07t2:69_3": "tathā ca ‘‘tadāpāhaṁ, ānandā’’ti heṭṭhimakoṭidassanassa payojanaṁ na siyā. Tasmā",
  "tika-vin07t2:69_4": "gotrabhūnampi abhāve saṅghaṁ uddissa dānaṁ natthi, heṭṭhimakoṭiyā tesupi dinnā saṅghagatā",
  "tika-vin07t2:69_5": "dakkhiṇā asaṅkhyeyyā, na tato paraṁ sijjhatīti tepi paṭiññāya bhikkhu evāti gahetabbaṁ.",
  "tika-vin07t2:70_0": "Brahmaghosanti uttamaghosaṁ, brahmuno ghosasadisaṁ vā ghosaṁ. Ehi bhikkhūti ‘‘bhikkhū’’tisambodhanaṁ.",
  "tika-vin07t2:70_1": "Saṁsāre bhayaikkhaka tassa bhayassa sabbaso vināsanatthaṁ tisaraṇaṁ, sāsanaṁ vā ehi",
  "tika-vin07t2:70_2": "manasā ‘‘tāṇaṁ leṇa’’nti pavisa upagaccha. Upagantvāpi cara brahmacariyanti sāsanabrahmacariyaṁ",
  "tika-vin07t2:70_3": "maggabrahmacariyañca carassu. Bhaṇḍūti muṇḍitakeso. Vāsīti dantakaṭṭhādicchedanavāsi.",
  "tika-vin07t2:70_4": "Bandhananti kāyabandhanaṁ. Yutto yogo samādhipaññāvasena so yuttayogo, tassa aṭṭhete",
  "tika-vin07t2:70_5": "parikkhārāti seso. Sarīre paṭimukkehiyeva upalakkhitoti seso. ‘‘Tīṇi satānī’’ti vattabbe",
  "tika-vin07t2:70_6": "gāthābandhasukhatthaṁ ‘‘tīṇi sata’’nti vuttaṁ.",
  "tika-vin07t2:71_0": "Tasmāti bhagavā heṭṭhā vuttaṁ parāmasati. Heṭṭhā hi ‘‘ahaṁ kho pana, kassapa, jānaññeva",
  "tika-vin07t2:71_1": "vadāmi ‘jānāmī’ti, passaññeva vadāmi ‘passāmī’’’ti (saṁ. ni. 2.154) vuttaṁ, taṁ parāmasati,",
  "tika-vin07t2:71_2": "yasmā ahaṁ jānaṁ vadāmi, tasmāti attho. Ihāti imasmiṁ sāsane. Tibbanti mahantaṁ.",
  "tika-vin07t2:71_3": "Paccupaṭṭhitaṁ bhavissatīti therādiupasaṅkamanato puretarameva tesu yaṁnūna me hirottappaṁ",
  "tika-vin07t2:71_4": "upaṭṭhitaṁ bhavissatīti attho. Kusalūpasaṁhitanti anavajjadhammanissitaṁ. Aṭṭhiṁ",
  "tika-vin07t2:71_5": "katvāti attānaṁ tena dhammena aṭṭhikaṁ katvā, taṁ vā dhammaṁ ‘‘esa me attho’’ti atthaṁ",
  "tika-vin07t2:71_6": "katvā. Ohitasototi dhamme nihitasoto. Evañhi te, kassapa, sikkhitabbanti ñāṇasotañca",
  "tika-vin07t2:71_7": "pasādasotañca odahitvā ‘‘dhammaṁ sakkaccameva suṇissāmī’’ti evameva tayā sikkhitabbaṁ.",
  "tika-vin07t2:71_8": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttakāyagatāsati.",
  "tika-vin07t2:71_9": "Yaṁ panetassa ovādassa sakkaccapaṭiggahaṇaṁ, ayameva therassa pabbajjā ca upasampadā",
  "tika-vin07t2:71_10": "ca ahosi (saṁ. ni. aṭṭha. 2.2.154).",
  "tika-vin07t2:72_0": "Uddhumātakapaṭibhāgārammaṇaṁ jhānaṁ uddhumātakasaññā. Kasiṇārammaṇaṁ rūpāvacarajjhānaṁ",
  "tika-vin07t2:72_1": "rūpasaññā. Imeti saññāsīsena niddiṭṭhā ime dve jhānadhammā. Sopāko ca bhagavatā puṭṭho",
  "tika-vin07t2:72_2": "‘‘rūpāvacarabhāvena ekatthā, byañjanameva nāna’’nti āha. Āraddhacittoti ārādhitacitto.",
  "tika-vin07t2:72_3": "Garudhammapaṭiggahaṇādiupasampadā upari sayameva āvi bhavissati.",
  "tika-vin07t2:73_0": "Sabbantimena pariyāyenāti sabbantimena paricchedena. Ñatticatutthā kammavācā upasampadākammassa",
  "tika-vin07t2:73_1": "kāraṇattā ṭhānaṁ, tassa ṭhānassa arahaṁ anucchavikanti vatthudosādivinimuttakammaṁ",
  "tika-vin07t2:73_2": "‘‘ṭhānāraha’’nti vuttaṁ vatthādidosayuttassa kammassa sabhāvato kammavācārahattābhāvā.",
  "tika-vin07t2:73_3": "Atha vā ṭhānanti nibbānappattihetuto sikkhattayasaṅgahaṁ sāsanaṁ vuccati, tassa anucchavikaṁ",
  "tika-vin07t2:73_4": "kammaṁ ṭhānārahaṁ. Yathāvihitalakkhaṇena hi kammena upasampannova sakalaṁ sāsanaṁ",
  "tika-vin07t2:73_5": "samādāya paripūretumarahati. Tasmā parisuddhakammavācāpariyosānaṁ sabbaṁ saṅghakiccaṁ",
  "tika-vin07t2:73_6": "ṭhānārahaṁ nāma, tenāha ‘‘satthusāsanārahenā’’ti, sīlādisakalasāsanaparipuṇṇassa",
  "tika-vin07t2:73_7": "anucchavikenāti attho. Ayaṁ imasmiṁ attheti ñatticatutthakammena upasampannasseva",
  "tika-vin07t2:73_8": "sabbasikkhāpadesu vuttattā kiñcāpi ehibhikkhūpasampadādīhi upasampannānaṁ suddhasattānaṁ",
  "tika-vin07t2:73_9": "paṇṇattivajjasikkhāpadavītikkamepi abhabbatā vā dosābhāvo vā saddato paññāyati, tathāpi",
  "tika-vin07t2:73_10": "atthato tesampi paṇṇattivajjesu, lokavajjesupi vā surāpānādilahukesu magguppattito",
  "tika-vin07t2:73_11": "pubbe asañciccādinā āpattiāpajjanaṁ sijjhatiyeva. Tathā hi ‘‘dve puggalā abhabbā",
  "tika-vin07t2:73_12": "āpattiṁ āpajjituṁ buddhā ca paccekabuddhā ca. Dve puggalā bhabbā āpattiṁ āpajjituṁ",
  "tika-vin07t2:73_13": "bhikkhū ca bhikkhuniyo cā’’ti (pari. 322) vuttaṁ. Ñatticatutthena kammena upasampannoti",
  "tika-vin07t2:73_14": "idaṁ pana sabbasikkhāpadavītikkamārahe sabbakālike ca bhikkhū gahetvā yebhuyyavasena",
  "tika-vin07t2:73_15": "vuttaṁ. Niruttivasenāti nibbacanavasena. Abhilāpavasenāti vohāravasena. Guṇavasenāti",
  "tika-vin07t2:73_16": "bhikkhuvohāranimittānaṁ guṇānaṁ vasena.",
  "tika-vin07t2:74": "Sājīvapadabhājanīyavaṇṇanā",
  "tika-vin07t2:75_0": "Vivaṭṭūpanissayā sīlādayo lokiyehi abhivisiṭṭhattā adhisīlādivohārena vuttāti dassetuṁ",
  "tika-vin07t2:75_1": "katamaṁ panātiādi āraddhaṁ. Tattha pañcaṅgadasaṅgasīlanti abuddhuppādakāle sīlaṁ",
  "tika-vin07t2:75_2": "sandhāya vuttaṁ tassa vivaṭṭūpanissayattābhāvā. Yaṁ pana buddhuppāde ratanattayaguṇaṁ",
  "tika-vin07t2:75_3": "tathato ñatvā sāsane suniviṭṭhasaddhāhi upāsakopāsikāhi ceva sāmaṇerasikkhamānāhi",
  "tika-vin07t2:75_4": "ca rakkhiyamānaṁ pañcaṅgaaṭṭhaṅgadasaṅgasīlaṁ, tampi adhisīlameva magguppattihetuto.",
  "tika-vin07t2:75_5": "Vipassanāmagguppattinimittatāya hi pātimokkhasaṁvarasīlaṁ lokiyānaṁ sīlehi adhisīlaṁ",
  "tika-vin07t2:75_6": "jātaṁ adhicittaṁ viya. Na hi vipassanāmagganimittataṁ muñcitvā lokiyacittato adhicittassa",
  "tika-vin07t2:75_7": "añño koci viseso upalabbhati, tadubhayañca anādimato saṁsāravaṭṭassa attādisāravirahitatāya",
  "tika-vin07t2:75_8": "tilakkhaṇabbhāhatattaṁ, ‘‘ahaṁ mamā’’ti ākārena pavattaavijjātaṇhādidosamūlakattañca,",
  "tika-vin07t2:75_9": "taṁdosamūlaviddhaṁsanasamatthāya sīlacittabalopatthaddhāya vipassanāya ukkaṁseneva",
  "tika-vin07t2:75_10": "tassa saṁsāravaṭṭassa vigamañca, tadupadesakassa sammāsambuddhassa sabbaññutādiaparimitaguṇagaṇayogena",
  "tika-vin07t2:75_11": "aviparītasaddhammadesakattañca yāthāvato ñatvā paṭipannena samādāya sikkhitabbatāya",
  "tika-vin07t2:75_12": "vivaṭṭūpanissayaṁ jātaṁ, na aññena kāraṇena, tañca vivaṭṭūpanissayattaṁ yadi sāsane",
  "tika-vin07t2:75_13": "pañcasīlādissāpi samānaṁ, kimidaṁ adhisīlaṁ na siyā. Pañcasīlādimatte ṭhitānañhi",
  "tika-vin07t2:75_14": "anāthapiṇḍikādīnaṁ gahaṭṭhānampi maggo uppajjati. Na hi adhisīlādhicittaṁ vinā magguppatti",
  "tika-vin07t2:75_15": "hoti, tañca kiñcāpi kesañci anupanissayatāya tasmiṁ attabhāve magguppattiyā hetu",
  "tika-vin07t2:75_16": "na hoti, tathāpi bhavantare avassaṁ hotevāti adhisīlameva kālaṁ karontānaṁ kalyāṇaputhujjanānaṁ",
  "tika-vin07t2:75_17": "pātimokkhasaṁvarasīlaṁ viya, tenāha buddhuppādeyeva ca pavattatītiādi. Vivaṭṭaṁ patthetvā",
  "tika-vin07t2:75_18": "rakkhiyamānampi pañcasīlādi buddhuppādeyeva pavattati. Na hi taṁ paññattintiādi pana",
  "tika-vin07t2:75_19": "ukkaṭṭhavasena sabbaṁ pātimokkhaṁ sandhāya vuttaṁ. Tadekadesabhūtampi hi pāṇātipātādinnādānādigahaṭṭhasīlampi.",
  "tika-vin07t2:75_20": "Buddhāyeva vinaye pārājikasuttavibhaṅgādīsu āgatavasena sabbaso kāyavacīdvāresu magguppattiyā",
  "tika-vin07t2:75_21": "vibandhakaajjhācārasotaṁ vicchinditvā magguppattiyā padaṭṭhānabhāvena paññapetuṁ",
  "tika-vin07t2:75_22": "sakkonti, na aññe. Magguppattiṁ sandhāya hissa adhisīlatā vuttā. Tenāha ‘‘pātimokkhasaṁvaratopi",
  "tika-vin07t2:75_23": "ca maggaphalasampayuttameva sīlaṁ adhisīla’’nti. Tasseva hi adhisīlanti abyavadhānena",
  "tika-vin07t2:75_24": "maggādhiṭṭhānāti. Idha anadhippetanti imasmiṁ paṭhamapārājikavisaye ‘‘sikkhā’’ti anadhippetaṁ.",
  "tika-vin07t2:76_0": "Lokiyaaṭṭhasamāpatticittānīti sāsanasabhāvaṁ ajānantehi lokiyajanehi samāpajjitabbāni",
  "tika-vin07t2:76_1": "aṭṭha rūpārūpajjhānasampayuttacittāni sandhāya vuttaṁ. Na hi mahaggatesu lokiyalokuttarabhedo",
  "tika-vin07t2:76_2": "atthi, yena lokiyavisesanaṁ lokuttaranivattanaṁ siyā. Tasmā sāsanikehi samāpajjitabbamahaggatajjhānanivattanameva",
  "tika-vin07t2:76_3": "lokiyavisesanaṁ kataṁ. Yathā cettha, evaṁ kāmāvacarāni pana aṭṭha kusalacittānīti",
  "tika-vin07t2:76_4": "etthāpi lokiyavisesanaṁ kātabbameva. Ayameva hi adhicittato cittassa bhedo, yaṁ sāsanaṁ",
  "tika-vin07t2:76_5": "ajānantassa puggalassa samuppajjanaṁ. Evañca abuddhuppādepi sāsanasabhāvaṁ jānantānaṁ",
  "tika-vin07t2:76_6": "paccekabuddhādīnampi sīlacittānaṁ adhisīlādhicittatā samatthitā hoti. Na vinā buddhuppādāti",
  "tika-vin07t2:76_7": "idaṁ pana aññesaṁ abhisamayahetubhāvena paccekabuddhabodhisattādīnaṁ desanāsāmatthiyābhāvato",
  "tika-vin07t2:76_8": "vuttaṁ. Āyatiṁ vāsanāhetuṁ pana sīlacittaṁ tepi desentiyeva, tañca maggahetutāya",
  "tika-vin07t2:76_9": "adhisīlādhicittampi hontaṁ appakatāya vipphārikatābāhujaññattābhāvena abbohārikanti",
  "tika-vin07t2:76_10": "‘‘buddhuppādeyevā’’ti avadhāraṇaṁ katanti veditabbaṁ. Na hi taṁsamāpannotiādiaṭṭhakathāvacanehi",
  "tika-vin07t2:76_11": "idha adhicittaniddese, upari adhipaññāniddese ca maggaphalasampayuttaadhicittaadhipaññānameva",
  "tika-vin07t2:76_12": "paṭikkhepato lokiyādhicittādhipaññānaṁ idha adhippetatā, taṁ dvayaṁ samāpannassāpi",
  "tika-vin07t2:76_13": "methunadhammasamāpajjanasabhāvo ca viññāyati, pāḷiyaṁ pana ‘‘yāyaṁ adhisīlasikkhā,",
  "tika-vin07t2:76_14": "ayaṁ imasmiṁ atthe adhippetā sikkhā’’ti vuttattā lokiyāpi adhicittādhipaññā anadhippetāti",
  "tika-vin07t2:76_15": "viññāyati. Tasmā pāḷiyaṁ aṭṭhakathāyañca evamadhippāyo veditabbo – ‘‘methunaṁ dhammaṁ",
  "tika-vin07t2:76_16": "paṭisevissāmī’’ti citte uppannamatte lokiyaṁ adhicittaṁ adhipaññā ca parihāyati,",
  "tika-vin07t2:76_17": "adhisīlaṁ pana cittuppādamattena na parihāyatīti pāḷiyaṁ adhisīlasikkhāva vuttā.",
  "tika-vin07t2:76_18": "Aṭṭhakathāyaṁ pana paṭiladdhalokuttaramaggassa bhikkhuno ‘‘methunaṁ paṭisevissāmī’’ti",
  "tika-vin07t2:76_19": "cittampi na uppajjati sabbaso akuppadhammattā, puthujjanānaṁ samāpattilābhīnampi",
  "tika-vin07t2:76_20": "kenaci kāraṇena uppajjati kuppadhammattāti imaṁ visesaṁ dassetuṁ ‘‘na hi taṁsamāpanno’’ti",
  "tika-vin07t2:76_21": "lokuttarāva paṭikkhittāti veditabbaṁ.",
  "tika-vin07t2:77_0": "Atthi dinnanti ettha dinnanti dānacetanā adhippetā, tassa dinnassa phalaṁ atthīti",
  "tika-vin07t2:77_1": "attho. Esa nayo atthi yiṭṭhanti etthāpi. Ādi-saddena hutādīnaṁ saṅgaho. Tattha yiṭṭhanti",
  "tika-vin07t2:77_2": "mahāyāgo sabbasādhāraṇaṁ mahādānameva. Hutanti pahonakasakkāro, attano vā hotu, paresaṁ",
  "tika-vin07t2:77_3": "vā dasa akusalakammapathā, sabbepi vā akusalā dhammā anatthuppādanato na sakaṁ kammaṁ",
  "tika-vin07t2:77_4": "nāma, tabbiparītā kusalā dhammā sakaṁ nāma, tadubhayampi vā kusalākusalaṁ kammassakomhītiādivacanato",
  "tika-vin07t2:77_5": "sati saṁsārappavattiyaṁ adhimuccanaṭṭhena sattānaṁ sakanti evaṁ kammassakatāya sakabhāve",
  "tika-vin07t2:77_6": "attano santakatāya uppajjanakañāṇaṁ kammassakataññāṇaṁ, upalakkhaṇamattañcetaṁ. Sāsananissitā",
  "tika-vin07t2:77_7": "pana sabbāpi vaṭṭagāminikusalapaññā kammassakataññāṇe paviṭṭhā. Sāsananissitā hi",
  "tika-vin07t2:77_8": "vivaṭṭagāminī sabbāpi paññā ‘‘saccānulomikañāṇa’’nti vuccati. Sā eva ca adhipaññā",
  "tika-vin07t2:77_9": "tadavasesaṁ sabbaṁ kammassakataññāṇanti veditabbaṁ, teneva bhagavā ‘‘kammassakataññāṇaṁ",
  "tika-vin07t2:77_10": "saccānulomikañāṇaṁ maggasamaṅgissa ñāṇaṁ phalasamaṅgissa ñāṇa’’nti sabbampi ñāṇacatukkeyeva",
  "tika-vin07t2:77_11": "saṅgahesi. Tilakkhaṇākāraparicchedakaṁ pana vipassanāñāṇanti idaṁ pana maggassa āsannapaccayatāya",
  "tika-vin07t2:77_12": "ukkaṭṭhavasena vuttaṁ. Taditarāsañhi ratanattayānussaraṇādipaññānampi maggahetutāya",
  "tika-vin07t2:77_13": "adhipaññatā samānāvāti gahetabbaṁ.",
  "tika-vin07t2:78": "Sājīvapadabhājanīyavaṇṇanānayo niṭṭhito.",
  "tika-vin07t2:79": "Paccakkhānavibhaṅgavaṇṇanā",
  "tika-vin07t2:80_0": "Dubbalyeāvikateti yaṁnūnāhaṁ buddhaṁ paccakkheyyantiādinā dubbalabhāve pakāsite.",
  "tika-vin07t2:80_1": "Mukhāruḷhatāti lokajanānaṁ sattaṭṭhātiādīsu mukhāruḷhañāyenāti adhippāyo. Dirattatirattanti",
  "tika-vin07t2:80_2": "(pāci. 52) ettha yathā antarantarā sahaseyyāvasena tirattaṁ aggahetvā nirantarameva",
  "tika-vin07t2:80_3": "tisso rattiyo anupasampannena saddhiṁ sahaseyyāya aruṇuṭṭhāpanavasena tirattaggahaṇatthaṁ",
  "tika-vin07t2:80_4": "‘‘dirattatiratta’’nti abyavadhānena vuttanti dirattaggahaṇassa payojanampi sakkā",
  "tika-vin07t2:80_5": "gahetuṁ, evamidhāpi dubbalyaṁ anāvikatvāti imassāpi gahaṇassa payojanamatthevāti",
  "tika-vin07t2:80_6": "dassetuṁ yasmā vā sikkhāpaccakkhānassātiādi vuttaṁ.",
  "tika-vin07t2:81_0": "Idāni dubbalyaṁ anāvikatvāti imassa purimapadasseva vivaraṇabhāvaṁ vināpi visuṁ atthasabbhāvaṁ",
  "tika-vin07t2:81_1": "dassetuṁ apicātiādi vuttaṁ. Visesāvisesanti ettha yena vākyena dubbalyāvikammameva",
  "tika-vin07t2:81_2": "hoti, na sikkhāpaccakkhānaṁ, tattha sikkhāpaccakkhānadubbalyāvikammānaṁ aññamaññaṁ",
  "tika-vin07t2:81_3": "viseso hoti. Yena pana vacanena tadubhayampi hoti, tattha nevatthi viseso avisesopi,",
  "tika-vin07t2:81_4": "taṁ visesāvisesaṁ. ‘‘Kaṭha kicchajīvane’’ti dhātūsu paṭhitattā vuttaṁ ‘‘kicchajīvikappatto’’ti.",
  "tika-vin07t2:81_5": "Ukkaṇṭhanañhi ukkaṇṭhā, taṁ ito gatoti ukkaṇṭhito, kicchajīvikaṁ pattoti attho. Uddhaṁ",
  "tika-vin07t2:81_6": "gato kaṇṭho etissāti ukkaṇṭhā, anabhiratiyā vaje niruddhagogaṇo viya gamanamaggaṁ",
  "tika-vin07t2:81_7": "gavesanto puggalo ukkaṇṭho hoti, taṁ ukkaṇṭhaṁ. Anabhiratiṁ itotipi ukkaṇṭhitoti",
  "tika-vin07t2:81_8": "atthaṁ dassento āha – ‘‘uddhaṁ kaṇṭhaṁ katvā viharamāno’’ti. Sā ca ukkaṇṭhatā vikkhepenevāti",
  "tika-vin07t2:81_9": "vikkhittotiādi vuttaṁ.",
  "tika-vin07t2:82_0": "Samaṇabhāvatoti upasampadato. Bhāvavikappākārenāti bhikkhubhāvato cavitvā yaṁ yaṁ",
  "tika-vin07t2:82_1": "gihiādibhāvaṁ pattukāmo ‘‘ahaṁ assa’’nti attano bhavanaṁ vikappeti, tena tena gihiādiākārena,",
  "tika-vin07t2:82_2": "attano bhavanassa vikappanākārenāti adhippāyo.",
  "tika-vin07t2:83_0": "46.Pāḷiyaṁyadi panāhanti ahaṁ yadi buddhaṁ paccakkheyyaṁ, sādhu vatassāti attho.",
  "tika-vin07t2:83_1": "Apāhaṁ, handāhanti etthāpi vuttanayeneva attho gahetabbo. ‘‘Hoti me buddhaṁ paccakkheyya’’nti",
  "tika-vin07t2:83_2": "mama cittaṁ uppajjatīti vadati.",
  "tika-vin07t2:84": "50.Naramāmīti pabbajjāya dukkhabahulatāya sukhābhāvaṁ dasseti. Nābhiramāmīti pabbajjāya vijjamānepi anavajjasukhe attano abhiratiabhāvaṁ dasseti.",
  "tika-vin07t2:85_0": "51.Teneva vacībhedenāti vacībhedaṁ katvāpi aññena kāyappayogena viññāpanaṁ nivatteti.",
  "tika-vin07t2:85_1": "Ayaṁ sāsanaṁ jahitukāmotiādinā bhāsākosallābhāvena sabbaso padatthāvabodhābhāvepi",
  "tika-vin07t2:85_2": "‘‘ayaṁ attano pabbajitabhāvaṁ jahitukāmo imaṁ vākyabhedaṁ karotī’’ti ettakaṁ adhippetatthamattaṁ",
  "tika-vin07t2:85_3": "cepi so tāva jānāti, paccakkhānameva hotīti dasseti. Tenāha ‘‘ettakamattampi jānātī’’ti.",
  "tika-vin07t2:85_4": "Padapacchābhaṭṭhanti padaparāvatti, māgadhabhāsato avasiṭṭhā sabbāpi bhāsā ‘‘milakkhabhāsā’’ti",
  "tika-vin07t2:85_5": "veditabbā. Khettameva otiṇṇanti sikkhāpaccakkhānassa ruhanaṭṭhānabhūtaṁ khettameva otiṇṇaṁ.",
  "tika-vin07t2:86_0": "Dūtanti mukhasāsanaṁ. Sāsananti paṇṇasāsanaṁ, bhittithambhādīsu akkharaṁ vā chinditvā",
  "tika-vin07t2:86_1": "dasseti. Paccakkhātukāmatācitte dharanteyeva vacībhedasamuppattiṁ sandhāya ‘‘cittasampayutta’’nti",
  "tika-vin07t2:86_2": "vuttaṁ, cittasamuṭṭhānanti attho. Niyamitāniyamitavasena vijānanabhedaṁ dassetumāha",
  "tika-vin07t2:86_3": "yadi ayameva jānātūtiādi. Ayañca vibhāgo vadati viññāpetīti ettha yassa vadati, tasseva",
  "tika-vin07t2:86_4": "vijānanaṁ adhippetanti iminā vuttanayena laddhoti daṭṭhabbaṁ, na hettha ekassa vadati",
  "tika-vin07t2:86_5": "aññassa viññāpetīti ayamattho sambhavati. ‘‘Tesu ekasmiṁ jānantepī’’ti vuttattā ‘‘dveyeva",
  "tika-vin07t2:86_6": "jānantu eko mā jānātū’’ti evaṁ dvinnampi janānaṁ niyametvā ārocitepi tesu ekasmimpi",
  "tika-vin07t2:86_7": "jānante paccakkhānaṁ hotiyevāti gahetabbaṁ. Parisaṅkamānoti ‘‘vāressantī’’ti āsaṅkamāno.",
  "tika-vin07t2:86_8": "Samayaññūti sāsanasaṅketaññū, idha pana adhippāyamattajānanenāpi samayaññū nāma hoti,",
  "tika-vin07t2:86_9": "tenāha ukkaṇṭhitotiādi. Tasmā buddhaṁ paccakkhāmītiādikhettapadānaṁ sabbaso atthaṁ",
  "tika-vin07t2:86_10": "ñatvāpi sace ‘‘bhikkhubhāvato cavitukāmatāya esa vadatī’’ti adhippāyaṁ na jānāti,",
  "tika-vin07t2:86_11": "appaccakkhātāva hoti sikkhā. Atthaṁ pana ajānitvāpi ‘‘ukkaṇṭhito vadatī’’ti taṁ jānāti,",
  "tika-vin07t2:86_12": "paccakkhātāva hoti sikkhā. Sotaviññāṇavīthiyā saddamattaggahaṇameva, atthaggahaṇaṁ",
  "tika-vin07t2:86_13": "pana manoviññāṇavīthiparamparāyāti āha taṅkhaṇaññevātiādi.",
  "tika-vin07t2:87_0": "53.Vaṇṇapaṭṭhānanti satthuguṇavaṇṇappakāsakaṁ pakaraṇaṁ. Upāligāthāsūti upālisutte",
  "tika-vin07t2:87_1": "upāligahapatinā dhīrassa vigatamohassātiādinā vuttagāthāsu. Yathārutanti pāḷiyaṁ",
  "tika-vin07t2:87_2": "vuttamevāti attho. Anantabuddhītiādīni vaṇṇapaṭṭhāne āgatanāmāni. Dhīrantiādīni (ma.",
  "tika-vin07t2:87_3": "ni. 2.76) pana upāligāthāsu. Tattha bodhi vuccati sabbaññutaññāṇaṁ, sā jānanahetuttā",
  "tika-vin07t2:87_4": "paññāṇaṁ etassāti bodhipaññāṇo. Svākkhātaṁ dhammantiādīsu dhamma-saddo svākkhātādipadānaṁ",
  "tika-vin07t2:87_5": "dhammavevacanabhāvaṁ dassetuṁ vutto. Tasmā svākkhātaṁ paccakkhāmītiādinā vutteyeva",
  "tika-vin07t2:87_6": "vevacanena paccakkhānaṁ nāma hoti. Dhamma-saddena saha yojetvā vutte pana yathārutavasena",
  "tika-vin07t2:87_7": "paccakkhānanti veditabbaṁ. Suppaṭipannaṁ saṅghantiādīsupi eseva nayo. Kusalaṁ dhammantiādīnipi",
  "tika-vin07t2:87_8": "kusalā dhammā akusalā dhammātiādidhammameva (dha. sa. tikamātikā 1) sandhāya vuttanāmāni,",
  "tika-vin07t2:87_9": "itarathā akusaladhammapaccakkhāne dosābhāvappasaṅgatoti, tenāha caturāsītidhammakkhandhasahassesūtiādi.",
  "tika-vin07t2:87_10": "Paṭhamapārājikantiādinā sikkhāpadānaṁyeva gahaṇaṁ veditabbaṁ, na āpattīnaṁ.",
  "tika-vin07t2:88_0": "Yassa mūlenāti yassa santike. Ācariyavevacanesu yo upajjhaṁ adatvā ācariyova hutvā",
  "tika-vin07t2:88_1": "pabbājesi, taṁ sandhāya ‘‘yo maṁ pabbājesī’’ti vuttaṁ. Tassa mūlenāti tassa santike.",
  "tika-vin07t2:88_2": "Okallakoti khuppipāsādidukkhāturānaṁ kisalūkhasarīravesānaṁ gahaṭṭhamanussānaṁ adhivacanaṁ.",
  "tika-vin07t2:88_3": "Moḷibaddhoti baddhakesakalāpo gahaṭṭho. Kumārakoti kumārāvattho ativiya daharo sāmaṇero.",
  "tika-vin07t2:88_4": "Cellakoti tato kiñci mahanto. Ceṭakoti majjhimo. Moḷigalloti mahāsāmaṇero. Samaṇuddesoti",
  "tika-vin07t2:88_5": "avisesato sāmaṇerādhivacanaṁ. Asucisaṅkassarasamācāroti asuci hutvā ‘‘mayā kataṁ",
  "tika-vin07t2:88_6": "pare jānanti nu kho, na nu kho’’ti attanā, ‘‘asukena nu kho idaṁ kata’’nti parehi",
  "tika-vin07t2:88_7": "ca saṅkāya saritabbena anussaritabbena samācārena yutto. Sañjātarāgādikacavarattā",
  "tika-vin07t2:88_8": "kasambujāto. Koṇṭhoti dussīlādhivacanametaṁ.",
  "tika-vin07t2:89_0": "54.Tihetukapaṭisandhikāti atikhippaṁ jānanasamatthe sandhāya vuttaṁ, na duhetukānaṁ",
  "tika-vin07t2:89_1": "tattha asambhavato. Sabhāgassāti purisassa. Visabhāgassāti mātugāmassa. Potthakarūpasadisassāti",
  "tika-vin07t2:89_2": "mattikādīhi katarūpasadisassa . Garumedhassāti ārammaṇesu lahuppavattiyā abhāvato",
  "tika-vin07t2:89_3": "dandhagatikatāya garupaññassa, mandapaññassāti vuttaṁ hoti.",
  "tika-vin07t2:90_0": "Idānettha sikkhāpaccakkhānavārassa pāḷiyaṁ aṭṭhakathāyañca vuttanayānaṁ sampiṇḍanatthavasena",
  "tika-vin07t2:90_1": "evaṁ vinicchayo veditabbo – tattha hi sāmaññā cavitukāmotiādīhi padehi cittaniyamaṁ",
  "tika-vin07t2:90_2": "dasseti. Buddhantiādīhi padehi khettaniyamaṁ, paccakkhāmi dhāretīti etena kālaniyamaṁ,",
  "tika-vin07t2:90_3": "vadatīti iminā payoganiyamaṁ, alaṁ me buddhena, kiṁ nu me, na mamattho, sumuttāhantiādīhi",
  "tika-vin07t2:90_4": "anāmaṭṭhakālavasenapi paccakkhānaṁ hotīti dasseti, viññāpetīti iminā vijānananiyamaṁ,",
  "tika-vin07t2:90_5": "ummattako sikkhaṁ paccakkhāti ummattakassa santiketiādīhi puggalaniyamaṁ, so ca nappaṭivijānātītiādīhi",
  "tika-vin07t2:90_6": "vijānananiyamābhāvena paccakkhānābhāvaṁ dasseti, davāyātiādīhi cittaniyamābhāvena,",
  "tika-vin07t2:90_7": "sāvetukāmo na sāvetīti iminā payoganiyamābhāvena, aviññussa sāveti viññussa na sāvetīti",
  "tika-vin07t2:90_8": "etehi yaṁ puggalaṁ uddissa sāveti, tasseva savane sīsaṁ eti, nāññassāti. Sabbaso",
  "tika-vin07t2:90_9": "vā pana na sāveti appaccakkhātā hoti sikkhāti idaṁ pana cittādiniyameneva sikkhāpaccakkhānaṁ",
  "tika-vin07t2:90_10": "hoti, na aññathāti dassanatthaṁ vuttaṁ. Tasmā cittakhettakālapayogapuggalavijānanavasena",
  "tika-vin07t2:90_11": "sikkhāya paccakkhānaṁ ñatvā tadabhāvena appaccakkhānaṁ veditabbaṁ.",
  "tika-vin07t2:91_0": "Kathaṁ? Upasampannabhāvato cavitukāmatācitteneva hi sikkhāpaccakkhānaṁ hoti, na davā",
  "tika-vin07t2:91_1": "vā ravā vā bhaṇantassa. Evaṁ cittavasena sikkhāpaccakkhānaṁ hoti, na tadabhāvena.",
  "tika-vin07t2:91_2": "Tathā buddhaṁ paccakkhāmītiādinā vuttānaṁ buddhādīnaṁ sabrahmacāripariyosānānaṁ catuddasannañceva",
  "tika-vin07t2:91_3": "gihīti maṁ dhārehītiādinā vuttānaṁ gihiādīnaṁ asakyaputtiyapariyosānānaṁ aṭṭhannañcāti",
  "tika-vin07t2:91_4": "imesaṁ dvāvīsatiyā khettapadānaṁ yassa kassaci savevacanassa vasena tesu yaṁ kiñci",
  "tika-vin07t2:91_5": "vattukāmassa yaṁ kiñci vadatopi sikkhāpaccakkhānaṁ hoti. Evaṁ khettavasena sikkhāpaccakkhānaṁ",
  "tika-vin07t2:91_6": "hoti, na tadabhāvena. Tattha yadetaṁ ‘‘paccakkhāmīti ca maṁ dhārehīti cā’’ti vuttaṁ",
  "tika-vin07t2:91_7": "vattamānakālavacanaṁ, yāni ca ‘‘alaṁ me buddhena, kiṁ nu me buddhena, na mamattho",
  "tika-vin07t2:91_8": "buddhena, sumuttāhaṁ buddhenā’’tiādinā nayena ākhyātavasena kālaṁ anāmasitvā purimehi",
  "tika-vin07t2:91_9": "cuddasahi padehi saddhiṁ yojetvā vuttāni alaṁ metiādīni cattāri padāni, tesaṁyeva",
  "tika-vin07t2:91_10": "ca savevacanānaṁ vasena paccakkhānaṁ hoti, na pana ‘‘paccakkhāsi’’nti vā, ‘‘paccakkhissa’’nti",
  "tika-vin07t2:91_11": "vā, ‘‘maṁ dhāresī’’ti vā, ‘‘maṁ dhāressasī’’ti vā, ‘‘yaṁnūna paccakkheyya’’nti vātiādīni",
  "tika-vin07t2:91_12": "atītānāgataparikappavacanāni bhaṇantassa. Evaṁ vattamānakālavasena ceva anāmaṭṭhakālavasena",
  "tika-vin07t2:91_13": "ca paccakkhānaṁ hoti, na tadabhāvena. Payogo pana duvidho kāyiko vācasiko, tattha",
  "tika-vin07t2:91_14": "buddhaṁ paccakkhāmītiādinā nayena yāya kāyaci bhāsāya vacībhedaṁ katvā vācasikapayogeneva",
  "tika-vin07t2:91_15": "paccakkhānaṁ hoti, na akkharalikhanaṁ vā hatthamuddādidassanaṁ vā kāyapayogaṁ karontassa.",
  "tika-vin07t2:91_16": "Evaṁ vācasikapayogeneva paccakkhānaṁ hoti, na tadabhāvena.",
  "tika-vin07t2:92_0": "Puggalo pana duvidho yo ca paccakkhāti, yassa ca paccakkhāti, tattha yo paccakkhāti,",
  "tika-vin07t2:92_1": "so sace ummattakakhittacittavedanaṭṭānaṁ aññataro na hoti, yassa pana paccakkhāti,",
  "tika-vin07t2:92_2": "so sace manussajātiko hoti, na ca ummattakādīnaṁ aññataro sammukhībhūto ca, sikkhāpaccakkhānaṁ",
  "tika-vin07t2:92_3": "hoti. Na hi asammukhībhūtassa dūtena vā paṇṇena vā ārocanaṁ ruhati. Evaṁ yathāvuttapuggalavasena",
  "tika-vin07t2:92_4": "paccakkhānaṁ hoti, na tadabhāvena. Vijānanampi niyamitāniyamitavasena duvidhaṁ. Tattha",
  "tika-vin07t2:92_5": "yassa yesaṁ vā niyametvā imassa imesaṁ vā ārocemīti vadati, sace te yathā pakatiyā",
  "tika-vin07t2:92_6": "loke manussā vacanaṁ sutvā āvajjanasamaye jānanti, evaṁ tassa vacanānantarameva ‘‘ayaṁ",
  "tika-vin07t2:92_7": "ukkaṇṭhito’’ti vā, ‘‘gihibhāvaṁ patthayatī’’ti vā yena kenaci ākārena manussajātiko",
  "tika-vin07t2:92_8": "vacanatthaṁ jānāti, paccakkhātāva hoti sikkhā. Atha aparabhāge ‘‘kiṁ iminā vutta’’nti",
  "tika-vin07t2:92_9": "cintetvā jānanti, aññe vā jānanti, appaccakkhātāva hoti. Aniyametvā ārocentassa pana",
  "tika-vin07t2:92_10": "sace vuttanayena yo koci manussajātiko vacanatthaṁ jānāti, paccakkhātā hoti sikkhā,",
  "tika-vin07t2:92_11": "evaṁ jānanavasena paccakkhānaṁ hoti, na tadabhāvena. Iti imesaṁ vuttappakārānaṁ cittādīnaṁ",
  "tika-vin07t2:92_12": "vaseneva sikkhāpaccakkhānaṁ hoti, na aññathāti daṭṭhabbaṁ.",
  "tika-vin07t2:93": "Sikkhāpaccakkhānavaṇṇanānayo niṭṭhito.",
  "tika-vin07t2:94": "Mūlapaññattivaṇṇanā",
  "tika-vin07t2:95_0": "55.Itopaṭṭhāyāti duṭṭhullapadato paṭṭhāya. Methunadhammo yathā sarūpeneva duṭṭhullaṁ,",
  "tika-vin07t2:95_1": "evaṁ dassanādiduṭṭhulladhammaparivārattāpi duṭṭhullanti dassetuṁ yasmātiādi vuttaṁ.",
  "tika-vin07t2:95_2": "Avassutānanti methunarāgena tintānaṁ. Pariyuṭṭhitānanti methunarāgena abhibhūtacittānaṁ.",
  "tika-vin07t2:95_3": "Methuna-saddassa sadisasaddapaayāyattā vuttaṁ ‘‘sadisāna’’nti, rattatādīhi sadisānanti",
  "tika-vin07t2:95_4": "attho. Idañca yebhuyyato vuttaṁ ubhosu aññatarassa rāgābhāvepi itarassa methunasevanasaṁsiddhito.",
  "tika-vin07t2:95_5": "Methuna-saddo vā ubhayasaddapaayāyo, methunaṁ yugaḷaṁ yamakaṁ ubhayanti hi atthato",
  "tika-vin07t2:95_6": "ekaṁ, tenāha ‘‘ubhinnaṁ rattāna’’nti. ‘‘Dvayaṁdvayasamāpattī’’ti hi pāḷiyampi vuttaṁ.",
  "tika-vin07t2:95_7": "Nimittenāti bhummatthe karaṇavacanaṁ, itthinimitte attano nimittaṁ pavesetīti attho.",
  "tika-vin07t2:95_8": "Nimittaṁ aṅgajātanti atthato ekaṁ. Tilaphalanti sāsapamattaṁ tilabījaṁ adhippetaṁ,",
  "tika-vin07t2:95_9": "na kosasahitaṁ phalanti āha ‘‘tilabījamattampī’’ti. Allokāseti sabhāvena pihitassa",
  "tika-vin07t2:95_10": "nimittassa pakativātena asamphuṭṭhe tintappadese. Tādiso padeso sacepi kenaci vātādivikārena",
  "tika-vin07t2:95_11": "sukkhati, tathāpi anallokāsoti upakkamato pārājikameva.",
  "tika-vin07t2:96_0": "Vemajjhanti yathā cattāri passāni aphusanto paveseti, evaṁ katavivarassa itthinimittassa",
  "tika-vin07t2:96_1": "abbhantaratalaṁ vuccati. Purisanimitte pana majjhanti aggakoṭiṁ sandhāya vadati.",
  "tika-vin07t2:96_2": "Uparīti majjhimapabbena samiñjitvā pavesiyamānassa aṅgajātassa samiñjitaṅguliyā majjhimapabbapiṭṭhisadisaaggakoṭiyeva.",
  "tika-vin07t2:96_3": "Heṭṭhā pavesentoti itthinimittassa heṭṭhābhāgena chupiyamānaṁ pavesento, yathā itthinimittassa",
  "tika-vin07t2:96_4": "allokāsaṁ heṭṭhimatalaṁ tilabījamattampi attano nimittena chupati, evaṁ pavesentoti",
  "tika-vin07t2:96_5": "attho. Chupanameva hettha pavesanaṁ, evaṁ sesesupi. Majjhena pavesentoti abbhantaratalena",
  "tika-vin07t2:96_6": "chupiyamānaṁ pavesento, yathā abbhantaratalaṁ chupati, evaṁ pavesentoti attho. Katthaci",
  "tika-vin07t2:96_7": "acchupantaṁ pavesetvā ākāsagatameva nīharantassa natthi pārājikaṁ, dukkaṭaṁ pana",
  "tika-vin07t2:96_8": "hoti chinnasīsavatthusmiṁ (pārā. 73) viya. Majjheneva chupantaṁ pavesentoti aggakoṭiyā",
  "tika-vin07t2:96_9": "chupantaṁ pavesento. Majjhimapabbapiṭṭhiyā saṅkocetvāti nimittaṁ attano majjhimapabbapiṭṭhiyā",
  "tika-vin07t2:96_10": "samiñjitvā uparibhāgena chupantaṁ pavesentopi. Kiṁ viya? Samiñjitaṅguli viyāti yojanā.",
  "tika-vin07t2:96_11": "Atha vā majjhimapabbapiṭṭhiyā samiñjitaṅguli viyāti sambandho, samiñjitaṅguliṁ vā",
  "tika-vin07t2:96_12": "majjhimapabbapiṭṭhiyā pavesento viyātipi yojetabbaṁ. Uparibhāgenāti saṅkocitassa",
  "tika-vin07t2:96_13": "nimittassa uparikoṭiyā.",
  "tika-vin07t2:97_0": "Idāni purisanimittassa heṭṭhā vuttesu chasu ‘‘uparī’’ti vuttassa chaṭṭhassa ṭhānassa",
  "tika-vin07t2:97_1": "vasena visuṁ cattāri passāni gahetvā purisanimitte dasaṭṭhānabhedaṁ dassento tatthātiādimāha.",
  "tika-vin07t2:97_2": "Heṭṭhā pana agahitaggahaṇavasena cha ṭhānāni vuttāni. Tulādaṇḍasadisaṁ pavesentassāpīti",
  "tika-vin07t2:97_3": "asamiñjitvā ujukaṁ pavesentassa. Cammakhīlanti eḷakādīnaṁ gīvāya viya nimitte jātaṁ",
  "tika-vin07t2:97_4": "cammaṅkuraṁ, ‘‘uṇṇigaṇḍo’’tipi vadanti. ‘‘Upahatakāyappasāda’’nti avatvā naṭṭhakāyappasādanti",
  "tika-vin07t2:97_5": "vacanena upādinnabhāve sati kenaci paccayena upahatepi kāyappasāde upahatindriyavatthusmiṁ",
  "tika-vin07t2:97_6": "(pārā. 73) viya pārājikamevāti dasseti. Itthinimittassa pana naṭṭhepi upādinnabhāve",
  "tika-vin07t2:97_7": "sati matasarīre viya pārājikakkhettatā na vijahatīti veditabbā. Methunassādenāti",
  "tika-vin07t2:97_8": "idaṁ kāyasaṁsaggarāge sati saṅghādiseso hotīti vuttaṁ. Bījānīti aṇḍāni.",
  "tika-vin07t2:98_0": "Mukhaṁ apidhāyāti pamādena samuppannampi hāsaṁ bījaniyā paṭicchādanampi akatvā nisīdanaṁ",
  "tika-vin07t2:98_1": "agāravanti vuttaṁ. Atha vā apidhāyāti pidahitvā, bījaniyā mukhaṁ paṭicchādetvā hasamānena",
  "tika-vin07t2:98_2": "na nisīditabbanti attho. Dantavidaṁsakanti dante dassetvā. Gabbhitenāti ‘‘ayuttakathā’’ti",
  "tika-vin07t2:98_3": "saṅkocaṁ anāpajjantena, niravasesādhippāyakathane sañjātussāhenāti attho.",
  "tika-vin07t2:99": "Anupaññattivaṇṇanā",
  "tika-vin07t2:100_0": "Pārājikavatthubhūtāti yesaṁ tīsu maggesu tilabījamattampi nimittassa pavesokāso hoti,",
  "tika-vin07t2:100_1": "te itthipurisādibhedā sabbe saṅgayhanti, na itare. Idha pana tiracchānagatāyāti-pāḷipadānurūpato",
  "tika-vin07t2:100_2": "na sabbātiādinā itthiliṅgavasena vuttaṁ. Gonasāti sappavisesā, yesaṁ piṭṭhīsu mahantamahantāni",
  "tika-vin07t2:100_3": "maṇḍalāni honti. Kacchapamaṇḍūkānaṁ catuppadattepi odakatāsāmaññena apadehi saha",
  "tika-vin07t2:100_4": "gahaṇaṁ. Mukhasaṇṭhānanti oṭṭhacammasaṇṭhānaṁ. Vaṇasaṅkhepanti vaṇasaṅgahaṁ. Vaṇe",
  "tika-vin07t2:100_5": "thullaccayañca ‘‘amaggena amaggaṁ paveseti, āpatti thullaccayassā’’ti (pārā. 66)",
  "tika-vin07t2:100_6": "imassa suttassa vasena veditabbaṁ. Maṅgusāti nakulā. Etameva hi atthanti yo naṁ ajjhāpajjati,",
  "tika-vin07t2:100_7": "taṁ parājetīti imamatthaṁ vuttānaṁyeva pārājikādisaddānaṁ nibbacanappasaṅge imissā",
  "tika-vin07t2:100_8": "parivāragāthāya pavattattā. Bhaṭṭhoti sāsanato parihīno. Niraṅkatoti nirākato. Etanti",
  "tika-vin07t2:100_9": "āpattirūpaṁ pārājikaṁ. Chinnoti antarākhaṇḍito.",
  "tika-vin07t2:101_0": "Pakatattehi bhikkhūhīti ettha pakatattā nāma pārājikaṁ anāpannā anukkhittā ca. Keci",
  "tika-vin07t2:101_1": "pana ‘‘pakatattehi bhikkhūhi ekato kattabbattāti aṭṭhakathāyaṁ vuttattā pakatattabhūtehi",
  "tika-vin07t2:101_2": "alajjīhipi saddhiṁ uposathādisaṅghakammakaraṇe doso natthī’’ti vadanti, taṁ na yuttaṁ,",
  "tika-vin07t2:101_3": "iminā vacanena tassa atthassa asijjhanato. Yadi hi saṅghakammaṁ karīyati, pakatatteheva",
  "tika-vin07t2:101_4": "karīyati, na apakatattehīti evaṁ apakatattehi sahasaṁvāsapaṭikkhepaparaṁ idaṁ vacanaṁ,",
  "tika-vin07t2:101_5": "na pana pakatattehi sabbehi alajjīādīhi ekato saṅghakammaṁ kattabbamevāti. Evaṁ saṁvāsavidhānaparaṁ",
  "tika-vin07t2:101_6": "pakatattesupi sabhāgāpattiṁ āpannehi aññamaññañca alajjīhi ca saddhiṁ ekato kammakaraṇassa",
  "tika-vin07t2:101_7": "paṭikkhittattā. Vuttañhi ‘‘sace sabbo saṅgho sabhāgāpattiyā sati vuttavidhiṁ akatvā",
  "tika-vin07t2:101_8": "uposathaṁ karoti, vuttanayeneva sabbo saṅgho āpattiṁ āpajjatī’’tiādi (kaṅkhā. aṭṭha.",
  "tika-vin07t2:101_9": "nidānavaṇṇanā). ‘‘Yattha āmisaparibhogo vaṭṭati, dhammaparibhogopi tattha vaṭṭatī’’ti",
  "tika-vin07t2:101_10": "alajjīhi saha paribhogo ca aṭṭhakathāyaṁ paṭikkhitto ekato kammakaraṇassāpi dhammaparibhogattā.",
  "tika-vin07t2:101_11": "Tasmā yathā hi pāḷiyaṁ pārājikāpattiāpajjanakapuggalaniyamatthaṁ yvāyaṁ ñatticatutthena",
  "tika-vin07t2:101_12": "kammena…pe… upasampanno, ayaṁ imasmiṁ atthe adhippeto bhikkhūti imasmiṁ vacane sabbepi",
  "tika-vin07t2:101_13": "ñatticatutthakammena upasampannā pārājikāpajjanakapuggalāyevāti niyamo na sijjhati",
  "tika-vin07t2:101_14": "pārājikānāpajjanakānampi sekkhādīnaṁ sambhavā, atha kho ñatticatutthakammena upasampannesuyeva",
  "tika-vin07t2:101_15": "pārājikāpattiāpajjanakā alajjī bālaputhujjanā labbhanti, na pana ehibhikkhuādīsūti",
  "tika-vin07t2:101_16": "evaṁ niyamo sijjhati, evamidhāpi pakatattesuyeva ekato kammakaraṇārahā anāpattikā",
  "tika-vin07t2:101_17": "lajjī kukkuccakā sikkhākāmā upalabbhanti , na apakatattesūti evameva niyamo sijjhati",
  "tika-vin07t2:101_18": "apakatattānaṁ gaṇapūraṇattābhāvena asaṁvāsikattaniyamato. Alajjino pana gaṇapūrakā",
  "tika-vin07t2:101_19": "hutvā kammassa sādhanato asaṁvāsikesu na gahitā kattabbavidhiṁ akatvā tehi saha madditvā",
  "tika-vin07t2:101_20": "kammaṁ karontānaṁ āpatti alajjitā ca na vigacchatīti veditabbaṁ. ‘‘Eko alajjī alajjīsatampi",
  "tika-vin07t2:101_21": "karotī’’ti (pārā. aṭṭha. 2.585) hi vuttaṁ, teneva vakkhati ‘‘sabbepi lajjino etesu",
  "tika-vin07t2:101_22": "kammādīsu saha vasantī’’tiādi. Ayañcattho upari vitthārato āvi bhavissati.",
  "tika-vin07t2:102_0": "Tathāti sīmāparicchinnehītiādiṁ parāmasati. Ekato vandanabhuñjanagāmappavesanavattāpaṭivattakaraṇauggahaparipucchāsajjhāyakaraṇādisāmaggikiriyāvasena",
  "tika-vin07t2:102_1": "bhagavatā paññattasikkhāpadasikkhanaṁ samasikkhatā nāma, tañca lajjīheva samaṁ sikkhitabbaṁ,",
  "tika-vin07t2:102_2": "na alajjīhīti dassetuṁ ‘‘paññattaṁ pana…pe… samasikkhatā nāmā’’ti vuttaṁ. Tattha",
  "tika-vin07t2:102_3": "anatikkamanavasena uggahaparipucchādivasena ca lajjīpuggalehi samaṁ ekato sikkhitabbā",
  "tika-vin07t2:102_4": "samasikkhāti sikkhāpadāni vuttāni, tāsaṁ samasikkhanaṁ yathāvuttanayena lajjīhi sikkhitabbabhāvo",
  "tika-vin07t2:102_5": "samasikkhatā nāmāti adhippāyo. Yathāvuttesu ekakammādīsu alajjīnaṁ lajjidhamme anokkante",
  "tika-vin07t2:102_6": "lajjīhi saha saṁvāso natthi, tato bahiyeva te sandissantīti āha sabbepi lajjinotiādi.",
  "tika-vin07t2:103_0": "56. Yaṁ taṁ vuttanti sambandho. Vatthumeva na hotīti suvaṇṇādīhi kataitthirūpānaṁ",
  "tika-vin07t2:103_1": "aṅgajātesupi nimittavohāradassanato tattha pārājikāsaṅkānivattanatthaṁ vuttaṁ. Teneva",
  "tika-vin07t2:103_2": "vinītavatthūsu lepacittādivatthūsu sañjātakukkuccassa pārājikena anāpatti vuttā.",
  "tika-vin07t2:104": "Paṭhamacatukkavaṇṇanā",
  "tika-vin07t2:105": "57.Assāti ākhyātapadanti tassa atthaṁ dassento ‘‘hotī’’ti āha, bhaveyyāti attho, hotīti vuttaṁ hoti. Dutiye atthavikappe ‘‘hotī’’ti idaṁ vacanaseso.",
  "tika-vin07t2:106_0": "58.Sādiyantassevāti ettha sādiyanaṁ nāma sevetukāmatācittassa uppādanamevāti āha",
  "tika-vin07t2:106_1": "‘‘paṭisevanacittasamaṅgissā’’ti. Paṭipakkhanti aniṭṭhaṁ ahitaṁ. ‘‘Bhikkhūnaṁ paccatthikā",
  "tika-vin07t2:106_2": "bhikkhupaccatthikā’’ti vutte upari vuccamānā rājapaccatthikādayopi idheva pavisantīti",
  "tika-vin07t2:106_3": "taṁ nivattanatthaṁ bhikkhū eva paccatthikāti rājapaccatthikānurūpena attho dassito.",
  "tika-vin07t2:106_4": "Tasmiṁ khaṇeti pavesanakkhaṇe. Aggato hi yāva mūlā pavesanakiriyāya vattamānakālo",
  "tika-vin07t2:106_5": "pavesanakkhaṇo nāma. Paviṭṭhakāleti aṅgajātassa yattakaṁ ṭhānaṁ pavesanārahaṁ, tattakaṁ",
  "tika-vin07t2:106_6": "anavasesato paviṭṭhakāle, pavesanakiriyāya niṭṭhitakkhaṇeti attho. Evaṁ paviṭṭhassa",
  "tika-vin07t2:106_7": "uddharaṇārambhato antarā ṭhitakāle ṭhitaṁ aṅgajātaṁ, tassa ṭhiti vā ṭhitaṁ nāma,",
  "tika-vin07t2:106_8": "aṭṭhakathāyaṁ pana mātugāmassa sukkavissaṭṭhiṁ patvā sabbathā vāyāmato oramitvā ṭhitakālaṁ",
  "tika-vin07t2:106_9": "sandhāya ‘‘sukkavissaṭṭhisamaye’’ti vuttaṁ, tadubhayampi ṭhitamevāti gahetabbaṁ.",
  "tika-vin07t2:106_10": "Uddharaṇaṁ nāma yāva aggā nīharaṇakiriyāya vattamānakāloti āha ‘‘nīharaṇakāle paṭisevanacittaṁ upaṭṭhāpetī’’ti.",
  "tika-vin07t2:107_0": "Ettha ca yasmā parehi upakkamiyamānassa aṅgajātādikāyacalanassa vijjamānattā sevanacitte",
  "tika-vin07t2:107_1": "upaṭṭhitamatte tasmiṁ khaṇe cittajarūpena sañjāyamānaṁ aṅgajātādicalanaṁ iminā sevanacittena",
  "tika-vin07t2:107_2": "uppāditameva hoti. Apica sevanacitte uppanne parehi anupakkamiyamānassāpi aṅgajāte",
  "tika-vin07t2:107_3": "calanaṁ hoteva, tañca tena kataṁ nāma hoti, tasmā kāyacittato samuṭṭhitaṁ pārājikāpattiṁ",
  "tika-vin07t2:107_4": "so āpajjatiyeva ubbhajāṇumaṇḍalikā (pāci. 657-658) viya. Tatthāpi hi ‘‘adhakkhakaṁ",
  "tika-vin07t2:107_5": "ubbhajāṇumaṇḍalaṁ āmasanaṁ vā…pe… paṭipīḷanaṁ vā sādiyeyyā’’ti (pāci. 657) sādiyanamatteyeva",
  "tika-vin07t2:107_6": "āpatti vuttā, bhikkhuno kāyasaṁsagge pana ‘‘kāyasaṁsaggaṁ samāpajjeyyā’’ti (pārā.",
  "tika-vin07t2:107_7": "270) attano upakkamassa āpattinimittabhāvena vuttattā itthiyā phusiyamānassa kāyasaṁsaggarāge",
  "tika-vin07t2:107_8": "ca itthiyā sañjanitakāyacalane ca vijjamānepi attano payogābhāvena anāpattiyeva vuttāti",
  "tika-vin07t2:107_9": "gahetabbaṁ. Keci pana ‘‘paṭhamasaṅghādisesavisayepi parehi balakkārena hatthādīhi",
  "tika-vin07t2:107_10": "upakkamiyamānassa mocanassādo ca uppajjati, tena ca asucimhi mutte saṅghādiseso,",
  "tika-vin07t2:107_11": "amutte thullaccayaṁ evā’’ti vadanti. Aṅgārakāsunti aṅgārarāsiṁ, aṅgārapuṇṇāvāṭaṁ",
  "tika-vin07t2:107_12": "vā. Itthiyā upakkamiyamāne asādiyanaṁ nāma na sabbesaṁ visayoti āha imañhītiādi.",
  "tika-vin07t2:107_13": "Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi",
  "tika-vin07t2:107_14": "ekādasaggīhi. Assāti asādiyantassa. Catukkaṁ nīharitvā ṭhapesīti ettha ekapuggalavisayatāya",
  "tika-vin07t2:107_15": "ekopi anāpattivāro pavesanapaviṭṭhaṭhitauddharaṇasaṅkhaātānaṁ catunnaṁ padānaṁ vasena",
  "tika-vin07t2:107_16": "‘‘catukka’’nti vutto. Paṭhamacatukkakathāti ettha pana anāpattivārena saddhiṁ pañcannaṁ",
  "tika-vin07t2:107_17": "vārānaṁ vuttanayena ‘‘pañca catukkā’’ti vattabbepi ekamaggavisayatāya tesaṁ ekattaṁ",
  "tika-vin07t2:107_18": "āropetvā paṭhamacatukkatā vuttā. Teneva vakkhati tiṇṇaṁ maggānaṁ vasena tīṇi suddhikacatukkānītiādi.",
  "tika-vin07t2:108": "Ekūnasattatidvisatacatukkakathāvaṇṇanā",
  "tika-vin07t2:109_0": "59-60.Mattanti surādīhi mattaṁ. Akkhāyitanimittā idha uttarapadalopena akkhāyitasaddena",
  "tika-vin07t2:109_1": "vuttāti āha ‘‘akkhāyitanimitta’’nti. Jāgarantintiādi visesanarahitattā ‘‘suddhikacatukkānī’’ti",
  "tika-vin07t2:109_2": "vuttaṁ. Samānācariyakātherāti ekācariyassa uddesantevāsikā. Gaṅgāya aparabhāgo aparagaṅgaṁ.",
  "tika-vin07t2:109_3": "Vatareti garahatthe nipāto. Evaṁ vinayagarukānanti iminā upari upatissattherena vuccamānavinicchayassa",
  "tika-vin07t2:109_4": "garukaraṇīyatāya kāraṇaṁ vuttaṁ. Sabbaṁ pariyādiyitvāti sabbaṁ pārājikakhettaṁ anavasesato",
  "tika-vin07t2:109_5": "gahetvā. Yadi hi sāvasesaṁ katvā paññapeyya, alajjīnaṁ tattha lesena ajjhācārasoto",
  "tika-vin07t2:109_6": "pavattatīti āha ‘‘sotaṁ chinditvā’’ti. Sahaseyyādipaṇṇattivajjasikkhāpadesuyeva (pāci.",
  "tika-vin07t2:109_7": "49-51) sāvasesaṁ katvāpi paññāpanaṁ sambhavati, na lokavajjesūti āha idañhītiādi.",
  "tika-vin07t2:109_8": "Sahaseyyasikkhāpade hi (pāci. 49 ādayo) kiñcāpi yebhuyyacchanne yebhuyyaparicchanne",
  "tika-vin07t2:109_9": "heṭṭhimaparicchedato pācittiyaṁ dassitaṁ, upaḍḍhacchanne upaḍḍhaparicchanne dukkaṭaṁ,",
  "tika-vin07t2:109_10": "tathāpi sāvasesattā paññattiyā yebhuyyacchannaupaḍḍhaparicchannādīsupi aṭṭhakathāyaṁ",
  "tika-vin07t2:109_11": "pācittiyameva dassitaṁ. Idha pana niravasesattā paññattiyā bhagavatā dassitaṁ yebhuyyena",
  "tika-vin07t2:109_12": "akkhāyitanimittato heṭṭhā pārājikakkhettaṁ natthi, thullaccayādimeva tattha labbhati.",
  "tika-vin07t2:110_0": "Upatissattherena vuttasseva vinicchayassa aññampi upatthambhakāraṇaṁ dassento apicātiādimāha.",
  "tika-vin07t2:110_1": "Nimitte appamattikāpi maṁsarāji sace avasiṭṭhā hoti, taṁ yebhuyyakkhāyitameva hoti,",
  "tika-vin07t2:110_2": "tato paraṁ pana sabbaso khāyite nimitte dukkaṭamevāti dassento āha ‘‘tato paraṁ thullaccayaṁ",
  "tika-vin07t2:110_3": "natthī’’ti. Keci panettha vaccamaggādiṁ cattāro koṭṭhāse katvā ‘‘tesu dve koṭṭhāse",
  "tika-vin07t2:110_4": "atikkamma yāva tatiyakoṭṭhāsassa pariyosānā khāyitaṁ yebhuyyakkhāyitaṁ nāma, tato",
  "tika-vin07t2:110_5": "paraṁ thullaccayaṁ natthi, yāva catutthakoṭṭhāsassa pariyosānā khāyitaṁ, tampi dukkaṭavatthuyevā’’ti",
  "tika-vin07t2:110_6": "ca vadanti, taṁ na yuttaṁ. Matasarīrasmiṁyeva veditabbanti mataṁ yebhuyyena akkhāyitantiādivacanato",
  "tika-vin07t2:110_7": "vuttaṁ. Yadipi nimittantiādi jīvamānakasarīrameva sandhāya vuttaṁ tasseva adhikatattā.",
  "tika-vin07t2:110_8": "Teneva mātikāṭṭhakathāyaṁ (kaṅkhā. aṭṭha. paṭhamapārājikavaṇṇanā) ‘‘jīvamānakasarīrassa",
  "tika-vin07t2:110_9": "vuttappakāre magge sacepi tacādīni anavasesetvā sabbaso chinne’’tiādi vuttaṁ. Sabbaso",
  "tika-vin07t2:110_10": "khāyitanti nimittamaṁsaṁ sabbaṁ chinnanti attho. Nimittasaṇṭhānanti chinnamaṁsassa",
  "tika-vin07t2:110_11": "anto yāva muttavatthikosā chiddākāro abbhantarachavicammamatto itthinimittākāro,",
  "tika-vin07t2:110_12": "tenāha ‘‘pavesanaṁ jāyatī’’ti. Nimittasaṇṭhānaṁ pana anavasesetvāti pavesanārahachiddākārena",
  "tika-vin07t2:110_13": "ṭhitaabbhantaramaṁsādiṁ anavasesetvā. Etena yāva paveso labbhati, tāva maggoyevāti",
  "tika-vin07t2:110_14": "dasseti. Nimittato patitāya maṁsapesiyāti idaṁ nimittasaṇṭhānavirahitaṁ abbhantaramaṁsakhaṇḍaṁ",
  "tika-vin07t2:110_15": "sandhāya vuttaṁ. Nimittasaṇṭhānaṁ akopetvā samantato chinditvā uddhaṭamaṁsapesiyā",
  "tika-vin07t2:110_16": "pana matasarīre yebhuyyena akkhāyitanimitte viya upakkamantassa pārājikameva.",
  "tika-vin07t2:111_0": "Evaṁ jīvamānakamanussasarīre labbhamānavisesaṁ dassetvā idāni matasarīre dassetuṁ",
  "tika-vin07t2:111_1": "matasarīre panātiādimāha. Vatthikosesūti purisānaṁ aṅgajātakosacammesu. ‘‘Navadvāro",
  "tika-vin07t2:111_2": "mahāvaṇo’’tiādi (mi. pa. 2.6.1) vacanato manussānaṁ akkhināsādīni vaṇasaṅkhepena",
  "tika-vin07t2:111_3": "thullaccayakkhettānīti tesupi thullaccayaṁ vuttaṁ, evaṁ manussānaṁ matasarīrepi,",
  "tika-vin07t2:111_4": "tenāha mate allasarīretiādi. Tattha allasarīreti akuthitaṁ sandhāya vuttaṁ. Pārājikakkhetteti",
  "tika-vin07t2:111_5": "yebhuyyena akkhāyitampi sandhāya vuttaṁ. Thullaccayakkhetteti upaḍḍhakkhāyitādimpi",
  "tika-vin07t2:111_6": "sandhāya vuttaṁ. Ettha ca akkhināsādithullaccayakkhettesu yebhuyyena akkhāyitesupi",
  "tika-vin07t2:111_7": "thullaccayaṁ, upaḍḍhakkhāyitādīsu dukkaṭanti veditabbaṁ. Sabbesampīti yathāvuttahatthiādīhi",
  "tika-vin07t2:111_8": "aññesaṁ tiracchānānaṁ saṅgaṇhanatthaṁ vuttaṁ. Tiracchānagatānaṁ akkhikaṇṇavaṇesu",
  "tika-vin07t2:111_9": "dukkaṭaṁ pana aṭṭhakathāppamāṇena gahetabbaṁ, ‘‘amaggena amaggaṁ paveseti, āpatti",
  "tika-vin07t2:111_10": "thullaccayassā’’ti (pārā. 66) hi sāmaññato vuttaṁ, na pana manussānanti visesetvā.",
  "tika-vin07t2:111_11": "Yadi hi manussānaññeva vaṇesu thullaccayaṁ siyā, hatthiassādīnaṁ nāsavatthikosesupi",
  "tika-vin07t2:111_12": "paṭaṅgamukhamaṇḍūkassa mukhasaṇṭhānepi ca vaṇasaṅkhepato thullaccayaṁ na vattabbaṁ",
  "tika-vin07t2:111_13": "siyā, vuttañca. Tasmā aṭṭhakathācariyā evettha pamāṇaṁ. Matānaṁ tiracchānagatānanti matakena sambandho.",
  "tika-vin07t2:112_0": "Methunarāgena vatthikosaṁ pavesentassa thullaccayaṁ vuttanti āha ‘‘vatthikosaṁ appavesento’’ti.",
  "tika-vin07t2:112_1": "Methunarāgo ca nāma kāyasaṁsaggarāgaṁ mocanassādañca muñcitvā visuṁ dvayaṁdvayasamāpattiyā",
  "tika-vin07t2:112_2": "rāgo, so ca purisādīsupi uppajjati, tena ca apārājikakkhette itthisarīrepi upakkamantassa",
  "tika-vin07t2:112_3": "asucimhi muttepi saṅghādiseso na hoti, khettānurūpaṁ thullaccayadukkaṭameva hotīti",
  "tika-vin07t2:112_4": "veditabbaṁ. Appavesentoti iminā tīsu maggesu pavesanādhippāye asatipi methunarāgena",
  "tika-vin07t2:112_5": "bahi ghaṭṭanaṁ sambhavatīti dasseti, teneva thullaccayaṁ vuttaṁ, itarathā pavesanādhippāyena",
  "tika-vin07t2:112_6": "bahi chupantassa methunassa pubbapayogattā dukkaṭameva vattabbaṁ siyā. Nimittena",
  "tika-vin07t2:112_7": "nimittaṁ chupati thullaccayanti idañca ‘‘na ca, bhikkhave, rattacittena aṅgajātaṁ",
  "tika-vin07t2:112_8": "chupitabbaṁ, yo chupeyya, āpatti thullaccayassā’’ti (mahāva. 252) imassa cammakkhandhake",
  "tika-vin07t2:112_9": "āgatassa suttassa vasena vuttaṁ. Tattha ca kesañci aññathāpi atthavikappassa bījaṁ",
  "tika-vin07t2:112_10": "dassento mahāaṭṭhakathāyaṁ panātiādimāha. Mukheneva chupanaṁ sandhāyāti oṭṭhajivhādimukhāvayavena",
  "tika-vin07t2:112_11": "chupanaṁ sandhāya. Oḷārikattāti ajjhācārassa thullattā. Taṁ sandhāyabhāsitanti taṁ",
  "tika-vin07t2:112_12": "yathāvuttasuttaṁ. Suttañhi ajjhācāraṁ sandhāya paṭicca vuttattā ‘‘sandhāyabhāsita’’nti",
  "tika-vin07t2:112_13": "vuccati. Suṭṭhusallakkhetvāti piṭṭhiṁ abhiruhantānaṁ aṅgajātamukheneva nimittachupanassa",
  "tika-vin07t2:112_14": "sambhavaṁ methunarāgīnañca aṅgajātena chupanasseva anurūpatañca sutte ca ‘‘mukhenā’’ti",
  "tika-vin07t2:112_15": "avuttatañca aññañca nayaṁ yathābalaṁ suṭṭhu sallakkhetvāti attho. Saṅghādisesoti",
  "tika-vin07t2:112_16": "manussitthiṁ sandhāya vuttaṁ. Passāvamagganti idaṁ cammakkhandhake nidānavasena vuttaṁ.",
  "tika-vin07t2:112_17": "Itaramaggadvayaṁ pana nimittamukhena chupantassa vaṇasaṅkhepena thullaccayameva.",
  "tika-vin07t2:112_18": "Vuttanayenevāti methunarāgeneva. Nimittamukhena pana vinā methunarāgena manussitthiyā",
  "tika-vin07t2:112_19": "vā tiracchānagatitthiyā vā passāvamaggaṁ pakatimukhena chupantassa dukkaṭameva pakatimukhena",
  "tika-vin07t2:112_20": "pakatimukhachupane viya, itarathā tatthāpi thullaccayena bhavitabbaṁ, tañca na yuttaṁ",
  "tika-vin07t2:112_21": "khandhakasuttepi tathā avuttattā. Kāyasaṁsaggarāgena dukkaṭanti nimittamukhena vā",
  "tika-vin07t2:112_22": "pakatimukhādiṁ itarakāyena vā kāyasaṁsaggarāgena chupantassa dukkaṭameva.",
  "tika-vin07t2:113_0": "Ettha ca kāyasaṁsaggarāgena bahinimitte upakkamato ajānantasseva aṅgajātaṁ yadi pārājikakkhettaṁ",
  "tika-vin07t2:113_1": "chupati, tattha kiṁ hotīti? Keci tāva ‘‘methunarāgassa abhāvā manussitthiyā saṅghādiseso,",
  "tika-vin07t2:113_2": "sesesu vatthuvasena thullaccayadukkaṭānī’’ti vadanti. Aññe pana ‘‘pavesanakkhaṇe",
  "tika-vin07t2:113_3": "phassassa sādiyanasambhavato balakkārena upakkamanakkhaṇe viya pārājikamevā’’ti vadanti,",
  "tika-vin07t2:113_4": "idameva yuttataraṁ. Maggattayato hi aññasmiṁ padeseyeva kāyasaṁsaggādirāgabhedato",
  "tika-vin07t2:113_5": "āpattibhedo labbhati, na maggattaye. Tattha pana yena kenaci ākārena phassassa sādiyanakkhaṇe",
  "tika-vin07t2:113_6": "pārājikameva, teneva paropakkamena pavesanādīsu rāgabhedaṁ anuddharitvā sādiyanamattena pārājikaṁ vuttaṁ.",
  "tika-vin07t2:114": "Santhatacatukkabhedakathāvaṇṇanā",
  "tika-vin07t2:115_0": "61-2.Paṭipannakassāti āraddhavipassakassa. Upādinnakanti kāyindriyaṁ sandhāya vuttaṁ.",
  "tika-vin07t2:115_1": "Upādinnakena phusatīti upādinnakasarīrena phusīyatīti kammasādhanena attho daṭṭhabbo.",
  "tika-vin07t2:115_2": "Atha vā evaṁ karonto bhikkhu kiñci upādinnakaṁ upādinnakena na phusatīti attho. Lesaṁ",
  "tika-vin07t2:115_3": "oḍḍessantīti lesaṁ ṭhapessanti, parikappessantīti attho. Santhatādibhedehi bhinditvāti",
  "tika-vin07t2:115_4": "santhatādivisesanehi visesetvā. Santhatāyāti samudāye ekadesavohāro daḍḍhassa paṭassa",
  "tika-vin07t2:115_5": "chiddantiādīsu viya. Yathā hi paṭassa ekadesova vatthato daḍḍhoti vuccati, taṁ ekadesavohāraṁ",
  "tika-vin07t2:115_6": "samudāye paṭe upacārato āropetvā puna taṁ samudāyaṁ daḍḍhappadesasaṅkhātachiddasambandhībhāvena",
  "tika-vin07t2:115_7": "‘‘daḍḍhassa paṭassa chidda’’nti voharanti, evamidhāpi itthiyā maggappadesavohāraṁ",
  "tika-vin07t2:115_8": "samudāyabhūtāya itthiyā āropetvā puna taṁ itthiṁ santhatamaggasambandhiniṁ katvā",
  "tika-vin07t2:115_9": "santhatāya itthiyā vaccamaggenātiādi vuttaṁ. Sāratthadīpaniyaṁ (sārattha. ṭī. pārājikakaṇḍa",
  "tika-vin07t2:115_10": "2.61-62) panettha ‘‘ekadese samudāyavohāro’’ti vuttaṁ, taṁ na yuttaṁ avayavavohārena",
  "tika-vin07t2:115_11": "samudāyasseva patīyamānattā. Itarathā hi santhatāya vaccamaggenāti itthiliṅgatā maggasambandhitā",
  "tika-vin07t2:115_12": "ca na siyā, ekadese samudāyopacārassa pana ekadesova attho sākhāya chijjamānāya rukkho",
  "tika-vin07t2:115_13": "chijjatītiādīsu viya.",
  "tika-vin07t2:116_0": "Vatthādīni maggassa anto appavesetvā bahiyeva veṭhanaṁ sandhāya ‘‘paliveṭhetvā’’ti",
  "tika-vin07t2:116_1": "vuttaṁ. Samudāye avayavūpacāreneva bhikkhupi santhato nāmātiādi vuttaṁ. Yattake paviṭṭheti",
  "tika-vin07t2:116_2": "tilabījamatte paviṭṭhe. Akkhināsādīnaṁ santhatattepi yathāvatthukamevāti āha thullaccayakkhette",
  "tika-vin07t2:116_3": "thullaccayantiādi. Khāṇuṁ ghaṭṭentassa dukkaṭanti itthinimittassa anto khāṇuṁ pavesetvā",
  "tika-vin07t2:116_4": "samatalaṁ, atirittaṁ vā ṭhitaṁ khāṇuṁ sace ghaṭṭeti, ghaṭṭentassa dukkaṭaṁ pavesābhāvato.",
  "tika-vin07t2:116_5": "Sace pana īsakaṁ anto allokāse pavesetvā ṭhitaṁ anupādinnameva khāṇusīsaṁ aṅgajātena",
  "tika-vin07t2:116_6": "chupati, pārājikameva. Tassa talanti veḷunaḷādikassa antotalaṁ. Bahiddhā khāṇuketi",
  "tika-vin07t2:116_7": "anto pavesitaveḷupabbādikassa bahi nikkhantasīsaṁ sandhāya vuttaṁ. Yathā ca itthinimittetiādīsu",
  "tika-vin07t2:116_8": "yathā itthiyā passāvamagge khāṇuṁ katvā ghaṭṭanādikaṁ vuttaṁ, evaṁ sabbattha vaccamaggādīsupi",
  "tika-vin07t2:116_9": "lakkhaṇaṁ veditabbanti attho.",
  "tika-vin07t2:117": "Rājapaccatthikādicatukkabhedakathāvaṇṇanā",
  "tika-vin07t2:118": "65.Kerāṭikāti vañcakā. Paṭhamaṁ itthidhuttameva dassetvā idāni itaradhuttepi saṅgahetvā dassetuṁ ‘‘itthidhuttasurādhuttādayo vā’’ti vuttaṁ.",
  "tika-vin07t2:119": "Āpattānāpattivāravaṇṇanā",
  "tika-vin07t2:120_0": "66. Paṭiññātakaraṇaṁ natthi sevetukāmatā maggena maggappaṭipattīti dvinnaṁ aṅgānaṁ",
  "tika-vin07t2:120_1": "siddhattā. Dūsitassa pana maggena maggappaṭipatti evamekaṁ aṅgaṁ siddhaṁ, sevetukāmatāsaṅkhātaṁ",
  "tika-vin07t2:120_2": "sādiyanaṁ asiddhaṁ. Tasmā so pucchitvā ‘‘sādiyi’’nti vuttapaṭiññāya nāsetabbo. Tatthevāti",
  "tika-vin07t2:120_3": "vesāliyaṁ mahāvane eva. Sabbaṅgagatanti sabbakāyagataṁ. ‘‘Lohitaṁ viyā’’ti vuttattā",
  "tika-vin07t2:120_4": "kesādīnaṁ vinimuttaṭṭhāne sabbatthāti gahetabbaṁ. Niccameva ummattako hotīti yassa",
  "tika-vin07t2:120_5": "pittakosato pittaṁ calitvā sabbadā bahi nikkhantaṁ hoti, taṁ sandhāya vuttaṁ. Yassa",
  "tika-vin07t2:120_6": "pana pittaṁ calitvā pittakoseyeva ṭhitaṁ hoti, kadāci vā nikkhantaṁ puna nikkhamati,",
  "tika-vin07t2:120_7": "sopi antarantarā saññaṁ paṭilabhati bhesajjena ca pakatiārogyaṁ paṭilabhatīti veditabbaṁ.",
  "tika-vin07t2:121": "Padabhājanīyavaṇṇanānayo niṭṭhito.",
  "tika-vin07t2:122": "Pakiṇṇakakathāvaṇṇanā",
  "tika-vin07t2:123_0": "Pakiṇṇakanti vomissakanayaṁ. Samuṭṭhānanti uppattikāraṇaṁ. Kiriyātiādi nidassanamattaṁ",
  "tika-vin07t2:123_1": "akiriyādīnampi saṅgahato. Vedanāya saha kusalañca veditabbanti yojetabbaṁ. Sabbasaṅgāhakavasenāti",
  "tika-vin07t2:123_2": "sabbesaṁ sikkhāpadānaṁ saṅgāhakavasena ‘‘kāyo vācā kāyavācā kāyacittaṁ vācācittaṁ",
  "tika-vin07t2:123_3": "kāyavācācitta’’nti evaṁ vuttāni cha āpattisamuṭṭhānāni. Samuṭṭhānādayo hi āpattiyā",
  "tika-vin07t2:123_4": "eva honti, na sikkhāpadassa. Taṁtaṁsikkhāpadassa niyataāpattiyā eva gahaṇatthaṁ pana",
  "tika-vin07t2:123_5": "sikkhāpadasīsena samuṭṭhānādīnaṁ kathanaṁ. Evañhi āpattiviseso paññāyati āpatti-saddassa",
  "tika-vin07t2:123_6": "sabbāpattisādhāraṇattā, imesu pana chasu samuṭṭhānesu purimāni tīṇi acittakāni, pacchimāni",
  "tika-vin07t2:123_7": "sacittakāni. Samāsato taṁ imaṁ pakiṇṇakaṁ viditvā veditabbanti sambandho. Cha samuṭṭhānāni",
  "tika-vin07t2:123_8": "etassāti chasamuṭṭhānaṁ. Evaṁ sesesupi.",
  "tika-vin07t2:124_0": "Atthi kathinasamuṭṭhānantiādi samuṭṭhānasīsavasena dvisamuṭṭhānaekasamuṭṭhānānaṁ",
  "tika-vin07t2:124_1": "dassanaṁ. Terasa hi samuṭṭhānasīsāni paṭhamapārājikasamuṭṭhānaṁ adinnādānasamuṭṭhānaṁ",
  "tika-vin07t2:124_2": "sañcarittasamuṭṭhānaṁ samanubhāsanasamuṭṭhānaṁ kathinasamuṭṭhānaṁ eḷakalomasamuṭṭhānaṁ",
  "tika-vin07t2:124_3": "padasodhammasamuṭṭhānaṁ addhānasamuṭṭhānaṁ theyyasatthasamuṭṭhānaṁ dhammadesanāsamuṭṭhānaṁ",
  "tika-vin07t2:124_4": "bhūtārocanasamuṭṭhānaṁ corīvuṭṭhāpanasamuṭṭhānaṁ ananuññātasamauṭṭhānanti. Tattha",
  "tika-vin07t2:124_5": "atthi chasamuṭṭhānanti iminā sañcarittasamuṭṭhānaṁ vuttaṁ, pañcasamuṭṭhānassa abhāvato",
  "tika-vin07t2:124_6": "‘‘atthi pañcasamuṭṭhāna’’nti avatvā ‘‘atthi catusamuṭṭhāna’’nti vuttaṁ, iminā ca",
  "tika-vin07t2:124_7": "addhānasamuṭṭhānaṁ ananuññātasamuṭṭhānañca saṅgahitaṁ. Yañhi paṭhamatatiyacatutthachaṭṭhehi",
  "tika-vin07t2:124_8": "samuṭṭhānehi samuṭṭhāti , idaṁ addhānasamuṭṭhānaṁ. Yaṁ pana dutiyatatiyapañcamachaṭṭhehi",
  "tika-vin07t2:124_9": "samuṭṭhāti, idaṁ ananuññātasamuṭṭhānaṁ. Atthi tisamuṭṭhānanti iminā adinnādānasamuṭṭhānaṁ",
  "tika-vin07t2:124_10": "bhūtārocanasamuṭṭhānañca saṅgahitaṁ. Yañhi sacittakehi tīhi samuṭṭhāti, idaṁ adinnādānasamuṭṭhānaṁ.",
  "tika-vin07t2:124_11": "Yaṁ pana acittakehi tīhi samuṭṭhāti, idaṁ bhūtārocanasamuṭṭhānaṁ. Atthi kathinasamuṭṭhānantiādinā",
  "tika-vin07t2:124_12": "pana avasesasamauṭṭhānasīsavasena dvisamuṭṭhānaṁ ekasamuṭṭhānañca saṅgaṇhāti. Tattha",
  "tika-vin07t2:124_13": "hi yaṁ tatiyachaṭṭhehi samuṭṭhāti, idaṁ kathinasamuṭṭhānaṁ nāma. Yaṁ pana paṭhamacatutthehi",
  "tika-vin07t2:124_14": "samuṭṭhāti, idaṁ eḷakalomasamuṭṭhānaṁ. Yaṁ chaṭṭheneva samuṭṭhāti, idaṁ dhuranikkhepasamuṭṭhānaṁ,",
  "tika-vin07t2:124_15": "‘‘samanubhāsanasamauṭṭhāna’’ntipi tasseva nāmaṁ. Iti sarūpena aṭṭha āpattisīsāni",
  "tika-vin07t2:124_16": "dassitāni. Ādisaddena panettha avasesāni paṭhamapārājikasamuṭṭhānapadasodhammatheyyasatthadhammadesanācorīvuṭṭhāpanasamuṭṭhānāni",
  "tika-vin07t2:124_17": "pañcapi samuṭṭhānasīsāni saṅgahitāni. Tattha yaṁ kāyacittato samuṭṭhāti, idaṁ paṭhamapārājikasamuṭṭhānaṁ.",
  "tika-vin07t2:124_18": "Yaṁ dutiyapañcamehi samuṭṭhāti, idaṁ padasodhammasamuṭṭhānaṁ. Yaṁ catutthachaṭṭhehi",
  "tika-vin07t2:124_19": "samuṭṭhāti, idaṁ theyyasatthasamuṭṭhānaṁ. Yaṁ pañcameneva samuṭṭhāti, idaṁ dhammadesanāsamauṭṭhānaṁ.",
  "tika-vin07t2:124_20": "Yaṁ pañcamachaṭṭhehi samuṭṭhāti, idaṁ corīvuṭṭhāpanasamuṭṭhānaṁ. Ettha ca pacchimesu",
  "tika-vin07t2:124_21": "tīsu sacittakasamuṭṭhānesu ekekasamuṭṭhānavasena ekasamuṭṭhānāni tividhāni. Dvisamuṭṭhānāni",
  "tika-vin07t2:124_22": "pana paṭhamacatutthehi vā dutiyapañcamehi vā tatiyachaṭṭhehi vā catutthachaṭṭhehi",
  "tika-vin07t2:124_23": "vā pañcamachaṭṭhehi vā samuṭṭhānavasena pañcavidhānīti veditabbāni.",
  "tika-vin07t2:125_0": "Evaṁ samuṭṭhānavasena sabbasikkhāpadāni terasadhā dassetvā idāni kiriyāvasena pañcadhā",
  "tika-vin07t2:125_1": "dassetuṁ tatrāpītiādi vuttaṁ. Kiñcīti sikkhāpadaṁ. Kiriyatoti pathavīkhaṇanādi (pāci.",
  "tika-vin07t2:125_2": "84-85) viya kāyavacīviññattijanitakammato. Akiriyatoti paṭhamakathinādi (pārā. 459",
  "tika-vin07t2:125_3": "ādayo) viya kattabbassa akaraṇeneva. Kiriyākiriyatoti aññātikāya bhikkhuniyā hatthato",
  "tika-vin07t2:125_4": "cīvarapaṭiggahaṇādi (pārā. 508 ādayo) viya. Siyā kiriyato, siyā akiriyato rūpiyapaṭiggahaṇādi",
  "tika-vin07t2:125_5": "(pārā. 582 ādayo) viya, siyā kiriyato, siyā kiriyākiriyato kuṭikārādi (pārā. 342)",
  "tika-vin07t2:125_6": "viya. Vītikkamasaññāya abhāvena vimokkho assāti saññāvimokkhanti majjhepadalopīsamāso",
  "tika-vin07t2:125_7": "daṭṭhabbo. Cittaṅgaṁ labhati sacittakasamuṭṭhāneheva samuṭṭhahanato. Itaranti yassa",
  "tika-vin07t2:125_8": "cittaṅganiyamo natthi, taṁ, anāpattimukhena cetaṁ saññādukaṁ vuttaṁ, āpattimukhena",
  "tika-vin07t2:125_9": "sacittakadukanti ettakameva viseso, atthato samānāva.",
  "tika-vin07t2:126_0": "Kāyavacīdvārehi āpajjitabbampi kāyakamme vā vacīkamme vā saṅgayhati. Tattha bāhullavuttito",
  "tika-vin07t2:126_1": "adinnādānamusāvādādayo viyāti atthi sikkhāpadaṁ kāyakammantiādinā kāyakammaṁ vacīkammañcāti",
  "tika-vin07t2:126_2": "dukameva vuttaṁ, vibhāgato pana kāyavacīkammena saddhiṁ tikameva hoti. Teneva mātikāṭṭhakathāyaṁ",
  "tika-vin07t2:126_3": "(kaṅkhā. aṭṭha. paṭhamapārājikavaṇṇanā) vuttaṁ ‘‘sabbā ca kāyakammavacīkammatadubhayavasena",
  "tika-vin07t2:126_4": "tividhā hontī’’ti. Tatoyeva idhāpi adinnādānādīsu (pārā. 89) kāyakammavacīkammanti",
  "tika-vin07t2:126_5": "tadubhayavasena dassitaṁ. Atthi pana sikkhāpadaṁ kusalantiādi āpattisamuṭṭhāpakacittavasena",
  "tika-vin07t2:126_6": "kāriye kāraṇopacārena vuttaṁ, na pana āpattiyā kusalādiparamatthadhammatāvasena āpattiyā",
  "tika-vin07t2:126_7": "sammutisabhāvattā. Kusalākusalādiparamatthadhamme upādāya hi bhagavatā āpattisammuti",
  "tika-vin07t2:126_8": "paññattā. Vakkhati hi ‘‘yaṁ kusalacittena āpajjati, taṁ kusala’’ntiādi (pārā. aṭṭha.",
  "tika-vin07t2:126_9": "1.66 pakaṇṇakakathā). Na hi bhagavato āṇāyattā āpatti kusalādiparamatthasabhāvā hoti",
  "tika-vin07t2:126_10": "anupasampannānaṁ ādikammikānañca āpattippasaṅgato, tassā desanādīhi visuddhiabhāvappasaṅgato",
  "tika-vin07t2:126_11": "ca. Na hi kāraṇabalena uppajjamānā kusalādisabhāvā āpatti anupasampannādīsu nivattati,",
  "tika-vin07t2:126_12": "uppannāya ca tassā kenaci vināso na sambhavati. Sarasavināsato desanādinā ca āpatti",
  "tika-vin07t2:126_13": "vigacchatīti vacanamatthi, na pana tena akusalādi vigacchati. Pitughātādikammena",
  "tika-vin07t2:126_14": "hi pārājikaṁ āpannassa bhikkhuno gihiliṅgaṁ gahetvā bhikkhubhāvapariccāgena pārājikāpatti",
  "tika-vin07t2:126_15": "vigacchati, na pāṇātipātādiakusalaṁ ānantariyādibhāvato. Tasmā dummaṅkūnaṁ niggahādidasaatthavase",
  "tika-vin07t2:126_16": "(pārā. 39; pari. 2) paṭicca bhagavatā yathāpaccayaṁ samuppajjamāne kusalākusalādināmarūpadhamme",
  "tika-vin07t2:126_17": "upādāya paññattā sammutiyeva āpatti, sā ca yathāvidhipaṭikammakaraṇena vigatā nāma",
  "tika-vin07t2:126_18": "hotīti veditabbaṁ, tenāha dvattiṁseva hi āpattisamuṭṭhāpakacittānītiādi. Āpattisamuṭṭhāpakatteneva",
  "tika-vin07t2:126_19": "hettha kusalādīnaṁ āpattito bhedo siddho. Na hi taṁsamuṭṭhitassa tato abhedo yutto",
  "tika-vin07t2:126_20": "samuṭṭhānasamuṭṭhitabhedabyavahārupacchedappasaṅgato. Sāratthadīpaniyaṁ (sārattha.",
  "tika-vin07t2:126_21": "ṭī. pārājikakaṇḍa 2.66 pakiṇṇakakathāvaṇṇanā) pana āpattiyā paramatthato kusalattameva",
  "tika-vin07t2:126_22": "na sambhavati ‘‘āpattādhikaraṇaṁ siyā akusalaṁ, siyā abyākataṁ, natthi āpattādhikaraṇaṁ",
  "tika-vin07t2:126_23": "kusala’’nti vacanato, ‘‘akusalattaṁ pana abyākatattañca āpattiyā sambhavatī’’ti saññāya",
  "tika-vin07t2:126_24": "kusalacittasamuṭṭhānakkhaṇepi rūpābyākatattaṁ āpattiyā samatthetuṁ yaṁ kusalacittena",
  "tika-vin07t2:126_25": "āpajjati, taṁ kusalaṁ, itarehi itaranti (pārā. aṭṭha. 1.66 pakiṇṇakakathā) imaṁ aṭṭhakathāvacanaṁ",
  "tika-vin07t2:126_26": "nissāya vuttaṁ ‘‘yaṁ kusalacittena āpajjatīti yaṁ sikkhāpadasīse gahitaṁ āpattiṁ",
  "tika-vin07t2:126_27": "kusalacittasamaṅgī āpajjati, iminā pana vacanena taṁ kusalanti āpattiyā vuccamāno",
  "tika-vin07t2:126_28": "kusalabhāvo pariyāyato, na paramatthatoti dasseti. Kusalacittena hi āpattiṁ āpajjanto",
  "tika-vin07t2:126_29": "saviññattikaṁ aviññattikaṁ vā sikkhāpadavītikkamākārappavattaṁ rūpakkhandhasaṅkhātaṁ",
  "tika-vin07t2:126_30": "abyākatāpattiṁ āpajjatī’’ti. Tattha yaṁ kusalacittena āpajjatīti imaṁ vacanaṁ uddissa",
  "tika-vin07t2:126_31": "‘‘iminā pana vacanena taṁ kusalanti āpattiyā vuccamāno kusalabhāvo pariyāyato, na",
  "tika-vin07t2:126_32": "paramatthatoti dassetī’’ti vuttaṁ, evaṁ itarehi itaranti vacanena ‘‘yaṁ akusalacittena",
  "tika-vin07t2:126_33": "āpajjahi, taṁ akusalaṁ, yaṁ abyākatacittena āpajjati, taṁ abyākata’’nti imassa atthassa",
  "tika-vin07t2:126_34": "vuttattā itarehīti vacanaṁ uddissa ‘‘imināpi vacanena itaranti āpattiyā vuccamāno",
  "tika-vin07t2:126_35": "akusalabhāvo abyākatabhāvo ca pariyāyato dassetī’’ti vattabbaṁ. Evaṁ avatvā kusalapakkhe",
  "tika-vin07t2:126_36": "eva kathanassa kāraṇaṁ na passāma. Yaṁ pana āpattādhikaraṇaṁ siyā akusalantiādivacanaṁ",
  "tika-vin07t2:126_37": "kāraṇattena vuttaṁ, tampi akāraṇaṁ yaṁ akusalacittena āpajjati, taṁ akusalantiādinā",
  "tika-vin07t2:126_38": "heṭṭhā vuttanayena akusalādibhāvassa pariyāyadesitattā, āpattiyā kusalavohārassa",
  "tika-vin07t2:126_39": "ayuttatāya natthi āpattādhikaraṇaṁ kusalanti vuttattā ca. Āpattiyā hi kusalacittasamuṭṭhitattepi",
  "tika-vin07t2:126_40": "bhagavatā paṭikkhittabhāvena sāvajjadhammattā kāraṇūpacārenāpi anavajjakusalavohāro",
  "tika-vin07t2:126_41": "na yutto sāvajjānavajjānaṁ aññamaññaviruddhattā. Yathā ākāsādisammutisaccānaṁ uppannatādivohāro",
  "tika-vin07t2:126_42": "viya jātijarābhaṅgānaṁ uppannatādivohāro anavaṭṭhānādidesato ayutto, evamidhāpi kusalavohāro",
  "tika-vin07t2:126_43": "ayutto viruddhattā. Akusalādivohāro pana yutto , kāraṇūpacārena pana akusalādisabhāvatā",
  "tika-vin07t2:126_44": "yathāvuttadosānativattanato. Suttassāpi hi yathā suttasuttānulomādīhi virodho na",
  "tika-vin07t2:126_45": "hoti, tatheva attho gahetabbo.",
  "tika-vin07t2:127_0": "Yaṁ pana vuttaṁ ‘‘kusalacittena hi āpattiṁ āpajjanto…pe… rūpakkhandhasaṅkhātaṁ abyākatāpattiṁ",
  "tika-vin07t2:127_1": "āpajjatī’’ti, taṁ ayuttameva rūpakkhandhassa khaṇikatāya āpattiyāpi desanādipaṭikammaṁ",
  "tika-vin07t2:127_2": "vināva paṭipassaddhippasaṅgato. Rūpaparamparā āpattīti ce? Tanna, paṭikammenāpi avigamappasaṅgato.",
  "tika-vin07t2:127_3": "Na hi rūpasantatidesanādīhi vigacchati sakāraṇāyattattā, iti sabbathā āpattiyā paramatthatā",
  "tika-vin07t2:127_4": "ayuttā, eteneva yaṁ vuttaṁ ‘‘nipajjitvā nirodhasamāpannassa sahaseyyavasena tathākārappavattarūpadhammasseva",
  "tika-vin07t2:127_5": "āpattibhāvato’’tiādi, tampi paṭisiddhanti veditabbaṁ. Idha pana nirodhasamāpannānaṁ",
  "tika-vin07t2:127_6": "rūpadhammameva paṭicca uppannattā āpatti acittā avedanā, aññattha pana sacittā savedanāva,",
  "tika-vin07t2:127_7": "sabbatthāpi paññattisabhāvāti veditabbā. Teneva duṭṭhadosasikkhāpadaṭṭhakathāyaṁ",
  "tika-vin07t2:127_8": "āpattiyā akusalādisabhāvaṁ paraparikappitaṁ nisedhetuṁ ‘‘ādikammikassa anāpattivacanato…pe…",
  "tika-vin07t2:127_9": "paṇṇattimattameva āpattādhikaraṇanti veditabba’’nti sayameva vakkhati, tasmā ‘‘taṁtaṁkusalādidhammasamuppattiyā",
  "tika-vin07t2:127_10": "bhagavatā paññattā āpattisammuti samuṭṭhitā’’ti ca, ‘‘yāva paṭippassaddhikāraṇā tiṭṭhatī’’ti",
  "tika-vin07t2:127_11": "ca, ‘‘paṭippassaddhikāraṇehi vinassatī’’ti ca voharīyati. Āpattiyā ca sammutisabhāvattepi",
  "tika-vin07t2:127_12": "hi sañcicca taṁ āpajjantassa, paṭikiriyaṁ akarontassa ca anādare akusalarāsi ceva",
  "tika-vin07t2:127_13": "saggamaggantarāyo ca hotīti lajjino yathāvidhiṁ nātikkamanti, anatikkamanappaccayā",
  "tika-vin07t2:127_14": "ca tesaṁ anantappabhedā sīlādayo dhammā parivaḍḍhantīti gahetabbaṁ. Dvattiṁsevāti",
  "tika-vin07t2:127_15": "niyamo āpattinimittānaṁ kāyavacīviññattīnaṁ eteheva samuppajjanato kato, na pana",
  "tika-vin07t2:127_16": "sabbāpattīnampi eteheva samuppajjanato. Nipajjitvā niddāyantānañhi jhānanirodhasamāpannānañca",
  "tika-vin07t2:127_17": "aviññattijanakehi vipākaappanācittehi ceva rūpadhammehi ca sahaseyyādiāpatti sambhavati.",
  "tika-vin07t2:128_0": "Dasāti kiriyāhetukamanoviññāṇadhātudvayena saha aṭṭha mahākiriyacittāni. Paññattiṁ",
  "tika-vin07t2:128_1": "ajānitvā iddhivikubbanādīsu abhiññānaṁ āpattisamuṭṭhāpakattaṁ veditabbaṁ. Ettha ca",
  "tika-vin07t2:128_2": "kiñci sikkhāpadaṁ akusalacittameva, kiñci kusalābyākatavasena dvicittaṁ, kiñci ticittanti",
  "tika-vin07t2:128_3": "ayameva bhedo labbhati, nāññoti veditabbaṁ. Kiriyāsamuṭṭhānanti parūpakkamena jāyamānaṁ",
  "tika-vin07t2:128_4": "aṅgajātādicalanaṁ sādiyanacittasaṅkhāte sevanacitte uppanne tena cittena samuppāditameva",
  "tika-vin07t2:128_5": "hotīti vuttaṁ itarathā ‘‘siyā kiriyasamuṭṭhānaṁ, siyā akiriyasamuṭṭhāna’’nti vattabbato.",
  "tika-vin07t2:129_0": "Yaṁ pana sāratthadīpaniyaṁ (sārattha. ṭī. pārājikakaṇḍa 2.66 pakiṇṇakakathāvaṇṇanā)",
  "tika-vin07t2:129_1": "vuttaṁ ‘‘kiriyasamuṭṭhānanti idaṁ yebhuyyavasena vuttaṁ parūpakkame sati sādiyantassa",
  "tika-vin07t2:129_2": "akiriyasamuṭṭhānabhāvato’’tiādi, taṁ na gahetabbaṁ paṭhamapārājikassa akiriyasamuṭṭhānatāya",
  "tika-vin07t2:129_3": "pāḷiaṭṭhakathāsu avuttattā. ‘‘Manodvāre āpatti nāma natthī’’ti (kaṅkhā. aṭṭha. paṭhamapārājikavaṇṇanā;",
  "tika-vin07t2:129_4": "pārā. aṭṭha. 2.583-4) hi vuttaṁ. Kathañhi nāma parūpakkamena methunaṁ sādiyanto attano",
  "tika-vin07t2:129_5": "aṅgajātādikāyacalanaṁ na sādiyeyya, sādiyanacittānuguṇameva pana sakalasarīre cittajarūpasamuppattiyā",
  "tika-vin07t2:129_6": "viññattipi sukhumā samuppannā eva hotīti daṭṭhabbaṁ, tenāha kāyadvāreneva samuṭṭhānato",
  "tika-vin07t2:129_7": "kāyakammantiādi. Cittaṁ panettha aṅgamattaṁ hotīti kāyaviññatti eva kāyakammabhāve",
  "tika-vin07t2:129_8": "kāraṇaṁ, na cittaṁ. Taṁ panettha kāyasaṅkhātāya viññattiyāyeva aṅgamattaṁ, na kāyakammabhāvassa,",
  "tika-vin07t2:129_9": "itarathā methunassa ‘‘manokamma’’nti vattabbato, tenāha ‘‘na tassa vasena kammabhāvo",
  "tika-vin07t2:129_10": "labbhatī’’ti. Kammabhāvoti kāyakammabhāvo. Sabbañcetanti etaṁ samuṭṭhānādikaṁ. Sikkhāpadasīsenāti",
  "tika-vin07t2:129_11": "taṁtaṁsikkhāpadaniyataāpattiyā eva gahaṇatthaṁ sikkhāpadamukhena.",
  "tika-vin07t2:130": "Pakiṇṇakakathāvaṇṇanānayo niṭṭhito.",
  "tika-vin07t2:131": "Vinītavatthuvaṇṇanā",
  "tika-vin07t2:132_0": "Idaṁkinti kathetukāmatāpucchā. Imātiādi vissajjanaṁ. Vinītāni āpattiṁ tvaṁ bhikkhu",
  "tika-vin07t2:132_1": "āpannotiādinā (pārā. 67) bhagavatā vinicchinitāni vatthūni vinītavatthūni. Taṁ taṁ",
  "tika-vin07t2:132_2": "vatthuṁ uddharitvā dānato dassanato uddānabhūtā gāthā uddānagāthā, saṅgahagāthā,",
  "tika-vin07t2:132_3": "uddesagāthāti vuttaṁ hoti. Vatthu gāthāti tena kho pana samayena aññataro bhikkhūtiādikā",
  "tika-vin07t2:132_4": "vinītavatthupāḷiyeva tesaṁ tesaṁ vinītavatthūnaṁ ganthanato ‘‘vatthugāthā’’ti vuttā",
  "tika-vin07t2:132_5": ", na chandovicitilakkhaṇena. Uddānagāthānaṁ vatthu vatthugāthāti evaṁ vā ettha attho",
  "tika-vin07t2:132_6": "daṭṭhabbo. Etthāti vinītavatthūsu. Dutiyādīnanti dutiyapārājikādīnaṁ. Yaṁ passitvā",
  "tika-vin07t2:132_7": "cittakārādayo sippikā cittakammādīni sikkhanti, taṁ paṭicchannakarūpaṁ, paṭimārūpanti attho.",
  "tika-vin07t2:133_0": "67.Purimāni dveti makkaṭīvajjiputtakavatthūni dve. Tānipi bhagavatā vinītabhāvena",
  "tika-vin07t2:133_1": "puna vinītavatthūsu pakkhittāni. Tattha tassa kukkuccaṁ ahosītiādi pana kiñcāpi tesaṁ",
  "tika-vin07t2:133_2": "paṭhamaṁ kukkuccaṁ na uppannaṁ, bhikkhūhi pana bhagavatā ca garahitvā vuttavacanaṁ",
  "tika-vin07t2:133_3": "sandhāya pacchā uppannattaṁ sandhāya vuttaṁ. Bhagavato etamatthaṁ ārocesuntiādi ca",
  "tika-vin07t2:133_4": "bhikkhūhi ānandattherena ca paṭhamaṁ bhagavato ārocite, bhagavatā ca tesaṁ pārājikatte",
  "tika-vin07t2:133_5": "pakāsite bhītā te sayampi gantvā attano kukkuccaṁ pacchā ārocenti eva. ‘‘Saccaṁ kira",
  "tika-vin07t2:133_6": "tva’’ntiādinā bhagavatā puṭṭhā pana ‘‘saccaṁ bhagavā’’ti paṭijānanavasenāpi ārocenti.",
  "tika-vin07t2:133_7": "Bhagavāpi āpattiṁ tvantiādinā tesaṁ pārājikattaṁ vinicchinoti eva. Anupaññattikathāyaṁ",
  "tika-vin07t2:133_8": "pana taṁ sabbaṁ avatvā anupaññattiyā anuguṇameva kiñcimattaṁ vuttaṁ, idhāpi tesaṁ",
  "tika-vin07t2:133_9": "vatthūnaṁ bhagavatā vinītabhāvadassanatthaṁ evaṁ vuttanti veditabbaṁ. Keci imaṁ adhippāyaṁ",
  "tika-vin07t2:133_10": "amanasikatvā ‘‘aññānevetāni vatthūnī’’ti vadanti. Kuseti kusatiṇāni. Kesehīti manussakesehi.",
  "tika-vin07t2:134_0": "68.Vaṇṇapokkharatāyāti ettha pokkhalaṁ nāma samiddhaṁ sundarañca, tassa bhāvo ‘‘pokkharatā’’ti",
  "tika-vin07t2:134_1": "ra-kāraṁ katvā vutto, samiddhatā sundaratāti attho. Padhaṁsesīti abhibhavi. Na limpatīti na allīyati.",
  "tika-vin07t2:135_0": "69. Evarūpā parivattaliṅgā bhikkhuniyo atthato ekato upasampannāpi ubhatosaṅghe upasampannāsuyeva",
  "tika-vin07t2:135_1": "saṅgayhanti bhikkhūpasampadāya bhikkhunīupasampadatopi ukkaṭṭhattā. Pāḷiyaṁ ‘‘tāhi",
  "tika-vin07t2:135_2": "āpattīhi anāpatti’’nti upayogavacanaṁ katvā anujānāmīti padena sambandhitabbaṁ. Itthiliṅganti",
  "tika-vin07t2:135_3": "thanādikaṁ itthisaṇṭhānaṁ vuttanti āha – ‘‘purisa…pe… itthisaṇṭhānaṁ uppanna’’nti.",
  "tika-vin07t2:135_4": "Taṁ nānantarikato pana ‘‘purisindriyampi antarahitaṁ, itthindriyañca uppanna’’nti",
  "tika-vin07t2:135_5": "vuttameva hoti, evaṁ uparipi liṅgaggahaṇeneva itthindriyādiggahaṇaṁ veditabbaṁ. Tāti",
  "tika-vin07t2:135_6": "āpattiyo, tassa vuṭṭhātunti iminā sambandho, tāhi āpattīhi vuṭṭhāpetunti attho. Kathanti",
  "tika-vin07t2:135_7": "āha tā sabbāpi bhikkhunīhi kātabbantiādi. Tena paṭicchannāyapi appaṭicchannāyapi",
  "tika-vin07t2:135_8": "garukāpattiyā pakkhamānattacaraṇādikaṁ vidhiṁ dasseti.",
  "tika-vin07t2:136_0": "Okkantikavinicchayoti pasaṅgānuguṇaṁ otaraṇakavinicchayo. Balavaakusalenāti paradārikakammādinā.",
  "tika-vin07t2:136_1": "Dubbalakusalenāti yathāvuttabalavākusalopahatasattinā tato eva dubbalabhūtena kusalena.",
  "tika-vin07t2:136_2": "Dubbalaakusalenāti purisabhāvuppādakabrahmacariyādibalavakusalopahatasattinā tato",
  "tika-vin07t2:136_3": "eva dubbalabhūtena paradārikādiakusalena. Sugatiyaṁ bhāvadvayassa kusalakammajattā",
  "tika-vin07t2:136_4": "akusaleneva vināso kusaleneva uppattīti āha ubhayampītiādi. Duggatiyaṁ pana akusaleneva",
  "tika-vin07t2:136_5": "ubhinnampi uppatti ca vināso ca, tattha dubbalabalavabhāvova viseso.",
  "tika-vin07t2:137_0": "‘‘Ehi mayaṁ gamissāmā’’ti bhikkhuniyā saddhiṁ saṁvidhāya ekaddhānagamane pācittiyāpattiparihāratthaṁ",
  "tika-vin07t2:137_1": "vuttaṁ ‘‘saṁvidahanaṁ parimocetvā’’ti. Tena ekagāmakkhettepi bahigāmato antaragharaṁ",
  "tika-vin07t2:137_2": "saṁvidhāya gamanampi āpattikaramevāti dasseti. Parimocanavidhiṁ dassento āha mayantiādi.",
  "tika-vin07t2:137_3": "Bahigāmeti gāmantare. Dutiyikā bhikkhunī pakkantā vā hotītiādinā (pāci. 693) vuttaanāpattilakkhaṇaṁ",
  "tika-vin07t2:137_4": "anulometīti vuttaṁ ‘‘gāmantara…pe… anāpattī’’ti. Kopetvāti pariccajitvā. Lajjiniyo…pe…",
  "tika-vin07t2:137_5": "labbhatīti liṅgaparivattanadukkhapīḷitassa saṅgahepi asati hīnāyāvattanampi bhaveyyāti",
  "tika-vin07t2:137_6": "‘‘āpadāsū’’ti vuttaanāpattianulomena vuttaṁ. Tāya dutiyikaṁ gahetvāva gantabbaṁ.",
  "tika-vin07t2:137_7": "Alajjiniyo…pe… labbhatīti alajjinīhi saddhiṁ ekakammādisaṁvāse āpattisambhavato tā",
  "tika-vin07t2:137_8": "asantapakkhaṁ bhajantīti vuttaṁ, imināpetaṁ veditabbaṁ ‘‘alajjinīhi saddhiṁ paribhogo",
  "tika-vin07t2:137_9": "na vaṭṭatī’’ti. Yadi hi vaṭṭeyya, tatopi dutiyikaṁ vinā gāmantaragamanādīsu āpatti",
  "tika-vin07t2:137_10": "eva siyā saṅgāhikattā tāsaṁ saṅgāhikalajjinigaṇato viya. Ñātikā na honti…pe… vaṭṭatīti",
  "tika-vin07t2:137_11": "vadantīti iminā aṭṭhakathāsu anāgatabhāvaṁ dīpeti. Tatthāpi vissāsikañātikabhikkhuniyo",
  "tika-vin07t2:137_12": "vinā bhikkhunibhāve aramantassa mānapakatikassa āpadāṭṭhānasambhavena taṁ vacanaṁ",
  "tika-vin07t2:137_13": "appaṭikkhittampi tadaññesaṁ na vaṭṭatiyevāti gahetabbaṁ. Bhikkhubhāvepīti bhikkhukālepi",
  "tika-vin07t2:137_14": ". Taṁ nissāyāti taṁ nissayācariyaṁ katvā. Upajjhā gahetabbāti upasampadāgahaṇatthaṁ upajjhā gahetabbā.",
  "tika-vin07t2:138_0": "Vinayakammanti vikappanaṁ sandhāya vuttaṁ. Puna kātabbanti puna vikappetabbaṁ. Puna",
  "tika-vin07t2:138_1": "paṭiggahetvā sattāhaṁ vaṭṭatīti ‘‘anujānāmi, bhikkhave, bhikkhunīnaṁ sannidhiṁ bhikkhūhi,",
  "tika-vin07t2:138_2": "bhikkhūnaṁ sannidhiṁ bhikkhunīhi ca paṭiggāhāpetvā paribhuñjitu’’nti (cūḷava. 421)",
  "tika-vin07t2:138_3": "vacanato puna paṭiggahetvā paribhuñjituṁ vaṭṭatīti dassanatthaṁ vuttaṁ. Sattame divaseti",
  "tika-vin07t2:138_4": "idañca nissaggiyaṁ anāpajjitvāva punapi sattāhaṁ paribhuñjituṁ vaṭṭatīti dassanatthaṁ",
  "tika-vin07t2:138_5": "vuttaṁ. Pakatattoti aparivattaliṅgo. Rakkhatīti taṁ paṭiggahaṇavijahanato rakkhati,",
  "tika-vin07t2:138_6": "avibhattatāya paṭiggahaṇaṁ na vijahatīti adhippāyo.",
  "tika-vin07t2:139": "Sāmaṁ gahetvāna nikkhipeyyāti sahatthena paṭiggahetvāna nikkhipeyya. Paribhuñjantassa āpattīti liṅgaparivatte jāte puna appaṭiggahetvā paribhuñjantassa āpatti.",
  "tika-vin07t2:140_0": "Hīnāyāvattanenāti ettha keci ‘‘pakatattassa bhikkhuno sikkhaṁ appaccakkhāya ‘gihī",
  "tika-vin07t2:140_1": "bhavissāmī’ti gihiliṅgaggahaṇaṁ hīnāyāvattana’’nti vadanti, taṁ na yuttaṁ tattakena",
  "tika-vin07t2:140_2": "bhikkhubhāvassa avijahanato. Aññe pana ‘‘pārājikaṁ āpannassa bhikkhupaṭiññaṁ pahāya",
  "tika-vin07t2:140_3": "gihiliṅgabhāvūpagamanampi hīnāyāvattana’’nti vadanti, taṁ yuttameva. Pārājikaṁ āpanno",
  "tika-vin07t2:140_4": "hi taṁ paṭicchādetvā yāva bhikkhupaṭiñño hoti, tāva bhikkhu eva hoti bhikkhūnameva",
  "tika-vin07t2:140_5": "pārājikassa paññattattā. ‘‘Yo pana bhikkhū’’ti hi vuttaṁ. Tathā hi so saṁvāsaṁ sādiyantopi",
  "tika-vin07t2:140_6": "theyyasaṁvāsako na hoti, sahaseyyādiāpattiñca na janeti, attānaṁ omasantassa pācittiyañca janeti. Vuttañhi –",
  "tika-vin07t2:141": "‘‘Asuddho hoti puggalo aññataraṁ pārājikaṁ dhammaṁ ajjhāpanno, tañce suddhadiṭṭhi samāno okāsaṁ kārāpetvā akkosādhippāyo vadeti, āpatti omasavādassā’’ti (pārā. 389).",
  "tika-vin07t2:142_0": "Eke pana ‘‘pārājikaṁ āpannānaṁ dosaṁ paṭijānitvā gihiliṅgaggahaṇaṁ nāma sikkhāpaccakkhāne",
  "tika-vin07t2:142_1": "samodhānaṁ gacchati tenāpi paṭiññāya bhikkhubhāvassa vijahanato. Teneva vinayavinicchayādīsu",
  "tika-vin07t2:142_2": "hīnāyāvattanaṁ sikkhāpaccakkhāne samodhānetvā visuṁ taṁ na vuttaṁ. Tasmā bhikkhunīnaṁ",
  "tika-vin07t2:142_3": "vibbhamitukāmatāya gihiliṅgaggahaṇaṁ idha hīnāyāvattanaṁ tāsaṁ sikkhāpaccakkhānassa",
  "tika-vin07t2:142_4": "abhāvato. Tāsaṁ paṭiggahaṇavijahanassāpi sabbaso vattabbattā’’ti vadanti, tampi appaṭibāhiyameva.",
  "tika-vin07t2:142_5": "Tasmā pārājikānaṁ bhikkhunīnañca ‘‘uppabbajissāmī’’ti gihiliṅgaggahaṇaṁ hīnāyāvattananti",
  "tika-vin07t2:142_6": "gahetabbaṁ. Vibbhamotipi etasseva nāmaṁ, teneva taṁ khuddasikkhāyaṁ ‘‘acchedavissajjanagāhavibbhamā’’ti",
  "tika-vin07t2:142_7": "adhiṭṭhānavijahane vibbhamanāmena vuttaṁ.",
  "tika-vin07t2:143_0": "Anapekkhavissajjanenāti aññassa adatvāva anatthikasseva paṭiggahitavatthūnaṁ bahi",
  "tika-vin07t2:143_1": "chaḍḍanena. Keci ‘‘paṭiggahitavatthūsu sāpekkhassa pure paṭiggahitabhāvato parimocanatthaṁ",
  "tika-vin07t2:143_2": "tattha paṭiggahamattassa vissajjanampi anapekkhavissajjanameva cīvarādiadhiṭṭhānapaccuddhāro",
  "tika-vin07t2:143_3": "viyā’’ti vadanti, taṁ na sundaraṁ tathāvacanābhāvā. Yatheva hi cīvarādīsu anapekkhavissajjanena",
  "tika-vin07t2:143_4": "adhiṭṭhānavijahanaṁ vatvāpi visuṁ paccuddhāro ca vutto, evamidhāpi vattabbaṁ, yathā",
  "tika-vin07t2:143_5": "ca cīvarādīsu kāyapaṭibaddhesupi paccuddhārena adhiṭṭhānaṁ vigacchati, na evamidha.",
  "tika-vin07t2:143_6": "Idha pana paṭiggahitavatthusmiṁ anapekkhassāpi kāyato mutteyeva tasmiṁ paṭiggahaṇaṁ",
  "tika-vin07t2:143_7": "vijahati. Tathā hi vuttaṁ ‘‘satakkhattumpi pariccajatu, yāva attano hatthagataṁ paṭiggahitamevā’’ti.",
  "tika-vin07t2:143_8": "Anapekkhavissajjanenāti ettha ca ‘‘anapekkhāyā’’ti ettakameva vattabbaṁ anapekkhataṁ",
  "tika-vin07t2:143_9": "muñcitvā idha visuṁ vissajjanassa abhāvā. Na hettha paccuddhāre viya vissajjanavidhānamatthi.",
  "tika-vin07t2:143_10": "Apica paṭiggahaṇamattavissajjane sati pure paṭiggahitopi āhāro bhuñjitukamyatāya",
  "tika-vin07t2:143_11": "uppannāya paṭiggahaṇamattaṁ vissajjetvā puna paṭiggahetvā yathāsukhaṁ bhuñjitabbo",
  "tika-vin07t2:143_12": "siyāti, tathā ca sannidhikārakasikkhāpade vuttā sabbāpi vinicchayabhedā niratthakā",
  "tika-vin07t2:143_13": "eva siyuṁ. Vuttañhi tattha –",
  "tika-vin07t2:144": "‘‘Gaṇṭhikapattassa vā gaṇṭhikantare sneho paviṭṭho hoti…pe… tādise pattepi punadivase bhuñjantassa pācittiya’’ntiādi (pāci. aṭṭha. 253).",
  "tika-vin07t2:145_0": "Tattha pana ‘‘paṭiggahaṇaṁ anapekkhacittena vissajjetvā bhuñjitabba’’nti ettakameva",
  "tika-vin07t2:145_1": "vattabbaṁ, na ca vuttaṁ. Katthaci īdisesu ca gaṇṭhikapattādīsu paṭiggahaṇe apekkhā",
  "tika-vin07t2:145_2": "kassacipi nattheva tappahānāya vāyāmato, tathāpi tatthagataāmise paṭiggahaṇaṁ na",
  "tika-vin07t2:145_3": "vigacchati. Kasmā? Bhikkhussa patte puna bhuñjitukāmatāpekkhāya vijjamānattā pattagatike",
  "tika-vin07t2:145_4": "āhārepi tassā vattanato. Na hi pattaṁ avissajjetvā taggatikaṁ āhāraṁ vissajjetuṁ",
  "tika-vin07t2:145_5": "sakkā, nāpi āhāraṁ avissajjetvā taggatikaṁ paṭiggahaṇaṁ vissajjetuṁ. Tasmā vatthuno",
  "tika-vin07t2:145_6": "vissajjanameva anapekkhavissajjanaṁ, na paṭiggahaṇassāti niṭṭhamettha gantabbaṁ.",
  "tika-vin07t2:145_7": "Teneva sannidhisikkhāpadassa anāpattivāre –",
  "tika-vin07t2:146_0": "‘‘Antosattāhaṁ adhiṭṭheti, vissajjeti, nassati, vinassati, ḍayhati, acchinditvā gaṇhanti,",
  "tika-vin07t2:146_1": "vissāsaṁ gaṇhanti, anupasampannassa cattena vantena muttena anapekkho datvā paṭilabhitvā paribhuñjatī’’ti –",
  "tika-vin07t2:147_0": "Evaṁ sabbattha vatthuvissajjanameva vuttaṁ. Ettha ca ‘‘antosattāhaṁ adhiṭṭhetī’’ti",
  "tika-vin07t2:147_1": "bāhiraparibhogāya adhiṭṭhānavacanato vatthuṁ avissajjetvāpi kevalaṁ anajjhoharitukāmatāya",
  "tika-vin07t2:147_2": "suddhacittena bāhiraparibhogatthāya niyamanampi visuṁ ekaṁ paṭiggahaṇavijahanakāraṇameva,",
  "tika-vin07t2:147_3": "idañca sandhāya paṭiggahaṇamattavissajjanaṁ vuttaṁ siyā, suvuttameva siyā, tathā",
  "tika-vin07t2:147_4": "ca ‘‘puna paṭiggahetvā paribhuñjissāmī’’ti paṭiggahaṇavissajjanaṁ na vattabbaṁ siyā",
  "tika-vin07t2:147_5": "bāhiraparibhogādhiṭṭhānassa idhādhippetattā.",
  "tika-vin07t2:148_0": "Sāratthadīpaniyañhi (sārattha. dī. pārājikakaṇḍa 2.69) ‘‘anapekkhavissajjanenāti",
  "tika-vin07t2:148_1": "ettha aññassa adatvāva anatthikatāya ‘natthi iminā kammaṁ na dāni naṁ paribhuñjissāmī’ti",
  "tika-vin07t2:148_2": "vatthūsu vā, ‘puna paṭiggahetvā paṭibhuñjissāmī’ti paṭiggahaṇe vā anapekkhavissajjanenā’’ti",
  "tika-vin07t2:148_3": "evaṁ paribhuñjitukāmasseva paṭiggahaṇamattavissajjanampi paṭiggahaṇavijahanakāraṇaṁ",
  "tika-vin07t2:148_4": "vuttaṁ, taṁ na gahetabbaṁ. Purimameva pana bāhiraparibhogādhiṭṭhānaṁ gahetabbaṁ.",
  "tika-vin07t2:148_5": "Idaṁ pana aṭṭhakathāsu ‘‘anapekkhavissajjanasaṅkhāte vissajjetī’’ti vuttapāḷipadatthe",
  "tika-vin07t2:148_6": "saṅgahetvā visuṁ na vuttaṁ. Nassati, vinassati, ḍayhati, vissāsaṁ vā gaṇhantīti imāni",
  "tika-vin07t2:148_7": "pana padāni acchinditvā gaṇhantīti imasmiṁ pade saṅgahitānīti veditabbaṁ.",
  "tika-vin07t2:149_0": "Acchinditvā gahaṇenāti anupasampannānaṁ balakkārādinā acchinditvā gahaṇena. Upasampannānañhi",
  "tika-vin07t2:149_1": "acchindanavissāsaggāhesu paṭiggahaṇaṁ na vijahati. Etthāti bhikkhuvihāre. Uparopakāti",
  "tika-vin07t2:149_2": "tena ropitā rukkhagacchā. Terasasusammutīsūti",
  "tika-vin07t2:149_3": "bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasādiyagāhāpakapattagāhāpakaārāmikapesakasāmaṇerapesakasammutisaṅkhātāsu terasasu sammutīsu.",
  "tika-vin07t2:150_0": "Pacchimikāya senāsanaggāhe paṭippassaddhepi appaṭippassaddhepi kathinatthārassa,",
  "tika-vin07t2:150_1": "tammūlakānaṁ pañcānisaṁsānañca abhāvassa samānattā tattha vijjamānampi senāsanaggāhapaṭippassaddhiṁ",
  "tika-vin07t2:150_2": "adassetvā tattha bhikkhūhi kattabbaṁ saṅgahameva dassetuṁ sace pacchimikāyātiādi",
  "tika-vin07t2:150_3": "vuttaṁ. Sace akusalavipāke …pe… chārattaṁ mānattameva dātabbanti idaṁ paṭicchannāya",
  "tika-vin07t2:150_4": "sādhāraṇāpattiyā parivasantassa asamādinnaparivāsassa vā liṅge parivatte pakkhamānattaṁ",
  "tika-vin07t2:150_5": "carantassa vasena vuttaṁ. Sace panassa pakkhamānatte asamādinne eva puna liṅgaṁ parivattati,",
  "tika-vin07t2:150_6": "parivāsaṁ datvā parivutthaparivāsasseva chārattaṁ mānattaṁ dātabbaṁ. Parivāsadānaṁ",
  "tika-vin07t2:150_7": "natthi bhikkhukāle appaṭicchannabhāvato. Sace pana bhikkhukālepi sañcicca nāroceti,",
  "tika-vin07t2:150_8": "āpatti paṭicchannāva hoti, āpattipaṭicchannabhāvato parivāso ca dātabboti vadanti.",
  "tika-vin07t2:150_9": "Pārājikaṁ āpannānaṁ itthipurisānaṁ liṅge parivattepi pārājikattassa ekasmiṁ attabhāve",
  "tika-vin07t2:150_10": "avijahanato puna upasampadā na dātabbāti gahetabbaṁ. Teneva tesaṁ sīsacchinnapurisādayo nidassitā.",
  "tika-vin07t2:151_0": "71.Tathevāti muccatu vā mā vāti imamatthaṁ atidisati. Aññesanti puthujjane sandhāya",
  "tika-vin07t2:151_1": "vuttaṁ. Tesañhi īdise ṭhāne asādiyanaṁ dukkaraṁ sotāpannādiariyānaṁ tattha dukkarattābhāvā.",
  "tika-vin07t2:151_2": "Na hi ariyā pārājikādilokavajjāpattiṁ āpajjanti.",
  "tika-vin07t2:152_0": "73.Suphusitāti uparimāya dantapantiyā heṭṭhimā dantapanti āhacca ṭhitā, avivaṭāti",
  "tika-vin07t2:152_1": "attho. Tenāha ‘‘antomukhe okāso natthī’’ti. Uppāṭite pana oṭṭhamaṁse dante suyeva",
  "tika-vin07t2:152_2": "upakkamantassa thullaccayanti nimittena bahinimitte chupanattā vuttaṁ. Bahinikkhantadantajivhāsupi",
  "tika-vin07t2:152_3": "eseva nayo. Nijjhāmataṇhikā nāma lomakūpehi samuṭṭhitaaggijālāhi daḍḍhasarīratāya",
  "tika-vin07t2:152_4": "ativiya tasitarūpā. Ādi-saddena khuppipāsāsurā aṭṭhicammāvasiṭṭhā bhayānakasarīrā",
  "tika-vin07t2:152_5": "petiyo saṅgahitā. Visaññaṁ katvāti yathā so katampi upakkamaṁ na jānāti, evaṁ katvā.",
  "tika-vin07t2:152_6": "Tena ca visaññī ahutvā sādiyantassa pārājikamevāti dasseti. Upahatakāyappasādoti",
  "tika-vin07t2:152_7": "vātapittādidosehi kāyaviññāṇānuppādakabhāvena dūsitakāyappasādo, na pana vinaṭṭhakāyappasādo.",
  "tika-vin07t2:152_8": "Sīse patteti maggena maggappaṭipādane jāte. Appavesetukāmatāya eva nimittena nimittachupane",
  "tika-vin07t2:152_9": "thullaccayaṁ vuttaṁ, sevetukāmassa pana tatthāpi dukkaṭamevāti āha ‘‘dukkhaṭameva sāmanta’’nti.",
  "tika-vin07t2:153_0": "74. Jāti-saddena sumanapupphapariyāyena tannissayo gumbo adhippetoti āha ‘‘jātipupphagumbāna’’nti.",
  "tika-vin07t2:153_1": "Tena ca jātiyā upalakkhitaṁ vanaṁ jātiyāvananti aluttasamāsoti dasseti. Ekarasanti",
  "tika-vin07t2:153_2": "vīthicittehi asammissaṁ.",
  "tika-vin07t2:154_0": "77.Uppanne vatthumhīti itthīhi kataajjhācāravatthusmiṁ. Rukkhasūcikaṇṭakadvāranti",
  "tika-vin07t2:154_1": "rukkhasūcidvāraṁ kaṇṭakadvāraṁ, evameva vā pāṭho. Tattha yaṁ ubhosu passesu rukkhathambhe",
  "tika-vin07t2:154_2": "nikhanitvā tattha majjhe vijjhitvā dve tisso rukkhasūciyo pavesetvā karonti, taṁ",
  "tika-vin07t2:154_3": "rukkhasūcidvāraṁ nāma. Pavesananikkhamanakāle pana apanetvā thakanakayoggena kaṇṭakasākhāpaṭalena",
  "tika-vin07t2:154_4": "yuttaṁ dvāraṁ kaṇṭakadvāraṁ nāma. Gāmadvārassa pidhānatthaṁ padarena kaṇṭakasākhādīhi",
  "tika-vin07t2:154_5": "vā katassa kavāṭassa udukkhalapāsarahitatāya ekena saṁvarituṁ vivarituñca asakkuṇeyyassa",
  "tika-vin07t2:154_6": "heṭṭhā ekaṁ cakkaṁ yojenti, yena parivattamānena taṁ kavāṭaṁ sukhathakanaṁ hoti,",
  "tika-vin07t2:154_7": "taṁ sandhāya vuttaṁ ‘‘cakkalakayuttadvāra’’nti. Cakkameva hi lātabbaṭṭhena saṁvaraṇavivaraṇatthāya",
  "tika-vin07t2:154_8": "gahetabbaṭṭhena cakkalakaṁ, tena yuttampi kavāṭaṁ cakkalakaṁ nāma, tena yuttaṁ dvāraṁ",
  "tika-vin07t2:154_9": "cakkalakayuttadvāraṁ. Mahādvāresu pana dve tīṇipi cakkalakāni yojentīti āha phalakesūtiādi.",
  "tika-vin07t2:154_10": "Kiṭikāsūti veḷupesikāhi kaṇṭakasākhādīhi ca katathakanakesu. Saṁsaraṇakiṭikadvāranti",
  "tika-vin07t2:154_11": "cakkalakayantena saṁsaraṇakiṭikāyuttamahādvāraṁ. Gopphetvāti āvuṇitvā, rajjūhi ganthetvā",
  "tika-vin07t2:154_12": "vā. Ekaṁ dussasāṇidvāramevāti ettha kilañjasāṇidvārampi saṅgahaṁ gacchati taggatikattā.",
  "tika-vin07t2:154_13": "Atha bhikkhū…pe… nisinnā hontīti idaṁ bhikkhūnaṁ sannihitabhāvadassanatthaṁ vuttaṁ.",
  "tika-vin07t2:154_14": "Nipannepi ābhogaṁ kātuṁ vaṭṭati, nipajjitvā niddāyante pana ābhogaṁ kātuṁ na vaṭṭati",
  "tika-vin07t2:154_15": "asantapakkhe ṭhitattā. Raho nisajjāya viya dvārasaṁvaraṇaṁ nāma mātugāmānaṁ pavesananivāraṇatthaṁ",
  "tika-vin07t2:154_16": "anuññātanti āha bhikkhuniṁ vātiādi. Nisseṇiṁ āropetvāti idaṁ heṭṭhimatalassa sadvārabandhatāya",
  "tika-vin07t2:154_17": "vuttaṁ. Catūsu disāsu parikkhittassa kuṭṭassa ekābaddhatāya ‘‘ekakuṭṭake’’ti vuttaṁ.",
  "tika-vin07t2:154_18": "Pacchimānaṁ bhāroti pāḷiyā āgacchante sandhāya vuttaṁ. Yena kenaci parikkhitteti",
  "tika-vin07t2:154_19": "ettha parikkhepassa ubbedhato pamāṇaṁ sahaseyyappahonake vuttasadisameva.",
  "tika-vin07t2:155_0": "Mahāpariveṇanti mahantaṁ aṅgaṇaṁ, tena ca bahujanasañcāraṁ dasseti, tenāha mahābodhītiādi.",
  "tika-vin07t2:155_1": "Aruṇe uggate vuṭṭhahati, anāpatti anāpattikhettabhūtāya rattiyā suddhacittena nipannattā.",
  "tika-vin07t2:155_2": "Pabujjhitvā puna supati āpattīti aruṇe uggate pabujjhitvā aruṇuggamanaṁ ñatvā vā",
  "tika-vin07t2:155_3": "añatvā vā anuṭṭhahitvā sayitasantānena supati uṭṭhahitvā kattabbassa dvārasaṁvaraṇādino",
  "tika-vin07t2:155_4": "akatattā akiriyasamuṭṭhānā āpatti hoti anāpattikhette katanipajjanakiriyāya anaṅgattā.",
  "tika-vin07t2:155_5": "Ayañhi āpatti īdise ṭhāne akiriyā, divā asaṁvaritvā nipajjanakkhaṇe kiriyā ca acittakā",
  "tika-vin07t2:155_6": "cāti veditabbā. Purāruṇā pabujjhitvāpi yāva aruṇuggamanā sayantassāpi purimanayena",
  "tika-vin07t2:155_7": "āpattiyeva. Aruṇe uggate vuṭṭhahissāmīti…pe… āpattiyevāti ettha kadā tassa āpattīti?",
  "tika-vin07t2:155_8": "Vuccate – na tāva rattiyaṁ ‘‘divā āpajjati no ratti’’nti (pari. 323) vuttattā. ‘‘Anādariyadukkaṭā",
  "tika-vin07t2:155_9": "na muccatī’’ti vuttadukkaṭaṁ pana divāsayanadukkaṭameva na hoti anādariyadukkaṭattā.",
  "tika-vin07t2:155_10": "Evaṁ aruṇuggamane pana acittakaṁ akiriyasamuṭṭhānaṁ āpattiṁ āpajjatīti veditabbaṁ.",
  "tika-vin07t2:155_11": "So sace dvāraṁ saṁvaritvā ‘‘aruṇe uggate vuṭṭhahissāmī’’ti nipajjati, dvāre ca aññehi",
  "tika-vin07t2:155_12": "aruṇuggamanakāle vivaṭepi tassa anāpattiyeva dvārapidahanassa rattidivābhāgesu visesābhāvā.",
  "tika-vin07t2:155_13": "Āpattiāpajjanasseva kālaviseso icchitabbo, na tapparihārassāti gahetabbaṁ, ‘‘dvāraṁ",
  "tika-vin07t2:155_14": "asaṁvaritvā rattiṁ nipajjatī’’ti (pārā. aṭṭha. 1.77) hi vuttaṁ. Divā saṁvaritvā nipannassa",
  "tika-vin07t2:155_15": "kenaci vivaṭepi dvāre anāpattiyeva. Attanāpi anuṭṭhahitvāva sati paccaye vivaṭepi",
  "tika-vin07t2:155_16": "anāpattīti vadanti. Yathāparicchedameva ca na vuṭṭhātīti aruṇe uggateyeva uṭṭhāti.",
  "tika-vin07t2:155_17": "Āpattiyevāti mūlāpattiṁyeva sandhāya vuttaṁ, anādariyaāpatti pana purāruṇā uṭṭhitassāpi",
  "tika-vin07t2:155_18": "tassa hoteva ‘‘dukkaṭā na muccatī’’ti vuttattā, dukkaṭā na muccatīti ca purāruṇā",
  "tika-vin07t2:155_19": "uṭṭhahitvā mūlāpattiyā muttopi anādariyadukkaṭā na muccatīti adhippāyo.",
  "tika-vin07t2:156_0": "Niddāvasena nipajjatīti vohāravasena vuttaṁ, pādānaṁ pana bhūmito amocitattā ayaṁ",
  "tika-vin07t2:156_1": "nipanno nāma na hoti, teneva anāpatti vuttā. Apassāya supantassāti kaṭiṭṭhito uddhaṁ",
  "tika-vin07t2:156_2": "piṭṭhikaṇṭake appamattakampi padesaṁ bhūmiṁ aphusāpetvā thambhādiṁ apassāya supantassa.",
  "tika-vin07t2:156_3": "Kaṭiṭṭhiṁ pana bhūmiṁ phusāpentassa sayanaṁ nāma hoti. Piṭṭhipasāraṇalakkhaṇā hi",
  "tika-vin07t2:156_4": "seyyā. Dīghavandanādīsupi tiriyaṁ piṭṭhikaṇṭakānaṁ pasāritattā nipajjanamevāti āpatti",
  "tika-vin07t2:156_5": "pariharitabbāva ‘‘vandāmīti pādamūle nipajjī’’tiādīsu nipajjanasseva vuttattā. Tassāpi",
  "tika-vin07t2:156_6": "anāpatti patanakkhaṇe avisayattā, visaye jāte sahasā vuṭṭhitattā ca. Yassa pana visaññitāya",
  "tika-vin07t2:156_7": "pacchāpi avisayo, etassa anāpattiyeva patitakkhaṇe viya. Tattheva sayati na vuṭṭhātīti",
  "tika-vin07t2:156_8": "iminā visayepi akaraṇaṁ dasseti, teneva ‘‘tassa āpattī’’ti vuttaṁ.",
  "tika-vin07t2:157_0": "Ekabhaṅgenāti ubho pāde bhūmito amocetvāva ekapassena sarīraṁ bhañjitvā nipanno.",
  "tika-vin07t2:157_1": "Mahāaṭṭhakathāyaṁ pana mahāpadumattherena vuttanti sambandho, tena ‘‘mahāaṭṭhakathāya",
  "tika-vin07t2:157_2": "likhitamahāpadumattheravādo aya’’nti dasseti. Tattha supantassāpi avisayattamatthīti",
  "tika-vin07t2:157_3": "mahāpadumattherena ‘‘avisayattā pana āpatti na dissatī’’ti vuttaṁ. Ācariyā pana supantassa",
  "tika-vin07t2:157_4": "visaññattābhāvena visayattā anāpattiṁ na kathayanti. Visaññatte sati anāpattiyeva.",
  "tika-vin07t2:157_5": "Dve pana janātiādipi mahāaṭṭhakathāyameva vacanaṁ, tadeva pacchā vuttattā pamāṇaṁ.",
  "tika-vin07t2:157_6": "Yakkhagahitaggahaṇeneva cettha visaññībhūtopi saṅgahito. Ekabhaṅgena nipanno pana",
  "tika-vin07t2:157_7": "anipannattā āpattito muccatiyevāti gahetabbaṁ.",
  "tika-vin07t2:158": "78.Apadeti ākāse. Padanti padavaḷañjaṁ, tenāha ‘‘ākāse pada’’nti. Etadagganti eso aggo. Yadidanti yo ayaṁ. Sesaṁ uttānameva.",
  "tika-vin07t2:159": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:160": "Paṭhamapārājikavaṇṇanānayo niṭṭhito.",
  "tika-vin07t2:161": "2. Dutiyapārājikaṁ",
  "tika-vin07t2:162": "Adutiyenāti asadisena jinena yaṁ dutiyaṁ pārājikaṁ pakāsitaṁ, tassa idāni yasmā saṁvaṇṇanākkamo patto, tasmā assa dutiyassa ayaṁ saṁvaṇṇanā hotīti yojanā.",
  "tika-vin07t2:163": "Dhaniyavatthuvaṇṇanā",
  "tika-vin07t2:164_0": "84. Rājūhi gahitanti rājagahanti āha ‘‘mandhātū’’ti. Rājapurohitena pariggahitampi",
  "tika-vin07t2:164_1": "rājapariggahitamevāti mahāgovindaggahaṇaṁ, nagarasaddāpekkhāya cettha ‘‘rājagaha’’nti",
  "tika-vin07t2:164_2": "napuṁsakaniddeso. Aññepettha pakāreti susaṁvihitārakkhattā rājūnaṁ gahaṁ gehabhūtanti",
  "tika-vin07t2:164_3": "rājagahantiādike pakāre. Vasantavananti kīḷāvanaṁ, vasantakāle kīḷāya yebhuyyattā",
  "tika-vin07t2:164_4": "pana vasantavananti vuttaṁ.",
  "tika-vin07t2:165_0": "Sadvārabandhāti vassūpagamanayoggatādassanaṁ. Nālakapaṭipadanti suttanipāte (su.",
  "tika-vin07t2:165_1": "ni. 684 ādayo) nālakattherassa desitaṁ moneyyapaṭipadaṁ. Pañcannaṁ chadanānanti tiṇapaṇṇaiṭṭhakasilāsudhāsaṅkhātānaṁ",
  "tika-vin07t2:165_2": "pañcannaṁ. No ce labhati…pe… sāmampi kātabbanti iminā nāvāsatthavaje ṭhapetvā aññattha",
  "tika-vin07t2:165_3": "‘‘asenāsaniko aha’’nti ālayakaraṇamattena upagamanaṁ na vaṭṭati. Senāsanaṁ pariyesitvā",
  "tika-vin07t2:165_4": "vacībhedaṁ katvā vassaṁ upagantabbamevāti dasseti. ‘‘Na, bhikkhave, asenāsanikenā’’tiādinā",
  "tika-vin07t2:165_5": "(mahāva. 204) hi pāḷiyaṁ ‘‘nālakapaṭipadaṁ paṭipannenāpī’’ti aṭṭhakathāyañca avisesena",
  "tika-vin07t2:165_6": "daḷhaṁ katvā vuttaṁ, nāvāsatthavajesuyeva ca ‘‘anujānāmi, bhikkhave, nāvāya vassaṁ",
  "tika-vin07t2:165_7": "upagantu’’ntiādinā (mahāva. 203) asatipi senāsane ālayakaraṇavasena vassūpagamanaṁ",
  "tika-vin07t2:165_8": "anuññātaṁ, nāññatthāti gahetabbaṁ. Ayamanudhammatāti sāmīcivattaṁ. Katikavattānīti",
  "tika-vin07t2:165_9": "bhassārāmatādiṁ vihāya sabbadā appamattehi bhavitabbantiādikatikavattāni. Khandhakavattānīti",
  "tika-vin07t2:165_10": "‘‘āgantukādikhandhakavattaṁ pūretabba’’nti evaṁ khandhakavattāni ca adhiṭṭhahitvā.",
  "tika-vin07t2:166_0": "Vassaṁvutthāti padassa aṭṭhakathāyaṁ ‘‘purimikāya upagatā mahāpavāraṇāya pavāritā",
  "tika-vin07t2:166_1": "pāṭipadadivasato paṭṭhāya ‘vutthavassā’ti vuccantī’’ti vuttattā mahāpavāraṇādivase",
  "tika-vin07t2:166_2": "pavāretvā vā appavāretvā vā aññattha gacchantehi sattāhakaraṇīyanimitte sati eva",
  "tika-vin07t2:166_3": "gantabbaṁ, nāsati, itarathā vassacchedo dukkaṭañca hotīti veditabbaṁ. ‘‘Imaṁ temāsaṁ",
  "tika-vin07t2:166_4": "vassaṁ upemī’’ti hi ‘‘na, bhikkhave, vassaṁ upagantvā purimaṁ vā temāsaṁ pacchimaṁ",
  "tika-vin07t2:166_5": "vā temāsaṁ avasitvā cārikā pakkamitabbā’’ti (mahāva. 185) ca vuttaṁ. Idheva ca vassaṁvutthā",
  "tika-vin07t2:166_6": "temāsaccayena…pe… pakkamiṁsūti vuttaṁ. Pavāraṇādivasopi temāsapariyāpannova. Keci",
  "tika-vin07t2:166_7": "pana ‘‘anujānāmi, bhikkhave, vassaṁvutthānaṁ bhikkhūnaṁ tīhi ṭhānehi pavāretunti",
  "tika-vin07t2:166_8": "(mahāva. 209) pavāraṇākammassa pubbeyeva vassaṁvutthānanti vutthavassatāya vuttattā",
  "tika-vin07t2:166_9": "mahāpavāraṇādivase sattāhakaraṇīyanimittaṁ vināpi yathāsukhaṁ gantuṁ vaṭṭatī’’ti",
  "tika-vin07t2:166_10": "vadanti, taṁ tesaṁ matimattaṁ, vutthavassānañhi pavāraṇānujānanaṁ anupagatachinnavassādīnaṁ",
  "tika-vin07t2:166_11": "nivattanatthaṁ kataṁ, na pana pavāraṇādivase avasitvā pakkamitabbanti dassanatthaṁ",
  "tika-vin07t2:166_12": "tadatthassa idha pasaṅgābhāvā, pavāraṇaṁ kātuṁ anucchavikānaṁ pavāraṇā idha vidhīyati,",
  "tika-vin07t2:166_13": "ye ca vassaṁ upagantvā vassacchedañca akatvā yāva pavāraṇādivasā vasiṁsu, te tattakena",
  "tika-vin07t2:166_14": "pavāraṇākammaṁ pati pariyāyato vutthavassāti vuccanti, appakaṁ ūnamadhikaṁ vā gaṇanūpagaṁ",
  "tika-vin07t2:166_15": "na hotīti ñāyato, na kathinakammaṁ pati temāsassa aparipuṇṇattā, itarathā tasmiṁ",
  "tika-vin07t2:166_16": "mahāpavāraṇādivasepi kathinatthārappasaṅgato. ‘‘Anujānāmi, bhikkhave, vassaṁvutthānaṁ",
  "tika-vin07t2:166_17": "bhikkhūnaṁ kathinaṁ attharitu’’nti (mahāva. 306) idaṁ pana ‘‘na, bhikkhave, vassaṁ",
  "tika-vin07t2:166_18": "upagantvā purimaṁ vā temāsaṁ pacchimaṁ vā temāsaṁ avasitvā cārikā pakkamitabbā’’tiādi",
  "tika-vin07t2:166_19": "(mahāva. 185) ca nippariyāyato mahāpavāraṇāya anantarapāṭipadadivasato paṭṭhāya kathinatthāraṁ",
  "tika-vin07t2:166_20": "pakkamanañca sandhāya vuttaṁ, parivāre ca ‘‘kathinassa atthāramāso jānitabbo’’ti",
  "tika-vin07t2:166_21": "(pari. 412) vatvā ‘‘vassānassa pacchimo māso jānitabbo’’ti (pari. 412) vuttaṁ. Yo",
  "tika-vin07t2:166_22": "hi kathinatthārassa kālo, tato paṭṭhāyeva cārikāpakkamanassāpi kālo, na tato pure",
  "tika-vin07t2:166_23": "vassaṁvutthānaṁyeva kathinatthārārahattā. Yadaggena hi pavāraṇādivase kathinatthāro",
  "tika-vin07t2:166_24": "na vaṭṭati, tadaggena bhikkhūpi vutthavassā na honti pavāraṇādivasassa avutthattā.",
  "tika-vin07t2:167_0": "Yaṁ pana sāratthadīpaniyaṁ (sārattha. ṭī. pārājikakaṇḍa 2.84) ‘‘ekadesena avutthampi",
  "tika-vin07t2:167_1": "taṁ divasaṁ vutthabhāgāpekkhāya vutthameva hotī’’tiādi vuttaṁ, taṁ na yuttaṁ, taṁdivasapariyosāne",
  "tika-vin07t2:167_2": "aruṇuggamanakāle vasantova hi taṁ divasaṁ vuttho nāma hoti parivāsaaraññavāsādīsu",
  "tika-vin07t2:167_3": "viya, ayañca vicāraṇā upari vassūpanāyikakkhandhake āvi bhavissatīti tattheva taṁ pākaṭaṁ karissāma.",
  "tika-vin07t2:168_0": "Mahāpavāraṇāyapavāritāti purimikāya vassaṁ upagantvā acchinnavassatādassanaparaṁ",
  "tika-vin07t2:168_1": "etaṁ kenaci antarāyena appavāritānampi vutthavassattā. Na ovassiyatīti anovassakanti",
  "tika-vin07t2:168_2": "kammasādhanaṁ daṭṭhabbaṁ, yathā na temiyati, tathā katvāti attho. Anavayoti ettha",
  "tika-vin07t2:168_3": "anusaddo vicchāyaṁ vattatīti āha anu anu avayotiādi. Ācariyassa kammaṁ ācariyakanti",
  "tika-vin07t2:168_4": "āha ‘‘ācariyakamme’’ti. Kaṭṭhakammaṁ thambhādi. Telatambamattikāyāti telamissāya tambamattikāya.",
  "tika-vin07t2:169_0": "85.Kuṭikāya karaṇabhāvanti kuṭiyā katabhāvaṁ. Kiṁ-saddappayoge anāgatappaccayavidhānaṁ",
  "tika-vin07t2:169_1": "sandhāya tassa lakkhaṇantiādi vuttaṁ. Kiñcāpi therassa pāṇaghātādhippāyo natthi,",
  "tika-vin07t2:169_2": "anupaparikkhitvā karaṇena pana bahūnaṁ pāṇānaṁ maraṇattā pāṇe byābādhentassātiādi",
  "tika-vin07t2:169_3": "vuttaṁ. Pātabyabhāvanti vināsetabbataṁ. Pāṇātipātaṁ karontānanti therena akatepi",
  "tika-vin07t2:169_4": "pāṇātipāte pāṇakānaṁ maraṇamattena pacchimānaṁ lesena gahaṇākāraṁ dasseti, tena ca",
  "tika-vin07t2:169_5": "‘‘mama tādisaṁ akusalaṁ natthī’’ti pacchimānaṁ vipallāsalesaggahaṇanimittakiccaṁ",
  "tika-vin07t2:169_6": "na kattabbanti dīpitaṁ hoti. Diṭṭhānugatinti diṭṭhassa kammassa anupagamanaṁ anukiriyaṁ,",
  "tika-vin07t2:169_7": "diṭṭhiyā vā laddhiyā anugamanaṁ gāhaṁ. Ghaṁsitabbeti madditabbe, vināsitabbeti attho.",
  "tika-vin07t2:169_8": "Kataṁ labhitvā tattha vasantānampi dukkaṭamevāti idaṁ bhagavatā kuṭiyā bhedāpanavacanena",
  "tika-vin07t2:169_9": "siddhaṁ, sāpi tiṇadabbasambhārehi tulāthambhādīhi amissā suddhamattikāmayāpi iṭṭhakāhi",
  "tika-vin07t2:169_10": "katā vaṭṭati. Keci hi iṭṭhakāhiyeva thambhe cinitvā tadupari iṭṭhakāhiyeva vitānādisaṇṭhānena",
  "tika-vin07t2:169_11": "tulādidārusambhāravirahitaṁ chadanampi bandhitvā iṭṭhakāmayameva āvasathaṁ karonti,",
  "tika-vin07t2:169_12": "tādisaṁ vaṭṭati. Giñjakāvasathasaṅkhepena katāti ettha giñjakā vuccanti iṭṭhakā,",
  "tika-vin07t2:169_13": "tāhiyeva kato āvasatho giñjakāvasatho. Vayakammampīti mattikuddhāraṇaiṭṭhakadārucchedanādikārakānaṁ",
  "tika-vin07t2:169_14": "dinnabhattavettanādivatthubbayena nipphannakammampi atthi, etena kuṭibhedakānaṁ gīvādibhāvaṁ",
  "tika-vin07t2:169_15": "parisaṅkati. Titthiyadhajoti titthiyānameva saññāṇabhūtattā vuttaṁ. Te hi īdisesu",
  "tika-vin07t2:169_16": "cāṭiādīsu vasanti. Aññānipīti pi-saddena attanā vuttakāraṇadvayampi mahāaṭṭhakathāyameva",
  "tika-vin07t2:169_17": "vuttanti dasseti. Yasmā sabbamattikāmayā kuṭi sītakāle atisītā uṇhakāle ca uṇhā sukarā",
  "tika-vin07t2:169_18": "ca hoti corehi bhindituṁ, tasmā tattha ṭhapitapattacīvarādikaṁ sītuṇhacorādīhi vinassatīti",
  "tika-vin07t2:169_19": "vuttaṁ ‘‘pattacīvaraguttatthāyā’’ti. Chindāpeyya vā bhindāpeyya vā anupavajjoti idaṁ",
  "tika-vin07t2:169_20": "ayaṁ kuṭi viya sabbathā anupayogārahaṁ sandhāya vuttaṁ. Yaṁ pana pañcavaṇṇasuttehi",
  "tika-vin07t2:169_21": "vinaddhachattādikaṁ, tattha akappiyabhāgova chinditabbo, na tadavaseso tassa kappiyattā,",
  "tika-vin07t2:169_22": "taṁ chindanto upavajjova hoti. Teneva vakkhati ‘‘ghaṭakampi vāḷarūpampi bhinditvā dhāretabba’’ntiādi.",
  "tika-vin07t2:170": "Pāḷimuttakavinicchayavaṇṇanā",
  "tika-vin07t2:171_0": "Chattadaṇḍaggāhakaṁsalākapañjaranti ettha yo pañjarasalākānaṁ majjhaṭṭho bunde puthulo",
  "tika-vin07t2:171_1": "ahicchattakasadiso agge sachiddo yattha daṇḍantaraṁ pavesetvā chattaṁ gaṇhanti, yo",
  "tika-vin07t2:171_2": "vā sayameva dīghatāya gahaṇadaṇḍo hoti, ayaṁ chattadaṇḍo nāma, tassa aparigaḷanatthāya",
  "tika-vin07t2:171_3": "chattasalākānaṁ mūlappadesadaṇḍassa samantato daḷhapañjaraṁ katvā suttehi vinandhanti,",
  "tika-vin07t2:171_4": "so padeso chattadaṇḍagāhakasalākapañjaraṁ nāma, taṁ vinandhituṁ vaṭṭati. Na vaṇṇamaṭṭhatthāyāti",
  "tika-vin07t2:171_5": "iminā thirakaraṇatthameva ekavaṇṇasuttena vinandhiyamānaṁ yadi vaṇṇamaṭṭhaṁ hoti,",
  "tika-vin07t2:171_6": "na tattha dosoti dasseti. Āraggenāti nikhādanamukhena. Daṇḍabundeti daṇḍamūle koṭiyaṁ.",
  "tika-vin07t2:171_7": "Chattamaṇḍalikanti chattapañjare maṇḍalākārena baddhadaṇḍavalayaṁ. Ukkiritvāti ninnaṁ, unnataṁ vā katvā.",
  "tika-vin07t2:172_0": "Nānāsuttakehīti nānāvaṇṇehi suttehi. Idañca tathā karontānaṁ vasena vuttaṁ, ekavaṇṇasuttakenāpi",
  "tika-vin07t2:172_1": "na vaṭṭatiyeva, ‘‘pakatisūcikammameva vaṭṭatī’’ti hi vuttaṁ. Paṭṭamukheti dvinnaṁ",
  "tika-vin07t2:172_2": "paṭṭānaṁ saṅghaṭitaṭṭhānaṁ sandhāyetaṁ vuttaṁ. Pariyanteti cīvarapariyante, anuvātaṁ",
  "tika-vin07t2:172_3": "sandhāyetaṁ vuttaṁ. Veṇinti varakasīsākārena sibbanaṁ. Saṅkhalikanti diguṇasaṅkhalikākārena",
  "tika-vin07t2:172_4": "sibbanaṁ, veṇiṁ vā saṅkhalikaṁ vā karontīti pakatena sambandho. Agghiyaṁ nāma cetiyasaṇṭhānaṁ,",
  "tika-vin07t2:172_5": "yaṁ agghiyatthambhoti vadanti. Ukkirantīti uṭṭhapenti. Catukoṇameva vaṭṭatīti gaṇṭhikapāsakapaṭṭāni",
  "tika-vin07t2:172_6": "sandhāya vuttaṁ. Koṇasuttapiḷakāti gaṇṭhikapāsakapaṭṭānaṁ koṇehi bahi niggatasuttānaṁ",
  "tika-vin07t2:172_7": "piḷakākārena ṭhapitakoṭiyoti keci vadanti, te piḷake chinditvā duviññeyyā kātabbāti",
  "tika-vin07t2:172_8": "tesaṁ adhippāyo. Keci pana ‘‘koṇasuttā ca piḷakāti dveyevā’’ti vadanti, tesaṁ matena",
  "tika-vin07t2:172_9": "gaṇṭhikapāsakapaṭṭānaṁ koṇato koṇehi nīhatasuttā koṇasuttā nāma. Samantato pana pariyantena",
  "tika-vin07t2:172_10": "katā caturassasuttā piḷakā nāma. Taṁ duvidhampi keci cīvarato visuṁ paññāyanatthāya",
  "tika-vin07t2:172_11": "vikārayuttaṁ karonti, taṁ nisedhāya ‘‘duviññeyyarūpā vaṭṭantī’’ti vuttaṁ, na pana",
  "tika-vin07t2:172_12": "sabbathā acakkhugocarabhāvena sibbanatthāya tathāsibbanassa asakkuṇeyyattā. Yathā",
  "tika-vin07t2:172_13": "pakaticīvarato vikāro na paññāyati, evaṁ sibbitabbanti adhippāyo. Rajanakammato pubbe",
  "tika-vin07t2:172_14": "paññāyamānopi viseso cīvare ratte ekavaṇṇatāya na paññāyatīti āha ‘‘cīvare ratte’’ti.",
  "tika-vin07t2:172_15": "Maṇināti nīlamaṇiādimaṭṭhapāsāṇena, aṁsavaddhakakāyabandhanādikaṁ pana acīvarattā",
  "tika-vin07t2:172_16": "saṅkhādīhi ghaṁsituṁ vaṭṭatīti vadanti. Kaṇṇasuttakanti cīvarassa dīghato tiriyañca",
  "tika-vin07t2:172_17": "sibbitānaṁ catūsu kaṇṇesu koṇesu ca nikkhantānaṁ suttasīsānametaṁ nāmaṁ, taṁ chinditvāva",
  "tika-vin07t2:172_18": "pārupitabbaṁ, tenāha ‘‘rajitakāle chinditabba’’nti. Bhagavatā anuññātaṁ ekaṁ kaṇṇasuttampi",
  "tika-vin07t2:172_19": "atthi, taṁ pana nāmena sadisampi ito aññamevāti dassetuṁ yaṁ panātiādi vuttaṁ. Lagganatthāyāti",
  "tika-vin07t2:172_20": "cīvararajjuyaṁ cīvarabandhanatthāya. Gaṇṭhiketi dantādimaye. Pīḷakāti binduṁ binduṁ",
  "tika-vin07t2:172_21": "katvā uṭṭhāpetabbapīḷakā.",
  "tika-vin07t2:173_0": "Thālake vāti tambādimaye puggalike tividhepi kappiyathālake. Na vaṭṭatīti maṇivaṇṇakaraṇappayogo",
  "tika-vin07t2:173_1": "na vaṭṭati, telavaṇṇakaraṇatthaṁ pana vaṭṭati. Pattamaṇḍaleti tipusīsādimaye. ‘‘Na,",
  "tika-vin07t2:173_2": "bhikkhave, cittāni pattamaṇḍalāni dhāretabbāni rūpakākiṇṇāni bhittikammakatānī’’ti",
  "tika-vin07t2:173_3": "(cūḷava. 253) vuttattā ‘‘bhittikammaṁ na vaṭṭatī’’ti vuttaṁ. ‘‘Anujānāmi, bhikkhave,",
  "tika-vin07t2:173_4": "makaradantakaṁ chinditu’’nti (cūḷava. 253) vuttattā ‘‘makaradantakaṁ pana vaṭṭatī’’ti",
  "tika-vin07t2:173_5": "vuttaṁ, idaṁ pana pāḷiyā laddhampi idha pāḷiyā muttattā pāḷimuttakanaye vuttaṁ. Evamaññampi īdisaṁ.",
  "tika-vin07t2:174_0": "Lekhā na vaṭṭatīti āraggena dinnalekhāva na vaṭṭati, jātihiṅgulikādivaṇṇehi katalekhā",
  "tika-vin07t2:174_1": "vaṭṭati. Chattamukhavaṭṭiyanti dhamakaraṇassa hatthena gahaṇachattākārassa mukhavaṭṭiyaṁ,",
  "tika-vin07t2:174_2": "‘‘parissāvanacoḷabandhanaṭṭhāne’’ti keci.",
  "tika-vin07t2:175_0": "Deḍḍubhasīsanti udakasappasīsaṁ. Acchīnīti kuñjaracchisaṇṭhānāni. Ekameva vaṭṭatīti",
  "tika-vin07t2:175_1": "ettha ekarajjukaṁ diguṇaṁ tiguṇaṁ katvāpi bandhituṁ na vaṭṭati, ekameva pana satavārampi",
  "tika-vin07t2:175_2": "sarīraṁ parikkhipitvā bandhituṁ vaṭṭati, bahurajjuke ekato katvā ekena nirantaraṁ",
  "tika-vin07t2:175_3": "veṭhetvā kataṁ ‘‘bahurajjuka’’nti na vattabbaṁ ‘‘vaṭṭatī’’ti vuttattā, taṁ murajasaṅkhaṁ",
  "tika-vin07t2:175_4": "na gacchatīti veditabbaṁ. Murajañhi nānāvaṇṇehi suttehi murajavaṭṭisaṇṭhānaṁ veṭhetvā",
  "tika-vin07t2:175_5": "kataṁ, idaṁ pana murajaṁ maddavīṇasaṅkhātaṁ pāmaṅgasaṇṭhānañca dasāsu vaṭṭati ‘‘kāyabandhanassa",
  "tika-vin07t2:175_6": "dasā jīranti; anujānāmi, bhikkhave, murajaṁ maddavīṇa’’nti (cūḷava. 278) vuttattā.",
  "tika-vin07t2:176_0": "Vidheti dasāpariyosāne thirabhāvāya dantavisāṇasuttādīhi kattabbe vidhe. Aṭṭha maṅgalāni",
  "tika-vin07t2:176_1": "nāma saṅkho cakkaṁ puṇṇakumbho gayā sirīvaccho aṅkuso dhajaṁ sovattikanti vadanti.",
  "tika-vin07t2:176_2": "Macchayugaḷachattanandiyāvaṭṭādivasenapi vadanti. Paricchedalekhāmattanti dantādīhi",
  "tika-vin07t2:176_3": "katavidhassa ubhosu koṭīsu kataparicchedarājimattaṁ.",
  "tika-vin07t2:177_0": "‘‘Ujukamevā’’ti vuttattā caturassādisaṇṭhānāpi añjanī vaṅkagatikā na vaṭṭati. Sipāṭikāyāti",
  "tika-vin07t2:177_1": "vāsiādibhaṇḍanikkhipanapasibbake. Ārakaṇṭakaṁ nāma potthakādiaasaṅkhāraṇatthaṁ katadīghamukhasatthakanti",
  "tika-vin07t2:177_2": "vadanti. ‘‘Bhamakārānaṁ dāruādilikhanasatthaka’’nti keci. Vaṭṭamaṇikanti vaṭṭaṁ katvā",
  "tika-vin07t2:177_3": "uṭṭhapetabbaṁ pupphuḷakaṁ. Aññanti iminā piḷakādiṁ saṅgaṇhāti. Pipphaliketi yaṁ kiñci",
  "tika-vin07t2:177_4": "chedanake khuddakasatthe. Valitakanti nakhacchedanakāle daḷhaggahaṇatthaṁ valīhi",
  "tika-vin07t2:177_5": "yuttameva karonti. Tasmā taṁ vaṭṭatīti iminā yaṁ aññampi vikāraṁ daḷhīkammādiatthāya",
  "tika-vin07t2:177_6": "karonti, na vaṇṇamaṭṭhatthāya, taṁ vaṭṭatīti dīpitaṁ, tena ca kattaradaṇḍakoṭiyaṁ",
  "tika-vin07t2:177_7": "aññamaññampi ghaṭṭanena saddaniccharaṇatthāya kataṁ ayovalayādikaṁ saṁyuttampi kappiyato",
  "tika-vin07t2:177_8": "upapannaṁ hoti. Maṇḍalanti uttarāraṇiyā pavesanatthaṁ āvāṭamaṇḍalaṁ hoti. Ujukameva",
  "tika-vin07t2:177_9": "bandhitunti sambandho, ubhosu vā passesu ekapasse vāti vacanaseso. Vāsidaṇḍassa ubhosu",
  "tika-vin07t2:177_10": "passesu daṇḍakoṭīnaṁ acalanatthaṁ bandhitunti attho.",
  "tika-vin07t2:178_0": "Āmaṇḍasāraketi āmalakaphalāni pisitvā tena kakkena katatelabhājane. Tattha kira pakkhittaṁ",
  "tika-vin07t2:178_1": "telaṁ sītalaṁ hoti. Bhūmattharaṇeti kaṭasārādimaye parikammakatāya bhūmiyā attharitabbaattharaṇe.",
  "tika-vin07t2:178_2": "Pānīyaghaṭeti sabbaṁ bhājanavikatiṁ saṅgaṇhāti. Sabbaṁ…pe… vaṭṭatīti yathāvuttesu",
  "tika-vin07t2:178_3": "mañcādīsu itthipurisarūpampi vaṭṭati telabhājanesuyeva itthipurisarūpānaṁ paṭikkhittattā,",
  "tika-vin07t2:178_4": "telabhājanena saha agaṇetvā visuṁ mañcādīnaṁ gahitattā cāti vadanti, kiñcāpi vadanti,",
  "tika-vin07t2:178_5": "etesaṁ pana mañcādīnaṁ hatthena āmasitabbabhaṇḍattā itthirūpamevettha na vaṭṭatīti",
  "tika-vin07t2:178_6": "gahetabbaṁ. Aññesanti sīmasāmikānaṁ. Rājavallabhehīti lajjīpesalādīnaṁ uposathādiantarāyakarā",
  "tika-vin07t2:178_7": "alajjino bhinnaladdhikā ca bhikkhū adhippetā tehi saha uposathādikaraṇāyogā, teneva",
  "tika-vin07t2:178_8": "‘‘sīmāyā’’ti vuttaṁ. Tesaṁ lajjīparisāti tesaṁ sīmāsāmikānaṁ anubalaṁ dātuṁ samatthā",
  "tika-vin07t2:178_9": "lajjīparisā. Bhikkhūhi katanti yaṁ alajjīnaṁ senāsanabhedanādikaṁ lajjībhikkhūhi",
  "tika-vin07t2:178_10": "kataṁ, sabbañcetaṁ sukatameva alajjīniggahatthāya pavattitabbato.",
  "tika-vin07t2:179_0": "88.Avajjhāyantīti nīcato cintenti. Ujjhāyanatthoti bhikkhuno theyyakammanindanattho",
  "tika-vin07t2:179_1": "‘‘kathañhi nāma adinnaṁ ādiyissatī’’ti, na pana dāru-saddavisesanattho tassa bahuvacanattā.",
  "tika-vin07t2:179_2": "Vacanabhedeti ekavacanabahuvacanānaṁ bhede. Sabbāvantanti bhikkhubhikkhunīādisabbāvayavavantaṁ.",
  "tika-vin07t2:179_3": "Bimbisāroti tassa nāmanti ettha bimbīti suvaṇṇaṁ. Tasmā sārasuvaṇṇasadisavaṇṇatāya",
  "tika-vin07t2:179_4": "‘‘bimbisāro’’ti vuccatīti veditabbaṁ. Porāṇasatthānurūpaṁ uppādito vīsatimāsappamāṇauttamasuvaṇṇagghanako",
  "tika-vin07t2:179_5": "lakkhaṇasampanno nīlakahāpaṇoti veditabbo. Rudradāmena nāma kenaci uppādito rudradāmako.",
  "tika-vin07t2:179_6": "So kira nīlakahāpaṇassa tibhāgaṁ agghati. Yasmiṁ pana dese nīlakahāpaṇā na santi,",
  "tika-vin07t2:179_7": "tatthāpi kāḷakavirahitassa niddhantasuvaṇṇassa pañcamāsagghanakena bhaṇḍena pādaparicchedo",
  "tika-vin07t2:179_8": "kātabbo. Tenāti nīlakahāpaṇassa catutthabhāgabhūtena. Pārājikavatthumhi vātiādi pārājikānaṁ",
  "tika-vin07t2:179_9": "sabbabuddhehi paññattabhāvena vuttaṁ, saṅghādisesādīsu pana itarāpattīsupi tabbatthūsu",
  "tika-vin07t2:179_10": "ca nānattaṁ nattheva, kevalaṁ keci sabbākārena paññapenti, keci ekadesenāti ettakameva",
  "tika-vin07t2:179_11": "viseso. Na hi kadācipi sammāsambuddhā yathāparādhaṁ atikkamma ūnamadhikaṁ vā sikkhāpadaṁ paññapenti.",
  "tika-vin07t2:180": "Padabhājanīyavaṇṇanā",
  "tika-vin07t2:181_0": "92.Punapi ‘‘āgantukāmā’’ti vuttattā ca sabbathā manussehi anivutthapubbe abhinavamāpite,",
  "tika-vin07t2:181_1": "‘‘puna na pavisissāmā’’ti nirālayehi pariccatte ca gāme gāmavohārābhāvā gāmappavesanāpucchanādikiccaṁ",
  "tika-vin07t2:181_2": "natthīti veditabbaṁ. Araññaparicchedadassanatthanti gāmagāmūpacāresu dassitesu tadaññaṁ",
  "tika-vin07t2:181_3": "araññanti araññaparicchedo sakkā ñātunti vuttaṁ. Mātikāyaṁ pana gāmaggahaṇeneva gāmūpacāropi",
  "tika-vin07t2:181_4": "gahitoti daṭṭhabbo. Indakhīleti ummāre. Araññasaṅkhepaṁ gacchati tathā abhidhamme",
  "tika-vin07t2:181_5": "vuttattā. Asatipi indakhīle indakhīlaṭṭhāniyattā ‘‘vemajjhameva indakhīloti vuccatī’’ti",
  "tika-vin07t2:181_6": "vuttaṁ. Yattha pana dvārabāhāpi natthi, tattha pākāravemajjhameva indakhīloti gahetabbaṁ.",
  "tika-vin07t2:181_7": "Luṭhitvāti pavaṭṭitvā.",
  "tika-vin07t2:182_0": "Majjhimassa purisassa suppapāto vātiādi mātugāmassa kākuṭṭhāpanavasena gahetabbaṁ,",
  "tika-vin07t2:182_1": "na baladassanavasena ‘‘mātugāmo bhājanadhovanaudakaṁ chaḍḍetī’’ti (pārā. aṭṭha. 1.92)",
  "tika-vin07t2:182_2": "upari vuccamānattā, teneva ‘‘leḍḍupāto’’ti avatvā suppapātotiādi vuttaṁ. Kurundaṭṭhakathāyaṁ",
  "tika-vin07t2:182_3": "mahāpaccariyañca gharūpacārova gāmoti adhippāyena ‘‘gharūpacāre ṭhitassa leḍḍupāto",
  "tika-vin07t2:182_4": "gāmūpacāro’’ti vuttaṁ. Kataparikkhepoti iminā parikkhepato bahi upacāro na gahetabboti",
  "tika-vin07t2:182_5": "dasseti. Suppamusalapātopi aparikkhittagehasseva, so ca yato pahoti, tattheva gahetabbo,",
  "tika-vin07t2:182_6": "appahonaṭṭhāne pana vijjamānaṭṭhānameva gahetabbaṁ. Yassa pana gharassa samantato",
  "tika-vin07t2:182_7": "pākārādīhi parikkhepo kato hoti, tattha sova parikkhepo gharūpacāroti gahetabbaṁ.",
  "tika-vin07t2:183_0": "Pubbe vuttanayenāti parikkhittagāme vuttanayena. Saṅkarīyatīti missīyati. Vikāle",
  "tika-vin07t2:183_1": "gāmappavesane ‘‘parikkhittassa gāmassa parikkhepaṁ atikkamantassa āpatti pācittiyassa.",
  "tika-vin07t2:183_2": "Aparikkhittassa gāmassa upacāraṁ okkamantassa āpatti pācittiyassā’’ti (pāci. 513)",
  "tika-vin07t2:183_3": "vuttattā gāmagāmūpacārānaṁ asaṅkaratā icchitabbāti āha asaṅkarato cātiādi. Keci panettha",
  "tika-vin07t2:183_4": "pāḷiyaṁ ‘‘aparikkhittassa gāmassa upacāraṁ okkamantassāti idaṁ parikkhepārahaṭṭhānaṁ",
  "tika-vin07t2:183_5": "sandhāya vuttaṁ, na tato paraṁ ekaleḍḍupātaparicchinnaṁ upacāraṁ . Tasmā parikkhepārahaṭṭhānasaṅkhātaṁ",
  "tika-vin07t2:183_6": "gāmaṁ okkamantasseva āpatti, na upacāra’’nti vadanti, taṁ na gahetabbaṁ ‘‘gharūpacāre",
  "tika-vin07t2:183_7": "ṭhitassa majjhimassa purisassa leḍḍupātabbhantaraṁ gāmo nāma. Tato aññassa leḍḍupātassa",
  "tika-vin07t2:183_8": "abbhantaraṁ gāmūpacāro nāmā’’ti (pārā. aṭṭha. 1.92) idheva aṭṭhakathāyaṁ vuttattā.",
  "tika-vin07t2:183_9": "Vikāle gāmappavesanasikkhāpadaṭṭhakathāyañhi aparikkhittassa gāmassa upacāro adinnādāne",
  "tika-vin07t2:183_10": "vuttanayeneva veditabboti (pāci. aṭṭha. 512) ayameva nayo atidisito. Teneva mātikāṭṭhakathāyampi",
  "tika-vin07t2:183_11": "‘‘yvāyaṁ aparikkhittassa gāmassa upacāro dassito, tassa vasena vikāle gāmappavesanādīsu",
  "tika-vin07t2:183_12": "āpatti paricchinditabbā’’ti (kaṅkhā. aṭṭha. dutiyapārājikavaṇṇanā) vuttaṁ, tasmā",
  "tika-vin07t2:183_13": "parikkhittassa gāmassa parikkhepaṁ atikkamantassa, aparikkhittassa gāmassa gharūpacārato",
  "tika-vin07t2:183_14": "paṭṭhāya dutiyaleḍḍupātasaṅkhātaṁ gāmūpacāraṁ okkamantassa vikāle gāmappavesanāpatti",
  "tika-vin07t2:183_15": "hoti, mātikāyañca vikāle gāmaṁ paviseyyāti gāmaggahaṇeneva gāmūpacāropi gahitoti",
  "tika-vin07t2:183_16": "veditabbaṁ. Vikāle gāmappavesanādīsūti ādi-saddena gharagharūpacārādīsu ṭhitānaṁ",
  "tika-vin07t2:183_17": "uppannalābhabhājanādiṁ saṅgaṇhāti.",
  "tika-vin07t2:184_0": "Nikkhamitvā bahi indakhīlāti indakhīlato bahi nikkhamitvā ṭhitaṁ yaṁ ṭhānaṁ sabbametaṁ",
  "tika-vin07t2:184_1": "araññanti yojanā. Ācariyadhanu nāma pakatihatthena navavidatthipamāṇaṁ, jiyāya pana",
  "tika-vin07t2:184_2": "āropitāya sattaṭṭhavidatthimattanti vadanti.",
  "tika-vin07t2:185_0": "Kappiyanti anurūpavasena vuttaṁ akappiyassāpi appaṭiggahitassa paribhoge pācittiyattā.",
  "tika-vin07t2:185_1": "Pariccāgādimhi akate ‘‘idaṁ mayhaṁ santaka’’nti vatthusāminā aviditampi pariggahitameva",
  "tika-vin07t2:185_2": "bālummattādīnaṁ santakaṁ viya, tādisaṁ avaharantopi ñātakādīhi pacchā ñatvā vatthusāminā",
  "tika-vin07t2:185_3": "ca anubandhitabbato pārājikova hoti. Yassa vasena puriso theno hoti, taṁ theyyanti",
  "tika-vin07t2:185_4": "āha ‘‘avaharaṇacittassetaṁ adhivacana’’nti. Papañcasaṅkhāti taṇhāmānadiṭṭhisaṅkhātā",
  "tika-vin07t2:185_5": "papañcakoṭṭhāsā. Eko cittakoṭṭhāsoti ṭhānācāvanapayogasamuṭṭhāpako eko cittakoṭṭhāsoti attho.",
  "tika-vin07t2:186_0": "Abhiyogavasenāti aṭṭakaraṇavasena. Saviññāṇakenevāti idaṁ saviññāṇakānaññeva āveṇikavinicchayaṁ",
  "tika-vin07t2:186_1": "sandhāya vuttaṁ. Pāṇo apadantiādīsu hi ‘‘padasā nessāmī’’ti paṭhamaṁ pādaṁ saṅkāmeti,",
  "tika-vin07t2:186_2": "āpatti thullaccayassātiādinā pāḷiyaṁ (pārā. 111), bhikkhu dāsaṁ disvā sukhadukkhaṁ",
  "tika-vin07t2:186_3": "pucchitvā vā apucchitvā vā ‘‘gaccha, palāyitvā sukhaṁ jīvā’’ti vadati, so ce palāyati,",
  "tika-vin07t2:186_4": "dutiyapadavāre pārājikantiādinā (pārā. aṭṭha. 1.114) aṭṭhakathāyañca yo saviññāṇakānaññeva",
  "tika-vin07t2:186_5": "āveṇiko vinicchayo vutto, so ārāmādiaviññāṇakesu na labbhatīti tādisaṁ sandhāya ‘‘saviññāṇakenevā’’ti",
  "tika-vin07t2:186_6": "vuttaṁ. Yo pana vinicchayo ārāmādiaviññāṇakesu labbhati, so yasmā saviññāṇakesu alabbhanako",
  "tika-vin07t2:186_7": "nāma natthi, tasmā vuttaṁ ‘‘nānābhaṇḍavasena saviññāṇakāviññāṇakamissakenā’’ti. Saviññāṇakena",
  "tika-vin07t2:186_8": "ca aviññāṇakena cāti attho. Yasmā cettha aviññāṇakeneva ādiyanādīni chapi padāni",
  "tika-vin07t2:186_9": "na sakkā yojetuṁ iriyāpathavikopanassa saviññāṇakavaseneva yojetabbato, tasmā ‘‘aviññāṇakenevā’’ti",
  "tika-vin07t2:186_10": "tatiyaṁ pakāraṁ na vuttanti daṭṭhabbaṁ.",
  "tika-vin07t2:187_0": "Ārāmanti idaṁ upalakkhaṇamattaṁ dāsādisaviññāṇakassāpi idha saṅgahetabbato, nānābhaṇḍavasena",
  "tika-vin07t2:187_1": "hettha yojanā dassiyati. Parikappitaṭṭhānanti parikappitokāsaṁ. Suṅkaghātanti ettha",
  "tika-vin07t2:187_2": "maggaṁ gacchantehi satthikehi attanā nīyamānabhaṇḍato rañño dātabbabhāgo suṅko nāma,",
  "tika-vin07t2:187_3": "so ettha haññati adatvā gacchantehi avaharīyati, taṁ vā hanti ettha rājapurisā adadantānaṁ",
  "tika-vin07t2:187_4": "santakaṁ balakkārenāti suṅkaghāto, ‘‘ettha paviṭṭhehi suṅko dātabbo’’ti rukkhapabbatādisaññāṇena",
  "tika-vin07t2:187_5": "niyamitappadesassetaṁ adhivacanaṁ.",
  "tika-vin07t2:188": "Pañcavīsatiavahārakathāvaṇṇanā",
  "tika-vin07t2:189_0": "Katthacīti ekissā aṭṭhakathāyaṁ. Ekaṁ pañcakaṁ dassitanti ‘‘parapariggahitañca hoti,",
  "tika-vin07t2:189_1": "parapariggahitasaññī ca, garuko ca hoti parikkhāro pañcamāsako vā atirekapañcamāsako",
  "tika-vin07t2:189_2": "vā, theyyacittañca paccupaṭṭhitaṁ hoti, ṭhānā cāvetī’’ti (pārā. 122) vuttapañcaavahāraṅgāni",
  "tika-vin07t2:189_3": "ekaṁ pañcakanti dassitaṁ. Dve pañcakāni dassitānīti ‘‘chahi ākārehi adinnaṁ ādiyantassa",
  "tika-vin07t2:189_4": "āpatti pārājikassa. Na ca sakasaññī, na ca vissāsaggāhī, na ca tāvakālikaṁ, garuko",
  "tika-vin07t2:189_5": "ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṁ",
  "tika-vin07t2:189_6": "hoti, ṭhānā cāveti, āpatti pārājikassā’’ti (pārā. 125) evaṁ vuttesu chasu padesu",
  "tika-vin07t2:189_7": "ekaṁ apanetvā sesāni pañca padāni ekaṁ pañcakaṁ katvā heṭṭhā vuttapañcakañca gahetvā",
  "tika-vin07t2:189_8": "dve pañcakāni dassitāni. Ettha panāti pañcahākārehītiādīsu. Sabbehipi padehīti parapariggahitañca",
  "tika-vin07t2:189_9": "hotītiādīhi sabbehi pañcahi padehi.",
  "tika-vin07t2:190_0": "Pañcannaṁ avahārānaṁ samūho pañcakaṁ. Sako hattho sahattho, tena nibbatto, tassa",
  "tika-vin07t2:190_1": "vā sambandhīti sāhatthiko, avahāro. Sāhatthikādi pañcakaṁ sāhatthikapañcakantiādipadavasena",
  "tika-vin07t2:190_2": "nāmalābho daṭṭhabbo. Evaṁ sesesupi. Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin07t2:190_3": "Labbhamānapadavasenāti sāhatthikapañcake labbhamānassa nissaggiyāvahārapadassa vasena,",
  "tika-vin07t2:190_4": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin07t2:191_0": "Nissaggiyo nāma…pe… pārājikassāti iminā bahisuṅkaghātapātanaṁ nissaggiyapayogoti",
  "tika-vin07t2:191_1": "dasseti. ‘‘Hatthe bhāraṁ theyyacitto bhūmiyaṁ nikkhipati, āpatti pārājikassā’’ti",
  "tika-vin07t2:191_2": "(pārā. 101) vuttattā pana suddhacittena gahitaparabhaṇḍassa theyyacittena gumbādipaṭicchannaṭṭhāne",
  "tika-vin07t2:191_3": "khipanampi imasmiṁ nissaggiyapayoge saṅgayhatīti daṭṭhabbaṁ. Kiriyāsiddhito puretarameva",
  "tika-vin07t2:191_4": "pārājikāpattisaṅkhātaṁ atthaṁ sādhetīti atthasādhako. Atha vā attano vattamānakkhaṇe",
  "tika-vin07t2:191_5": "avijjamānampi kiriyāsiddhisaṅkhātaṁ atthaṁ avassaṁ āpattiṁ sādhetītipi atthasādhako.",
  "tika-vin07t2:191_6": "Asukaṁ nāma bhaṇḍaṁ yadā sakkosīti idaṁ nidassanamattaṁ parassa telakumbhiyā upāhanādīnaṁ",
  "tika-vin07t2:191_7": "nikkhepapayogassāpi atthasādhakattā. Tathā hi vuttaṁ mātikāṭṭhakathāyaṁ –",
  "tika-vin07t2:192_0": "‘‘Atthasādhako nāma ‘asukassa bhaṇḍaṁ yadā sakkoti, tadā taṁ avaharā’ti aññaṁ āṇāpeti.",
  "tika-vin07t2:192_1": "Tattha sace paro anantarāyiko hutvā taṁ avaharati, āṇāpakassa āṇattikkhaṇeyeva pārājikaṁ.",
  "tika-vin07t2:192_2": "Parassa vā pana telakumbhiyā pādagghanakatelaṁ avassaṁ pivanakāni upāhanādīni pakkhipati,",
  "tika-vin07t2:192_3": "hatthato muttamatteyeva pārājika’’nti (kaṅkhā. aṭṭha. dutiyapārājikavaṇṇanā).",
  "tika-vin07t2:193_0": "Imassa atthasādhakassa āṇattiyā ca ko visesoti? Taṅkhaṇaññeva gahaṇe niyuñjanaṁ āṇattikapayogo,",
  "tika-vin07t2:193_1": "kālantarena gahaṇatthaṁ niyogo atthasādhakoti ayaṁ nesaṁ viseso. Tenevāha ‘‘asukaṁ",
  "tika-vin07t2:193_2": "nāma bhaṇḍaṁ yadā sakkosī’’tiādi. Dhuranikkhepo pana upanikkhittabhaṇḍavasena veditabboti",
  "tika-vin07t2:193_3": "idaṁ nidassanamattaṁ, ārāmābhiyuñjanādīsupi tāvakālikabhaṇḍadeyyānaṁ adānepi eseva",
  "tika-vin07t2:193_4": "nayo. Bhaṇḍaggahaṇappayogato āṇattiyā pubbattā āha ‘‘āṇattivasena pubbapayogo veditabbo’’ti.",
  "tika-vin07t2:193_5": "Payogena saha vattamāno avahāro sahapayogoti āha ‘‘ṭhānācāvanavasenā’’ti, idañca",
  "tika-vin07t2:193_6": "nidassanamattaṁ khīlasaṅkamanādīsupi asati ṭhānācāvane sahapayogattā. Vuttañhi mātikāṭṭhakathāyaṁ",
  "tika-vin07t2:193_7": "‘‘ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo’’ti",
  "tika-vin07t2:193_8": "(kaṅkhā. aṭṭha. dutiyapārājikavaṇṇanā).",
  "tika-vin07t2:194_0": "Tulayitvāti upaparikkhitvā. Sāmīcīti vattaṁ. Sakasaññāya adentassa āpatti natthīti",
  "tika-vin07t2:194_1": "vadanti. Sammaddoti nividdhatāsaṅkhobho. Bhaṭṭhe janakāyeti apagate janasamūhe. Attano",
  "tika-vin07t2:194_2": "santakaṁ katvā etasseva bhikkhuno dehīti idaṁ ubhinnampi kukkuccavinodanatthaṁ vuttaṁ.",
  "tika-vin07t2:194_3": "Avahārakassa hi ‘‘mayā sahatthena na dinnaṁ, bhaṇḍadeyyaṁ eta’’nti kukkuccaṁ uppajjeyya,",
  "tika-vin07t2:194_4": "itarassa ca ‘‘mayā paṭhamaṁ dhuranikkhepaṁ katvā pacchā adinnaṁ gahita’’nti kukkuccaṁ uppajjeyyāti.",
  "tika-vin07t2:195_0": "Samagghanti appagghaṁ. Dāruatthaṁ pharatīti dārūhi kattabbakiccaṁ sādheti. Ekadivasaṁ",
  "tika-vin07t2:195_1": "dantakaṭṭhacchedanādinā yā ayaṁ agghahāni vuttā, sā sabbā bhaṇḍasāminā kiṇitvā gahitameva",
  "tika-vin07t2:195_2": "sandhāya vuttā. Sabbaṁ panetaṁ aṭṭhakathācariyappamāṇena veditabbaṁ. Pāsāṇañca sakkharañca pāsāṇasakkharaṁ.",
  "tika-vin07t2:196_0": "Akkhadassāti ettha akkha-saddena kira vinicchayasālā vuccati, tattha nisīditvā vajjāvajjaṁ",
  "tika-vin07t2:196_1": "nirūpayantīti ‘‘akkhadassā’’ti vuccanti dhammavinicchanakā. Hananaṁ nāma hatthapādādīhi",
  "tika-vin07t2:196_2": "pothanañceva hatthanāsādicchedanañca hotīti āha ‘‘haneyyunti potheyyuñceva chindeyyuñcā’’ti.",
  "tika-vin07t2:197_0": "Padabhājanīyañca ‘‘hatthena vā pādena vā kasāya vā vettena vā aḍḍhadaṇḍakena vā chajjāya",
  "tika-vin07t2:197_1": "vā haneyyu’’nti (pārā. 92) vuttaṁ. Tattha aḍḍhadaṇḍakenāti dvihatthappamāṇena rassamuggarena,",
  "tika-vin07t2:197_2": "veḷupesikāya vā. Chejjāya vāti hatthādīnaṁ chedanena. Chindanti etāya hatthapādādīnīti",
  "tika-vin07t2:197_3": "chejjā, satthaṁ, tena satthenātipi attho. Nīhareyyunti raṭṭhato nīhareyyuṁ. ‘‘Corosi…pe…",
  "tika-vin07t2:197_4": "thenosī’’ti ettha paribhāseyyunti padaṁ ajjhāharitvā attho veditabboti āha ‘‘corosi…pe…",
  "tika-vin07t2:197_5": "paribhāseyyu’’nti. Yaṁ taṁ bhaṇḍaṁ dassitanti sambandho.",
  "tika-vin07t2:198": "93.Yattha yattha ṭhitanti bhūmiyādīsu yattha yattha ṭhitaṁ. Yathā yathā ādānaṁ gacchatīti yena yena ākārena gahaṇaṁ upagacchati.",
  "tika-vin07t2:199": "Bhūmaṭṭhakathāvaṇṇanā",
  "tika-vin07t2:200_0": "94.Vācāyavācāyāti ekekatthadīpikāya vācāya vācāya. Upaladdhoti ñāto. Pāḷiyaṁ sesaaṭṭhakathāsu",
  "tika-vin07t2:200_1": "ca kudālaṁ vā piṭakaṁ vāti idameva dvayaṁ vatvā vāsipharasūnaṁ avuttattā tesampi",
  "tika-vin07t2:200_2": "saṅkhepaṭṭhakathādīsu āgatabhāvaṁ dassetuṁ saṅkhepaṭṭhakathāyantiādi vuttaṁ. Theyyacittena",
  "tika-vin07t2:200_3": "katattā ‘‘dukkaṭehi saddhiṁ pācittiyānī’’ti vuttaṁ.",
  "tika-vin07t2:201_0": "Aṭṭhavidhaṁ hetantiādīsu etaṁ dukkaṭaṁ nāma therehi dhammasaṅgāhakehi imasmiṁ ṭhāne",
  "tika-vin07t2:201_1": "samodhānetvā aṭṭhavidhanti dassitanti yojanā. Sabbesampi dukkaṭānaṁ imesuyeva aṭṭhasu",
  "tika-vin07t2:201_2": "saṅgahetabbabhāvato pana itarehi sattahi dukkaṭehi vinimuttaṁ vinayadukkaṭeyeva saṅgahetabbaṁ.",
  "tika-vin07t2:201_3": "Dasavidhaṁ ratananti ‘‘muttā maṇi veḷuriyo saṅkho silā pavāḷaṁ rajataṁ jātarūpaṁ",
  "tika-vin07t2:201_4": "lohitako masāragalla’’nti evamāgataṁ dasavidhaṁ ratanaṁ.",
  "tika-vin07t2:202": "‘‘Muttā maṇi veḷuriyo ca saṅkho,",
  "tika-vin07t2:203": "Silā pavāḷaṁ rajatañca hemaṁ;",
  "tika-vin07t2:204": "Lohitakañca masāragallaṁ,",
  "tika-vin07t2:205": "Dasete dhīro ratanāni jaññā’’ti. –",
  "tika-vin07t2:206_0": "Hi vuttaṁ. Sattavidhaṁ dhaññanti sāli vīhi yavo kaṅgu kudrūsaṁ varako godhumoti imaṁ",
  "tika-vin07t2:206_1": "sattavidhaṁ dhaññaṁ. Āvudhabhaṇḍādinti ādi-saddena turiyabhaṇḍaitthirūpādiṁ saṅgaṇhāti.",
  "tika-vin07t2:206_2": "Anāmasitabbe vatthumhi dukkaṭaṁ anāmāsadukkaṭaṁ. Durūpaciṇṇadukkaṭanti ‘‘akattabba’’nti",
  "tika-vin07t2:206_3": "vāritassa katattā duṭṭhu upaciṇṇaṁ caritanti durūpaciṇṇaṁ, tasmiṁ dukkaṭaṁ durūpaciṇṇadukkaṭaṁ.",
  "tika-vin07t2:206_4": "Vinaye paññattaṁ avasesaṁ dukkaṭaṁ vinayadukkaṭaṁ. Ekādasa samanubhāsanā nāma bhikkhupātimokkhe",
  "tika-vin07t2:206_5": "cattāro yāvatatiyakā saṅghādisesā ariṭṭhasikkhāpadanti pañca, bhikkhunīpātimokkhe",
  "tika-vin07t2:206_6": "ekaṁ yāvatatiyakapārājikaṁ cattāro saṅghādisesā caṇḍakāḷīsikkhāpadanti cha.",
  "tika-vin07t2:207_0": "Sahapayogato paṭṭhāya cettha purimapurimā āpattiyo paṭippassambhantīti āha atha dhuranikkhepaṁ",
  "tika-vin07t2:207_1": "akatvātiādi. ‘‘Dhuranikkhepaṁ akatvā’’ti vuttattā dhuranikkhepaṁ katvā puna khaṇantassa",
  "tika-vin07t2:207_2": "purimāpattiyo na paṭippassambhantīti vadanti. ‘‘Chedanapaccayā dukkaṭaṁ desetvā muccatī’’ti",
  "tika-vin07t2:207_3": "vatvā pubbapayoge āpattīnaṁ desetabbatāya avuttattā sahapayoge patte pubbapayoge",
  "tika-vin07t2:207_4": "āpattiyo paṭippassambhantīti veditabbaṁ.",
  "tika-vin07t2:208_0": "Aparaddhaṁ viraddhaṁ khalitanti sabbametaṁ yañca dukkaṭanti ettha vuttassa dukkaṭassa",
  "tika-vin07t2:208_1": "pariyāyavacanaṁ, yaṁ manusso karetiādi panettha opammanidassanaṁ. Saṁyogabhāvoti",
  "tika-vin07t2:208_2": "dvittaṁ sandhāya vuttaṁ, tena rassattassāpi nimittaṁ dassitanti veditabbaṁ. Ekassa",
  "tika-vin07t2:208_3": "mūleti ekassa santike. Sabbatthāpi āmasane dukkaṭaṁ, phandāpane thullaccayañca visuṁ",
  "tika-vin07t2:208_4": "visuṁ āmasanaphandāpanapayogaṁ karontasseva hoti, ekapayogena gaṇhantassa pana uddhāre",
  "tika-vin07t2:208_5": "pārājikameva, na dukkaṭathullaccayānīti vadanti, ekapayogena gaṇhantassāpi āmasanaphandāpanānampi",
  "tika-vin07t2:208_6": "labbhamānattā taṁ na gahetabbaṁ. Na hi sakkā anāmasitvā aphandāpetvā ca kiñci gahetuṁ.",
  "tika-vin07t2:208_7": "‘‘Ekameva desetvā muccatī’’ti paṁsukhaṇanādisamānapayogepi purimā āpatti uttaramuttaraṁ",
  "tika-vin07t2:208_8": "āpattiṁ patvā paṭippassambhantīti saññāya kurundaṭṭhakathāyaṁ vuttaṁ, itaraṭṭhakathāsu",
  "tika-vin07t2:208_9": "pana khaṇanapayogabhedehi payoge payoge āpannā āpattiyo uttaramuttaraṁ patvā na paṭippassambhanti",
  "tika-vin07t2:208_10": "aññamaññaṁ sadisattā viyūhanaṁ patvā tā sabbāpi paṭippassambhanti visadisapayogattāti",
  "tika-vin07t2:208_11": "iminā adhippāyena paṭippassaddhividhānaṁ vuttanti veditabbaṁ. Iminā hi avahārakassa",
  "tika-vin07t2:208_12": "āsannaṁ orimantaṁ parāmasati.",
  "tika-vin07t2:209_0": "Tatthevāti mukhavaṭṭiyameva. Bundenāti kumbhiyā heṭṭhimatalena. Ekaṭṭhāne ṭhitāya",
  "tika-vin07t2:209_1": "kumbhiyā ṭhānā cāvanaṁ chahi ākārehi veditabbanti sambandho. Ekaṭṭhāneti ca saṅkhalikabaddhabhāvena",
  "tika-vin07t2:209_2": "ekasmiṁ patiṭṭhitokāsaṭṭhāneti attho. Khāṇukaṁ kesaggamattampi ṭhānā cāvetīti khāṇukaṁ",
  "tika-vin07t2:209_3": "attano patiṭṭhitaṭṭhānato pañcahi ākārehi ṭhānā cāveti. Chinnamatte pārājikanti avassaṁ",
  "tika-vin07t2:209_4": "ce patati, chinnamatte pārājikaṁ. Paricchedoti pañcamāsakādigarubhāvaparicchedo.",
  "tika-vin07t2:209_5": "Apabyūhantoti ṭhitaṭṭhānato apanayanavasena viyūhanto rāsiṁ karonto. Evaṁ katvāti",
  "tika-vin07t2:209_6": "bhājanamukhavaṭṭiyā kumbhigatena bhājanagatassa ekābaddhabhāvaṁ viyojetvāti attho.",
  "tika-vin07t2:209_7": "Upaḍḍhakumbhīyanti upaḍḍhapuṇṇāya kumbhiyā. Vinayadhammatāti adhikakāraṇālābhe vinayavinicchayadhammatāti",
  "tika-vin07t2:209_8": "adhippāyo. Na kevalañcettha garukatāva, suttānugamanampi atthīti dassento apicātiādimāha.",
  "tika-vin07t2:209_9": "Kaṇṭhena pana paricchinnakāleti mukhagataṁ ajjhohaṭakāleti attho. Ajjhoharaṇameva",
  "tika-vin07t2:209_10": "hettha paricchindanaṁ, na kaṇṭhapidahanaṁ. Cikkananti thaddhaṁ, bahalaṁ ghananti attho.",
  "tika-vin07t2:210_0": "Yopi theyyacittena parassa kumbhiyā pādagghanakaṁ sappiṁ vā telaṁ vā avassaṁ pivanakaṁ",
  "tika-vin07t2:210_1": "yaṁ kiñci dukūlasāṭakaṁ vā cammakhaṇḍādīnaṁ vā aññataraṁ pakkhipati, hatthato muttamatte",
  "tika-vin07t2:210_2": "pārājikanti ettha avahāro vīmaṁsitabbo. Yadi ca dukūlādīsu sappitelānaṁ pavisanaṁ",
  "tika-vin07t2:210_3": "sandhāya pārājikaṁ bhaveyya, tattha paviṭṭhatelādino kumbhigatena ekābaddhatāya na",
  "tika-vin07t2:210_4": "tāva avahāro bhājanantaraṁ pavesetvā gahaṇakāle viya. Tathā hi vuttaṁ – ‘‘bhājanaṁ",
  "tika-vin07t2:210_5": "pana nimujjāpetvā gaṇhantassa yāva ekābaddhaṁ hoti, tāva rakkhatī’’tiādi. Atha telādivināsena",
  "tika-vin07t2:210_6": "pārājikaṁ bhaveyya, tadāpi tiṇajjhāpanādīsu viya avahāro natthi, dukkaṭena saddhiṁ",
  "tika-vin07t2:210_7": "bhaṇḍadeyyameva hoti, tathā ca pādagghanakaṁ telādiṁ pītaṁ dukūlādiṁ uddharantassāpi",
  "tika-vin07t2:210_8": "pārājikaṁ na siyā tattha paviṭṭhassa telādino vinaṭṭhaṭṭhena gahaṇakkhaṇe avijjamānattā,",
  "tika-vin07t2:210_9": "vijjamānattena ca uddhāreyeva pārājikaṁ vattabbaṁ, na hatthato muttamatteti. Sabbaaṭṭhakathāsu",
  "tika-vin07t2:210_10": "ca dukūlādīnaṁ pakkhipane hatthato muttamatte pārājikassa vuttattā na taṁ paṭikkhipituṁ",
  "tika-vin07t2:210_11": "sakkā. Aṭṭhakathāppamāṇena panetaṁ gahetabbaṁ, yutti panettha paṇḍitehi pubbāparaṁ",
  "tika-vin07t2:210_12": "saṁsanditvā uddhāretabbā.",
  "tika-vin07t2:211_0": "Palibujjhissatīti nivāressati. Vuttanayena pārājikanti hatthato muttamatteyeva pārājikaṁ.",
  "tika-vin07t2:211_1": "Neva avahāro, na gīvāti attano bhājanattā vuttaṁ, anāpattimattameva vuttaṁ, na pana",
  "tika-vin07t2:211_2": "evaṁ vicāritanti adhippāyo. Bahigataṁ nāma hotīti tato paṭṭhāya telassa aṭṭhānato",
  "tika-vin07t2:211_3": "adhomukhabhāvato ca bahigataṁ nāma hoti. Anto paṭṭhāya chidde kariyamāne telassa",
  "tika-vin07t2:211_4": "nikkhamitvā gatagataṭṭhānaṁ bhājanasaṅkhyameva gacchatīti āha ‘‘bāhirantato pādagghanake",
  "tika-vin07t2:211_5": "gaḷite pārājika’’nti. Yathā tathā vā katassāti bāhirantato vā abbhantarantato vā",
  "tika-vin07t2:211_6": "paṭṭhāya katassa. Majjhe ṭhapetvā katachiddeti majjhe thokaṁ kapālaṁ ṭhapetvā pacchā",
  "tika-vin07t2:211_7": "taṁ chindantena katachidde.",
  "tika-vin07t2:212_0": "Patthīnassa khādanaṁ itarassa pānañca sappiādīnaṁ paribhogoti āha ‘‘akhāditabbaṁ",
  "tika-vin07t2:212_1": "vā apātabbaṁ vā karotī’’ti. Kasmā panettha dukkaṭaṁ vuttanti āha ‘‘ṭhānācāvanassa",
  "tika-vin07t2:212_2": "natthitāya dukkaṭa’’nti. Purimadvayanti bhedanaṁ chaḍḍanañca. Kumbhijajjarakaraṇenāti",
  "tika-vin07t2:212_3": "puṇṇakumbhiyā jajjarakaraṇena. Mātikāujukaraṇenāti udakapuṇṇāya mātikāya ujukaraṇena.",
  "tika-vin07t2:212_4": "Ekalakkhaṇanti bhedanaṁ kumbhiyā jajjarakaraṇena, chaḍḍanaṁ mātikāya ujukaraṇena",
  "tika-vin07t2:212_5": "ca saddhiṁ ekasabhāvaṁ. Pacchimaṁ pana dvayanti jhāpanaṁ aparibhogakaraṇañca. Ettha",
  "tika-vin07t2:212_6": "evaṁ vinicchayaṁ vadantīti etasmiṁ mahāaṭṭhakathāyaṁ vutte atthe eke ācariyā evaṁ",
  "tika-vin07t2:212_7": "vinicchayaṁ vadanti. Pacchimadvayaṁ sandhāya vuttanti ettha purimapadadvaye vinicchayo",
  "tika-vin07t2:212_8": "heṭṭhā vuttānusārena sakkā viññātunti tattha kiñci avatvā pacchimapadadvayaṁ sandhāya",
  "tika-vin07t2:212_9": "‘‘ṭhānācāvanassa natthitāya dukkaṭa’’nti idaṁ vuttanti adhippāyo . Theyyacittenāti",
  "tika-vin07t2:212_10": "attano vā parassa vā kātukāmatāvasena uppannatheyyacittena. Vināsetukāmatāyāti hatthapādādīni",
  "tika-vin07t2:212_11": "chindanto viya kevalaṁ vināsetukāmatāya. Vuttanayena bhindantassa vā chaḍḍentassa",
  "tika-vin07t2:212_12": "vāti muggarena pothetvā bhindantassa vā udakaṁ vā vālikaṁ vā ākiritvā uttarāpentassa",
  "tika-vin07t2:212_13": "vāti attho. Ayuttanti ceti pāḷiyaṁ purimadvayepi dukkaṭasseva vuttattā ‘‘purimadvaye",
  "tika-vin07t2:212_14": "pārājika’’nti idaṁ ayuttanti yadi tumhākaṁ siyāti attho. Nāti ayuttabhāvaṁ nisedhetvā",
  "tika-vin07t2:212_15": "tattha kāraṇamāha ‘‘aññathā gahetabbatthato’’ti.",
  "tika-vin07t2:213_0": "Evameke vadantīti heṭṭhā vuttassa atthanayassa attanā anabhimatabhāvaṁ dassetvā sayaṁ",
  "tika-vin07t2:213_1": "aññathāpi pāḷiṁ aṭṭhakathañca saṁsanditvā atthaṁ dassetukāmo ayaṁ panettha sārotiādimāha.",
  "tika-vin07t2:213_2": "Acāvetukāmovāti theyyacittena ṭhānā acāvetukāmova. Achaḍḍetukāmoyevāti etthāpi theyyacittenāti",
  "tika-vin07t2:213_3": "sambandhitabbaṁ. Idañhi theyyacittapakkhaṁ sandhāya vuttaṁ nāsetukāmatāpakkhassa",
  "tika-vin07t2:213_4": "vakkhamānattā. Tenevāha nāsetukāmatāpakkhe panātiādi. Itarathāpi yujjatīti theyyacittābhāvā",
  "tika-vin07t2:213_5": "ṭhānā cāvetukāmassāpi dukkaṭaṁ yujjatīti vuttaṁ hoti.",
  "tika-vin07t2:214": "Bhūmaṭṭhakathāvaṇṇanānayo niṭṭhito.",
  "tika-vin07t2:215": "Ākāsaṭṭhakathāvaṇṇanā",
  "tika-vin07t2:216_0": "96. Ākāsaṭṭhakathāyaṁ antovatthumhīti parikkhittassa vatthussa anto. Antogāmeti parikkhittassa",
  "tika-vin07t2:216_1": "gāmassa anto. Aparikkhitte pana vatthumhi gāme vā ṭhitaṭṭhānameva ṭhānaṁ. Aṭavimukhaṁ",
  "tika-vin07t2:216_2": "karoti…pe… rakkhatīti tena payogena tassa icchitaṭṭhānaṁ āgatattā rakkhati. Gāmato",
  "tika-vin07t2:216_3": "nikkhantassāti parikkhittagāmato nikkhantassa. Kapiñjaro nāma aññamaññaṁ yujjhāpanatthāya",
  "tika-vin07t2:216_4": "bālajanehi posāvaniyapakkhijāti.",
  "tika-vin07t2:217": "Vehāsaṭṭhakathāvaṇṇanā",
  "tika-vin07t2:218": "97. Vehāsaṭṭhakathāyaṁ chinnamatte muttamatteti yathā chinnaṁ muttañca pakatiṭṭhāne na tiṭṭhati, tathā chedanaṁ mocanañca sandhāya vuttaṁ.",
  "tika-vin07t2:219": "Udakaṭṭhakathāvaṇṇanā",
  "tika-vin07t2:220_0": "98. Udakaṭṭhakathāyaṁ sandamānaudake nikkhittaṁ na tiṭṭhatīti āha ‘‘asandanake udake’’ti.",
  "tika-vin07t2:220_1": "Anāpattīti hatthavārapadavāresu dukkaṭāpattiyā abhāvaṁ sandhāya vuttaṁ. Kaḍḍhatīti",
  "tika-vin07t2:220_2": "heṭṭhato osāreti. Sakalamudakanti daṇḍena phuṭṭhokāsagataṁ sakalamudakaṁ. Na udakaṁ",
  "tika-vin07t2:220_3": "ṭhānanti attanā kataṭṭhānassa aṭṭhānattā. Paduminiyanti padumagacche. Kalāpabandhanti",
  "tika-vin07t2:220_4": "hatthakavasena khuddakaṁ katvā baddhaṁ kalāpabaddhaṁ. Bhārabaddhaṁ nāma sīsabhārādivasena",
  "tika-vin07t2:220_5": "baddhaṁ. Muḷālanti kandaṁ. Pattaṁ vā pupphaṁ vāti idaṁ kaddamassa anto pavisitvā",
  "tika-vin07t2:220_6": "ṭhitaṁ sandhāya vuttaṁ. Niddhamanatumbanti vāpiyā udakassa nikkhamananāḷaṁ. Udakavāhakanti",
  "tika-vin07t2:220_7": "mahāmātikaṁ. Avahārena so na kāretabboti iminā pāṇaṁ jīvitā voropane āpattiyā sabbattha",
  "tika-vin07t2:220_8": "na muccatīti dīpeti. Mātikaṁ āropetvāti khuddakamātikaṁ āropetvā. Maritvā…pe… tiṭṭhantīti",
  "tika-vin07t2:220_9": "ettha matamacchānaṁyeva tesaṁ santakattā amate gaṇhantassa natthi avahāro.",
  "tika-vin07t2:221": "Nāvaṭṭhakathāvaṇṇanā",
  "tika-vin07t2:222_0": "99. Nāvaṭṭhakathāyaṁ thullaccayampi pārājikampi hotīti ettha paṭhamaṁ ṭhānā acāvetvā",
  "tika-vin07t2:222_1": "mutte thullaccayaṁ, paṭhamaṁ pana ṭhānā cāvetvā mutte pārājikanti veditabbaṁ. Pāse",
  "tika-vin07t2:222_2": "baddhasūkaro viyātiādinā vuttaṁ sandhāyāha ‘‘tattha yutti pubbe vuttāevā’’ti. Vipannaṭṭhanāvāti",
  "tika-vin07t2:222_3": "visamavātehi desantaraṁ palātā, bhijjitvā vā vināsaṁ patvā udake nimujjitvā heṭṭhā",
  "tika-vin07t2:222_4": "bhūmitalaṁ appatvā sāmikehi ca apariccattālayā vuccati. Balavā ca vāto āgammāti iminā",
  "tika-vin07t2:222_5": "asati vāte ayaṁ payogo katoti dasseti. Puggalassa natthi avahāroti sukkhamātikāyaṁ",
  "tika-vin07t2:222_6": "ujukaraṇanayena vuttaṁ. Taṁ attano pādena anakkamitvā hatthena ca anukkhipitvā aññasmiṁ",
  "tika-vin07t2:222_7": "daṇḍādīsu bandhitvā ṭhapite yujjati, attano pādena akkamitvā hatthena ca ukkhipitvā",
  "tika-vin07t2:222_8": "ṭhitassa pana balavavātena chattacīvarādīsu pahaṭesu pakatiṁ vijahitvā daḷhataraṁ",
  "tika-vin07t2:222_9": "akkamanagahaṇādipayogo abhinavo kātabbo siyā. Itarathā chattacīvarādīni vā vigacchanti,",
  "tika-vin07t2:222_10": "avahārako vā sayaṁ patissati, nāvā ca tadā na gamissati. Tasmā īdise abhinavappayoge",
  "tika-vin07t2:222_11": "sati avahārena bhavitabbaṁ. Sukkhamātikāyaṁ ujukatāya udakāgamanakāle kātabbakiccaṁ",
  "tika-vin07t2:222_12": "natthīti taṁ idha nidassanaṁ na hoti. Dāsaṁ pana pakatiyā palāyantaṁ ‘‘sīghaṁ yāhī’’ti",
  "tika-vin07t2:222_13": "vatvā pakatigamanato turitagamanuppādanādinā idha nidassanena bhavitabbanti amhākaṁ",
  "tika-vin07t2:222_14": "khanti , vīmaṁsitvā gahetabbaṁ. Vāte āgatepi yattha atilahukattā nāvāya kañci payogaṁ",
  "tika-vin07t2:222_15": "akatvā pakatiyā avahārako tiṭṭhati, tatthidaṁ aṭṭhakathāyaṁ vuttanti gahetabbaṁ.",
  "tika-vin07t2:223": "Yānaṭṭhakathāvaṇṇanā",
  "tika-vin07t2:224_0": "100. Yānaṭṭhakathāyaṁ ubhosu passesūti catunnaṁ thambhānaṁ upari caturassaṁ dārusaṅghāṭaṁ",
  "tika-vin07t2:224_1": "āropetvā tassa vāmadakkhiṇapassesu ubhosu vātātapādiparissayavinodanatthaṁ garuḷapakkhino",
  "tika-vin07t2:224_2": "ubho pakkhā viya katā sandamānikā. Dukayuttassāti dvīhi goṇehi yuttassa. Ayuttakanti",
  "tika-vin07t2:224_3": "goṇehi ayuttaṁ. Kappakatāti dvinnaṁ sikhānaṁ sandhiṭṭhāne gosiṅgāni viya dve koṭiyo",
  "tika-vin07t2:224_4": "ṭhapetvā upatthambhanī kappakatā nāma, sā dvīhipi koṭīhi bhūmiyaṁ patiṭṭhāti, tenāha",
  "tika-vin07t2:224_5": "‘‘cha ṭhānānī’’ti. Tīṇi vā cattāri vā ṭhānānīti akappakatāya upatthambhaniyā ca dvinnaṁ",
  "tika-vin07t2:224_6": "cakkānañca vasena tīṇi ṭhānāni, kappakatāya vasena cattāri ṭhānāni, tathā pathaviyaṁ",
  "tika-vin07t2:224_7": "ṭhapitassa tīṇi ṭhānānīti sambandho. Akkhasīsehīti akkhadāruno dvīhi koṭīhi. Akkhuddhīhīti",
  "tika-vin07t2:224_8": "akkhadārunā sampaṭicchakā heṭṭhimabhāge kappakatā dve dārukhaṇḍā akkhuddhiyo nāma,",
  "tika-vin07t2:224_9": "tāsaṁ kappakatānaṁ dvinnaṁ kappasīsāni cattāri idha ‘‘akkhuddhiyo’’ti vuccanti, tenāha",
  "tika-vin07t2:224_10": "‘‘catūhi ca akkhuddhīhī’’ti. Tāhi patiṭṭhitāhi patiṭṭhitaṭṭhānāni cattāri dhurena",
  "tika-vin07t2:224_11": "patiṭṭhitaṭṭhānaṁ ekanti pañca ṭhānāni honti. Uddhiyova ‘‘uddhikhāṇukā’’ti vuttā,",
  "tika-vin07t2:224_12": "uddhikhāṇukānaṁ abhāve akkhasīsānaṁ patiṭṭhānokāsaṁ dassento āha samameva bāhaṁ katvātiādi.",
  "tika-vin07t2:224_13": "Tattha samamevāti uddhiyo heṭṭhā anolambetvā bāhuno heṭṭhimabhāgaṁ samaṁ katvā dvinnaṁ",
  "tika-vin07t2:224_14": "bāhudārūnaṁ majjhe akkhasīsappamāṇena chiddaṁ katvā tattha akkhasīsāni pavesitāni",
  "tika-vin07t2:224_15": "honti, tena bāhānaṁ heṭṭhābhāgaṁ sabbaṁ bhūmiṁ phusitvā tiṭṭhati, tenāha ‘‘sabbaṁ",
  "tika-vin07t2:224_16": "pathaviṁ phusitvā tiṭṭhatī’’ti. Sesaṁ nāvāyaṁ vuttasadisanti iminā yadi pana taṁ",
  "tika-vin07t2:224_17": "evaṁ gacchantaṁ pakatigamanaṁ pacchinditvā aññaṁ disābhāgaṁ neti, pārājikaṁ. Sayameva",
  "tika-vin07t2:224_18": "yaṁ kiñci ṭhānaṁ sampattaṁ ṭhānā acālentova vikkiṇitvā gacchati, nevatthi avahāro,",
  "tika-vin07t2:224_19": "bhaṇḍadeyyaṁ pana hotīti imaṁ nayaṁ atidisati.",
  "tika-vin07t2:225": "Bhāraṭṭhakathāvaṇṇanā",
  "tika-vin07t2:226_0": "101. Bhāraṭṭhakathāyaṁ bhāraṭṭhanti mātikāpadassa bhāro nāmāti idaṁ atthadassananti",
  "tika-vin07t2:226_1": "āha ‘‘bhāroyeva bhāraṭṭha’’nti. Purimagaleti galassa purimabhāge. Galavāṭakoti gīvāya",
  "tika-vin07t2:226_2": "uparimagalavāṭako. Uraparicchedamajjheti urapariyantassa majjhe. Sāmikehi anāṇattoti",
  "tika-vin07t2:226_3": "idaṁ yadi sāmikehi ‘‘imaṁ bhāraṁ netvā asukaṭṭhāne dehī’’ti āṇatto bhaveyya, tadā",
  "tika-vin07t2:226_4": "tena gahitabhaṇḍaṁ upanikkhittaṁ siyā, tañca theyyacittena sīsādito oropentassāpi",
  "tika-vin07t2:226_5": "avahāro na siyā, sāmikānaṁ pana dhuranikkhepe eva siyāti tato upanikkhittabhaṇḍabhāvato",
  "tika-vin07t2:226_6": "viyojetuṁ vuttaṁ, teneva vakkhati ‘‘tehi pana anāṇattattā pārājika’’nti. Ghaṁsantoti",
  "tika-vin07t2:226_7": "sīsato anukkhipanto, yadi ukkhipeyya, ukkhittamatte pārājikaṁ, tenāha sīsato kesaggamattampītiādi.",
  "tika-vin07t2:226_8": "Yo cāyanti yo ayaṁ vinicchayo.",
  "tika-vin07t2:227": "Ārāmaṭṭhakathāvaṇṇanā",
  "tika-vin07t2:228_0": "102. Ārāmaṭṭhakathāyaṁ ārāmaṁ abhiyuñjatīti idaṁ abhiyogakaraṇaṁ paresaṁ bhūmaṭṭhabhaṇḍādīsupi",
  "tika-vin07t2:228_1": "kātuṁ vaṭṭatiyeva. Ārāmādithāvaresu pana yebhuyyena abhiyogavaseneva gahaṇasambhavato",
  "tika-vin07t2:228_2": "ettheva pāḷiyaṁ abhiyogo vutto, iti iminā nayena sabbatthāpi sakkā ñātunti gahetabbaṁ.",
  "tika-vin07t2:228_3": "Adinnādānassa payogattāti sahapayogamāha. Vatthumhiyeva katapayogattā sahapayogavasena",
  "tika-vin07t2:228_4": "hetaṁ dukkaṭaṁ. Sayampīti abhiyuñjakopi. ‘‘Kiṁ karomi kiṁ karomī’’ti evaṁ kiṅkārameva",
  "tika-vin07t2:228_5": "paṭissuṇanto viya caratīti kiṅkārapaṭissāvī, tassa bhāvo kiṅkārapaṭissāvibhāvo, tasmiṁ,",
  "tika-vin07t2:228_6": "attano vasavattibhāveti vuttaṁ hoti. Ukkocanti lañjaṁ. Sabbesaṁ pārājikanti kūṭavinicchayikādīnaṁ.",
  "tika-vin07t2:228_7": "Ayaṁ vatthusāmītiādikassa ubhinnaṁ dhuranikkhepakaraṇahetuno payogassa karaṇakkhaṇeva",
  "tika-vin07t2:228_8": "pārājikaṁ hotīti veditabbaṁ. Sace pana sāmikassa vimati ca dhuranikkhepo ca kamena",
  "tika-vin07t2:228_9": "uppajjanti, payogasamuṭṭhāpakacittakkhaṇe pārājikameva hoti, na thullaccayaṁ. Yadi",
  "tika-vin07t2:228_10": "vimatiyeva uppajjati, tadā thullaccayamevāti veditabbaṁ, ayaṁ nayo sabbattha yathānurūpaṁ",
  "tika-vin07t2:228_11": "gahetabbo. Dhuranikkhepavaseneva parājayoti sāmiko ‘‘ahaṁ na muccāmī’’ti dhuraṁ anikkhipanto",
  "tika-vin07t2:228_12": "aṭṭo parājito nāma na hotīti dasseti.",
  "tika-vin07t2:229": "Vihāraṭṭhakathāvaṇṇanā",
  "tika-vin07t2:230_0": "103. Vihāraṭṭhakathāyaṁ vihāranti upacārasīmāsaṅkhātaṁ sakalaṁ vihāraṁ. Pariveṇanti",
  "tika-vin07t2:230_1": "tassa vihārassa abbhantare visuṁ visuṁ pākārādiparicchinnaṭṭhānaṁ. Āvāsanti ekaṁ",
  "tika-vin07t2:230_2": "āvasathamattaṁ. Gaṇasantake paricchinnasāmikattā sakkā dhuraṁ nikkhipāpetunti āha",
  "tika-vin07t2:230_3": "‘‘dīghabhāṇakādibhedassa pana gaṇassā’’ti. Idhāpi sace ekopi dhuraṁ na nikkhipati,",
  "tika-vin07t2:230_4": "rakkhatiyeva. Esa nayo bahūnaṁ santake sabbattha.",
  "tika-vin07t2:231": "Khettaṭṭhakathāvaṇṇanā",
  "tika-vin07t2:232_0": "104. Khettaṭṭhakathāyaṁ nirumbhitvā vātiādīsu gaṇhantassāti paccekaṁ yojetabbaṁ,",
  "tika-vin07t2:232_1": "tattha nirumbhitvā gahaṇaṁ nāma vīhisīsaṁ acchinditvā yathāṭhitameva hatthena gahetvā",
  "tika-vin07t2:232_2": "ākaḍḍhitvā bījamattasseva gahaṇaṁ. Ekamekanti ekaṁ vīhisīsaṁ. Yasmiṁ bīje vātiādi",
  "tika-vin07t2:232_3": "nirumbhitvā gahaṇādīsu yathākkamaṁ yojetabbaṁ. ‘‘Tasmiṁ bandhanā mocitamatte’’ti",
  "tika-vin07t2:232_4": "vacanato tasmiṁ bījādimhi bandhanā mutte sati tato anapanītepi ṭhānantarassa abhāvā",
  "tika-vin07t2:232_5": "pārājikameva. Yassa pana sīsādikassa santarādinā saha saṁsibbanaṁ vā ekābaddhatā",
  "tika-vin07t2:232_6": "vā hoti, tassa bandhanā mocite thullaccayaṁ, itaraṭṭhānato mocite pārājikanti gahetabbaṁ,",
  "tika-vin07t2:232_7": "tenāha vīhināḷantiādi. Sabhusanti palālasahitaṁ. Khīlenāti khāṇukena. Ettha ca khīlasaṅkamanādīsu",
  "tika-vin07t2:232_8": "sahapayogo dhuranikkhepo cāti ubhayaṁ sambhavati. Khīlasaṅkamanādi ettha sahapayogo.",
  "tika-vin07t2:232_9": "Tasmiñca kate yadi sāmikā dhuraṁ na nikkhipanti puna gaṇhitukāmāva honti, na tāva",
  "tika-vin07t2:232_10": "avahāro, ‘‘khīlaṁ saṅkāmetvā khettādiṁ asuko rājavallabho bhikkhu gaṇhitukāmo’’ti",
  "tika-vin07t2:232_11": "ñatvā tassa balaṁ kakkhaḷādibhāvañca nissāya khīlasaṅkamanādikiriyāniṭṭhānato paṭhamameva",
  "tika-vin07t2:232_12": "sāmikā dhuraṁ nikkhipanti, na avahāro etassa payoganiṭṭhānato puretarameva dhurassa",
  "tika-vin07t2:232_13": "nikkhittattā. Yadā pana khīlasaṅkamanādipayogeneva dhuranikkhepo hoti, tadāyeva avahāro,",
  "tika-vin07t2:232_14": "tenevettha ‘‘tañca kho sāmikānaṁ dhuranikkhepenā’’ti vuttaṁ. Khīlādīnaṁ saṅkamitabhāvaṁ",
  "tika-vin07t2:232_15": "ajānitvā sāmikānaṁ sampaṭicchanampettha dhuranikkhepoti veditabbo. Evaṁ sabbatthāti",
  "tika-vin07t2:232_16": "yathāvuttamatthaṁ rajjusaṅkamanādīsupi atidisati. Yaṭṭhinti mānadaṇḍaṁ. Ekasmiṁ anāgate",
  "tika-vin07t2:232_17": "thullaccayaṁ, tasmiṁ āgate pārājikanti sace dārūni nikhaṇitvā tattakeneva gaṇhitukāmo",
  "tika-vin07t2:232_18": "hoti, avasāne dārumhi pārājikaṁ. Sace tattha kaṇṭakasākhādīhi pādānaṁ antaraṁ paṭicchādetvā",
  "tika-vin07t2:232_19": "kassaci appavesārahaṁ katvā gahetukāmo hoti, avasānasākhāya pārājikaṁ, tenāha ‘‘sākhāparivāreneva",
  "tika-vin07t2:232_20": "attano kātuṁ sakkotī’’ti, dārūni ca nikhaṇitvā sākhāparivārañca katvā eva attano",
  "tika-vin07t2:232_21": "santakaṁ kātuṁ sakkotīti attho. Khettamariyādanti vuttamevatthaṁ vibhāvetuṁ ‘‘kedārapāḷi’’nti",
  "tika-vin07t2:232_22": "vuttaṁ. Idañca khīlasaṅkamanādinā gahaṇaṁ ārāmādīsupi labbhateva.",
  "tika-vin07t2:233": "Vatthuṭṭhakathāvaṇṇanā",
  "tika-vin07t2:234": "105. Vatthuṭṭhakathāyaṁ tiṇṇaṁ pākārānanti iṭṭhakasilādārūnaṁ vasena tiṇṇaṁ pākārānaṁ.",
  "tika-vin07t2:235": "106. Gāmaṭṭhakathāyaṁ ‘‘gāmo nāmā’’ti pāḷiyaṁ na vuttaṁ sabbaso gāmalakkhaṇassa pubbe vuttattā.",
  "tika-vin07t2:236": "Araññaṭṭhakathāvaṇṇanā",
  "tika-vin07t2:237_0": "107. Araññaṭṭhakathāyaṁ vinivijjhitvāti ujukameva vinivijjhitvā. Lakkhaṇacchinnassāti",
  "tika-vin07t2:237_1": "araññasāmikānaṁ hatthato kiṇitvā gaṇhantehi kataakkharādisaññāṇassa. Challiyā pariyonaddhanti",
  "tika-vin07t2:237_2": "iminā sāmikānaṁ nirāpekkhatāya cirachaḍḍitabhāvaṁ dīpeti, tenāha ‘‘gahetuṁ vaṭṭatī’’ti.",
  "tika-vin07t2:237_3": "Yadi sāmikānaṁ sāpekkhatā atthi, na vaṭṭati. Tāni katāni ajjhāvutthāni ca hontīti",
  "tika-vin07t2:237_4": "tāni gehādīni katāni pariniṭṭhitāni manussehi ca ajjhāvutthāni ca honti. Dārūnīti",
  "tika-vin07t2:237_5": "gehādīnaṁ katattā avasiṭṭhadārūni. Gahetuṁ vaṭṭatīti sāmikānaṁ anālayattā vuttaṁ,",
  "tika-vin07t2:237_6": "te ca yadi gahaṇakāle disvā sālayā hutvā vārenti, gahetuṁ na vaṭṭatiyeva. ‘‘Dehī’’ti",
  "tika-vin07t2:237_7": "vutte dātabbamevāti ‘‘dehī’’ti vutte ‘‘dassāmī’’ti ābhogaṁ katvā gacchantassa ‘‘dehī’’ti",
  "tika-vin07t2:237_8": "avutte adatvā gamane āpatti natthi. Pacchāpi tehi codite dātabbameva.",
  "tika-vin07t2:238_0": "Adisvā gacchati, bhaṇḍadeyyanti suddhacittena gatassa bhaṇḍadeyyaṁ. Ārakkhaṭṭhānampi",
  "tika-vin07t2:238_1": "suddhacittena atikkamitvā theyyacitte uppannepi avahāro natthi ārakkhaṭṭhānassa atikkantattā.",
  "tika-vin07t2:238_2": "Keci pana ‘‘yattha katthaci nītānampi dārūnaṁ araññasāmikānaññeva santakattā puna",
  "tika-vin07t2:238_3": "theyyacittaṁ uppādetvā gacchati, pārājikamevā’’ti vadanti, taṁ na yuttaṁ ‘‘ārakkhaṭṭhānaṁ",
  "tika-vin07t2:238_4": "patvā…pe… assatiyā atikkamatī’’ti, sahasā taṁ ṭhānaṁ atikkamatītiādinā (pārā. aṭṭha.",
  "tika-vin07t2:238_5": "1.107) ca ārakkhaṭṭhānātikkameyeva āpattiyā vuccamānattā, ārakkhaṭṭhānātikkamameva",
  "tika-vin07t2:238_6": "sandhāya ‘‘idaṁ pana theyyacittena pariharantassa ākāsena gacchatopi pārājikamevā’’ti",
  "tika-vin07t2:238_7": "vuttaṁ. Yañca ‘‘yattha katthaci nītānampi dārūnaṁ araññasāmikānaññeva santakattā’’ti",
  "tika-vin07t2:238_8": "kāraṇaṁ vuttaṁ, tampi ārakkhaṭṭhānato bahi pārājikāpajjanassa kāraṇaṁ na hoti bhaṇḍadeyyabhāvasseva",
  "tika-vin07t2:238_9": "kāraṇattā. Tesaṁ santakatteneva hi bahi katassāpi bhaṇḍadeyyaṁ jātaṁ, itarathā ca",
  "tika-vin07t2:238_10": "bhaṇḍadeyyampi na siyā suṅkaghātātikkame viya. Addhikehi dinnameva suṅkikānaṁ santakaṁ",
  "tika-vin07t2:238_11": "hoti, nādinnaṁ, tena taṁ ṭhānaṁ yato kutoci paccayato suddhacittena atikkantassa",
  "tika-vin07t2:238_12": "bhaṇḍadeyyampi na hoti. Idha pana araññasāmikānaṁ santakattā sabbatthāpi bhaṇḍadeyyameva",
  "tika-vin07t2:238_13": "hoti, tenevetaṁ araññe ārakkhaṭṭhānaṁ suṅkaghātatopi garutaraṁ jātaṁ. Yadi hi ārakkhaṭṭhānato",
  "tika-vin07t2:238_14": "bahipi theyyacitte sati avahāro bhaveyya, ārakkhaṭṭhānaṁ patvātiādinā ṭhānaniyamo",
  "tika-vin07t2:238_15": "niratthako siyā yattha katthaci theyyacitte uppanne pārājikanti vattabbato. Tasmā",
  "tika-vin07t2:238_16": "ārakkhaṭṭhānato bahi theyyacittena gacchantassa avahāro na bhavati evāti niṭṭhamettha",
  "tika-vin07t2:238_17": "gantabbaṁ. Idaṁ pana theyyacittena pariharantassāti yasmiṁ padese atikkante tesaṁ",
  "tika-vin07t2:238_18": "araññaṁ ārakkhaṭṭhānañca atikkanto nāma hoti, taṁ padesaṁ ākāsenāpi atikkamanavasena",
  "tika-vin07t2:238_19": "gacchantassāpīti attho.",
  "tika-vin07t2:239": "Udakakathāvaṇṇanā",
  "tika-vin07t2:240_0": "108. Udakakathāyaṁ mahākucchikā udakacāṭi udakamaṇiko, ‘‘samekhalā cāṭi udakamaṇiko’’tipi",
  "tika-vin07t2:240_1": "vadanti. Tatthāti tesu bhājanesu. Bhūtagāmena saddhimpīti pi-saddena akappiyapathavimpi",
  "tika-vin07t2:240_2": "saṅgaṇhāti. Taḷākarakkhaṇatthāyāti ‘‘mahodakaṁ āgantvā taḷākamariyādaṁ mā chindī’’ti",
  "tika-vin07t2:240_3": "taḷākarakkhaṇatthaṁ. Nibbahanaudakanti ettha taḷākassa ekena unnatena passena adhikajalaṁ",
  "tika-vin07t2:240_4": "nibbahati nigacchati etenāti ‘‘nibbahana’’nti adhikajalanikkhamanamātikā vuccati.",
  "tika-vin07t2:240_5": "Tattha gacchamānaṁ udakaṁ nibbahanaudakaṁ nāma. Niddhamanatumbanti sassādīnaṁ atthāya",
  "tika-vin07t2:240_6": "iṭṭhakādīhi kataṁ udakanikkhamanapanāḷi. Mariyādaṁ dubbalaṁ katvāti ettha dubbalaṁ",
  "tika-vin07t2:240_7": "akatvāpi yathāvuttappayoge kate mariyādaṁ chinditvā nikkhantaudakagghānurūpena avahārena",
  "tika-vin07t2:240_8": "kattabbameva. Yattakaṁ tappaccayā sassaṁ uppajjatīti bījakasikammādibbayaṁ ṭhapetvā",
  "tika-vin07t2:240_9": "yaṁ adhikalābhaṁ uppajjati, taṁ sandhāya vuttaṁ. Na hi tehi kātabbaṁ vayakaraṇampi",
  "tika-vin07t2:240_10": "etassa dātabbaṁ. Idañca taruṇasasse jāte udakaṁ vināsentassa yujjati, sasse pana",
  "tika-vin07t2:240_11": "sabbathā akateyeva udakaṁ vināsentena ca udakagghameva dātabbaṁ, na tappaccayā sakalaṁ",
  "tika-vin07t2:240_12": "sassaṁ tena vināsitabhaṇḍasseva bhaṇḍadeyyattā, itarathā vāṇijjādiatthāya parehi",
  "tika-vin07t2:240_13": "ṭhapitabhaṇḍaṁ avaharantassa tadubhayampi gahetvā bhaṇḍagghaṁ kātabbaṁ siyā, tañca",
  "tika-vin07t2:240_14": "na yuttanti amhākaṁ khanti. Sāmikānaṁ dhuranikkhepenāti ettha ekassa santake taḷāke",
  "tika-vin07t2:240_15": "khette ca jāte tasseva dhuranikkhepena pārājikaṁ, yadi pana taṁ taḷākaṁ sabbasādhāraṇaṁ,",
  "tika-vin07t2:240_16": "khettāni pāṭipuggalikāni, tassa tassa puggalasseva dhuranikkhepe avahāro, atha khettānipi",
  "tika-vin07t2:240_17": "sabbasādhāraṇāni, sabbesaṁ dhuranikkhepeyeva pārājikaṁ, nāsatīti daṭṭhabbaṁ.",
  "tika-vin07t2:241_0": "Aniggateti anikkhante, taḷākeyeva ṭhiteti attho. Paresaṁ mātikāmukhanti khuddakamātikāmukhaṁ.",
  "tika-vin07t2:241_1": "Asampattevāti taḷākato nikkhamitvā mahāmātikāyaṁ eva ṭhite. Anikkhante baddhā subaddhāti",
  "tika-vin07t2:241_2": "taḷākato anikkhante bhaṇḍadeyyampi na hoti sabbasādhāraṇattā udakassāti adhippāyo.",
  "tika-vin07t2:241_3": "Nikkhante pana pāṭipuggalikaṁ hotīti āha ‘‘nikkhante baddhā bhaṇḍadeyya’’nti. Idha",
  "tika-vin07t2:241_4": "pana khuddakamātikāyaṁ appaviṭṭhattā avahāro na jāto, ‘‘taḷākato aniggate paresaṁ",
  "tika-vin07t2:241_5": "mātikāmukhaṁ asampattevā’’ti heṭṭhā vuttassa vikappadvayassa ‘‘anikkhante baddhā",
  "tika-vin07t2:241_6": "subaddhā, nikkhante baddhā bhaṇḍadeyya’’nti idaṁ dvayaṁ yathākkamena yojanatthaṁ",
  "tika-vin07t2:241_7": "vuttaṁ. Natthi avahāroti ettha ‘‘avahāro natthi, bhaṇḍadeyyaṁ pana hotī’’ti keci",
  "tika-vin07t2:241_8": "vadanti, taṁ na yuttaṁ. Vatthuṁ…pe… na sametīti ettha taḷākagataudakassa sabbasādhāraṇattā",
  "tika-vin07t2:241_9": "parasantakavatthu na hotīti adhippāyo.",
  "tika-vin07t2:242": "Dantaponakathāvaṇṇanā",
  "tika-vin07t2:243_0": "109. Dantakaṭṭhakathāyaṁ tato paṭṭhāya avahāro natthīti ‘‘yathāsukhaṁ bhikkhusaṅgho",
  "tika-vin07t2:243_1": "paribhuñjatū’’ti abhājetvāva yāvadicchakaṁ gahaṇatthameva ṭhapitattā arakkhitattā",
  "tika-vin07t2:243_2": "sabbasādhāraṇattā ca aññaṁ saṅghikaṁ viya na hotīti theyyacittena gaṇhantassāpi natthi",
  "tika-vin07t2:243_3": "avahāro. Khādantu, puna sāmaṇerā āharissantīti keci therā vadeyyunti yojetabbaṁ.",
  "tika-vin07t2:244": "Vanappatikathāvaṇṇanā",
  "tika-vin07t2:245_0": "110. Vanappatikathāyaṁ sandhāritattāti chinnassa rukkhassa patituṁ āraddhassa sandhāraṇamattena",
  "tika-vin07t2:245_1": "vuttaṁ, na pana maricavalliādīhi pubbe veṭhetvā ṭhitabhāvena. Tādise hi chinnepi",
  "tika-vin07t2:245_2": "avahāro natthi araññaṭṭhakathāyaṁ veṭhitavalliyaṁ viya. Ujukameva tiṭṭhatīti iminā",
  "tika-vin07t2:245_3": "sabbaso chindanameva valliādīhi asambaddhassa rukkhassa ṭhānācāvanaṁ pubbe viya ākāsādīsu",
  "tika-vin07t2:245_4": "phuṭṭhasakalapadesato mocananti āveṇikamidha ṭhānācāvanaṁ dasseti. Keci pana ‘‘rukkhabhārena",
  "tika-vin07t2:245_5": "kiñcideva bhassitvā ṭhitattā hotiyeva ṭhānācāvana’’nti vadanti, tanna, rukkhena phuṭṭhassa",
  "tika-vin07t2:245_6": "sakalassa ākāsapadesassa pañcahi chahi vā ākārehi anatikkamitattā. Vātamukhaṁ sodhetīti",
  "tika-vin07t2:245_7": "yathā vāto āgantvā rukkhaṁ pāteti, evaṁ vātassa āgamanamaggaṁ rundhitvā ṭhitāni sākhāgumbādīni",
  "tika-vin07t2:245_8": "chinditvā apanento sodheti. Maṇḍūkakaṇṭakaṁ vāti maṇḍūkānaṁ naṅguṭṭhe aggakoṭiyaṁ",
  "tika-vin07t2:245_9": "ṭhitakaṇṭakanti vadanti, eke ‘‘visamacchakaṇṭaka’’ntipi vadanti.",
  "tika-vin07t2:246": "Haraṇakakathāvaṇṇanā",
  "tika-vin07t2:247_0": "111. Haraṇakakathāyaṁ haraṇakanti vatthusāminā hariyamānaṁ. So ca pādaṁ agghati,",
  "tika-vin07t2:247_1": "pārājikamevāti ‘‘antaṁ na gaṇhissāmī’’ti asallakkhitattā sāmaññato ‘‘gaṇhissāmi eta’’nti",
  "tika-vin07t2:247_2": "sallakkhitasseva paṭassa ekadesatāya tampi gaṇhitukāmovāti pārājikaṁ vuttaṁ. Sabhaṇḍahārakanti",
  "tika-vin07t2:247_3": "sahabhaṇḍahārakaṁ, sakārādesassa vikappattā saha saddova ṭhito, bhaṇḍahārakena saha",
  "tika-vin07t2:247_4": "taṁ bhaṇḍanti attho. Sāsaṅkoti ‘‘yadi upasaṅkamitvā bhaṇḍaṁ gaṇhissāmi, āvudhena",
  "tika-vin07t2:247_5": "maṁ pahareyyā’’ti bhayena sañjātāsaṅko. Ekamantaṁ paṭikkammāti bhayeneva anupagantvā",
  "tika-vin07t2:247_6": "maggato sayaṁ paṭikkamma. Santajjetvāti pharusavācāya ceva āvudhaparivattanādikāyavikārena",
  "tika-vin07t2:247_7": "ca santajjetvā. Anajjhāvutthakanti apariggahitakaṁ. Ālayena anadhimuttampi bhaṇḍaṁ",
  "tika-vin07t2:247_8": "anajjhāvutthakaṁ nāma hotīti āha ‘‘āharāpente dātabba’’nti, iminā paṭhamaṁ pariccattālayānampi",
  "tika-vin07t2:247_9": "yadi pacchāpi sakasaññā uppajjati, tesaññeva taṁ bhaṇḍaṁ hoti, balakkārenāpi sakasaññāya",
  "tika-vin07t2:247_10": "tassa gahaṇe doso natthi, adadantasseva avahāroti dasseti. Yadi pana sāmino ‘‘pariccattaṁ",
  "tika-vin07t2:247_11": "mayā paṭhamaṁ, idāni mama santakaṁ vā etaṁ, no’’ti āsaṅkā hoti, balakkārena gahetuṁ",
  "tika-vin07t2:247_12": "na vaṭṭati sakasaññābaleneva puna gahetabbabhāvassa āpannattā. ‘‘Adentassa pārājika’’nti",
  "tika-vin07t2:247_13": "vacanato corassa sakasaññāya vijjamānāyapi sāmikesu sālayesu adātuṁ na vaṭṭatīti",
  "tika-vin07t2:247_14": "dīpitaṁ hoti. Aññesūti mahāpaccariyādīsu. Vicāraṇāyeva natthīti iminā tatthāpi paṭikkhepābhāvato",
  "tika-vin07t2:247_15": "ayameva atthoti dasseti.",
  "tika-vin07t2:248": "Upanidhikathāvaṇṇanā",
  "tika-vin07t2:249_0": "112. Upanidhikathāyaṁ saṅgopanatthāya attano hatthe nikkhittassa bhaṇḍassa guttaṭṭhāne",
  "tika-vin07t2:249_1": "paṭisāmanappayogaṁ vinā nāhaṁ gaṇhāmītiādinā aññasmiṁ payoge akate rajjasaṅkhobhādikāle",
  "tika-vin07t2:249_2": "‘‘na dāni tassa dassāmi, na mayhaṁ dāni dassatī’’ti ubhohipi sakasakaṭṭhāne nisīditvā",
  "tika-vin07t2:249_3": "dhuranikkhepe katepi avahāro natthi. Keci panettha ‘‘pārājikameva paṭisāmanappayogassa",
  "tika-vin07t2:249_4": "katattā’’ti vadanti, taṁ tesaṁ matimattaṁ, na sārato paccetabbaṁ. Paṭisāmanakāle",
  "tika-vin07t2:249_5": "hissa theyyacittaṁ natthi, ‘‘na dāni tassa dassāmī’’ti theyyacittuppattikkhaṇe pana",
  "tika-vin07t2:249_6": "sāmino dhuranikkhepacittuppattiyā hetubhūto kāyavacīpayogo natthi, yena so āpattiṁ",
  "tika-vin07t2:249_7": "āpajjeyya. Na hi akiriyasamuṭṭhānāyaṁ āpattīti. Dāne saussāho, rakkhati tāvāti avahāraṁ",
  "tika-vin07t2:249_8": "sandhāya avuttattā nāhaṁ gaṇhāmītiādinā musāvādakaraṇe pācittiyameva hoti, na dukkaṭaṁ",
  "tika-vin07t2:249_9": "theyyacittābhāvena sahapayogassāpi abhāvatoti gahetabbaṁ. Yadipi mukhena dassāmīti",
  "tika-vin07t2:249_10": "vadati…pe… pārājikanti ettha katarapayogena āpatti, na tāva paṭhamena bhaṇḍapaṭisāmanappayogena",
  "tika-vin07t2:249_11": "tadā theyyacittābhāvā, nāpi ‘‘dassāmī’’ti kathanappayogena tadā theyyacitte vijjamānepi",
  "tika-vin07t2:249_12": "payogassa kappiyattāti? Vuccate – sāminā ‘‘dehī’’ti bahuso yāciyamānopi adatvā yena",
  "tika-vin07t2:249_13": "payogena attano adātukāmataṁ sāmikassa ñāpeti, yena ca so ‘‘adātukāmo ayaṁ vikkhipatī’’ti",
  "tika-vin07t2:249_14": "ñatvā dhuraṁ nikkhipati, teneva payogenassa āpatti. Na hettha upanikkhittabhaṇḍe",
  "tika-vin07t2:249_15": "pariyāyena mutti atthi. Adātukāmatāya hi kadā te dinnaṁ, kattha te dinnantiādipariyāyavacanenāpi",
  "tika-vin07t2:249_16": "sāmikassa dhure nikkhipāpite āpattiyeva. Teneva aṭṭhakathāyaṁ vuttaṁ – ‘‘kiṁ tumhe",
  "tika-vin07t2:249_17": "bhaṇatha…pe… evaṁ ubhinnaṁ dhuranikkhepena bhikkhuno pārājika’’nti (pārā. aṭṭha.",
  "tika-vin07t2:249_18": "1.111). Parasantakassa parehi gaṇhāpane eva pariyāyato mutti, na sabbatthāti gahetabbaṁ.",
  "tika-vin07t2:249_19": "Attano hatthe nikkhittattāti ettha attano hatthe sāminā dinnatāya bhaṇḍāgārikaṭṭhāne",
  "tika-vin07t2:249_20": "ṭhitattā ca ṭhānācāvanepi natthi avahāro, theyyacittena pana gahaṇe dukkaṭato na",
  "tika-vin07t2:249_21": "muccatīti veditabbaṁ.",
  "tika-vin07t2:250_0": "Eseva nayoti uddhāreyeva corassa pārājikaṁ, kasmā? Aññehi sādhāraṇassa abhiññāṇassa",
  "tika-vin07t2:250_1": "vuttattā. Aññaṁ tādisameva gaṇhante yujjatīti saññāṇato okāsato ca tena sadisameva",
  "tika-vin07t2:250_2": "aññaṁ gaṇhante yujjati, corena sallakkhitappadesato taṁ apanetvā kehici tattha tādise",
  "tika-vin07t2:250_3": "aññasmiṁ patte ṭhapite taṁ gaṇhanteyeva yujjatīti adhippāyo, tena corena divā sallakkhitapattaṁ",
  "tika-vin07t2:250_4": "aññattha apanetvā tadaññe tādise patte tattha ṭhapitepi corassa pacchā rattibhāge",
  "tika-vin07t2:250_5": "uppajjamānaṁ theyyacittaṁ divā sallakkhitappadese ṭhapitaṁ aññaṁ tādisaṁ pattameva",
  "tika-vin07t2:250_6": "ālambitvā uppajjatīti dassitaṁ hoti. Padavārenāti therena nīharitvā dinnaṁ pattaṁ",
  "tika-vin07t2:250_7": "gahetvā gacchato corassa padavārena. Atādisameva gaṇhante yujjatīti atādisassa therena",
  "tika-vin07t2:250_8": "gahaṇakkhaṇe avahārābhāvato pacchā hatthapattaṁ ‘‘ta’’nti vā ‘‘añña’’nti vā saññāya",
  "tika-vin07t2:250_9": "‘‘idaṁ gahetvā gacchāmī’’ti gamane padavāreneva avahāro yujjatīti adhippāyo.",
  "tika-vin07t2:251_0": "Pārājikaṁ natthīti padavārepi pārājikaṁ natthi upanidhibhaṇḍe viyāti gahetabbaṁ.",
  "tika-vin07t2:251_1": "Gāmadvāranti bahigāme vihārassa patiṭṭhitattā gāmappavesassa ārambhappadesadassanavasena",
  "tika-vin07t2:251_2": "vuttaṁ, antogāmanti attho. Dvinnampi uddhāreyevapārājikanti therassa abhaṇḍāgārikattā",
  "tika-vin07t2:251_3": "vuttaṁ. Yadi hi so bhaṇḍāgāriko bhaveyya, sabbampi upanikkhittameva siyā, upanikkhittabhaṇḍe",
  "tika-vin07t2:251_4": "ca theyyacittena gaṇhatopi na tāva therassa avahāro hoti, corasseva avahāro. Ubhinnampi",
  "tika-vin07t2:251_5": "dukkaṭanti therassa attano santakatāya corassa sāmikena dinnattā avahāro na jāto,",
  "tika-vin07t2:251_6": "ubhinnampi asuddhacittena gahitattā dukkaṭanti attho.",
  "tika-vin07t2:252_0": "Āṇattiyā gahitattāti ‘‘pattacīvaraṁ gaṇhā’’ti evaṁ therena kataāṇattiyā gahitattā.",
  "tika-vin07t2:252_1": "Aṭaviṁ pavisati, padavārena kāretabboti ‘‘pattacīvaraṁ gaṇha, asukaṁ nāma gāmaṁ gantvā",
  "tika-vin07t2:252_2": "piṇḍāya carissāmā’’ti therena vihārato paṭṭhāya gāmamaggepi sakalepi gāme vicaraṇassa",
  "tika-vin07t2:252_3": "niyamitattā maggato okkamma gacchantasseva padavārena āpatti vuttā. Vihārassa hi",
  "tika-vin07t2:252_4": "parabhāge upacārato paṭṭhāya yāva tassa gāmassa parato upacāro, tāva sabbaṁ daharassa",
  "tika-vin07t2:252_5": "therāṇattiyā sañcaraṇūpacārova hoti, na pana tato paraṁ. Teneva ‘‘upacārātikkame",
  "tika-vin07t2:252_6": "pārājikaṁ. Gāmūpacārātikkame pārājika’’nti ca vuttaṁ. Paṭinivattane cīvaradhovanādiatthāya",
  "tika-vin07t2:252_7": "pesanepi eseva nayo. Aṭṭhatvā anisīditvāti ettha vihāraṁ pavisitvā sīsādīsu bhāraṁ",
  "tika-vin07t2:252_8": "bhūmiyaṁ anikkhipitvā tiṭṭhanto vā nisīdanto vā vissamitvā theyyacitte vūpasante",
  "tika-vin07t2:252_9": "puna theyyacittaṁ uppādetvā gacchati ce, pāduddhārena kāretabbo. Sace bhūmiyaṁ nikkhipitvā",
  "tika-vin07t2:252_10": "puna taṁ gahetvā gacchati, uddhārena kāretabbo. Kasmā? Āṇāpakassa āṇattiyā yaṁ kattabbaṁ,",
  "tika-vin07t2:252_11": "tassa tāvatā pariniṭṭhitattā. ‘‘Asukaṁ nāma gāma’’nti aniyametvā ‘‘antogāmaṁ gamissāmā’’ti",
  "tika-vin07t2:252_12": "avisesena vutte vihārasāmantā pubbe piṇḍāya paviṭṭhapubbā sabbe gocaragāmāpi khettamevāti",
  "tika-vin07t2:252_13": "vadanti. Sesanti maggukkamanavihārābhimukhagamanādi sabbaṁ. Purimasadisamevāti anāṇattiyā",
  "tika-vin07t2:252_14": "gahitepi sāmikassa kathetvā gahitattā heṭṭhā vuttavihārūpacārādi sabbaṁ khettamevāti",
  "tika-vin07t2:252_15": "katvā vuttaṁ. Eseva nayoti antarāmagge theyyacittaṁ uppādetvātiādinā (pārā. aṭṭha.",
  "tika-vin07t2:252_16": "1.112) vuttaṁ nayaṁ atidisati.",
  "tika-vin07t2:253_0": "Nimitte vā kateti cīvaraṁ me kiliṭṭhaṁ, ko nu kho rajitvā dassatītiādinā nimitte",
  "tika-vin07t2:253_1": "kate. Vuttanayenevāti anāṇattassa therena saddhiṁ pattacīvaraṁ gahetvā gamanavāre",
  "tika-vin07t2:253_2": "vuttanayeneva. Ekapasseti vihārassa mahantatāya attānaṁ adassetvā ekasmiṁ passe.",
  "tika-vin07t2:253_3": "Theyyacittena paribhuñjanto jīrāpetīti theyyacitte uppanne ṭhānācāvanaṁ akatvā nivatthapārutanīhāreneva",
  "tika-vin07t2:253_4": "paribhuñjanto jīrāpeti, ṭhānā cāventassa pana theyyacitte sati pārājikameva sīse",
  "tika-vin07t2:253_5": "bhāraṁ khandhe karaṇādīsu viya (pārā. 101). Yathā vā tathā vā nassatīti aggiādinā",
  "tika-vin07t2:253_6": "nassati, añño vā kocīti iminā yena ṭhapitaṁ, sopi saṅgahitoti veditabbaṁ.",
  "tika-vin07t2:254_0": "Itarassāti corassa. Itaraṁ gaṇhato uddhāre pārājikanti ettha ‘‘pavisitvā tava sāṭakaṁ",
  "tika-vin07t2:254_1": "gaṇhāhī’’ti imināva upanidhibhāvato mocitattā, sāmikassa itaraṁ gaṇhato attano sāṭake",
  "tika-vin07t2:254_2": "ālayassa sabbhāvato ca ‘‘uddhāre pārājika’’nti vuttaṁ. Sāmiko ce ‘‘mama santakaṁ",
  "tika-vin07t2:254_3": "idaṁ vā hotu, aññaṁ vā, kiṁ tena, alaṁ mayhaṁ iminā’’ti evaṁ suṭṭhu nirālayo hoti,",
  "tika-vin07t2:254_4": "corassa pārājikaṁ natthīti gahetabbaṁ. Na jānantīti tena vuttavacanaṁ asuṇantā na",
  "tika-vin07t2:254_5": "jānanti. Eseva nayoti ettha sace jānitvāpi cittena na sampaṭicchanti, eseva nayoti",
  "tika-vin07t2:254_6": "daṭṭhabbaṁ. Paṭikkhipantīti ettha cittena paṭikkhepopi saṅgahitovāti veditabbaṁ.",
  "tika-vin07t2:254_7": "Upacāre vijjamāneti bhaṇḍāgārassa samīpe uccārapassāvaṭṭhāne vijjamāne. Mayi ca mate",
  "tika-vin07t2:254_8": "saṅghassa ca senāsane vinaṭṭheti ettha ‘‘taṁ māressāmā’’ti ettake vuttepi vivarituṁ",
  "tika-vin07t2:254_9": "vaṭṭati gilānapakkhe ṭhitattā avisayoti vuttattā. Maraṇato hi paraṁ gelaññaṁ avisayattañca",
  "tika-vin07t2:254_10": "natthi. ‘‘Dvāraṁ chinditvā parikkhāraṁ harissāmā’’ti ettake vuttepi vivarituṁ vaṭṭatiyeva.",
  "tika-vin07t2:254_11": "Sahāyehi bhavitabbanti tehipi bhikkhācārādīhi pariyesitvā attano santakepi kiñci",
  "tika-vin07t2:254_12": "kiñci dātabbanti vuttaṁ hoti. Ayaṁ sāmīcīti bhaṇḍāgāre vasantānaṁ idaṁ vattaṁ.",
  "tika-vin07t2:255_0": "Lolamahātheroti mando momūho ākiṇṇavihārī. Itarehīti tasmiṁyeva gabbhe vasantehi",
  "tika-vin07t2:255_1": "itarabhikkhūhi. Vihārarakkhaṇavāre niyutto vihāravāriko, vuḍḍhapaṭipāṭiyā attano",
  "tika-vin07t2:255_2": "vāre vihārarakkhaṇako. Nivāpanti bhattavetanaṁ. Corānaṁ paṭipathaṁ gatesūti corānaṁ",
  "tika-vin07t2:255_3": "āgamanaṁ ñatvā ‘‘paṭhamataraññeva gantvā saddaṁ karissāmā’’ti corānaṁ abhimukhaṁ",
  "tika-vin07t2:255_4": "gatesu, ‘‘corehi haṭabhaṇḍaṁ āharissāmā’’ti tadanupathaṁ gatesupi eseva nayo. Nibaddhaṁ",
  "tika-vin07t2:255_5": "katvāti ‘‘asukakule yāgubhattaṁ vihāravārikānaññevā’’ti evaṁ niyamanaṁ katvā. Dve",
  "tika-vin07t2:255_6": "tisso yāgusalākā cattāri pañca salākabhattāni ca labhamānovāti idaṁ nidassanamattaṁ,",
  "tika-vin07t2:255_7": "tato ūnaṁ vā hotu adhikaṁ vā attano veyyāvaccakarassa ca yāpanamattaṁ labhanameva",
  "tika-vin07t2:255_8": "pamāṇanti gahetabbaṁ. Nissitake jaggentīti tehi vihāraṁ jaggāpentīti attho. Asahāyakassāti",
  "tika-vin07t2:255_9": "sahāyarahitassa. Attadutiyassāti appicchassa attā sarīrameva dutiyo assa nāññoti",
  "tika-vin07t2:255_10": "attadutiyo. Tadubhayassāpi atthassa vibhāvanaṁ yassātiādi, etena sabbena ekekassa",
  "tika-vin07t2:255_11": "vāro na pāpetabboti dassitanti veditabbaṁ. Pākavattatthāyāti niccaṁ pacitabbayāgubhattasaṅkhātavattatthāya.",
  "tika-vin07t2:255_12": "Ṭhapentīti dāyakā ṭhapenti. Taṁ gahetvāti taṁ ārāmikādīhi diyyamānaṁ bhāgaṁ gahetvā.",
  "tika-vin07t2:255_13": "Na gāhāpetabboti ettha abbhokāsikassāpi attano adhikaparikkhāro vā ṭhapito atthi,",
  "tika-vin07t2:255_14": "cīvarādisaṅghikabhāgepi ālayo vā atthi, sopi gāhāpetabbova. Diguṇanti aññehi labbhamānato",
  "tika-vin07t2:255_15": "diguṇaṁ. Pakkhavārenāti aḍḍhamāsavārena.",
  "tika-vin07t2:256": "Suṅkaghātakathāvaṇṇanā",
  "tika-vin07t2:257_0": "113. Suṅkaghātakathāyaṁ suṅkaṁ yattha rājapurisā hananti adadantānaṁ santakaṁ acchinditvāpi",
  "tika-vin07t2:257_1": "gaṇhanti, taṁ ṭhānaṁ suṅkaghātanti evampi attho daṭṭhabbo. Vuttamevatthaṁ pākaṭaṁ",
  "tika-vin07t2:257_2": "kātuṁ tañhītiādi vuttaṁ. Dutiyaṁ pādaṁ atikkāmetīti ettha paṭhamapādaṁ paricchedato",
  "tika-vin07t2:257_3": "bahi ṭhapetvā dutiyapāde uddhaṭamatte pārājikaṁ. Uddharitvā bahi aṭṭhapitepi bahi",
  "tika-vin07t2:257_4": "ṭhito eva nāma hotīti katvā evaṁ sabbattha padavāresupīti daṭṭhabbaṁ. Parivattitvā",
  "tika-vin07t2:257_5": "abbhantarimaṁ bahi ṭhapeti, pārājikanti idaṁ sayaṁ bahi ṭhatvā paṭhamaṁ abbhantarimaṁ",
  "tika-vin07t2:257_6": "ukkhipitvā vā samakaṁ ukkhipitvā vā parivattanaṁ sandhāya vuttaṁ. Bahi ṭhatvā ukkhittamatte",
  "tika-vin07t2:257_7": "hi sabbaṁ bahigatameva hotīti. Sace pana so bahi ṭhatvāpi bāhirapuṭakaṁ paṭhamaṁ",
  "tika-vin07t2:257_8": "anto ṭhapetvā pacchā abbhantarimaṁ ukkhipitvā bahi ṭhapeti, tadāpi ekābaddhatāya",
  "tika-vin07t2:257_9": "avijahitattā avahāro na dissati. Keci pana ‘‘bhūmiyaṁ patitvā vattantaṁ puna anto",
  "tika-vin07t2:257_10": "pavisati, pārājikamevāti (pārā. aṭṭha. 1.113) vuttattā bāhirapuṭake antopaviṭṭhepi",
  "tika-vin07t2:257_11": "bahigatabhāvato na muccati, antogataṁ pana puṭakaṁ paṭhamaṁ, pacchā eva vā bahi ṭhapitamatte",
  "tika-vin07t2:257_12": "vā pārājikamevā’’ti vadanti, taṁ na yuttaṁ. Bahi bhūmiyaṁ pātitassa kenaci saddhiṁ",
  "tika-vin07t2:257_13": "ekābaddhatāya abhāvena antopaviṭṭhepi pārājikamevāti vattuṁ yuttaṁ, idaṁ pana ekābaddhattā",
  "tika-vin07t2:257_14": "tena saddhiṁ na sameti. Tasmā yathā antobhūmigatena ekābaddhatā na hoti, evaṁ ubhayassāpi",
  "tika-vin07t2:257_15": "bahigatabhāve sādhiteyeva avahāroti viññāyati, vīmaṁsitvā gahetabbaṁ. Ye pana parivattitvāti",
  "tika-vin07t2:257_16": "imassa nivattitvāti atthaṁ vadanti, tehi pana abbhantarimaṁ bahi ṭhapetīti ayamattho",
  "tika-vin07t2:257_17": "gahito hotīti tattha saṅkāyeva natthi. Ekābaddhanti kājakoṭiyaṁ rajjuyā bandhanaṁ",
  "tika-vin07t2:257_18": "sandhāya vuttaṁ. Abandhitvā kājakoṭiyaṁ ṭhapitamattameva hoti, pārājikanti bahi gahitakājakoṭiyaṁ",
  "tika-vin07t2:257_19": "ṭhapitaṁ yadi pādaṁ agghati, pārājikameva, antoṭhapitena ekābaddhatāya abhāvāti adhippāyo.",
  "tika-vin07t2:257_20": "Gacchante yāne vā…pe… ṭhapetīti suṅkaghātaṁ pavisitvā appavisitvā vā ṭhapeti. Suṅkaṭṭhānassa",
  "tika-vin07t2:257_21": "bahi ṭhitanti yānādīhi nīhaṭattā bahi ṭhitaṁ. Keci pana ‘‘bahi ṭhapita’’nti pāṭhaṁ",
  "tika-vin07t2:257_22": "vikappetvā suṅkaṭṭhānato pubbeva bahi ṭhapitanti atthaṁ vadanti, taṁ na sundaraṁ;",
  "tika-vin07t2:257_23": "suṅkaṭṭhāne pavisitvā yāne ṭhapitepi pavattitvā gate viya dosābhāvato. Yo pana suṅkaṭṭhānassa",
  "tika-vin07t2:257_24": "antova pavisitvā ‘‘suṅkaṭṭhāna’’nti ñatvā theyyacittena āgatamaggena paṭinivattitvā",
  "tika-vin07t2:257_25": "gacchati, tassāpi yadi tena disābhāgena gacchantānampi hatthato suṅkaṁ gaṇhanti,",
  "tika-vin07t2:257_26": "pārājikameva. Imasmiṁ ṭhāneti yānādīhi nīharaṇe. Tatrāti tasmiṁ eḷakalomasikkhāpade (pārā. 571 ādayo).",
  "tika-vin07t2:258": "Pāṇakathāvaṇṇanā",
  "tika-vin07t2:259_0": "114. Pāṇakathāyaṁ āṭhapitoti mātāpitūhi iṇaṁ gaṇhantehi ‘‘yāva iṇadānā ayaṁ tumhākaṁ",
  "tika-vin07t2:259_1": "santike hotū’’ti iṇadāyakānaṁ niyyātito. Avahāro natthīti mātāpitūhi puttassa apariccattattā",
  "tika-vin07t2:259_2": "mātāpitūnañca asantakattā avahāro natthi. Dhanaṁ pana gataṭṭhāne vaḍḍhatīti iminā",
  "tika-vin07t2:259_3": "āṭhapetvā gahitadhanaṁ vaḍḍhiyā saha āṭhapitaputtahārakassa gīvāti dassitanti vadanti.",
  "tika-vin07t2:259_4": "Dāsassa jātoti ukkaṭṭhalakkhaṇaṁ dassetuṁ vuttaṁ. Dāsikucchiyaṁ pana adāsassa jātopi",
  "tika-vin07t2:259_5": "ettheva saṅgahito . Paradesato paharitvāti paradesavilumpakehi rājacorādīhi paharitvā.",
  "tika-vin07t2:259_6": "Sukhaṁ jīvāti vadatīti theyyacittena sāmikānaṁ santikato palāpetukāmatāya vadati,",
  "tika-vin07t2:259_7": "tathā pana acintetvā kāruññena ‘‘sukhaṁ gantvā jīvā’’ti vadantassa natthi avahāro,",
  "tika-vin07t2:259_8": "gīvā pana hoti. Dutiyapadavāreti yadi dutiyapadaṁ avassaṁ uddharissati, bhikkhussa",
  "tika-vin07t2:259_9": "‘‘palāyitvā sukhaṁ jīvā’’ti vacanakkhaṇeyeva pārājikaṁ. Anāpatti pārājikassāti tassa",
  "tika-vin07t2:259_10": "vacanena vegavaḍḍhane akatepi dukkaṭā na muccatīti dasseti. ‘‘Adinnaṁ theyyasaṅkhātaṁ",
  "tika-vin07t2:259_11": "ādiyeyyā’’ti (pārā. 89, 91) ādānasseva vuttattā vuttapariyāyena muccatīti.",
  "tika-vin07t2:260": "Catuppadakathāvaṇṇanā",
  "tika-vin07t2:261_0": "117. Catuppadakathāyaṁ pāḷiyaṁ āgatāvasesāti pāḷiyaṁ āgatehi hatthi ādīhi aññe pasu-saddassa",
  "tika-vin07t2:261_1": "sabbasādhāraṇattā. Bhiṅkacchāpanti ‘‘bhiṅkā bhiṅkā’’ti saddāyanato evaṁ laddhanāmaṁ",
  "tika-vin07t2:261_2": "hatthipotakaṁ. Antovatthumhīti parikkhitte. Bahinagare ṭhitassāti parikkhittanagaraṁ",
  "tika-vin07t2:261_3": "sandhāya vuttaṁ, aparikkhittanagare pana antonagare ṭhitassāpi ṭhitaṭṭhānameva ṭhānaṁ.",
  "tika-vin07t2:261_4": "Khaṇḍadvāranti attanā khaṇḍitadvāraṁ. Eko nipannoti etthāpi bandhoti ānetvā sambandhitabbaṁ,",
  "tika-vin07t2:261_5": "tenāha ‘‘nipannassa dve’’ti. Ghātetīti ettha theyyacittena vināsentassa sahapayogattā",
  "tika-vin07t2:261_6": "dukkaṭamevāti vadanti.",
  "tika-vin07t2:262": "Ocarakakathāvaṇṇanā",
  "tika-vin07t2:263": "118. Ocarakakathāyaṁ pariyāyena hi adinnādānato muccatīti idaṁ āṇattikapayogaṁ sandhāya vuttaṁ, sayameva pana abhiyuñjanādīsu pariyāyenapi mokkho natthi.",
  "tika-vin07t2:264": "Oṇirakkhakathāvaṇṇanā",
  "tika-vin07t2:265_0": "Oṇirakkhakathāyaṁ oṇinti oṇītaṁ, ānītanti attho. Oṇirakkhassa santike ṭhapitabhaṇḍaṁ",
  "tika-vin07t2:265_1": "upanidhi (pārā. 112) viya guttaṭṭhāne ṭhapetvā saṅgopanatthāya anikkhipitvā yathāṭhapitaṭṭhāne",
  "tika-vin07t2:265_2": "eva muhuttamattaṁ olokanatthāya ṭhapitattā tassa bhaṇḍassa ṭhānācāvanamattena oṇirakkhakassa pārājikaṁ hoti.",
  "tika-vin07t2:266": "Saṁvidāvahārakathāvaṇṇanā",
  "tika-vin07t2:267_0": "Saṁvidāvahārakathāyaṁ saṁvidhāyāti saṁvidahitvā. Tena nesaṁ dukkaṭāpattiyoti āṇattivasena",
  "tika-vin07t2:267_1": "pārājikāpattiyā asambhave satīti vuttaṁ. Yadi hi tena āṇattā yathāṇattivasena haranti,",
  "tika-vin07t2:267_2": "āṇattikkhaṇe eva pārājikāpattiṁ āpajjanti. Pāḷiyaṁ ‘‘sambahulā saṁvidahitvā eko bhaṇḍaṁ",
  "tika-vin07t2:267_3": "avaharati, āpatti sabbesaṁ pārājikassā’’ti (pārā. 118) etthāpi āṇāpakānaṁ āṇattikkhaṇeyeva",
  "tika-vin07t2:267_4": "āpatti, avahārakassa uddhāreti gahetabbo. Sambahulā bhikkhū ekaṁ āṇāpenti ‘gacchetaṁ",
  "tika-vin07t2:267_5": "āharā’ti, tassuddhāre sabbesaṁ pārājikantiādīsupi evameva attho gahetabbo. Sāhatthikaṁ",
  "tika-vin07t2:267_6": "vā āṇattikassa āṇattikaṁ vā sāhatthikassa aṅgaṁ na hotīti bhinnakālikattā aññamaññassa",
  "tika-vin07t2:267_7": "aṅgaṁ na hoti. Tathā hi sahatthā avaharantassa ṭhānācāvanakkhaṇe āpatti, āṇattiyā",
  "tika-vin07t2:267_8": "pana āṇattikkhaṇeyevāti bhinnakālikattā āpattiyoti.",
  "tika-vin07t2:268": "Saṅketakammakathāvaṇṇanā",
  "tika-vin07t2:269_0": "119. Saṅketakammakathāyaṁ ocarake vuttanayenevāti ettha avassaṁ hāriye bhaṇḍetiādinā",
  "tika-vin07t2:269_1": "(pārā. aṭṭha. 1.118) vuttanayeneva. Pāḷiyaṁ ‘‘taṁ saṅketaṁ pure vā pacchā vā’’ti",
  "tika-vin07t2:269_2": "tassa saṅketassa pure vā pacchā vāti attho. ‘‘Taṁ nimittaṁ pure vā pacchā vā’’ti etthāpi eseva nayo.",
  "tika-vin07t2:270": "Nimittakammakathāvaṇṇanā",
  "tika-vin07t2:271_0": "120. Nimittakammakathāyaṁ akkhinikhaṇanādinimittakammaṁ pana lahukaṁ ittarakālaṁ,",
  "tika-vin07t2:271_1": "tasmā taṅkhaṇeyeva taṁ bhaṇḍaṁ avaharituṁ na sakkā. Nimittakammānantarameva gaṇhituṁ",
  "tika-vin07t2:271_2": "āraddhattā teneva nimittena avaharatīti vuccati. Yadi evaṁ purebhattappayogova esoti",
  "tika-vin07t2:271_3": "vādo pamāṇabhāvaṁ āpajjatīti? Nāpajjati. Na hi saṅketakammaṁ (pārā. 119) viya nimittakammaṁ",
  "tika-vin07t2:271_4": "kālaparicchedayuttaṁ. Kālavasena hi saṅketakammaṁ vuttaṁ, kiriyāvasena nimittakammanti",
  "tika-vin07t2:271_5": "ayameva tesaṁ viseso. ‘‘Taṁ nimittaṁ pure vā pacchā vā taṁ bhaṇḍaṁ avaharati, mūlaṭṭhassa",
  "tika-vin07t2:271_6": "anāpattī’’ti idaṁ pana nimittakaraṇato pure gaṇhantassa ceva nimittakamme ca katepi",
  "tika-vin07t2:271_7": "gaṇhituṁ anārabhitvā pacchā sayameva gaṇhantassa ca vasena vuttaṁ.",
  "tika-vin07t2:272": "Āṇattikathāvaṇṇanā",
  "tika-vin07t2:273_0": "121. Āṇattikathāyaṁ asammohatthanti yasmā saṅketakammanimittakammāni karonto na kevalaṁ",
  "tika-vin07t2:273_1": "purebhattādikālasaṅketakammaṁ akkhinikhaṇanādinimittakammameva vā karoti, atha kho",
  "tika-vin07t2:273_2": "evaṁvaṇṇasaṇṭhānabhaṇḍaṁ gaṇhāti, bhaṇḍaniyamampi karoti, tvaṁ itthannāmassa pāvada,",
  "tika-vin07t2:273_3": "so aññassa pāvadatūtiādinā puggalapaṭipāṭiyā ca āṇāpeti, tasmā pubbaṇhādikālavasena",
  "tika-vin07t2:273_4": "akkhinikhaṇanādikiriyāvasena bhaṇḍapuggalapaṭipāṭivasena ca āṇatte etesu saṅketakammanimittakammesu",
  "tika-vin07t2:273_5": "visaṅketā visaṅketabhāve sammoho jāyati, tadapagamena asammohatthaṁ. Yaṁ āṇāpakena",
  "tika-vin07t2:273_6": "nimittasaññaṁ katvā vuttanti pubbaṇhādīsu akkhinikhaṇanādīsu vā gahaṇatthaṁ āṇāpentena",
  "tika-vin07t2:273_7": "īdisavaṇṇasaṇṭhānādiyuttaṁ gaṇhāti evaṁ gahaṇassa nimittabhūtasaññāṇaṁ katvā yaṁ",
  "tika-vin07t2:273_8": "bhaṇḍaṁ vuttaṁ. Ayaṁ yutti sabbatthāti heṭṭhā vuttesu upari vakkhamānesu ca sabbattha",
  "tika-vin07t2:273_9": "āṇattippasaṅgesu āṇattikkhaṇeyeva pārājikādīnaṁ bhāvasaṅkhātā vinayayutti, sā ca",
  "tika-vin07t2:273_10": "āṇattassa kiriyāniṭṭhāpanakkhaṇe āṇāpakassa payoge theyyacittānaṁ abhāvā āṇattikkhaṇe",
  "tika-vin07t2:273_11": "ekā eva āpatti hotīti evaṁ upapattiyā pavattattā yuttīti vuttā. ‘‘Mūlaṭṭhassa thullaccaya’’nti",
  "tika-vin07t2:273_12": "vuttattā saṅgharakkhitena paṭiggahitepi buddharakkhitadhammarakkhitānaṁ dukkaṭameva,",
  "tika-vin07t2:273_13": "kasmā panettha ācariyassa thullaccayanti āha ‘‘mahājano hī’’tiādi. Mahājanoti ca",
  "tika-vin07t2:273_14": "buddharakkhitadhammarakkhitasaṅgharakkhite sandhāya vuttaṁ. Mūlaṭṭhasseva dukkaṭanti",
  "tika-vin07t2:273_15": "buddharakkhitassa dukkaṭaṁ. Idañca mūlaṭṭhassa thullaccayābhāvadassanatthaṁ paṭhamaṁ",
  "tika-vin07t2:273_16": "āṇattikkhaṇe dukkaṭaṁ sandhāya vuttaṁ, na pana saṅgharakkhitassa paṭiggahaṇapaccayā",
  "tika-vin07t2:273_17": "puna dukkaṭasambhavaṁ sandhāya. Na hi so ekapayogena dukkaṭadvayaṁ āpajjati. Keci",
  "tika-vin07t2:273_18": "pana ‘‘visaṅketattā pāḷiyaṁ ‘mūlaṭṭhassā’ti avatvā ‘paṭiggaṇhāti, āpatti dukkaṭassā’ti",
  "tika-vin07t2:273_19": "sāmaññena vuttattā idaṁ saṅgharakkhitassa dukkaṭaṁ sandhāya vutta’’nti vadanti, taṁ",
  "tika-vin07t2:273_20": "kiñcāpi aṭṭhakathāya na sameti, pāḷito pana yuttaṁ viya dissati. Na hi tassa paṭiggahaṇappayoge",
  "tika-vin07t2:273_21": "anāpatti hotīti. Imināva heṭṭhā āgatavāresupi paṭiggaṇhantānaṁ dukkaṭaṁ veditabbaṁ.",
  "tika-vin07t2:273_22": "‘‘Paṇṇe vā silādīsu vā ‘coriyaṁ kātabba’nti likhitvā ṭhapite pārājikamevā’’ti keci",
  "tika-vin07t2:273_23": "vadanti, taṁ pana ‘‘asukassa gehe bhaṇḍa’’nti evaṁ niyametvā likhite yujjati, na",
  "tika-vin07t2:273_24": "aniyametvā likhiteti vīmaṁsitabbaṁ. Maggānantaraphalasadisāti iminā yathā ariyapuggalānaṁ",
  "tika-vin07t2:273_25": "maggānantare phale uppanne kilesapaṭippassaddhipariyosānaṁ bhāvanākiccaṁ nipphannaṁ",
  "tika-vin07t2:273_26": "nāma hoti, evametissā atthasādhakacetanāya uppannāya āṇattikiccaṁ nipphannamevāti",
  "tika-vin07t2:273_27": "dasseti, tenāha ‘‘tasmā ayaṁ āṇattikkhaṇeyeva pārājiko’’ti, āṇattivacīpayogasamuṭṭhāpakacetanākkhaṇeyeva",
  "tika-vin07t2:273_28": "pārājiko hotīti attho.",
  "tika-vin07t2:274": "Āṇattikathāvaṇṇanānayo niṭṭhito.",
  "tika-vin07t2:275": "Āpattibhedavaṇṇanā",
  "tika-vin07t2:276_0": "122.Tattha tatthāti bhūmaṭṭhathalaṭṭhādīsu. Pāḷiyaṁ manussapariggahitaṁ sandhāya",
  "tika-vin07t2:276_1": "‘‘parapariggahita’’nti vuttaṁ. Āmasati phandāpeti ṭhānā cāvetīti imehi tīhi padehi",
  "tika-vin07t2:276_2": "pubbapayogasahitaṁ pañcamaṁ avahāraṅgaṁ vuttaṁ, ṭhānā cāvetīti ca idaṁ upalakkhaṇamattaṁ.",
  "tika-vin07t2:276_3": "Āṇattikādayo sabbepi payogā dhuranikkhepo ca idha saṅgahetabbāvāti daṭṭhabbaṁ.",
  "tika-vin07t2:277_0": "125.Ṭhānācāvananti idaṁ pāḷianusārato vuttaṁ dhuranikkhepassāpi saṅgahetabbato. Esa",
  "tika-vin07t2:277_1": "nayo uparipi sabbattha. Tattha hi na ca sakasaññīti iminā parapariggahitatā vuttā,",
  "tika-vin07t2:277_2": "na ca vissāsaggāhī na ca tāvakālikanti imehi parapariggahitasaññitā, tīhi vā etehi",
  "tika-vin07t2:277_3": "parapariggahitatā parapariggahitasaññitā ca vuttāti veditabbā. Anajjhāvutthakanti",
  "tika-vin07t2:277_4": "‘‘mameda’’nti pariggahavasena anajjhāvutthakaṁ araññe dārutiṇapaṇṇādi. Chaḍḍitanti",
  "tika-vin07t2:277_5": "paṭhamaṁ pariggahetvā pacchā anatthikatāya chaḍḍitaṁ yaṁ kiñci. Chinnamūlakanti naṭṭhaṁ",
  "tika-vin07t2:277_6": "pariyesitvā ālayasaṅkhātassa mūlassa chinnattā chinnamūlakaṁ. Assāmikanti anajjhāvutthakādīhi",
  "tika-vin07t2:277_7": "tīhi ākārehi dassitaṁ assāmikavatthu. Ubhayampīti assāmikaṁ attano santakañca.",
  "tika-vin07t2:278": "Anāpattibhedavaṇṇanā",
  "tika-vin07t2:279_0": "131.Tasmiṁyevaattabhāve nibbattāti tasmiṁyeva matasarīre petattabhāvena nibbattā.",
  "tika-vin07t2:279_1": "Rukkhādīsu laggitasāṭake vattabbameva natthīti manussehi agopitaṁ sandhāya vuttaṁ,",
  "tika-vin07t2:279_2": "sace panetaṁ devālayacetiyarukkhādīsu niyuttehi purisehi rakkhitagopitaṁ hoti, gahetuṁ",
  "tika-vin07t2:279_3": "na vaṭṭati. Thoke khāyite…pe… gahetuṁ vaṭṭatīti idaṁ adinnādānābhāvaṁ sandhāya vuttaṁ.",
  "tika-vin07t2:279_4": "Jighacchitapāṇinā khādiyamānamaṁsassa acchinditvā khādanaṁ nāma kāruññahānito lolabhāvato",
  "tika-vin07t2:279_5": "ca asāruppameva. Teneva hi ariyavaṁsikā attano patte bhattaṁ khādantampi sunakhādiṁ",
  "tika-vin07t2:279_6": "tajjetvā na vārenti, tiracchānānaṁ āmisadāne kusalaṁ viya tesaṁ āmisassa acchindanepi",
  "tika-vin07t2:279_7": "akusalamevāti gahetabbaṁ, teneva vakkhati ‘‘parānuddayatāya ca na gahetabba’’nti",
  "tika-vin07t2:279_8": "(pārā. aṭṭha. 1.140).",
  "tika-vin07t2:280": "Pakiṇṇakakathāvaṇṇanā",
  "tika-vin07t2:281_0": "Bahu ekato dāruādibhāriyassa ekassa bhaṇḍassa ukkhipanakāle ‘‘gaṇhatha ukkhipathā’’ti",
  "tika-vin07t2:281_1": "vacīpayogena saddhiṁ kāyapayogasabbhāvaṭṭhānaṁ sandhāya ‘‘sāhatthikāṇattika’’nti",
  "tika-vin07t2:281_2": "vuttaṁ. ‘‘Tvaṁ etaṁ vatthuṁ gaṇha, ahaṁ añña’’nti evaṁ pavatte pana avahāre attanā",
  "tika-vin07t2:281_3": "gahitaṁ sāhatthikameva, parena gāhāpitaṁ āṇattikameva, teneva tadubhayagghena pañcamāsepi",
  "tika-vin07t2:281_4": "pārājikaṁ na hoti, ekekabhaṇḍagghavasena thullaccayādimeva hoti. Vuttañhi ‘‘sāhatthikaṁ",
  "tika-vin07t2:281_5": "vā āṇattikassa aṅgaṁ na hotī’’tiādi. Upanikkhittabhaṇḍaṁ bhaṇḍadeyyañca adātukāmatāya",
  "tika-vin07t2:281_6": "‘‘demi dammī’’ti vikkhipanto tuṇhībhāvena viheṭhentopi tena tena kāyavikārādikiriyāya",
  "tika-vin07t2:281_7": "parassa dhuraṁ nikkhipāpesīti ‘‘kiriyāsamuṭṭhānañcā’’ti vuttaṁ.",
  "tika-vin07t2:282": "Padabhājanīyavaṇṇanānayo niṭṭhito.",
  "tika-vin07t2:283": "Vinītavatthuvaṇṇanā",
  "tika-vin07t2:284_0": "135. Vinītavatthūsu niruttiyeva taṁtaṁatthaggahaṇassa upāyatāya pathoti niruttipatho,",
  "tika-vin07t2:284_1": "tenevāha ‘‘vohāravacanamatte’’ti. Yathākammaṁ gatoti tato petattabhāvato matabhāvaṁ",
  "tika-vin07t2:284_2": "dasseti. Abbhuṇheti āsannamaraṇatāya sarīrassa uṇhasamaṅgitaṁ dasseti, tenevāha ‘‘allasarīre’’ti.",
  "tika-vin07t2:284_3": "Kuṇapabhāvaṁ upagatampi bhinnameva allabhāvato bhinnattā. Visabhāgasarīreti itthisarīre.",
  "tika-vin07t2:284_4": "Sīse vātiādi adhakkhake ubbhajāṇumaṇḍale padese cittavikārappattiṁ sandhāya vuttaṁ,",
  "tika-vin07t2:284_5": "yattha katthaci anāmasantena kataṁ sukatameva. Matasarīrampi hi yena kenaci ākārena",
  "tika-vin07t2:284_6": "sañcicca phusantassa anāmāsadukkaṭamevāti vadanti, taṁ yuttameva. Na hi apārājikavatthukepi",
  "tika-vin07t2:284_7": "cittādiitthirūpe bhavantaṁ dukkaṭaṁ pārājikavatthubhūte matitthisarīre nivattati.",
  "tika-vin07t2:285": "Kusasaṅkāmanavatthukathāvaṇṇanā",
  "tika-vin07t2:286_0": "138.Balasāti balena. Sāṭako bhavissati, gaṇhissāmīti anāgatavacanaṁ pasibbakaggahaṇato",
  "tika-vin07t2:286_1": "puretaraṁ samuppannaparikappadassanavasena vuttaṁ. Gahaṇakkhaṇe pana ‘‘sāṭako ce,",
  "tika-vin07t2:286_2": "gaṇhāmī’’ti pasibbakaṁ gaṇhātīti evamettha adhippāyo gahetabbo, na pana bahi nīharitvā",
  "tika-vin07t2:286_3": "sāṭakabhāvaṁ ñatvā gahessāmīti, tenāha ‘‘uddhāreyeva pārājika’’nti. Itarathā ‘‘idāni",
  "tika-vin07t2:286_4": "na gaṇhāmi, pacchā andhakāre jāte vijānanakāle vā gaṇhissāmi, idāni olokento viya",
  "tika-vin07t2:286_5": "hatthagataṁ karomī’’ti gaṇhantassāpi gahaṇakkhaṇe avahāro bhaveyya, na ca taṁ yuttaṁ",
  "tika-vin07t2:286_6": "tadā gahaṇe sanniṭṭhānābhāvā. Sanniṭṭhāpakacetanāya eva hi pāṇātipātādiakusalaṁ viya.",
  "tika-vin07t2:286_7": "Na hi ‘‘pacchā vadhissāmī’’ti pāṇaṁ gaṇhantassa tadeva tasmiṁ matepi pāṇātipāto hoti",
  "tika-vin07t2:286_8": "vadhakacetanāya payogassa akatattā, evamidhāpi atthaṅgate sūriye avaharissāmītiādinā",
  "tika-vin07t2:286_9": "kālaparikappanavasena ṭhānā cāvitepi tadāpi avahāro na hoti okāsaparikappe (pārā.",
  "tika-vin07t2:286_10": "aṭṭha. 1.138) viya, tasmiṁ pana yathāparikappitaṭṭhāne kāle āgate bhaṇḍaṁ bhūmiyaṁ",
  "tika-vin07t2:286_11": "anikkhipitvāpi theyyacittena gacchato padavārena avahāroti khāyati. Tasmā bhaṇḍaparikappo",
  "tika-vin07t2:286_12": "okāsaparikappo kālaparikappoti tividhopi parikappo gahetabbo. Aṭṭhakathāyaṁ pana",
  "tika-vin07t2:286_13": "okāsaparikappe samodhānetvā kālaparikappo visuṁ na vuttoti amhākaṁ khanti, vīmaṁsitvā",
  "tika-vin07t2:286_14": "gahetabbaṁ. Padavārena kāretabboti bhūmiyaṁ anikkhipitvā vīmaṁsitattā vuttaṁ. Pariyuṭṭhitoti anubaddho.",
  "tika-vin07t2:287_0": "Parikappo dissatīti gahaṇakkhaṇe parikappo dissati, na tadā tesaṁ matena avahāroti",
  "tika-vin07t2:287_1": "dasseti. Disvā haṭattā parikappāvahāro na dissatīti pacchā pana bahi vīmaṁsitvā sāṭakabhāvaṁ",
  "tika-vin07t2:287_2": "ñatvā tato pacchā theyyacittena haṭattā pubbe katassa parikappassa avahārānaṅgattā",
  "tika-vin07t2:287_3": "‘‘sutta’’nti ñatvā haraṇe viya theyyāvahāro eva siyā. Tasmā parikappāvahāro na dissati.",
  "tika-vin07t2:287_4": "Sāṭako ce bhavissatītiādikassa parikappassa tadā avijjamānattā kevalaṁ avahāro eva,",
  "tika-vin07t2:287_5": "na parikappāvahāroti adhippāyo, tena bhaṇḍaparikappāvahārassa ‘‘sāṭako ce bhavissati,",
  "tika-vin07t2:287_6": "gahessāmī’’ti evaṁ bhaṇḍasanniṭṭhānābhāvakkhaṇeyeva pavattiṁ dasseti, tenāha ‘‘yaṁ",
  "tika-vin07t2:287_7": "parikappitaṁ, taṁ adiṭṭhaṁ parikappitabhāve ṭhitaṁyeva uddharantassa avahāro’’ti.",
  "tika-vin07t2:287_8": "Yadi evaṁ kasmā okāsapaappāvahāro bhaṇḍaṁ disvā avaharantassa parikappāvahāro siyāti?",
  "tika-vin07t2:287_9": "Nāyaṁ doso abhaṇḍavisayattā tassa parikappassa, pubbeva disvā ñātabhaṇḍasseva hi",
  "tika-vin07t2:287_10": "okāsaparikappo vutto. Taṁ maññamāno taṁ avaharīti idaṁ suttaṁ kiñcāpi ‘‘taññeveta’’nti",
  "tika-vin07t2:287_11": "niyametvā gaṇhantassa vasena vuttaṁ, tathāpi ‘‘tañce gaṇhissāmī’’ti evaṁ pavatte",
  "tika-vin07t2:287_12": "imasmiṁ parikappepi ‘‘gaṇhissāmī’’ti gahaṇe niyamasabbhāvā avahāratthasādhakaṁ hotīti",
  "tika-vin07t2:287_13": "uddhaṭaṁ, teneva ‘‘sametī’’ti vuttaṁ.",
  "tika-vin07t2:288": "Kecīti mahāaṭṭhakathāyameva ekacce ācariyā. Mahāpaccariyaṁ panātiādināpi kecivādo gārayho, mahāaṭṭhakathāvādova yuttataroti dasseti.",
  "tika-vin07t2:289_0": "Alaṅkārabhaṇḍanti aṅgulimuddikādi. Kusaṁ pātetvāti vilīvamayaṁ vā tālapaṇṇādimayaṁ",
  "tika-vin07t2:289_1": "vā katasaññāṇaṁ pātetvā. Parakoṭṭhāsato kuse uddhaṭepi na tāva kusassa parivattanaṁ",
  "tika-vin07t2:289_2": "jātanti vuttaṁ ‘‘uddhāre rakkhatī’’ti. Hatthato muttamatte pārājikanti iminā ṭhānācāvanaṁ",
  "tika-vin07t2:289_3": "dhuranikkhepañca vinā kusasaṅkāmanaṁ nāma visuṁ ekoyaṁ avahāroti dasseti. Sabbepi",
  "tika-vin07t2:289_4": "hi avahārā sāhatthikāṇattikādhippāyayogehi nipphādiyamānā atthato ṭhānācāvanadhuranikkhepakusasaṅkāmanesu",
  "tika-vin07t2:289_5": "tīsu samosarantīti daṭṭhabbaṁ. Itaro tassa bhāgaṁ uddharati, uddhāre pārājikanti",
  "tika-vin07t2:289_6": "purimassa attano koṭṭhāse ālayassa avigatattā vuttaṁ, ālaye pana sabbathā asati avahāro",
  "tika-vin07t2:289_7": "na hoti, tenāha ‘‘vicinitāvasesaṁ gaṇhantassāpi avahāro natthevā’’ti.",
  "tika-vin07t2:290": "Nāyaṁ mamāti jānantopīti ettha pi-saddena tattha vematikopi hutvā theyyacittena gaṇhantopi saṅgayhati. Siveyyakanti siviraṭṭhe jātaṁ.",
  "tika-vin07t2:291_0": "140-1.Kappiyaṁ kārāpetvāti pacāpetvā. Tasmiṁ pācittiyanti adinnādānabhāvena sahapayogassāpi",
  "tika-vin07t2:291_1": "abhāvā dukkaṭaṁ na vuttanti veditabbaṁ. Āṇattehīti sammatena āṇattehi. Āṇattenāti",
  "tika-vin07t2:291_2": "sāmikehi āṇattena. Bhaṇḍadeyyanti sammatādīhi dinnattā na parājikaṁ jātaṁ, asantaṁ",
  "tika-vin07t2:291_3": "puggalaṁ vatvā gahitattā pana bhaṇḍadeyyaṁ vuttaṁ. Aññena diyyamānanti sammatādīhi",
  "tika-vin07t2:291_4": "catūhi aññena diyyamānaṁ. Gaṇhantoti ‘‘aparassa bhāgaṁ dehī’’ti vatvā gaṇhanto. Aparassāti",
  "tika-vin07t2:291_5": "asantaṁ puggalaṁ adassetvā pana ‘‘aparaṁ bhāgaṁ dehī’’ti vā kūṭavassāni gaṇetvā vā",
  "tika-vin07t2:291_6": "gaṇhato gihisantake sāminā ca ‘‘imassa dehī’’ti evaṁ āṇattena ca dinne bhaṇḍadeyyampi",
  "tika-vin07t2:291_7": "na hoti, saṅghasantake pana hotīti imaṁ visesaṁ dassetuṁ asammatena vā anāṇattena",
  "tika-vin07t2:291_8": "vātiādi puna vuttaṁ. Itarehi diyyamānanti sammatena āṇattena vā diyyamānaṁ. Evaṁ",
  "tika-vin07t2:291_9": "gaṇhatoti ‘‘aparampi bhāgaṁ dehī’’ti vatvā kūṭavassāni gaṇetvā vā gaṇhato. Sāmikena",
  "tika-vin07t2:291_10": "panāti ettha pana-saddo visesatthajotako, tena ‘‘aparampi bhāgaṁ dehī’’ti vā kūṭavassāni",
  "tika-vin07t2:291_11": "gaṇetvā vā gaṇhante sāmikena sayaṁ dente vā dāpente vā viseso atthīti vuttaṁ hoti.",
  "tika-vin07t2:291_12": "Sudinnanti bhaṇḍadeyyaṁ na hotīti adhippāyo. Heṭṭhā pana sāmikena tena āṇattena vā",
  "tika-vin07t2:291_13": "diyyamānaṁ gihisantakaṁ ‘‘aparassa bhāgaṁ dehī’’ti vatvā gaṇhato aparassa abhāvato",
  "tika-vin07t2:291_14": "sāmisantakameva hotīti bhaṇḍadeyyaṁ jātaṁ, idha pana tehiyeva diyyamānaṁ ‘‘aparampi",
  "tika-vin07t2:291_15": "bhāgaṁ dehī’’ti vatvā vā kūṭavassāni gaṇetvā vā gaṇhato ‘‘dehī’’ti vuttattā aññātakaviññattimattaṁ",
  "tika-vin07t2:291_16": "ṭhapetvā bhaṇḍadeyyaṁ na hotīti sudinnamevāti vuttaṁ. Assāmikena pana āṇattena dinnaṁ",
  "tika-vin07t2:291_17": "bhaṇḍaṁ gaṇhato bhaṇḍadeyyamevāti vadanti, pattacatukke viya avahāratāvettha yuttā,",
  "tika-vin07t2:291_18": "saṅghasantake pana ‘‘dehī’’ti vuttepi sāmikassa kassaci abhāvā sammatena dinnepi",
  "tika-vin07t2:291_19": "bhaṇḍadeyyaṁ vuttanti gahetabbaṁ.",
  "tika-vin07t2:292_0": "146-9.Āharāpentesu bhaṇḍadeyyanti ‘‘gahite attamano hotī’’ti vacanato anattamanassa",
  "tika-vin07t2:292_1": "santakaṁ gahitampi puna dātabbamevāti vuttaṁ. ‘‘Sammukhībhūtehi bhājetabba’’nti vacanato",
  "tika-vin07t2:292_2": "bhājanīyabhaṇḍaṁ upacārasīmaṭṭhānameva pāpuṇātīti āha ‘‘antoupacārasīmāyaṁ ṭhitasseva",
  "tika-vin07t2:292_3": "gahetuṁ vaṭṭatī’’ti. Bhaṇḍadeyyanti ubhinnaṁ sālayabhāvepi corassa adatvā sāmikasseva",
  "tika-vin07t2:292_4": "dātabbaṁ corenāpi sāmikasseva dātabbato. Eseva nayoti paṁsukūlasaññāya gahite bhaṇḍadeyyaṁ,",
  "tika-vin07t2:292_5": "theyyacittena pārājikanti attho.",
  "tika-vin07t2:293_0": "Vuṭṭhahantesūti gāmaṁ chaḍḍetvā palāyantesu. Avisesenāti saussāhatādivisesaṁ aparāmasitvā",
  "tika-vin07t2:293_1": "sāmaññato. Saussāhamattameva āpattibhāvassa pamāṇaṁ sāmikānaṁ paricchinnabhāvato.",
  "tika-vin07t2:293_2": "Tatoti gaṇasantakādito. Kulasaṅgahaṇatthāya detīti paṁsukūlavissāsikādisaññāya gahetvā",
  "tika-vin07t2:293_3": "deti, tadā kulasaṅgahapaccayā ca dukkaṭaṁ bhaṇḍadeyyañca, theyyacitte pana sati kulasaṅgahaṇatthāya",
  "tika-vin07t2:293_4": "gaṇhatopi pārājikameva. Ūnapañcamāsakādīsu kuladūsakadukkaṭena saddhiṁ thullaccayadukkaṭāni.",
  "tika-vin07t2:293_5": "Senāsanatthāya niyamitanti idaṁ issaravatāya dadato thullaccayadassanatthaṁ vuttaṁ.",
  "tika-vin07t2:293_6": "Itarapaccayatthāya dinnampi atheyyacittena issaravatāya kulasaṅgahaṇatthāya vā ñātakādīnaṁ",
  "tika-vin07t2:293_7": "vā dadato dukkaṭaṁ bhaṇḍadeyyañca hoteva. Issaravatāyāti ‘‘mayi dente ko nivāressati,",
  "tika-vin07t2:293_8": "ahamevettha pamāṇa’’nti evaṁ attano issariyabhāvena. Thullaccayanti kulasaṅgahaṇatthāya",
  "tika-vin07t2:293_9": "vā aññathā vā kāraṇena dadato senāsanatthāya niyamitassa garubhaṇḍatāya thullaccayaṁ",
  "tika-vin07t2:293_10": "bhaṇḍadeyyañca. Gīvāti ettha senāsanatthāya niyamite thullaccayena saddhiṁ gīvā,",
  "tika-vin07t2:293_11": "itarasmiṁ dukkaṭena saddhinti veditabbaṁ. Sukhāditamevāti antoupacārasīmāyaṁ ṭhatvā",
  "tika-vin07t2:293_12": "bhājetvā attano santakaṁ katvā khāditattā vuttaṁ. Saṅghikañhi vihārapaṭibaddhaṁ vebhaṅgiyaṁ",
  "tika-vin07t2:293_13": "bahiupacārasīmaṭṭhaṁ bhaṇḍaṁ antoupacāraṭṭhehi bhikkhūhi eva bhājetabbaṁ, na bahi",
  "tika-vin07t2:293_14": "ṭhitehi upacārasīmāya bhājetabbanti.",
  "tika-vin07t2:294_0": "150. ‘‘Vutto vajjemī’’ti vuttabhikkhusmiṁ ‘‘vutto vajjehī’’ti vuttassa pacchā uppajjanakapārājikādidosāropanato,",
  "tika-vin07t2:294_1": "gahaṭṭhānaṁ vā ‘‘bhadantā aparicchedaṁ katvā vadantī’’ti evaṁ dosāropanato.",
  "tika-vin07t2:295_0": "153-5.Chātajjhattanti tena chātena jighacchāya udaragginā jhattaṁ, daḍḍhaṁ pīḷitanti",
  "tika-vin07t2:295_1": "attho. Dhanukanti khuddakadhanusaṇṭhānaṁ lagganakadaṇḍaṁ. Maddanto gacchati, bhaṇḍadeyyanti",
  "tika-vin07t2:295_2": "ettha ekasūkaragghanakabhaṇḍaṁ dātabbaṁ ekasmiṁ bandhe aññesaṁ tattha abajjhanato.",
  "tika-vin07t2:295_3": "Adūhalanti yantapāsāṇo, yena ajjhotthaṭattā migā palāyituṁ na sakkonti. Pacchā gacchatīti",
  "tika-vin07t2:295_4": "tena katapayogena agantvā pacchā sayameva gacchati, heṭṭhā vuttesupi īdisesu ṭhānesu",
  "tika-vin07t2:295_5": "eseva nayo. Rakkhaṁ yācitvāti rājapurisānaṁ santikaṁ gantvā anuddissa rakkhaṁ yācitvā.",
  "tika-vin07t2:295_6": "Kumīnamukhanti kumīnassa anto macchānaṁ pavisanamukhaṁ.",
  "tika-vin07t2:296_0": "156.Therānanti āgantukattherānaṁ. Tesampīti āvāsikabhikkhūnampi. Paribhogatthāyāti",
  "tika-vin07t2:296_1": "saṅghike kattabbavidhiṁ katvā paribhuñjanatthāya. Gahaṇeti pāṭhaseso daṭṭhabbo. Yatthāti",
  "tika-vin07t2:296_2": "yasmiṁ āvāse. Aññesanti aññesaṁ āgantukānaṁ. Tesupi āgantukā anissarāti senāsane",
  "tika-vin07t2:296_3": "nirantaraṁ vasantānaṁ cīvaratthāya dāyakehi bhikkhūhi vā niyametvā dinnattā bhājetvā",
  "tika-vin07t2:296_4": "khādituṁ anissarā, āgantukehipi icchantehi tasmiṁ vihāre vassānādīsu pavisitvā cīvaratthāya",
  "tika-vin07t2:296_5": "gahetabbaṁ. Tesaṁ katikāya ṭhātabbanti sabbāni phalāphalāni abhājetvā ‘‘ettakesu",
  "tika-vin07t2:296_6": "rukkhesu phalāni bhājetvā paribhuñjissāma, aññesu phalāphalehi senāsanāni paṭijaggissāmā’’ti",
  "tika-vin07t2:296_7": "vā, ‘‘piṇḍapātādipaccayaṁ sampādessāmā’’ti vā, ‘‘kiñcipi abhājetvā catupaccayatthāyeva",
  "tika-vin07t2:296_8": "upanemā’’ti vā evaṁ sammā upanentānaṁ āvāsikānaṁ katikāya āgantukehi ṭhātabbaṁ. Mahāaṭṭhakathāyaṁ",
  "tika-vin07t2:296_9": "‘‘anissarā’’ti vacanena dīpito eva attho, mahāpaccariyaṁ catunnaṁ paccayānantiādinā",
  "tika-vin07t2:296_10": "vitthāretvā dassito. Paribhogavasenevāti ettha eva-saddo aṭṭhānappayutto, paribhogavasena",
  "tika-vin07t2:296_11": "tameva bhājetvāti yojetabbaṁ. Etthāti etasmiṁ vihāre, raṭṭhe vā.",
  "tika-vin07t2:297_0": "Senāsanapaccayanti senāsanañca tadatthāya niyametvā ṭhapitañca. Ekaṁ vā dve vā varasenāsanāni",
  "tika-vin07t2:297_1": "ṭhapetvāti vuttamevatthaṁ puna byatirekamukhena dassetuṁ ‘‘mūlavatthucchedaṁ pana",
  "tika-vin07t2:297_2": "katvā na upanetabba’’nti vuttaṁ, senāsanasaṅkhātavatthuno mūlacchedaṁ katvā sabbāni",
  "tika-vin07t2:297_3": "senāsanāni na vissajjetabbānīti attho. Keci panettha ‘‘ekaṁ vā dve vā varasenāsanāni",
  "tika-vin07t2:297_4": "ṭhapetvā lāmakato paṭṭhāya vissajjentehipi senāsanabhūmiyo na vissajjetabbāti ayamattho",
  "tika-vin07t2:297_5": "vutto’’ti vadanti, tampi yuttameva imassāpi atthassa avassaṁ vattabbato, itarathā",
  "tika-vin07t2:297_6": "keci saha vatthunāpi vissajjetabbaṁ maññeyyuṁ.",
  "tika-vin07t2:298_0": "Paṇṇaṁ āropetvāti ‘‘ettake rukkhe rakkhitvā tato ettakaṁ gahetabba’’nti paṇṇaṁ āropetvā.",
  "tika-vin07t2:298_1": "Nimittasaññaṁ katvāti saṅketaṁ katvā. Dārakāti tesaṁ puttanattādayo ye keci gopenti,",
  "tika-vin07t2:298_2": "te sabbepi idha ‘‘dārakā’’ti vuttā. Tatoti yathāvuttadārusambhārato. Āpucchitvāti",
  "tika-vin07t2:298_3": "kārakasaṅghaṁ āpucchitvā. Taṁ sabbampi āharitvāti anāpucchitvāpi tāvakālikaṁ āharitvā.",
  "tika-vin07t2:298_4": "Ayameva bhikkhu issarotiādito paṭṭhāya attano santakehi dārusambhārādīhi ca kārāpitattā",
  "tika-vin07t2:298_5": "paṭijaggitattā ca saṅghikasenāsane bhāgitāya ca ayameva issaro, na ca so tato vuṭṭhāpetabboti",
  "tika-vin07t2:298_6": "vuttaṁ hoti. Udakapūjanti cetiyaṅgaṇe siñcanādipūjaṁ. Vattasīsenāti kevalaṁ saddhāya,",
  "tika-vin07t2:298_7": "na vetanādiatthāya. Savatthukanti saha bhūmiyā. Kuṭṭanti gehabhittiṁ. Pākāranti parikkhepapākāraṁ.",
  "tika-vin07t2:298_8": "Tatoti chaḍḍitavihārato. Tato āharitvā senāsanaṁ kataṁ hotīti sāmantagāmavāsīhi bhikkhūhi",
  "tika-vin07t2:298_9": "chaḍḍitavihārato dārusambhārādiṁ āharitvā senāsanaṁ kataṁ hoti.",
  "tika-vin07t2:299_0": "157. ‘‘Puggalikaparibhogena paribhuñjatī’’ti vuttamatthaṁyeva pākaṭaṁ kātuṁ ‘‘āgatāgatānaṁ",
  "tika-vin07t2:299_1": "vuḍḍhatarānaṁ na detī’’ti vuttaṁ. Catubhāgaudakasambhinneti catutthabhāgena sambhinne.",
  "tika-vin07t2:299_2": "Pāḷiyaṁ ‘‘anāpatti, bhikkhave, pārājikassā’’ti (pārā. 157) sāmikehi thullanandaṁ",
  "tika-vin07t2:299_3": "uddissa etissā hatthe dinnattā, atheyyacittena paribhuñjitattā ca vuttaṁ. Theyyacittena",
  "tika-vin07t2:299_4": "paribhuttepi cassā bhaṇḍadeyyameva upanikkhittabhaṇḍaṭṭhāniyattā. Odanabhājanīyavatthusminti",
  "tika-vin07t2:299_5": "‘‘aparassa bhāgaṁ dehī’’ti āgatavatthusmiṁ (pārā. 141).",
  "tika-vin07t2:300_0": "159.Tassakulassa anukampāya pasādānurakkhaṇatthāyātiādinā kulasaṅgahatthaṁ nākāsīti",
  "tika-vin07t2:300_1": "dasseti. ‘‘Yāva dārakā pāsādaṁ ārohanti, tāva pāsādo tesaṁ santike hotū’’ti pubbe",
  "tika-vin07t2:300_2": "kālaparicchedaṁ katvā adhiṭṭhitattā eva yathākālaparicchedameva tattha tiṭṭhati,",
  "tika-vin07t2:300_3": "tato paraṁ pāsādo sayameva yathāṭhānaṁ gacchati, tathāgamanañca iddhivissajjanena",
  "tika-vin07t2:300_4": "sañjātaṁ viya hotīti vuttaṁ ‘‘thero iddhiṁ paṭisaṁharī’’ti. Yasmā evaṁ iddhividhañāṇena",
  "tika-vin07t2:300_5": "karontassa kāyavacīpayogā na santi theyyacittañca natthi pāsādasseva vicāritattā,",
  "tika-vin07t2:300_6": "tasmā ‘‘ettha avahāro natthī’’ti thero evamakāsīti daṭṭhabbaṁ. Atha vā dārakesu anukampāya",
  "tika-vin07t2:300_7": "ānayanatthameva pāsāde upanīte pāse baddhasūkarādīnaṁ āmisaṁ dassetvā ṭhānācāvanaṁ",
  "tika-vin07t2:300_8": "viya karamarānītesu dārakesu pāsādaṁ āruḷhesupi puna paṭisaṁharaṇe ca idha avahāro",
  "tika-vin07t2:300_9": "natthi kāruññādhippāyattā, bhaṇḍadeyyampi na hoti kāyavacīpayogābhāvā. Kāyavacīpayoge",
  "tika-vin07t2:300_10": "satiyeva hi āpatti bhaṇḍadeyyaṁ vā hoti, teneva bhagavā ‘‘anāpatti, bhikkhave, atheyyacittassā’’tiādiṁ",
  "tika-vin07t2:300_11": "avatvā ‘‘anāpatti, bhikkhave, iddhimassa iddhivisaye’’ti (pārā. 159) ettakameva avoca.",
  "tika-vin07t2:300_12": "Iddhivisayeti cettha parabhaṇḍādāyakakāyavacīpayogāsamuṭṭhāpakassa kevalaṁ manodvārikassa",
  "tika-vin07t2:300_13": "atheyyacittabhūtassa iddhicittassa visaye āpatti nāma natthīti adhippāyo gahetabbo.",
  "tika-vin07t2:300_14": "Kiṁ pana paṭikkhittaṁ iddhipāṭihāriyaṁ kātuṁ vaṭṭatīti codanaṁ sandhāyāha ‘‘īdisāya",
  "tika-vin07t2:300_15": "adhiṭṭhāniddhiyā anāpattī’’ti. ‘‘Anāpatti, bhikkhave, iddhimassa iddhivisaye’’ti",
  "tika-vin07t2:300_16": "hi imināyeva suttena adhiṭṭhāniddhiyā appaṭikkhittabhāvo sijjhati. Attano pakativaṇṇaṁ",
  "tika-vin07t2:300_17": "avijahitvā bahiddhā hatthiādidassanaṁ, ‘‘ekopi hutvā bahudhā hotī’’ti (dī. ni. 1.238,",
  "tika-vin07t2:300_18": "239; ma. ni. 1.147; paṭi. ma. 1.102) āgatañca adhiṭṭhānavasena nipphannattā adhiṭṭhāniddhi",
  "tika-vin07t2:300_19": "nāma, ‘‘so pakativaṇṇaṁ vijahitvā kumārakavaṇṇaṁ vā dasseti, nāgavaṇṇaṁ…pe… vividhampi",
  "tika-vin07t2:300_20": "senābyūhaṁ dassetī’’ti (paṭi. ma. 3.13) evaṁ āgatā iddhi pakativaṇṇavijahanavikāravasena",
  "tika-vin07t2:300_21": "pavattattā vikubbaniddhi nāma. Attano pana pakatirūpaṁ yathāsabhāvena ṭhapetvāva",
  "tika-vin07t2:300_22": "bahi hatthiādidassanaṁ vikubbaniddhi nāma na hoti, attano rūpameva hatthiādirūpena",
  "tika-vin07t2:300_23": "nimmānaṁ vikubbaniddhīti veditabbaṁ.",
  "tika-vin07t2:301_0": "Parājitakilesenāti vijitakilesena, nikkilesenāti attho. Idhāti imasmiṁ sāsane, tena",
  "tika-vin07t2:301_1": "dutiyapārājikasikkhāpadena samaṁ aññaṁ anekanayavokiṇṇaṁ gambhīratthavinicchayaṁ",
  "tika-vin07t2:301_2": "kiñci sikkhāpadaṁ na vijjatīti yojanā. Tattha attho nāma pāḷiattho, vinicchayo pāḷimuttakavinicchayo,",
  "tika-vin07t2:301_3": "te gambhīrā yasmiṁ, taṁ gambhīratthavinicchayaṁ. Vatthumhi otiṇṇeti codanāvasena",
  "tika-vin07t2:301_4": "vā attanāva attano vītikkamārocanavasena vā saṅghamajjhe adinnādānavatthusmiṁ otiṇṇe.",
  "tika-vin07t2:301_5": "Etthāti otiṇṇavatthumhi. Vinicchayoti āpattānāpattiniyamanaṁ. Kappiyepi ca vatthusminti",
  "tika-vin07t2:301_6": "attanā gahetuṁ yutte mātāpitādīnaṁ santakepi.",
  "tika-vin07t2:302": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:303": "Dutiyapārājikavaṇṇanānayo niṭṭhito.",
  "tika-vin07t2:304": "3. Tatiyapārājikaṁ",
  "tika-vin07t2:305": "Tīhīti kāyavacīmanodvārehi.",
  "tika-vin07t2:306": "Paṭhamapaññattinidānavaṇṇanā",
  "tika-vin07t2:307_0": "162. Yā ayaṁ heṭṭhā taṁ panetaṁ buddhakāle ca cakkavattikāle ca nagaraṁ hotītiādinā",
  "tika-vin07t2:307_1": "(pārā. aṭṭha. 1.84) rājagahassa buddhuppādeyeva vepullappatti vuttā, sā etthāpi samānāti",
  "tika-vin07t2:307_2": "dassetuṁ ‘‘idampi ca nagara’’nti vuttaṁ, tena ca na kevalaṁ rājagahādayo evāti dasseti.",
  "tika-vin07t2:307_3": "Mahāvanaṁ nāmātiādi majjhimabhāṇakasaṁyuttabhāṇakānaṁ matena vuttaṁ, dīghabhāṇakā",
  "tika-vin07t2:307_4": "pana ‘‘himavantena saddhiṁ ekābaddhaṁ hutvā ṭhitaṁ mahāvana’’nti vadanti. Haṁsavaṭṭakacchadanenāti",
  "tika-vin07t2:307_5": "haṁsavaṭṭakapaṭicchannena, haṁsamaṇḍalākārenāti attho. Kāyavicchandaniyakathanti",
  "tika-vin07t2:307_6": "karajakāye virāguppādanakathaṁ. Chandoti dubbalarāgo. Rāgoti balavarāgo. ‘‘Kesalomādi’’nti",
  "tika-vin07t2:307_7": "saṅkhepato vuttamatthaṁ vibhāgena dassetuṁ yepi hītiādi vuttaṁ. Pañcapañcappabhedenāti",
  "tika-vin07t2:307_8": "ettha pañca pañca pabhedā etassa pariyāyassāti pañcapañcappabhedo , tena pañcapañcappabhedenāti",
  "tika-vin07t2:307_9": "evaṁ bāhiratthasamāsavasena pariyāyavisesanatā daṭṭhabbā.",
  "tika-vin07t2:308_0": "Asubhāyāti asubhamātikāya. Vaṇṇetabbamātikañhi apekkhitvā itthiliṅge sāmivacanaṁ,",
  "tika-vin07t2:308_1": "tenāha mātikaṁ nikkhipitvātiādi. Taṁ vibhajantoti mātikaṁ vibhajanto. Phātikammanti",
  "tika-vin07t2:308_2": "nipphattikaraṇaṁ. Pañcaṅgavippahīnanti kāmacchandādipañcanīvaraṇaṅgavigamena pañcaṅgavippahīnatā,",
  "tika-vin07t2:308_3": "appanāppattavitakkādijjhānaṅgānaṁ uppattivasena pañcaṅgasamannāgatatā ca veditabbā.",
  "tika-vin07t2:308_4": "Tividhakalyāṇaṁ dasalakkhaṇasampannanti ettha pana jhānassa ādimajjhapariyosānānaṁ",
  "tika-vin07t2:308_5": "vasena tividhakalyāṇatā, tesaṁyeva ādimajjhapariyosānānaṁ lakkhaṇavasena dasalakkhaṇasampannatā",
  "tika-vin07t2:308_6": "ca veditabbā. Aṭṭhakathāyaṁ pana ‘‘dasalakkhaṇavibhāvaneneva tannissayabhūtā tividhakalyāṇatāpi",
  "tika-vin07t2:308_7": "jhānassa pākaṭā hotīti tatrimānītiādi vuttaṁ.",
  "tika-vin07t2:309_0": "Tatrāyaṁpāḷīti tasmiṁ dasalakkhaṇavibhāvanavisaye ayaṁ pāḷi. Paṭipadāvisuddhīti gotrabhupariyosānāya",
  "tika-vin07t2:309_1": "pubbabhāgapaṭipadāya jhānassa nīvaraṇādiparibandhato visuddhi, sāyaṁ yasmā upekkhānubrūhanādīnampi",
  "tika-vin07t2:309_2": "paccayattena padhānā purimakāraṇasiddhā ca, tasmā vuttaṁ ‘‘paṭipadāvisuddhi ādī’’ti.",
  "tika-vin07t2:309_3": "Upekkhānubrūhanāti visodhetabbatādīnaṁ abhāvato tatramajjhattupekkhāya kiccanipphattiyā",
  "tika-vin07t2:309_4": "anubrūhanā, sā pana paribandhavisuddhisamakālavibhāvinīpi tabbisuddhiyāva nipphannāti",
  "tika-vin07t2:309_5": "dīpanatthamāha ‘‘upekkhānubrūhanā majjhe’’ti. Sampahaṁsanāti vatthudhammādīnaṁ anativattanādisādhakassa",
  "tika-vin07t2:309_6": "ñāṇassa kiccanipphattivasena pariyodapanā, sā pana yasmā kattabbassa sabbakiccassa",
  "tika-vin07t2:309_7": "nipphattiyāva siddhā nāma hoti, tasmā vuttaṁ ‘‘sampahaṁsanā pariyosāna’’nti. Tīṇipi",
  "tika-vin07t2:309_8": "cetāni kalyāṇāni ekakkhaṇe labbhamānānipi paccayapaccayuppannatādivasena pavattantīti",
  "tika-vin07t2:309_9": "dassanatthaṁ ādimajjhapariyosānabhāvena vuttāni, na pana jhānassa uppādādikkhaṇattaye",
  "tika-vin07t2:309_10": "yathākkamaṁ labbhamānattāti daṭṭhabbaṁ. Majjhimaṁ samādhinimittaṁ paṭipajjatītiādīsu",
  "tika-vin07t2:309_11": "majjhimaṁ samādhinimittaṁ nāma samappavatto appanāsamādhiyeva. So hi līnuddhaccasaṅkhātānaṁ",
  "tika-vin07t2:309_12": "ubhinnaṁ antānaṁ anupagamanena majjhimo, savisesaṁ cittassa ekattārammaṇe ṭhapanato",
  "tika-vin07t2:309_13": "samādhiyeva uparivisesānaṁ kāraṇabhāvato ‘‘samādhinimitta’’nti vuccati, taṁ paṭipajjati",
  "tika-vin07t2:309_14": "paṭilabbhatīti attho. Evaṁ paṭipannattā majjhimena samādhinimittena tattha ekattārammaṇe",
  "tika-vin07t2:309_15": "appanāgocare pakkhandati upatiṭṭhati, evaṁ visuddhassa pana tassa cittassa puna visodhetabbābhāvato",
  "tika-vin07t2:309_16": "visodhane byāpāraṁ akaronto puggalo visuddhaṁ cittaṁ ajjhupekkhati nāma. Samathabhāvūpagamanena",
  "tika-vin07t2:309_17": "samathapaṭipannassa puna samādhāne byāpāraṁ akaronto samathapaṭipannaṁ ajjhupekkhati,",
  "tika-vin07t2:309_18": "samathapaṭipannabhāvato evamassa kilesasaṁsaggaṁ pahāya ekattena upaṭṭhitassa puna",
  "tika-vin07t2:309_19": "ekattupaṭṭhāne byāpāraṁ akaronto ekattupaṭṭhānaṁ ajjhupekkhati nāma.",
  "tika-vin07t2:310_0": "Tattha jātānantiādīsu ye pana te evaṁ upekkhānubrūhite tasmiṁ jhānacitte jātā samādhipaññāsaṅkhātā",
  "tika-vin07t2:310_1": "yuganaddhadhammā, tesaṁ aññamaññaṁ anativattanasabhāvena sampahaṁsanā visodhanā pariyodapanā",
  "tika-vin07t2:310_2": "ca, saddhādīnaṁ indriyānaṁ kilesehi vimuttattā vimuttirasena ekarasatāya sampahaṁsanā",
  "tika-vin07t2:310_3": "ca, yañcetaṁ tadupagaṁ tesaṁ anativattanaekarasabhāvānaṁ anucchavikaṁ vīriyaṁ, tassa",
  "tika-vin07t2:310_4": "tadupagavīriyassa vāhanaṭṭhena pavattanaṭṭhena sampahaṁsanā ca, tasmiṁ khaṇe yathāvuttadhammānaṁ",
  "tika-vin07t2:310_5": "āsevanaṭṭhena sampahaṁsanā ca, pariyodapanā ca pariyodapanakassa ñāṇassa kiccanipphattivaseneva",
  "tika-vin07t2:310_6": "ijjhatīti veditabbaṁ. Evaṁ tividhattagataṁ cittantiādīni tasseva cittassa thomanavacanāni.",
  "tika-vin07t2:310_7": "Vitakkasampannanti vitakkaṅgena sundarabhāvamupagataṁ. Cittassa adhiṭṭhānasampannanti",
  "tika-vin07t2:310_8": "tasmiññeva ārammaṇe cittassa nirantarappavattisaṅkhātena samādhinā sampannaṁ, idaṁ",
  "tika-vin07t2:310_9": "jhānaṅgavasena vuttaṁ. Samādhisampannanti idaṁ pana indriyavasenāti veditabbaṁ.",
  "tika-vin07t2:311_0": "Paṭikuṭatīti saṅkucati. Paṭivaṭṭatīti paṭinivaṭṭati. Nhārudaddulanti nhārukhaṇḍaṁ.",
  "tika-vin07t2:311_1": "Payuttavācanti paccayapariyesane niyuttavācaṁ. Daṇḍavāgurāhīti daṇḍapaṭibaddhāhi",
  "tika-vin07t2:311_2": "dīghajālasaṅkhātāhi vāgurāhi.",
  "tika-vin07t2:312_0": "Samaṇakuttakoti kāsāyanivāsanādisamaṇakiccako. Vaggumudāti ettha ‘‘vaggumatā’’ti",
  "tika-vin07t2:312_1": "vattabbe lokikā ‘‘mudā’’ti vohariṁsūti dassento āha ‘‘vaggumatā’’ti. ‘‘Vaggū’’ti",
  "tika-vin07t2:312_2": "matā, suddhasammatāti attho, tenāha ‘‘puññasammatā’’ti. Sattānaṁ pāpunanena sodhanena sā puññasammatā.",
  "tika-vin07t2:313_0": "163. Mārassa dheyyaṁ ṭhānaṁ, vatthu vā nivāso māradheyyaṁ, so atthato tebhūmakadhammā",
  "tika-vin07t2:313_1": "eva, idha pana pañca kāmaguṇā adhippetā, taṁ māradheyyaṁ. ‘‘Ayaṁ samaṇakuttako yathāsamuppannasaṁvegamūlakena",
  "tika-vin07t2:313_2": "samaṇabhāvūpagamanena atikkamituṁ sakkhissatī’’ti cintetvā avoca, na pana ‘‘arahattappattiyā",
  "tika-vin07t2:313_3": "tīsu bhavesu appaṭisandhikatāya taṁ atikkamituṁ sakkhissatī’’ti maraṇeneva sattānaṁ",
  "tika-vin07t2:313_4": "saṁsāramocanaladdhikattā devatāya. Na hi matānaṁ katthaci paṭisandhi gacchati. Iminā",
  "tika-vin07t2:313_5": "atthena evameva bhavitabbanti iminā paresaṁ jīvitā voropanatthena evameva saṁsāramocanasabhāveneva",
  "tika-vin07t2:313_6": "bhavitabbaṁ. ‘‘Attanāpi attānaṁ jīvitā voropenti, aññamaññampi jīvitā voropentī’’ti",
  "tika-vin07t2:313_7": "(pārā. 162) vuttattā sabbānipi tāni pañcabhikkhusatāni jīvitā voropesīti idaṁ yebhuyyavasena",
  "tika-vin07t2:313_8": "vuttanti gahetabbaṁ. Tasmā ye attanāpi attānaṁ aññamaññañca jīvitā voropesuṁ, te",
  "tika-vin07t2:313_9": "puthujjanabhikkhū ṭhapetvā tadavasese ca puthujjanabhikkhū, sabbe ca ariye ayaṁ jīvitā",
  "tika-vin07t2:313_10": "voropesīti veditabbaṁ.",
  "tika-vin07t2:314_0": "164.Ekībhāvatoti pavivekato. Uddesaṁ paripucchaṁ gaṇhantīti attano attano ācariyānaṁ",
  "tika-vin07t2:314_1": "santike gaṇhanti, gahetvā ca ācariyehi saddhiṁ bhagavantaṁ upaṭṭhahanti. Tadā pana",
  "tika-vin07t2:314_2": "uddesādidāyakā tanubhūtehi bhikkhūhi bhagavantaṁ upagatā, taṁ sandhāya bhagavā pucchati.",
  "tika-vin07t2:315": "Ānāpānassatisamādhikathāvaṇṇanā",
  "tika-vin07t2:316_0": "165. Dasānussatīsu antogadhāpi ānāpānassati tadā bhikkhūnaṁ bahūnaṁ sappāyataṁ dassetuṁ",
  "tika-vin07t2:316_1": "puna gahitā. Tathā hi taṁ bhagavā tesaṁ desesi. Āhāre paṭikkūlasaññā asubhakammaṭṭhānasadisā,",
  "tika-vin07t2:316_2": "cattāro pana āruppā ādikammikānaṁ ananurūpāti tesaṁ idha aggahaṇaṁ daṭṭhabbaṁ. Aññaṁ",
  "tika-vin07t2:316_3": "pariyāyanti arahattādhigamatthāya aññaṁ kāraṇaṁ. Atthayojanākkamanti atthañca yojanākkamañca.",
  "tika-vin07t2:316_4": "Assāsavasenāti assāsaṁ ārammaṇaṁ katvāti vuttaṁ hoti. Upaṭṭhānaṁ satīti appamussanatāya",
  "tika-vin07t2:316_5": "tameva assāsaṁ passāsañca upagantvā ṭhānaṁ, tathā tiṭṭhanakadhammo sati nāmāti attho.",
  "tika-vin07t2:316_6": "Idāni sativaseneva puggalaṁ niddisitukāmena yo assasatītiādi vuttaṁ. Tattha yo assasati,",
  "tika-vin07t2:316_7": "tassa sati assāsaṁ upagantvā tiṭṭhatītiādinā attho gahetabbo. Akosallasambhūteti",
  "tika-vin07t2:316_8": "avijjāsambhūte . Khaṇenevāti attano pavattikkhaṇeneva. Ariyamaggassa pādakabhūto",
  "tika-vin07t2:316_9": "ayaṁ samādhi anukkamena vaḍḍhitvā ariyamaggabhāvaṁ upagato viya hotīti āha ‘‘ariyamaggavuḍḍhippatto’’ti.",
  "tika-vin07t2:316_10": "Opammanidassananti ettha upamāva opammaṁ, tassa nidassanaṁ.",
  "tika-vin07t2:317_0": "Bāhirakā ānāpānassatiṁ jānantā ādito catuppakārameva jānanti, na sabbaṁ soḷasappakāranti",
  "tika-vin07t2:317_1": "āha sabbappakāraiccādi. Evamassetaṁ senāsananti ettha evanti bhāvanāsatiyā yathāvuttanayena",
  "tika-vin07t2:317_2": "ārammaṇe cittassa nibandhane satiyeva, nāsatīti attho, tena muṭṭhassatissa araññavāso",
  "tika-vin07t2:317_3": "niratthako ananurūpoti dasseti. Avasesasattavidhasenāsananti ‘‘pabbataṁ kandaraṁ",
  "tika-vin07t2:317_4": "giriguhaṁ susānaṁ vanapatthaṁ abbhokāsaṁ palālapuñja’’nti (vibha. 508) evaṁ vuttaṁ.",
  "tika-vin07t2:317_5": "Ututtayānukūlaṁ dhātucariyānukūlanti gimhānādiututtayassa semhādidhātuttayassa mohādicariyattayassa",
  "tika-vin07t2:317_6": "ca anukūlaṁ. Nisajjāya daḷhabhāvaṁ pallaṅkābhujanena, assāsapassāsānaṁ pavattanasukhataṁ",
  "tika-vin07t2:317_7": "uparimakāyassa ujukaṁ ṭhapanena, ārammaṇapariggahūpāyaṁ parimukhaṁ satiyā ṭhapanena",
  "tika-vin07t2:317_8": "upadisanto. Na paṇamantīti na oṇamanti. Pariggahitaniyyānaṁ satinti sabbathā gahitaṁ",
  "tika-vin07t2:317_9": "sammosapaṭipakkhato niggamanasaṅkhātaṁ satiṁ katvā, paramaṁ satinepakkaṁ upaṭṭhapetvāti attho.",
  "tika-vin07t2:318_0": "Satovāti satiyā samannāgato eva. Bāttiṁsāya ākārehīti catūsu catukkesu āgatāni dīgharassādīni",
  "tika-vin07t2:318_1": "soḷasa padāni assāsapassāsavasena dvidhā vibhajitvā vuttehi dvattiṁsākārehi. Dīghaṁassāsavasenāti",
  "tika-vin07t2:318_2": "dīghaassāsavasena, vibhattialopaṁ katvā niddeso, dīghanti vā bhagavatā vuttaassāsavasena.",
  "tika-vin07t2:318_3": "Cittassa ekaggataṁ avikkhepanti vikkhepapaṭipakkhabhāvato ‘‘avikkhepo’’ti laddhanāmaṁ",
  "tika-vin07t2:318_4": "cittassa ekaggabhāvaṁ pajānato. Paṭinissaggānupassī assāsavasenāti paṭinissaggānupassī",
  "tika-vin07t2:318_5": "hutvā assāsavasena, ‘‘paṭinissaggānupassiassāsanavasenā’’ti vā pāṭho, tassa paṭinissaggānupassino",
  "tika-vin07t2:318_6": "assāsavasenāti attho. Ā paṭhamaṁ bahimukhaṁ sasanaṁ assāso, tato antomukhaṁ paṭisasanaṁ",
  "tika-vin07t2:318_7": "passāsoti āha assāsoti bahinikkhamanavātotiādi, suttantaṭṭhakathāsu pana ākaḍḍhanavasena",
  "tika-vin07t2:318_8": "anto sasanaṁ assāso, bahi paṭisasanaṁ passāsoti katvā uppaṭipāṭiyā vuttaṁ.",
  "tika-vin07t2:319_0": "Tatthāti bahinikkhamanaantopavisanavātesu, tassa ca paṭhamaṁ abbhantaravāto nikkhamatīti",
  "tika-vin07t2:319_1": "iminā sambandho. ‘‘Sabbesampi gabbhaseyyakānantiādinā dārakānaṁ pavattikkamena assāso",
  "tika-vin07t2:319_2": "bahinikkhamanavātoti gahetabbanti dīpetī’’ti keci vadanti. Suttanayo eva cettha ‘‘assāsādimajjhapariyosānaṁ",
  "tika-vin07t2:319_3": "satiyā anugacchato ajjhattaṁ vikkhepagatena cittena kāyopi cittampi sāraddhā ca honti",
  "tika-vin07t2:319_4": "iñjitā ca phanditā ca passāsādimajjhapariyosānaṁ satiyā anugacchato bahiddhā vikkhepagatena",
  "tika-vin07t2:319_5": "cittena kāyopi cittampi sāraddhā ca honti iñjitā ca phanditā cā’’ti imāya pāḷiyā",
  "tika-vin07t2:319_6": "sametīti gahetabbaṁ. Addhānavasenāti kāladdhānavasena. Ayañhi addhāna-saddo kālassa",
  "tika-vin07t2:319_7": "desassa ca vācako. Tattha yathā hītiādinā desaddhānaṁ upamāvasena dassitaṁ. Idāni",
  "tika-vin07t2:319_8": "tabbisiṭṭhakāladdhānavasena assāsapassāsānaṁ dīgharassataṁ upameyyavasena vibhāvetuṁ",
  "tika-vin07t2:319_9": "evantiādi vuttaṁ. Cuṇṇavicuṇṇā anekakalāpabhāvena. Ettha ca hatthiādisarīre sunakhādisarīre",
  "tika-vin07t2:319_10": "ca assāsapassāsānaṁ desaddhānavisiṭṭhakāladdhānavaseneva dīgharassatā vuttāti veditabbā",
  "tika-vin07t2:319_11": "attabhāvasaṅkhātaṁ dīghaṁ addhānaṁ saṇikaṁ pūretvātiādivacanato. Tesanti sattānaṁ.",
  "tika-vin07t2:319_12": "Teti assāsapassāsā. Ittaramaddhānanti appakaṁ kālaṁ. Navahākārehīti bhāvanamanuyuñjantassa",
  "tika-vin07t2:319_13": "pubbenāparaṁ aladdhavisesassa kevalaṁ addhānavasena ādito vuttā tayo ākārā, te ca",
  "tika-vin07t2:319_14": "kassaci assāsova, kassaci passāsova, kassaci tadubhayampi upaṭṭhātīti tiṇṇaṁ puggalānaṁ",
  "tika-vin07t2:319_15": "vasena vuttā, tathā chandavasena tayo, tathā pāmojjavasenāti imehi navahi ākārehi.",
  "tika-vin07t2:319_16": "Ekenākārenāti dīghaṁ assāsādīsu ekenākārena.",
  "tika-vin07t2:320_0": "Addhānasaṅkhāteti dīghe okāsaddhānasaṅkhāte attabhāve kāladdhānepi vā, evaṁ upari",
  "tika-vin07t2:320_1": "ittarasaṅkhāteti etthāpi. Chando uppajjatīti bhāvanāya pubbenāparaṁ visesaṁ āvahantiyā",
  "tika-vin07t2:320_2": "laddhassādattā tattha sātisayo kattukāmatālakkhaṇo kusalacchando uppajjati. Chandavasenāti",
  "tika-vin07t2:320_3": "tathāpavattachandassa vasena. Pāmojjaṁ uppajjatīti assāsapassāsānaṁ sukhumatarabhāve",
  "tika-vin07t2:320_4": "ārammaṇassa santataratāya, kammaṭṭhānassa ca vīthipaṭipannatāya bhāvanācittasahagato",
  "tika-vin07t2:320_5": "pamodo khuddakādibhedā taruṇā pīti uppajjati. Cittaṁ vivattatīti paṭibhāganimitte",
  "tika-vin07t2:320_6": "uppanne pakatiassāsapassāsato cittaṁ nivattati. Upekkhā saṇṭhātīti tasmiṁ paṭibhāganimitte",
  "tika-vin07t2:320_7": "upacārappanābhede samādhimhi uppanne puna jhānanibbattanatthaṁ byāpārābhāvato ajjhupekkhanaṁ",
  "tika-vin07t2:320_8": "hoti, sā panāyaṁ upekkhā tatramajjhattupekkhāti veditabbā. Anupassanāñāṇanti samathavasena",
  "tika-vin07t2:320_9": "nimittassa anupassanā, vipassanāvasena assāsapassāsamukhena tannissayanāmarūpassa",
  "tika-vin07t2:320_10": "anupassanā ca ñāṇaṁ. Kāyo upaṭṭhānanti assāsapassāsasaṅkhāto kāyo upagantvā tiṭṭhati",
  "tika-vin07t2:320_11": "ettha satīti upaṭṭhānaṁ, no sati, sati pana sarasato upatiṭṭhanaṭṭhena saraṇaṭṭhena",
  "tika-vin07t2:320_12": "ca upaṭṭhānañceva sati ca. Tena vuccatītiādīsu yā ayaṁ yathāvuttaassāsapassāsakāye,",
  "tika-vin07t2:320_13": "tannissayabhūte karajakāye ca kāyasseva anupassanā niccādibhāvaṁ vā itthipurisasattajīvādibhāvaṁ",
  "tika-vin07t2:320_14": "vā ananupassitvā assāsapassāsakāyamattasseva aniccādibhāvassa ca anupassanā, tāya",
  "tika-vin07t2:320_15": "kāyānupassanāya satisaṅkhātassa paṭṭhānassa bhāvanā vaḍḍhanā kāye kāyānupassanā satipaṭṭhānabhāvanāti ayaṁ saṅkhepattho.",
  "tika-vin07t2:321_0": "Ittaravasenāti parittakālavasena. Tādisoti dīgho rasso ca. Vaṇṇāti dīghādiākārā.",
  "tika-vin07t2:321_1": "Nāsikaggeva bhikkhunoti nāsikagge vā, vā-saddena uttaroṭṭhe vāti attho. Tasmāti yasmā",
  "tika-vin07t2:321_2": "‘‘ādimajjhapariyosānavasena sabbaṁ assāsapassāsakāyaṁ viditaṁ pākaṭaṁ karissāmī’’ti",
  "tika-vin07t2:321_3": "pubbe pavattaābhogavasena pacchā tathā samuppannena ñāṇasampayuttacittena taṁ assāsapassāsakāyaṁ",
  "tika-vin07t2:321_4": "evaṁ viditaṁ pākaṭaṁ karonto assasati ceva passasati ca, tasmā evaṁbhūto sabbakāyapaṭisaṁvedī",
  "tika-vin07t2:321_5": "assasissāmi passasissāmīti sikkhati nāma, na pana ‘‘anāgate evaṁ karissāmī’’ti cintanamattena",
  "tika-vin07t2:321_6": "so evaṁ vuccatīti adhippāyo. Tathābhūtassāti ādimajjhapariyosānaṁ viditaṁ karontassa.",
  "tika-vin07t2:321_7": "Saṁvaroti sati vīriyampi vā. Na aññaṁ kiñcīti sabbakāyaṁ viditaṁ karissāmītiādikaṁ",
  "tika-vin07t2:321_8": "pubbābhogaṁ sandhāya vadati. Ñāṇuppādanādīsūti ādi-saddena kāyasaṅkhārapassambhanapītipaṭisaṁvedanādiṁ",
  "tika-vin07t2:321_9": "saṅgaṇhāti. Kāyasaṅkhāranti assāsapassāsaṁ. So hi cittasamuṭṭhānopi samāno karajakāyapaṭibaddhavuttitāya",
  "tika-vin07t2:321_10": "tena saṅkharīyatīti kāyasaṅkhāroti vuccati. Apariggahitakāleti kammaṭṭhānassa anāraddhakāle,",
  "tika-vin07t2:321_11": "tadārambhatthāya kāyacittānampi apariggahitakāleti attho. Nisīdati pallaṅkaṁ ābhujitvā",
  "tika-vin07t2:321_12": "ujuṁ kāyaṁ paṇidhāyāti hi iminā kāyapariggaho, parimukhaṁ satiṁ upaṭṭhapetvāti iminā",
  "tika-vin07t2:321_13": "cittapariggaho vutto. Adhimattanti balavaṁ oḷārikaṁ, liṅgavipallāsena vuttaṁ. Kāyasaṅkhāro",
  "tika-vin07t2:321_14": "hi adhippeto. Adhimattaṁ hutvā pavattatīti kiriyāvisesanaṁ vā etaṁ. Sabbesaṁyevāti ubhayesampi.",
  "tika-vin07t2:322_0": "Mahābhūtapariggahe sukhumoti catudhātumukhena vipassanābhinivesaṁ sandhāya vuttaṁ.",
  "tika-vin07t2:322_1": "Lakkhaṇārammaṇikavipassanāyāti kalāpasammasanamāha. Nibbidānupassanato paṭṭhāya balavavipassanā,",
  "tika-vin07t2:322_2": "tato oraṁ dubbalavipassanā. Pubbe vuttanayenāti apariggahitakāletiādinā samathanaye vuttanayena.",
  "tika-vin07t2:323_0": "Codanāsodhanāhīti anuyogaparihārehi. Kathantiādi paṭisambhidāpāḷi, tattha kathaṁ",
  "tika-vin07t2:323_1": "sikkhatīti sambandho. Iti kirātiādi codakavacanaṁ. Iti kirāti evañceti attho. Assāsapassāso",
  "tika-vin07t2:323_2": "sabbathā abhāvaṁ upaneti ceti codakassa adhippāyo. Vātūpaladdhiyāti assāsapassāsavātassa",
  "tika-vin07t2:323_3": "abhāvena tabbisayāya upaladdhiyā bhāvanācittassa uppādo vaḍḍhi ca na hotīti attho.",
  "tika-vin07t2:323_4": "Na ca nanti ettha nanti nipātamattaṁ. Puna iti kirātiādi yathāvuttāya codanāya vissajjanā,",
  "tika-vin07t2:323_5": "tattha iti kira sikkhatīti mayā vuttākārena yadi sikkhatīti attho. Pabhāvanā hotīti",
  "tika-vin07t2:323_6": "yadipi oḷārikā kāyasaṅkhārā paṭippassambhanti, sukhumā pana atthevāti bhāvanāyapi",
  "tika-vin07t2:323_7": "vaḍḍhi hotevāti adhippāyo. Kaṁseti kaṁsabhājane. Nimittanti nimittassa, tesaṁ saddānaṁ",
  "tika-vin07t2:323_8": "pavattiākārassāti attho. Sukhumakā saddāti anurave āha. Sukhumasaddanimittārammaṇatāpīti",
  "tika-vin07t2:323_9": "sukhumo saddova nimittaṁ tadārammaṇatāyapi.",
  "tika-vin07t2:324_0": "Ābhisamācārikasīlanti ettha abhisamācāroti uttamasamācāro, tadeva ābhisamācārikaṁ",
  "tika-vin07t2:324_1": "sīlaṁ, khandhakavattapariyāpannassa sīlassetaṁ adhivacanaṁ. Ahaṁ sīlaṁ rakkhāmīti",
  "tika-vin07t2:324_2": "ubhatovibhaṅgapariyāpannaṁ sīlaṁ sandhāya vuttaṁ. Āvāsoti āvāsapalibodho. Kulantiādīsupi",
  "tika-vin07t2:324_3": "eseva nayo. Kammanti navakammaṁ. Iddhīti pothujjanikā iddhi, sā vipassanāya palibodho.",
  "tika-vin07t2:324_4": "So upacchinditabboti visuddhimagge (visuddhi. 1.41) vuttena tassa tassa palibodhassa",
  "tika-vin07t2:324_5": "upacchedappakārena upacchinditabbo. Yogānuyogoti yogassa bhāvanāya anuyuñjanaṁ. Aṭṭhatiṁsārammaṇesūti",
  "tika-vin07t2:324_6": "ālokākāsakasiṇadvayaṁ vajjetvā pāḷiyaṁ āgatānaṁ aṭṭhannaṁ kasiṇānaṁ vasena vuttaṁ,",
  "tika-vin07t2:324_7": "cattārīsaññeva pana kammaṭṭhānāni. Yathāvutteneva nayenāti yogānuyogakammassa padaṭṭhānattāti",
  "tika-vin07t2:324_8": "imamatthaṁ atidisati. Imināva kammaṭṭhānenāti iminā ānāpānassatikammaṭṭhānena. Mahāhatthipathaṁ",
  "tika-vin07t2:324_9": "nīharanto viyāti kammaṭṭhānavīthiṁ mahāhatthimaggaṁ katvā dassento viya.",
  "tika-vin07t2:325_0": "Vuttappakāramācariyanti ‘‘imināva kammaṭṭhānena catutthajjhānaṁ nibbattetvā vipassanaṁ",
  "tika-vin07t2:325_1": "vaḍḍhetvā arahattaṁ pattassā’’tiādinā heṭṭhā vuttappakāraṁ ācariyaṁ. ‘‘Piyo garu",
  "tika-vin07t2:325_2": "bhāvanīyo’’tiādinā (a. ni. 7.37; netti. 113; mi. pa. 6.1.10) visuddhimagge (visuddhi.",
  "tika-vin07t2:325_3": "1.42) vuttappakāramācariyantipi vadanti. Pañcasandhikanti pañcapabbaṁ, pañcabhāganti",
  "tika-vin07t2:325_4": "attho. Kammaṭṭhānassa uggaṇhananti kammaṭṭhānaganthassa uggaṇhanaṁ. Tadatthaparipucchā",
  "tika-vin07t2:325_5": "kammaṭṭhānassa paripucchā, tattha saṁsayaparipucchā vā. Kammaṭṭhānassa upaṭṭhānanti",
  "tika-vin07t2:325_6": "evaṁ bhāvanamanuyuñjantassa evamidha nimittaṁ upatiṭṭhatīti upadhāraṇaṁ. Tathā kammaṭṭhānappanā",
  "tika-vin07t2:325_7": "evaṁ jhānamappetīti. Kammaṭṭhānassa lakkhaṇanti gaṇanānubandhanāphusanānaṁ vasena",
  "tika-vin07t2:325_8": "bhāvanaṁ ussukkāpetvā ṭhapanāvasena matthakappatti idha bhāvanāti kammaṭṭhānasabhāvassa",
  "tika-vin07t2:325_9": "sallakkhaṇaṁ, tenāha ‘‘kammaṭṭhānasabhāvūpadhāraṇanti vuttaṁ hotī’’ti.",
  "tika-vin07t2:326_0": "Aṭṭhārasasenāsanadosavivajjitanti mahattaṁ navattaṁ jiṇṇattaṁ panthanissitattaṁ soṇḍipaṇṇapupphaphalayuttatā",
  "tika-vin07t2:326_1": "patthanīyatā nagaradārukhettasannissitatā visabhāgānaṁ puggalānaṁ atthitā paṭṭanasannissitatā",
  "tika-vin07t2:326_2": "paccantasannissitatā rajjasīmasannissitatā asappāyatā kalyāṇamittānaṁ alābhoti imehi",
  "tika-vin07t2:326_3": "aṭṭhārasahi senāsanadosehi vivajjitaṁ. Pañcasenāsanaṅgasamannāgatanti –",
  "tika-vin07t2:327_0": "‘‘Idha, bhikkhave, senāsanaṁ nātidūraṁ hoti nāccāsannaṁ gamanāgamanasampannaṁ divā",
  "tika-vin07t2:327_1": "appākiṇṇaṁ rattiṁ appasaddaṁ appanigghosaṁ appaḍaṁsamakasavātātapasarīsapasamphassaṁ,",
  "tika-vin07t2:327_2": "tasmiṁ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin07t2:327_3": "tasmiṁ kho pana senāsane therā bhikkhū viharanti …pe… evaṁ kho, bhikkhave, senāsanaṁ",
  "tika-vin07t2:327_4": "pañcaṅgasamannāgataṁ hotī’’ti (a. ni. 10.11) –",
  "tika-vin07t2:328_0": "Evaṁ bhagavatā vuttehi pañcahi senāsanaṅgehi samannāgataṁ, ettha ca nātidūratādi",
  "tika-vin07t2:328_1": "ekaṁ, divā appākiṇṇatādi ekaṁ, appaḍaṁsāditā ekaṁ, cīvarādilābho ekaṁ, therānaṁ bhikkhūnaṁ",
  "tika-vin07t2:328_2": "nivāso ekanti evaṁ pañcaṅgāni veditabbāni.",
  "tika-vin07t2:329_0": "Upacchinnakhuddakapalibodhenāti dīghānaṁ kesādīnaṁ haraṇena pattacīvarādīnaṁ pacanatunnakaraṇarajanādikaraṇehi",
  "tika-vin07t2:329_1": "ca upacchinnā khuddakā palibodhā yena, tena. Bhattasammadanti bhojananimittaṁ parissamaṁ.",
  "tika-vin07t2:329_2": "Ācariyato uggaho ācariyuggaho, sabbopi kammaṭṭhānavidhi, na pubbe vuttauggahamattaṁ,",
  "tika-vin07t2:329_3": "tato. Ekapadampīti ekakoṭṭhāsampi.",
  "tika-vin07t2:330_0": "Anuvahanāti assāsapassāsānaṁ anugamanavasena satiyā nirantaraṁ anuppavattanā. Yasmā",
  "tika-vin07t2:330_1": "pana gaṇanādivasena viya phusanāvasena visuṁ manasikāro natthi, phuṭṭhaphuṭṭhaṭṭhāne",
  "tika-vin07t2:330_2": "eva gaṇanādi kātabbanti dassetuṁ idha phusanāgahaṇanti dīpento ‘‘phusanāti phuṭṭhaṭṭhāna’’nti",
  "tika-vin07t2:330_3": "āha. Ṭhapanāti samādhānaṁ, samādhippadhānā pana appanāti āha ‘‘ṭhapanāti appanā’’ti.",
  "tika-vin07t2:330_4": "Aniccatādīnaṁ lakkhaṇato sallakkhaṇā vipassanā. Pavattato nimittato ca vinivaṭṭanato",
  "tika-vin07t2:330_5": "vinivaṭṭanā maggo. Kilesapaṭippassaddhibhāvato pārisuddhi phalaṁ. Tesanti vinivaṭṭanāpārisuddhīnaṁ.",
  "tika-vin07t2:330_6": "Khaṇḍanti ‘‘ekaṁ tīṇi pañcā’’ti ekantarikādibhāvena gaṇanāya khaṇḍanaṁ. Atha vā khaṇḍanti",
  "tika-vin07t2:330_7": "antarantarā katipayakālaṁ agaṇetvā puna gaṇanavasena antarā odhiparicchedo na dassetabbo.",
  "tika-vin07t2:330_8": "Tathā khaṇḍaṁ dassentassa hi ‘‘kammaṭṭhānaninnaṁ pavattati nu kho me cittaṁ, no’’ti",
  "tika-vin07t2:330_9": "vīmaṁsuppattiyā vikkhepo hoti, tenāha sikhāppattaṁ nu kho metiādi, idañca evaṁ khaṇḍaṁ",
  "tika-vin07t2:330_10": "dassetvā cirataraṁ gaṇanāya manasikarontassa vasena vuttaṁ. So hi tathā laddhaṁ avikkhepamattaṁ",
  "tika-vin07t2:330_11": "nissāya evaṁ maññeyya. Yo upaṭṭhāti, taṁ gahetvāti idaṁ assāsapassāsesu yassa ekova",
  "tika-vin07t2:330_12": "paṭhamaṁ upaṭṭhāti, taṁ sandhāya vuttaṁ, yassa pana ubhopi upaṭṭhahanti, tena ubhayampi",
  "tika-vin07t2:330_13": "gahetvā gaṇitabbaṁ. Yo upaṭṭhātīti imināva dvīsu nāsāpuṭavātesu yo pākaṭo hoti, so",
  "tika-vin07t2:330_14": "gahetabboti ayampi attho dīpitoti gahetabbaṁ. Paṭhamaṁ ekekasmiṁ upaṭṭhitepi upalakkhetvā",
  "tika-vin07t2:330_15": "gaṇantasseva kamena ubhopi pākaṭā hontīti āha ‘‘assāsapassāsā pākaṭā hontī’’ti. Evaṁ",
  "tika-vin07t2:330_16": "sīghaṁ sīghaṁ gaṇetabbamevāti sambandho. Evaṁ sīghagaṇanārambhassa okāsaṁ dassetuṁ",
  "tika-vin07t2:330_17": "imassāpi purimanayena gaṇayatotiādi vuttaṁ. Tattha purimanayenāti dandhagaṇanāya,",
  "tika-vin07t2:330_18": "pākaṭā hutvāti iminā dandhagaṇanāya āraddhakāle cittassa avisadatāya sukhumassāsādīnaṁ",
  "tika-vin07t2:330_19": "apākaṭataṁ, pacchā visadakāle pākaṭatañca tesu ca pākaṭesu dandhagaṇanaṁ pahāya sīghagaṇanā",
  "tika-vin07t2:330_20": "kātabbāti dasseti. Sīghagaṇanāya nippariyāyato nirantarappavatti appanāvīthiyameva,",
  "tika-vin07t2:330_21": "na kāmāvacare bhavaṅgantarikattāti āha ‘‘nirantarappavattaṁ viyā’’ti. Purimanayenevāti",
  "tika-vin07t2:330_22": "sīghagaṇanāya. Anto pavisantaṁ vātaṁ manasikaronto anto cittaṁ paveseti nāma.",
  "tika-vin07t2:331_0": "Etanti etaṁ assāsapassāsajātaṁ. Anugamananti phuṭṭhaṭṭhāne manasikaraṇameva, na assāsapassāsānaṁ",
  "tika-vin07t2:331_1": "anuvattanaṁ, tenāha – ‘‘tañca kho na ādimajjhapariyosānānugamanavasenā’’ti. Phusanāṭhapanāvasena",
  "tika-vin07t2:331_2": "visuṁ manasikāro natthīti iminā yathā gaṇanāya phusanāya ca manasikaroti, evaṁ anubandhanaṁ",
  "tika-vin07t2:331_3": "vinā kevalaṁ ṭhapanāya ca phusanāya ca manasikāropi natthīti dassentena gaṇanaṁ paṭisaṁharitvā",
  "tika-vin07t2:331_4": "yāva appanā uppajjati, tāva anubandhanāya ca phusanāya ca manasikaroti, appanāya",
  "tika-vin07t2:331_5": "pana uppannāya anubandhanāya ṭhapanāya ca manasikaroti nāmāti dīpitaṁ hoti, aṭṭhakathāyaṁ",
  "tika-vin07t2:331_6": "pana anubandhanāya vinā ṭhapanāya manasikāro natthīti dassanatthaṁ ‘‘anubandhanāya",
  "tika-vin07t2:331_7": "ca phusanāya ca ṭhapanāya ca manasikarotīti vuccatī’’ti ettakameva vuttanti gahetabbaṁ",
  "tika-vin07t2:331_8": ". Yā accantāya na minoti na vinicchanati, sā mānassa samīpeti upamānaṁ siddhasādisena",
  "tika-vin07t2:331_9": "sādhyasādhanaṁ yathā go viya gavayoti. Paṅguḷoti pīṭhasappī. Dolāti peṅkholo. Kīḷatanti",
  "tika-vin07t2:331_10": "kīḷantānaṁ. Upanibandhanatthambhamūleti nāsikaggaṁ mukhanimittañca sandhāya vuttaṁ.",
  "tika-vin07t2:331_11": "Ādito pabhutīti upameyyatthadassanato paṭṭhāya. Nimittanti upanibandhananimittaṁ",
  "tika-vin07t2:331_12": "nāsikaggaṁ, mukhanimittaṁ vā. Anārammaṇamekacittassāti assāsapassāsānaṁ ekakkhaṇe",
  "tika-vin07t2:331_13": "appavattanato ekassa cittassa tayopi ārammaṇaṁ na honti, nimittena saha assāso passāso",
  "tika-vin07t2:331_14": "vāti dveyeva ekakkhaṇe ārammaṇaṁ hontīti attho. Ajānato ca tayo dhammeti nimittaṁ",
  "tika-vin07t2:331_15": "assāso passāsoti ime tayo dhamme ārammaṇakaraṇavasena avindantassa, ca-saddo byatireko,",
  "tika-vin07t2:331_16": "tena evañca sati ayaṁ aniṭṭhappasaṅgoti byatirekaṁ dasseti. Bhāvanāti ānāpānassatibhāvanā.",
  "tika-vin07t2:332_0": "Kathaṁ ime…pe… visesamadhigacchatīti idaṁ parihāragāthāya vuttamevatthaṁ kakacopamāya",
  "tika-vin07t2:332_1": "(ma. ni. 1.222 ādayo) vivarituṁ pucchāṭhapanaṁ. Tattha kathaṁ-saddo paccekaṁ yojetabbo",
  "tika-vin07t2:332_2": "‘‘kathamime aviditā…pe… kathaṁ visesamadhigacchatī’’ti. Padhānanti bhāvanānipphādakaṁ",
  "tika-vin07t2:332_3": "vīriyaṁ. Payoganti nīvaraṇavikkhambhakaṁ bhāvanānuyogaṁ. Visesanti arahattapariyosānavisesaṁ.",
  "tika-vin07t2:332_4": "Padhānanti rukkhassa chedanavīriyaṁ. Payoganti tasseva chedanakakiriyaṁ. Kiñcāpettha",
  "tika-vin07t2:332_5": "‘‘visesamadhigacchatī’’ti upamāyaṁ na vuttaṁ, tathāpi atthato yojetabbameva. Yathā",
  "tika-vin07t2:332_6": "rukkhotiādi upamāsaṁsandanaṁ. Nāsikagge vā mukhanimitte vāti dīghanāsiko nāsikagge,",
  "tika-vin07t2:332_7": "itaro mukhaṁ nimiyati chādiyati etenāti mukhanimittanti laddhanāme uttaroṭṭhe.",
  "tika-vin07t2:333_0": "Idaṁ padhānanti yena vīriyārambhena kāyopi cittampi bhāvanākammassa arahaṁ idha padhānanti",
  "tika-vin07t2:333_1": "phalena hetuṁ dasseti. Upakkilesāti nīvaraṇā. Vitakkāti kāmavitakkādimicchāvitakkā,",
  "tika-vin07t2:333_2": "nīvaraṇappahānena vā paṭhamajjhānādhigamaṁ dassetvā vitakkūpasamāpadesena dutiyajjhānādīnamadhigamamāha.",
  "tika-vin07t2:333_3": "Ayaṁ payogoti ayaṁ jhānādhigamassa hetubhūto kammaṭṭhānānuyogasaṅkhāto payogo. Saṁyojanā",
  "tika-vin07t2:333_4": "pahīyantīti dasapi saṁyojanāni maggapaapāṭiyā samucchedavasena pahīyanti. Byantī",
  "tika-vin07t2:333_5": "hontīti tathā sattapi anusayā bhaṅgamattassapi anavasesato vigatantā honti. Ayaṁ",
  "tika-vin07t2:333_6": "visesoti imaṁ samādhiṁ nissāya anukkamena labbhamāno ayaṁ saṁyojanappahānādiko imassa",
  "tika-vin07t2:333_7": "samādhissa visesoti attho. Evaṁ ime tayo dhammātiādi nigamanavacanaṁ. Paripuṇṇāti",
  "tika-vin07t2:333_8": "soḷasannaṁ vatthūnaṁ pāripūriyā sabbaso puṇṇā. Anupubbanti anukkamena. Paricitāti",
  "tika-vin07t2:333_9": "pariciṇṇā. Imaṁ lokanti khandhādilokaṁ paññāpabhāsena pabhāseti.",
  "tika-vin07t2:334_0": "Idhāti imasmiṁ ṭhāne. Assāti upamābhūtassa kakacassa. Ānayane payojananti yojetabbaṁ.",
  "tika-vin07t2:334_1": "Nimittanti paṭibhāganimittaṁ. Avasesajhānaṅgapaṭimaṇḍitāti vitakkādiavasesajhānaṅgapaṭimaṇḍitāti",
  "tika-vin07t2:334_2": "vadanti. Vicārādīhīti pana vattabbaṁ nippariyāyena vitakkassa appanābhāvato. So hi",
  "tika-vin07t2:334_3": "‘‘appanā byappanā’’ti niddiṭṭho. Evañhi sati avasesa-saddo upapanno hoti, vitakkasampayogato",
  "tika-vin07t2:334_4": "vā jhānaṅgesu padhānabhūto samādhi appanāti katvā ‘‘avasesajhānaṅgapaṭimaṇḍitā appanāsaṅkhātā",
  "tika-vin07t2:334_5": "ṭhapanā ca sampajjatī’’ti vuttaṁ. Kassaci pana gaṇanāvaseneva manasikārakālato pabhutīti",
  "tika-vin07t2:334_6": "ettha ‘‘anukkamato…pe… pattaṁ viya hotī’’ti upari vakkhamāno gantho purāṇapotthakesu",
  "tika-vin07t2:334_7": "dissati, tasmā ayaṁ pāṭho etthāpi likhitabbo, lekhakānaṁ pana dosena gaḷitoti veditabbo.",
  "tika-vin07t2:335_0": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa",
  "tika-vin07t2:335_1": "vicayanavidhiṁ dassetuṁ ānītaṁ. Desatoti pubbe phusanavasena gahitaṭṭhānato. Nimittaṁ",
  "tika-vin07t2:335_2": "paṭṭhapetabbanti pubbe gahitākāranimittaggāhikā saññā phusanaṭṭhāne paṭṭhapetabbā.",
  "tika-vin07t2:335_3": "Imameva hi atthavasanti imaṁ anupaṭṭhahantassa ārammaṇassa upaṭṭhānavidhisaṅkhātaṁ",
  "tika-vin07t2:335_4": "kāraṇaṁ paṭicca. Itoti ānāpānakammaṭṭhānato. Garukatā ca bhāvanādukkaratāyāti āha",
  "tika-vin07t2:335_5": "‘‘garukabhāvana’’nti. Caritvāti gocaraṁ gahetvā. Nimittanti uggahanimittaṁ, paṭibhāganimittaṁ",
  "tika-vin07t2:335_6": "vā. Ubhayampi hi idha ekajjhaṁ vuttaṁ. Tathā hi tūlapicuādiupamattayaṁ uggahe yujjati, sesaṁ ubhayattha.",
  "tika-vin07t2:336_0": "Tārakarūpaṁ viyāti tārakāya sarūpaṁ viya. Saññānānatāyāti nimittupaṭṭhānato pubbe",
  "tika-vin07t2:336_1": "pavattasaññānaṁ nānatāya. Saññajanti bhāvanāsaññāya parikappitaṁ, na uppāditaṁ avijjamānattā,",
  "tika-vin07t2:336_2": "tenāha ‘‘nānato upaṭṭhātī’’ti. Evaṁ hotīti bhāvanamanuyuttassa evaṁ upaṭṭhāti. Evanti",
  "tika-vin07t2:336_3": "evaṁ sati, yathāvuttanayena nimitte eva cittassa ṭhapane satīti attho. Ito pabhutīti",
  "tika-vin07t2:336_4": "ito paṭibhāganimittuppattito paṭṭhāya. Nimitteti paṭibhāganimitte. Ṭhapayanti ṭhapanāvasena",
  "tika-vin07t2:336_5": "cittaṁ ṭhapanto. Nānākāranti ‘‘cattāro vaṇṇā’’ti evaṁ vuttaṁ nānākāraṁ. Vibhāvayanti",
  "tika-vin07t2:336_6": "vibhāvento antaradhāpento. Nimittuppattito paṭṭhāya hi te ākārā amanasikaroto antarahitā",
  "tika-vin07t2:336_7": "viya honti. Assāsapassāseti assāse passāse ca yo nānākāro, taṁ vibhāvayaṁ assāsapassāsasambhūte",
  "tika-vin07t2:336_8": "vā nimitte cittaṁ ṭhapayaṁ sakaṁ cittaṁ nibandhati nāmāti yojanā. Keci pana vibhāvayanti",
  "tika-vin07t2:336_9": "etassa vibhāvento viditaṁ pākaṭaṁ karontoti atthaṁ vadanti, taṁ pubbabhāgavasena",
  "tika-vin07t2:336_10": "yujjeyya. Ayañhettha attho – assāsapassāse nānākāraṁ vibhāvento pajānanto tattha",
  "tika-vin07t2:336_11": "yaṁ laddhaṁ nimittaṁ, tasmiṁ cittaṁ ṭhapento anukkamena sakaṁ cittaṁ nibandhati appetīti.",
  "tika-vin07t2:337_0": "Kilesāti avasesakilesā. Sannisinnāyevāti aladdhanīvaraṇasahāyā olīnāyeva. Upacārabhūmiyanti",
  "tika-vin07t2:337_1": "upacārāvatthāyaṁ. Lakkhaṇatoti vikkhambhanādisabhāvato vā aniccādisabhāvato vā. Gocaroti",
  "tika-vin07t2:337_2": "bhikkhācāragāmo. Yattha dullabhā sappāyabhikkhā, so asappāyo, itaro sappāyo. Bhassanti",
  "tika-vin07t2:337_3": "dasakathāvatthunissitaṁ bhassaṁ, taṁ sappāyaṁ, itaramasappāyaṁ. Sesesu āvāsādīsu",
  "tika-vin07t2:337_4": "yattha yattha asamāhitaṁ cittaṁ samādhiyati, taṁ taṁ sappāyaṁ, itaramasappāyanti",
  "tika-vin07t2:337_5": "gahetabbaṁ. Yassa pana evaṁ sattavidhaṁ asappāyaṁ vajjetvā sappāyameva sevantassapi",
  "tika-vin07t2:337_6": "appanā na hoti, tena sampādetabbaṁ dasavidhaṁ appanākosallaṁ dassento vatthuvisadakiriyātiādimāha.",
  "tika-vin07t2:337_7": "Tattha vatthuvisadakiriyā nāma kesanakhacchedanādīhi ajjhattikassa sarīravatthussa,",
  "tika-vin07t2:337_8": "cīvarasenāsanādidhovanaparikammādīhi bāhiravatthussa ca visadabhāvakaraṇaṁ. Evañhi",
  "tika-vin07t2:337_9": "ñāṇampi visadakiccanipphattikaraṁ hoti. Indriyasamattapaṭipādanatā nāma saddhādīnaṁ",
  "tika-vin07t2:337_10": "indriyānaṁ samabhāvakaraṇaṁ. Nimittakusalatā nāma bhāvanāya laddhanimittassa rakkhaṇakosallaṁ.",
  "tika-vin07t2:337_11": "Yasmiṁ samaye cittaṁ niggahetabbantiādīsu yasmiṁ samaye cittaṁ accāraddhatādīhi kāraṇehi",
  "tika-vin07t2:337_12": "uddhatatāya niggahetabbaṁ, tadā dhammavicayasambojjhaṅgādayo tayo abhāvetvā passaddhādīnaṁ",
  "tika-vin07t2:337_13": "tiṇṇaṁ bhāvanena cittassa niggaṇhanā hoti. Yadāssa cittaṁ atisithilavīriyatādīhi",
  "tika-vin07t2:337_14": "līnatāya paggahetabbaṁ, tadā passaddhisambojjhaṅgādayo tayo abhāvetvā dhammavicayādīnaṁ",
  "tika-vin07t2:337_15": "tiṇṇaṁ bhāvanena cittassa paggaṇhanaṁ hoti. Yadāssa paññāpayogamandatādīhi nirassādaṁ",
  "tika-vin07t2:337_16": "cittaṁ hoti, tadā tassa cittassa aṭṭhasaṁvegavatthupaccavekkhaṇādinā (a. ni. aṭṭha.",
  "tika-vin07t2:337_17": "1.1.418) sampahaṁsanasaṅkhātā saṁvejanā hoti. Yadā panassa evaṁ paṭipajjanato alīnaṁ",
  "tika-vin07t2:337_18": "anuddhataṁ anirassādaṁ ārammaṇe samappavattaṁ samathavīthipaṭipannañca cittaṁ hoti,",
  "tika-vin07t2:337_19": "tadā tassa paggahaniggahasampahaṁsanesu abyāpāratāsamāpajjanena ajjhupekkhanā hoti.",
  "tika-vin07t2:338": "Tadadhimuttatā nāma samādhiadhimuttatā, samādhininnapoṇapabbhāratāti attho. Etthāti etissaṁ kāyānupassanāyaṁ.",
  "tika-vin07t2:339_0": "Pārisuddhiṁ pattukāmoti phalaṁ adhigantukāmo samāpajjitukāmo ca. Tattha sallakkhaṇāvivaṭṭanāvasena",
  "tika-vin07t2:339_1": "paṭhamaṁ maggānantaraphalaṁ adhigantukāmo. Tato paraṁ sallakkhaṇavasena phalasamāpattiṁ",
  "tika-vin07t2:339_2": "samāpajjitukāmopīti evamattho gahetabbo. Āvajjanasamāpajjana…pe… vasippattanti ettha",
  "tika-vin07t2:339_3": "paṭiladdhajhānato vuṭṭhāya vitakkādīsu jhānaṅgesu ekekaṁ āvajjayato bhavaṅgaṁ upacchinditvā",
  "tika-vin07t2:339_4": "uppannāvajjanānantaraṁ vitakkādīsu yathāvajjitajhānaṅgārammaṇāni kāmāvacarajavanāni",
  "tika-vin07t2:339_5": "bhavaṅgantaritāni yadā nirantaraṁ pavattanti, athassa āvajjanavasī siddhā hoti. Taṁ",
  "tika-vin07t2:339_6": "pana jhānaṁ samāpajjitukāmatānantaraṁ sīghaṁ samāpajjanasamatthatā samāpajjanavasī",
  "tika-vin07t2:339_7": "nāma. Accharāmattaṁ vā dasaccharāmattaṁ vā khaṇaṁ jhānaṁ ṭhapetuṁ samatthatā adhiṭṭhānavasī",
  "tika-vin07t2:339_8": "nāma. Tatheva lahuṁ khaṇaṁ jhānasamaṅgī hutvā jhānato bhavaṅguppattivasena vuṭṭhātuṁ",
  "tika-vin07t2:339_9": "samatthatā vuṭṭhānavasī nāma. ‘‘Ettakameva khaṇaṁ samāpajjissāmī’’ti, ‘‘ettakameva",
  "tika-vin07t2:339_10": "khaṇaṁ jhānasamaṅgī hutvā jhānato vuṭṭhahissāmī’’ti ca pavattapubbaparikammabhedenettha",
  "tika-vin07t2:339_11": "adhiṭṭhānavuṭṭhānavasiyo bhinnā, na sarūpabhedena, yā ‘‘samāpattikusalatā, vuṭṭhānakusalatā’’ti",
  "tika-vin07t2:339_12": "vuccanti. Paccavekkhaṇavasī pana āvajjanavasiyā eva vuttā. Paccavekkhaṇavīthiyañhi",
  "tika-vin07t2:339_13": "sīghaṁ āvajjanuppattiyā āvajjanavasī tadanantarānaṁ javanānaṁ samuppattiyā paccavekkhaṇavasīti",
  "tika-vin07t2:339_14": "āvajjanavasīsiddhiyāva paccavekkhaṇavasī siddhā eva hotīti veditabbā. Jhānaṅgāni",
  "tika-vin07t2:339_15": "pariggahetvāti jhānacittasampayuttāni jhānaṅgāni lakkhaṇādivasena pariggahetvā. Tesañca",
  "tika-vin07t2:339_16": "nissayanti tesaṁ vatthunissayānaṁ bhūtānaṁ nissayaṁ. Idañca karajakāyassa vatthudasakassa",
  "tika-vin07t2:339_17": "bhūtanissayattā suttantanayena vuttaṁ, na paṭṭhānanayena. Na hi kalāpantaragatāni",
  "tika-vin07t2:339_18": "bhūtāni kalāpantaragatānaṁ bhūtānaṁ nissayapaccayā honti, suttantanayena pana upanissayapaccayoti",
  "tika-vin07t2:339_19": "veditabbāni. Paṭṭhāne hi asaṅgahitā sabbe paccayā suttantikanayena upanissayapaccaye",
  "tika-vin07t2:339_20": "saṅgayhantīti veditabbaṁ. Taṁnissitarūpānīti upādārūpāni. Yathāpariggahitarūpavatthudvārārammaṇaṁ",
  "tika-vin07t2:339_21": "vāti ettha yathāpariggahitakesādirūpārammaṇaṁ tato pubbe vuttanayavatthārammaṇañca",
  "tika-vin07t2:339_22": "tannissayakarajakāyapaaggahamukhena upaṭṭhitacakkhādidvārañca sasampayuttadhammaviññāṇaṁ",
  "tika-vin07t2:339_23": "vāti yojetabbaṁ. Kammāragaggarīti kammārānaṁ aggidhamanabhastā. Tajjanti tadanurūpaṁ.",
  "tika-vin07t2:339_24": "Tassāti nāmarūpassa. Taṁ disvāti avijjātaṇhādipaccayaṁ disvā. Kaṅkhaṁ vitaratīti",
  "tika-vin07t2:339_25": "ahosiṁ nu kho ahaṁ atītamaddhānantiādinayappavattaṁ (ma. ni. 1.18; saṁ. ni. 2.20)",
  "tika-vin07t2:339_26": "soḷasavatthukaṁ vicikicchaṁ atikkamati. Kalāpasammasanavasenāti yaṁ kiñci rūpaṁ atītānāgatapaccuppannantiādinā",
  "tika-vin07t2:339_27": "(ma. ni. 1.361; 3.86, 89; a. ni. 4.181) pañcasu khandhesu atītādikoṭṭhāsaṁ ekekakalāpato",
  "tika-vin07t2:339_28": "gahetvā aniccādivasena sammasanaṁ kalāpasammasanaṁ, tassa vasena. Pubbabhāgeti paṭipadāñāṇadassanavisuddhipariyāpannāya",
  "tika-vin07t2:339_29": "udayabbayānupassanāya pubbabhāge. Obhāsādayoti obhāso ñāṇaṁ pīti passaddhi sukhaṁ",
  "tika-vin07t2:339_30": "adhimokkho paggaho upekkhā upaṭṭhānaṁ nikanti ca. Tattha adhimokkhoti saddhā. Upaṭṭhānanti",
  "tika-vin07t2:339_31": "sati. Upekkhāti tatramajjhattatā. Ettha ca obhāsādayo nava nikantisaṅkhātataṇhupakkilesavatthutāya",
  "tika-vin07t2:339_32": "upakkilesā vuttā , nikanti pana upakkilesatāya tabbatthutāya ca. Nibbindanto ādīnavānupassanāpubbaṅgamāya",
  "tika-vin07t2:339_33": "nibbidānupassanāya nibbindanto. Muñcitukamyatāpaṭisaṅkhānupassanāsaṅkhārupekkhānulomañāṇānaṁ",
  "tika-vin07t2:339_34": "ciṇṇapariyante uppannagotrabhuñāṇānantaraṁ uppannena maggañāṇena sabbasaṅkhāresu",
  "tika-vin07t2:339_35": "virajjanto vimuccanto. Phalakkhaṇe hi vimutto nāma vuccati, maggakkhaṇe vimuccantoti.",
  "tika-vin07t2:339_36": "Ekūnavīsatibhedassāti catunnaṁ maggavīthīnaṁ anantaraṁ paccekaṁ uppajjantassa maggaphalanibbānapahīnāvasiṭṭhakilesānaṁ",
  "tika-vin07t2:339_37": "pañcannaṁ paccavekkhitabbānaṁ vasena ekūnavīsatibhedassa. Arahato hi avasiṭṭhakilesābhāvena",
  "tika-vin07t2:339_38": "ekūnavīsatitā. Assāti ānāpānakammaṭṭhānikassa.",
  "tika-vin07t2:340_0": "Sappītike dve jhāneti pītisahagatāni catukkanaye dve paṭhamadutiyajjhānāni. Tassāti",
  "tika-vin07t2:340_1": "tena yoginā. Samāpattikkhaṇeti samāpannakkhaṇe. Ārammaṇatoti paṭibhāgārammaṇaggahaṇamukhena",
  "tika-vin07t2:340_2": "pīti paṭisaṁviditā hoti, ārammaṇassa paṭisaṁviditattā. Ārammaṇe hi vidite tabbisayā",
  "tika-vin07t2:340_3": "cittacetasikā dhammā sayaṁ attano paṭisaṁviditā nāma hoti salakkhaṇato sāmaññalakkhaṇato",
  "tika-vin07t2:340_4": "ca pacchā gahaṇe sandehābhāvato. Vipassanākkhaṇeti vipassanāpaññāya visayato dassanakkhaṇe.",
  "tika-vin07t2:340_5": "Evaṁ pītiṁ aniccādivasena gahaṇameva asammohato pītipaṭisaṁvedanaṁ nāma.",
  "tika-vin07t2:341_0": "Dīghaṁassāsavasenāti dīghassa assāsassa ārammaṇabhūtassa vasena, pajānato sā pīti",
  "tika-vin07t2:341_1": "paṭisaṁviditā hotīti sambandho. Cittassa ekaggataṁ avikkhepaṁ pajānatoti jhānapariyāpannaṁ",
  "tika-vin07t2:341_2": "avikkhepāpannaṁ nāma cittassekaggataṁ taṁsampayuttāya paññāya pajānato. Yatheva hi",
  "tika-vin07t2:341_3": "ārammaṇamukhena pīti paṭisaṁviditā hoti, evaṁ taṁsampayuttadhammāpi paṭisaṁviditā",
  "tika-vin07t2:341_4": "eva hontīti. Sati upaṭṭhitā hotīti dīghaṁ assāsavasena jhānasampayuttā sati tassa",
  "tika-vin07t2:341_5": "ārammaṇe upaṭṭhitā tadārammaṇajjhānepi upaṭṭhitā nāma hotīti. Dīghaṁ passāsavasenātiādīsupi",
  "tika-vin07t2:341_6": "imināva nayena attho veditabbo. Evaṁ dassitaṁ pītipaṭisaṁvedanaṁ ārammaṇato asammohato",
  "tika-vin07t2:341_7": "ca vibhāgato dassetuṁ āvajjatotiādi vuttaṁ. Tattha āvajjatoti jhānaṁ āvajjantassa.",
  "tika-vin07t2:341_8": "Sā pītīti sā jhānapariyāpannā pīti. Jānatoti samāpannakkhaṇe ārammaṇamukhena jānato,",
  "tika-vin07t2:341_9": "tassa sā pīti paṭisaṁviditā hotīti sambandho. Passatoti dassanabhūtena ñāṇena jhānato",
  "tika-vin07t2:341_10": "vuṭṭhāya passantassa. Paccavekkhatoti jhānaṁ paccavekkhantassa. Cittaṁ adhiṭṭhahatoti",
  "tika-vin07t2:341_11": "‘‘ettakaṁ velaṁ jhānasamaṅgī bhavissāmī’’ti jhānacittaṁ adhiṭṭhahantassa. Evaṁ pañcannaṁ",
  "tika-vin07t2:341_12": "vasibhāvānaṁ vasena jhānassa pajānanamukhena ārammaṇato pītiyā paṭisaṁvedanā dassitā.",
  "tika-vin07t2:341_13": "Adhimuccatoti saddahantassa, samathavipassanāvasenāti adhippāyo. Vīriyaṁ paggaṇhatotiādīsupi",
  "tika-vin07t2:341_14": "eseva nayo. Abhiññeyyanti visiṭṭhāya paññāya jānitabbaṁ catusaccaṁ vipassanāpaññāpubbaṅgamāya",
  "tika-vin07t2:341_15": "maggapaññāya abhijānatotiādi yojanā. Evaṁ pariññeyyantiādīsupi parijānatotiādinā",
  "tika-vin07t2:341_16": "yojanā veditabbā. Tattha pariññeyyanti dukkhasaccaṁ. Avasesapadānīti sukhapaṭisaṁvedī",
  "tika-vin07t2:341_17": "cittasaṅkhārapaṭisaṁvedīti padāni.",
  "tika-vin07t2:342_0": "Vedanādayoti ādi-saddena saññā gahitā, tenāha ‘‘dve khandhā’’ti. Vipassanābhūmidassanatthanti",
  "tika-vin07t2:342_1": "kāyikasukhādisīsena pakiṇṇakasaṅkhāradassanato vuttaṁ samathe kāyikasukhābhāvato.",
  "tika-vin07t2:342_2": "Soti passambhanapariyāyena vutto nirodho. Vuttanayenāti imassa hi bhikkhuno pubbe",
  "tika-vin07t2:342_3": "apariggahitakāletiādinā (pārā. aṭṭha. 2.165) kāyasaṅkhāre vuttanayena. Pītisīsena",
  "tika-vin07t2:342_4": "vedanā vuttāti pītiapadesena vedanā vuttā, sukhaggahaṇato vedanānupassanāpasaṅgatoti",
  "tika-vin07t2:342_5": "adhippāyo. Dvīsu cittasaṅkhārapadesūti ‘‘cittasaṅkhārapaṭisaṁvedī passambhayaṁ cittasaṅkhāra’’nti",
  "tika-vin07t2:342_6": "imesu dvīsu koṭṭhāsesu. Saññāsampayuttā vedanāti vedanānupassanābhāvato vuttaṁ. Cittapaṭisaṁveditā",
  "tika-vin07t2:342_7": "veditabbāti ārammaṇato asammohatotiādinā vuttanayaṁ sandhāya vuttaṁ. Cittanti jhānasampayuttaṁ",
  "tika-vin07t2:342_8": "vipassanāsampayuttañca cittaṁ. Āmodetīti sampayuttāya pītiyā jhānavisayāya modeti.",
  "tika-vin07t2:342_9": "Vipassanākkhaṇetiādinā vuttabhaṅgānupassanakkhaṇe.",
  "tika-vin07t2:343": "Ānāpānassatisamādhikathāvaṇṇanānayo niṭṭhito.",
  "tika-vin07t2:344_0": "167. Yadipi ariyā neva attanāva attānaṁ aññamaññaṁ vā jīvitā voropenti, nāpi parehi",
  "tika-vin07t2:344_1": "samādapenti, tathāpi yathāvuttehi tīhi pakārehi matānaṁ puthujjanānaṁ antare migalaṇḍikena",
  "tika-vin07t2:344_2": "māritānaṁ ariyapuggalānampi atthitāya ‘‘ariyapuggalamissakattā’’ti vuttaṁ. Atha vā",
  "tika-vin07t2:344_3": "puthujjanakāle attanāva attānaṁ ghātetvā maraṇasamaye vipassanaṁ vaḍḍhetvā ariyamaggaṁ",
  "tika-vin07t2:344_4": "paṭilabhitvā matānampi sabbhāvato evaṁ vuttanti gahetabbaṁ.",
  "tika-vin07t2:345": "Padabhājanīyavaṇṇanā",
  "tika-vin07t2:346_0": "172.Byañjane ādaraṁ akatvāti jānitvā sañjānitvātiādinā byañjanānurūpaṁ avuttattā",
  "tika-vin07t2:346_1": "vuttaṁ. Pāṇoti jānantoti idaṁ manussoti ajānitvāpi kevalaṁ sattasaññāya eva pārājikabhāvadassanatthaṁ",
  "tika-vin07t2:346_2": "vuttaṁ. Vadhakacetanāvasena cetetvāti ‘‘imaṁ māremī’’ti vadhakacetanāya cintetvā.",
  "tika-vin07t2:346_3": "Pakappetvāti ‘‘vadhāmi na’’nti evaṁ cittena paricchinditvā. Abhivitaritvāti sanniṭṭhānaṁ",
  "tika-vin07t2:346_4": "katvā, tenāha ‘‘nirāsaṅkacittaṁ pesetvā’’ti. Sikhāppatto atthoti sañciccāti pubbakālakiriyāvasena",
  "tika-vin07t2:346_5": "vuttassapi vītikkamabhūtassa aparakālakiriyāyuttadassanena koṭippatto attho. Jātiuṇṇā",
  "tika-vin07t2:346_6": "nāma tadahujātaeḷakassa lomaṁ. Evaṁ vaṇṇappaṭibhāganti evaṁ vaṇṇasaṇṭhānaṁ. Tato",
  "tika-vin07t2:346_7": "vā uddhanti dutiyasattāhādīsu abbudādibhāvappattaṁ sandhāya vuttaṁ. Parihīnavegassa",
  "tika-vin07t2:346_8": "santānassa paccayo hotīti sahakārīpaccayo hoti, na janako. Kammameva hi khaṇe khaṇe",
  "tika-vin07t2:346_9": "uppajjamānānaṁ kammajarūpānaṁ janakapaccayo, tañca pavattiyaṁ pubbe uppajjitvā ṭhitaṁ",
  "tika-vin07t2:346_10": "anupahataṁ catusantatirūpaṁ sahakārīpaccayaṁ labhitvāva kātuṁ sakkoti, na aññathā,",
  "tika-vin07t2:346_11": "yena kenaci virodhipaccayena niruddhacakkhādippasādānaṁ puggalānaṁ vijjamānampi kammaṁ",
  "tika-vin07t2:346_12": "cakkhādikaṁ janetuṁ na sakkotīti siddhameva hoti.",
  "tika-vin07t2:347_0": "Atipātentoti atipātento vināsento. Vuttapakāramevāti jīvitindriyātipātanavidhānaṁ",
  "tika-vin07t2:347_1": "vuttappakārameva. Saraseneva patanasabhāvassa saṇikaṁ patituṁ adatvā atīva pātanaṁ",
  "tika-vin07t2:347_2": "sīghapātanaṁ atipāto, pāṇassa atipāto pāṇātipāto. Āthabbaṇikāti athabbaṇavedino.",
  "tika-vin07t2:347_3": "Athabbaṇanti athabbaṇavedavihitaṁ. Mantaṁ payojentīti aloṇabhojanadabbasayanasusānagamanādīhi",
  "tika-vin07t2:347_4": "payogehi mantaṁ parivattenti, tena yathicchitapāṇavadhādiphalaṁ upapajjati, tasmā",
  "tika-vin07t2:347_5": "taṁ kāyavacīkammesu paviṭṭhaṁ. Ītinti pīḷaṁ. Upaddavanti tato adhikataraṁ pīḷaṁ.",
  "tika-vin07t2:347_6": "Pajjarakanti visamajjaraṁ. Sūcikanti sūcīhi viya vijjhamānaṁ sūlaṁ. Visūcikanti sasūlaṁ",
  "tika-vin07t2:347_7": "āmātisāraṁ. Pakkhandiyanti rattātisāraṁ. Vijjaṁ parivattetvāti gandhāravijjādikaṁ",
  "tika-vin07t2:347_8": "attano vijjaṁ katūpacāraṁ mantapaṭhanakkamena parijappitvā. Tehīti tehi vatthūhi.",
  "tika-vin07t2:347_9": "Payojananti pavattanaṁ. Aho vatāyanti ayaṁ taṁ kucchigataṁ. Gabbhanti idaṁ kucchigataṁ",
  "tika-vin07t2:347_10": "gabbhaṁ. Kulumbassāti gabbhassa, kulasseva vā, kuṭumbassāti vuttaṁ hoti. Bhāvanāmayiddhiyāti",
  "tika-vin07t2:347_11": "adhiṭṭhāniddhiṁ sandhāya vuttaṁ. Taṁ tesaṁ icchāmattanti suttatthato na sametīti",
  "tika-vin07t2:347_12": "adhippāyo. Athabbaṇiddhivaseneva hi sutte ‘‘iddhimā cetovasippatto’’ti vuttaṁ, na",
  "tika-vin07t2:347_13": "bhāvanāmayiddhivasenāti daṭṭhabbaṁ.",
  "tika-vin07t2:348_0": "Itarathāti pariyeseyyāti padassa gavesanamattameva yathārutavasena attho siyā, tadā",
  "tika-vin07t2:348_1": "pariyiṭṭhamattena pariyesitvā satthādīnaṁ laddhamattenāti attho. Sasanti hiṁsanti",
  "tika-vin07t2:348_2": "etenāti satthanti vadhopakaraṇassa pāsāṇarajjuādino sabbassāpi nāmanti āha laguḷātiādi.",
  "tika-vin07t2:348_3": "Laguḷanti muggarassetaṁ adhivacanaṁ. Satthasaṅgahoti mātikāyaṁ satthahārakanti ettha",
  "tika-vin07t2:348_4": "vuttasatthasaṅgaho. Parato vuttanayattāti parato nigamanavasena vuttassa dutiyapadassa",
  "tika-vin07t2:348_5": "padabhājane vuttanayattā. Cittasaddassa atthadīpanatthaṁ vuttoti citta-saddassa vicittādianekatthavisayattā",
  "tika-vin07t2:348_6": "itarehi nivattetvā viññāṇatthaṁ niyametuṁ vutto.",
  "tika-vin07t2:349_0": "174.Kammunābajjhatīti pāṇātipātakammunā bajjhati, taṁ kammamassa siddhanti attho.",
  "tika-vin07t2:349_1": "Ubhayathāpīti uddisakānuddisakavasena. Pacchā vā tena rogenāti etena anāgatampi jīvitindriyaṁ",
  "tika-vin07t2:349_2": "ārabbha pāṇātipātassa pavattiṁ dasseti. Evañca ‘‘yadā sakkoti, tadā taṁ jīvitā voropehī’’ti",
  "tika-vin07t2:349_3": "āṇattiyā cirena samiddhiyampi āṇattikkhaṇeyeva pāṇātipāto. Opātakhaṇanādithāvarapayogesu",
  "tika-vin07t2:349_4": "payogakaraṇato pacchā gahitapaṭisandhikassāpi sattassa maraṇe pāṇātipāto ca anāgatārammaṇo",
  "tika-vin07t2:349_5": "upapanno hoti. Yaṁ pana sikkhāpadavibhaṅge ‘‘pañca sikkhāpadāni paccuppannārammaṇāyevā’’ti",
  "tika-vin07t2:349_6": "vuttaṁ, taṁ pāṇātipātādito viratiṁ sandhāya vuttaṁ, na pāṇātipātādinti gahetabbaṁ.",
  "tika-vin07t2:349_7": "Aññacittenāti amāretukāmatācittena. Dutiyappahārena maratīti paṭhamappahāraṁ vinā",
  "tika-vin07t2:349_8": "dutiyeneva maratīti attho. Paṭhamappahārenevāti paṭhamappahārasamuṭṭhāpakacetanākkhaṇeyevāti",
  "tika-vin07t2:349_9": "attho. Kiñcāpi paṭhamappahāro sayameva na sakkoti māretuṁ, dutiyaṁ pana labhitvā",
  "tika-vin07t2:349_10": "sakkonto jīvitavināsahetu hoti, tasmā paṭhamappahāraṁ vinā maraṇassa asiddhattā ‘‘payogo",
  "tika-vin07t2:349_11": "tena ca maraṇa’’nti iminā saṁsandanato paṭhamappahāreneva kammabaddho yutto, na dutiyena",
  "tika-vin07t2:349_12": "tassa aññacittena dinnattā. Yathā cettha, evaṁ aññena puggalena dutiyappahāradānādīsu",
  "tika-vin07t2:349_13": "viya. Yadi pana dutiyappahāradāyakassāpi puggalassa vadhakacetanā atthi, tassāpi",
  "tika-vin07t2:349_14": "attano payogenāpi matattā payogakkhaṇe pāṇātipātoti veditabbaṁ.",
  "tika-vin07t2:350_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa",
  "tika-vin07t2:350_1": "ca pākaṭabhāvatthaṁ. ‘‘Eḷakaṁ māremī’’ti viparītaggahaṇepi ‘‘ima’’nti yathānipannasseva",
  "tika-vin07t2:350_2": "paramatthato gahitattā yathāvatthukaṁ kammabaddho hotiyevāti āha imaṁ vatthuntiādi.",
  "tika-vin07t2:350_3": "Ghātako ca hotīti pāṇātipātakammena baddhoti attho. Mātādiguṇamahante ārabbha pavattavadhakacetanāya",
  "tika-vin07t2:350_4": "mahāsāvajjatāya vuttaṁ ‘‘idha pana cetanā dāruṇā hotī’’ti.",
  "tika-vin07t2:351_0": "Lohitakanti lohitamakkhitaṁ. Kammaṁ karonteti yuddhakammaṁ karonte. Yathādhippāyaṁ",
  "tika-vin07t2:351_1": "gateti yodhaṁ vijjhitvā pitari viddhe, yodhaṁ pana avijjhitvā kevalaṁ pitari viddhepi",
  "tika-vin07t2:351_2": "visaṅketo natthiyeva pitaripi vadhakacittassa atthitāya, kevalaṁ yodhe viddhepi eseva",
  "tika-vin07t2:351_3": "nayo. Ānantariyaṁ pana natthīti pituvisayaṁ pāṇātipātakammaṁ natthīti attho.",
  "tika-vin07t2:352_0": "Evaṁ vijjhāti evaṁ pādehi bhūmiyaṁ ṭhatvā evaṁ dhanuṁ gahetvā ākaḍḍhitvātiādinā vijjhanappakārasikkhāpanamukhena",
  "tika-vin07t2:352_1": "āṇāpetīti attho. Evaṁ paharāti daḷhaṁ asiṁ gahetvā evaṁ pahara. Evaṁ ghātehīti evaṁ",
  "tika-vin07t2:352_2": "kammakāraṇaṁ katvā mārehi. Tattakā ubhinnaṁ pāṇātipātāti anuddisitvā yesaṁ kesañci",
  "tika-vin07t2:352_3": "māraṇatthāya ubhohi payogassa katattā vuttaṁ. Sace hi āṇāpako ‘‘evaṁ viddhe asuko",
  "tika-vin07t2:352_4": "evaṁ maratī’’ti saññāya ‘‘evaṁ vijjhā’’ti āṇāpeti, niyamitasseva maraṇe āṇāpakassa",
  "tika-vin07t2:352_5": "kammabaddhoti vadanti. Sace āṇatto ‘‘asuka’’nti niyametvā uddissa saraṁ khipati,",
  "tika-vin07t2:352_6": "āṇāpako aniyametvā āṇāpeti, āṇāpakassa yesaṁ kesañci maraṇepi kammabaddho, āṇattassa",
  "tika-vin07t2:352_7": "pana niyamitamaraṇeyevāti veditabbaṁ. Majjheti hatthino piṭṭhino majjhe. Etenāti",
  "tika-vin07t2:352_8": "adhiṭṭhahitvā āṇāpetītiādipāḷivacanena. Tatthāti āṇattikapayoge.",
  "tika-vin07t2:353_0": "Kiñcāpi kiriyāviseso aṭṭhakathāsu anāgato, pāḷiyaṁ pana ‘‘evaṁ vijjha, evaṁ pahara,",
  "tika-vin07t2:353_1": "evaṁ ghātehī’’ti (pārā. 174) kiriyāvisesassa parāmaṭṭhattā ācariyaparamparā āgataṁ",
  "tika-vin07t2:353_2": "kiriyāvisesampi pāḷisaṁsandanato gahetvā dassento aparo nayotiādimāha. Vijjhananti",
  "tika-vin07t2:353_3": "ususattiādīhi vijjhanaṁ. Chedananti asiādīhi hatthapādādicchedanaṁ. Bhedananti muggarādīhi",
  "tika-vin07t2:353_4": "sīsādibhedanaṁ dvidhākaraṇaṁ. Saṅkhamuṇḍakanti sīsakaṭāhe cammaṁ saha kesehi uppāṭetvā",
  "tika-vin07t2:353_5": "thūlasakkharāhi sīsakaṭāhaṁ ghaṁsitvā saṅkhavaṇṇakaraṇavasena saṅkhamuṇḍakammakaraṇaṁ.",
  "tika-vin07t2:353_6": "Evamādīti ādi-saddena biḷaṅgathālikādiṁ saṅgaṇhāti. Ure paharitvā piṭṭhiyaṁ paharitvā",
  "tika-vin07t2:353_7": "gīvāyaṁ paharitvātiādinā sarīrāvayavappadesesu paharaṇavijjhanādiniyamopi kiriyāviseseyeva",
  "tika-vin07t2:353_8": "saṅgayhati aṭṭhakathāsu saṅkhamuṇḍakādisarīrappadesavisayāyapi ghātanāya tattha pavesitattā,",
  "tika-vin07t2:353_9": "yaṁ pana sāratthadīpaniyaṁ (sārattha. ṭī. pārājikakaṇḍa 2.174 payogakathāvaṇṇanā)",
  "tika-vin07t2:353_10": "purato paharitvā mārehītiādikassa aṭṭhakathāpāṭhassa ‘‘purimapassādīnampi vatthusabhāgato",
  "tika-vin07t2:353_11": "vatthuggahaṇeneva gahaṇanti āha purato paharitvātiādī’’ti evamadhippāyakathanaṁ,",
  "tika-vin07t2:353_12": "taṁ saṅkhamuṇḍakādikassa sarīrappadese kammakāraṇākaraṇassa aṭṭhakathāya kiriyāvisesavisaye",
  "tika-vin07t2:353_13": "vuttattā na yujjati. Yathāṇattaṁ muñcitvā puggalantaramāraṇameva hi vatthuvisaṁvādo,",
  "tika-vin07t2:353_14": "na paharituṁ āṇattaṁ sarīrappadesavisaṁvādanaṁ, tenāha ‘‘vatthuṁ visaṁ vādetvā…pe…",
  "tika-vin07t2:353_15": "tato aññaṁ māreti. Purato paharitvā mārehīti vā…pe… natthi kammabaddho’’ti, idaṁ",
  "tika-vin07t2:353_16": "pana yathāṇattavatthusmimpi kiriyāvisesavisaṅketena kammabaddhābhāvaṁ dassetuṁ vuttanti",
  "tika-vin07t2:353_17": "paññāyati. Tena ‘‘vatthuṁ avisaṁvādetvā mārentī’’ti ettakameva avatvā ‘‘yathāṇattiyā’’ti",
  "tika-vin07t2:353_18": "kiriyāvisesaniyamopi dassito, itarathā yathāṇattiyāti vacanassa niratthakatāpattito.",
  "tika-vin07t2:353_19": "Vatthuniddese ca ‘‘vatthūti māretabbo satto’’ti (pārā. aṭṭha. 2.174) ettakameva vuttaṁ,",
  "tika-vin07t2:353_20": "na pana ‘‘yathāṇattassa paharitabbasarīrappadesopī’’ti vuttaṁ. Tasmā purato paharaṇādipi",
  "tika-vin07t2:353_21": "kiriyāvisese eva saṅgayhatīti amhākaṁ khanti, vīmaṁsitvā gahetabbaṁ. Vatthuvisesenāti",
  "tika-vin07t2:353_22": "mātuādimatasattavisesena. Kammavisesoti ānantariyādikammaviseso. Āpattivisesoti pārājikādiāpattiviseso.",
  "tika-vin07t2:354_0": "Yadā kadāci pubbaṇheti āṇattadivasato aññassapi yassa kassaci divasassa pubbaṇhe.",
  "tika-vin07t2:354_1": "Etaṁ gāme ṭhitanti gāmo puggalaniyamanatthaṁ vutto, na okāsaniyamanatthaṁ, tasmā",
  "tika-vin07t2:354_2": "‘‘yattha katthaci māreti, natthi visaṅketo’’ti vuttaṁ, etena kālokāsaāvudhaiayāpathakiriyāvisesānaṁ",
  "tika-vin07t2:354_3": "niyamicchāya asati yena kenaci pakārena maraṇameva icchantassa āṇāpakassa mukhāruḷhavasena",
  "tika-vin07t2:354_4": "vuttassa desakālādiniyamassa visaṅketepi kammabaddhoyevāti ñāpitaṁ hoti. Yo pana",
  "tika-vin07t2:354_5": "cittena yattha katthaci yadā kadāci yena kenaci pakārena maraṇameva icchantopi kālādivisaṅketena",
  "tika-vin07t2:354_6": "akusalato codanato vā muccitukāmo lesena kālādiniyamaṁ karoti, tassa manussaviggahapārājikato",
  "tika-vin07t2:354_7": "pariyāyena amuccanato kālādivisaṅketepi kammabaddhovāti gahetvā vicāraṇato gahetabbaṁ,",
  "tika-vin07t2:354_8": "keci panetaṁ na icchanti, vīmaṁsitabbaṁ. Tuṇḍenāti aggakoṭiyā. Tharunāti khaggamuṭṭhinā.",
  "tika-vin07t2:354_9": "Etaṁ gacchantanti gamanena puggalova niyamito, na iriyāpatho, tenāha ‘‘natthi visaṅketa’’nti.",
  "tika-vin07t2:355_0": "‘‘Dīghaṁ mārehī’’ti vuttepi dīghasaṇṭhānānaṁ bahubhāvato ‘‘itthannāmaṁ evarūpañca",
  "tika-vin07t2:355_1": "dīgha’’nti aññesaṁ asādhāraṇalakkhaṇena aniddiṭṭhattā ‘‘aniyametvā āṇāpetī’’ti vuttaṁ,",
  "tika-vin07t2:355_2": "tenevāha ‘‘yaṁ kiñci tādisaṁ māremī’’ti. Ettha ca cittena bahūsu dīghasaṇṭhānesu",
  "tika-vin07t2:355_3": "ekaṁ niyametvā vuttepi vācāya aniyamitattā aññasmiṁ tādise mārite natthi visaṅketoti",
  "tika-vin07t2:355_4": "vadanti. Attānaṁ muñcitvā parapāṇimhi pāṇasaññitālakkhaṇassa aṅgassa abhāvato nevatthi",
  "tika-vin07t2:355_5": "pāṇātipātoti āha ‘‘āṇāpako muccatī’’ti. Attānaṁ uddissa ‘‘asukaṭṭhāne nisinna’’nti",
  "tika-vin07t2:355_6": "okāsaniyame tasmiṁ padese nisinnassa yassa kassaci jīvitindriyaṁ ārabbha vadhakacittaṁ",
  "tika-vin07t2:355_7": "uppajjatīti vuttaṁ ‘‘neva vadhako muccati na āṇāpako’’ti. Okāsañhi niyametvā niddisanto",
  "tika-vin07t2:355_8": "tasmiṁ okāse nisinnaṁ māretukāmo hoti, sayaṁ pana tadā tattha natthi, tasmā okāsena",
  "tika-vin07t2:355_9": "saha tattha nisinnasseva jīvitindriyaṁ ārammaṇaṁ hoti, na attanoti gahetabbaṁ. Sace",
  "tika-vin07t2:355_10": "pana sayaṁ tattheva nisīditvā attano nisinnaṭṭhānameva niyametvā ‘‘mārehī’’ti vuttepi",
  "tika-vin07t2:355_11": "añño tattha nisinno māriyati, tassāpi attanopi jīvitaṁ ārabbha vadhakacetanā pavattati,",
  "tika-vin07t2:355_12": "parasmiṁ tattha mārite āṇāpakassa kammabaddhoti gahetabbaṁ. Evarūpe ṭhāne cittappavattiniyamo",
  "tika-vin07t2:355_13": "buddhavisayo, na aññesaṁ visayoti āha ‘‘tasmā ettha na anādariyaṁ kātabba’’nti.",
  "tika-vin07t2:356_0": "Evaṁāṇāpentassa ācariyassa tāva dukkaṭanti sace āṇattiko yathādhippāyaṁ na gacchati,",
  "tika-vin07t2:356_1": "ācariyassa āṇattikkhaṇe dukkaṭaṁ. Sace pana so yathādhippāyaṁ gacchati, yaṁ parato",
  "tika-vin07t2:356_2": "thullaccayaṁ vuttaṁ, āṇattikkhaṇe tadeva hoti. Atha so avassaṁ ghāteti, yaṁ parato",
  "tika-vin07t2:356_3": "‘‘āpatti sabbesaṁ pārājikassā’’ti (pārā. 174) vuttaṁ, tato imassa āṇattikkhaṇeyeva",
  "tika-vin07t2:356_4": "pārājikaṁ hoti, na dukkaṭathullaccayānīti gahetabbaṁ. Tesampi dukkaṭanti buddharakkhitādīnampi",
  "tika-vin07t2:356_5": "ārocanapaccayā dukkaṭaṁ, idañca yathāṇattivasena saṅgharakkhitassa jīvitā voropane",
  "tika-vin07t2:356_6": "asati yujjati, voropane sati tesampi ārocanakkhaṇeyeva pārājikaṁ. Paṭiggahitamatteti",
  "tika-vin07t2:356_7": "idaṁ avassaṁ paṭiggahaṇasabhāvadīpanatthaṁ vuttaṁ, na paṭiggahitakkhaṇeyeva thullaccayanti",
  "tika-vin07t2:356_8": "dassanatthaṁ. Sace hi so avassaṁ paṭiggahessati, kammaṁ pana na nipphādessati, tadā",
  "tika-vin07t2:356_9": "ācariyassa āṇattikkhaṇeyeva thullaccayaṁ hotīti daṭṭhabbaṁ.",
  "tika-vin07t2:357_0": "Mūlaṭṭhasseva dukkaṭanti idaṁ mahāaṭṭhakathāyaṁ āgatanayadassanamattaṁ, na panetaṁ",
  "tika-vin07t2:357_1": "attanā adhippetaṁ, tenāha evaṁ santetiādi, evaṁ mahāaṭṭhakathāyaṁ vuttanayena atthe",
  "tika-vin07t2:357_2": "satīti attho. Paṭiggahaṇe āpattiyeva na siyāti vadhakassa ‘‘sādhu suṭṭhū’’ti maraṇapaṭiggahaṇe",
  "tika-vin07t2:357_3": "dukkaṭāpatti neva siyā, evaṁ anoḷārikavisayepi tāva dukkaṭaṁ, kimaṅgaṁ pana maraṇapaṭiggahaṇeti",
  "tika-vin07t2:357_4": "dassanatthaṁ sañcarittapaṭiggahaṇādi nidassitaṁ. ‘‘Aho vata itthannāmo hato assā’’ti",
  "tika-vin07t2:357_5": "evaṁ maraṇābhinandanadassanatthaṁ sañcarittapaṭiggahaṇādibhinandane dukkaṭe sati",
  "tika-vin07t2:357_6": "pageva ‘‘ahaṁ taṁ māressāmī’’ti maraṇapaṭiggahaṇeti adhippāyo. Paṭiggaṇhantassevetaṁ",
  "tika-vin07t2:357_7": "dukkaṭanti avadhāraṇena saṅgharakkhitassa paṭiggahaṇapaccayā mūlaṭṭhassa nattheva",
  "tika-vin07t2:357_8": "āpattīti dasseti, visaṅketattā paṭhamaṁ āṇattadukkaṭamevassa hoti. Keci pana ‘‘mūlaṭṭhassāpi",
  "tika-vin07t2:357_9": "dukkaṭamevā’’ti vadanti, taṁ na yuttaṁ ekena payogena dvinnaṁ dukkaṭānaṁ asambhavā.",
  "tika-vin07t2:357_10": "Purimanayeti samanantarātīte avisakkiyadūtaniddese. Etanti dukkaṭaṁ. Okāsābhāvenāti",
  "tika-vin07t2:357_11": "mūlaṭṭhassa thullaccayassa vuccamānattā paṭiggaṇhantassa dukkaṭaṁ na vuttaṁ okāsābhāvena,",
  "tika-vin07t2:357_12": "na pana āpattiabhāvatoti adhippāyo.",
  "tika-vin07t2:358_0": "175. Sayaṁ saṅghattherattā ‘‘upaṭṭhānakāle’’ti vuttaṁ. Vācāya vācāya dukkaṭanti ‘‘yo",
  "tika-vin07t2:358_1": "koci mama vacanaṁ sutvā imaṁ māretū’’ti iminā adhippāyena avatvā kevalaṁ maraṇābhinandanavaseneva",
  "tika-vin07t2:358_2": "vuttattā corāpi nāma taṁ na hanantītiādivācāyapi dukkaṭameva vuttaṁ. Dvinnaṁ uddissāti",
  "tika-vin07t2:358_3": "dve uddissa, dvinnaṁ vā maraṇaṁ uddissa. Ubho uddissa maraṇaṁ saṁvaṇṇentassa payogasamuṭṭhāpikāya",
  "tika-vin07t2:358_4": "cetanāya ekattepi ‘‘dve pāṇātipātā’’ti vattabbatāsaṅkhātaṁ balavabhāvaṁ āpajjitvā",
  "tika-vin07t2:358_5": "paṭisandhipavattīsu mahāvipākattā ‘‘akusalarāsī’’ti vuttaṁ, bahū uddissa maraṇasaṁvaṇṇanepi",
  "tika-vin07t2:358_6": "eseva nayo. Tattakā pāṇātipātāti yattakā saṁvaṇṇanaṁ sutvā marissanti, tattakānampi",
  "tika-vin07t2:358_7": "vattamānaṁ anāgatañca jīvitindriyaṁ sabbaṁ ālambitvāva cetanāya pavattanato tattakā",
  "tika-vin07t2:358_8": "pāṇātipātā honti, tattakāhi cetanāhi dātabbaṁ pavattivipākaṁ ekāva sā cetanā dātuṁ",
  "tika-vin07t2:358_9": "sakkotīti attho, paṭisandhivipākaṁ pana sayañca pubbāparacetanā ca ekekameva dātuṁ",
  "tika-vin07t2:358_10": "sakkotīti gahetabbaṁ.",
  "tika-vin07t2:359_0": "176.Yesaṁ hatthatoti yesaṁ ñātakapavāritādīnaṁ hatthato, idañca bhikkhuno rūpiyamūlassa",
  "tika-vin07t2:359_1": "abhāvaṁ sandhāya vuttaṁ, attanova dhanañce, sayameva mūlaṁ gahetvā muñcati, mūlaṁ",
  "tika-vin07t2:359_2": "pana aggahetvāpi potthakassa potthakasāmino santakattāpādanamevettha pamāṇanti gahetabbaṁ.",
  "tika-vin07t2:359_3": "Lekhādassanakotūhalakāti sundarakkharaṁ disvā vā ‘‘kīdisaṁ nu kho potthaka’’nti vā oloketukāmā.",
  "tika-vin07t2:360_0": "Pāṇātipātassa payogattāti sarīrato pāṇaviyojanassa niṭṭhāpakapayogattā. Opātakhaṇanatthaṁ",
  "tika-vin07t2:360_1": "pana kudālādiatthāya ayobījasamuṭṭhāpanatthaṁ akappiyapathaviṁ vā kudāladaṇḍādīnaṁ",
  "tika-vin07t2:360_2": "atthāya bhūtagāmaṁ vikopentassa pācittiyameva. Pāṇātipātapayogattābhāvā adinnādānapubbapayaoge",
  "tika-vin07t2:360_3": "viya dutiyapariyesanādīsupi ettha dukkaṭaṭṭhāne dukkaṭaṁ, musāvādādipācittiyaṭṭhāne",
  "tika-vin07t2:360_4": "pācittiyamevāti gahetabbaṁ. Pamāṇeti attanā sallakkhite pamāṇe. Tacchetvāti unnatappadesaṁ",
  "tika-vin07t2:360_5": "tacchetvā. Paṁsupacchinti sabbantimaṁ paṁsupacchiṁ. Ettakaṁ alanti niṭṭhāpetukāmatāya",
  "tika-vin07t2:360_6": "sabbantimapayaogasādhikā cetanā sanniṭṭhāpakacetanā, mahāaṭṭhakathāyaṁ ‘‘ekasmiṁ",
  "tika-vin07t2:360_7": "divase avūpasanteneva payogena khaṇitvā niṭṭhāpentaṁ sandhāya sabbantimā sanniṭṭhāpakacetanā",
  "tika-vin07t2:360_8": "vuttā, itarāsu pana aṭṭhakathāsu ‘‘imasmiṁ patitvā marantū’’ti adhippāyena ekasmiṁ",
  "tika-vin07t2:360_9": "divase kiñci khaṇitvā aparasmimpi divase tato kiñci kiñci khaṇitvā niṭṭhāpentaṁ sandhāya",
  "tika-vin07t2:360_10": "vuttanti evaṁ aṭṭhakathānaṁ aññamaññavirodho ñātabbo. Attano dhammatāyāti ajānitvā,",
  "tika-vin07t2:360_11": "pakkhalitvā vā. Arahantāpi saṅgahaṁ gacchantīti aññehi pātiyamānānaṁ amaritukāmānampi",
  "tika-vin07t2:360_12": "arahantānaṁ maraṇaṁ sambhavatīti vuttaṁ. Purimanayeti ‘‘maritukāmā idha marissantī’’ti",
  "tika-vin07t2:360_13": "vuttanaye. Visaṅketoti maritukāmānaṁ māretukāmānañca uddissa khatattā amaritukāmānaṁ",
  "tika-vin07t2:360_14": "maraṇe kammabaddho natthīti attho.",
  "tika-vin07t2:361_0": "Tatthapatitaṁ bahi nīharitvāti idaṁ tattha patanapaccayā maraṇassa pavattattā vuttaṁ.",
  "tika-vin07t2:361_1": "Āvāṭe patitvā thokaṁ cirāyitvā gacchantaṁ gahetvā mārite tattha patitarogena pīḷitassa",
  "tika-vin07t2:361_2": "gacchato pakkhalitvā pāsāṇādīsu patanenāpi maraṇepi opātakhaṇako na muccatīti veditabbaṁ.",
  "tika-vin07t2:361_3": "Amaritukāmā vāti adhippāyassa sambhavato opapātike uttarituṁ asakkuṇitvā matepi pārājikaṁ",
  "tika-vin07t2:361_4": "vuttaṁ. ‘‘Nibbattitvā’’ti vuttattā patanaṁ na dissatīti ce? Tatthassa nibbattiyeva",
  "tika-vin07t2:361_5": "patananti natthi virodho. Yasmā mātuyā patitvā parivattitaliṅgāya matāya so mātughātako",
  "tika-vin07t2:361_6": "hoti, na kevalaṁ manussapurisaghātako, tasmā patitasseva vasena āpattīti adhippāyena",
  "tika-vin07t2:361_7": "‘‘patanarūpaṁ pamāṇa’’nti vuttaṁ, idaṁ pana akāraṇaṁ ‘‘liṅge parivattepi ekasantānattassa",
  "tika-vin07t2:361_8": "avigatattā. Manussabhūtaṁ mātaraṁ vā pitaraṁ vā api parivattaliṅgaṁ jīvitā voropentassa",
  "tika-vin07t2:361_9": "kammaṁ ānantariya’’nti hi aṭṭhakathāyaṁ vuttaṁ. Yena pana sabhāvena sattā jāyanti,",
  "tika-vin07t2:361_10": "teneva maranti, sova tesaṁ rūpantaraggahaṇepi sabhāvoti ‘‘maraṇarūpameva pamāṇaṁ,",
  "tika-vin07t2:361_11": "tasmā pācittiya’’nti vutto. Pacchimo vādo pamāṇaṁ, evaṁ sante pāḷiyaṁ ‘‘yakkho vā",
  "tika-vin07t2:361_12": "peto vā tiracchānagatamanussaviggaho vā tasmiṁ patati, āpatti dukkaṭassa. Patite",
  "tika-vin07t2:361_13": "dukkhā vedanā uppajjati, āpatti dukkaṭassa. Marati, āpatti thullaccayassā’’ti kasmā",
  "tika-vin07t2:361_14": "vuttanti ce? Nāyaṁ doso. ‘‘Yakkho vā peto vā’’ti hi paṭhamaṁ sakarūpaṁ dassetvā rūpantaraṁ",
  "tika-vin07t2:361_15": "gahetvāpi ṭhiteyeva yakkhapete dassetuṁ ‘‘tiracchānagatamanussaviggaho vā’’ti vuttaṁ.",
  "tika-vin07t2:361_16": "Tasmā tiracchānagataviggaho manussaviggaho vā yakkho vā peto vāti evamettha yojanā",
  "tika-vin07t2:361_17": "kātabbā. Keci pana ‘‘manussaviggahena ṭhitatiracchānagatānaṁ āveṇikaṁ katvā thullaccayaṁ",
  "tika-vin07t2:361_18": "vuttaṁ viya dissatī’’ti vadanti, taṁ na yuttaṁ tiracchāno vā manussaviggahoti vattabbato,",
  "tika-vin07t2:361_19": "aṭṭhakathāsu ca imassa visesassa avuttattā. Yakkhapetarūpena matepi eseva nayoti",
  "tika-vin07t2:361_20": "iminā maraṇarūpasseva pamāṇattā thullaccayaṁ atidisati.",
  "tika-vin07t2:362_0": "Mudhāti amūlena. So niddosoti tena tattha katapayogassa abhāvato, yadi pana sopi",
  "tika-vin07t2:362_1": "tattha kiñci karoti, na muccati evāti dassento evaṁ patitātiādimāha. Tattha evanti",
  "tika-vin07t2:362_2": "evaṁ mayā kateti attho . Na nassissantīti adassanaṁ na gamissanti, na palāyissantīti",
  "tika-vin07t2:362_3": "adhippāyo. Suuddharā vā bhavissantīti idaṁ gambhīrassa opātassa pūraṇe payojanadassanaṁ.",
  "tika-vin07t2:362_4": "Uttāne kate opāte sīghaṁ amhehi gahetvā māretuṁ suuddharā bhavissantīti adhippāyo.",
  "tika-vin07t2:362_5": "Vippaṭisāre uppanneti mūlaṭṭhaṁ sandhāya vuttaṁ. Yadi pana pacchimopi labhitvā tattha",
  "tika-vin07t2:362_6": "vuttappakāraṁ kiñci katvā puna vippaṭisāre uppanne evaṁ karoti, tassāpi eseva nayo.",
  "tika-vin07t2:362_7": "Jātapathavī jātāti īdise puna aññena opāte khate tadā muccatīti dassanatthaṁ vuttaṁ,",
  "tika-vin07t2:362_8": "jātapathavīsadisaṁ katvā puna suṭṭhu koṭṭetvā daḷhataraṁ pūritepi muccatiyevāti gahetabbaṁ.",
  "tika-vin07t2:363_0": "Thaddhataranti thirakaraṇatthaṁ aparāparāya pāsayaṭṭhiyā saddhiṁ bandhitvā vā tameva",
  "tika-vin07t2:363_1": "vā sithilabhūtapāsaṁ thaddhataraṁ bandhitvā ṭhapeti. Khāṇukanti pāsayaṭṭhibandhanakhāṇukaṁ.",
  "tika-vin07t2:363_2": "Tatthajātakayaṭṭhiṁ chinditvā muccatīti idaṁ araññe yathāṭhitameva daṇḍaṁ mūle acchinditvā",
  "tika-vin07t2:363_3": "pāsabandhanayoggaṁ katvā ṭhapitattā tattha aññopi koci pāsaṁ bandheyya, mūlaṭṭho",
  "tika-vin07t2:363_4": "na muccati, taṁ pana mūlepi chinditvā khaṇḍākhaṇḍaṁ katvā muccatīti dassanatthaṁ",
  "tika-vin07t2:363_5": "vuttaṁ. Rajjuketi vākehi ekavāraṁ vaṭṭitarajjuke. Sayaṁ vaṭṭitanti tanukavaṭṭitaṁ",
  "tika-vin07t2:363_6": "diguṇatiguṇatāpādanena attanā vaṭṭitaṁ. Ubbaṭṭetvāti pākatikaṁ katvā. Gopentopīti",
  "tika-vin07t2:363_7": "hīraṁ hīraṁ katvā gopentopi.",
  "tika-vin07t2:364_0": "177.Ālambanarukkho vāti tatthajātakaṁ sandhāya vuttaṁ. Tadatthameva katvāti māraṇatthameva",
  "tika-vin07t2:364_1": "ayobījasamuṭṭhāpanādinā vāsiādiṁ satthaṁ kāretvā. Pākatikanti aññehi kataṁ pakatisatthameva",
  "tika-vin07t2:364_2": "labhitvā mūlaṭṭhena ṭhapitaṁ hotīti attho. Muccatīti mūlaṭṭho muccati. Visamaṇḍalanti",
  "tika-vin07t2:364_3": "mañcapīṭhādīsu ālittaṁ visamaṇḍalaṁ.",
  "tika-vin07t2:365_0": "Vatvā asiṁ upanikkhipatīti ettha mukhena avatvā manasāva cintetvā upanikkhipanepi",
  "tika-vin07t2:365_1": "eseva nayo. Purimanayenāti yesaṁ hatthato mūlaṁ gahitantiādinā. Visabhāgarogo nāma",
  "tika-vin07t2:365_2": "kuṭṭhādivirūpabhāvato, gaṇḍapīḷakādi vā jīvitappavattiyā paccanīkattā.",
  "tika-vin07t2:366_0": "178.Manāpiyepi eseva nayoti etena manāpiyaṁ rūpaṁ upasaṁharatīti ettha yaṁ vā manāparūpaṁ,",
  "tika-vin07t2:366_1": "tassa samīpe ṭhapeti, attanā vā manāpiyena rūpena samannāgato tiṭṭhatītiādi yojetabbanti",
  "tika-vin07t2:366_2": "dasseti. Alaṅkaritvā upasaṁharatīti ‘‘alābhakena sussitvā maratū’’ti iminā adhippāyena",
  "tika-vin07t2:366_3": "upasaṁharati, teneva ‘‘sace uttasitvā marati, visaṅketo’’ti vuttaṁ. Alābhakena sussitvā",
  "tika-vin07t2:366_4": "maratīti ettha pārājikoti pāṭhaseso daṭṭhabbo. Mahākacchu nāma valliphalaviseso,",
  "tika-vin07t2:366_5": "yassa majjārapādasseva saṇṭhānaṁ dukkhasamphassāni sukhumalomāni ca honti. Haṁsapupphanti",
  "tika-vin07t2:366_6": "haṁsādīnaṁ pakkhalomaṁ sandhāya vadanti. Attano dhammatāya marati, anāpattīti pārājikaṁ",
  "tika-vin07t2:366_7": "sandhāya vuttaṁ dukkaṭā na muccanato.",
  "tika-vin07t2:367_0": "179. Asañciccāti idaṁ maraṇasaṁvattanikaupakkamassa asallakkhaṇaṁ sandhāya vuttanti",
  "tika-vin07t2:367_1": "āha iminā upakkamenātiādi. Ajānantassāti idaṁ pana maraṇasaṁvattanikavisādiupakkamakaraṇassa",
  "tika-vin07t2:367_2": "ajānanaṁ sandhāya vuttanti āha iminā ayaṁ marissatītiādi. Na maraṇādhippāyassāti",
  "tika-vin07t2:367_3": "idaṁ dukkhuppādakaṁ upakkamanti jānantassāpi maraṇādhippāyassa abhāvaṁ sandhāya vuttanti",
  "tika-vin07t2:367_4": "āha maraṇaṁ anicchantassātiādi. Anuppabandhābhāvāti domanassavīthīnaṁ nirantarappavattiabhāvā.",
  "tika-vin07t2:368": "Padabhājanīyavaṇṇanānayo niṭṭhito.",
  "tika-vin07t2:369": "Vinītavatthuvaṇṇanā",
  "tika-vin07t2:370_0": "180.Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin07t2:370_1": "karuṇāya abhāvato kāruññena pāse baddhasūkaramocanaṁ (pārā. 153) viya na hotīti adhippāyo.",
  "tika-vin07t2:370_2": "‘‘Yathāyunā’’ti vuttamevatthaṁ ‘‘yathānusandhinā’’ti pariyāyantarena vuttaṁ. Heṭṭhā",
  "tika-vin07t2:370_3": "kismiñci vijjamāne sāṭakaṁ valiṁ gaṇhātīti āha ‘‘yasmiṁ vali na paññāyatī’’ti. Paṭivekkhaṇañcetaṁ",
  "tika-vin07t2:370_4": "gihīnaṁ santake evāti daṭṭhabbaṁ. Pāḷiyaṁ musale ussiteti aññamaññaṁ upatthambhetvā",
  "tika-vin07t2:370_5": "dvīsu musalesu bhittiṁ apassāya ṭhapitesūti attho. Udukkhalabhaṇḍikanti udukkhalatthāya",
  "tika-vin07t2:370_6": "ānītaṁ dārubhaṇḍaṁ. Paribandhanti bhojanaparibandhaṁ, bhojanantarāyanti vuttaṁ hoti.",
  "tika-vin07t2:371_0": "181. Aggakārikanti ettha kārika-saddassa bhāvavacanattā ‘‘aggakiriya’’nti atthaṁ",
  "tika-vin07t2:371_1": "vatvāpi yasmā kiriyaṁ dātuṁ na sakkā, tasmā dānasaṅkhātāya aggakiriyāya yuttapiṇḍapātameva",
  "tika-vin07t2:371_2": "idha upacārayuttiyā aggakiriyāti gahetabbanti āha paṭhamaṁ laddhapiṇḍapātantiādi.",
  "tika-vin07t2:372_0": "182-3.Daṇḍamuggaranikhādanavemādīnaṁ vasenāti ettha daṇḍo nāma dīghadaṇḍo. Muggaro",
  "tika-vin07t2:372_1": "nāma rasso. Vemaṁ nāma tantavāyānaṁ vatthavāyanaupakaraṇaṁ, yena vītaṁ tantaṁ ghaṭṭenti.",
  "tika-vin07t2:372_2": "Vibhattibyattayenāti vibhattivipariṇāmena. Visesādhigamoti samādhi vipassanā ca.",
  "tika-vin07t2:372_3": "Visesādhigamanti lokuttaradhammapaṭilābhaṁ. Byākaritvāti ārocetvā, idañca visesassa",
  "tika-vin07t2:372_4": "adhigatabhāvadassanatthaṁ vuttaṁ. Adhigatavisesā hi diṭṭhānugatiāpajjanatthaṁ lajjībhikkhūnaṁ",
  "tika-vin07t2:372_5": "avassaṁ adhigamaṁ byākaronti, adhigatavisesena pana abyākaritvāpi āhāraṁ upacchindituṁ",
  "tika-vin07t2:372_6": "na vaṭṭati, adhigamantarāyavinodanatthameva āhārūpacchedassa anuññātattā tadadhigame",
  "tika-vin07t2:372_7": "so na kātabbova. Kiṁ panādhigamaṁ ārocetuṁ vaṭṭatīti āha sabhāgānantiādi. Bhaṇḍakaṁ",
  "tika-vin07t2:372_8": "vā dhovantāti cīvaraṁ vā dhovantā. Dhovanadaṇḍakanti cīvaradhovanadaṇḍaṁ.",
  "tika-vin07t2:373_0": "185.Maddāpetvā pāteti, visaṅketoti yathāṇattiyā akatattā vuttaṁ, yadi pana āṇāpako",
  "tika-vin07t2:373_1": "maddanampi maddāpanampi sandhāya vohāravasena ‘‘madditvā pātehī’’ti vadati, visaṅketo",
  "tika-vin07t2:373_2": "natthīti veditabbaṁ. ‘‘Maraṇavaṇṇaṁ vā saṁvaṇṇeyyā’’ti (pārā. 171) vuttattā āha ‘‘pariyāyo",
  "tika-vin07t2:373_3": "nāma natthī’’ti, pariyāyena āpattimokkho na hotīti adhippāyo. Avijāyanatthāya gabbhaggahaṇato",
  "tika-vin07t2:373_4": "puretarameva bhesajjaṁ dentassa kucchiyaṁ uppajjitvā gabbho vinassatīti iminā adhippāyena",
  "tika-vin07t2:373_5": "dinne tathāmarantānaṁ vasena kammabaddho, kucchiyaṁ na uppajjissatīti iminā adhippāyena",
  "tika-vin07t2:373_6": "dinne uppajjitvā maratu vā mā vā, nevatthi kammabaddho.",
  "tika-vin07t2:374_0": "Sahadhammikānanti ekassa satthu sāsane sahasikkhamānadhammānaṁ, sahadhamme vā sikkhāpade",
  "tika-vin07t2:374_1": "sikkhanabhāvena niyuttānaṁ. Samasīlasaddhānantiādinā dussīlānaṁ bhinnaladdhikānañca",
  "tika-vin07t2:374_2": "akātumpi labbhatīti dasseti. Ñātakapavāritaṭṭhānatoti attano tesaṁ vā ñātakapavāritaṭṭhānato.",
  "tika-vin07t2:374_3": "Ariyehi akatā ayuttavasena akatapubbā viññatti akataviññatti.",
  "tika-vin07t2:375_0": "Paṭiyādiyatīti sampādiyati. Akātuṁ na vaṭṭatīti ettha dukkaṭaṁ vadanti, ayuttatāvaseneva",
  "tika-vin07t2:375_1": "panettha akaraṇapaṭikkhepo yutto, na āpattivasenāti gahetabbaṁ. Yāva ñātakā passantīti",
  "tika-vin07t2:375_2": "yāva tassa ñātakā passanti.",
  "tika-vin07t2:376_0": "Pitubhaginī pitucchā. Mātubhātā mātulo. Nappahontīti kātuṁ na sakkonti. Na yācantīti",
  "tika-vin07t2:376_1": "lajjāya na yācanti. ‘‘Ābhogaṁ katvā’’ti vuttattā aññathā dentassa āpattiyeva. Keci",
  "tika-vin07t2:376_2": "pana ‘‘ābhogaṁ akatvāpi dātuṁ vaṭṭatī’’ti vadanti, taṁ na yuttaṁ bhesajjakaraṇassa",
  "tika-vin07t2:376_3": "pāḷiyaṁ ‘‘anāpatti bhikkhu pārājikassa, āpatti dukkaṭassā’’ti (pārā. 187) evaṁ antarāpattidassanavasena",
  "tika-vin07t2:376_4": "sāmaññato paṭikkhittattā, aṭṭhakathāyaṁ avuttappakārena karontassa sutteneva āpatti",
  "tika-vin07t2:376_5": "siddhāti daṭṭhabbā, teneva aṭṭhakathāyampi ‘‘tesaññeva santaka’’ntiādi vuttaṁ. Aññesanti",
  "tika-vin07t2:376_6": "asālohitānaṁ, tenāha etesaṁ puttaparamparāyātiādi. Kulaparivaṭṭoti kulasmiṁ ñātiparamparā.",
  "tika-vin07t2:376_7": "Bhesajjaṁ karontassāti yathāvuttavidhinā karontassa, ‘‘tāvakālikaṁ dassāmī’’ti ābhogaṁ",
  "tika-vin07t2:376_8": "akatvā dentassāpi pana antarāpatti dukkaṭaṁ vinā micchājīvaṁ vā kuladūsanaṁ vā na",
  "tika-vin07t2:376_9": "hotiyeva, tenāha – ‘‘vejjakammaṁ vā kuladūsakāpatti vā na hotī’’ti. Ñātakānañhi santakaṁ",
  "tika-vin07t2:376_10": "yācitvāpi gahetuṁ vaṭṭati, tasmā tattha kuladūsanādi na siyā. Sabbapadesūti ‘‘cūḷamātuyā’’tiādīsu sabbapadesu.",
  "tika-vin07t2:377_0": "Upajjhāyassaāharāmāti idaṁ upajjhāyena ‘‘mama ñātakānaṁ bhesajjaṁ āharathā’’ti āṇattehi",
  "tika-vin07t2:377_1": "kattabbavidhidassanatthaṁ vuttaṁ, iminā ca sāmaṇerādīnaṁ apaccāsāyapi parajanassa",
  "tika-vin07t2:377_2": "bhesajjakaraṇaṁ na vaṭṭatīti dasseti. Vuttanayena pariyesitvāti iminā ‘‘bhikkhācāravattena",
  "tika-vin07t2:377_3": "vā’’ti iminā, ‘‘ñātisāmaṇerehī’’ti iminā ca vuttamatthaṁ atidisati. Apaccāsīsantenāti",
  "tika-vin07t2:377_4": "āgantukacorādīnaṁ karontenāpi ‘‘manussā nāma upakārakā hontī’’ti attano tehi lābhaṁ",
  "tika-vin07t2:377_5": "apatthayantena. Paccāsāya karontassa pana vejjakammakuladūsanādidoso hotīti adhippāyo.",
  "tika-vin07t2:377_6": "‘‘Evaṁ upakāre kate sāsanaguṇaṁ ñatvā pasīdanti, saṅghassa vā upakārakā hontī’’ti",
  "tika-vin07t2:377_7": "karaṇe pana doso natthi. Keci pana ‘‘apaccāsīsantena āgantukādīnaṁ paṭikkhittapuggalādīnampi",
  "tika-vin07t2:377_8": "dātuṁ vaṭṭatī’’ti vadanti, taṁ na yuttaṁ kattabbākattabbaṭṭhānavibhāgassaniratthakattappasaṅgato",
  "tika-vin07t2:377_9": "‘‘apaccāsīsantena sabbesaṁ dātuṁ kātuñca vaṭṭatī’’ti ettakamattasseva vattabbato.",
  "tika-vin07t2:377_10": "Apaccāsīsanañca micchājīvakuladūsanādidosanisedhanatthameva vuttaṁ bhesajjakaraṇasaṅkhatāya",
  "tika-vin07t2:377_11": "imissā antarāpattiyā muccanatthaṁ āgantukacorādīnaṁ anuññātānaṁ dāneneva tāya āpattiyā",
  "tika-vin07t2:377_12": "muccanatoti gahetabbaṁ. Teneva apaccāsīsantenāpi akātabbaṭṭhānaṁ dassetuṁ saddhaṁ",
  "tika-vin07t2:377_13": "kulantiādi vuttaṁ. Pucchantīti iminā diṭṭhadiṭṭharogīnaṁ pariyāyenāpi vatvā vicaraṇaṁ",
  "tika-vin07t2:377_14": "ayuttanti dasseti. Pucchitassāpi pana paccāsīsantassa pariyāyakathāpi na vaṭṭatīti vadanti.",
  "tika-vin07t2:378_0": "Samullapesīti apaccāsīsanto evaṁ aññamaññaṁ kathaṁ samuṭṭhāpesi. Ācariyabhāgoti vinayācāraṁ",
  "tika-vin07t2:378_1": "akopetvā bhesajjācikkhaṇena vejjācariyabhāgoti attho. Pupphapūjanatthāya sampaṭicchiyamānaṁ",
  "tika-vin07t2:378_2": "rūpiyaṁ attano santakattabhajanena nissaggiyamevāti āha ‘‘kappiyavasena gāhāpetvā’’ti,",
  "tika-vin07t2:378_3": "‘‘amhākaṁ rūpiyaṁ na vaṭṭati, pupphapūjanatthaṁ pupphaṁ vaṭṭatī’’tiādinā paṭikkhipitvā",
  "tika-vin07t2:378_4": "kappiyena kammena gāhāpetvāti attho.",
  "tika-vin07t2:379_0": "Yadi ‘‘parittaṁ karothā’’ti vutte karonti, bhesajjakaraṇaṁ viya gihikammaṁ viya hotīti",
  "tika-vin07t2:379_1": "‘‘na kātabba’’nti vuttaṁ. ‘‘Parittaṁ bhaṇathā’’ti vutte pana dhammajjhesanattā anajjhiṭṭhenapi",
  "tika-vin07t2:379_2": "bhaṇitabbo dhammo, pageva ajjhiṭṭhenāpīti ‘‘kātabba’’nti vuttaṁ. Cāletvā suttaṁ parimajjitvāti",
  "tika-vin07t2:379_3": "idaṁ ‘‘parittāṇaṁ ettha pavesemī’’ti cittena evaṁ kate parittāṇā tattha pavesitā",
  "tika-vin07t2:379_4": "nāma hotīti vuttaṁ. Vihārato…pe… dukkaṭanti idaṁ aññātakagahaṭṭhe sandhāya vuttanti",
  "tika-vin07t2:379_5": "vadanti. Pādesu udakaṁ ākiritvāti idaṁ tasmiṁ dese cārittavasena vuttaṁ. Vuttañhi",
  "tika-vin07t2:379_6": "‘‘tattha pāḷiyā nisinnānaṁ bhikkhūnaṁ pādesu rogavūpasamanādiatthāya udakaṁ siñcitvā",
  "tika-vin07t2:379_7": "parittaṁ kātuṁ suttañca ṭhapetvā ‘parittaṁ bhaṇathā’ti vatvā gacchanti. Evañhi kariyamāne",
  "tika-vin07t2:379_8": "yadi pāde apanenti, manussā taṁ avamaṅgalanti maññanti, rogo vā na vūpasamissatī’’ti.",
  "tika-vin07t2:379_9": "Tenāha ‘‘na pādā apanetabbā’’ti. Matasarīradassane viya kevalaṁ susānadassanepi ‘‘idaṁ",
  "tika-vin07t2:379_10": "jātānaṁ sattānaṁ khayagamanaṭṭhāna’’nti maraṇasaññā uppajjatīti āha ‘‘sīvathikadassane…pe…",
  "tika-vin07t2:379_11": "‘maraṇassatiṁ paṭilabhissāmā’ti kammaṭṭhānasīsena gantuṁ vaṭṭatī’’ti. Lesakappaṁ",
  "tika-vin07t2:379_12": "akatvā samuppannasuddhacittena ‘‘parivāratthāya āgacchantū’’ti vuttepi gantuṁ vaṭṭati.",
  "tika-vin07t2:380_0": "Anāmaṭṭhapiṇḍapātoti aggahitaaggo, aparibhuttoti attho. Kahāpaṇagghanako hotīti iminā",
  "tika-vin07t2:380_1": "dāyakehi bahubyañjanena sampādetvā sakkaccaṁ dinnabhāvaṁ dīpeti. Thālaketi saṅghike",
  "tika-vin07t2:380_2": "kaṁsādimaye thālake, pattopi ettha saṅgayhati. Na vaṭṭatīti iminā dukkaṭanti dasseti.",
  "tika-vin07t2:380_3": "Dāmarikacorassāti rajjaṁ patthentassa pākaṭacorassa. Adīyamānepi ‘‘na dentī’’ti kujjhantīti",
  "tika-vin07t2:380_4": "sambandho. Āmisassa dhammassa ca alābhena attano parassa ca antare sambhavantassa",
  "tika-vin07t2:380_5": "chiddassa ca vivarassa paṭisantharaṇaṁ pidahanaṁ paṭisanthāro, so pana dhammāmisavasena",
  "tika-vin07t2:380_6": "duvidho. Tattha āmisapaṭisanthāraṁ sandhāya ‘‘kassa kātabbo, kassa na kātabbo’’ti",
  "tika-vin07t2:380_7": "vuttaṁ. ‘‘Āgantukassa vā…pe… kattabbo yevā’’ti saṅkhepato vuttamatthaṁ pākaṭaṁ kātuṁ",
  "tika-vin07t2:380_8": "āgantukaṁ tāvātiādimāha. Khīṇaparibbayanti iminā agatibhāvaṁ kāruññabhājanatañca",
  "tika-vin07t2:380_9": "dasseti, tena ca tabbidhurānaṁ samiddhānaṁ dāyakādīnaṁ āgantukattepi dātuṁ na vaṭṭatīti",
  "tika-vin07t2:380_10": "siddhaṁ hoti. Taṇḍulādimhi dātabbe sati ‘‘avelāyaṁ…pe… na vattabbo’’ti vuttaṁ. ‘‘Apaccāsīsantenā’’ti",
  "tika-vin07t2:380_11": "vatvā paccāsīsanappakāraṁ dassetuṁ manussā nāmātiādi vuttaṁ. Ananuññātānaṁ pana apaccāsīsantenāpi",
  "tika-vin07t2:380_12": "dātuṁ na vaṭṭati saddhādeyyavinipātattā, paccāsīsāya pana sati kuladūsanampi hoti.",
  "tika-vin07t2:381": "Ubbāsetvāti samantato tiyojanaṁ vilumpante manusse palāpetvā. Varapotthakacittattharaṇanti anekappakāraitthipurisādiuttamarūpavicittaṁ attharaṇaṁ.",
  "tika-vin07t2:382_0": "187. Sattarasavaggiyesu pubbe ekassa aṅgulipatodakena māritattā sesesu soḷasajanesu",
  "tika-vin07t2:382_1": "udaraṁ āruhitvā nisinnamekaṁ ṭhapetvā ‘‘sesāpi pannarasa janā’’ti vuttaṁ. Adūhalapāsāṇā",
  "tika-vin07t2:382_2": "viyāti adūhale āropitapāsāṇā viya. Kammādhippāyāti tajjanīyādikammakaraṇādhippāyā.",
  "tika-vin07t2:383_0": "Āvāhetvāti āvisāpetvā. Rūpaṁ katvā hatthapādādīni chindantīti tasmiṁ piṭṭhādimaye",
  "tika-vin07t2:383_1": "rūpe amanussaṁ āvāhetvā tassa hatthapādādīni chindanti. Sakkaṁ devarājānaṁ māreyyāti",
  "tika-vin07t2:383_2": "idaṁ sambhāvanavasena vuttaṁ. Na hi tādisā mahānubhāvā yakkhā satthaghātārahā honti",
  "tika-vin07t2:383_3": "devāsurayuddhepi tesaṁ satthappahārena maraṇābhāvā.",
  "tika-vin07t2:384_0": "188. Pahāro na dātabboti sambandho. Amanussaṁ kodhacittena paharantassa dukkaṭameva.",
  "tika-vin07t2:384_1": "Cikicchādhippāyena paharantassa anācāroti gahetabbo. Tālapaṇṇaṁ…pe… bandhitabbanti",
  "tika-vin07t2:384_2": "amanussā tālapaṇṇabandhanena palāyantīti katvā vuttaṁ, idañca gihīnaṁ vejjakammavasena kātuṁ na vaṭṭati.",
  "tika-vin07t2:385": "189.Yo rukkhena otthatopi na maratītiādīsu yaṁ vattabbaṁ, taṁ bhūtagāmasikkhāpadaṭṭhakathāyaṁ sayameva vakkhati, taṁ tattheva gahetabbaṁ.",
  "tika-vin07t2:386_0": "190.Dabbūpakaraṇānīti kehici chinditvā ṭhapitāni sapariggahitāni sandhāya vuttaṁ.",
  "tika-vin07t2:386_1": "Tattha hi ṭhānācāvanābhāvena vināsādhippāyassa dukkaṭaṁ vuttaṁ. Khiḍḍādhippāyenāpi",
  "tika-vin07t2:386_2": "dukkaṭanti sukkhatiṇādīsu aggikaraṇaṁ sandhāya vuttaṁ, allesu pana kīḷādhippāyenapi",
  "tika-vin07t2:386_3": "karontassa pācittiyameva. Paṭipakkhabhūto, paṭimukhaṁ gacchanto vā aggi paṭaggi,",
  "tika-vin07t2:386_4": "tassa allatiṇādīsupi dānaṁ anuññātaṁ, taṁ dentena dūrato āgacchantaṁ dāvaggiṁ disvā",
  "tika-vin07t2:386_5": "vihārassa samantato ekakkhaṇe adatvā ekadesato paṭṭhāya vihārassa samantato saṇikaṁ",
  "tika-vin07t2:386_6": "jhāpetvā yathā mahantopi aggi vihāraṁ pāpuṇituṁ na sakkoti, evaṁ vihārassa samantā",
  "tika-vin07t2:386_7": "abbhokāsaṁ katvā paṭaggi dātabbo, so dāvaggino paṭipathaṁ gantvā ekato hutvā tena",
  "tika-vin07t2:386_8": "saha nibbāti. Parittakaraṇanti samantā rukkhatiṇādicchedanaparikhākhaṇanādiārakkhakaraṇaṁ,",
  "tika-vin07t2:386_9": "tenāha tiṇakuṭikānaṁ samantā bhūmitacchanantiādi.",
  "tika-vin07t2:387_0": "191.Khettameva otiṇṇattā pārājikanti dvīsu ekassāpi antogadhattā ‘‘dvīhī’’ti vuttakhette",
  "tika-vin07t2:387_1": "ekassāpi otiṇṇattā pārājikaṁ, ‘‘dvīhi eva mārehi na ekenā’’ti niyamite pana ekeneva",
  "tika-vin07t2:387_2": "mārite natthi pārājikanti vadanti, evaṁ dve eva purisātiādīsupi. Pubbe katasīsacchedapayogato",
  "tika-vin07t2:387_3": "añño payogo jīvitindriyupacchedako na upalabbhati, paṭhamena payogenassa jīvitindriyaṁ",
  "tika-vin07t2:387_4": "upacchijjatīti ‘‘sīsacchedakassā’’ti vuttaṁ, yaṁ pana sāratthadīpaniyaṁ ‘‘jīvitindriyassa",
  "tika-vin07t2:387_5": "avijjamānattā’’ti kāraṇaṁ vuttaṁ, taṁ akāraṇaṁ jīvitindriyasannissitacittasantatiṁ",
  "tika-vin07t2:387_6": "vinā ukkhipanasannirujjhanādivasappavattassa gamanassa asambhavato. Na hi vāyuvegena",
  "tika-vin07t2:387_7": "paṇṇapaṭādayo viya kāyo gacchati, na ca ukkhipane pavattāva cittajaviññattiādayova",
  "tika-vin07t2:387_8": "nikkhipanādinopi hetubhūtāti sakkā vattuṁ vicchinditvā pavattanato. Pubbe anāhitavegāpi",
  "tika-vin07t2:387_9": "hi kāci sarīsapajāti dvidhā chinnā chedanamattā dvīhi vibhāgehi katipayakkhaṇaṁ dvīsu",
  "tika-vin07t2:387_10": "disāsu gacchati, tattha ca yasmiṁ bhāge hadayavatthu tiṭṭhati, tatraṭṭhaṁ pañcadvārāvajjanacittaṁ",
  "tika-vin07t2:387_11": "dvīsupi bhāgesu kāyappasāde ghaṭṭitaṁ phoṭṭhabbaṁ ālambitvā uppajjati, tato tadārammaṇameva",
  "tika-vin07t2:387_12": "yathārahamekasmiṁ bhāge ekadā aññasmiṁ aññadāti evaṁ pariyāyena kāyaviññāṇaṁ uppajjati,",
  "tika-vin07t2:387_13": "tato hadayavatthusmiṁyeva sampaṭicchanādivīthicittāni bhavaṅgantaritāni manodvāravīthiviññāṇāni",
  "tika-vin07t2:387_14": "ca viññattijanakāni uppajjanti, ye hi ubhayabhāgā gacchanti vā calanti vā phandanti",
  "tika-vin07t2:387_15": "vā. Cittassa pana lahuparivattiyā ekakkhaṇe ubhayabhāgāpi calantā viya upaṭṭhahanti,",
  "tika-vin07t2:387_16": "seyyathāpi nāma kukkuḷādinarakesu nimuggasakalasarīrassa sattassa ekasmiṁ khaṇe sakalasarīrepi",
  "tika-vin07t2:387_17": "kāyaviññāṇadukkhaṁ uppajjamānaṁ viya upaṭṭhāti, evaṁsampadamidaṁ daṭṭhabbaṁ, tato",
  "tika-vin07t2:387_18": "pana yasmiṁ bhāge jīvitindriyaṁ sasesakammajarūpaṁ nirujjhati, tattha kāyaviññāṇaṁ",
  "tika-vin07t2:387_19": "nappavattati, hadayavatthusahitabhāgeyeva yāva jīvitindriyanirodhā pavattati.",
  "tika-vin07t2:388_0": "Nanu narakādīsu ekābaddhe sarīre sabbattha pariyāyena kāyaviññāṇasamuppatti yuttā",
  "tika-vin07t2:388_1": "hotu, dvidhā hutvā vicchinne pana bhāgadvaye kathanti? Nāyaṁ doso. Sarīre hi ekābaddhatā",
  "tika-vin07t2:388_2": "nāma paramatthadhammabyatirittā kāci natthi paravādīnaṁ avayavīādi viya, kammādiekakāraṇapuñjāyattatāya",
  "tika-vin07t2:388_3": "bahūnaṁ sahuppattiyeva ekābaddhatā. Tattha ca satthappahārādiviruddhapaccayopanipātena",
  "tika-vin07t2:388_4": "vibhinnānampi kammādiekakāraṇānaṁ puñjāyattatā na vigacchati, yāva sā na vigacchati,",
  "tika-vin07t2:388_5": "tāva avicchinnāva tattha viññāṇappavatti. Vibhinnānaṁ pana kammajarūpānaṁ aññesañca",
  "tika-vin07t2:388_6": "sesatisantatirūpānañca upatthambhanabhāvena ciraṁ pavattituṁ na sakkonti, yāva ca",
  "tika-vin07t2:388_7": "dharanti, tāva viññāṇapaccayā honti, viññāṇena ca tesaṁ calanagamanādidesantaruppatti.",
  "tika-vin07t2:388_8": "Tasmā kabandhassapi dhāvakkhaṇe saviññāṇajīvitindriyaṁ attheva, tañca sīsacchedakappayogeneva",
  "tika-vin07t2:388_9": "sīghaṁ patati, tato aññappayogassa sarīre visesuppādanato puretarameva paṭhameneva",
  "tika-vin07t2:388_10": "kiccanipphattito sīsacchedakasseva kammabaddhoti gahetabbo. Evarūpānīti kabandhavatthusadisāni.",
  "tika-vin07t2:388_11": "Imassa vatthussāti āghātanavatthussa. Atthadīpaneti ekena purisena payogena vā māritatāsaṅkhātassa atthassa dīpane.",
  "tika-vin07t2:389_0": "192. Pānaparibhogena vaṭṭatīti sambandho. Evaṁ pana vuttattā ‘‘loṇasovīrakaṁ yāmakālika’’nti",
  "tika-vin07t2:389_1": "keci vadanti, keci pana ‘‘gilānānaṁ pākatikameva, agilānānaṁ pana udakasambhinna’’nti",
  "tika-vin07t2:389_2": "vuttattā ‘‘guḷaṁ viya sattāhakālika’’nti.",
  "tika-vin07t2:390": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:391": "Tatiyapārājikavaṇṇanānayo niṭṭhito.",
  "tika-vin07t2:392": "4. Catutthapārājikaṁ",
  "tika-vin07t2:393": "Vaggumudātīriyabhikkhuvatthuvaṇṇanā",
  "tika-vin07t2:394_0": "193.Adhiṭṭhemāti saṁvidahāma. Iriyāpathaṁ saṇṭhapetvāti padhānānurūpaṁ katvā. Anāgatasambandhe",
  "tika-vin07t2:394_1": "pana asatīti bhāsito bhavissatīti pāṭhasesaṁ katvā anāgatasambandhe asati. Bhāsitoti",
  "tika-vin07t2:394_2": "atītavacanaṁ kathaṁ anāgatavacanena sambandhamupagacchatīti āha lakkhaṇaṁ panātiādi.",
  "tika-vin07t2:394_3": "Īdise hi ṭhāne dhātusambandhe paccayāti iminā lakkhaṇena dhātvatthasambandhe sati",
  "tika-vin07t2:394_4": "ayathākālavihitāpi paccayā sādhavo bhavantīti saddasatthavidū vadanti.",
  "tika-vin07t2:395_0": "194.Vaṇṇavāti iminā abhinavuppannavaṇṇatā vuttā. Pasannamukhavaṇṇāti iminā mukhavaṇṇassa",
  "tika-vin07t2:395_1": "atipaṇītatā vuttā. Vippasannacchavivaṇṇāti iminā pakatisarīravaṇṇasseva yathāvuttanayena",
  "tika-vin07t2:395_2": "vippasannatā vuttā. Yasmā indriyānaṁ upādārūpattā nissayavaseneva pīṇananti āha ‘‘abhiniviṭṭhokāsassa",
  "tika-vin07t2:395_3": "paripuṇṇattā’’ti. Pañcappasādānaṁ viya hadayarūpassāpi paripuṇṇatā vuttāyevāti āha",
  "tika-vin07t2:395_4": "‘‘manacchaṭṭhānaṁ indriyāna’’nti. Uddesaṁ paripucchaṁ anuyuñjantā imaṁ sarīrasobhaṁ",
  "tika-vin07t2:395_5": "neva pāpuṇiṁsūti sambandho. Yathā tanti ettha tanti nipātamattaṁ. Catucakkanti ettha",
  "tika-vin07t2:395_6": "pavattanaṭṭhena iriyāpathova cakkanti vutto.",
  "tika-vin07t2:396_0": "195.Upalabbhantīti dissanti, ñāyantīti attho. Pacantoti pīḷento, gehādīni vā sayaṁ",
  "tika-vin07t2:396_1": "ḍahanto, aññehi vā pācento. Uddhateti uddhaccapakatike. Unnaḷeti uggatanaḷasadisena",
  "tika-vin07t2:396_2": "uggatatucchamānena sahite. Capaleti pattacīvaramaṇḍanādinā cāpallena yutte. Mukhareti",
  "tika-vin07t2:396_3": "kharavacane. Pākatindriyeti asaṁvutattā gihikāle viya pakatiyaṁ ṭhitindriye. Iriyāpathasaṇṭhapanādīnīti",
  "tika-vin07t2:396_4": "ādi-saddena paccayapaṭisevanasāmantajappānaṁ gahaṇaṁ veditabbaṁ. Paramasallekhavuttīhi",
  "tika-vin07t2:396_5": "mahāariyavaṁsehi bhikkhūhi nivutthasenāsanāni lokasammatasenāsanāni nāma. Paripācetunti",
  "tika-vin07t2:396_6": "vimhāpanavasena pariṇāmetuṁ. Bhikkhācāre asampajjamāneti idaṁ janapadacārikaṁcarantīti",
  "tika-vin07t2:396_7": "iminā sambandhitabbaṁ, na pana pāḷiṁ vācentotiādīhi, tāni pana padāni attano nirantaravāsaṭṭhānepi",
  "tika-vin07t2:396_8": "janapadesupi kattabbakiccadassanavasena vuttāni, tāni ca te vattasīsena karonti,",
  "tika-vin07t2:396_9": "na lābhanimittaṁ, tenāha tantītiādi. Kicchenāti imasseva vevacanaṁ kasirenāti. Tadubhayampi",
  "tika-vin07t2:396_10": "pāramīpūraṇavāyāmaṁ sandhāya vuttaṁ. Sādhāraṇaparikkhārabhāvenāti saṅghikaparikkhārabhāvena.",
  "tika-vin07t2:396_11": "Tathābhāvato thenetvāti avissajjiyaavebhaṅgiyabhāvato thenetvā, na ṭhānācāvanavasenāti",
  "tika-vin07t2:396_12": "adhippāyo, tenāha ‘‘kuladūsakadukkaṭaṁ āpajjatī’’ti. Asantanti imassa abhūtanti idaṁ",
  "tika-vin07t2:396_13": "kāraṇavacanaṁ, anuppannattā avijjamānanti attho. Kitavassevāti kitavassa sakuṇagahaṇamiva.",
  "tika-vin07t2:396_14": "Kerāṭikassāti saṭhassa. Samaṇoti gottamattaṁ anubhonti dhārentīti gotrabhuno, nāmamattasamaṇāti",
  "tika-vin07t2:396_15": "attho. Dujjānaparicchedanti anantadukkhattā ‘‘ettakaṁ dukkha’’nti saṅkhyāvasena paricchinditvā",
  "tika-vin07t2:396_16": "ñātuṁ sabbaññutaññāṇenāpi dukkaraṁ, na pana sarūpavasena ñātuṁ buddhañāṇassa avisayabhāvā.",
  "tika-vin07t2:397": "Adhimānavatthuvaṇṇanā",
  "tika-vin07t2:398_0": "196.Arahatteti aggaphale. Ñāṇacakkhunāti paccavekkhaṇañāṇasaṅkhātena cakkhunā, atha",
  "tika-vin07t2:398_1": "vā phalacittasampayutteneva ñāṇacakkhunā. Attanā sampayuttenāpi hi ñāṇena asammohato",
  "tika-vin07t2:398_2": "sayaṁ diṭṭhaṁ nāma hoti, tathā tasmiṁ adiṭṭheti attho. Sabbesaṁ kilesānaṁ pahāyakavasena",
  "tika-vin07t2:398_3": "ājānāti, samantato sabbena vā pakārena jānātīti ‘‘aññā’’ti aggamaggo vuccati, tadupacārena",
  "tika-vin07t2:398_4": "pana tapphalampīti āha ‘‘aññaṁ byākariṁsūti arahattaṁ byākariṁsū’’ti. Antarā ṭhapetīti",
  "tika-vin07t2:398_5": "sekhabhūmiyaṁ adhimāno ṭhapeti. Kilesasamudācāraṁ apassantoti purimamaggattayavajjhānaṁyeva",
  "tika-vin07t2:398_6": "kilesānaṁ vasena vuttaṁ, na bhavarāgādīnaṁ.",
  "tika-vin07t2:399": "Savibhaṅgasikkhāpadavaṇṇanā",
  "tika-vin07t2:400_0": "197. Pakatimanussehi uttaritarānaṁ buddhādiuttamapurisānaṁ adhigamadhammo uttarimanussadhammoti",
  "tika-vin07t2:400_1": "āha uttarimanussānantiādi. Pāḷiyaṁ (pārā. 198) ‘‘atthi ca me ete dhammā mayī’’ti",
  "tika-vin07t2:400_2": "ettha meti idaṁ padapūraṇamattaṁ. Adhigantabbato adhigamasaṅkhātassa jhānādino pucchā",
  "tika-vin07t2:400_3": "adhigamapucchā, sā ca jhānādīsu sāmaññato pavattāti idāni tattha paṭhamajjhānaṁ vā",
  "tika-vin07t2:400_4": "dutiyādīsu aññataraṁ vā tatthāpi kasiṇādiārammaṇesu kataramārammaṇaṁ jhānaṁ vā lokuttaresu",
  "tika-vin07t2:400_5": "ca sotāpattimaggaṁ vā sakadāgāmimaggādīsu aññataraṁ vā tatthāpi suññatavimokkhaṁ",
  "tika-vin07t2:400_6": "vā appaṇihitavimokkhādīsu aññataraṁ vāti evaṁ paccekaṁ bhedaniddhāraṇavasena pucchanākāraṁ",
  "tika-vin07t2:400_7": "dassetuṁ pāḷiyaṁ (pārā. 198) ‘‘puna katamesaṁ tvaṁ dhammānaṁ lābhī’’ti ayaṁ pucchā",
  "tika-vin07t2:400_8": "dassitāti daṭṭhabbā, tenāha paṭhamamaggādīsūtiādi. Yāya anukkamapaṭipattiyā lokuttaro",
  "tika-vin07t2:400_9": "adhigamo āgacchati, sā pubbabhāgapaṭipatti āgamanapaṭipadā. Na sujjhatīti pucchiyamāno",
  "tika-vin07t2:400_10": "paṭipattikkamaṁ ullaṅghitvā katheti. Apanetabboti tayā vuttakkamenāyaṁ na sakkā adhigantunti",
  "tika-vin07t2:400_11": "adhigatamānato apanetabbo. Sannihitesu kappiyesupi catūsu paccayesu alaggattā ‘‘ākāse",
  "tika-vin07t2:400_12": "pāṇisamena cetasā’’ti vuttaṁ. Vuttasadisaṁ byākaraṇaṁ hotīti yojanā. Khīṇāsavapaṭipattisadisā",
  "tika-vin07t2:400_13": "paṭipadā hoti suvikkhambhitakilesattā. Idañca arahattaṁ paṭijānantassa vasena vuttaṁ,",
  "tika-vin07t2:400_14": "tenāha khīṇāsavassa nāmātiādi. Evaṁ suvikkhambhitakilesassa vattanasekkhadhammapaṭijānanaṁ",
  "tika-vin07t2:400_15": "iminā bhayuppādanena, ambilādidassane kheḷuppādādinā ca na sakkā vīmaṁsituṁ, tasmā",
  "tika-vin07t2:400_16": "tassa vacaneneva taṁ saddhātabbaṁ. Ayaṁ bhikkhu sampannabyākaraṇoti idaṁ na kevalaṁ",
  "tika-vin07t2:400_17": "abhāyanakameva sandhāya vuttaṁ ekaccassa sūrajātikassa puthujjanassāpi abhāyanato,",
  "tika-vin07t2:400_18": "rajjanīyārammaṇānaṁ badarasāḷavādiambilamaddanādīnaṁ upanayanepi kheḷuppādāditaṇhāpavattarahitaṁ",
  "tika-vin07t2:400_19": "sabbathā susodhitameva sandhāya vuttanti gahetabbaṁ.",
  "tika-vin07t2:401_0": "Asantaguṇasambhāvanalakkhaṇā pāpicchāti āha yā sā idhekaccotiādi. Ādi-saddena assaddhotiādipāṭhaṁ",
  "tika-vin07t2:401_1": "saṅgaṇhāti. Sāmaññaṁ dupparāmaṭṭhanti samaṇadhammasaṅkhātaṁ sāmaññaṁ khaṇḍasīlāditāya",
  "tika-vin07t2:401_2": "dupparāmaṭṭhaṁ duṭṭhu gahitaṁ nirayāya nirayadukkhāya taṁ puggalaṁ tattha niraye",
  "tika-vin07t2:401_3": "upakaḍḍhati nibbattāpetīti attho. Sithiloti olīyitvā karaṇena sithilagāhena kato,",
  "tika-vin07t2:401_4": "sathena vā sāṭheyyena ādiṇṇo sithilo. Paribbajoti samaṇabhāvo. Bhiyyoti pubbe vijjamānānaṁ",
  "tika-vin07t2:401_5": "rāgarajādīnaṁ upari aparampi rajaṁ ākiratīti attho. Bhikkhubhāvoti adhammikapaṭiññāmattasiddho",
  "tika-vin07t2:401_6": "bhikkhubhāvo. Ajānamevāti ettha eva-saddo avadhāraṇe ajānanto evāti, ‘‘ajānameva’’ntipi",
  "tika-vin07t2:401_7": "pāṭho, tattha pana evaṁ jānāmi evaṁ passāmīti yojetabbaṁ.",
  "tika-vin07t2:402": "Padabhājanīyavaṇṇanā",
  "tika-vin07t2:403_0": "199.Evanti ca paṭhamajjhānādiparāmasanaṁ paṭhamajjhānaṁ jānāmi dutiyādijhānanti.",
  "tika-vin07t2:403_1": "Asubhajjhānādīnīti ādi-saddena kāyagatāsatijjhānaṁ kasiṇajjhānaṁ kasiṇamūlakāni āruppajjhānāni",
  "tika-vin07t2:403_2": "ca saṅgaṇhāti. Vimokkhoti catubbidho maggo, tassa saguṇato suññatādināmaṁ dassento",
  "tika-vin07t2:403_3": "āha so panāyantiādi. Maggo hi nāma pañcahi kāraṇehi nāmaṁ labhati sarasena vā paccanīkena",
  "tika-vin07t2:403_4": "vā saguṇena vā ārammaṇena vā āgamanena vā. Sace hi saṅkhārupekkhā aniccato saṅkhāre",
  "tika-vin07t2:403_5": "sammasitvā vuṭṭhāti, maggo animittavimokkhena vimuccati. Sace dukkhato sammasitvā",
  "tika-vin07t2:403_6": "vuṭṭhāti, appaṇihitavimokkhena vimuccati. Sace anattato sammasitvā vuṭṭhāti, suññatavimokkhena",
  "tika-vin07t2:403_7": "vimuccati, idaṁ sarasato nāmaṁ nāma. Yasmā panesa saṅkhāresu aniccānupassanāya niccanimittaṁ",
  "tika-vin07t2:403_8": "pajahanto āgato, tasmā animitto. Dukkhānupassanāya sukhasaññaṁ paṇidhiṁ patthanaṁ",
  "tika-vin07t2:403_9": "pahāya āgatattā appaṇihito. Anattānupassanāya attasaññaṁ pahāya attasuññatādassanavasena",
  "tika-vin07t2:403_10": "suññatā hoti, idaṁ paccanīkato nāmaṁ nāma. Rāgādīhi panesa suññatattā suññato, rūpanimittādīnaṁ,",
  "tika-vin07t2:403_11": "rāganimittādīnaṁ eva vā abhāvena animitto, rāgapaṇidhiādīnaṁ abhāvato appaṇihitoti",
  "tika-vin07t2:403_12": "vuccati, idaṁ assa saguṇato nāmaṁ. Rāgādisuññaṁ animittaṁ appaṇihitañca nibbānaṁ",
  "tika-vin07t2:403_13": "ārammaṇaṁ karotīti suññato animitto appaṇihitoti vuccati, idamassa ārammaṇato nāmaṁ.",
  "tika-vin07t2:403_14": "Āgamanaṁ pana duvidhaṁ vipassanāgamanaṁ maggāgamanañca. Tattha magge vipassanāgamanameva,",
  "tika-vin07t2:403_15": "phale pana maggānantare maggāgamanaṁ, phalasamāpattiyaṁ vipassanāgamanampi. Anattānupassanāvasena",
  "tika-vin07t2:403_16": "maggo suññato aniccadukkhānupassanāhi animitto appaṇihitoti evaṁ vipassanā attano",
  "tika-vin07t2:403_17": "nāmaṁ maggassa deti, maggo phalassāti idaṁ āgamanato nāmaṁ.",
  "tika-vin07t2:404_0": "Suññattāti vivittattā. Rāgādayova patiṭṭhānaṭṭhena paṇidhīti āha ‘‘rāgadosamohapaṇidhīna’’nti.",
  "tika-vin07t2:404_1": "Imissā vijjāyāti dibbacakkhuvijjāyātiādinā ekekavijjaṁ sandhāya vadanti. Evaṁ ekissāpi",
  "tika-vin07t2:404_2": "nāmaṁ aggahetvāpi tā eva sandhāya ‘‘vijjānaṁ lābhimhī’’ti bhaṇantopi pārājiko hotīti",
  "tika-vin07t2:404_3": "saṅkhepaṭṭhakathāyaṁ adhippāyo. Vatthuvijjādīni pana sandhāya vadanto na hoti. Ekekakoṭṭhāsavasenāti",
  "tika-vin07t2:404_4": "mahāaṭṭhakathāyaṁ vuttanayena lokuttaravisesaṁ akatvā kevalaṁ ‘‘satipaṭṭhānānaṁ lābhī’’ti",
  "tika-vin07t2:404_5": "ekekakoṭṭhāsavasenāti adhippāyo. Tatthāti tesu koṭṭhāsesu. Kilesānaṁ pahānaṁ nāma",
  "tika-vin07t2:404_6": "abhāvamattampi lokuttarakiccattā lokuttaranti samatthetuṁ taṁ panātiādi vuttaṁ. Rāgā",
  "tika-vin07t2:404_7": "cittaṁ vinīvaraṇatāti rāgato cittassa vinīvaraṇatā, tato rāgato vimuttattā eva vītarāganīvaraṇatāti",
  "tika-vin07t2:404_8": "attho, yā ca pañca vijjāti yojetabbaṁ. Na āgatāti idha padabhājane ‘‘ñāṇanti tisso",
  "tika-vin07t2:404_9": "vijjā’’ti (pārā. 199) vuttattā sesā pañca vijjā na āgatāti attho. Nibbattitalokuttarattāti",
  "tika-vin07t2:404_10": "lokiyadhammasādhāraṇasaṅkhatassāpi abhāvā lokiyehi sabbathā asammissalokuttarattā.",
  "tika-vin07t2:404_11": "Aññanti saṅkhepaṭṭhakathādiṁ vadanti, tampi tattheva paṭikkhittanti sambandho.",
  "tika-vin07t2:405_0": "200.Punaānetvā paṭhamajjhānādīhi na yojitanti ettha ‘‘paṭhamajjhānenāti pāṭho’’ti",
  "tika-vin07t2:405_1": "keci vadanti, taṁ yuttameva ādi-saddena gahetabbassa jhānassa abhāvā. Paṭhamajjhānamūlakañhi",
  "tika-vin07t2:405_2": "ekameva khaṇḍacakkaṁ. Kattusādhanopi bhaṇita-saddo hotīti āha atha vātiādi. Yena",
  "tika-vin07t2:405_3": "cittena musā bhaṇati, teneva cittena na sakkā ‘‘musā bhaṇāmī’’ti jānituṁ, antarantarā",
  "tika-vin07t2:405_4": "pana aññāhi manodvāravīthīhi ‘‘musā bhaṇāmī’’ti jānātīti vuttaṁ ‘‘bhaṇantassa hoti",
  "tika-vin07t2:405_5": "musā bhaṇāmī’’ti. Ayamettha attho dassitoti tīhi aṅgehi samannāgato musāvādoti ayamattho",
  "tika-vin07t2:405_6": "dassito. Davāti sahasā. Ravāti aññaṁ vattukāmassa khalitvā aññabhaṇanaṁ. Taṁ jānātīti",
  "tika-vin07t2:405_7": "taṁñāṇaṁ, tassa bhāvo taṁñāṇatā, ñāṇassa visayavisayībhāvena attasaṁvedananti attho.",
  "tika-vin07t2:405_8": "Ñāṇasamodhānanti bahūnaṁ ñāṇānaṁ ekasmiṁ khaṇe samodhānaṁ, sahuppattīti attho. Yena",
  "tika-vin07t2:405_9": "cittena ‘‘musā bhaṇissa’’nti jānātīti idaṁ pubbabhāgacetanañca sanniṭṭhānacetanañca",
  "tika-vin07t2:405_10": "ekato katvā vuttaṁ. Yena cittena pubbabhāgacetanābhūtena sanniṭṭhānacetanābhūtena",
  "tika-vin07t2:405_11": "ca visaṁvāditabbasattasaṅkhāre jānāti, yena cittena musā bhaṇissanti attho. Teneva…pe…",
  "tika-vin07t2:405_12": "pariccajitabbāti teneva cittena ‘‘evaṁ ahaṁ musā bhaṇāmī’’ti vā ‘‘bhaṇita’’nti vā",
  "tika-vin07t2:405_13": "tadeva musāvādacittamārammaṇaṁ katvā bhikkhu jānātīti evaṁ pubbāparasanniṭṭhānacetanākkhaṇesu",
  "tika-vin07t2:405_14": "tīsu ekeneva cittena ñāṇavisayañca ñāṇañcāti ubhayampi ekakkhaṇe puggalo jānātīti",
  "tika-vin07t2:405_15": "ayaṁ taṁñāṇatā pariccajitabbā visayasseva tadā pakāsanatoti adhippāyo, tenāha na",
  "tika-vin07t2:405_16": "hītiādi. Yadi ñāṇassa attano sarūpaṁ na ñāyati, kathaṁ pacchimaṁ cittaṁ jānātīti",
  "tika-vin07t2:405_17": "āha purimaṁ purimantiādi. Tattha bhaṇissāmītiādinā tīsu kālesu uppannaṁ purimapurimacittaṁ",
  "tika-vin07t2:405_18": "attānaṁ visayaṁ katvā uppajjamānassa pacchimassa pacchimassa cittassa tathā uppattiyā",
  "tika-vin07t2:405_19": "paccayo hotīti attho. Tenāti yena kāraṇena tīsu khaṇesu cittāni tadaññeheva cittehi",
  "tika-vin07t2:405_20": "jānitabbāni, tāni ca purimapurimacitteneva avassaṁ uppajjanti, tena kāraṇenāti attho.",
  "tika-vin07t2:405_21": "Tasmiṁ satīti bhaṇissāmīti pubbabhāge sati. Sesadvayanti bhaṇāmi, bhaṇitanti idaṁ",
  "tika-vin07t2:405_22": "dvayaṁ na hessatīti etaṁ natthīti yojanā hotiyevāti attho. Ekaṁ viya pakāsatīti bhinnakkhaṇānampi",
  "tika-vin07t2:405_23": "nirantaruppattiyā ‘‘tadeveda’’nti gahetabbataṁ sandhāya vadati.",
  "tika-vin07t2:406": "Balavadhammavinidhānavasenāti balavagāhassa vinidhānavasena. Dubbaladubbalānanti dubbaladubbalānaṁ gāhānaṁ. Sakabhāvapariccajanavasenāti attano santakabhāvassa pariccajanavasena.",
  "tika-vin07t2:407_0": "207.Uttāsitattāti bhayaṁ janetvā viya palāpitattā. Evaṁ palāpito na puna taṁ ṭhānaṁ",
  "tika-vin07t2:407_1": "āgacchatīti āha ‘‘puna anallīyanabhāvadassanavasenā’’ti. Kheṭa-saddaṁ saddatthavidū",
  "tika-vin07t2:407_2": "uttāsatthe paṭhantīti āha svāyamatthotiādi. Aṇu eva aṇusahagataṁ, aṇuttena vā yuttanti attho.",
  "tika-vin07t2:408": "Vattukāmavārakathāvaṇṇanā",
  "tika-vin07t2:409_0": "215.Kevalañhiyanti kevalañhi ayaṁ vāroti ajjhāharitabbaṁ. Taṅkhaṇaññeva jānātīti",
  "tika-vin07t2:409_1": "pakatiyā vacanānantaraṁ vijānanaṁ sandhāya vuttaṁ. Evaṁ pana vacībhedaṁ akatvā ‘‘yo",
  "tika-vin07t2:409_2": "imamhā āvāsā paṭhamaṁ pakkamissati, naṁ mayaṁ ‘arahā’ti jānissāmā’’ti evaṁ katasaṅketā",
  "tika-vin07t2:409_3": "vihārā paṭhamaṁ pakkamanena tasmiṁ khaṇe avītivattepi nikkhantamattepi pārājikaṁ",
  "tika-vin07t2:409_4": "aññataro bhikkhu ‘‘maṁ ‘arahā’ti jānantū’’ti tamhā āvāsā paṭhamaṁ pakkāmīti āgatavatthumhi",
  "tika-vin07t2:409_5": "(pārā. 227) viya. Viññattipatheti kāyavacīviññattīnaṁ gahaṇayogge padese, tena viññattipathaṁ",
  "tika-vin07t2:409_6": "atikkamitvā ṭhito koci dibbena cakkhunā kāyavikāraṁ disvā dibbāya sotadhātuyā vacībhedañca",
  "tika-vin07t2:409_7": "sutvā jānāti, na pārājikanti dīpeti. Pāḷiyaṁ ‘‘paṭivijānantassa āpatti pārājikassā’’ti",
  "tika-vin07t2:409_8": "(pārā. 215) imasmiṁ paṭivijānanavāre yasmiṁ akkhare vā uccārite kāyappayoge vā kateyeva",
  "tika-vin07t2:409_9": "ayaṁ paṭhamajjhānaṁ samāpannotiādiatthaṁ paro vijānāti, tato purimesu akkharuccāraṇādippayogesu",
  "tika-vin07t2:409_10": "thullaccayaṁ āpajjitvā pacchimeva paṭivijānanapayogakkhaṇe pārājikaṁ āpajjatīti veditabbaṁ",
  "tika-vin07t2:409_11": "thullaccayassevettha sāmantattā, teneva buddhadattācariyena –",
  "tika-vin07t2:410": "‘‘Dukkaṭaṁ paṭhamasseva, sāmantamiti vaṇṇitaṁ;",
  "tika-vin07t2:411": "Sesānaṁ pana tiṇṇampi, thullaccayamudīrita’’nti –",
  "tika-vin07t2:412_0": "Vuttaṁ , ayañcattho ‘‘na paṭivijānantassa āpatti thullaccayassā’’ti iminā suttena",
  "tika-vin07t2:412_1": "saṅgahitoti daṭṭhabbo. Uggahaparipucchādivasenātiādinā jhānasamādhiādisaddānamatthesu",
  "tika-vin07t2:412_2": "pubbe akataparicayattā sutvā ‘‘atthaṁ īdisa’’nti ajānitvā kevalaṁ ‘‘visiṭṭho koci",
  "tika-vin07t2:412_3": "samaṇaguṇo anena laddho’’ti parena ñātepi pārājikamevāti dasseti.",
  "tika-vin07t2:413": "Anāpattibhedakathāvaṇṇanā",
  "tika-vin07t2:414_0": "220.Anullapanādhippāyassāti ‘‘evaṁ vutte uttarimanussadhammo mayā pakāsito hotī’’ti",
  "tika-vin07t2:414_1": "amanasikatvā ‘‘nāhaṁ, āvuso, maccuno bhāyāmī’’tiādikaṁ kathentassa. Evaṁ kathento",
  "tika-vin07t2:414_2": "ca vohārato aññaṁ byākaronto nāma hotīti vuttaṁ ‘‘aññaṁ byākarontassā’’ti. Bhāyantoti",
  "tika-vin07t2:414_3": "‘‘ñatvā garahanti nu kho’’ti bhāyanto.",
  "tika-vin07t2:415": "Padabhājanīyavaṇṇanānayo niṭṭhito.",
  "tika-vin07t2:416": "Vinītavatthuvaṇṇanā",
  "tika-vin07t2:417_0": "223.Sekkhabhūmiyanti iminā jhānabhūmimpi saṅgaṇhāti. Tiṇṇaṁ vivekānanti kāyacittaupadhivivekānaṁ.",
  "tika-vin07t2:417_1": "Piṇḍāya caraṇassa bhojanapariyosānatāya vuttaṁ ‘‘yāva bhojanapaayosāna’’nti. Antaraghare",
  "tika-vin07t2:417_2": "bhutvā āgacchantassāpi vuttanayeneva sambhāvanicchāya cīvarasaṇṭhāpanādīni karontassa",
  "tika-vin07t2:417_3": "dukkaṭameva, pāḷiyaṁ pana dukkarādivatthūsu ‘‘anāpatti anullapanādhippāyassā’’ti",
  "tika-vin07t2:417_4": "idaṁ thullaccayenāpi anāpattidassanatthaṁ vuttaṁ. Ullapanādhippāyassāpi hi ‘‘nāvuso,",
  "tika-vin07t2:417_5": "dukkaraṁ aññaṁ byākātu’’nti vutte thullaccayameva attupanāyikattābhāvatoti daṭṭhabbaṁ.",
  "tika-vin07t2:418_0": "227.Na dānāhaṁ tattha gamissāmīti puna tattha vasitaṭṭhāne na gamissāmi, evaṁ sati",
  "tika-vin07t2:418_1": "paṭhamaṁ gato ayaṁ puna ca nāgato, tasmā arahāti maññissantīti adhippāyo. Taṁ ṭhānanti",
  "tika-vin07t2:418_2": "āvāsaṁ vātiādinā pubbe paricchinnaṭṭhānaṁ. Padasā gamanaṁ sandhāya katikāya katattā",
  "tika-vin07t2:418_3": "yānenātiādi vuttaṁ. Vijjāmayiddhiṁ sandhāya ‘‘iddhiyā’’ti vuttaṁ ullapanādhippāyassa",
  "tika-vin07t2:418_4": "abhiññiddhiyā asambhavato. Aññamaññaṁ rakkhantīti ullapanādhippāye satipi ekassāpi",
  "tika-vin07t2:418_5": "paṭhamagamanābhāvā rakkhanti. Sace pana katikaṁ katvā nisinnesu ekaṁ dve ṭhapetvā",
  "tika-vin07t2:418_6": "avasesā ullapanādhippāyena ekato gacchanti, gatānaṁ sabbesaṁ pārājikameva. Tesu yassa",
  "tika-vin07t2:418_7": "ullapanādhippāyo natthi, tassa anāpatti. Etanti heṭṭhā vuttaṁ sabbaṁ katikavattaṁ.",
  "tika-vin07t2:418_8": "Nānāverajjakāti nānājanapadavāsino. Saṅghalābhoti yathāvuḍḍhaṁ pāpuṇanakakoṭṭhāso.",
  "tika-vin07t2:418_9": "Ayañca paṭikkhepo avisesetvā karaṇaṁ sandhāya kato, visesetvā pana ‘‘ettako asukassā’’ti",
  "tika-vin07t2:418_10": "paricchinditvā apaloketvā dātuṁ vaṭṭati.",
  "tika-vin07t2:419_0": "228.Dhammadhātūti sabbaññutaññāṇaṁ, dhammānaṁ sabhāvo vā. Upapattīti attabhāvaṁ sandhāya",
  "tika-vin07t2:419_1": "vadati. Dussaddhāpayā hontīti puthujjane sandhāya vuttaṁ, na lakkhaṇattherādike ariyapuggale",
  "tika-vin07t2:419_2": ". Vituḍentīti vinivijjhitvā ḍenti gacchanti, phāsuḷantarikāyo chiddāvachiddaṁ katvā",
  "tika-vin07t2:419_3": "tāhi gacchantīti nissakkavasena attho. Vitudentīti pāṭhe phāsuḷantarikāhīti ādhāratthe",
  "tika-vin07t2:419_4": "nissakkavacanaṁ. Lohatuṇḍehīti kāḷalohamayehi tuṇḍehi. Acchariyaṁ vatāti garahitabbatāya",
  "tika-vin07t2:419_5": "accharaṁ paharituṁ yuttarūpaṁ. Cakkhubhūtāti lokassa cakkhu viya bhūtā sañjātā, cakkhusadisātipi",
  "tika-vin07t2:419_6": "attho. Tasseva kammassāti yena goghātakakammeneva niraye nibbatto, tassevāti atthe",
  "tika-vin07t2:419_7": "gayhamāne ekāya cetanāya bahupaṭisandhiyo hontīti āpajjati, na cetaṁ yuttaṁ ekassa",
  "tika-vin07t2:419_8": "ambādibījassa anekaṅkuruppatti viyāti taṁ pariharanto āha tassa nānācetanāhi āyūhitassātiādi,",
  "tika-vin07t2:419_9": "tena goghātakakammakkhaṇe pubbacetanā aparacetanā sanniṭṭhāpakacetanāti ekasmimpi",
  "tika-vin07t2:419_10": "pāṇātipāte bahū cetanā honti, nānāpāṇātipātesu vattabbameva natthi. Tattha ekāya",
  "tika-vin07t2:419_11": "cetanāya narake pacitvā tadaññacetanāsu ekāya aparāpariyacetanāya imasmiṁ petattabhāve",
  "tika-vin07t2:419_12": "nibbattoti dasseti, tenāha ‘‘avasesakammaṁ vā kammanimittaṁ vā’’ti. Ettha ca kammasarikkhavipākuppattiṁ",
  "tika-vin07t2:419_13": "sandhāya kammakammanimittānameva gahaṇaṁ kataṁ, na gatinimittassa, tenāha ‘‘aṭṭhirāsiyeva",
  "tika-vin07t2:419_14": "nimittaṁ ahosī’’ti. Pāḷiyaṁ vitacchentīti tuṇḍehi tacchento viya luñcanti. Virājentīti vilikhanti.",
  "tika-vin07t2:420": "229.Vallūravikkayenāti sukkhāpitamaṁsavikkayena. Nippakkhacammeti vigatapakkhalomacamme. Ekaṁ miganti dīpakamigaṁ. Kāraṇāhīti ghātanāhi. Ñatvāti kammaṭṭhānaṁ ñatvā.",
  "tika-vin07t2:421": "230. Maṅganavasena ulatīti maṅguli, virūpabībhacchabhāvena pavattatīti attho. Cittakeḷinti cittaruciyaṁ anācārakīḷaṁ.",
  "tika-vin07t2:422_0": "231.Nissevālapaṇakakaddamoti tilabījakādisevālena nīlamaṇḍūkapiṭṭhivaṇṇena udakapiṭṭhe",
  "tika-vin07t2:422_1": "udakaṁ nīlavaṇṇaṁ kurumānena paṇakena kaddamena ca virahito. Uṇhabhāvena tapanato",
  "tika-vin07t2:422_2": "tapaṁ udakaṁ assāti tapodakāti vattabbe ka-kāralopaṁ katvā ‘‘tapodā’’ti vuccati.",
  "tika-vin07t2:422_3": "Petalokoti pakaṭṭhena akusalakammena sugatito duggatiṁ itānaṁ gatānaṁ loko samūho,",
  "tika-vin07t2:422_4": "nivāsaṭṭhānaṁ vā. Katahatthāti dhanusippe suṭṭhu sikkhitahatthā, avirajjhanalakkhavedhāti",
  "tika-vin07t2:422_5": "attho. Sippadassanavasena rājakulādīsu rājasamūhaṁ upecca kataṁ asanaṁ sarakkhepo",
  "tika-vin07t2:422_6": "etesanti katupāsanā, sabbattha dassitasippāti attho. Pabhaggoti pabhañjito, parājitoti attho.",
  "tika-vin07t2:423_0": "232.Āneñjasamādhinti arūpasamāpattiyaṁ niruddhe satipi saddakaṇṭakena uṭṭhānāraho",
  "tika-vin07t2:423_1": "rūpāvacarasamādhiyeva idha vattabboti āha anejaṁ acalantiādi. Samādhiparipanthaketi",
  "tika-vin07t2:423_2": "vitakkādike sandhāya vadati, idaṁ pana paṭhamabodhiyaṁ uppannampi vatthuṁ anācāramattavasena",
  "tika-vin07t2:423_3": "bhikkhūhi coditepi bhagavatā ‘‘anāpatti, bhikkhave, moggallānassā’’ti (pārā. 228)",
  "tika-vin07t2:423_4": "evaṁ āyatiṁ attanā paññapiyamānapārājikānuguṇaṁ tadā eva vinītanti dhammasaṅgāhakattherehi",
  "tika-vin07t2:423_5": "pacchā paññattassa imassa sikkhāpadassa vinītavatthubhāvena saṅgahamāropitanti daṭṭhabbaṁ.",
  "tika-vin07t2:423_6": "Sāvakānaṁ uppaṭipāṭiyā anussaraṇābhāvaṁ dassetuṁ ‘‘na uppaṭipāṭiyā’’ti vuttaṁ. Dukkaraṁ",
  "tika-vin07t2:423_7": "katanti anantare pañcakappasatike kāle viññāṇasantatiṁ adisvāpi asammuyhitvā parato",
  "tika-vin07t2:423_8": "tatiyattabhāve diṭṭhacuticittena saddhiṁ vattamānabhavapaṭisandhiyā anumānenāpi kāriyakāraṇābhāvagahaṇaṁ",
  "tika-vin07t2:423_9": "nāma sāvakānaṁ dukkarattā vuttaṁ. Paṭividdhāti paṭividdhasadisā. Yathā nāma sattadhā",
  "tika-vin07t2:423_10": "phālitassa cāmaravālalomassa ekāya aggakoṭiyā aparassa vālalomaṁsuno koṭiṁ dūre ṭhatvā",
  "tika-vin07t2:423_11": "vijjheyya āvunanto viya paṭipādeyya, evameva imināpi dukkaraṁ katanti vuttaṁ hoti.",
  "tika-vin07t2:423_12": "Etadagganti eso aggo. Yadidanti yo ayaṁ.",
  "tika-vin07t2:424": "Nigamanavaṇṇanā",
  "tika-vin07t2:425_0": "233.Idhāti bhikkhuvibhaṅge. Uddiṭṭhapārājikaparidīpananti sikkhāpadesu pātimokkhuddesavasena",
  "tika-vin07t2:425_1": "uddiṭṭhapārājikaparidīpanaṁ, na pana sabbasmiṁ pārājikavibhaṅge āgataāpattiparidīpanaṁ",
  "tika-vin07t2:425_2": "tattha thullaccayādīnampi āgatattā teneva uddiṭṭha-saddena vuttavibhaṅgassa niddesattā.",
  "tika-vin07t2:425_3": "Bhikkhunīnaṁ asādhāraṇāni cattārīti ubbhajāṇumaṇḍalikā (pāci. 658) vajjappaṭicchādikā",
  "tika-vin07t2:425_4": "(pāci. 665) ukkhittānuvattikā (pāci. 669) aṭṭhavatthukāti (pāci. 675) imāni bhikkhūhi",
  "tika-vin07t2:425_5": "asādhāraṇāni bhikkhunīnaṁ eva paññattāni pārājikānīti attho. Vatthuvipannāti pabbajjupasampadānaṁ",
  "tika-vin07t2:425_6": "vatthubhāvo vatthu nāma, tena vatthumattena vipannā, vipannavatthukāti attho. Ahetukapaṭisandhikāti",
  "tika-vin07t2:425_7": "maggānuppattikāraṇamāha. Kiñcāpi duhetukānampi maggo nuppajjati, te pana pabbajjupasampadāsu",
  "tika-vin07t2:425_8": "ṭhatvā āyatiṁ maggahetuṁ sampādetuṁ sakkonti, ahetukā pana parisuddhe catupārisuddhisīle",
  "tika-vin07t2:425_9": "ṭhatvā sampādetuṁ na sakkonti, tasmā te tampi paṭicca vatthuvipannāvāti veditabbā.",
  "tika-vin07t2:425_10": "Pārājikāti kammavipattiyā paṭisandhikkhaṇeyeva parājayaṁ āpannā. Theyyasaṁvāsakādīnaṁ",
  "tika-vin07t2:425_11": "gihibhāve ṭhatvā vipassanāya vāyamantānampi tasmiṁ attabhāve magguppattiabhāvato",
  "tika-vin07t2:425_12": "‘‘maggo pana vārito’’ti vuttaṁ. Dīghatāya lambamānaṁ aṅgajātaṁ lambaṁ nāma, taṁ yassa",
  "tika-vin07t2:425_13": "atthi so lambī. So ettāvatā na pārājiko, taṁ pana dīghaṁ aṅgajātaṁ attano mukhe vā",
  "tika-vin07t2:425_14": "vaccamagge vā sevanādhippāyena pavesentova pārājiko, idha pana vaccamagge pavesentova",
  "tika-vin07t2:425_15": "adhippeto mudupiṭṭhikeneva mukhe pavesanassa vuttattā. Sopi hi kataparikammatāya",
  "tika-vin07t2:425_16": "mudubhūtāya piṭṭhiyā onamitvā attano aṅgajātaṁ mukhena gaṇhantova pārājiko hoti,",
  "tika-vin07t2:425_17": "na kevalo. Yo pana mukhena attano vaccamaggaṁ vā paresaṁ vaccamaggamukhaṁ vā itthīnaṁ",
  "tika-vin07t2:425_18": "passāvamaggaṁ vā gaṇhāti, tassa ca purisanimittena purisanimittaṁ chupantassa ca",
  "tika-vin07t2:425_19": "maggena maggapaṭipādanepi pārājikaṁ na hoti purisanimittena taditaramaggasampaṭipādaneneva",
  "tika-vin07t2:425_20": "methunadhammavohārato . Parassa aṅgajāte abhinisīdatīti parassa uttānaṁ sayantassa",
  "tika-vin07t2:425_21": "kammaniye aṅgajāte attano vaccamaggaṁ pavesento tassūpari nisīdati, idañca upalakkhaṇamattaṁ",
  "tika-vin07t2:425_22": "paresaṁ aṅgajātaṁ vaccamagge pavesento sādiyantopi pārājikova, balakkārena pana vaccamagge",
  "tika-vin07t2:425_23": "vā mukhe vā parena pavesiyamāno yadi na sādiyati, anāpattikova. Ettha asādiyanaṁ",
  "tika-vin07t2:425_24": "nāma dukkaraṁ virajjitabbato. Ettha ca anupasampannabhāve ṭhatvā mātupituarahantesu",
  "tika-vin07t2:425_25": "aññataraṁ ghātento bhikkhuniṁ dūsento ca sāmaṇerapabbajjampi na labhatīti dassanatthaṁ",
  "tika-vin07t2:425_26": "visuṁ gahitattā mātughātakādīnaṁ catunnaṁ tatiyapaṭhamapārājikesu antogadhatā veditabbā.",
  "tika-vin07t2:425_27": "Yathā ettha, evaṁ gihibhāve ṭhatvā lohituppādaṁ karonto lohituppādakovāti gahetabbaṁ.",
  "tika-vin07t2:425_28": "Etena pariyāyenāti ubhinnaṁ rāgapariyuṭṭhānasaṅkhātena pariyāyena. Dutiyavikappe",
  "tika-vin07t2:425_29": "kacci atthāti padacchedo veditabbo.",
  "tika-vin07t2:426": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:427": "Catutthapārājikavaṇṇanānayo niṭṭhito.",
  "tika-vin07t2:428": "Niṭṭhito ca pārājikakaṇḍavaṇṇanānayo."
}