{
  "atk-s0513a21:0": "3. Tikanipāto",
  "atk-s0513a21:1": "1. Saṅkappavaggo",
  "atk-s0513a21:3": "[251] 1. Saṅkapparāgajātakavaṇṇanā",
  "atk-s0513a21:4_0": "Saṅkapparāgadhotenāti idaṁ satthā jetavane viharanto ukkaṇṭhitabhikkhuṁ ārabbha kathesi.",
  "atk-s0513a21:4_1": "Sāvatthinagaravāsī kireko kulaputto sāsane uraṁ datvā pabbajitvā ekadivasaṁ sāvatthiyaṁ",
  "atk-s0513a21:4_2": "piṇḍāya caranto ekaṁ alaṅkatapaṭiyattaṁ itthiṁ disvā uppannakāmarāgo anabhirato vicari.",
  "atk-s0513a21:4_3": "Tamenaṁ ācariyupajjhāyādayo disvā anabhiratikāraṇaṁ pucchitvā vibbhamitukāmabhāvamassa",
  "atk-s0513a21:4_4": "ñatvā “āvuso, satthā nāma kāmarāgādikilesapīḷitānaṁ kilese hāretvā saccāni pakāsetvā",
  "atk-s0513a21:4_5": "sotāpattiphalādīni deti, ehi taṁ satthu santikaṁ nessāmā”ti ādāya agamaṁsu. Satthārā",
  "atk-s0513a21:4_6": "ca “kiṁ nu kho, bhikkhave, anicchamānakaññeva bhikkhuṁ gahetvā āgatatthā”ti vutte",
  "atk-s0513a21:4_7": "tamatthaṁ ārocesuṁ. Satthā “saccaṁ kira tvaṁ, bhikkhu, ukkaṇṭhito”ti pucchitvā “saccaṁ,",
  "atk-s0513a21:4_8": "bhante”ti vutte “kiṁkāraṇā”ti pucchi. So tamatthaṁ ārocesi. Atha naṁ satthā “itthiyo",
  "atk-s0513a21:4_9": "nāmetā, bhikkhu, pubbe jhānabalena vikkhambhitakilesānaṁ visuddhasattānampi saṁkilesaṁ",
  "atk-s0513a21:4_10": "uppādesuṁ, tādisaṁ tucchapuggalaṁ kiṁkāraṇā na saṁkilesissanti, visuddhāpi sattā",
  "atk-s0513a21:4_11": "saṁkilissanti, uttamayasasamaṅginopi āyasakyaṁ pāpuṇanti, pageva aparisuddhā. Sinerukampanakavāto",
  "atk-s0513a21:4_12": "purāṇapaṇṇakasaṭaṁ kiṁ na kampessati, bodhitale nisīditvā abhisambujjhanakasattaṁ",
  "atk-s0513a21:4_13": "ayaṁ kileso āloḷesi, tādisaṁ kiṁ na āloḷessatī”ti vatvā tehi yācito atītaṁ āhari.",
  "atk-s0513a21:5_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhave brāhmaṇamahāsālakule",
  "atk-s0513a21:5_1": "nibbattitvā vayappatto takkasilāyaṁ sabbasippāni uggaṇhitvā bārāṇasiṁ paccāgantvā",
  "atk-s0513a21:5_2": "katadārapariggaho mātāpitūnaṁ accayena tesaṁ matakiccāni katvā hiraññolokanakammaṁ",
  "atk-s0513a21:5_3": "karonto “idaṁ dhanaṁ paññāyati, yehi panetaṁ sambhataṁ, te na paññāyantī”ti āvajjento",
  "atk-s0513a21:5_4": "saṁvegappatto ahosi, sarīrā sedā mucciṁsu. So gharāvāse ciraṁ vasanto mahādānaṁ datvā",
  "atk-s0513a21:5_5": "kāme pahāya assumukhaṁ ñātisaṅghaṁ pariccajitvā himavantaṁ pavisitvā isipabbajjaṁ",
  "atk-s0513a21:5_6": "pabbajitvā ramaṇīye padese paṇṇasālaṁ māpetvā uñchācariyāya vanamūlaphalādīhi yāpento",
  "atk-s0513a21:5_7": "nacirasseva abhiññā ca samāpattiyo ca uppādetvā jhānakīḷaṁ kīḷanto ciraṁ vasitvā",
  "atk-s0513a21:5_8": "cintesi – “manussapathaṁ gantvā loṇambilaṁ upasevissāmi, evaṁ me sarīrañceva thiraṁ",
  "atk-s0513a21:5_9": "bhavissati, jaṅghavihāro ca kato bhavissati, ye ca mādisassa sīlasampannassa bhikkhaṁ",
  "atk-s0513a21:5_10": "vā dassanti, abhivādanādīni vā karissanti, te saggapuraṁ pūressantī”ti.",
  "atk-s0513a21:6_0": "So himavantā otaritvā anupubbena cārikaṁ caramāno bārāṇasiṁ patvā sūriyatthaṅgamanavelāya",
  "atk-s0513a21:6_1": "vasanaṭṭhānaṁ olokento rājuyyānaṁ disvā “idaṁ paṭisallānasāruppaṁ, ettha vasissāme”ti",
  "atk-s0513a21:6_2": "uyyānaṁ pavisitvā aññatarasmiṁ rukkhamūle nisinno jhānasukhena rattiṁ khepetvā punadivase",
  "atk-s0513a21:6_3": "katasarīrapaṭijaggano pubbaṇhasamaye jaṭājinavakkalāni saṇṭhapetvā bhikkhābhājanaṁ",
  "atk-s0513a21:6_4": "ādāya santindriyo santamānaso iriyāpathasampanno yugamattadassano hutvā sabbākārasampannāya",
  "atk-s0513a21:6_5": "attano rūpasiriyā lokassa locanāni ākaḍḍhento nagaraṁ pavisitvā bhikkhāya caranto",
  "atk-s0513a21:6_6": "rañño nivesanadvāraṁ pāpuṇi. Rājā mahātale caṅkamanto vātapānantarena bodhisattaṁ",
  "atk-s0513a21:6_7": "disvā iriyāpathasmiññeva pasīditvā “sace santadhammo nāma atthi, imassa tena abbhantare",
  "atk-s0513a21:6_8": "bhavitabba”nti cintetvā “gaccha, taṁ tāpasaṁ ānehī”ti ekaṁ amaccaṁ āṇāpesi. So gantvā",
  "atk-s0513a21:6_9": "vanditvā bhikkhābhājanaṁ gahetvā “rājā, bhante, taṁ pakkosatī”ti āha. Bodhisatto",
  "atk-s0513a21:6_10": "“mahāpuñña, amhe rājā na jānātī”ti āha. “Tena hi, bhante, yāvāhaṁ āgacchāmi, tāva",
  "atk-s0513a21:6_11": "idheva hothā”ti gantvā rañño ārocesi. Rājā “amhākaṁ kulūpakatāpaso natthi, gaccha,",
  "atk-s0513a21:6_12": "naṁ ānehī”ti sayampi vātapānena hatthaṁ pasāretvā vandanto “ito etha, bhante”ti āha.",
  "atk-s0513a21:6_13": "Bodhisatto amaccassa hatthe bhikkhābhājanaṁ datvā mahātalaṁ abhiruhi.",
  "atk-s0513a21:7_0": "Atha naṁ rājā vanditvā rājapallaṅke nisīdāpetvā attano sampāditehi yāgukhajjakabhattehi",
  "atk-s0513a21:7_1": "parivisitvā katabhattakiccaṁ pañhaṁ pucchi. Pañhabyākaraṇena bhiyyosomattāya pasīditvā",
  "atk-s0513a21:7_2": "vanditvā “bhante, tumhe katthavāsikā, kuto āgatatthā”ti pucchitvā “himavantavāsikā",
  "atk-s0513a21:7_3": "mayaṁ, mahārāja, himavantato āgatā”ti vutte puna “kiṁkāraṇā”ti pucchitvā “vassārattakāle,",
  "atk-s0513a21:7_4": "mahārāja, nibaddhavāso nāma laddhuṁ vaṭṭatī”ti vutte “tena hi, bhante, rājuyyāne",
  "atk-s0513a21:7_5": "vasatha, tumhe ca catūhi paccayehi na kilamissatha, ahañca saggasaṁvattanikaṁ puññaṁ",
  "atk-s0513a21:7_6": "pāpuṇissāmī”ti paṭiññaṁ gahetvā bhuttapātarāso bodhisattena saddhiṁ uyyānaṁ gantvā",
  "atk-s0513a21:7_7": "paṇṇasālaṁ kāretvā caṅkamaṁ māpetvā sesānipi rattiṭṭhānadivāṭṭhānādīni sampādetvā",
  "atk-s0513a21:7_8": "pabbajitaparikkhāre paṭiyādetvā “sukhena vasatha, bhante”ti uyyānapālaṁ sampaṭicchāpesi.",
  "atk-s0513a21:7_9": "Bodhisatto tato paṭṭhāya dvādasa saṁvaccharāni tattheva vasi.",
  "atk-s0513a21:8_0": "Athekadivasaṁ rañño paccanto kupito. So tassa vūpasamanatthāya gantukāmo deviṁ āmantetvā",
  "atk-s0513a21:8_1": "“bhadde, tayā nagare ohīyituṁ vaṭṭatī”ti āha. “Kiṁ nissāya kathetha, devā”ti. “Sīlavantaṁ",
  "atk-s0513a21:8_2": "tāpasaṁ, bhadde”ti. “Deva, nāhaṁ tasmiṁ pamajjissāmi, amhākaṁ ayyassa paṭijagganaṁ",
  "atk-s0513a21:8_3": "mama bhāro, tumhe nirāsaṅkā gacchathā”ti. Rājā nikkhamitvā gato, devīpi bodhisattaṁ",
  "atk-s0513a21:8_4": "tatheva sakkaccaṁ upaṭṭhāti. Bodhisatto pana rañño gatakāle nibaddhavelāyaṁ āgantvā",
  "atk-s0513a21:8_5": "attano rucitāya velāya rājanivesanaṁ gantvā bhattakiccaṁ karoti.",
  "atk-s0513a21:9_0": "Athekadivasaṁ bodhisatte aticirāyante devī sabbaṁ khādanīyabhojanīyaṁ paṭiyādetvā",
  "atk-s0513a21:9_1": "nhatvā alaṅkaritvā nīcamañcakaṁ paññāpetvā bodhisattassa āgamanaṁ olokayamānā maṭṭhasāṭakaṁ",
  "atk-s0513a21:9_2": "sithilaṁ katvā nivāsetvā nipajji. Bodhisattopi velaṁ sallakkhetvā bhikkhābhājanaṁ",
  "atk-s0513a21:9_3": "ādāya ākāsenāgantvā mahāvātapānadvāraṁ pāpuṇi. Tassa vakkalasaddaṁ sutvā sahasā uṭṭhahamānāya",
  "atk-s0513a21:9_4": "deviyā sarīrā maṭṭhasāṭako bhassittha, bodhisatto visabhāgārammaṇaṁ disvā indriyāni",
  "atk-s0513a21:9_5": "bhinditvā subhavasena olokesi. Athassa jhānabalena sannisinnopi kileso karaṇḍake",
  "atk-s0513a21:9_6": "pakkhittaāsīviso viya phaṇaṁ katvā uṭṭhahi, khīrarukkhassa vāsiyā ākoṭitakālo viya",
  "atk-s0513a21:9_7": "ahosi. Kilesuppādanena saheva jhānaṅgāni parihāyiṁsu, indriyāni aparipuṇṇāni ahesuṁ,",
  "atk-s0513a21:9_8": "sayaṁ pakkhacchinnakāko viya ahosi. So pubbe viya nisīditvā bhattakiccaṁ kātuṁ nāsakkhi,",
  "atk-s0513a21:9_9": "nisīdāpiyamānopi na nisīdi. Athassa devī sabbaṁ khādanīyabhojanīyaṁ bhikkhābhājaneyeva",
  "atk-s0513a21:9_10": "pakkhipi. Yathā ca pubbe bhattakiccaṁ katvā sīhapañjarena nikkhamitvā ākāseneva gacchati,",
  "atk-s0513a21:9_11": "evaṁ taṁ divasaṁ gantuṁ nāsakkhi. Bhattaṁ pana gahetvā mahānisseṇiyā otaritvā uyyānaṁ",
  "atk-s0513a21:9_12": "agamāsi. Devīpi assa attani paṭibaddhacittataṁ aññāsi. So uyyānaṁ gantvā bhattaṁ",
  "atk-s0513a21:9_13": "abhuñjitvāva heṭṭhāmañcake nikkhipitvā “deviyā evarūpā hatthasobhā pādasobhā, evarūpaṁ",
  "atk-s0513a21:9_14": "kaṭipariyosānaṁ, evarūpaṁ ūrulakkhaṇa”ntiādīni vippalapanto sattāhaṁ nipajji, bhattaṁ",
  "atk-s0513a21:9_15": "pūtikaṁ ahosi nīlamakkhikāparipuṇṇaṁ.",
  "atk-s0513a21:10_0": "Atha rājā paccantaṁ vūpasametvā paccāgato alaṅkatapaṭiyattaṁ nagaraṁ padakkhiṇaṁ",
  "atk-s0513a21:10_1": "katvā rājanivesanaṁ agantvāva “bodhisattaṁ passissāmī”ti uyyānaṁ gantvā uklāpaṁ assamapadaṁ",
  "atk-s0513a21:10_2": "disvā “pakkanto bhavissatī”ti paṇṇasālāya dvāraṁ vivaritvā antopaviṭṭho taṁ nipannakaṁ",
  "atk-s0513a21:10_3": "disvā “kenaci aphāsukena bhavitabba”nti pūtibhattaṁ chaḍḍāpetvā paṇṇasālaṁ paṭijaggāpetvā",
  "atk-s0513a21:10_4": "“bhante, kiṁ te aphāsuka”nti pucchi. “Viddhosmi, mahārājā”ti. Rājā “mama paccāmittehi",
  "atk-s0513a21:10_5": "mayi okāsaṁ alabhantehi ‘mamāyanaṭṭhānamassa dubbalaṁ karissāmā’ti āgantvā esa viddho",
  "atk-s0513a21:10_6": "bhavissati maññe”ti sarīraṁ parivattetvā viddhaṭṭhānaṁ olokento viddhaṭṭhānaṁ adisvā",
  "atk-s0513a21:10_7": "“kattha viddhosi, bhante”ti pucchi. Bodhisatto “nāhaṁ, mahārāja, aññena viddho, ahaṁ",
  "atk-s0513a21:10_8": "pana attanāva attānaṁ hadaye vijjhi”nti vatvā uṭṭhāya nisīditvā imā gāthā avoca –",
  "atk-s0513a21:11": "1.",
  "atk-s0513a21:12": "“Saṅkapparāgadhotena, vitakkanisitena ca;",
  "atk-s0513a21:13": "Nālaṅkatena bhadrena, usukārākatena ca.",
  "atk-s0513a21:14": "2.",
  "atk-s0513a21:15": "“Na kaṇṇāyatamuttena, nāpi morūpasevinā;",
  "atk-s0513a21:16": "Tenamhi hadaye viddho, sabbaṅgaparidāhinā.",
  "atk-s0513a21:17": "3.",
  "atk-s0513a21:18": "“Āvedhañca na passāmi, yato ruhiramassave;",
  "atk-s0513a21:19": "Yāva ayoniso cittaṁ, sayaṁ me dukkhamābhata”nti.",
  "atk-s0513a21:20_0": "Tattha saṅkapparāgadhotenāti kāmavitakkasampayuttarāgadhotena. Vitakkanisitena cāti",
  "atk-s0513a21:20_1": "teneva rāgodakena vitakkapāsāṇe nisitena. Nālaṅkatena bhadrenāti neva alaṅkatena",
  "atk-s0513a21:20_2": "bhadrena, analaṅkatena bībhacchenāti attho. Usukārākatena cāti usukārehipi akatena.",
  "atk-s0513a21:20_3": "Na kaṇṇāyatamuttenāti yāva dakkhiṇakaṇṇacūḷakaṁ ākaḍḍhitvā amuttakena. Nāpi morūpasevināti",
  "atk-s0513a21:20_4": "morapattagijjhapattādīhi akatūpasevanena. Tenamhi hadaye viddhoti tena kilesakaṇḍenāhaṁ",
  "atk-s0513a21:20_5": "hadaye viddho amhi. Sabbaṅgaparidāhināti sabbāni aṅgāni paridahanasamatthena. Mahārāja,",
  "atk-s0513a21:20_6": "tena hi kilesakaṇḍena hadaye viddhakālato paṭṭhāya mama aggi padittāniva sabbāni",
  "atk-s0513a21:20_7": "aṅgāni ḍayhantīti dasseti.",
  "atk-s0513a21:21_0": "Āvedhañca na passāmīti viddhaṭṭhāne vaṇañca na passāmi. Yato ruhiramassaveti yato",
  "atk-s0513a21:21_1": "me āvedhato lohitaṁ pagghareyya, taṁ na passāmīti attho. Yāva ayoniso cittanti ettha",
  "atk-s0513a21:21_2": "yāvāti daḷhatthe nipāto, ativiya daḷhaṁ katvā ayoniso cittaṁ vaḍḍhitanti attho. Sayaṁ",
  "atk-s0513a21:21_3": "me dukkhamābhatanti attanāva mayā attano dukkhaṁ ānītanti.",
  "atk-s0513a21:22_0": "Evaṁ bodhisatto imāhi tīhi gāthāhi rañño dhammaṁ desetvā rājānaṁ paṇṇasālato bahi",
  "atk-s0513a21:22_1": "katvā kasiṇaparikammaṁ katvā naṭṭhaṁ jhānaṁ uppādetvā paṇṇasālāya nikkhamitvā ākāse",
  "atk-s0513a21:22_2": "nisinno rājānaṁ ovaditvā “mahārāja, ahaṁ himavantameva gamissāmī”ti vatvā “na sakkā,",
  "atk-s0513a21:22_3": "bhante, gantu”nti vuccamānopi “mahārāja, mayā idha vasantena evarūpo vippakāro patto,",
  "atk-s0513a21:22_4": "idāni na sakkā idha vasitu”nti rañño yācantasseva ākāse uppatitvā himavantaṁ gantvā",
  "atk-s0513a21:22_5": "tattha yāvatāyukaṁ ṭhatvā brahmalokūpago ahosi.",
  "atk-s0513a21:23_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:23_1": "ukkaṇṭhitabhikkhu arahatte patiṭṭhahi. Keci sotāpannā, keci sakadāgāmino, keci anāgāmino,",
  "atk-s0513a21:23_2": "keci arahanto ahesuṁ. “Tadā rājā ānando ahosi, tāpaso pana ahameva ahosi”nti.",
  "atk-s0513a21:24": "Saṅkapparāgajātakavaṇṇanā paṭhamā.",
  "atk-s0513a21:26": "[252] 2. Tilamuṭṭhijātakavaṇṇanā",
  "atk-s0513a21:27_0": "Ajjāpime taṁ manasīti idaṁ satthā jetavane viharanto aññataraṁ kodhanaṁ bhikkhuṁ",
  "atk-s0513a21:27_1": "ārabbha kathesi. Aññataro kira, bhikkhu, kodhano ahosi upāyāsabahulo, appampi vutto",
  "atk-s0513a21:27_2": "samāno kuppi abhisajji, kopañca dosañca appaccayañca pātvākāsi. Athekadivasaṁ bhikkhū",
  "atk-s0513a21:27_3": "dhammasabhāyaṁ kathaṁ samuṭṭhāpesuṁ – “āvuso, asuko nāma bhikkhu kodhano upāyāsabahulo",
  "atk-s0513a21:27_4": "uddhane pakkhittaloṇaṁ viya taṭataṭāyanto vicarati, evarūpe nikkodhane buddhasāsane",
  "atk-s0513a21:27_5": "pabbajito samāno kodhamattampi niggaṇhituṁ na sakkotī”ti. Satthā tesaṁ kathaṁ sutvā",
  "atk-s0513a21:27_6": "ekaṁ bhikkhuṁ pesetvā taṁ bhikkhuṁ pakkosāpetvā “saccaṁ kira tvaṁ, bhikkhu, kodhano”ti",
  "atk-s0513a21:27_7": "pucchitvā “saccaṁ, bhante”ti vutte “na, bhikkhave, idāneva, pubbepi ayaṁ kodhano",
  "atk-s0513a21:27_8": "ahosī”ti vatvā atītaṁ āhari.",
  "atk-s0513a21:28_0": "Atīte bārāṇasiyaṁ brahmadatte rajjaṁ kārente tassa putto brahmadattakumāro nāma ahosi.",
  "atk-s0513a21:28_1": "Porāṇakarājāno ca attano putte “evaṁ ete nihatamānadappā sītuṇhakkhamā lokacārittaññū",
  "atk-s0513a21:28_2": "ca bhavissantī”ti attano nagare disāpāmokkhaācariye vijjamānepi sippuggahaṇatthāya",
  "atk-s0513a21:28_3": "dūre tiroraṭṭhaṁ pesenti, tasmā sopi rājā soḷasavassuddesikaṁ puttaṁ pakkosāpetvā",
  "atk-s0513a21:28_4": "ekapaṭalikaupāhanā ca paṇṇacchattañca kahāpaṇasahassañca datvā “tāta, takkasilaṁ",
  "atk-s0513a21:28_5": "gantvā sippaṁ uggaṇhā”ti pesesi. So “sādhū”ti mātāpitaro vanditvā nikkhamitvā anupubbena",
  "atk-s0513a21:28_6": "takkasilaṁ patvā ācariyassa gehaṁ pucchitvā ācariye māṇavakānaṁ sippaṁ vācetvā uṭṭhāya",
  "atk-s0513a21:28_7": "gharadvāre caṅkamante gehaṁ gantvā yasmiṁ ṭhāne ṭhito ācariyaṁ addasa, tattheva upāhanā",
  "atk-s0513a21:28_8": "omuñcitvā chattañca apanetvā ācariyaṁ vanditvā aṭṭhāsi. So tassa kilantabhāvaṁ ñatvā",
  "atk-s0513a21:28_9": "āgantukasaṅgahaṁ kāresi. Kumāro bhuttabhojano thokaṁ vissamitvā ācariyaṁ upasaṅkamitvā",
  "atk-s0513a21:28_10": "vanditvā aṭṭhāsi, “kuto āgatosi, tātā”ti ca vutte “bārāṇasito”ti āha. “Kassa puttosī”ti?",
  "atk-s0513a21:28_11": "“Bārāṇasirañño”ti. “Kenatthenāgatosī”ti? “Sippaṁ uggaṇhatthāyā”ti. “Kiṁ te ācariyabhāgo",
  "atk-s0513a21:28_12": "ābhato, udāhu dhammantevāsiko hotukāmosī”ti? So “ācariyabhāgo me ābhato”ti vatvā",
  "atk-s0513a21:28_13": "ācariyassa pādamūle sahassatthavikaṁ ṭhapetvā vandi.",
  "atk-s0513a21:29_0": "Dhammantevāsikā divā ācariyassa kammaṁ katvā rattiṁ sippaṁ uggaṇhanti, ācariyabhāgadāyakā",
  "atk-s0513a21:29_1": "gehe jeṭṭhaputtā viya hutvā sippameva uggaṇhanti. Tasmā sopi ācariyo sallahukena",
  "atk-s0513a21:29_2": "subhanakkhattena kumārassa sippaṁ paṭṭhapesi. Kumāropi sippaṁ uggaṇhanto ekadivasaṁ",
  "atk-s0513a21:29_3": "ācariyena saddhiṁ nhāyituṁ agamāsi. Athekā mahallikā itthī tilāni sete katvā pattharitvā",
  "atk-s0513a21:29_4": "rakkhamānā nisīdi. Kumāro setatile disvā khāditukāmo hutvā ekaṁ tilamuṭṭhiṁ gahetvā",
  "atk-s0513a21:29_5": "khādi, mahallikā “taṇhāluko eso”ti kiñci avatvā tuṇhī ahosi. So punadivasepi tāya",
  "atk-s0513a21:29_6": "velāya tatheva akāsi, sāpi naṁ na kiñci āha. Itaro tatiyadivasepi tathevākāsi, tadā",
  "atk-s0513a21:29_7": "mahallikā “disāpāmokkho ācariyo attano antevāsikehi maṁ vilumpāpetī”ti bāhā paggayha",
  "atk-s0513a21:29_8": "kandi. Ācariyo nivattitvā “kiṁ etaṁ, ammā”ti pucchi. “Sāmi, antevāsiko te mayā katānaṁ",
  "atk-s0513a21:29_9": "setatilānaṁ ajjekaṁ muṭṭhiṁ khādi, hiyyo ekaṁ, pare ekaṁ, nanu evaṁ khādanto mama",
  "atk-s0513a21:29_10": "santakaṁ sabbaṁ nāsessatī”ti. “Amma, mā rodi, mūlaṁ te dāpessāmī”ti. “Na me, sāmi,",
  "atk-s0513a21:29_11": "mūlenattho, yathā panesa kumāro puna evaṁ na karoti, tathā taṁ sikkhāpehī”ti. Ācariyo",
  "atk-s0513a21:29_12": "“tena hi passa, ammā”ti dvīhi māṇavehi taṁ kumāraṁ dvīsu hatthesu gāhāpetvā veḷupesikaṁ",
  "atk-s0513a21:29_13": "gahetvā “puna evarūpaṁ mā akāsī”ti tikkhattuṁ piṭṭhiyaṁ pahari. Kumāro ācariyassa",
  "atk-s0513a21:29_14": "kujjhitvā rattāni akkhīni katvā pādapiṭṭhito yāva kesamatthakā olokesi. Sopissa kujjhitvā",
  "atk-s0513a21:29_15": "olokitabhāvaṁ aññāsi. Kumāro sippaṁ niṭṭhāpetvā “anuyogaṁ datvā mārāpetabbo esa mayā”ti",
  "atk-s0513a21:29_16": "tena katadosaṁ hadaye ṭhapetvā gamanakāle ācariyaṁ vanditvā “yadāhaṁ, ācariya, bārāṇasirajjaṁ",
  "atk-s0513a21:29_17": "patvā tumhākaṁ santikaṁ pesessāmi, tadā tumhe āgaccheyyāthā”ti sasineho viya paṭiññaṁ gahetvā pakkāmi.",
  "atk-s0513a21:30_0": "So bārāṇasiṁ patvā mātāpitaro vanditvā sippaṁ dassesi. Rājā “jīvamānena me putto",
  "atk-s0513a21:30_1": "diṭṭho, jīvamānovassa rajjasiriṁ passāmī”ti puttaṁ rajje patiṭṭhāpesi. So rajjasiriṁ",
  "atk-s0513a21:30_2": "anubhavamāno ācariyena katadosaṁ saritvā uppannakodho “mārāpessāmi na”nti pakkosanatthāya",
  "atk-s0513a21:30_3": "ācariyassa dūtaṁ pāhesi. Ācariyo “taruṇakāle naṁ saññāpetuṁ na sakkhissāmī”ti agantvā",
  "atk-s0513a21:30_4": "tassa rañño majjhimavayakāle “idāni naṁ saññāpetuṁ sakkhissāmī”ti gantvā rājadvāre",
  "atk-s0513a21:30_5": "ṭhatvā “takkasilācariyo āgato”ti ārocāpesi. Rājā tuṭṭho brāhmaṇaṁ pakkosāpetvā taṁ",
  "atk-s0513a21:30_6": "attano santikaṁ āgataṁ disvāva kodhaṁ uppādetvā rattāni akkhīni katvā amacce āmantetvā",
  "atk-s0513a21:30_7": "“bho, ajjāpi me ācariyena pahaṭaṭṭhānaṁ rujjati, ācariyo nalāṭena maccuṁ ādāya ‘marissāmī’ti",
  "atk-s0513a21:30_8": "āgato, ajjassa jīvitaṁ natthī”ti vatvā purimā dve gāthā avoca –",
  "atk-s0513a21:31": "4.",
  "atk-s0513a21:32": "“Ajjāpi me taṁ manasi, yaṁ maṁ tvaṁ tilamuṭṭhiyā;",
  "atk-s0513a21:33": "Bāhāya maṁ gahetvāna, laṭṭhiyā anutāḷayi.",
  "atk-s0513a21:34": "5.",
  "atk-s0513a21:35": "“Nanu jīvite na ramasi, yenāsi brāhmaṇāgato;",
  "atk-s0513a21:36": "Yaṁ maṁ bāhā gahetvāna, tikkhattuṁ anutāḷayī”ti.",
  "atk-s0513a21:37_0": "Tattha yaṁ maṁ bāhāya manti dvīsu padesu upayogavacanaṁ anutāḷanagahaṇāpekkhaṁ. Yaṁ",
  "atk-s0513a21:37_1": "maṁ tvaṁ tilamuṭṭhiyā kāraṇā anutāḷayi, anutāḷento ca maṁ bāhāya gahetvā anutāḷayi,",
  "atk-s0513a21:37_2": "taṁ anutāḷanaṁ ajjāpi me manasīti ayañhettha attho. Nanu jīvite na ramasīti maññe",
  "atk-s0513a21:37_3": "tvaṁ attano jīvitamhi nābhiramasi. Yenāsi brāhmaṇāgatoti yasmā brāhmaṇa idha mama",
  "atk-s0513a21:37_4": "santikaṁ āgatosi. Yaṁ maṁ bāhā gahetvānāti yaṁ mama bāhā gahetvā, yaṁ maṁ bāhāya",
  "atk-s0513a21:37_5": "gahetvātipi attho. Tikkhattuṁ anutāḷayīti tayo vāre veḷulaṭṭhiyā tāḷesi, ajja dāni",
  "atk-s0513a21:37_6": "tassa phalaṁ vindāhīti naṁ maraṇena santajjento evamāha.",
  "atk-s0513a21:38": "Taṁ sutvā ācariyo tatiyaṁ gāthamāha –",
  "atk-s0513a21:39": "6.",
  "atk-s0513a21:40": "“Ariyo anariyaṁ kubbantaṁ, yo daṇḍena nisedhati;",
  "atk-s0513a21:41": "Sāsanaṁ taṁ na taṁ veraṁ, iti naṁ paṇḍitā vidū”ti.",
  "atk-s0513a21:42_0": "Tattha ariyoti sundarādhivacanametaṁ. So pana ariyo catubbidho hoti ācāraariyo dassanaariyo",
  "atk-s0513a21:42_1": "liṅgaariyo paṭivedhaariyoti. Tattha manusso vā hotu tiracchāno vā, ariyācāre ṭhito",
  "atk-s0513a21:42_2": "ācāraariyo nāma. Vuttampi cetaṁ –",
  "atk-s0513a21:43": "“Ariyavattasi vakkaṅga, yo piṇḍamapacāyati;",
  "atk-s0513a21:44": "Cajāmi te taṁ bhattāraṁ, gacchathūbho yathāsukha”nti. ;",
  "atk-s0513a21:45": "Rūpena pana iriyāpathena ca pāsādikena dassanīyena samannāgato dassanaariyo nāma. Vuttampi cetaṁ –",
  "atk-s0513a21:46": "“Ariyāvakāsosi pasannanetto, maññe bhavaṁ pabbajito kulamhā;",
  "atk-s0513a21:47": "Kathaṁ nu cittāni pahāya bhoge, pabbaji nikkhamma gharā sapaññā”ti. ;",
  "atk-s0513a21:48": "Nivāsanapārupanaliṅgaggahaṇena pana samaṇasadiso hutvā vicaranto dussīlopi liṅgaariyo nāma. Yaṁ sandhāya vuttaṁ –",
  "atk-s0513a21:49": "“Chadanaṁ katvāna subbatānaṁ, pakkhandī kuladūsako pagabbho;",
  "atk-s0513a21:50": "Māyāvī asaññato palāpo, patirūpena caraṁ sa maggadūsī”ti.",
  "atk-s0513a21:51": "Buddhādayo pana paṭivedhaariyā nāma. Tena vuttaṁ – “ariyā vuccanti buddhā ca paccekabuddhā ca buddhasāvakā cā”ti. Tesu idha ācāraariyova adhippeto.",
  "atk-s0513a21:52_0": "Anariyanti dussīlaṁ pāpadhammaṁ. Kubbantanti pāṇātipātādikaṁ pañcavidhadussīlyakammaṁ",
  "atk-s0513a21:52_1": "karontaṁ, ekameva vā etaṁ atthapadaṁ, anariyaṁ hīnaṁ lāmakaṁ pañcaverabhayakammaṁ",
  "atk-s0513a21:52_2": "karontaṁ puggalaṁ. Yoti khattiyādīsu yo koci. Daṇḍenāti yena kenaci paharaṇakena.",
  "atk-s0513a21:52_3": "Nisedhatīti “mā puna evarūpaṁ karī”ti paharanto nivāreti. Sāsanaṁ taṁ na taṁ veranti",
  "atk-s0513a21:52_4": "taṁ, mahārāja, akattabbaṁ karonte puttadhītaro vā antevāsike vā evaṁ paharitvā nisedhanaṁ",
  "atk-s0513a21:52_5": "nāma imasmiṁ loke sāsanaṁ anusiṭṭhi ovādo, na veraṁ. Iti naṁ paṇḍitāvidūti evametaṁ",
  "atk-s0513a21:52_6": "paṇḍitā jānanti. Tasmā, mahārāja, tvampi evaṁ jāna, na evarūpe ṭhāne veraṁ kātuṁ",
  "atk-s0513a21:52_7": "arahasi. Sace hi tvaṁ, mahārāja, mayā evaṁ sikkhāpito nābhavissa, atha gacchante",
  "atk-s0513a21:52_8": "kāle pūvasakkhaliādīni ceva phalāphalādīni ca haranto corakammesu paluddho anupubbena",
  "atk-s0513a21:52_9": "sandhicchedanapanthadūhanagāmaghātakādīni katvā “rājāparādhiko coro”ti sahoḍḍhaṁ",
  "atk-s0513a21:52_10": "gahetvā rañño dassito “gacchathassa dosānurūpaṁ daṇḍaṁ upanethā”ti daṇḍabhayaṁ pāpuṇissa,",
  "atk-s0513a21:52_11": "kuto te evarūpā sampatti abhavissa, nanu maṁ nissāya idaṁ issariyaṁ tayā laddhanti",
  "atk-s0513a21:52_12": "evaṁ ācariyo rājānaṁ saññāpesi. Parivāretvā ṭhitā amaccāpissa kathaṁ sutvā “saccaṁ,",
  "atk-s0513a21:52_13": "deva, idaṁ issariyaṁ tumhākaṁ ācariyasseva santaka”nti āhaṁsu.",
  "atk-s0513a21:53_0": "Tasmiṁ khaṇe rājā ācariyassa guṇaṁ sallakkhetvā “sabbissariyaṁ te, ācariya, dammi,",
  "atk-s0513a21:53_1": "rajjaṁ paṭicchā”ti āha. Ācariyo “na me, mahārāja, rajjenattho”ti paṭikkhipi. Rājā",
  "atk-s0513a21:53_2": "takkasilaṁ pesetvā ācariyassa puttadāraṁ āharāpetvā mahantaṁ issariyaṁ datvā tameva",
  "atk-s0513a21:53_3": "purohitaṁ katvā pituṭṭhāne ṭhapetvā tassovāde ṭhito dānādīni puññāni katvā saggaparāyaṇo ahosi.",
  "atk-s0513a21:54_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:54_1": "kodhano bhikkhu anāgāmiphale patiṭṭhahi, bahū janā sotāpannasakadāgāmianāgāmino ahesuṁ.",
  "atk-s0513a21:54_2": "“Tadā rājā kodhano bhikkhu ahosi, ācariyo pana ahameva ahosi”nti.",
  "atk-s0513a21:55": "Tilamuṭṭhijātakavaṇṇanā dutiyā.",
  "atk-s0513a21:57": "[253] 3. Maṇikaṇṭhajātakavaṇṇanā",
  "atk-s0513a21:58_0": "Mamannapānanti idaṁ satthā āḷaviṁ nissāya aggāḷave cetiye viharanto kuṭikārasikkhāpadaṁ",
  "atk-s0513a21:58_1": "ārabbha kathesi. Āḷavakā hi bhikkhū saññācikāya kuṭiyo kārayamānā yācanabahulā viññattibahulā",
  "atk-s0513a21:58_2": "vihariṁsu “purisaṁ detha, purisatthakaraṁ dethā”tiādīni vadantā. Manussā upaddutā",
  "atk-s0513a21:58_3": "yācanāya upaddutā viññattiyā bhikkhū disvā ubbijjiṁsupi uttasiṁsupi palāyiṁsupi.",
  "atk-s0513a21:58_4": "Athāyasmā mahākassapo āḷaviṁ upasaṅkamitvā piṇḍāya pāvisi, manussā therampi disvā",
  "atk-s0513a21:58_5": "tatheva paṭipajjiṁsu. So pacchābhattaṁ piṇḍapātapaṭikkanto bhikkhū āmantetvā “pubbāyaṁ,",
  "atk-s0513a21:58_6": "āvuso, āḷavī sulabhapiṇḍā, idāni kasmā dullabhapiṇḍā jātā”ti pucchitvā taṁ kāraṇaṁ",
  "atk-s0513a21:58_7": "sutvā bhagavati āḷaviṁ āgantvā aggāḷavacetiye viharante bhagavantaṁ upasaṅkamitvā",
  "atk-s0513a21:58_8": "etamatthaṁ ārocesi. Satthā etasmiṁ kāraṇe bhikkhusaṅghaṁ sannipātāpetvā āḷavake bhikkhū",
  "atk-s0513a21:58_9": "paṭipucchi – “saccaṁ kira tumhe, bhikkhave, saññācikāya kuṭiyo kārethā”ti. “Saccaṁ,",
  "atk-s0513a21:58_10": "bhante”ti vutte te bhikkhū garahitvā “bhikkhave, yācanā nāmesā sattaratanaparipuṇṇe",
  "atk-s0513a21:58_11": "nāgabhavane vasantānaṁ nāgānampi amanāpā, pageva manussānaṁ, yesaṁ ekaṁ kahāpaṇakaṁ",
  "atk-s0513a21:58_12": "uppādentānaṁ pāsāṇato maṁsaṁ uppāṭanakālo viya hotī”ti vatvā atītaṁ āhari.",
  "atk-s0513a21:59_0": "Atīte bārāṇasiyaṁ brahmadatte rajjaṁ kārente bodhisatto mahāvibhave brāhmaṇakule",
  "atk-s0513a21:59_1": "nibbatti. Tassa ādhāvitvā paridhāvitvā vicaraṇakāle aññopi puññavā satto tassa mātu",
  "atk-s0513a21:59_2": "kucchismiṁ nibbatti. Te ubhopi bhātaro vayappattā mātāpitūnaṁ kālakiriyāya saṁviggahadayā",
  "atk-s0513a21:59_3": "isipabbajjaṁ pabbajitvā gaṅgātīre paṇṇasālaṁ māpetvā vasiṁsu. Tesu jeṭṭhassa uparigaṅgāya",
  "atk-s0513a21:59_4": "paṇṇasālā ahosi, kaniṭṭhassa adhogaṅgāya. Athekadivasaṁ maṇikaṇṭho nāma nāgarājā",
  "atk-s0513a21:59_5": "nāgabhavanā nikkhamitvā gaṅgātīre māṇavakavesena vicaranto kaniṭṭhassa assamaṁ gantvā",
  "atk-s0513a21:59_6": "vanditvā ekamantaṁ nisīdi, te aññamaññaṁ sammodanīyakathaṁ kathetvā vissāsikā ahesuṁ,",
  "atk-s0513a21:59_7": "vinā vattituṁ nāsakkhiṁsu. Maṇikaṇṭho abhiṇhaṁ kaniṭṭhatāpasassa santikaṁ āgantvā",
  "atk-s0513a21:59_8": "kathāsallāpena nisīditvā gamanakāle tāpase sinehena attabhāvaṁ vijahitvā bhogehi",
  "atk-s0513a21:59_9": "tāpasaṁ parikkhipanto parissajitvā uparimuddhani mahantaṁ phaṇaṁ dhāretvā thokaṁ",
  "atk-s0513a21:59_10": "vasitvā taṁ sinehaṁ vinodetvā sarīraṁ viniveṭhetvā tāpasaṁ vanditvā sakaṭṭhānameva",
  "atk-s0513a21:59_11": "gacchati. Tāpaso tassa bhayena kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.",
  "atk-s0513a21:60_0": "So ekadivasaṁ bhātu santikaṁ agamāsi. Atha naṁ so pucchi – “kissa, tvaṁ bho, kiso",
  "atk-s0513a21:60_1": "lūkho dubbaṇṇo uppaṇḍuppaṇḍukajāto dhamanisanthatagatto”ti. So tassa taṁ pavattiṁ",
  "atk-s0513a21:60_2": "ārocetvā “kiṁ pana, tvaṁ bho, tassa nāgarājassa āgamanaṁ icchasi, na icchasī”ti puṭṭho",
  "atk-s0513a21:60_3": "“na icchāmī”ti vatvā “so pana nāgarājā tava santikaṁ āgacchanto kiṁ piḷandhanaṁ piḷandhitvā",
  "atk-s0513a21:60_4": "āgacchatī”ti vutte “maṇiratana”nti āha. Tena hi tvaṁ tasmiṁ nāgarāje tava santikaṁ",
  "atk-s0513a21:60_5": "āgantvā anisinneyeva “maṇiṁ me dehī”ti yāca, evaṁ so nāgo taṁ bhogehi aparikkhipitvāva",
  "atk-s0513a21:60_6": "gamissati. Punadivase assamapadadvāre ṭhatvā āgacchantameva naṁ yāceyyāsi, tatiyadivase",
  "atk-s0513a21:60_7": "gaṅgātīre ṭhatvā udakā ummujjantameva naṁ yāceyyāsi, evaṁ so tava santikaṁ puna na āgamissatīti.",
  "atk-s0513a21:61_0": "Tāpaso “sādhū”ti paṭissuṇitvā attano paṇṇasālaṁ gantvā punadivase nāgarājānaṁ āgantvā",
  "atk-s0513a21:61_1": "ṭhitamattameva “etaṁ attano piḷandhanamaṇiṁ me dehī”ti yāci, so anisīditvāva palāyi.",
  "atk-s0513a21:61_2": "Atha naṁ dutiyadivase assamapadadvāre ṭhatvā āgacchantameva “hiyyo me maṇiratanaṁ",
  "atk-s0513a21:61_3": "nādāsi, ajja dānaṁ laddhuṁ vaṭṭatī”ti āha. Nāgo assamapadaṁ apavisitvāva palāyi.",
  "atk-s0513a21:61_4": "Tatiyadivase udakato ummujjantameva naṁ “ajja me tatiyo divaso yācantassa, dehi dāni",
  "atk-s0513a21:61_5": "me etaṁ maṇiratana”nti āha. Nāgarājā udake ṭhatvāva tāpasaṁ paṭikkhipanto dve gāthā āha –",
  "atk-s0513a21:62": "7.",
  "atk-s0513a21:63": "“Mamannapānaṁ vipulaṁ uḷāraṁ, uppajjatīmassa maṇissa hetu;",
  "atk-s0513a21:64": "Taṁ te na dassaṁ atiyācakosi, na cāpi te assamamāgamissaṁ.",
  "atk-s0513a21:65": "8.",
  "atk-s0513a21:66": "“Susū yathā sakkharadhotapāṇī, tāsesimaṁ selaṁ yācamāno;",
  "atk-s0513a21:67": "Taṁ te na dassaṁ atiyācakosi, na cāpi te assamamāgamissa”nti.",
  "atk-s0513a21:68_0": "Tattha mamannapānanti mama yāgubhattādidibbabhojanaṁ aṭṭhapānakabhedañca dibbapānaṁ.",
  "atk-s0513a21:68_1": "Vipulanti bahu. Uḷāranti seṭṭhaṁ paṇītaṁ. Taṁ teti taṁ maṇiṁ tuyhaṁ. Atiyācakosīti",
  "atk-s0513a21:68_2": "kālañca pamāṇañca atikkamitvā ajja tīṇi divasāni mayhaṁ piyaṁ manāpaṁ maṇiratanaṁ",
  "atk-s0513a21:68_3": "yācamāno atikkamma yācakosi. Na cāpi teti na kevalaṁ na dassaṁ, assamampi te nāgamissaṁ.",
  "atk-s0513a21:68_4": "Susū yathāti yathā nāma yuvā taruṇamanusso. Sakkharadhotapāṇīti sakkharāya dhotapāṇi,",
  "atk-s0513a21:68_5": "telena pāsāṇe dhotaasihattho. Tāsesimaṁ selaṁ yācamānoti imaṁ maṇiṁ yācanto tvaṁ",
  "atk-s0513a21:68_6": "kañcanatharukhaggaṁ abbāhitvā “sīsaṁ te chindāmī”ti vadanto taruṇapuriso viya maṁ tāsesi.",
  "atk-s0513a21:69_0": "Evaṁ vatvā so nāgarājā udake nimujjitvā attano nāgabhavanameva gantvā na paccāgañchi.",
  "atk-s0513a21:69_1": "Atha so tāpaso tassa dassanīyassa nāgarājassa adassanena bhiyyosomattāya kiso ahosi",
  "atk-s0513a21:69_2": "lūkho dubbaṇṇo uppaṇḍuppaṇḍukajāto dhamanisanthatagatto. Atha jeṭṭhatāpaso “kaniṭṭhassa",
  "atk-s0513a21:69_3": "pavattiṁ jānissāmī”ti tassa santikaṁ āgantvā taṁ bhiyyosomattāya paṇḍuroginaṁ disvā",
  "atk-s0513a21:69_4": "“kiṁ nu kho, bho, tvaṁ bhiyyosomattāya paṇḍurogī jāto”ti vatvā “tassa dassanīyassa",
  "atk-s0513a21:69_5": "nāgarājassa adassanenā”ti sutvā “ayaṁ tāpaso nāgarājānaṁ vinā vattituṁ na sakkotī”ti",
  "atk-s0513a21:69_6": "sallakkhetvā tatiyaṁ gāthamāha –",
  "atk-s0513a21:70": "9.",
  "atk-s0513a21:71": "“Na taṁ yāce yassa piyaṁ jigīse, desso hoti atiyācanāya;",
  "atk-s0513a21:72": "Nāgo maṇiṁ yācito brāhmaṇena, adassanaṁyeva tadajjhagamā”ti.",
  "atk-s0513a21:73_0": "Tattha na taṁ yāceti taṁ bhaṇḍaṁ na yāceyya. Yassa piyaṁ jigīseti yaṁ bhaṇḍaṁ assa",
  "atk-s0513a21:73_1": "puggalassa piyanti jāneyya. Desso hotīti appiyo hoti. Atiyācanāyāti pamāṇaṁ atikkamitvā",
  "atk-s0513a21:73_2": "varabhaṇḍaṁ yācanto tāya atiyācanāya. Adassanaṁyeva tadajjhagamāti tato paṭṭhāya",
  "atk-s0513a21:73_3": "adassanameva gatoti.",
  "atk-s0513a21:74_0": "Evaṁ pana taṁ vatvā “ito dāni paṭṭhāya mā socī”ti samassāsetvā jeṭṭhabhātā attano",
  "atk-s0513a21:74_1": "assamameva gato. Athāparabhāge te dvepi bhātaro abhiññā ca samāpattiyo ca nibbattetvā",
  "atk-s0513a21:74_2": "brahmalokaparāyaṇā ahesuṁ.",
  "atk-s0513a21:75_0": "Satthā “evaṁ, bhikkhave, sattaratanaparipuṇṇe nāgabhavane vasantānaṁ nāgānampi yācanā",
  "atk-s0513a21:75_1": "nāma amanāpā, kimaṅgaṁ pana manussāna”nti imaṁ dhammadesanaṁ āharitvā jātakaṁ samodhānesi",
  "atk-s0513a21:75_2": "– “tadā kaniṭṭho ānando ahosi, jeṭṭho pana ahameva ahosi”nti.",
  "atk-s0513a21:76": "Maṇikaṇṭhajātakavaṇṇanā tatiyā.",
  "atk-s0513a21:78": "[254] 4. Kuṇḍakakucchisindhavajātakavaṇṇanā",
  "atk-s0513a21:79_0": "Bhutvā tiṇaparighāsanti idaṁ satthā jetavane viharanto sāriputtattheraṁ ārabbha kathesi.",
  "atk-s0513a21:79_1": "Ekasmiñhi samaye sammāsambuddhe sāvatthiyaṁ vassaṁ vasitvā cārikaṁ caritvā puna paccāgate",
  "atk-s0513a21:79_2": "manussā “āgantukasakkāraṁ karissāmā”ti buddhappamukhassa bhikkhusaṅghassa mahādānaṁ",
  "atk-s0513a21:79_3": "dadanti. Vihāre ekaṁ dhammaghosakabhikkhuṁ ṭhapesuṁ, so ye ye āgantvā yattake bhikkhū",
  "atk-s0513a21:79_4": "icchanti, tesaṁ tesaṁ bhikkhū vicāretvā deti.",
  "atk-s0513a21:80_0": "Athekā duggatamahallikā itthī ekameva paṭivīsaṁ sajjetvā tesaṁ tesaṁ manussānaṁ bhikkhūsu",
  "atk-s0513a21:80_1": "vicāretvā dinnesu ussūre dhammaghosakassa santikaṁ āgantvā “mayhaṁ ekaṁ bhikkhuṁ",
  "atk-s0513a21:80_2": "dethā”ti āha. So “mayā sabbe bhikkhū vicāretvā dinnā, sāriputtatthero pana vihāreyeva,",
  "atk-s0513a21:80_3": "tvaṁ tassa bhikkhaṁ dehī”ti āha. Sā “sādhū”ti tuṭṭhacittā jetavanadvārakoṭṭhake ṭhatvā",
  "atk-s0513a21:80_4": "therassa āgatakāle vanditvā hatthato pattaṁ gahetvā gharaṁ netvā nisīdāpesi. “Ekāya",
  "atk-s0513a21:80_5": "kira mahallikāya dhammasenāpati attano ghare nisīdāpito”ti bahūni saddhāni kulāni",
  "atk-s0513a21:80_6": "assosuṁ. Tesu rājā passenadī kosalo taṁ pavattiṁ sutvā tassā sāṭakena ceva sahassatthavikāya",
  "atk-s0513a21:80_7": "ca saddhiṁ bhattabhājanāni pahiṇi “mayhaṁ ayyaṁ parivisamānā imaṁ sāṭakaṁ nivāsetvā",
  "atk-s0513a21:80_8": "ime kahāpaṇe vaḷañjetvā theraṁ parivisatū”ti. Yathā ca rājā, evaṁ anāthapiṇḍiko cūḷaanāthapiṇḍiko",
  "atk-s0513a21:80_9": "visākhā ca mahāupāsikā pahiṇi. Aññānipi pana kulāni ekasatadvisatādivasena attano",
  "atk-s0513a21:80_10": "attano balānurūpena kahāpaṇe pahiṇiṁsu. Evaṁ ekāheneva sā mahallikā satasahassamattaṁ",
  "atk-s0513a21:80_11": "labhi. Thero pana tāya dinnayāgumeva pivitvā tāya katakhajjakameva pakkabhattameva",
  "atk-s0513a21:80_12": "ca paribhuñjitvā anumodanaṁ katvā taṁ mahallikaṁ sotāpattiphale patiṭṭhāpetvā vihārameva agamāsi.",
  "atk-s0513a21:81_0": "Dhammasabhāyaṁ bhikkhū therassa guṇakathaṁ samuṭṭhāpesuṁ – “āvuso, dhammasenāpati",
  "atk-s0513a21:81_1": "mahallikagahapatāniṁ duggatabhāvato mocesi, patiṭṭhā ahosi. Tāya dinnamāhāraṁ ajigucchanto",
  "atk-s0513a21:81_2": "paribhuñjī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a21:81_3": "pucchitvā “imāya nāmā”ti vutte “na, bhikkhave, sāriputto idāneva etissā mahallikāya",
  "atk-s0513a21:81_4": "avassayo jāto, na ca idāneva tāya dinnaṁ āhāraṁ ajigucchanto paribhuñjati, pubbepi",
  "atk-s0513a21:81_5": "paribhuñjiyevā”ti vatvā atītaṁ āhari.",
  "atk-s0513a21:82_0": "Atīte bārāṇasiyaṁ brahmadatte rajjaṁ kārente bodhisatto uttarāpathe assavāṇijakule",
  "atk-s0513a21:82_1": "nibbatti. Uttarāpathajanapadato pañcasatā assavāṇijā asse bārāṇasiṁ ānetvā vikkiṇanti.",
  "atk-s0513a21:82_2": "Aññataropi assavāṇijo pañcaassasatāni ādāya bārāṇasimaggaṁ paṭipajji. Antarāmagge",
  "atk-s0513a21:82_3": "ca bārāṇasito avidūre eko nigamagāmo atthi, tattha pubbe mahāvibhavo seṭṭhi ahosi.",
  "atk-s0513a21:82_4": "Tassa mahantaṁ nivesanaṁ, taṁ pana kulaṁ anukkamena parikkhayaṁ gataṁ, ekāva mahallikā",
  "atk-s0513a21:82_5": "avasiṭṭhā, sā tasmiṁ nivesane vasati. Atha so assavāṇijo taṁ nigamagāmaṁ patvā “vetanaṁ",
  "atk-s0513a21:82_6": "dassāmī”ti tassā nivesane nivāsaṁ gaṇhitvā asse ekamante ṭhapesi. Taṁdivasamevassa",
  "atk-s0513a21:82_7": "ekissā ājānīyāvaḷavāya gabbhavuṭṭhānaṁ ahosi. So dve tayo divase vasitvā asse balaṁ",
  "atk-s0513a21:82_8": "gāhāpetvā “rājānaṁ passissāmī”ti asse ādāya pāyāsi. Atha naṁ mahallikā “gehavetanaṁ",
  "atk-s0513a21:82_9": "dehī”ti vatvā “sādhu, amma, demī”ti vutte “tāta, vetanaṁ me dadamāno imampi assapotakaṁ",
  "atk-s0513a21:82_10": "vetanato khaṇḍetvā dehī”ti āha. Vāṇijo tathā katvā pakkāmi. Sā tasmiṁ assapotake",
  "atk-s0513a21:82_11": "puttasinehaṁ paccupaṭṭhapetvā avassāvanajhāmakabhattavighāsatiṇāni datvā taṁ paṭijaggi.",
  "atk-s0513a21:83_0": "Athāparabhāge bodhisatto pañca assasatāni ādāya āgacchanto tasmiṁ gehe nivāsaṁ gaṇhi.",
  "atk-s0513a21:83_1": "Kuṇḍakakhādakassa sindhavapotakassa ṭhitaṭṭhānato gandhaṁ ghāyitvā ekaassopi gehaṁ",
  "atk-s0513a21:83_2": "pavisituṁ nāsakkhi. Bodhisatto mahallikaṁ pucchi – “amma, kacci imasmiṁ gehe asso",
  "atk-s0513a21:83_3": "atthī”ti. “Tāta, añño asso nāma natthi, ahaṁ pana puttaṁ katvā ekaṁ assapotakaṁ paṭijaggāmi,",
  "atk-s0513a21:83_4": "so ettha atthī”ti. “Kahaṁ so, ammā”ti? “Carituṁ gato, tātā”ti. “Kāya velāya āgamissati,",
  "atk-s0513a21:83_5": "ammā”ti? “Sāyanhe, tātā”ti. Bodhisatto tassa āgamanaṁ paṭimānento asse bahi ṭhapetvāva",
  "atk-s0513a21:83_6": "nisīdi. Sindhavapotakopi vicaritvā kāleyeva āgami. Bodhisatto kuṇḍakakucchisindhavapotakaṁ",
  "atk-s0513a21:83_7": "disvā lakkhaṇāni samānetvā “ayaṁ sindhavo anaggho, mahallikāya mūlaṁ datvā gahetuṁ",
  "atk-s0513a21:83_8": "vaṭṭatī”ti cintesi. Sindhavapotakopi gehaṁ pavisitvā attano vasanaṭṭhāneyeva ṭhito.",
  "atk-s0513a21:83_9": "Tasmiṁ khaṇe te assā gehaṁ pavisituṁ sakkhiṁsu.",
  "atk-s0513a21:84_0": "Bodhisatto dvīhatīhaṁ vasitvā asse santappetvā gacchanto “amma, imaṁ assapotakaṁ",
  "atk-s0513a21:84_1": "mūlaṁ gahetvā mayhaṁ dehī”ti āha. “Kiṁ vadesi, tāta, puttaṁ vikkiṇantā nāma atthī”ti.",
  "atk-s0513a21:84_2": "“Amma, tvaṁ etaṁ kiṁ khādāpetvā paṭijaggasī”ti? “Odanakañjikañca jhāmakabhattañca",
  "atk-s0513a21:84_3": "vighāsatiṇañca khādāpetvā kuṇḍakayāguñca pāyetvā paṭijaggāmi, tātā”ti. “Amma, ahaṁ",
  "atk-s0513a21:84_4": "etaṁ labhitvā piṇḍarasabhojanaṁ bhojessāmi, ṭhitaṭṭhāne celavitānaṁ pasāretvā attharaṇapiṭṭhe",
  "atk-s0513a21:84_5": "ṭhapessāmī”ti. “Tāta, evaṁ sante mama putto ca sukhaṁ anubhavatu, taṁ gahetvā gacchā”ti.",
  "atk-s0513a21:84_6": "Atha bodhisatto tassa catunnaṁ pādānaṁ naṅguṭṭhassa mukhassa ca mūlaṁ ekekaṁ katvā",
  "atk-s0513a21:84_7": "cha sahassatthavikāyo ṭhapetvā mahallikaṁ navavatthaṁ nivāsāpetvā sindhavapotakassa",
  "atk-s0513a21:84_8": "purato ṭhapesi. So akkhīni ummīletvā mātaraṁ oloketvā assūni pavattesi. Sāpi tassa",
  "atk-s0513a21:84_9": "piṭṭhiṁ parimajjitvā āha – “mayā puttaposāvanikaṁ laddhaṁ, tvaṁ, tāta, gacchāhī”ti, tadā so agamāsi.",
  "atk-s0513a21:85_0": "Bodhisatto punadivase assapotakassa piṇḍarasabhojanaṁ sajjetvā “vīmaṁsissāmi tāva",
  "atk-s0513a21:85_1": "naṁ, jānāti nu kho attano balaṁ, udāhu na jānātī”ti doṇiyaṁ kuṇḍakayāguṁ ākirāpetvā",
  "atk-s0513a21:85_2": "dāpesi. So “nāhaṁ imaṁ bhojanaṁ bhuñjissāmī”ti taṁ yāguṁ pāyituṁ na icchi. Bodhisatto",
  "atk-s0513a21:85_3": "tassa vīmaṁsanavasena paṭhamaṁ gāthamāha –",
  "atk-s0513a21:86": "10.",
  "atk-s0513a21:87": "“Bhutvā tiṇaparighāsaṁ, bhutvā ācāmakuṇḍakaṁ;",
  "atk-s0513a21:88": "Etaṁ te bhojanaṁ āsi, kasmā dāni na bhuñjasī”ti.",
  "atk-s0513a21:89_0": "Tattha bhutvā tiṇaparighāsanti tvaṁ pubbe mahallikāya dinnaṁ tesaṁ tesaṁ khāditāvasesaṁ",
  "atk-s0513a21:89_1": "vighāsatiṇasaṅkhātaṁ parighāsaṁ bhuñjitvā vaḍḍhito. Bhutvā ācāmakuṇḍakanti ettha",
  "atk-s0513a21:89_2": "ācāmo vuccati odanāvasesaṁ. Kuṇḍakanti kuṇḍakameva. Etañca bhuñjitvā vaḍḍhitosīti",
  "atk-s0513a21:89_3": "dīpeti. Etaṁ teti etaṁ tava pubbe bhojanaṁ āsi. Kasmā dāni na bhuñjasīti mayāpi te",
  "atk-s0513a21:89_4": "tameva dinnaṁ, tvaṁ taṁ kasmā idāni na bhuñjasīti.",
  "atk-s0513a21:90": "Taṁ sutvā sindhavapotako itarā dve gāthā avoca –",
  "atk-s0513a21:91": "11.",
  "atk-s0513a21:92": "“Yattha posaṁ na jānanti, jātiyā vinayena vā;",
  "atk-s0513a21:93": "Bahu tattha mahābrahme, api ācāmakuṇḍakaṁ.",
  "atk-s0513a21:94": "12.",
  "atk-s0513a21:95": "“Tvañca khomaṁ pajānāsi, yādisāyaṁ hayuttamo;",
  "atk-s0513a21:96": "Jānanto jānamāgamma, na te bhakkhāmi kuṇḍaka”nti.",
  "atk-s0513a21:97_0": "Tattha yatthāti yasmiṁ ṭhāne. Posanti sattaṁ. Jātiyā vinayena vāti “jātisampanno",
  "atk-s0513a21:97_1": "vā eso, na vā, ācārayutto vā, na vā”ti evaṁ na jānanti. Mahābrahmeti garukālapanena",
  "atk-s0513a21:97_2": "ālapanto āha. Yādisāyanti yādiso ayaṁ, attānaṁ sandhāya vadati. Jānanto jānamāgammāti",
  "atk-s0513a21:97_3": "ahaṁ attano balaṁ jānanto jānantameva taṁ āgamma paṭicca tava santike kuṇḍakaṁ kiṁ",
  "atk-s0513a21:97_4": "bhuñjissāmi. Na hi tvaṁ kuṇḍakaṁ bhojāpetukāmatāya cha sahassāni datvā maṁ gaṇhīti.",
  "atk-s0513a21:98_0": "Taṁ sutvā bodhisatto “taṁ vīmaṁsanatthāya taṁ mayā kataṁ, mā kujjhī”ti taṁ samassāsetvā",
  "atk-s0513a21:98_1": "subhojanaṁ bhojetvā ādāya rājaṅgaṇaṁ gantvā ekasmiṁ passe pañca assasatāni ṭhapetvā",
  "atk-s0513a21:98_2": "ekasmiṁ passe vicittasāṇiṁ parikkhipitvā heṭṭhā attharaṇaṁ pattharitvā upari celavitānaṁ",
  "atk-s0513a21:98_3": "bandhitvā sindhavapotakaṁ ṭhapesi.",
  "atk-s0513a21:99_0": "Rājā āgantvā asse olokento “ayaṁ asso kasmā visuṁ ṭhapito”ti pucchitvā “mahārāja,",
  "atk-s0513a21:99_1": "ayaṁ sindhavo ime asse visuṁ akato mocessatī”ti sutvā “sobhano, bho, sindhavo”ti",
  "atk-s0513a21:99_2": "pucchi. Bodhisatto “āma, mahārājā”ti vatvā “tena hissa javaṁ passissāmī”ti vutte",
  "atk-s0513a21:99_3": "taṁ assaṁ kappetvā abhiruhitvā “passa, mahārājā”ti manusse ussāretvā rājaṅgaṇe assaṁ",
  "atk-s0513a21:99_4": "pāhesi. Sabbaṁ rājaṅgaṇaṁ nirantaraṁ assapantīhi parikkhittamivāhosi. Puna bodhisatto",
  "atk-s0513a21:99_5": "“passa, mahārāja, sindhavapotakassa vega”nti vissajjesi, ekapurisopi naṁ na addasa.",
  "atk-s0513a21:99_6": "Puna ratthapaṭaṁ udare parikkhipitvā vissajjesi, rattapaṭameva passiṁsu. Atha naṁ",
  "atk-s0513a21:99_7": "antonagare ekissā uyyānapokkharaṇiyā udakapiṭṭhe vissajjesi, tatthassa udakapiṭṭhe",
  "atk-s0513a21:99_8": "dhāvato khuraggānipi na temiṁsu. Punavāraṁ paduminipattānaṁ upari dhāvanto ekapaṇṇampi",
  "atk-s0513a21:99_9": "na udake osīdāpesi. Evamassa javasampannaṁ dassetvā oruyha pāṇiṁ paharitvā hatthatalaṁ",
  "atk-s0513a21:99_10": "upanāmesi, asso upagantvā cattāro pāde ekato katvā hatthatale aṭṭhāsi. Atha mahāsatto",
  "atk-s0513a21:99_11": "rājānaṁ āha – “mahārāja, imassa assapotakassa sabbākārena vege dassiyamāne samuddapariyanto",
  "atk-s0513a21:99_12": "nappahotī”ti. Rājā tussitvā mahāsattassa upaḍḍharajjaṁ adāsi. Sindhavapotakampi abhisiñcitvā maṅgalaassaṁ akāsi.",
  "atk-s0513a21:100_0": "So rañño piyo ahosi manāpo, sakkāropissa mahā ahosi. Tassa hi vasanaṭṭhānaṁ rañño",
  "atk-s0513a21:100_1": "alaṅkatapaṭiyatto vāsagharagabbho viya ahosi, catujātigandhehi bhūmilepanaṁ akaṁsu,",
  "atk-s0513a21:100_2": "gandhadāmamālādāmāni osārayiṁsu, upari suvaṇṇatārakakhacitaṁ celavitānaṁ ahosi, samantato",
  "atk-s0513a21:100_3": "citrasāṇi parikkhittā ahosi, niccaṁ gandhatelapadīpā jhāyiṁsu, uccārapassāvaṭṭhānepissa",
  "atk-s0513a21:100_4": "suvaṇṇakaṭāhaṁ ṭhapayiṁsu, niccaṁ rājārahabhojanameva bhuñji. Tassa pana āgatakālato",
  "atk-s0513a21:100_5": "paṭṭhāya rañño sakalajambudīpe rajjaṁ hatthagatameva ahosi. Rājā bodhisattassa ovāde",
  "atk-s0513a21:100_6": "ṭhatvā dānādīni puññāni katvā saggaparāyaṇo ahosi.",
  "atk-s0513a21:101_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:101_1": "bahū sotāpannā sakadāgāmino anāgāmino arahanto ca ahesuṁ. “Tadā mahallikā ayameva",
  "atk-s0513a21:101_2": "mahallikā ahosi, sindhavo sāriputto, rājā ānando, assavāṇijjo pana ahameva ahosi”nti.",
  "atk-s0513a21:102": "Kuṇḍakakucchisindhavajātakavaṇṇanā catutthā.",
  "atk-s0513a21:104": "[255] 5. Sukajātakavaṇṇanā",
  "atk-s0513a21:105_0": "Yāvaso mattamaññāsīti idaṁ satthā jetavane viharanto ekaṁ atibahuṁ bhuñjitvā ajīraṇena",
  "atk-s0513a21:105_1": "kālakataṁ bhikkhuṁ ārabbha kathesi. Tasmiṁ kira evaṁ kālakate dhammasabhāyaṁ bhikkhū",
  "atk-s0513a21:105_2": "tassa aguṇakathaṁ samuṭṭhāpesuṁ – “āvuso, asuko nāma bhikkhu attano kucchippamāṇaṁ",
  "atk-s0513a21:105_3": "ajānitvā atibahuṁ bhuñjitvā jīrāpetuṁ asakkonto kālakato”ti. Satthā āgantvā “kāya",
  "atk-s0513a21:105_4": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a21:105_5": "bhikkhave, idāneva, pubbepesa atibhojanapaccayeneva mato”ti vatvā atītaṁ āhari.",
  "atk-s0513a21:106_0": "Atīte bārāṇasiyaṁ brahmadatte rajjaṁ kārente bodhisatto himavantapadese sukayoniyaṁ",
  "atk-s0513a21:106_1": "nibbattitvā anekānaṁ sukasahassānaṁ samuddānugate himavantapadese vasantānaṁ rājā",
  "atk-s0513a21:106_2": "ahosi. Tasseko putto ahosi, tasmiṁ balappatte bodhisatto dubbalacakkhuko ahosi. Sukānaṁ",
  "atk-s0513a21:106_3": "kira sīgho vego hoti, tena tesaṁ mahallakakāle paṭhamaṁ cakkhumeva dubbalaṁ hoti.",
  "atk-s0513a21:106_4": "Bodhisattassa putto mātāpitaro kulāvake ṭhapetvā gocaraṁ āharitvā posesi. So ekadivasaṁ",
  "atk-s0513a21:106_5": "gocarabhūmiṁ gantvā pabbatamatthake ṭhito samuddaṁ olokento ekaṁ dīpakaṁ passi. Tasmiṁ",
  "atk-s0513a21:106_6": "pana suvaṇṇavaṇṇaṁ madhuraphalaṁ ambavanaṁ atthi. So punadivase gocaravelāya uppatitvā",
  "atk-s0513a21:106_7": "tasmiṁ ambavane otaritvā ambarasaṁ pivitvā ambapakkaṁ ādāya āgantvā mātāpitūnaṁ adāsi.",
  "atk-s0513a21:106_8": "Bodhisatto taṁ khādanto rasaṁ sañjānitvā “tāta, nanu imaṁ asukadīpake ambapakka”nti",
  "atk-s0513a21:106_9": "vatvā “āma, tātā”ti vutte “tāta, etaṁ dīpakaṁ gacchantā nāma sukā dīghamāyuṁ pālentā",
  "atk-s0513a21:106_10": "nāma natthi, mā kho tvaṁ puna taṁ dīpakaṁ agamāsī”ti āha. So tassa vacanaṁ aggahetvā agamāsiyeva.",
  "atk-s0513a21:107_0": "Athekadivasaṁ bahuṁ ambarasaṁ pivitvā mātāpitūnaṁ atthāya ambapakkaṁ ādāya samuddamatthakenāgacchanto",
  "atk-s0513a21:107_1": "atidhātatāya kilantakāyo niddāyābhibhūto, so niddāyantopi āgacchateva, tuṇḍena panassa",
  "atk-s0513a21:107_2": "gahitaṁ ambapakkaṁ pati. So anukkamena āgamanavīthiṁ jahitvā osīdanto udakapiṭṭheneva",
  "atk-s0513a21:107_3": "āgacchanto udake pati. Atha naṁ eko maccho gahetvā khādi. Bodhisatto tasmiṁ āgamanavelāya",
  "atk-s0513a21:107_4": "anāgacchanteyeva “samudde patitvā mato bhavissatī”ti aññāsi. Athassa mātāpitaropi",
  "atk-s0513a21:107_5": "āhāraṁ alabhamānā sussitvā mariṁsu.",
  "atk-s0513a21:108": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a21:109": "13.",
  "atk-s0513a21:110": "“Yāva so mattamaññāsi, bhojanasmiṁ vihaṅgamo;",
  "atk-s0513a21:111": "Tāva addhānamāpādi, mātarañca aposayi.",
  "atk-s0513a21:112": "14.",
  "atk-s0513a21:113": "“Yato ca kho bahutaraṁ, bhojanaṁ ajjhavāhari;",
  "atk-s0513a21:114": "Tato tattheva saṁsīdi, amattaññū hi so ahu.",
  "atk-s0513a21:115": "15.",
  "atk-s0513a21:116": "“Tasmā mattaññutā sādhu, bhojanasmiṁ agiddhatā;",
  "atk-s0513a21:117": "Amattaññū hi sīdanti, mattaññū ca na sīdare”ti.",
  "atk-s0513a21:118_0": "Tattha yāva soti yāva so vihaṅgamo bhojane mattamaññāsi. Tāva addhānamāpādīti tatthakaṁ",
  "atk-s0513a21:118_1": "kālaṁ jīvitaaddhānaṁ āpādi, āyuṁ vindi. Mātarañcāti desanāsīsametaṁ, mātāpitaro ca",
  "atk-s0513a21:118_2": "aposayīti attho. Yato ca khoti yasmiñca kho kāle. Bhojanaṁ ajjhavāharīti ambarasaṁ",
  "atk-s0513a21:118_3": "ajjhohari. Tatoti tasmiṁ kāle. Tattheva saṁsīdīti tasmiṁ samuddeyeva osīdi nimujji,",
  "atk-s0513a21:118_4": "macchabhojanataṁ āpajji.",
  "atk-s0513a21:119_0": "Tasmā mattaññutā sādhūti yasmā bhojane amattaññū suko samudde osīditvā mato, tasmā",
  "atk-s0513a21:119_1": "bhojanasmiṁ agiddhitāsaṅkhāto mattaññubhāvo sādhu, pamāṇajānanaṁ sundaranti attho.",
  "atk-s0513a21:119_2": "Atha vā “paṭisaṅkhā yoniso āhāraṁ āhāreti, neva davāya na madāya…pe… phāsuvihāro cā”ti.",
  "atk-s0513a21:120": "“Allaṁ sukkhañca bhuñjanto, na bāḷhaṁ suhito siyā;",
  "atk-s0513a21:121": "Ūnudaro mitāhāro, sato bhikkhu paribbaje.",
  "atk-s0513a21:122": "“Cattāro pañca ālope, abhutvā udakaṁ pive;",
  "atk-s0513a21:123": "Alaṁ phāsuvihārāya, pahitattassa bhikkhuno. ;",
  "atk-s0513a21:124": "“Manujassa sadā satīmato, mattaṁ jānato laddhabhojane;",
  "atk-s0513a21:125": "Tanū tassa bhavanti vedanā, saṇikaṁ jīrati āyuṁ pālaya”nti. –",
  "atk-s0513a21:126": "Evaṁ vaṇṇitā mattaññutāpi sādhu.",
  "atk-s0513a21:127": "“Kantāre puttamaṁsaṁva, akkhassabbhañjanaṁ yathā;",
  "atk-s0513a21:128": "Evaṁ āhari āharaṁ, yāpanatthamamucchito”ti. –",
  "atk-s0513a21:129_0": "Evaṁ vaṇṇitā agiddhitāpi sādhu. Pāḷiyaṁ pana “agiddhimā”ti likhitaṁ, tato ayaṁ aṭṭhakathāpāṭhova",
  "atk-s0513a21:129_1": "sundarataro. Amattaññū hi sīdantīti bhojane pamāṇaṁ ajānantā hi rasataṇhāvasena pāpakammaṁ",
  "atk-s0513a21:129_2": "katvā catūsu apāyesu sīdanti. Mattaññū ca na sīdareti ye pana bhojane pamāṇaṁ jānanti,",
  "atk-s0513a21:129_3": "te diṭṭhadhammepi samparāyepi na sīdantīti.",
  "atk-s0513a21:130_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:130_1": "bahū sotāpannāpi sakadāgāminopi anāgāminopi arahantopi ahesuṁ. “Tadā sukarājaputto",
  "atk-s0513a21:130_2": "bhojane amattaññū bhikkhu ahosi, sukarājā pana ahameva ahosi”nti.",
  "atk-s0513a21:131": "Sukajātakavaṇṇanā pañcamā.",
  "atk-s0513a21:133": "[256] 6. Jarūdapānajātakavaṇṇanā",
  "atk-s0513a21:134_0": "Jarūdapānaṁ khaṇamānāti idaṁ satthā jetavane viharanto sāvatthivāsino vāṇije ārabbha",
  "atk-s0513a21:134_1": "kathesi. Te kira sāvatthiyaṁ bhaṇḍaṁ gahetvā sakaṭāni pūretvā vohāratthāya gamanakāle",
  "atk-s0513a21:134_2": "tathāgataṁ nimantetvā saraṇāni gahetvā sīlesu patiṭṭhāya satthāraṁ vanditvā “mayaṁ,",
  "atk-s0513a21:134_3": "bhante, vohāratthāya dīghamaggaṁ gamissāma, bhaṇḍaṁ vissajjetvā siddhippattā sotthinā",
  "atk-s0513a21:134_4": "paccāgantvā pana tumhe vandissāmā”ti vatvā maggaṁ paṭipajjiṁsu. Te kantāramagge purāṇaudapānaṁ",
  "atk-s0513a21:134_5": "disvā “imasmiṁ udapāne pānīyaṁ natthi, mayañca pipāsitā, khaṇissāma na”nti khaṇantā",
  "atk-s0513a21:134_6": "paṭipāṭiyā bahuṁ ayaṁ…pe… veḷuriyaṁ labhiṁsu. Te teneva santuṭṭhā hutvā tesaṁ ratanānaṁ",
  "atk-s0513a21:134_7": "sakaṭāni pūretvā sotthinā sāvatthiṁ paccāgamiṁsu. Te ābhataṁ dhanaṁ paṭisāmetvā mayaṁ",
  "atk-s0513a21:134_8": "“siddhippattā bhattaṁ dassāmā”ti tathāgataṁ nimantetvā dānaṁ datvā vanditvā ekamantaṁ",
  "atk-s0513a21:134_9": "nisinnā attano dhanassa laddhākāraṁ satthu ārocesuṁ. Satthā “tumhe kho upāsakā tena",
  "atk-s0513a21:134_10": "dhanena santuṭṭhā hutvā pamāṇaññutāya dhanañca jīvitañca alabhittha, porāṇakā pana",
  "atk-s0513a21:134_11": "asantuṭṭhā amattaññuno paṇḍitānaṁ vacanaṁ akatvā jīvikkhayaṁ pattā”ti vatvā tehi",
  "atk-s0513a21:134_12": "yācito atītaṁ āhari.",
  "atk-s0513a21:135_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ vāṇijakule nibbattitvā",
  "atk-s0513a21:135_1": "vayappatto satthavāhajeṭṭhako ahosi. So bārāṇasiyaṁ bhaṇḍaṁ gahetvā sakaṭāni pūretvā",
  "atk-s0513a21:135_2": "bahū vāṇije ādāya tameva kantāraṁ paṭipanno tameva udapānaṁ addasa. Tattha te vāṇijā",
  "atk-s0513a21:135_3": "“pānīyaṁ pivissāmā”ti taṁ udapānaṁ khaṇantā paṭipāṭiyā bahūni ayādīni labhiṁsu. Te",
  "atk-s0513a21:135_4": "bahumpi ratanaṁ labhitvā tena asantuṭṭhā “aññampi ettha ito sundarataraṁ bhavissatī”ti",
  "atk-s0513a21:135_5": "bhiyyosomattāya taṁ khaṇiṁsuyeva. Atha bodhisatto te āha – “bho vāṇijā, lobho nāmesa",
  "atk-s0513a21:135_6": "vināsamūlaṁ, amhehi bahu dhanaṁ laddhaṁ, ettakeneva santuṭṭhā hotha, mā atikhaṇathā”ti.",
  "atk-s0513a21:135_7": "Te tena nivāriyamānāpi khaṇiṁsuyeva. So ca udapāno nāgapariggahito, athassa heṭṭhā",
  "atk-s0513a21:135_8": "vasanakanāgarājā attano vimāne bhijjante leḍḍūsū ca paṁsūsu ca patamānesu kuddho",
  "atk-s0513a21:135_9": "ṭhapetvā bodhisattaṁ avasese sabbepi nāsikavātena paharitvā jīvitakkhayaṁ pāpetvā",
  "atk-s0513a21:135_10": "nāgabhavanā nikkhamma sakaṭāni yojetvā sabbaratanānaṁ pūretvā bodhisattaṁ sukhayānake",
  "atk-s0513a21:135_11": "nisīdāpetvā nāgamāṇavakehi saddhiṁ sakaṭāni yojāpento bodhisattaṁ bārāṇasiṁ netvā",
  "atk-s0513a21:135_12": "gharaṁ pavesetvā taṁ paṭisāmetvā attano nāgabhavanameva gato. Bodhisatto taṁ dhanaṁ",
  "atk-s0513a21:135_13": "vissajjetvā sakalajambudīpaṁ unnaṅgalaṁ katvā dānaṁ datvā sīlaṁ samādiyitvā uposathakammaṁ",
  "atk-s0513a21:135_14": "katvā jīvitapariyosāne saggapuraṁ pūresi.",
  "atk-s0513a21:136": "Satthā imaṁ dhammadesanaṁ āharitvā abhisambuddho hutvā imā gāthā avoca –",
  "atk-s0513a21:137": "16.",
  "atk-s0513a21:138": "“Jarūdapānaṁ khaṇamānā, vāṇijā udakatthikā;",
  "atk-s0513a21:139": "Ajjhagamuṁ ayasaṁ lohaṁ, tipusīsañca vāṇijā;",
  "atk-s0513a21:140": "Rajataṁ jātarūpañca, muttā veḷuriyā bahū.",
  "atk-s0513a21:141": "17.",
  "atk-s0513a21:142": "“Te ca tena asantuṭṭhā, bhiyyo bhiyyo akhāṇisuṁ;",
  "atk-s0513a21:143": "Te tatthāsīviso ghoro, tejassī tejasā hani.",
  "atk-s0513a21:144": "18.",
  "atk-s0513a21:145": "“Tasmā khaṇe nātikhaṇe, atikhātañhi pāpakaṁ;",
  "atk-s0513a21:146": "Khātena ca dhanaṁ laddhaṁ, atikhātena nāsita”nti.",
  "atk-s0513a21:147_0": "Tattha ayasanti kāḷalohaṁ. Lohanti tambalohaṁ. Muttāti muttāyo. Te ca tena asantuṭṭhāti",
  "atk-s0513a21:147_1": "te ca vāṇijā tena dhanena asantuṭṭhā. Te tatthāti te vāṇijā tasmiṁ udapāne. Tejassīti",
  "atk-s0513a21:147_2": "visatejena samannāgato. Tejasā hanīti visatejena ghātesi. Atikhātena nāsitanti atikhaṇena",
  "atk-s0513a21:147_3": "tañca dhanaṁ jīvitañca nāsitaṁ.",
  "atk-s0513a21:148": "Satthā imaṁ dhammadesanaṁ āharitvā jātakaṁ samodhānesi – “tadā nāgarājā sāriputto ahosi, satthavāhajeṭṭhako pana ahameva ahosi”nti.",
  "atk-s0513a21:149": "Jarūdapānajātakavaṇṇanā chaṭṭhā.",
  "atk-s0513a21:151": "[257] 7. Gāmaṇicandajātakavaṇṇanā",
  "atk-s0513a21:152_0": "Nāyaṁgharānaṁ kusaloti idaṁ satthā jetavane viharanto paññāpasaṁsanaṁ ārabbha kathesi.",
  "atk-s0513a21:152_1": "Dhammasabhāyañhi bhikkhū dasabalassa paññaṁ pasaṁsantā nisīdiṁsu – “āvuso, tathāgato",
  "atk-s0513a21:152_2": "mahāpañño puthupañño hāsapañño javanapañño tikkhapañño nibbedhikapañño sadevakaṁ",
  "atk-s0513a21:152_3": "lokaṁ paññāya atikkamatī”ti. Satthā āgantvā “kāya nuttha, bhikkhave, etarahi kathāya",
  "atk-s0513a21:152_4": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi tathāgato",
  "atk-s0513a21:152_5": "paññavāyevā”ti vatvā atītaṁ āhari.",
  "atk-s0513a21:153_0": "Atīte bārāṇasiyaṁ janasandho nāma rājā rajjaṁ kāresi. Bodhisatto tassa aggamahesiyā",
  "atk-s0513a21:153_1": "kucchimhi nibbatti. Tassa mukhaṁ suparimajjitakañcanādāsatalaṁ viya parisuddhaṁ ahosi",
  "atk-s0513a21:153_2": "atisobhaggappattaṁ, tenassa nāmaggahaṇadivase “ādāsamukhamāro”ti nāmaṁ akaṁsu. Taṁ",
  "atk-s0513a21:153_3": "sattavassabbhantareyeva pana pitā tayo vede ca sabbañca loke kattabbākattabbaṁ sikkhāpetvā",
  "atk-s0513a21:153_4": "tassa sattavassikakāle kālamakāsi. Amaccā mahantena sakkārena rañño sarīrakiccaṁ",
  "atk-s0513a21:153_5": "katvā matakadānaṁ datvā sattame divase rājaṅgaṇe sannipatitvā “kumāro atidaharo,",
  "atk-s0513a21:153_6": "na sakkā rajje abhisiñcituṁ, vīmaṁsitvā naṁ abhisiñcissāmā”ti ekadivasaṁ nagaraṁ",
  "atk-s0513a21:153_7": "alaṅkārāpetvā vinicchayaṭṭhānaṁ sajjetvā pallaṅkaṁ paññapetvā kumārassa santikaṁ",
  "atk-s0513a21:153_8": "gantvā “vinicchayaṭṭhānaṁ, deva, gantuṁ vaṭṭatī”ti āhaṁsu. Kumāro “sādhū”ti mahantena",
  "atk-s0513a21:153_9": "parivārena gantvā pallaṅke nisīdi.",
  "atk-s0513a21:154_0": "Tassa nisinnakāle amaccā ekaṁ dvīhi pādehi vicaraṇamakkaṭaṁ vatthuvijjācariyavesaṁ",
  "atk-s0513a21:154_1": "gāhāpetvā vinicchayaṭṭhānaṁ netvā “deva, ayaṁ puriso pitu mahārājassa kāle vatthuvijjācariyo",
  "atk-s0513a21:154_2": "paguṇavijjo antobhūmiyaṁ sattaratanaṭṭhāne guṇadosaṁ passati, eteneva gahitaṁ rājakulānaṁ",
  "atk-s0513a21:154_3": "gehaṭṭhānaṁ hoti, imaṁ devo saṅgaṇhitvā ṭhānantare ṭhapetū”ti āhaṁsu. Kumāro taṁ",
  "atk-s0513a21:154_4": "heṭṭhā ca uparica oloketvā “nāyaṁ manusso, makkaṭo eso”ti ñatvā “makkaṭā nāma kataṁ",
  "atk-s0513a21:154_5": "kataṁ viddhaṁsetuṁ jānanti, akataṁ pana kātuṁ vā vicāretuṁ vā na jānantī”ti cintetvā",
  "atk-s0513a21:154_6": "amaccānaṁ paṭhamaṁ gāthamāha –",
  "atk-s0513a21:155": "19.",
  "atk-s0513a21:156": "“Nāyaṁ gharānaṁ kusalo, lolo ayaṁ valīmukho;",
  "atk-s0513a21:157": "Kataṁ kataṁ kho dūseyya, evaṁ dhammamidaṁ kula”nti.",
  "atk-s0513a21:158_0": "Tattha nāyaṁ gharānaṁ kusaloti ayaṁ satto na gharānaṁ kusalo, gharāni vicāretuṁ vā",
  "atk-s0513a21:158_1": "kātuṁ vā cheko na hoti. Loloti lolajātiko. Valīmukhoti valiyo mukhe assāti valīmukho.",
  "atk-s0513a21:158_2": "Evaṁ dhammamidaṁkulanti idaṁ makkaṭakulaṁ nāma kataṁ kataṁ dūsetabbaṁ vināsetabbanti evaṁ sabhāvanti.",
  "atk-s0513a21:159_0": "Athāmaccā “evaṁ bhavissati, devā”ti taṁ apanetvā ekāhadvīhaccayena puna tameva alaṅkaritvā",
  "atk-s0513a21:159_1": "vinicchayaṭṭhānaṁ ānetvā “ayaṁ, deva, pitu mahārājassa kāle vinicchayāmacco, vinicchayasuttamassa",
  "atk-s0513a21:159_2": "supavattitaṁ, imaṁ saṅgaṇhitvā vinicchayakammaṁ kāretuṁ vaṭṭatī”ti āhaṁsu. Kumāro",
  "atk-s0513a21:159_3": "taṁ oloketvā “cittavato manussassa lomaṁ nāma evarūpaṁ na hoti, ayaṁ nicittako vānaro",
  "atk-s0513a21:159_4": "vinicchayakammaṁ kātuṁ na sakkhissatī”ti ñatvā dutiyaṁ gāthamāha –",
  "atk-s0513a21:160": "20.",
  "atk-s0513a21:161": "“Nayidaṁ cittavato lomaṁ, nāyaṁ assāsiko migo;",
  "atk-s0513a21:162": "Siṭṭhaṁ me janasandhena, nāyaṁ kiñci vijānatī”ti.",
  "atk-s0513a21:163_0": "Tattha nayidaṁ cittavato lomanti yaṁ idaṁ etassa sarīre pharusalomaṁ, idaṁ vicāraṇapaññāya",
  "atk-s0513a21:163_1": "sampayuttacittavato na hoti. Pākatikacittena pana acittako nāma tiracchānagato natthi.",
  "atk-s0513a21:163_2": "Nāyaṁassāsikoti ayaṁ avassayo vā hutvā anusāsaniṁ vā datvā aññaṁ assāsetuṁ asamatthatāya",
  "atk-s0513a21:163_3": "na assāsiko. Migoti makkaṭaṁ āha. Siṭṭhaṁ me janasandhenāti mayhaṁ pitarā janasandhena",
  "atk-s0513a21:163_4": "etaṁ siṭṭhaṁ kathitaṁ, “makkaṭo nāma kāraṇākāraṇaṁ na jānātī”ti evaṁ anusāsanī dinnāti",
  "atk-s0513a21:163_5": "dīpeti. Nāyaṁ kiñci vijānatīti tasmā ayaṁ vānaro na kiñci jānātīti niṭṭhamettha gantabbaṁ.",
  "atk-s0513a21:163_6": "Pāḷiyaṁ pana “nāyaṁ kiñci na dūsaye”ti likhitaṁ, taṁ aṭṭhakathāyaṁ natthi.",
  "atk-s0513a21:164_0": "Amaccā imampi gāthaṁ sutvā “evaṁ bhavissati, devā”ti taṁ apanetvā punapi ekadivasaṁ",
  "atk-s0513a21:164_1": "tameva alaṅkaritvā vinicchayaṭṭhānaṁ ānetvā “ayaṁ, deva, puriso pitu mahārājassa",
  "atk-s0513a21:164_2": "kāle mātāpituupaṭṭhānakārako, kulejeṭṭhāpacāyikakammakārako, imaṁ saṅgaṇhituṁ vaṭṭatī”ti",
  "atk-s0513a21:164_3": "āhaṁsu. Kumāro taṁ oloketvā “makkaṭā nāma calacittā, evarūpaṁ kammaṁ kātuṁ na samatthā”ti",
  "atk-s0513a21:164_4": "cintetvā tatiyaṁ gāthamāha –",
  "atk-s0513a21:165": "21.",
  "atk-s0513a21:166": "“Na mātaraṁ pitaraṁ vā, bhātaraṁ bhaginiṁ sakaṁ;",
  "atk-s0513a21:167": "Bhareyya tādiso poso, siṭṭhaṁ dasarathena me”ti.",
  "atk-s0513a21:168_0": "Tattha bhātaraṁ bhaginiṁ sakanti attano bhātaraṁ vā bhaginiṁ vā. Pāḷiyaṁ pana “sakha”nti",
  "atk-s0513a21:168_1": "likhitaṁ, taṁ pana aṭṭhakathāyaṁ “sakanti vutte sakabhātikabhaginiyo labbhanti, sakhanti",
  "atk-s0513a21:168_2": "vutte sahāyako labbhatī”ti vicāritameva. Bhareyyāti poseyya. Tādiso posoti yādiso",
  "atk-s0513a21:168_3": "esa dissati, tādiso makkaṭajātiko satto na bhareyya. Siṭṭhaṁ dasarathena meti evaṁ",
  "atk-s0513a21:168_4": "me pitarā anusiṭṭhaṁ. Pitā hissa janaṁ catūhi saṅgahavatthūhi sandahanato “janasandho”ti",
  "atk-s0513a21:168_5": "vuccati, dasahi rathehi kattabbākattabbaṁ attano ekeneva rathena karaṇato “dasaratho”ti.",
  "atk-s0513a21:168_6": "Tassa santikā evarūpassa ovādassa sutattā evamāha.",
  "atk-s0513a21:169_0": "Amaccā “evaṁ bhavissati, devā”ti makkaṭaṁ apanetvā “paṇḍito kumāro, sakkhissati rajjaṁ",
  "atk-s0513a21:169_1": "kāretu”nti bodhisattaṁ rajje abhisiñcitvā “ādāsamukharañño āṇā”ti nagare bheriṁ carāpesuṁ.",
  "atk-s0513a21:169_2": "Tato paṭṭhāya bodhisatto dhammena rajjaṁ kāresi, paṇḍitabhāvopissa sakalajambudīpaṁ pattharitvā gato.",
  "atk-s0513a21:170": "Paṇḍitabhāvadīpanatthaṁ panassa imāni cuddasa vatthūni ābhatāni –",
  "atk-s0513a21:171": "“Goṇo putto hayo ceva, naḷakāro gāmabhojako;",
  "atk-s0513a21:172": "Gaṇikā taruṇī sappo, migo tittiradevatā;",
  "atk-s0513a21:173": "Nāgo tapassino ceva, atho brāhmaṇamāṇavo”ti.",
  "atk-s0513a21:174_0": "Tatrāyaṁ anupubbīkathā – bodhisattasmiñhi rajje abhisiñcite eko janasandharañño pādamūliko",
  "atk-s0513a21:174_1": "nāmena gāmaṇicando nāma evaṁ cintesi – “idaṁ rajjaṁ nāma samānavayehi saddhiṁ sobhati,",
  "atk-s0513a21:174_2": "ahañca mahallako, daharaṁ kumāraṁ upaṭṭhātuṁ na sakkhissāmi, janapade kasikammaṁ",
  "atk-s0513a21:174_3": "katvā jīvissāmī”ti, so nagarato tiyojanamattaṁ gantvā ekasmiṁ gāmake vāsaṁ kappesi.",
  "atk-s0513a21:174_4": "Kasikammatthāya panassa goṇāpi natthi, so deve vuṭṭhe ekaṁ sahāyakaṁ dve goṇe yācitvā",
  "atk-s0513a21:174_5": "sabbadivasaṁ kasitvā tiṇaṁ khādāpetvā goṇe sāmikassa niyyādetuṁ gehaṁ agamāsi. So",
  "atk-s0513a21:174_6": "tasmiṁ khaṇe bhariyāya saddhiṁ gehamajjhe nisīditvā bhattaṁ bhuñjati. Goṇāpi paricayena",
  "atk-s0513a21:174_7": "gehaṁ pavisiṁsu, tesu pavisantesu sāmiko thālakaṁ ukkhipi, bhariyā thālakaṁ apanesi.",
  "atk-s0513a21:174_8": "Gāmaṇicando “bhattena maṁ nimanteyyu”nti olokento goṇe aniyyādetvāva gato. Corā rattiṁ",
  "atk-s0513a21:174_9": "vajaṁ bhinditvā teyeva goṇe hariṁsu. Goṇasāmiko pātova vajaṁ paviṭṭho te goṇe adisvā",
  "atk-s0513a21:174_10": "corehi haṭabhāvaṁ jānantopi “gāmaṇicandassa gīvaṁ karissāmī”ti taṁ upasaṅkamitvā",
  "atk-s0513a21:174_11": "“bho goṇe, me dehī”ti āha. “Nanu goṇā gehaṁ paviṭṭhā”ti. “Kiṁ pana te mayhaṁ niyyāditā”ti?",
  "atk-s0513a21:174_12": "“Na niyyāditā”ti. “Tena hi ayaṁ te rājadūto, ehī”ti āha. Tesu hi janapadesu yaṁkiñci",
  "atk-s0513a21:174_13": "sakkharaṁ vā kapālakhaṇḍaṁ vā ukkhipitvā “ayaṁ te rājadūto, ehī”ti vutte yo na gacchati,",
  "atk-s0513a21:174_14": "tassa rājāṇaṁ karoti, tasmā so “rājadūto”ti sutvāva nikkhami.",
  "atk-s0513a21:175_0": "So tena saddhiṁ rājakulaṁ gacchanto ekaṁ sahāyakassa vasanagāmaṁ patvā “bho, atichātomhi,",
  "atk-s0513a21:175_1": "yāva gāmaṁ pavisitvā āhārakiccaṁ katvā āgacchāmi, tāva idheva hohī”ti vatvā sahāyagehaṁ",
  "atk-s0513a21:175_2": "pāvisi. Sahāyo panassa gehe natthi, sahāyikā disvā “sāmi, pakkāhāro natthi, muhuttaṁ",
  "atk-s0513a21:175_3": "adhivāsehi, idāneva pacitvā dassāmī”ti nisseṇiyā vegena taṇḍulakoṭṭhakaṁ abhiruhantī",
  "atk-s0513a21:175_4": "bhūmiyaṁ pati, taṅkhaṇaññeva tassā sattamāsiko gabbho patito. Tasmiṁ khaṇe tassā",
  "atk-s0513a21:175_5": "sāmiko āgantvā taṁ disvā “tvaṁ me bhariyaṁ paharitvā gabbhaṁ pātesi, ayaṁ te rājadūto,",
  "atk-s0513a21:175_6": "ehī”ti taṁ gahetvā nikkhami. Tato paṭṭhāya dve janā gāmaṇiṁ majjhe katvā gacchanti.",
  "atk-s0513a21:176_0": "Athekasmiṁ gāmadvāre eko assagopako assaṁ nivattetuṁ na sakkoti, assopi tesaṁ santikena",
  "atk-s0513a21:176_1": "gacchati. Assagopako gāmaṇicandaṁ disvā “mātula gāmaṇicanda, etaṁ tāva assaṁ kenacideva",
  "atk-s0513a21:176_2": "paharitvā nivattehī”ti āha. So ekaṁ pāsāṇaṁ gahetvā khipi, pāsāṇo assassa pāde paharitvā",
  "atk-s0513a21:176_3": "eraṇḍadaṇḍakaṁ viya bhindi. Atha naṁ assagopako “tayā me assassa pādo bhinno, ayaṁ",
  "atk-s0513a21:176_4": "te rājadūto”ti vatvā gaṇhi.",
  "atk-s0513a21:177_0": "So tīhi janehi nīyamāno cintesi – “ime maṁ rañño dassessanti, ahaṁ goṇamūlampi dātuṁ",
  "atk-s0513a21:177_1": "na sakkomi, pageva gabbhapātanadaṇḍaṁ, assamūlaṁ pana kuto labhissāmi, mataṁ me seyyo”ti.",
  "atk-s0513a21:177_2": "So gacchanto antarāmagge aṭaviyaṁ maggasamīpeyeva ekaṁ ekato papātaṁ pabbataṁ addasa,",
  "atk-s0513a21:177_3": "tassa chāyāya dve pitāputtā naḷakārā ekato kilañjaṁ cinanti. Gāmaṇicando “bho, sarīrakiccaṁ",
  "atk-s0513a21:177_4": "kātukāmomhi, thokaṁ idheva hotha, yāva āgacchāmī”ti vatvā pabbataṁ abhiruhitvā papātapasse",
  "atk-s0513a21:177_5": "patamāno pitunaḷakārassa piṭṭhiyaṁ pati, naḷakāro ekappahāreneva jīvitakkhayaṁ pāpuṇi.",
  "atk-s0513a21:177_6": "Gāmaṇi uṭṭhāya aṭṭhāsi. Naḷakāraputto “tvaṁ me pitughātakacoro, ayaṁ te rājadūto”ti",
  "atk-s0513a21:177_7": "vatvā taṁ hatthe gahetvā gumbato nikkhami, “kiṁ eta”nti ca vutte “pitughātakacoro",
  "atk-s0513a21:177_8": "me”ti āha. Tato paṭṭhāya gāmaṇiṁ majjhe katvā cattāro janā parivāretvā nayiṁsu.",
  "atk-s0513a21:178_0": "Athāparasmiṁ gāmadvāre eko gāmabhojako gāmaṇicandaṁ disvā “mātula gāmaṇicanda, kahaṁ",
  "atk-s0513a21:178_1": "gacchasī”ti vatvā “rājānaṁ passitu”nti vutte “addhā tvaṁ rājānaṁ passissasi, ahaṁ",
  "atk-s0513a21:178_2": "rañño sāsanaṁ dātukāmo, harissasī”ti āha. “Āma, harissāmī”ti. “Ahaṁ pakatiyā abhirūpo",
  "atk-s0513a21:178_3": "dhanavā yasasampanno arogo, idāni panamhi duggato ceva paṇḍurogī ca, tattha kiṁ kāraṇanti",
  "atk-s0513a21:178_4": "rājānaṁ puccha, rājā kira paṇḍito, so te kathessati, tassa sāsanaṁ puna mayhaṁ katheyyāsī”ti.",
  "atk-s0513a21:178_5": "So “sādhū”ti sampaṭicchi.",
  "atk-s0513a21:179_0": "Atha naṁ purato aññatarasmiṁ gāmadvāre ekā gaṇikā disvā “mātula gāmaṇicanda, kahaṁ",
  "atk-s0513a21:179_1": "gacchasī”ti vatvā “rājānaṁ passitu”nti vutte “rājā kira paṇḍito, mama sāsanaṁ harā”ti",
  "atk-s0513a21:179_2": "vatvā evamāha – “pubbe ahaṁ bahuṁ bhatiṁ labhāmi, idāni pana tambulamattampi na labhāmi,",
  "atk-s0513a21:179_3": "koci me santikaṁ āgato nāma natthi, tattha kiṁ kāraṇanti rājānaṁ pucchitvā paccāgantvā",
  "atk-s0513a21:179_4": "mayhaṁ katheyyāsī”ti.",
  "atk-s0513a21:180_0": "Atha naṁ purato aññatarasmiṁ gāmadvāre ekā taruṇitthī disvā tatheva pucchitvā “ahaṁ",
  "atk-s0513a21:180_1": "neva sāmikassa gehe vasituṁ sakkomi, na kulagehe, tattha kiṁ kāraṇanti rājānaṁ pucchitvā",
  "atk-s0513a21:180_2": "paccāgantvā mayhaṁ katheyyāsī”ti āha.",
  "atk-s0513a21:181_0": "Atha naṁ tato parabhāge mahāmaggasamīpe ekasmiṁ vammike vasanto sappo disvā “gāmaṇicanda,",
  "atk-s0513a21:181_1": "kahaṁ yāsī”ti pucchitvā “rājānaṁ passitu”nti vutte “rājā kira paṇḍito, sāsanaṁ me",
  "atk-s0513a21:181_2": "harā”ti vatvā “ahaṁ gocaratthāya gamanakāle chātajjhatto milātasarīro vammikato nikkhamanto",
  "atk-s0513a21:181_3": "sarīrena bilaṁ pūretvā sarīraṁ kaḍḍhento kicchena nikkhamāmi, gocaraṁ caritvā āgato",
  "atk-s0513a21:181_4": "pana suhito thūlasarīro hutvā pavisanto bilapassāni aphusanto sahasāva pavisāmi,",
  "atk-s0513a21:181_5": "tattha kiṁ kāraṇanti rājānaṁ pucchitvā mayhaṁ katheyyāsī”ti āha.",
  "atk-s0513a21:182": "Atha naṁ purato eko migo disvā tatheva pucchitvā “ahaṁ aññattha tiṇaṁ khādituṁ na sakkomi, ekasmiṁyeva rukkhamūle sakkomi, tattha kiṁ kāraṇanti rājānaṁ puccheyyāsī”ti āha.",
  "atk-s0513a21:183_0": "Atha naṁ tato parabhāge eko tittiro disvā tatheva pucchitvā “ahaṁ ekasmiṁyeva vammikapāde",
  "atk-s0513a21:183_1": "nisīditvā vassanto manāpaṁ karitvā vassituṁ sakkomi, sesaṭṭhānesu nisinno na sakkomi,",
  "atk-s0513a21:183_2": "tattha kiṁ kāraṇanti rājānaṁ puccheyyāsī”ti āha.",
  "atk-s0513a21:184_0": "Atha naṁ purato ekā rukkhadevatā disvā “canda, kahaṁ yāsī”ti pucchitvā “rañño santika”nti",
  "atk-s0513a21:184_1": "vutte “rājā kira paṇḍito, ahaṁ pubbe sakkārappatto ahosiṁ, idāni pana pallavamuṭṭhimattampi",
  "atk-s0513a21:184_2": "na labhāmi, tattha kiṁ kāraṇanti rājānaṁ puccheyyāsī”ti āha.",
  "atk-s0513a21:185_0": "Tato aparabhāge eko nāgarājā taṁ disvā tatheva pucchitvā “rājā kira paṇḍito, pubbe",
  "atk-s0513a21:185_1": "imasmiṁ sare udakaṁ pasannaṁ maṇivaṇṇaṁ, idāni āvilaṁ paṇṇakasevālapariyonaddhaṁ,",
  "atk-s0513a21:185_2": "tattha kiṁ kāraṇanti rājānaṁ puccheyyāsī”ti āha.",
  "atk-s0513a21:186_0": "Atha naṁ purato nagarassa āsannaṭṭhāne ekasmiṁ ārāme vasantā tāpasā disvā tatheva",
  "atk-s0513a21:186_1": "pucchitvā “rājā kira paṇḍito, pubbe imasmiṁ ārāme phalāphalāni madhurāni ahesuṁ,",
  "atk-s0513a21:186_2": "idāni nirojāni kasaṭāni jātāni, tattha kiṁ kāraṇanti rājānaṁ puccheyyāsī”ti āhaṁsu.",
  "atk-s0513a21:187_0": "Tato naṁ purato gantvā nagaradvārasamīpe ekissaṁ sālāyaṁ brāhmaṇamāṇavakā disvā “kahaṁ,",
  "atk-s0513a21:187_1": "bho canda, gacchasī”ti vatvā “rañño santika”nti vutte “tena hi no sāsanaṁ gahetvā",
  "atk-s0513a21:187_2": "gaccha, amhākañhi pubbe gahitagahitaṭṭhānaṁ pākaṭaṁ ahosi, idāni pana chiddaghaṭe",
  "atk-s0513a21:187_3": "udakaṁ viya na saṇṭhāti na paññāyati, andhakāro viya hoti, tattha kiṁ kāraṇanti rājānaṁ",
  "atk-s0513a21:187_4": "puccheyyāsī”ti āhaṁsu.",
  "atk-s0513a21:188_0": "Gāmaṇicando imāni dasa sāsanāni gahetvā rañño santikaṁ agamāsi. Rājā vinicchayaṭṭhāne",
  "atk-s0513a21:188_1": "nisinno ahosi. Goṇasāmiko gāmaṇicandaṁ gahetvā rājānaṁ upasaṅkami. Rājā gāmaṇicandaṁ",
  "atk-s0513a21:188_2": "disvā sañjānitvā “ayaṁ amhākaṁ pitu upaṭṭhāko, amhe ukkhipitvā parihari, kahaṁ nu",
  "atk-s0513a21:188_3": "kho ettakaṁ kālaṁ vasī”ti cintetvā “ambho gāmaṇicanda, kahaṁ ettakaṁ kālaṁ vasasi,",
  "atk-s0513a21:188_4": "cirakālato paṭṭhāya na paññāyasi, kenatthena āgatosī”ti āha. “Āma, deva, amhākaṁ",
  "atk-s0513a21:188_5": "devassa saggagatakālato paṭṭhāya janapadaṁ gantvā kasikammaṁ katvā jīvāmi, tato maṁ",
  "atk-s0513a21:188_6": "ayaṁ puriso goṇaaḍḍakāraṇā rājadūtaṁ dassetvā tumhākaṁ santikaṁ ākaḍḍhī”ti. “Anākaḍḍhiyamāno",
  "atk-s0513a21:188_7": "nāgaccheyyāsi”, “ākaḍḍhitabhāvoyeva sobhano, idāni taṁ daṭṭhuṁ labhāmi, kahaṁ so",
  "atk-s0513a21:188_8": "puriso”ti? “Ayaṁ, devā”ti. “Saccaṁ kira, bho, amhākaṁ candassa dūtaṁ dassesī”ti?",
  "atk-s0513a21:188_9": "“Saccaṁ, devā”ti. “Kiṁ kāraṇā”ti? “Ayaṁ me deva dve goṇe na detī”ti. “Saccaṁ kira,",
  "atk-s0513a21:188_10": "candā”ti. “Tena hi, deva, mayhampi vacanaṁ suṇāthā”ti sabbaṁ pavattiṁ kathesi. Taṁ",
  "atk-s0513a21:188_11": "sutvā rājā goṇasāmikaṁ pucchi – “kiṁ, bho, tava gehaṁ pavisante goṇe addasā”ti. “Nāddasaṁ,",
  "atk-s0513a21:188_12": "devā”ti. “Kiṁ, bho, maṁ ‘ādāsamukharājā nāmā’ti kathentānaṁ na sutapubbaṁ tayā, vissattho",
  "atk-s0513a21:188_13": "kathehī”ti? “Addasaṁ, devā”ti. “Bho canda, goṇānaṁ aniyyāditattā goṇā tava gīvā,",
  "atk-s0513a21:188_14": "ayaṁ pana puriso disvāva ‘na passāmī’ti sampajānamusāvādaṁ bhaṇi, tasmā tvaññeva",
  "atk-s0513a21:188_15": "kammiko hutvā imassa ca purisassa pajāpatiyāya cassa akkhīni uppāṭetvā sayaṁ goṇamūlaṁ",
  "atk-s0513a21:188_16": "catuvīsati kahāpaṇe dehī”ti. Evaṁ vutte goṇasāmikaṁ bahi kariṁsu. So “akkhīsu uppāṭitesu",
  "atk-s0513a21:188_17": "catuvīsatikahāpaṇehi kiṁ karissāmī”ti gāmaṇicandassa pādesu patitvā “sāmi canda,",
  "atk-s0513a21:188_18": "goṇamūlakahāpaṇā tuyheva hontu, ime ca gaṇhāhī”ti aññepi kahāpaṇe datvā palāyi.",
  "atk-s0513a21:189_0": "Tato dutiyo āha – “ayaṁ, deva, mama pajāpatiṁ paharitvā gabbhaṁ pātesī”ti. “Saccaṁ",
  "atk-s0513a21:189_1": "candā”ti? “Suṇohi mahārājā”ti cando sabbaṁ vitthāretvā kathesi. Atha naṁ rājā “kiṁ",
  "atk-s0513a21:189_2": "pana tvaṁ etassa pajāpatiṁ paharitvā gabbhaṁ pātesī”ti pucchi. “Na pātemi, devā”ti.",
  "atk-s0513a21:189_3": "“Ambho sakkhissasi tvaṁ iminā gabbhassa pātitabhāvaṁ sādhetu”nti? “Na sakkomi, devā”ti.",
  "atk-s0513a21:189_4": "“Idāni kiṁ karosī”ti? “Deva, puttaṁ me laddhuṁ vaṭṭatī”ti. “Tena hi, ambho canda,",
  "atk-s0513a21:189_5": "tvaṁ etassa pajāpatiṁ tava gehe karitvā yadā puttavijātā hoti, tadā naṁ netvā etasseva",
  "atk-s0513a21:189_6": "dehī”ti. Sopi gāmaṇicandassa pādesu patitvā “mā me, sāmi, gehaṁ, bhindī”ti kahāpaṇe datvā palāyi.",
  "atk-s0513a21:190_0": "Atha tatiyo āgantvā “iminā me, deva, paharitvā assassa pādo bhinno”ti āha. “Saccaṁ",
  "atk-s0513a21:190_1": "candā”ti. “Suṇohi, mahārājā”ti cando taṁ pavattiṁ vitthārena kathesi. Taṁ sutvā rājā",
  "atk-s0513a21:190_2": "assagopakaṁ āha – “saccaṁ kira tvaṁ ‘assaṁ paharitvā nivattehī’ti kathesī”ti. “Na",
  "atk-s0513a21:190_3": "kathemi, devā”ti. So punavāre pucchito “āma, kathemī”ti āha. Rājā candaṁ āmantetvā",
  "atk-s0513a21:190_4": "“ambho canda, ayaṁ kathetvāva ‘na kathemī’ti musāvādaṁ vadati, tvaṁ etassa jivhaṁ",
  "atk-s0513a21:190_5": "chinditvā assamūlaṁ amhākaṁ santikā gahetvā sahassaṁ dehī”ti āha. Assagopako aparepi",
  "atk-s0513a21:190_6": "kahāpaṇe datvā palāyi.",
  "atk-s0513a21:191_0": "Tato naḷakāraputto “ayaṁ me, deva, pitughātakacoro”ti āha. “Saccaṁ kira, candā”ti.",
  "atk-s0513a21:191_1": "“Suṇohi, devā”ti cando tampi kāraṇaṁ vitthāretvā kathesi. Atha rājā naḷakāraṁ āmantetvā",
  "atk-s0513a21:191_2": "“idāni kiṁ karosī”ti pucchi. “Deva me pitaraṁ laddhuṁ vaṭṭatī”ti. “Ambho canda, imassa",
  "atk-s0513a21:191_3": "kira pitaraṁ laddhuṁ vaṭṭati, matakaṁ pana na sakkā puna ānetuṁ, tvaṁ imassa mātaraṁ",
  "atk-s0513a21:191_4": "ānetvā tava gehe katvā etassa pitā hohī”ti. Naḷakāraputto “mā me, sāmi, matassa pitu",
  "atk-s0513a21:191_5": "gehaṁ bhindī”ti gāmaṇicandassa kahāpaṇe datvā palāyi.",
  "atk-s0513a21:192_0": "Gāmaṇicando aḍḍe jayaṁ patvā tuṭṭhacitto rājānaṁ āha – “atthi, deva, tumhākaṁ kehici",
  "atk-s0513a21:192_1": "sāsanaṁ pahitaṁ, taṁ vo kathemī”ti. “Kathehi, candā”ti. Cando brāhmaṇamāṇavakānaṁ",
  "atk-s0513a21:192_2": "sāsanaṁ ādiṁ katvā paṭilomakkamena ekekaṁ kathaṁ kathesi. Rājā paṭipāṭiyā vissajjesi.",
  "atk-s0513a21:193_0": "Kathaṁ? Paṭhamaṁ tāva sāsanaṁ sutvā “pubbe tesaṁ vasanaṭṭhāne velaṁ jānitvā vassanakukkuṭo",
  "atk-s0513a21:193_1": "ahosi, tesaṁ tena saddena uṭṭhāya mante gahetvā sajjhāyaṁ karontānaññeva aruṇo uggacchati,",
  "atk-s0513a21:193_2": "tena tesaṁ gahitagahitaṁ na nassati. Idāni pana nesaṁ vasanaṭṭhāne avelāya vassanakakukkuṭo",
  "atk-s0513a21:193_3": "atthi, so atirattiṁ vā vassati atipabhāte vā, atirattiṁ vassantassa tassa saddena",
  "atk-s0513a21:193_4": "uṭṭhāya mante gahetvā niddābhibhūtā sajjhāyaṁ akatvāva puna sayanti, atipabhāte vassantassa",
  "atk-s0513a21:193_5": "saddena uṭṭhāya sajjhāyituṁ na labhanti, tena tesaṁ gahitagahitaṁ na paññāyatī”ti āha.",
  "atk-s0513a21:194_0": "Dutiyaṁ sutvā “te pubbe samaṇadhammaṁ karontā kasiṇaparikamme yuttapayuttā ahesuṁ.",
  "atk-s0513a21:194_1": "Idāni pana samaṇadhammaṁ vissajjetvā akattabbesu yuttapayuttā ārāme uppannāni phalāphalāni",
  "atk-s0513a21:194_2": "upaṭṭhākānaṁ datvā piṇḍapaṭipiṇḍakena micchājīvena jīvikaṁ kappenti, tena nesaṁ phalāphalāni",
  "atk-s0513a21:194_3": "na madhurāni jātāni. Sace pana te pubbe viya puna samaṇadhamme yuttapayuttā bhavissanti,",
  "atk-s0513a21:194_4": "puna tesaṁ phalāphalāni madhurāni bhavissanti. Te tāpasā rājakulānaṁ paṇḍitabhāvaṁ",
  "atk-s0513a21:194_5": "na jānanti, samaṇadhammaṁ tesaṁ kātuṁ vadehī”ti āha.",
  "atk-s0513a21:195": "Tatiyaṁ sutvā “te nāgarājāno aññamaññaṁ kalahaṁ karonti, tena taṁ udakaṁ āvilaṁ jātaṁ. Sace te pubbe viya samaggā bhavissanti, puna pasannaṁ bhavissatī”ti āha.",
  "atk-s0513a21:196_0": "Catutthaṁ sutvā “sā rukkhadevatā pubbe aṭaviyaṁ paṭipanne manusse rakkhati, tasmā",
  "atk-s0513a21:196_1": "nānappakāraṁ balikammaṁ labhati. Idāni pana ārakkhaṁ na karoti, tasmā balikammaṁ",
  "atk-s0513a21:196_2": "na labhati. Sace pubbe viya ārakkhaṁ karissati, puna lābhaggappattā bhavissati. Sā",
  "atk-s0513a21:196_3": "rājūnaṁ atthibhāvaṁ na jānāti, tasmā aṭaviāruḷhamanussānaṁ ārakkhaṁ kātuṁ vadehī”ti āha.",
  "atk-s0513a21:197": "Pañcamaṁ sutvā “yasmiṁ vammikapāde nisīditvā so tittiro manāpaṁ vassati, tassa heṭṭhā mahantī nidhikumbhi atthi, taṁ uddharitvā tvaṁ gaṇhāhī”ti āha.",
  "atk-s0513a21:198_0": "Chaṭṭhaṁ sutvā “yassa rukkhassa mūle so migo tiṇāni khādituṁ sakkoti, tassa rukkhassa",
  "atk-s0513a21:198_1": "upari mahantaṁ bhamaramadhu atthi, so madhumakkhitesu tiṇesu paluddho aññāni khādituṁ",
  "atk-s0513a21:198_2": "na sakkoti, tvaṁ taṁ madhupaṭalaṁ haritvā aggamadhuṁ amhākaṁ pahiṇa, sesaṁ attanā paribhuñjā”ti āha.",
  "atk-s0513a21:199_0": "Sattamaṁ sutvā “yasmiṁ vammike so sappo vasati, tassa heṭṭhā mahantī nidhikumbhi",
  "atk-s0513a21:199_1": "atthi, so taṁ rakkhamāno vasanto nikkhamanakāle dhanalobhena sarīraṁ sithilaṁ katvā",
  "atk-s0513a21:199_2": "lagganto nikkhamati, gocaraṁ gahetvā dhanasinehena alagganto vegena sahasā pavisati.",
  "atk-s0513a21:199_3": "Taṁ nidhikumbhiṁ uddharitvā tvaṁ gaṇhāhī”ti āha.",
  "atk-s0513a21:200_0": "Aṭṭhamaṁ sutvā “tassā taruṇitthiyā sāmikassa ca mātāpitūnañca vasanagāmānaṁ antare",
  "atk-s0513a21:200_1": "ekasmiṁ gāmake jāro atthi. Sā taṁ saritvā tasmiṁ sinehena sāmikassa gehe vasituṁ",
  "atk-s0513a21:200_2": "asakkontī ‘mātāpitaro passissāmī’ti jārassa gehe katipāhaṁ vasitvā mātāpitūnaṁ gehaṁ",
  "atk-s0513a21:200_3": "gacchati, tattha katipāhaṁ vasitvā puna jāraṁ saritvā ‘sāmikassa gehaṁ gamissāmī’ti",
  "atk-s0513a21:200_4": "puna jārasseva gehaṁ gacchati. Tassā itthiyā rājūnaṁ atthibhāvaṁ ācikkhitvā ‘sāmikasseva",
  "atk-s0513a21:200_5": "kira gehe vasatu. Sace taṁ rājā gaṇhāpeti, jīvitaṁ te natthi, appamādaṁ kātuṁ vaṭṭatī’ti",
  "atk-s0513a21:200_6": "tassā kathehī”ti āha.",
  "atk-s0513a21:201_0": "Navamaṁ sutvā “sā gaṇikā pubbe ekassa hatthato bhatiṁ gahetvā taṁ ajīrāpetvā aññassa",
  "atk-s0513a21:201_1": "hatthato na gaṇhāti, tenassā pubbe bahuṁ uppajji. Idāni pana attano dhammataṁ vissajjetvā",
  "atk-s0513a21:201_2": "ekassa hatthato gahitaṁ ajīrāpetvāva aññassa hatthato gaṇhāti, purimassa okāsaṁ akatvā",
  "atk-s0513a21:201_3": "pacchimassa karoti, tenassā bhati na uppajjati, na keci naṁ upasaṅkamanti. Sace attano",
  "atk-s0513a21:201_4": "dhamme ṭhassati, pubbasadisāva bhavissati. Attano dhamme ṭhātumassā kathehī”ti āha.",
  "atk-s0513a21:202_0": "Dasamaṁ sutvā “so gāmabhojako pubbe dhammena samena aḍḍaṁ vinicchini, tena manussānaṁ",
  "atk-s0513a21:202_1": "piyo ahosi manāpo, sampiyāyamānā cassa manussā bahupaṇṇākāraṁ āhariṁsu, tena abhirūpo",
  "atk-s0513a21:202_2": "dhanavā yasasampanno ahosi. Idāni pana lañjavittako hutvā adhammena aḍḍaṁ vinicchinati,",
  "atk-s0513a21:202_3": "tena duggato kapaṇo hutvā paṇḍurogena abhibhūto. Sace pubbe viya dhammena aḍḍaṁ vinicchinissati,",
  "atk-s0513a21:202_4": "puna pubbasadiso bhavissati. So rañño atthibhāvaṁ na jānāti, dhammena aḍḍaṁ vinicchinitumassa kathehī”ti āha.",
  "atk-s0513a21:203_0": "Iti so gāmaṇicando imāni ettakāni sāsanāni rañño ārocesi, rājā attano paññāya sabbānipi",
  "atk-s0513a21:203_1": "tāni sabbaññubuddho viya byākaritvā gāmaṇicandassa bahuṁ dhanaṁ datvā tassa vasanagāmaṁ",
  "atk-s0513a21:203_2": "brahmadeyyaṁ katvā tasseva datvā uyyojesi. So nagarā nikkhamitvā bodhisattena dinnasāsanaṁ",
  "atk-s0513a21:203_3": "brāhmaṇamāṇavakānañca tāpasānañca nāgarājassa ca rukkhadevatāya ca ārocetvā tittirassa",
  "atk-s0513a21:203_4": "vasanaṭṭhānato nidhiṁ gahetvā migassa tiṇakhādanaṭṭhāne rukkhato bhamaramadhuṁ gahetvā",
  "atk-s0513a21:203_5": "rañño madhuṁ pesetvā sappassa vasanaṭṭhāne vammikaṁ khaṇitvā nidhiṁ gahetvā taruṇitthiyā",
  "atk-s0513a21:203_6": "ca gaṇikāya ca gāmabhojakassa ca rañño kathitaniyāmeneva sāsanaṁ ārocetvā mahantena",
  "atk-s0513a21:203_7": "yasena attano gāmakaṁ gantvā yāvatāyukaṁ ṭhatvā yathākammaṁ gato. Ādāsamukharājāpi",
  "atk-s0513a21:203_8": "dānādīni puññāni katvā jīvitapariyosāne saggapuraṁ pūrento gato.",
  "atk-s0513a21:204_0": "Satthā “na, bhikkhave, tathāgato idāneva mahāpañño, pubbepi mahāpaññoyevā”ti vatvā",
  "atk-s0513a21:204_1": "imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:204_2": "bahū sotāpannasakadāgāmianāgāmiarahanto ahesuṁ. “Tadā gāmaṇicando ānando ahosi, ādāsamukharājā",
  "atk-s0513a21:204_3": "pana ahameva ahosi”nti.",
  "atk-s0513a21:205": "Gāmaṇicandajātakavaṇṇanā sattamā.",
  "atk-s0513a21:207": "[258] 8. Mandhātujātakavaṇṇanā",
  "atk-s0513a21:208_0": "Yāvatā candimasūriyāti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a21:208_1": "kathesi. So kira sāvatthiṁ piṇḍāya caramāno ekaṁ alaṅkatapaṭiyattaṁ itthiṁ disvā",
  "atk-s0513a21:208_2": "ukkaṇṭhi. Atha naṁ bhikkhū dhammasabhaṁ ānetvā “ayaṁ, bhante, bhikkhu ukkaṇṭhito”ti",
  "atk-s0513a21:208_3": "satthu dassesuṁ. Satthā “saccaṁ kira tvaṁ, bhikkhu, ukkaṇṭhito”ti pucchitvā “saccaṁ,",
  "atk-s0513a21:208_4": "bhante”ti vutte “kadā tvaṁ, bhikkhu, agāraṁ ajjhāvasamāno taṇhaṁ pūretuṁ sakkhissasi,",
  "atk-s0513a21:208_5": "kāmataṇhā hi nāmesā samuddo viya duppūrā, porāṇakarājāno dvisahassaparittadīpaparivāresu",
  "atk-s0513a21:208_6": "catūsu mahādīpesu cakkavattirajjaṁ kāretvā manussaparihāreneva cātumahārājikadevaloke",
  "atk-s0513a21:208_7": "rajjaṁ kāretvā tāvatiṁsadevaloke chattiṁsāya sakkānañca vasanaṭṭhāne devarajjaṁ kāretvāpi",
  "atk-s0513a21:208_8": "attano kāmataṇhaṁ pūretuṁ asakkontāva kālamakaṁsu, tvaṁ panetaṁ taṇhaṁ kadā pūretuṁ",
  "atk-s0513a21:208_9": "sakkhissasī”ti vatvā atītaṁ āhari.",
  "atk-s0513a21:209_0": "Atīte paṭhamakappikesu mahāsammato nāma rājā ahosi. Tassa putto rojo nāma, tassa",
  "atk-s0513a21:209_1": "putto vararojo nāma, tassa putto kalyāṇo nāma, tassa putto varakalyāṇo nāma, tassa",
  "atk-s0513a21:209_2": "putto uposatho nāma, tassa putto mandhātu nāma ahosi. So sattahi ratanehi catūhi",
  "atk-s0513a21:209_3": "ca iddhīhi samannāgato cakkavattirajjaṁ kāresi. Tassa vāmahatthaṁ samañjitvā dakkhiṇahatthena",
  "atk-s0513a21:209_4": "apphoṭitakāle ākāsā dibbamegho viya jāṇuppamāṇaṁ sattaratanavassaṁ vassati, evarūpo",
  "atk-s0513a21:209_5": "acchariyamanusso ahosi. So caturāsīti vassasahassāni kumārakīḷaṁ kīḷi. Caturāsīti",
  "atk-s0513a21:209_6": "vassasahassāni oparajjaṁ kāresi, caturāsīti vassasahassāni cakkavattirajjaṁ kāresi,",
  "atk-s0513a21:209_7": "āyuppamāṇaṁ asaṅkhyeyyaṁ ahosi.",
  "atk-s0513a21:210_0": "So ekadivasaṁ kāmataṇhaṁ pūretuṁ asakkonto ukkaṇṭhitākāraṁ dassesi. Athāmaccā “kiṁ",
  "atk-s0513a21:210_1": "nu kho, deva, ukkaṇṭhitosī”ti pucchiṁsu. “Mayhaṁ puññabale olokiyamāne idaṁ rajjaṁ",
  "atk-s0513a21:210_2": "kiṁ karissati, kataraṁ nu kho ṭhānaṁ ramaṇīya”nti? “Devaloko, mahārājā”ti. So cakkaratanaṁ",
  "atk-s0513a21:210_3": "abbhukkiritvā saddhiṁ parisāya cātumahārājikadevalokaṁ agamāsi. Athassa cattāro mahārājāno",
  "atk-s0513a21:210_4": "dibbamālāgandhahatthā devagaṇaparivutā paccuggamanaṁ katvā taṁ ādāya cātumahārājikadevalokaṁ",
  "atk-s0513a21:210_5": "gantvā devarajjaṁ adaṁsu. Tassa sakaparisāya parivāritasseva tasmiṁ rajjaṁ kārentassa",
  "atk-s0513a21:210_6": "dīgho addhā vītivatto.",
  "atk-s0513a21:211_0": "So tatthāpi taṇhaṁ pūretuṁ asakkonto ukkaṇṭhitākāraṁ dassesi, cattāro mahārājāno",
  "atk-s0513a21:211_1": "“kiṁ nu kho, deva, ukkaṇṭhitosī”ti pucchiṁsu. “Imamhā devalokā kataraṁ ṭhānaṁ ramaṇīya”nti.",
  "atk-s0513a21:211_2": "“Mayaṁ, deva, paresaṁ upaṭṭhākaparisā, tāvatiṁsadevaloko ramaṇīyo”ti. Mandhātā cakkaratanaṁ",
  "atk-s0513a21:211_3": "abbhukkiritvā attano parisāya parivuto tāvatiṁsābhimukho pāyāsi. Athassa sakko devarājā",
  "atk-s0513a21:211_4": "dibbamālāgandhahattho devagaṇaparivuto paccuggamanaṁ katvā taṁ hatthe gahetvā “ito",
  "atk-s0513a21:211_5": "ehi, mahārājā”ti āha. Rañño devagaṇaparivutassa gamanakāle pariṇāyakaratanaṁ cakkaratanaṁ",
  "atk-s0513a21:211_6": "ādāya saddhiṁ parisāya manussapathaṁ otaritvā attano nagarameva pāvisi. Sakko mandhātuṁ",
  "atk-s0513a21:211_7": "tāvatiṁsabhavanaṁ netvā devatā dve koṭṭhāse katvā attano devarajjaṁ majjhe bhinditvā",
  "atk-s0513a21:211_8": "adāsi. Tato paṭṭhāya dve rājāno rajjaṁ kāresuṁ. Evaṁ kāle gacchante sakko saṭṭhi",
  "atk-s0513a21:211_9": "ca vassasatasahassāni tisso ca vassakoṭiyo āyuṁ khepetvā cavi, añño sakko nibbatti.",
  "atk-s0513a21:211_10": "Sopi devarajjaṁ kāretvā āyukkhayena cavi. Etenūpāyena chattiṁsa sakkā caviṁsu, mandhātā",
  "atk-s0513a21:211_11": "pana manussaparihārena devarajjaṁ kāresiyeva.",
  "atk-s0513a21:212_0": "Tassa evaṁ kāle gacchante bhiyyosomattāya kāmataṇhā uppajji, so “kiṁ me upaḍḍharajjena,",
  "atk-s0513a21:212_1": "sakkaṁ māretvā ekarajjameva karissāmī”ti cintesi. Sakkaṁ māretuṁ nāma na sakkā, taṇhā",
  "atk-s0513a21:212_2": "nāmesā vipattimūlā, tenassa āyusaṅkhāro parihāyi, jarā sarīraṁ pahari. Manussasarīrañca",
  "atk-s0513a21:212_3": "nāma devaloke na bhijjati, atha so devalokā bhassitvā uyyāne otari. Uyyānapālo tassa",
  "atk-s0513a21:212_4": "āgatabhāvaṁ rājakule nivedesi. Rājakulaṁ āgantvā uyyāneyeva sayanaṁ paññapesi. Rājā",
  "atk-s0513a21:212_5": "anuṭṭhānaseyyāya nipajji. Amaccā “deva, tumhākaṁ parato kinti kathemā”ti pucchiṁsu.",
  "atk-s0513a21:212_6": "“Mama parato tumhe imaṁ sāsanaṁ mahājanassa katheyyātha – ‘mandhātumahārājā dvisahassaparittadīpaparivāresu",
  "atk-s0513a21:212_7": "catūsu mahādīpesu cakkavattirajjaṁ kāretvā dīgharattaṁ cātumahārājikesu rajjaṁ kāretvā",
  "atk-s0513a21:212_8": "chattiṁsāya sakkānaṁ āyuppamāṇena devaloke rajjaṁ kāretvā taṇhaṁ apūretvā kālamakāsī”’ti.",
  "atk-s0513a21:212_9": "So evaṁ vatvā kālaṁ katvā yathākammaṁ gato.",
  "atk-s0513a21:213": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a21:214": "22.",
  "atk-s0513a21:215": "“Yāvatā candimasūriyā, pariharanti disā bhanti virocanā;",
  "atk-s0513a21:216": "Sabbeva dāsā mandhātu, ye pāṇā pathavissitā.",
  "atk-s0513a21:217": "23.",
  "atk-s0513a21:218": "“Na kahāpaṇavassena, titti kāmesu vijjati;",
  "atk-s0513a21:219": "Appassādā dukhā kāmā, iti viññāya paṇḍito.",
  "atk-s0513a21:220": "24.",
  "atk-s0513a21:221": "“Api dibbesu kāmesu, ratiṁ so nādhigacchati;",
  "atk-s0513a21:222": "Taṇhakkhayarato hoti, sammāsambuddhasāvako”ti.",
  "atk-s0513a21:223_0": "Tattha yāvatāti paricchedavacanaṁ. Pariharantīti yattakena paricchedena sineruṁ pariharanti.",
  "atk-s0513a21:223_1": "Disā bhantīti dasasu disāsu bhāsanti pabhāsanti. Virocanāti ālokakaraṇatāya virocanasabhāvā.",
  "atk-s0513a21:223_2": "Sabbeva dāsā mandhātu, ye pāṇā pathavissitāti ettake padese ye pathavinissitā pāṇā",
  "atk-s0513a21:223_3": "janapadavāsino manussā, sabbeva te “dāsā mayaṁ rañño mandhātussa, ayyako no rājā",
  "atk-s0513a21:223_4": "mandhātā”ti evaṁ upagatattā bhujissāpi samānā dāsāyeva.",
  "atk-s0513a21:224_0": "Na kahāpaṇavassenāti tesaṁ dāsabhūtānaṁ manussānaṁ anuggahāya yaṁ mandhātā apphoṭetvā",
  "atk-s0513a21:224_1": "sattaratanavassaṁ vassāpeti, taṁ idha “kahāpaṇavassa”nti vuttaṁ. Titti kāmesūti tenāpi",
  "atk-s0513a21:224_2": "kahāpaṇavassena vatthukāmakilesakāmesu titti nāma natthi, evaṁ duppūrā esā taṇhā.",
  "atk-s0513a21:224_3": "Appassādā dukhā kāmāti supinakūpamattā kāmā nāma appassādā parittasukhā, dukkhameva",
  "atk-s0513a21:224_4": "panettha bahutaraṁ. Taṁ dukkhakkhandhasuttapariyāyena dīpetabbaṁ. Iti viññāyāti evaṁ jānitvā.",
  "atk-s0513a21:225_0": "Dibbesūti devatānaṁ paribhogesu rūpādīsu. Ratiṁ soti so vipassako bhikkhu dibbehi",
  "atk-s0513a21:225_1": "kāmehi nimantiyamānopi tesu ratiṁ nādhigacchati āyasmā samiddhi viya. Taṇhakkhayaratoti",
  "atk-s0513a21:225_2": "nibbānarato. Nibbānañhi āgamma taṇhā khīyati, tasmā taṁ “taṇhakkhayo”ti vuccati.",
  "atk-s0513a21:225_3": "Tattha rato hoti abhirato. Sammāsambuddhasāvakoti buddhassa savanante jāto bahussuto yogāvacarapuggalo.",
  "atk-s0513a21:226_0": "Evaṁ satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:226_1": "ukkaṇṭhitabhikkhu sotāpattiphale patiṭṭhahi, aññe pana bahū sotāpattiphalādīni pāpuṇiṁsu.",
  "atk-s0513a21:226_2": "“Tadā mandhāturājā ahameva ahosi”nti.",
  "atk-s0513a21:227": "Mandhātujātakavaṇṇanā aṭṭhamā.",
  "atk-s0513a21:229": "[259] 9. Tirīṭavacchajātakavaṇṇanā",
  "atk-s0513a21:230_0": "Nayimassa vijjāti idaṁ satthā jetavane viharanto āyasmato ānandassa kosalarañño mātugāmānaṁ",
  "atk-s0513a21:230_1": "hatthato pañcasatāni, rañño hatthato pañcasatānīti dussasahassapaṭilābhavatthuṁ ārabbha",
  "atk-s0513a21:230_2": "kathesi. Vatthu heṭṭhā dukanipāte guṇajātake vitthāritameva.",
  "atk-s0513a21:231_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a21:231_1": "nāmaggahaṇadivase tirīṭavacchakumāroti katanāmo anupubbena vayappatto takkasilāyaṁ",
  "atk-s0513a21:231_2": "sabbasippāni uggaṇhitvā agāraṁ ajjhāvasanto mātāpitūnaṁ kālakiriyāya saṁviggahadayo",
  "atk-s0513a21:231_3": "hutvā nikkhamitvā isipabbajjaṁ pabbajitvā araññāyatane vanamūlaphalāhāro hutvā vāsaṁ",
  "atk-s0513a21:231_4": "kappesi. Tasmiṁ tattha vasante bārāṇasirañño paccanto kupi, so tattha gantvā yuddhe",
  "atk-s0513a21:231_5": "parājito maraṇabhayabhīto hatthikkhandhagato ekena passena palāyitvā araññe vicaranto",
  "atk-s0513a21:231_6": "pubbaṇhasamaye tirīṭavacchassa phalāphalatthāya gatakāle tassa assamapadaṁ pāvisi.",
  "atk-s0513a21:231_7": "So “tāpasānaṁ vasanaṭṭhāna”nti hatthito otaritvā vātātapena kilanto pipāsito pānīyaghaṭaṁ",
  "atk-s0513a21:231_8": "olokento katthaci adisvā caṅkamanakoṭiyaṁ udapānaṁ addasa. Udakaussiñcanatthāya pana",
  "atk-s0513a21:231_9": "rajjughaṭaṁ adisvā pipāsaṁ sandhāretuṁ asakkonto hatthissa kucchiyaṁ baddhayottaṁ",
  "atk-s0513a21:231_10": "gahetvā hatthiṁ udapānataṭe ṭhapetvā tassa pāde yottaṁ bandhitvā yottena udapānaṁ",
  "atk-s0513a21:231_11": "otaritvā yotte apāpuṇante uttaritvā uttarasāṭakaṁ yottakoṭiyā saṅghāṭetvā puna otari,",
  "atk-s0513a21:231_12": "tathāpi nappahosiyeva. So aggapādehi udakaṁ phusitvā atipipāsito “pipāsaṁ vinodetvā",
  "atk-s0513a21:231_13": "maraṇampi sumaraṇa”nti cintetvā udapāne patitvā yāvadatthaṁ pivitvā paccuttarituṁ",
  "atk-s0513a21:231_14": "asakkonto tattheva aṭṭhāsi. Hatthīpi susikkhitattā aññattha agantvā rājānaṁ olokento",
  "atk-s0513a21:231_15": "tattheva aṭṭhāsi. Bodhisatto sāyanhasamaye phalāphalaṁ āharitvā hatthiṁ disvā “rājā",
  "atk-s0513a21:231_16": "āgato bhavissati, vammitahatthīyeva pana paññāyati, kiṁ nu kho kāraṇa”nti so hatthisamīpaṁ",
  "atk-s0513a21:231_17": "upasaṅkami. Hatthīpi tassa upasaṅkamanabhāvaṁ ñatvā ekamantaṁ aṭṭhāsi. Bodhisatto",
  "atk-s0513a21:231_18": "udapānataṭaṁ gantvā rājānaṁ disvā “mā bhāyi, mahārājā”ti samassāsetvā nisseṇiṁ bandhitvā",
  "atk-s0513a21:231_19": "rājānaṁ uttāretvā kāyamassa sambāhitvā telena makkhetvā nhāpetvā phalāphalāni khādāpetvā",
  "atk-s0513a21:231_20": "hatthissa sannāhaṁ mocesi. Rājā dvīhatīhaṁ vissamitvā bodhisattassa attano santikaṁ",
  "atk-s0513a21:231_21": "āgamanatthāya paṭiññaṁ gahetvā pakkāmi. Rājabalakāyo nagarassa avidūre khandhāvāraṁ",
  "atk-s0513a21:231_22": "bandhitvā ṭhito. Rājānaṁ āgacchantaṁ disvā parivāresi, rājā nagaraṁ pāvisi.",
  "atk-s0513a21:232_0": "Bodhisattopi aḍḍhamāsaccayena bārāṇasiṁ patvā uyyāne vasitvā punadivase bhikkhaṁ",
  "atk-s0513a21:232_1": "caramāno rājadvāraṁ gato. Rājā mahāvātapānaṁ ugghāṭetvā rājaṅgaṇaṁ olokayamāno bodhisattaṁ",
  "atk-s0513a21:232_2": "disvā sañjānitvā pāsādā oruyha vanditvā mahātalaṁ āropetvā samussitasetacchatte rājapallaṅke",
  "atk-s0513a21:232_3": "nisīdāpetvā attano paṭiyāditaṁ āhāraṁ bhojetvā sayampi bhuñjitvā uyyānaṁ netvā tatthassa",
  "atk-s0513a21:232_4": "caṅkamanādiparivāraṁ vasanaṭṭhānaṁ kāretvā sabbe pabbajitaparikkhāre datvā uyyānapālaṁ",
  "atk-s0513a21:232_5": "paṭicchāpetvā vanditvā pakkāmi. Tato paṭṭhāya bodhisatto rājanivesaneyeva paribhuñji,",
  "atk-s0513a21:232_6": "mahāsakkārasammāno ahosi.",
  "atk-s0513a21:233_0": "Taṁ asahamānā amaccā “evarūpaṁ sakkāraṁ ekopi yodho labhamāno kiṁ nāma na kareyyā”ti",
  "atk-s0513a21:233_1": "vatvā uparājānaṁ upagantvā “deva, amhākaṁ rājā ekaṁ tāpasaṁ ativiya mamāyati, kiṁ",
  "atk-s0513a21:233_2": "nāma tena tasmiṁ diṭṭhaṁ, tumhepi tāva raññā saddhiṁ mantethā”ti āhaṁsu. So “sādhū”ti",
  "atk-s0513a21:233_3": "sampaṭicchitvā amaccehi saddhiṁ rājānaṁ upasaṅkamitvā paṭhamaṁ gāthamāha –",
  "atk-s0513a21:234": "25.",
  "atk-s0513a21:235": "“Nayimassa vijjāmayamatthi kiñci, na bandhavo no pana te sahāyo;",
  "atk-s0513a21:236": "Atha kena vaṇṇena tirīṭavaccho, tedaṇḍiko bhuñjati aggapiṇḍa”nti.",
  "atk-s0513a21:237_0": "Tattha nayimassa vijjāmayamatthi kiñcīti imassa tāpasassa vijjāmayaṁ kiñci kammaṁ",
  "atk-s0513a21:237_1": "natthi. Na bandhavo tiputtabandhavasippabandhavagottabandhavañātibandhavesu aññataropi",
  "atk-s0513a21:237_2": "na hoti. No pana te sahāyoti sahapaṁsukīḷiko sahāyakopi te na hoti. Kena vaṇṇenāti",
  "atk-s0513a21:237_3": "kena kāraṇena. Tirīṭavacchoti tassa nāmaṁ. Tedaṇḍikoti kuṇḍikaṭhapanatthāya tidaṇḍakaṁ",
  "atk-s0513a21:237_4": "gahetvā caranto. Aggapiṇḍanti rasasampannaṁ rājārahaṁ aggabhojanaṁ.",
  "atk-s0513a21:238_0": "Taṁ sutvā rājā puttaṁ āmantetvā “tāta, mama paccantaṁ gantvā yuddhaparājitassa dvīhatīhaṁ",
  "atk-s0513a21:238_1": "anāgatabhāvaṁ sarasī”ti vatvā “sarāmī”ti vutte “tadā mayā imaṁ nissāya jīvitaṁ laddha”nti",
  "atk-s0513a21:238_2": "sabbaṁ taṁ pavattiṁ ācikkhitvā “tāta, mayhaṁ jīvitadāyake mama santikaṁ āgate rajjaṁ",
  "atk-s0513a21:238_3": "dadantopi ahaṁ neva etena kataguṇānurūpaṁ kātuṁ sakkomī”ti vatvā itarā dve gāthā avoca –",
  "atk-s0513a21:239": "26.",
  "atk-s0513a21:240": "“Āpāsu me yuddhaparājitassa, ekassa katvā vivanasmi ghore;",
  "atk-s0513a21:241": "Pasārayī kicchagatassa pāṇiṁ, tenūdatāriṁ dukhasampareto.",
  "atk-s0513a21:242": "27.",
  "atk-s0513a21:243": "“Etassa kiccena idhānupatto, vesāyino visayā jīvaloke;",
  "atk-s0513a21:244": "Lābhāraho tāta tirīṭavaccho, dethassa bhogaṁ yajathañca yañña”nti.",
  "atk-s0513a21:245_0": "Tattha āpāsūti āpadāsu. Ekassāti adutiyassa. Katvāti anukampaṁ karitvā pemaṁ uppādetvā.",
  "atk-s0513a21:245_1": "Vivanasminti pānīyarahite araññe. Ghoreti dāruṇe. Pasārayī kicchagatassa pāṇinti",
  "atk-s0513a21:245_2": "nisseṇiṁ bandhitvā kūpaṁ otāretvā dukkhagatassa mayhaṁ uttāraṇatthāya vīriyapaṭisaṁyuttaṁ",
  "atk-s0513a21:245_3": "hatthaṁ pasāresi. Tenūdatāriṁ dukhasamparetoti tena kāraṇenamhi dukkhaparivāritopi tamhā kūpā uttiṇṇo.",
  "atk-s0513a21:246_0": "Etassa kiccena idhānupattoti ahaṁ etassa tāpasassa kiccena, etena katassa kiccassānubhāvena",
  "atk-s0513a21:246_1": "idhānuppatto. Vesāyino visayāti vesāyī vuccati yamo, tassa visayā. Jīvaloketi manussaloke.",
  "atk-s0513a21:246_2": "Ahañhi imasmiṁ jīvaloke ṭhito yamavisayaṁ maccuvisayaṁ paralokaṁ gato nāma ahosiṁ,",
  "atk-s0513a21:246_3": "somhi etassa kāraṇā tato puna idhāgatoti vuttaṁ hoti. Lābhārahoti lābhaṁ araho catupaccayalābhassa",
  "atk-s0513a21:246_4": "anucchaviko. Dethassa bhoganti etena paribhuñjitabbaṁ catupaccayasamaṇaparikkhārasaṅkhātaṁ",
  "atk-s0513a21:246_5": "bhogaṁ etassa detha. Yajathañca yaññanti tvañca amaccā ca nāgarā cāti sabbepi tumhe",
  "atk-s0513a21:246_6": "etassa bhogañca detha, yaññañca yajatha. Tassa hi dīyamāno deyyadhammo tena bhuñjitabbattā",
  "atk-s0513a21:246_7": "bhogo hoti, itaresaṁ dānayaññattā yañño. Tenāha “dethassa bhogaṁ yajathañca yañña”nti.",
  "atk-s0513a21:247_0": "Evaṁ raññā gaganatale puṇṇacandaṁ uṭṭhāpentena viya bodhisattassa guṇe pakāsite tassa",
  "atk-s0513a21:247_1": "guṇo sabbatthameva pākaṭo jāto, atirekataro tassa lābhasakkāro udapādi. Tato paṭṭhāya",
  "atk-s0513a21:247_2": "uparājā vā amaccā vā añño vā koci kiñci rājānaṁ vattuṁ na visahi. Rājā bodhisattassa",
  "atk-s0513a21:247_3": "ovāde ṭhatvā dānādīni puññāni katvā saggapuraṁ pūresi. Bodhisattopi abhiññā ca samāpattiyo",
  "atk-s0513a21:247_4": "ca uppādetvā brahmalokaparāyaṇo ahosi.",
  "atk-s0513a21:248": "Satthā “porāṇakapaṇḍitāpi upakāravasena kariṁsū”ti imaṁ dhammadesanaṁ āharitvā jātakaṁ samodhānesi – “tadā rājā ānando ahosi, tāpaso pana ahameva ahosi”nti.",
  "atk-s0513a21:249": "Tirīṭavacchajātakavaṇṇanā navamā.",
  "atk-s0513a21:251": "[260] 10. Dūtajātakavaṇṇanā",
  "atk-s0513a21:252_0": "Yassatthā dūramāyantīti idaṁ satthā jetavane viharanto ekaṁ lolabhikkhuṁ ārabbha",
  "atk-s0513a21:252_1": "kathesi. Vatthu navakanipāte cakkavākajātake āvibhavissati. Satthā pana taṁ bhikkhuṁ",
  "atk-s0513a21:252_2": "āmantetvā “na kho, bhikkhu, idāneva, pubbepi tvaṁ lolo, lolyakāraṇeneva pana asinā",
  "atk-s0513a21:252_3": "sīsacchedanaṁ labhī”ti vatvā atītaṁ āhari.",
  "atk-s0513a21:253_0": "Atīte bārāṇasiyaṁ brahmadatte rajjaṁ kārente bodhisatto tassa putto hutvā vayappatto",
  "atk-s0513a21:253_1": "takkasilāyaṁ sabbasippāni uggaṇhitvā pitu accayena rajje patiṭṭhāya bhojanasuddhiko",
  "atk-s0513a21:253_2": "ahosi, tenassa bhojanasuddhikarājātveva nāmaṁ jātaṁ. So kira tathārūpena vidhānena",
  "atk-s0513a21:253_3": "bhattaṁ bhuñjati, yathāssa ekissā bhattapātiyā satasahassaṁ vayaṁ gacchati. Bhuñjanto",
  "atk-s0513a21:253_4": "pana antogehe na bhuñjati, attano bhojanavidhānaṁ olokentaṁ mahājanaṁ puññaṁ kāretukāmatāya",
  "atk-s0513a21:253_5": "rājadvāre ratanamaṇḍapaṁ kāretvā bhojanavelāya taṁ alaṅkarāpetvā kañcanamaye samussitasetacchatte",
  "atk-s0513a21:253_6": "rājapallaṅke nisīditvā khattiyakaññāhi parivuto satasahassagghanikāya suvaṇṇapātiyā",
  "atk-s0513a21:253_7": "sabbarasabhojanaṁ bhuñjati. Atheko lolapuriso tassa bhojanavidhānaṁ oloketvā taṁ",
  "atk-s0513a21:253_8": "bhojanaṁ bhuñjitukāmo hutvā pipāsaṁ sandhāretuṁ asakkonto “attheko upāyo”ti gāḷhaṁ",
  "atk-s0513a21:253_9": "nivāsetvā hatthe ukkhipitvā “bho, ahaṁ dūto, dūto”ti uccāsaddaṁ karonto rājānaṁ upasaṅkami.",
  "atk-s0513a21:253_10": "Tena ca samayena tasmiṁ janapade “dūtomhī”ti vadantaṁ na vārenti, tasmā mahājano",
  "atk-s0513a21:253_11": "dvidhā bhijjitvā okāsaṁ adāsi. So vegena gantvā rañño pātiyā ekaṁ bhattapiṇḍaṁ gahetvā",
  "atk-s0513a21:253_12": "mukhe pakkhipi, athassa “sīsaṁ chindissāmī”ti asigāho asiṁ abbāhesi, rājā “mā paharī”ti",
  "atk-s0513a21:253_13": "nivāresi, “mā bhāyi, bhuñjassū”ti hatthaṁ dhovitvā nisīdi. Bhojanapariyosāne cassa",
  "atk-s0513a21:253_14": "attano pivanapānīyañceva tambūlañca dāpetvā “bho purisa, tvaṁ ‘dūtomhī’ti vadasi,",
  "atk-s0513a21:253_15": "kassa dūtosī”ti pucchi. “Mahārāja ahaṁ taṇhādūto, udaradūto, taṇhā maṁ āṇāpetvā ‘tvaṁ",
  "atk-s0513a21:253_16": "gacchāhī’ti dūtaṁ katvā pesesī”ti vatvā purimā dve gāthā avoca –",
  "atk-s0513a21:254": "28.",
  "atk-s0513a21:255": "“Yassatthā dūramāyanti, amittamapi yācituṁ;",
  "atk-s0513a21:256": "Tassūdarassahaṁ dūto, mā me kujjha rathesabha.",
  "atk-s0513a21:257": "29.",
  "atk-s0513a21:258": "“Yassa divā ca ratto ca, vasamāyanti māṇavā;",
  "atk-s0513a21:259": "Tassūdarassahaṁ dūto, mā me kujjha rathesabhā”ti.",
  "atk-s0513a21:260": "Tattha yassatthā dūramāyantīti yassa atthāya ime sattā taṇhāvasikā hutvā dūrampi gacchanti. Rathesabhāti rathayodhajeṭṭhaka.",
  "atk-s0513a21:261_0": "Rājā tassa vacanaṁ sutvā “saccametaṁ, ime sattā udaradūtā taṇhāvasena vicaranti,",
  "atk-s0513a21:261_1": "taṇhāva ime satte vicāreti, yāva manāpaṁ vata iminā kathita”nti tassa purisassa tussitvā tatiyaṁ gāthamāha –",
  "atk-s0513a21:262": "30.",
  "atk-s0513a21:263": "“Dadāmi te brāhmaṇa rohiṇīnaṁ, gavaṁ sahassaṁ saha puṅgavena;",
  "atk-s0513a21:264": "Dūto hi dūtassa kathaṁ na dajjaṁ, mayampi tasseva bhavāma dūtā”ti.",
  "atk-s0513a21:265_0": "Tattha brāhmaṇāti ālapanamattametaṁ. Rohiṇīnanti rattavaṇṇānaṁ. Saha puṅgavenāti",
  "atk-s0513a21:265_1": "yūthapariṇāyakena upaddavarakkhakena usabhena saddhiṁ. Mayampīti ahañca avasesā ca",
  "atk-s0513a21:265_2": "sabbe sattā tasseva udarassa dūtā bhavāma, tasmā ahaṁ udaradūto samāno udaradūtassa",
  "atk-s0513a21:265_3": "tuyhaṁ kasmā na dajjanti. Evañca pana vatvā “iminā vata purisena assutapubbaṁ kāraṇaṁ",
  "atk-s0513a21:265_4": "kathita”nti tuṭṭhacitto tassa mahantaṁ yasaṁ adāsi.",
  "atk-s0513a21:266_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:266_1": "so lolabhikkhu sakadāgāmiphale patiṭṭhahi, aññepi bahū sotāpannādayo ahesuṁ. “Tadā",
  "atk-s0513a21:266_2": "lolapuriso etarahi lolabhikkhu ahosi, bhojanasuddhikarājā pana ahameva ahosi”nti.",
  "atk-s0513a21:267": "Dūtajātakavaṇṇanā dasamā.",
  "atk-s0513a21:268": "Saṅkappavaggo paṭhamo.",
  "atk-s0513a21:269": "Tassuddānaṁ –",
  "atk-s0513a21:270": "Saṅkappa tilamuṭṭhi ca, maṇi ca sindhavāsukaṁ;",
  "atk-s0513a21:271": "Jarūdapānaṁ gāmaṇi, mandhātā tirīṭadūtanti.",
  "atk-s0513a21:272": "2. Padumavaggo",
  "atk-s0513a21:274": "[261] 1. Padumajātakavaṇṇanā",
  "atk-s0513a21:275_0": "Yathākesā ca massū cāti idaṁ satthā jetavane viharanto ānandabodhimhi mālāpūjakārake",
  "atk-s0513a21:275_1": "bhikkhū ārabbha kathesi. Vatthu kāliṅgabodhijātake āvibhavissati. So pana ānandattherena",
  "atk-s0513a21:275_2": "ropitattā “ānandabodhī”ti jāto. Therena hi jetavanadvārakoṭṭhake bodhissa ropitabhāvo",
  "atk-s0513a21:275_3": "sakalajambudīpe patthari. Athekacce janapadavāsino bhikkhū “ānandabodhimhi mālāpūjaṁ",
  "atk-s0513a21:275_4": "karissāmā”ti jetavanaṁ āgantvā satthāraṁ vanditvā punadivase sāvatthiṁ pavisitvā",
  "atk-s0513a21:275_5": "uppalavīthiṁ gantvā mālaṁ alabhitvā āgantvā ānandattherassa ārocesuṁ – “āvuso, mayaṁ",
  "atk-s0513a21:275_6": "‘bodhimhi mālāpūjaṁ karissāmā’ti uppalavīthiṁ gantvā ekamālampi na labhimhā”ti. Thero",
  "atk-s0513a21:275_7": "“ahaṁ vo, āvuso, āharissāmī”ti uppalavīthiṁ gantvā bahū nīluppalakalāpe ukkhipāpetvā",
  "atk-s0513a21:275_8": "āgamma tesaṁ dāpesi, te tāni gahetvā bodhissa pūjaṁ kariṁsu. Taṁ pavattiṁ sutvā dhammasabhāyaṁ",
  "atk-s0513a21:275_9": "bhikkhū therassa guṇakathaṁ samuṭṭhāpesuṁ – “āvuso, jānapadā bhikkhū appapuññā uppalavīthiṁ",
  "atk-s0513a21:275_10": "gantvā mālaṁ na labhiṁsu, thero pana gantvāva āharāpesī”ti. Satthā āgantvā “kāya",
  "atk-s0513a21:275_11": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a21:275_12": "bhikkhave, idāneva vattuchekā kathākusalā mālaṁ labhanti, pubbepi labhiṁsuyevā”ti vatvā atītaṁ āhari.",
  "atk-s0513a21:276_0": "Atīte bārāṇasiyaṁ brahmadatte rajjaṁ kārente bodhisatto seṭṭhiputto ahosi. Antonagare",
  "atk-s0513a21:276_1": "ca ekasmiṁ sare padumāni pupphanti. Eko chinnanāso puriso taṁ saraṁ rakkhati. Athekadivasaṁ",
  "atk-s0513a21:276_2": "bārāṇasiyaṁ ussave ghuṭṭhe mālaṁ piḷandhitvā ussavaṁ kīḷitukāmā tayo seṭṭhiputtā",
  "atk-s0513a21:276_3": "“nāsacchinnassa abhūtena vaṇṇaṁ vatvā mālaṁ yācissāmā”ti tassa padumāni bhañjanakāle",
  "atk-s0513a21:276_4": "sarassa santikaṁ gantvā ekamantaṁ aṭṭhaṁsu.",
  "atk-s0513a21:277": "Tesu eko taṁ āmantetvā paṭhamaṁ gāthamāha –",
  "atk-s0513a21:278": "31.",
  "atk-s0513a21:279": "“Yathā kesā ca massū ca, chinnaṁ chinnaṁ virūhati;",
  "atk-s0513a21:280": "Evaṁ ruhatu te nāsā, padumaṁ dehi yācito”ti.",
  "atk-s0513a21:281": "So tassa kujjhitvā padumaṁ na adāsi.",
  "atk-s0513a21:282": "Athassa dutiyo dutiyaṁ gāthamāha –",
  "atk-s0513a21:283": "32.",
  "atk-s0513a21:284": "“Yathā sāradikaṁ bījaṁ, khette vuttaṁ virūhati;",
  "atk-s0513a21:285": "Evaṁ ruhatu te nāsā, padumaṁ dehi yācito”ti.",
  "atk-s0513a21:286": "Tattha sāradikanti saradasamaye gahetvā nikkhittaṁ sārasampannaṁ bījaṁ. So tassapi kujjhitvā padumaṁ na adāsi.",
  "atk-s0513a21:287": "Athassa tatiyo tatiyaṁ gāthamāha –",
  "atk-s0513a21:288": "33.",
  "atk-s0513a21:289": "“Ubhopi palapantete, api padmāni dassati;",
  "atk-s0513a21:290": "Vajjuṁ vā te na vā vajjuṁ, natthi nāsāya rūhanā;",
  "atk-s0513a21:291": "Dehi samma padumāni, ahaṁ yācāmi yācito”ti.",
  "atk-s0513a21:292_0": "Tattha ubhopi palapanteteti ete dvepi musā vadanti. Api padmānīti “api nāma no padumāni",
  "atk-s0513a21:292_1": "dassatī”ti cintetvā evaṁ vadanti. Vajjuṁ vāte na vā vajjunti “tava nāsā ruhatū”ti",
  "atk-s0513a21:292_2": "evaṁ vadeyyuṁ vā na vā vadeyyuṁ, etesaṁ vacanaṁ appamāṇaṁ, sabbatthāpi natthi nāsāya",
  "atk-s0513a21:292_3": "ruhanā, ahaṁ pana te nāsaṁ paṭicca na kiñci vadāmi, kevalaṁ yācāmi, tassa me dehi,",
  "atk-s0513a21:292_4": "samma, padumāni yācitoti.",
  "atk-s0513a21:293_0": "Taṁ sutvā padumasaragopako “imehi dvīhi musāvādo kathito, tumhehi sabhāvo kathito,",
  "atk-s0513a21:293_1": "tumhākaṁ anucchavikāni padumānī”ti mahantaṁ padumakalāpaṁ ādāya tassa datvā attano",
  "atk-s0513a21:293_2": "padumasarameva gato.",
  "atk-s0513a21:294": "Satthā imaṁ dhammadesanaṁ āharitvā jātakaṁ samodhānesi – “tadā padumalābhī seṭṭhiputto ahameva ahosi”nti.",
  "atk-s0513a21:295": "Padumajātakavaṇṇanā paṭhamā.",
  "atk-s0513a21:297": "[262] 2. Mudupāṇijātakavaṇṇanā",
  "atk-s0513a21:298_0": "Pāṇi ce muduko cassāti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a21:298_1": "kathesi. Tañhi satthā dhammasabhaṁ ānītaṁ “saccaṁ kira tvaṁ, bhikkhu, ukkaṇṭhitosī”ti",
  "atk-s0513a21:298_2": "pucchitvā “saccaṁ, bhante”ti vutte “bhikkhu, itthiyo nāmetā kilesavasena gamanato",
  "atk-s0513a21:298_3": "arakkhiyā, porāṇakapaṇḍitāpi attano dhītaraṁ rakkhituṁ nāsakkhiṁsu, pitarā hatthe",
  "atk-s0513a21:298_4": "gahetvā ṭhitāva pitaraṁ ajānāpetvā kilesavasena purisena saddhiṁ palāyī”ti vatvā atītaṁ āhari.",
  "atk-s0513a21:299_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a21:299_1": "nibbattitvā vayappatto takkasilāyaṁ sabbasippāni uggaṇhitvā pitu accayena rajje patiṭṭhāya",
  "atk-s0513a21:299_2": "dhammena rajjaṁ kāresi. So dhītarañca bhāgineyyañca dvepi antonivesane posento ekadivasaṁ",
  "atk-s0513a21:299_3": "amaccehi saddhiṁ nisinno “mamaccayena mayhaṁ bhāgineyyo rājā bhavissati, dhītāpi",
  "atk-s0513a21:299_4": "me tassa aggamahesī bhavissatī”ti vatvā aparabhāge bhāgineyyassa vayappattakāle puna",
  "atk-s0513a21:299_5": "amaccehi saddhiṁ nisinno “mayhaṁ bhāgineyyassa aññassa rañño dhītaraṁ ānessāma, mayhaṁ",
  "atk-s0513a21:299_6": "dhītarampi aññasmiṁ rājakule dassāma, evaṁ no ñātakā bahutarā bhavissantī”ti āha.",
  "atk-s0513a21:299_7": "Amaccā sampaṭicchiṁsu.",
  "atk-s0513a21:300_0": "Atha rājā bhāgineyyassa bahigehaṁ dāpesi, anto pavesanaṁ nivāresi. Te pana aññamaññaṁ",
  "atk-s0513a21:300_1": "paṭibaddhacittā ahesuṁ. Kumāro “kena nu kho upāyena rājadhītaraṁ bahi nīharāpeyya”nti",
  "atk-s0513a21:300_2": "cintento “atthi upāyo”ti dhātiyā lañjaṁ datvā “kiṁ, ayyaputta, kicca”nti vutte “amma,",
  "atk-s0513a21:300_3": "kathaṁ nu kho rājadhītaraṁ bahi kātuṁ okāsaṁ labheyyāmā”ti āha. “Rājadhītāya saddhiṁ",
  "atk-s0513a21:300_4": "kathetvā jānissāmī”ti. “Sādhu, ammā”ti. Sā gantvā “ehi, amma, sīse te ūkā gaṇhissāmī”ti",
  "atk-s0513a21:300_5": "taṁ nīcapīṭhake nisīdāpetvā sayaṁ ucce nisīditvā tassā sīsaṁ attano ūrūsu ṭhapetvā",
  "atk-s0513a21:300_6": "ūkā gaṇhayamānā rājadhītāya sīsaṁ nakhehi vijjhi. Rājadhītā “nāyaṁ attano nakhehi",
  "atk-s0513a21:300_7": "vijjhati, pitucchāputtassa me kumārassa nakhehi vijjhatī”ti ñatvā “amma, tvaṁ kumārassa",
  "atk-s0513a21:300_8": "santikaṁ agamāsī”ti pucchi. “Āma, ammā”ti. “Kiṁ tena sāsanaṁ kathita”nti? “Tava bahikaraṇūpāyaṁ",
  "atk-s0513a21:300_9": "pucchati, ammā”ti. Rājadhītā “paṇḍito honto jānissatī”ti paṭhamaṁ gāthaṁ bandhitvā",
  "atk-s0513a21:300_10": "“amma, imaṁ uggahetvā kumārassa kathehī”ti āha.",
  "atk-s0513a21:301": "34.",
  "atk-s0513a21:302": "“Pāṇi ce muduko cassa, nāgo cassa sukārito;",
  "atk-s0513a21:303": "Andhakāro ca vasseyya, atha nūna tadā siyā”ti.",
  "atk-s0513a21:304_0": "Sā taṁ uggaṇhitvā kumārassa santikaṁ gantvā “amma, rājadhītā kimāhā”ti vutte “ayyaputta,",
  "atk-s0513a21:304_1": "aññaṁ kiñci avatvā imaṁ gāthaṁ pahiṇī”ti taṁ gāthaṁ udāhāsi. Kumāro ca tassatthaṁ",
  "atk-s0513a21:304_2": "ñatvā “gaccha, ammā”ti taṁ uyyojesi.",
  "atk-s0513a21:305_0": "Gāthāyattho – sace te ekissā cūḷupaṭṭhākāya mama hattho viya hattho mudu assa, yadi",
  "atk-s0513a21:305_1": "ca te āneñjakāraṇaṁ sukārito eko hatthī assa, yadi ca taṁ divasaṁ caturaṅgasamannāgato",
  "atk-s0513a21:305_2": "ativiya bahalo andhakāro assa, devo ca vasseyya. Atha nūna tadā siyāti tādise kāle",
  "atk-s0513a21:305_3": "ime cattāro paccaye āgamma ekaṁsena te manorathassa matthakagamanaṁ siyāti.",
  "atk-s0513a21:306": "Kumāro etamatthaṁ tathato ñatvā ekaṁ abhirūpaṁ muduhatthaṁ cūḷupaṭṭhākaṁ sajjaṁ katvā maṅgalahatthigopakassa lañjaṁ datvā hatthiṁ āneñjakāraṇaṁ kāretvā kālaṁ āgamento acchi.",
  "atk-s0513a21:307_0": "Athekasmiṁ kāḷapakkhuposathadivase majjhimayāmasamanantare ghanakāḷamegho vassi.",
  "atk-s0513a21:307_1": "So “ayaṁ dāni rājadhītāya vuttadivaso”ti vāraṇaṁ abhiruhitvā muduhatthakaṁ cūḷupaṭṭhākaṁ",
  "atk-s0513a21:307_2": "hatthipiṭṭhe nisīdāpetvā gantvā rājanivesanassa ākāsaṅgaṇābhimukhe ṭhāne hatthiṁ",
  "atk-s0513a21:307_3": "mahābhittiyaṁ allīyāpetvā vātapānasamīpe temento aṭṭhāsi. Rājāpi dhītaraṁ rakkhanto",
  "atk-s0513a21:307_4": "aññattha sayituṁ na deti, attano santike cūḷasayane sayāpeti. Sāpi “ajja kumāro āgamissatī”ti",
  "atk-s0513a21:307_5": "ñatvā niddaṁ anokkamitvāva nipannā “tāta nhāyitukāmāmhī”ti āha. Rājā “ehi, ammā”ti",
  "atk-s0513a21:307_6": "taṁ hatthe gahetvā vātapānasamīpaṁ netvā “nhāyāhi, ammā”ti ukkhipitvā vātapānassa",
  "atk-s0513a21:307_7": "bahipasse pamukhe ṭhapetvā ekasmiṁ hatthe gahetvā aṭṭhāsi. Sā nhāyamānāva kumārassa",
  "atk-s0513a21:307_8": "hatthaṁ pasāresi, so tassā hatthato ābharaṇāni omuñcitvā upaṭṭhākāya hatthe piḷandhitvā",
  "atk-s0513a21:307_9": "taṁ ukkhipitvā rājadhītaraṁ nissāya pamukhe ṭhapesi. Sā tassā hatthaṁ gahetvā pitu",
  "atk-s0513a21:307_10": "hatthe ṭhapesi, so tassā hatthaṁ gahetvā dhītu hatthaṁ muñci, sā itarasmāpi hatthā",
  "atk-s0513a21:307_11": "ābharaṇāni omuñcitvā tassā dutiyahatthe piḷandhitvā pitu hatthe ṭhapetvā kumārena",
  "atk-s0513a21:307_12": "saddhiṁ agamāsi. Rājā “dhītāyeva me”ti saññāya taṁ dārikaṁ nhānapariyosāne sirigabbhe",
  "atk-s0513a21:307_13": "sayāpetvā dvāraṁ pidhāya lañchetvā ārakkhaṁ datvā attano sayanaṁ gantvā nipajji.",
  "atk-s0513a21:308_0": "So pabhātāya rattiyā dvāraṁ vivaritvā taṁ dārikaṁ disvā “kimeta”nti pucchi. Sā tassā",
  "atk-s0513a21:308_1": "kumārena saddhiṁ gatabhāvaṁ kathesi. Rājā vippaṭisārī hutvā “hatthe gahetvā carantenapi",
  "atk-s0513a21:308_2": "mātugāmaṁ rakkhituṁ na sakkā, evaṁ arakkhiyā nāmitthiyo”ti cintetvā itarā dve gāthā avoca –",
  "atk-s0513a21:309": "35.",
  "atk-s0513a21:310": "“Analā mudusambhāsā, duppūrā tā nadīsamā;",
  "atk-s0513a21:311": "Sīdanti naṁ viditvāna, ārakā parivajjaye.",
  "atk-s0513a21:312": "36.",
  "atk-s0513a21:313": "“Yaṁ etā upasevanti, chandasā vā dhanena vā;",
  "atk-s0513a21:314": "Jātavedova saṁ ṭhānaṁ, khippaṁ anudahanti na”nti.",
  "atk-s0513a21:315_0": "Tattha analā mudusambhāsāti muduvacanenapi asakkuṇeyyā, neva sakkā saṇhavācāya saṅgaṇhitunti",
  "atk-s0513a21:315_1": "attho. Purisehi vā etāsaṁ na alanti analā. Mudusambhāsāti hadaye thaddhepi sambhāsāva",
  "atk-s0513a21:315_2": "mudu etāsanti mudusambhāsā. Duppūrā tā nadīsamāti yathā nadī āgatāgatassa udakassa",
  "atk-s0513a21:315_3": "sandanato udakena duppūrā, evaṁ anubhūtānubhūtehi methunādīhi aparitussanato duppūrā. Tena vuttaṁ –",
  "atk-s0513a21:316_0": "“Tiṇṇaṁ, bhikkhave, dhammānaṁ atitto appaṭivāno mātugāmo kālaṁ karoti. Katamesaṁ",
  "atk-s0513a21:316_1": "tiṇṇaṁ? Methunasamāpattiyā ca vijāyanassa ca alaṅkārassa ca. Imesaṁ kho, bhikkhave,",
  "atk-s0513a21:316_2": "tiṇṇaṁ dhammānaṁ atitto appaṭivāno mātugāmo kālaṁ karotī”ti.",
  "atk-s0513a21:317_0": "Sīdantīti aṭṭhasu mahānirayesu soḷasasu ussadanirayesu nimujjanti. Nanti nipātamattaṁ.",
  "atk-s0513a21:317_1": "Viditvānāti evaṁ jānitvā. Ārakā parivajjayeti “etā itthiyo nāma methunadhammādīhi",
  "atk-s0513a21:317_2": "atittā kālaṁ katvā etesu nirayesu sīdanti, etā evaṁ attanā sīdamānā kassaññassa sukhāya",
  "atk-s0513a21:317_3": "bhavissantī”ti evaṁ ñatvā paṇḍito puriso dūratova tā parivajjayeti dīpeti. Chandasā",
  "atk-s0513a21:317_4": "vā dhanena vāti attano vā chandena ruciyā pemena, bhativasena laddhadhanena vā yaṁ",
  "atk-s0513a21:317_5": "purisaṁ etā itthiyo upasevanti bhajanti. Jātavedoti aggi. So hi jātamattova vediyati,",
  "atk-s0513a21:317_6": "vidito pākaṭo hotīti jātavedo. So yathā attano ṭhānaṁ kāraṇaṁ okāsaṁ anudahati, evametāpi",
  "atk-s0513a21:317_7": "yaṁ upasevanti, taṁ purisaṁ dhanayasasīlapaññāsamannāgatampi tesaṁ sabbesaṁ dhanādīnaṁ",
  "atk-s0513a21:317_8": "vināsanato puna tāya sampattiyā abhabbuppattikaṁ kurumānā khippaṁ anudahanti jhāpenti. Vuttampi cetaṁ –",
  "atk-s0513a21:318": "“Balavanto dubbalā honti, thāmavantopi hāyare;",
  "atk-s0513a21:319": "Cakkhumā andhakā honti, mātugāmavasaṁ gatā.",
  "atk-s0513a21:320": "“Guṇavanto nigguṇā honti, paññavantopi hāyare;",
  "atk-s0513a21:321": "Pamattā bandhane senti, mātugāmavasaṁ gatā.",
  "atk-s0513a21:322": "“Ajjhenañca tapaṁ sīlaṁ, saccaṁ cāgaṁ satiṁ matiṁ;",
  "atk-s0513a21:323": "Acchindanti pamattassa, panthadūbhīva takkarā.",
  "atk-s0513a21:324": "“Yasaṁ kittiṁ dhitiṁ sūraṁ, bāhusaccaṁ pajānanaṁ;",
  "atk-s0513a21:325": "Khepayanti pamattassa, kaṭṭhapuñjaṁva pāvako”ti.",
  "atk-s0513a21:326": "Evaṁ vatvā mahāsatto “bhāgineyyopi mayāva posetabbo”ti mahantena sakkārena dhītaraṁ tasseva datvā taṁ oparajje patiṭṭhapesi. Sopi mātulassa accayena rajje patiṭṭhahi.",
  "atk-s0513a21:327": "Satthā imaṁ dhammadesenaṁ āharitvā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā rājā ahameva ahosi”nti.",
  "atk-s0513a21:328": "Mudupāṇijātakavaṇṇanā dutiyā.",
  "atk-s0513a21:330": "[263] 3. Cūḷapalobhanajātakavaṇṇanā",
  "atk-s0513a21:331_0": "Abhijjamānevārisminti idaṁ satthā jetavane viharanto ekaṁ ukkaṇṭhitabhikkhumeva ārabbha",
  "atk-s0513a21:331_1": "kathesi. Tañhi satthā dhammasabhaṁ ānītaṁ “saccaṁ kira, tvaṁ bhikkhu, ukkaṇṭhitosī”ti",
  "atk-s0513a21:331_2": "pucchitvā “saccaṁ, bhante”ti vutte “bhikkhu, itthiyo nāmetā porāṇake suddhasattepi",
  "atk-s0513a21:331_3": "saṁkilesesu”nti vatvā atītaṁ āhari.",
  "atk-s0513a21:332_0": "Atīte bārāṇasiyaṁ brahmadatto rājā aputtako hutvā attano itthiyo “puttapatthanaṁ",
  "atk-s0513a21:332_1": "karothā”ti āha. Tā putte patthenti. Evaṁ addhāne gate bodhisatto brahmalokā cavitvā",
  "atk-s0513a21:332_2": "aggamahesiyā kucchismiṁ nibbatti. Taṁ jātamattaṁ nhāpetvā thaññapāyanatthāya dhātiyā",
  "atk-s0513a21:332_3": "adaṁsu. So pāyamāno rodati, atha naṁ aññissā adaṁsu. Mātugāmahatthagato neva tuṇhī",
  "atk-s0513a21:332_4": "hoti. Atha naṁ ekassa pādamūlikassa adaṁsu, tena gahitamattoyeva tuṇhī ahosi. Tato",
  "atk-s0513a21:332_5": "paṭṭhāya purisāva taṁ gahetvā caranti. Thaññaṁ pāyentā duhitvā vā pāyenti, sāṇiantarena",
  "atk-s0513a21:332_6": "vā thanaṁ mukhe ṭhapenti. Tenassa anitthigandhakumāroti nāmaṁ kariṁsu. Tassa aparāparaṁ",
  "atk-s0513a21:332_7": "vaddhamānassapi mātugāmaṁ nāma dassetuṁ na sakkā. Tenassa rājā visuṁyeva nisajjādiṭṭhānāni",
  "atk-s0513a21:332_8": "jhānāgārañca kāresi.",
  "atk-s0513a21:333_0": "So tassa soḷasavassikakāle cintesi – “mayhaṁ añño putto natthi, ayaṁ pana kumāro",
  "atk-s0513a21:333_1": "kāme na paribhuñjati, rajjampi na icchissati, dulladdho vata me putto”ti. Atha naṁ",
  "atk-s0513a21:333_2": "ekā naccagītavāditakusalā purise paricaritvā attano vase kātuṁ paṭibalā taruṇanāṭakitthī",
  "atk-s0513a21:333_3": "upasaṅkamitvā “deva, kiṁ nu cintesī”ti āha, rājā taṁ kāraṇaṁ ācikkhi. “Hotu, deva,",
  "atk-s0513a21:333_4": "ahaṁ taṁ palobhetvā kāmarasaṁ jānāpessāmī”ti. “Sace me puttaṁ anitthigandhakumāraṁ",
  "atk-s0513a21:333_5": "palobhetuṁ sakkissasi, so rājā bhavissati, tvaṁ aggamahesī”ti. Sā “mameso bhāro,",
  "atk-s0513a21:333_6": "tumhe mā cintayitthā”ti vatvā ārakkhamanusse upasaṅkamitvā āha – “ahaṁ paccūsasamaye",
  "atk-s0513a21:333_7": "āgantvā ayyaputtassa sayanaṭṭhāne bahijhānāgāre ṭhatvā gāyissāmi. Sace so kujjhati,",
  "atk-s0513a21:333_8": "mayhaṁ katheyyātha, ahaṁ apagacchissāmi. Sace suṇāti, vaṇṇaṁ me katheyyāthā”ti. Te",
  "atk-s0513a21:333_9": "“sādhū”ti sampaṭicchiṁsu.",
  "atk-s0513a21:334_0": "Sāpi paccūsakāle tasmiṁ padese ṭhatvā tantissarena gītassaraṁ, gītassarena tantissaraṁ",
  "atk-s0513a21:334_1": "anatikkamitvā madhurena saddena gāyi, kumāro suṇantova nipajji, punadivase ca āsannaṭṭhāne",
  "atk-s0513a21:334_2": "ṭhatvā gāyituṁ āṇāpesi, punadivase jhānāgāre ṭhatvā gāyituṁ āṇāpesi, punadivase attano",
  "atk-s0513a21:334_3": "samīpe ṭhatvāti evaṁ anukkameneva taṇhaṁ uppādetvā lokadhammaṁ sevitvā kāmarasaṁ",
  "atk-s0513a21:334_4": "ñatvā “mātugāmaṁ nāma aññesaṁ na dassāmī”ti asiṁ gahetvā antaravīthiṁ otaritvā purise",
  "atk-s0513a21:334_5": "anubandhanto vicari. Atha naṁ rājā gāhāpetvā tāya kumārikāya saddhiṁ nagarā nīharāpesi.",
  "atk-s0513a21:334_6": "Ubhopi araññaṁ pavisitvā adhogaṅgaṁ gantvā ekasmiṁ passe gaṅgaṁ, ekasmiṁ samuddaṁ",
  "atk-s0513a21:334_7": "katvā ubhinnamantare assamapadaṁ māpetvā vāsaṁ kappayiṁsu. Kumārikā paṇṇasālāyaṁ",
  "atk-s0513a21:334_8": "nisīditvā kandamūlādīni pacati, bodhisatto araññato phalāphalaṁ āharati.",
  "atk-s0513a21:335_0": "Athekadivasaṁ tasmiṁ phalāphalatthāya gate samuddadīpakā eko tāpaso bhikkhācāratthāya",
  "atk-s0513a21:335_1": "ākāsena gacchanto dhūmaṁ disvā assamapade otari. Atha naṁ sā “nisīda, yāva paccatī”ti",
  "atk-s0513a21:335_2": "nisīdāpetvā itthikuttena palobhetvā jhānā cāvetvā brahmacariyamassa antaradhāpesi.",
  "atk-s0513a21:335_3": "So pakkhacchinnakāko viya hutvā taṁ jahituṁ asakkonto sabbadivasaṁ tattheva ṭhatvā",
  "atk-s0513a21:335_4": "bodhisattaṁ āgacchantaṁ disvā vegena samuddābhimukho palāyi. Atha naṁ so “paccāmitto",
  "atk-s0513a21:335_5": "me ayaṁ bhavissatī”ti asiṁ gahetvā anubandhi. Tāpaso ākāse uppatanākāraṁ dassetvā",
  "atk-s0513a21:335_6": "samudde pati. Bodhisatto “esa tāpaso ākāsenāgato bhavissati, jhānassa parihīnattā",
  "atk-s0513a21:335_7": "samudde patito, mayā dānissa avassayena bhavituṁ vaṭṭatī”ti cintetvā velante ṭhatvā imā gāthā avoca –",
  "atk-s0513a21:336": "37.",
  "atk-s0513a21:337": "“Abhijjamāne vārismiṁ, sayaṁ āgamma iddhiyā;",
  "atk-s0513a21:338": "Missībhāvitthiyā gantvā, saṁsīdasi mahaṇṇave.",
  "atk-s0513a21:339": "38.",
  "atk-s0513a21:340": "“Āvaṭṭanī mahāmāyā, brahmacariyavikopanā;",
  "atk-s0513a21:341": "Sīdanti naṁ viditvāna, ārakā parivajjaye.",
  "atk-s0513a21:342": "39.",
  "atk-s0513a21:343": "“Yaṁ etā upasevanti, chandasā vā dhanena vā;",
  "atk-s0513a21:344": "Jātavedova saṁ ṭhānaṁ, khippaṁ anudahanti na”nti.",
  "atk-s0513a21:345_0": "Tattha abhijjamāne vārisminti imasmiṁ udake acalamāne akampamāne udakaṁ anāmasitvā",
  "atk-s0513a21:345_1": "sayaṁ ākāseneva iddhiyā āgantvā. Missībhāvitthiyāti lokadhammavasena itthiyā saddhiṁ",
  "atk-s0513a21:345_2": "missībhāvaṁ. Āvaṭṭanī mahāmāyāti itthiyo nāmetā kāmāvaṭṭena āvaṭṭanato āvaṭṭanī,",
  "atk-s0513a21:345_3": "anantāhi itthimāyāhi samannāgatattā mahāmāyā nāma. Vuttañhetaṁ –",
  "atk-s0513a21:346": "“Māyā cetā marīcī ca, soko rogo cupaddavo;",
  "atk-s0513a21:347": "Kharā ca bandhanā cetā, maccupāso guhāsayo;",
  "atk-s0513a21:348": "Tāsu yo vissase poso, so naresu narādhamo”ti. ;",
  "atk-s0513a21:349_0": "Brahmacariyavikopanāti seṭṭhacariyassa methunaviratibrahmacariyassa vikopanā. Sīdantīti",
  "atk-s0513a21:349_1": "itthiyo nāmetā isīnaṁ brahmacariyavikopanena apāyesu sīdanti. Sesaṁ purimanayeneva yojetabbaṁ.",
  "atk-s0513a21:350_0": "Etaṁ pana bodhisattassa vacanaṁ sutvā tāpaso samuddamajjhe ṭhitoyeva naṭṭhajjhānaṁ",
  "atk-s0513a21:350_1": "puna uppādetvā ākāsena attano vasanaṭṭhānameva gato. Bodhisatto cintesi – “ayaṁ tāpaso",
  "atk-s0513a21:350_2": "evaṁ bhāriko samāno simbalitūlaṁ viya ākāsena gato, mayāpi iminā viya jhānaṁ uppādetvā",
  "atk-s0513a21:350_3": "ākāsena carituṁ vaṭṭatī”ti. So assamaṁ gantvā taṁ itthiṁ manussapathaṁ netvā “gaccha,",
  "atk-s0513a21:350_4": "tva”nti uyyojetvā araññaṁ pavisitvā manuññe bhūmibhāge assamaṁ māpetvā isipabbajjaṁ",
  "atk-s0513a21:350_5": "pabbajitvā kasiṇaparikammaṁ katvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a21:351": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā anitthigandhakumāro ahameva ahosi”nti.",
  "atk-s0513a21:352": "Cūḷapalobhanajātakavaṇṇanā tatiyā.",
  "atk-s0513a21:354": "[264] 4. Mahāpanādajātakavaṇṇanā",
  "atk-s0513a21:355_0": "Panādo nāma so rājāti idaṁ satthā gaṅgātīre nisinno bhaddajittherassānubhāvaṁ ārabbha",
  "atk-s0513a21:355_1": "kathesi. Ekasmiñhi samaye satthā sāvatthiyaṁ vassaṁ vasitvā “bhaddajikumārassa saṅgahaṁ",
  "atk-s0513a21:355_2": "karissāmī”ti bhikkhusaṅghaparivuto cārikaṁ caramāno bhaddiyanagaraṁ patvā jātiyāvane",
  "atk-s0513a21:355_3": "tayo māse vasi kumārassa ñāṇaparipākaṁ āgamayamāno. Bhaddajikumāro mahāyaso asītikoṭivibhavassa",
  "atk-s0513a21:355_4": "bhaddiyaseṭṭhino ekaputtako. Tassa tiṇṇaṁ utūnaṁ anucchavikā tayo pāsādā ahesuṁ.",
  "atk-s0513a21:355_5": "Ekekasmiṁ cattāro cattāro māse vasati. Ekasmiṁ vasitvā nāṭakaparivuto mahantena yasena",
  "atk-s0513a21:355_6": "aññaṁ pāsādaṁ gacchati. Tasmiṁ khaṇe “kumārassa yasaṁ passissāmā”ti sakalanagaraṁ",
  "atk-s0513a21:355_7": "saṅkhubhi, pāsādantare cakkāticakkāni mañcātimañcāni bandhanti.",
  "atk-s0513a21:356_0": "Satthā tayo māse vasitvā “mayaṁ gacchāmā”ti nagaravāsīnaṁ ārocesi. Nāgarā “bhante,",
  "atk-s0513a21:356_1": "sve gamissathā”ti satthāraṁ nimantetvā dutiyadivase buddhappamukhassa bhikkhusaṅghassa",
  "atk-s0513a21:356_2": "mahādānaṁ sajjetvā nagaramajjhe maṇḍapaṁ katvā alaṅkaritvā āsanāni paññapetvā kālaṁ",
  "atk-s0513a21:356_3": "ārocesuṁ. Satthā bhikkhusaṅghaparivuto tattha gantvā nisīdi, manussā mahādānaṁ adaṁsu.",
  "atk-s0513a21:356_4": "Satthā niṭṭhitabhattakicco madhurassarena anumodanaṁ ārabhi. Tasmiṁ khaṇe bhaddajikumāropi",
  "atk-s0513a21:356_5": "pāsādato pāsādaṁ gacchati, tassa sampattidassanatthāya taṁ divasaṁ na koci agamāsi,",
  "atk-s0513a21:356_6": "attano manussāva parivāresuṁ. So manusse pucchi – “aññasmiṁ kāle mayi pāsādato pāsādaṁ",
  "atk-s0513a21:356_7": "gacchante sakalanagaraṁ saṅkhubhati, cakkāticakkāni mañcātimañcāni bandhanti, ajja",
  "atk-s0513a21:356_8": "pana ṭhapetvā mayhaṁ manusse añño koci natthi, kiṁ nu kho kāraṇa”nti. “Sāmi, sammāsambuddho",
  "atk-s0513a21:356_9": "imaṁ bhaddiyanagaraṁ upanissāya tayo māse vasitvā ajjeva gamissati, so bhattakiccaṁ",
  "atk-s0513a21:356_10": "niṭṭhāpetvā mahājanassa dhammaṁ deseti, sakalanagaravāsinopi tassa dhammakathaṁ suṇantī”ti.",
  "atk-s0513a21:356_11": "So “tena hi etha, mayampi suṇissāmā”ti sabbābharaṇapaṭimaṇḍitova mahantena parivārena",
  "atk-s0513a21:356_12": "upasaṅkamitvā parisapariyante ṭhito dhammaṁ suṇanto ṭhitova sabbakilese khepetvā",
  "atk-s0513a21:356_13": "aggaphalaṁ arahattaṁ pāpuṇi.",
  "atk-s0513a21:357_0": "Satthā bhaddiyaseṭṭhiṁ āmantetvā “mahāseṭṭhi, putto te alaṅkatapaṭiyattova dhammakathaṁ",
  "atk-s0513a21:357_1": "suṇanto arahatte patiṭṭhito, tenassa ajjeva pabbajituṁ vā vaṭṭati parinibbāyituṁ",
  "atk-s0513a21:357_2": "vā”ti āha. “Bhante, mayhaṁ puttassa parinibbānena kiccaṁ natthi, pabbājetha naṁ,",
  "atk-s0513a21:357_3": "pabbājetvā ca pana naṁ gahetvā sve amhākaṁ gehaṁ upasaṅkamathā”ti. Bhagavā nimantanaṁ",
  "atk-s0513a21:357_4": "adhivāsetvā kulaputtaṁ ādāya vihāraṁ gantvā pabbājetvā upasampadaṁ dāpesi. Tassa",
  "atk-s0513a21:357_5": "mātāpitaro sattāhaṁ mahāsakkāraṁ kariṁsu. Satthā sattāhaṁ vasitvā kulaputtamādāya",
  "atk-s0513a21:357_6": "cārikaṁ caranto koṭigāmaṁ pāpuṇi. Koṭigāmavāsino manussā buddhappamukhassa bhikkhusaṅghassa",
  "atk-s0513a21:357_7": "mahādānaṁ adaṁsu. Satthā bhattakiccāvasāne anumodanaṁ ārabhi. Kulaputto anumodanakaraṇakāle",
  "atk-s0513a21:357_8": "bahigāmaṁ gantvā “satthu āgatakāleyeva uṭṭhahissāmī”ti gaṅgātitthasamīpe ekasmiṁ",
  "atk-s0513a21:357_9": "rukkhamūle jhānaṁ samāpajjitvā nisīdi. Mahallakattheresu āgacchantesupi anuṭṭhahitvā",
  "atk-s0513a21:357_10": "satthu āgatakāleyeva uṭṭhahi. Puthujjanā bhikkhū “ayaṁ pure viya pabbajitvā mahāthere",
  "atk-s0513a21:357_11": "āgacchantepi disvā na uṭṭhahatī”ti kujjhiṁsu.",
  "atk-s0513a21:358_0": "Koṭigāmavāsino manussā nāvāsaṅghāte bandhiṁsu. Satthā nāvāsaṅghāte ṭhatvā “kahaṁ,",
  "atk-s0513a21:358_1": "bhaddajī”ti pucchi. “Esa, bhante, idhevā”ti. “Ehi, bhaddaji, amhehi saddhiṁ ekanāvaṁ",
  "atk-s0513a21:358_2": "abhiruhā”ti. Theropi uppatitvā ekanāvāya aṭṭhāsi. Atha naṁ gaṅgāya majjhaṁ gatakāle",
  "atk-s0513a21:358_3": "satthā āha – “bhaddaji, tayā mahāpanādarājakāle ajjhāvutthapāsādo kaha”nti. Imasmiṁ",
  "atk-s0513a21:358_4": "ṭhāne nimuggo, bhanteti. Puthujjanā bhikkhū “bhaddajitthero aññaṁ byākarotī”ti āhaṁsu.",
  "atk-s0513a21:358_5": "Satthā “tena hi, bhaddaji, sabrahmacārīnaṁ kaṅkhaṁ chindā”ti āha. Tasmiṁ khaṇe thero",
  "atk-s0513a21:358_6": "satthāraṁ vanditvā iddhibalena gantvā pāsādathūpikaṁ pādaṅguliyā gahetvā pañcavīsatiyojanaṁ",
  "atk-s0513a21:358_7": "pāsādaṁ gahetvā ākāse uppati. Uppatito ca pana heṭṭhāpāsāde ṭhitānaṁ pāsādaṁ bhinditvā",
  "atk-s0513a21:358_8": "paññāyi. So ekayojanaṁ dviyojanaṁ tiyojananti yāva vīsatiyojanā udakato pāsādaṁ ukkhipi.",
  "atk-s0513a21:358_9": "Athassa purimabhave ñātakā pāsādalobhena macchakacchapanāgamaṇḍūkā hutvā tasmiṁyeva",
  "atk-s0513a21:358_10": "pāsāde nibbattā pāsāde uṭṭhahante parivattitvā parivattitvā udakeyeva patiṁsu. Satthā",
  "atk-s0513a21:358_11": "te patante disvā “ñātakā te, bhaddaji, kilamantī”ti āha. Thero satthu vacanaṁ sutvā",
  "atk-s0513a21:358_12": "pāsādaṁ vissajjesi, pāsādo yathāṭhāneyeva patiṭṭhahi, satthā pāragaṅgaṁ gato. Athassa",
  "atk-s0513a21:358_13": "gaṅgātīreyeva āsanaṁ paññāpayiṁsu, so paññatte varabuddhāsane taruṇasūriyo viya rasmiyo",
  "atk-s0513a21:358_14": "muñcanto nisīdi. Atha naṁ bhikkhū “kasmiṁ kāle, bhante, ayaṁ pāsādo bhaddajittherena",
  "atk-s0513a21:358_15": "ajjhāvuttho”ti pucchiṁsu. Satthā “mahāpanādarājakāle”ti vatvā atītaṁ āhari.",
  "atk-s0513a21:359_0": "Atīte videharaṭṭhe mithilāyaṁ suruci nāma rājā ahosi, puttopi tassa suruciyeva, tassa",
  "atk-s0513a21:359_1": "pana putto mahāpanādo nāma ahosi, te imaṁ pāsādaṁ paṭilabhiṁsu. Paṭilābhatthāya panassa",
  "atk-s0513a21:359_2": "idaṁ pubbakammaṁ – dve pitāputtā naḷehi ca udumbaradārūhi ca paccekabuddhassa vasanapaṇṇasālaṁ",
  "atk-s0513a21:359_3": "kariṁsu. Imasmiṁ jātake sabbaṁ atītavatthu pakiṇṇakanipāte surucijātake āvibhavissati.",
  "atk-s0513a21:360": "Satthā imaṁ atītaṁ āharitvā sammāsambuddho hutvā imā gāthā avoca –",
  "atk-s0513a21:361": "40.",
  "atk-s0513a21:362": "“Panādo nāma so rājā, yassa yūpo suvaṇṇayo;",
  "atk-s0513a21:363": "Tiriyaṁ soḷasubbedho, uddhamāhu sahassadhā.",
  "atk-s0513a21:364": "41.",
  "atk-s0513a21:365": "“Sahassakaṇḍo satageṇḍu, dhajālu haritāmayo;",
  "atk-s0513a21:366": "Anaccuṁ tattha gandhabbā, cha sahassāni sattadhā.",
  "atk-s0513a21:367": "42.",
  "atk-s0513a21:368": "“Evametaṁ tadā āsi, yathā bhāsasi bhaddaji;",
  "atk-s0513a21:369": "Sakko ahaṁ tadā āsiṁ, veyyāvaccakaro tavā”ti.",
  "atk-s0513a21:370_0": "Tattha yūpoti pāsādo. Tiriyaṁ soḷasubbedhoti vitthārato soḷasakaṇḍapātavitthāro ahosi.",
  "atk-s0513a21:370_1": "Uddhamāhu sahassadhāti ubbedhena sahassakaṇḍagamanamattaṁ ucco ahu, sahassakaṇḍagamanagaṇanāya",
  "atk-s0513a21:370_2": "pañcavīsatiyojanappamāṇaṁ hoti. Vitthāro panassa aṭṭhayojanamatto.",
  "atk-s0513a21:371_0": "Sahassakaṇḍo satageṇḍūti so panesa sahassakaṇḍubbedho pāsādo satabhūmiko ahosi. Dhajālūti",
  "atk-s0513a21:371_1": "dhajasampanno. Haritāmayoti haritamaṇiparikkhitto. Aṭṭhakathāyaṁ pana “samāluharitāmayo”ti",
  "atk-s0513a21:371_2": "pāṭho, haritamaṇimayehi dvārakavāṭavātapānehi samannāgatoti attho. Samālūti kira",
  "atk-s0513a21:371_3": "dvārakavāṭavātapānānaṁ nāmaṁ. Gandhabbāti naṭā, cha sahassāni sattadhāti cha gandhabbasahassāni",
  "atk-s0513a21:371_4": "sattadhā hutvā tassa pāsādassa sattasu ṭhānesu rañño ratijananatthāya nacciṁsūti",
  "atk-s0513a21:371_5": "attho. Te evaṁ naccantāpi rājānaṁ hāsetuṁ nāsakkhiṁsu, atha sakko devarājā devanaṭaṁ",
  "atk-s0513a21:371_6": "pesetvā samajjaṁ kāresi, tadā mahāpanādo hasi.",
  "atk-s0513a21:372_0": "Yathā bhāsasi, bhaddajīti bhaddajittherena hi “bhaddaji, tayā mahāpanādarājakāle",
  "atk-s0513a21:372_1": "ajjhāvutthapāsādo kaha”nti vutte “imasmiṁ ṭhāne nimuggo, bhante”ti vadantena tasmiṁ",
  "atk-s0513a21:372_2": "kāle attano atthāya tassa pāsādassa nibbattabhāvo ca mahāpanādarājabhāvo ca bhāsito",
  "atk-s0513a21:372_3": "hoti. Taṁ gahetvā satthā “yathā tvaṁ, bhaddaji, bhāsasi, tadā etaṁ tatheva ahosi,",
  "atk-s0513a21:372_4": "ahaṁ tadā tava kāyaveyyāvaccakaro sakko devānamindo ahosi”nti āha. Tasmiṁ khaṇe puthujjanabhikkhū nikkaṅkhā ahesuṁ.",
  "atk-s0513a21:373": "Satthā imaṁ dhammadesanaṁ āharitvā jātakaṁ samodhānesi – “tadā mahāpanādo rājā bhaddaji ahosi, sakko pana ahameva ahosi”nti.",
  "atk-s0513a21:374": "Mahāpanādajātakavaṇṇanā catutthā.",
  "atk-s0513a21:376": "[265] 5. Khurappajātakavaṇṇanā",
  "atk-s0513a21:377_0": "Disvākhurappeti idaṁ satthā jetavane viharanto ekaṁ ossaṭṭhavīriyaṁ bhikkhuṁ ārabbha",
  "atk-s0513a21:377_1": "kathesi. Tañhi satthā “saccaṁ kira tvaṁ, bhikkhu, ossaṭṭhavīriyo”ti pucchitvā “saccaṁ,",
  "atk-s0513a21:377_2": "bhante”ti vutte “bhikkhu, kasmā evaṁ tvaṁ niyyānikasāsane pabbajitvā vīriyaṁ ossaji,",
  "atk-s0513a21:377_3": "porāṇakapaṇḍitā aniyyānikaṭṭhānepi vīriyaṁ kariṁsū”ti vatvā atītaṁ āhari.",
  "atk-s0513a21:378_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ aṭaviārakkhakakule",
  "atk-s0513a21:378_1": "nibbattitvā vayappatto pañcapurisasataparivāro aṭaviārakkhakesu sabbajeṭṭhako hutvā",
  "atk-s0513a21:378_2": "aṭavimukhe ekasmiṁ gāme vāsaṁ kappesi. So bhatiṁ gahetvā manusse aṭaviṁ atikkāmeti.",
  "atk-s0513a21:378_3": "Athekasmiṁ divase bārāṇaseyyako satthavāhaputto pañcahi sakaṭasatehi taṁ gāmaṁ patvā",
  "atk-s0513a21:378_4": "taṁ pakkosāpetvā “samma, sahassaṁ gahetvā maṁ aṭaviṁ atikkāmehī”ti āha. So “sādhū”ti",
  "atk-s0513a21:378_5": "tassa hatthato sahassaṁ gaṇhi, bhatiṁ gaṇhantoyeva tassa jīvitaṁ pariccaji. So taṁ",
  "atk-s0513a21:378_6": "ādāya aṭaviṁ pāvisi, aṭavimajjhe pañcasatā corā uṭṭhahiṁsu, core disvāva sesapurisā",
  "atk-s0513a21:378_7": "urena nipajjiṁsu, ārakkhakajeṭṭhako ekova nadanto vagganto paharitvā pañcasatepi",
  "atk-s0513a21:378_8": "core palāpetvā satthavāhaputtaṁ sotthinā kantāraṁ tāresi.",
  "atk-s0513a21:379_0": "Satthavāhaputto parakantāre satthaṁ nivesetvā ārakkhakajeṭṭhakaṁ nānaggarasabhojanaṁ",
  "atk-s0513a21:379_1": "bhojetvā sayampi bhuttapātarāso sukhanisinno tena saddhiṁ sallapanto “samma, tathādāruṇānaṁ",
  "atk-s0513a21:379_2": "corānaṁ āvudhāni gahetvā avattharaṇakāle kena nu kho te kāraṇena cittutrāsamattampi",
  "atk-s0513a21:379_3": "na uppanna”nti pucchanto paṭhamaṁ gāthamāha –",
  "atk-s0513a21:380": "43.",
  "atk-s0513a21:381": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a21:382": "Tasmiṁ bhayasmiṁ maraṇe viyūḷhe, kasmā nu te nāhu chambhitatta”nti.",
  "atk-s0513a21:383_0": "Tattha dhanuveganunneti dhanuvegena vissaṭṭhe. Khagge gahīteti tharudaṇḍehi sugahite",
  "atk-s0513a21:383_1": "khagge. Maraṇe viyūḷheti maraṇe paccupaṭṭhite. Kasmā nu te nāhūti kena nu kho kāraṇena",
  "atk-s0513a21:383_2": "nāhosi. Chambhitattanti sarīracalanaṁ.",
  "atk-s0513a21:384": "Taṁ sutvā ārakkhakajeṭṭhako itarā dve gāthā abhāsi –",
  "atk-s0513a21:385": "44.",
  "atk-s0513a21:386": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a21:387": "Tasmiṁ bhayasmiṁ maraṇe viyūḷhe, vedaṁ alatthaṁ vipulaṁ uḷāraṁ.",
  "atk-s0513a21:388": "45.",
  "atk-s0513a21:389": "“So vedajāto ajjhabhaviṁ amitte, pubbeva me jīvitamāsi cattaṁ;",
  "atk-s0513a21:390": "Na hi jīvite ālayaṁ kubbamāno, sūro kayirā sūrakiccaṁ kadācī”ti.",
  "atk-s0513a21:391_0": "Tattha vedaṁ alatthanti tuṭṭhiñceva somanassañca paṭilabhiṁ. Vipulanti bahuṁ. Uḷāranti",
  "atk-s0513a21:391_1": "uttamaṁ. Ajjhabhavinti jīvitaṁ pariccajitvā abhibhaviṁ. Pubbeva me jīvitamāsi cattanti",
  "atk-s0513a21:391_2": "mayā pubbeva tava hatthato bhatiṁ gaṇhanteneva jīvitaṁ cattamāsi. Na hi jīvite ālayaṁ",
  "atk-s0513a21:391_3": "kubbamānoti jīvitasmiñhi nikantiṁ kurumāno purisakiccaṁ kadācipi na karoti.",
  "atk-s0513a21:392_0": "Evaṁ so saravasse vassante jīvitanikantiyā vissaṭṭhattā attanā sūrakiccassa katabhāvaṁ",
  "atk-s0513a21:392_1": "ñāpetvā satthavāhaputtaṁ uyyojetvā sakagāmameva paccāgantvā dānādīni puññāni katvā yathākammaṁ gato.",
  "atk-s0513a21:393": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ossaṭṭhavīriyo bhikkhu arahatte patiṭṭhahi. “Tadā ārakkhakajeṭṭhako ahameva ahosi”nti.",
  "atk-s0513a21:394": "Khurappajātakavaṇṇanā pañcamā.",
  "atk-s0513a21:396": "[266] 6. Vātaggasindhavajātakavaṇṇanā",
  "atk-s0513a21:397_0": "Yenāsikisiyā paṇḍūti idaṁ satthā jetavane viharanto sāvatthiyaṁ aññataraṁ kuṭumbikaṁ",
  "atk-s0513a21:397_1": "ārabbha kathesi. Sāvatthiyaṁ kirekā abhirūpā itthī ekaṁ abhirūpaṁ kuṭumbikaṁ disvā",
  "atk-s0513a21:397_2": "paṭibaddhacittā ahosi, sakalasarīraṁ jhāyamāno viyassā abbhantare kilesaggi uppajji.",
  "atk-s0513a21:397_3": "Sā neva kāyassādaṁ labhi, na cittassādaṁ, bhattampissā na rucci, kevalaṁ mañcakaaṭaniṁ",
  "atk-s0513a21:397_4": "gahetvā nipajji. Atha naṁ upaṭṭhāyikā ca sahāyikā ca pucchiṁsu – “kiṁ nu kho tvaṁ",
  "atk-s0513a21:397_5": "kampamānacittā aṭaniṁ gahetvā nipannā, kiṁ te aphāsuka”nti. Sā ekaṁ dve vāre akathetvā",
  "atk-s0513a21:397_6": "punappunaṁ vuccamānā tamatthaṁ ārocesi. Atha naṁ tā samassāsetvā “tvaṁ mā cintayi,",
  "atk-s0513a21:397_7": "mayaṁ taṁ ānessāmā”ti vatvā gantvā kuṭumbikena saddhiṁ mantesuṁ, so paṭikkhipitvā",
  "atk-s0513a21:397_8": "punappunaṁ vuccamāno adhivāsesi. Tā “asukadivase asukavelāyaṁ āgacchā”ti paṭiññaṁ",
  "atk-s0513a21:397_9": "gahetvā gantvā tassā ārocesuṁ. Sā attano sayanagabbhaṁ sajjetvā attānaṁ alaṅkaritvā",
  "atk-s0513a21:397_10": "sayanapiṭṭhe nisinnā tasmiṁ āgantvā sayanekadese nisinne cintesi – “sacāhaṁ imassa",
  "atk-s0513a21:397_11": "garukaṁ akatvā idāneva okāsaṁ karissāmi, issariyaṁ me parihāyissati, āgatadivaseyeva",
  "atk-s0513a21:397_12": "okāsakaraṇaṁ nāma akāraṇaṁ, ajja na maṅkuṁ katvā aññasmiṁ divase okāsaṁ karissāmī”ti.",
  "atk-s0513a21:397_13": "Atha naṁ hatthagahaṇādivasena keḷiṁ kātuṁ āraddhaṁ hatthe gahetvā “apehi apehi, na",
  "atk-s0513a21:397_14": "me tayā attho”ti nibbhacchesi. So osakkitvā lajjito uṭṭhāya attano gehameva gato.",
  "atk-s0513a21:398_0": "Itarā itthiyo tāya tathā katabhāvaṁ ñatvā kuṭumbike nikkhante taṁ upasaṅkamitvā evamāhaṁsu",
  "atk-s0513a21:398_1": "– “tvaṁ etasmiṁ paṭibaddhacittā āhāraṁ paṭikkhipitvā nipajji, atha naṁ mayaṁ punappunaṁ",
  "atk-s0513a21:398_2": "yācitvā ānayimha, tassa kasmā okāsaṁ na akāsī”ti. Sā tamatthaṁ ārocesi. Itarā “tena",
  "atk-s0513a21:398_3": "hi paññāyissasī”ti vatvā pakkamiṁsu. Kuṭumbiko puna nivattitvāpi na olokesi. Sā taṁ",
  "atk-s0513a21:398_4": "alabhamānā nirāhārā tattheva jīvitakkhayaṁ pāpuṇi. Kuṭumbiko tassā matabhāvaṁ ñatvā",
  "atk-s0513a21:398_5": "bahuṁ mālāgandhavilepanaṁ ādāya jetavanaṁ gantvā satthāraṁ pūjetvā ekamantaṁ nisīditvā",
  "atk-s0513a21:398_6": "satthārā ca “kiṁ nu kho, upāsaka, na paññāyasī”ti pucchite tamatthaṁ ārocetvā “svāhaṁ,",
  "atk-s0513a21:398_7": "bhante, ettakaṁ kālaṁ lajjāya buddhupaṭṭhānaṁ nāgato”ti āha. Satthā “na, upāsaka,",
  "atk-s0513a21:398_8": "idānevesā kilesavasena taṁ pakkosāpetvā āgatakāle taṁ okāsaṁ akatvā lajjāpesi, pubbepi",
  "atk-s0513a21:398_9": "pana paṇḍitesu paṭibaddhacittā hutvā pakkosāpetvā āgatakāle okāsaṁ akatvā kilametvāva",
  "atk-s0513a21:398_10": "uyyojesī”ti vatvā tena yācito atītaṁ āhari.",
  "atk-s0513a21:399_0": "Atīte bārāṇasiyaṁ brahmadatte rajjaṁ kārente bodhisatto sindhavakule nibbattitvā",
  "atk-s0513a21:399_1": "vātaggasindhavo nāma hutvā tassa maṅgalaasso ahosi. Assagopakā taṁ netvā gaṅgāyaṁ",
  "atk-s0513a21:399_2": "nhāpenti. Atha naṁ bhaddalī nāma gadrabhī disvā paṭibaddhacittā hutvā kilesavasena",
  "atk-s0513a21:399_3": "kampamānā neva tiṇaṁ khādi, na udakaṁ pivi, parisussitvā kisā aṭṭhicammamattā ahosi.",
  "atk-s0513a21:399_4": "Atha naṁ putto gadrabhapotako mātaraṁ parisussamānaṁ disvā “kiṁ nu kho tvaṁ, amma,",
  "atk-s0513a21:399_5": "neva tiṇaṁ khādasi, na udakaṁ pivasi, parisussitvā tattha tattha kampamānā nipajjasi,",
  "atk-s0513a21:399_6": "kiṁ te aphāsuka”nti pucchi. Sā akathetvā punappunaṁ vuccamānā tamatthaṁ kathesi.",
  "atk-s0513a21:399_7": "Atha naṁ putto samassāsetvā “amma, mā cintayi, ahaṁ taṁ ānessāmī”ti vatvā vātaggasindhavassa",
  "atk-s0513a21:399_8": "nhāyituṁ āgatakāle taṁ upasaṅkamitvā “tāta, mayhaṁ mātā tumhesu paṭibaddhacittā nirāhārā",
  "atk-s0513a21:399_9": "sussitvā marissati, jīvitadānamassā dethā”ti āha. “Sādhu, tāta, dassāmi, assagopakā",
  "atk-s0513a21:399_10": "maṁ nhāpetvā thokaṁ gaṅgātīre vicaraṇatthāya vissajjenti, tvaṁ mātaraṁ gahetvā taṁ",
  "atk-s0513a21:399_11": "padesaṁ ehī”ti. So gantvā mātaraṁ ānetvā tasmiṁ padese vissajjetvā ekamantaṁ paṭicchanno aṭṭhāsi.",
  "atk-s0513a21:400_0": "Assagopakāpi vātaggasindhavaṁ tasmiṁ ṭhāne vissajjesuṁ. So taṁ gadrabhiṁ oloketvā",
  "atk-s0513a21:400_1": "upasaṅkami. Atha sā gadrabhī tasmiṁ upasaṅkamitvā attano sarīraṁ upasiṅghamāne “sacāhaṁ",
  "atk-s0513a21:400_2": "garuṁ akatvā āgatakkhaṇeyevassa okāsaṁ karissāmi, evaṁ me yaso ca issariyañca parihāyissati,",
  "atk-s0513a21:400_3": "anicchamānā viya bhavituṁ vaṭṭatī”ti cintetvā sindhavassa heṭṭhāhanuke pādena paharitvā",
  "atk-s0513a21:400_4": "palāyi, dantamūlamassa bhijjitvā gatakālo viya ahosi. Vātaggasindhavo “ko me etāya",
  "atk-s0513a21:400_5": "attho”ti lajjito tatova palāyi. Sā vippaṭisārinī hutvā tattheva patitvā socamānā nipajji.",
  "atk-s0513a21:401": "Atha naṁ putto upasaṅkamitvā pucchanto paṭhamaṁ gāthamāha –",
  "atk-s0513a21:402": "46.",
  "atk-s0513a21:403": "“Yenāsi kisiyā paṇḍu, yena bhattaṁ na ruccati;",
  "atk-s0513a21:404": "Ayaṁ so āgato bhattā, kasmā dāni palāyasī”ti.",
  "atk-s0513a21:405": "Tattha yenāti tasmiṁ paṭibaddhacittatāya yena kāraṇabhūtena.",
  "atk-s0513a21:406": "Puttassa vacanaṁ sutvā gadrabhī dutiyaṁ gāthamāha –",
  "atk-s0513a21:407": "47.",
  "atk-s0513a21:408": "“Sace panādikeneva, santhavo nāma jāyati;",
  "atk-s0513a21:409": "Yaso hāyati itthīnaṁ, tasmā tāta palāyaha”nti.",
  "atk-s0513a21:410_0": "Tattha ādikenevātiāditova paṭhamameva. Santhavoti methunadhammasaṁyogavasena mittasanthavo.",
  "atk-s0513a21:410_1": "Yaso hāyati itthīnanti, tāta, itthīnañhi garukaṁ akatvā āditova santhavaṁ kurumānānaṁ",
  "atk-s0513a21:410_2": "yaso hāyati, issariyagabbitabhāvo parihāyatīti. Evaṁ sā itthīnaṁ sabhāvaṁ puttassa kathesi.",
  "atk-s0513a21:411": "Tatiyagāthaṁ pana satthā abhisambuddho hutvā āha –",
  "atk-s0513a21:412": "48.",
  "atk-s0513a21:413": "“Yasassinaṁ kule jātaṁ, āgataṁ yā na icchati;",
  "atk-s0513a21:414": "Socati cirarattāya, vātaggamiva bhaddalī”ti.",
  "atk-s0513a21:415": "Tattha yasassinanti yasasampannaṁ. Yā na icchatīti yā itthī tathārūpaṁ purisaṁ na icchati. Cirarattāyāti cirarattaṁ, dīghamaddhānanti attho.",
  "atk-s0513a21:416_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:416_1": "kuṭumbiko sotāpattiphale patiṭṭhahi. “Tadā gadrabhī sā itthī ahosi, vātaggasindhavo",
  "atk-s0513a21:416_2": "pana ahameva ahosi”nti.",
  "atk-s0513a21:417": "Vātaggasindhavajātakavaṇṇanā chaṭṭhā.",
  "atk-s0513a21:419": "[267] 7. Kakkaṭakajātakavaṇṇanā",
  "atk-s0513a21:420_0": "Siṅgīmigoti idaṁ satthā jetavane viharanto aññataraṁ itthiṁ ārabbha kathesi. Sāvatthiyaṁ",
  "atk-s0513a21:420_1": "kireko kuṭumbiko attano bhariyaṁ gahetvā uddhārasodhanatthāya janapadaṁ gantvā uddhāraṁ",
  "atk-s0513a21:420_2": "sodhetvā āgacchanto antarāmagge corehi gahito. Bhariyā panassa abhirūpā pāsādikā",
  "atk-s0513a21:420_3": "dassanīyā, corajeṭṭhako tassā sinehena kuṭumbikaṁ māretuṁ ārabhi. Sā pana itthī sīlavatī",
  "atk-s0513a21:420_4": "ācārasampannā patidevatā, sā corajeṭṭhakassa pādesu nipatitvā “sāmi, sace mayi sineho",
  "atk-s0513a21:420_5": "atthi, mā mayhaṁ sāmikaṁ mārehi. Sace māresi, ahampi visaṁ vā khāditvā nāsavātaṁ",
  "atk-s0513a21:420_6": "vā sannirumbhitvā marissāmi, tayā pana saddhiṁ na gamissāmi, mā me akāraṇena sāmikaṁ",
  "atk-s0513a21:420_7": "mārehī”ti yācitvā taṁ vissajjāpesi. Te ubhopi sotthinā sāvatthiṁ patvā jetavanapiṭṭhivihārena",
  "atk-s0513a21:420_8": "gacchantā “vihāraṁ pavisitvā satthāraṁ vandissāmā”ti gandhakuṭipariveṇaṁ gantvā satthāraṁ",
  "atk-s0513a21:420_9": "vanditvā ekamantaṁ nisīdiṁsu. Te satthārā “kahaṁ gatattha, upāsakā”ti puṭṭhā “uddhārasodhanatthāyā”ti",
  "atk-s0513a21:420_10": "āhaṁsu. “Antarāmagge pana ārogyena āgatatthā”ti vutte kuṭumbiko āha – “antarāmagge",
  "atk-s0513a21:420_11": "no, bhante, corā gaṇhiṁsu, tatresā maṁ māriyamānaṁ corajeṭṭhakaṁ yācitvā mocesi,",
  "atk-s0513a21:420_12": "imaṁ nissāya mayā jīvitaṁ laddha”nti. Satthā “na, upāsaka, idānevetāya evaṁ tuyhaṁ",
  "atk-s0513a21:420_13": "jīvitaṁ dinnaṁ, pubbepi paṇḍitānampi jīvitaṁ adāsiyevā”ti vatvā tena yācito atītaṁ āhari.",
  "atk-s0513a21:421_0": "Atīte bārāṇasiyaṁ brahmadatte rajjaṁ kārente himavante mahāudakarahado, tattha mahāsuvaṇṇakakkaṭako",
  "atk-s0513a21:421_1": "ahosi. So tassa nivāsabhāvena “kuḷīradaho”ti paññāyittha. Kakkaṭako mahā ahosi khalamaṇḍalappamāṇo,",
  "atk-s0513a21:421_2": "hatthī gahetvā vadhitvā khādati. Hatthī tassa bhayena tattha otaritvā gocaraṁ gaṇhituṁ",
  "atk-s0513a21:421_3": "na sakkonti. Tadā bodhisatto kuḷīradahaṁ upanissāya vasamānaṁ hatthiyūthajeṭṭhakaṁ",
  "atk-s0513a21:421_4": "paṭicca kareṇuyā kucchismiṁ paṭisandhiṁ gaṇhi. Athassa mātā “gabbhaṁ rakkhissāmī”ti",
  "atk-s0513a21:421_5": "aññaṁ pabbatappadesaṁ gantvā gabbhaṁ rakkhitvā puttaṁ vijāyi. So anukkamena viññutaṁ",
  "atk-s0513a21:421_6": "patto mahāsarīro thāmasampanno sobhaggappatto añjanapabbato viya ahosi. So ekāya",
  "atk-s0513a21:421_7": "kareṇuyā saddhiṁ saṁvāsaṁ kappetvā “kakkaṭakaṁ gaṇhissāmī”ti attano bhariyañca mātarañca",
  "atk-s0513a21:421_8": "ādāya taṁ hatthiyūthaṁ upasaṅkamitvā pitaraṁ passitvā “tāta, ahaṁ kakkaṭakaṁ gaṇhissāmī”ti",
  "atk-s0513a21:421_9": "āha. Atha naṁ pitā “na sakkhissasi, tātā”ti vāretvā punappunaṁ vadantaṁ “tvaññeva jānissasī”ti āha.",
  "atk-s0513a21:422_0": "So kuḷīradahaṁ upanissāya vasante sabbavāraṇe sannipātetvā sabbehi saddhiṁ dahasamīpaṁ",
  "atk-s0513a21:422_1": "gantvā “kiṁ so kakkaṭako otaraṇakāle gaṇhāti, udāhu gocaraṁ gaṇhanakāle, udāhu uttaraṇakāle”ti",
  "atk-s0513a21:422_2": "pucchitvā “uttaraṇakāle”ti sutvā “tena hi tumhe kuḷīradahaṁ otaritvā yāvadatthaṁ",
  "atk-s0513a21:422_3": "gocaraṁ gahetvā paṭhamaṁ uttaratha, ahaṁ pacchato bhavissāmī”ti āha. Vāraṇā tathā",
  "atk-s0513a21:422_4": "kariṁsu. Kuḷīro pacchato uttarantaṁ bodhisattaṁ mahāsaṇḍāsena kammāro lohasalākaṁ",
  "atk-s0513a21:422_5": "viya aḷadvayena pāde daḷhaṁ gaṇhi, kareṇukā bodhisattaṁ avijahitvā samīpeyeva aṭṭhāsi.",
  "atk-s0513a21:422_6": "Bodhisatto ākaḍḍhanto kuḷīraṁ cāletuṁ nāsakkhi, kuḷīro pana taṁ ākaḍḍhanto attano",
  "atk-s0513a21:422_7": "abhimukhaṁ karoti. So maraṇabhayatajjito baddharavaṁ ravi, sabbe vāraṇā maraṇabhayatajjitā",
  "atk-s0513a21:422_8": "koñcanādaṁ katvā muttakarīsaṁ cajamānā palāyiṁsu, kareṇukāpissa saṇṭhātuṁ asakkontī palāyituṁ ārabhi.",
  "atk-s0513a21:423": "Atha naṁ so attano baddhabhāvaṁ saññāpetvā tassā apalāyanatthaṁ paṭhamaṁ gāthamāha –",
  "atk-s0513a21:424_0": "49. Tattha siṅgī migoti siṅgī suvaṇṇavaṇṇo migo. Dvīhi aḷehi siṅgakiccaṁ sādhentehi",
  "atk-s0513a21:424_1": "yuttatāya siṅgīti attho. Migoti pana sabbapāṇasaṅgāhakavasena idha kuḷīro vutto.",
  "atk-s0513a21:424_2": "Āyatacakkhunettoti ettha dassanaṭṭhena cakkhu, nayanaṭṭhena nettaṁ, āyatāni cakkhusaṅkhātāni",
  "atk-s0513a21:424_3": "nettāni assāti āyatacakkhunetto, dīghaakkhīti attho. Aṭṭhimevassa tacakiccaṁ sādhetīti",
  "atk-s0513a21:424_4": "aṭṭhittaco. Tenābhibhūtoti tena migena abhibhūto ajjhotthato niccalaṁ gahito hutvā.",
  "atk-s0513a21:424_5": "Kapaṇaṁ rudāmīti kāruññappatto hutvā rudāmi viravāmi. Mā heva manti maṁ evarūpaṁ",
  "atk-s0513a21:424_6": "byasanappattaṁ attano pāṇasamaṁ piyasāmikaṁ tvaṁ mā heva jahīti.",
  "atk-s0513a21:425": "Atha sā kareṇukā nivattitvā taṁ assāsayamānā dutiyaṁ gāthamāha –",
  "atk-s0513a21:426": "50.",
  "atk-s0513a21:427": "“Ayya na taṁ jahissāmi, kuñjaraṁ saṭṭhihāyanaṁ;",
  "atk-s0513a21:428": "Pathabyā cāturantāya, suppiyo hosi me tuva”nti.",
  "atk-s0513a21:429_0": "Tattha saṭṭhihāyananti jātiyā saṭṭhivassakālasmiñhi kuñjarā thāmena parihāyanti,",
  "atk-s0513a21:429_1": "sā ahaṁ evaṁ thāmahīnaṁ imaṁ byasanaṁ pattaṁ taṁ na jahissāmi, mā bhāyi, imissā hi",
  "atk-s0513a21:429_2": "catūsu disāsu samuddaṁ patvā ṭhitāya cāturantāya pathaviyā tvaṁ mayhaṁ suṭṭhu piyoti.",
  "atk-s0513a21:430": "Atha naṁ santhambhetvā “ayya, idāni taṁ kuḷīrena saddhiṁ thokaṁ kathāsallāpaṁ labhamānā vissajjāpessāmī”ti vatvā kuḷīraṁ yācamānā tatiyaṁ gāthamāha –",
  "atk-s0513a21:431": "51.",
  "atk-s0513a21:432": "“Ye kuḷīrā samuddasmiṁ, gaṅgāya yamunāya ca;",
  "atk-s0513a21:433": "Tesaṁ tvaṁ vārijo seṭṭho, muñca rodantiyā pati”nti.",
  "atk-s0513a21:434": "Tassattho – ye samudde vā gaṅgāya vā yamunāya vā kuḷīrā, sabbesaṁ vaṇṇasampattiyā ca mahantattena ca tvameva seṭṭho uttamo. Tena taṁ yācāmi, mayhaṁ rodamānāya sāmikaṁ muñcāti.",
  "atk-s0513a21:435_0": "Kuḷīro tassā kathayamānāya itthisadde nimittaṁ gahetvā ākaḍḍhiyamānaso hutvā vāraṇassa",
  "atk-s0513a21:435_1": "pādato aḷe viniveṭhento “ayaṁ vissaṭṭho idaṁ nāma karissatī”ti na kiñci aññāsi. Atha",
  "atk-s0513a21:435_2": "naṁ vāraṇo pādaṁ ukkhipitvā piṭṭhiyaṁ akkami, tāvadeva aṭṭhīni bhijjiṁsu. Vāraṇo",
  "atk-s0513a21:435_3": "tuṭṭharavaṁ ravi, sabbe vāraṇā sannipatitvā kuḷīraṁ nīharitvā mahītale ṭhapetvā maddantā",
  "atk-s0513a21:435_4": "cuṇṇavicuṇṇamakaṁsu. Tassa dve aḷā sarīrato bhijjitvā ekamante patiṁsu. So ca kuḷīradaho",
  "atk-s0513a21:435_5": "gaṅgāya ekābaddho, gaṅgāya pūraṇakāle gaṅgodakena pūrati, udake mandībhūte dahato",
  "atk-s0513a21:435_6": "udakaṁ gaṅgaṁ otarati. Atha dvepi te aḷā uplavitvā gaṅgāya vuyhiṁsu. Tesu eko samuddaṁ",
  "atk-s0513a21:435_7": "pāvisi, ekaṁ dasabhātikarājāno udake kīḷamānā labhitvā āḷiṅgaṁ nāma mudiṅgaṁ akaṁsu.",
  "atk-s0513a21:435_8": "Samuddaṁ pana paviṭṭhaṁ asurā gahetvā ālambaraṁ nāma bheriṁ kāresuṁ. Te aparabhāge",
  "atk-s0513a21:435_9": "sakkena saṅgāme parājitā taṁ chaḍḍetvā palāyiṁsu, atha naṁ sakko attano atthāya gaṇhāpesi.",
  "atk-s0513a21:435_10": "“Ālambaramegho viya thanatī”ti taṁ sandhāya vadanti.",
  "atk-s0513a21:436_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:436_1": "ubho jayampatikā sotāpattiphale patiṭṭhahiṁsu. “Tadā kareṇukā ayaṁ upāsikā ahosi,",
  "atk-s0513a21:436_2": "vāraṇo pana ahameva ahosi”nti.",
  "atk-s0513a21:437": "Kakkaṭakajātakavaṇṇanā sattamā.",
  "atk-s0513a21:439": "[268] 8. Ārāmadūsakajātakavaṇṇanā",
  "atk-s0513a21:440_0": "Yo ve sabbasametānanti idaṁ satthā dakkhiṇāgirijanapade aññataraṁ uyyānapālaputtaṁ",
  "atk-s0513a21:440_1": "ārabbha kathesi. Satthā kira vutthavasso jetavanā nikkhamitvā dakkhiṇāgirijanapade",
  "atk-s0513a21:440_2": "cārikaṁ cari. Atheko upāsako buddhappamukhaṁ bhikkhusaṅghaṁ nimantetvā uyyāne nisīdāpetvā",
  "atk-s0513a21:440_3": "yāgukhajjakehi santappetvā “ayyā, uyyānacārikaṁ caritukāmā iminā uyyānapālena saddhiṁ",
  "atk-s0513a21:440_4": "carantū”ti vatvā “ayyānaṁ phalāphalāni dadeyyāsī”ti uyyānapālaṁ āṇāpesi. Bhikkhū",
  "atk-s0513a21:440_5": "caramānā ekaṁ chiddaṭṭhānaṁ disvā “idaṁ ṭhānaṁ chiddaṁ viraḷarukkhaṁ, kiṁ nu kho",
  "atk-s0513a21:440_6": "kāraṇa”nti pucchiṁsu. Atha nesaṁ uyyānapālo ācikkhi – “eko kira uyyānapālaputto uparopakesu",
  "atk-s0513a21:440_7": "udakaṁ āsiñcanto ‘mūlappamāṇena āsiñcissāmī’ti uppāṭetvā mūlappamāṇena udakaṁ āsiñci,",
  "atk-s0513a21:440_8": "tena taṁ ṭhānaṁ chiddaṁ jāta”nti. Bhikkhū satthu santikaṁ gantvā tamatthaṁ ārocesuṁ.",
  "atk-s0513a21:440_9": "Satthā “na, bhikkhave, idāneva pubbepi so kumārako ārāmadūsakoyevā”ti vatvā atītaṁ āhari.",
  "atk-s0513a21:441_0": "Atīte bārāṇasiyaṁ vissasene nāma raññe rajjaṁ kārente ussave ghuṭṭhe uyyānapālo “ussavaṁ",
  "atk-s0513a21:441_1": "kīḷissāmī”ti uyyānavāsino makkaṭe āha – “idaṁ uyyānaṁ tumhākaṁ bahūpakāraṁ, ahaṁ",
  "atk-s0513a21:441_2": "sattāhaṁ ussavaṁ kīḷissāmi, tumhe satta divase uparopakesu udakaṁ āsiñcathā”ti. Te",
  "atk-s0513a21:441_3": "“sādhū”ti sampaṭicchiṁsu. So tesaṁ cammaghaṭake datvā pakkāmi. Makkaṭā udakaṁ āsiñcantā",
  "atk-s0513a21:441_4": "uparopakesu āsiñciṁsu. Atha ne makkaṭajeṭṭhako āha – “āgametha tāva, udakaṁ nāma",
  "atk-s0513a21:441_5": "sabbakālaṁ dullabhaṁ, taṁ rakkhitabbaṁ, uparopake uppāṭetvā mūlappamāṇaṁ ñatvā dīghamūlakesu",
  "atk-s0513a21:441_6": "bahuṁ, rassamūlakesu appaṁ udakaṁ siñcituṁ vaṭṭatī”ti. Te “sādhū”ti vatvā ekacce",
  "atk-s0513a21:441_7": "uparopake uppāṭetvā gacchanti, ekacce te ropetvā udakaṁ siñcanti.",
  "atk-s0513a21:442_0": "Tasmiṁ kāle bodhisatto bārāṇasiyaṁ ekassa kulassa putto ahosi, so kenacideva karaṇīyena",
  "atk-s0513a21:442_1": "uyyānaṁ gantvā te makkaṭe tathā karonte disvā “ko tumhe evaṁ kāretī”ti pucchitvā",
  "atk-s0513a21:442_2": "“vānarajeṭṭhako”ti vutte “jeṭṭhakassa tāva vo ayaṁ paññā, tumhākaṁ pana kīdisī bhavissatī”ti",
  "atk-s0513a21:442_3": "tamatthaṁ pakāsento imaṁ paṭhamaṁ gāthamāha –",
  "atk-s0513a21:443": "52.",
  "atk-s0513a21:444": "“Yo ve sabbasametānaṁ, ahuvā seṭṭhasammato;",
  "atk-s0513a21:445": "Tassāyaṁ edisī paññā, kimeva itarā pajā”ti.",
  "atk-s0513a21:446": "Tattha sabbasametānanti imesaṁ sabbesaṁ samānajātīnaṁ. Ahuvāti ahosi. Kimeva itarā pajāti yā itarā etesu lāmikā pajā, kīdisā nu kho tassā paññāti.",
  "atk-s0513a21:447": "Tassa kathaṁ sutvā vānarā dutiyaṁ gāthamāhaṁsu –",
  "atk-s0513a21:448": "53.",
  "atk-s0513a21:449": "“Evameva tuvaṁ brahme, anaññāya vinindasi;",
  "atk-s0513a21:450": "Kathaṁ mūlaṁ adisvāna, rukkhaṁ jaññā patiṭṭhita”nti.",
  "atk-s0513a21:451_0": "Tattha brahmeti ālapanamattaṁ. Ayaṁ panettha saṅkhepattho – tvaṁ, bho purisa, kāraṇākāraṇaṁ",
  "atk-s0513a21:451_1": "ajānitvā evameva amhe vinindasi, rukkhaṁ nāma “gambhīre patiṭṭhito vā esa, na vā”ti",
  "atk-s0513a21:451_2": "mūlaṁ anuppāṭetvā kathaṁ ñātuṁ sakkā, tena mayaṁ uppāṭetvā mūlappamāṇena udakaṁ āsiñcāmāti.",
  "atk-s0513a21:452": "Taṁ sutvā bodhisatto tatiyaṁ gāthamāha –",
  "atk-s0513a21:453": "54.",
  "atk-s0513a21:454": "“Nāhaṁ tumhe vinindāmi, ye caññe vānarā vane;",
  "atk-s0513a21:455": "Vissasenova gārayho, yassatthā rukkharopakā”ti.",
  "atk-s0513a21:456": "Tattha vissasenova gārayhoti bārāṇasirājā vissasenoyeva ettha garahitabbo. Yassatthā rukkharopakāti yassatthāya tumhādisā rukkharopakā jātāti.",
  "atk-s0513a21:457": "Satthā imaṁ dhammadesanaṁ āharitvā jātakaṁ samodhānesi – “tadā vānarajeṭṭhako ārāmadūsakakumāro ahosi, paṇḍitapuriso pana ahameva ahosi”nti.",
  "atk-s0513a21:458": "Ārāmadūsakajātakavaṇṇanā aṭṭhamā.",
  "atk-s0513a21:460": "[269] 9. Sujātajātakavaṇṇanā",
  "atk-s0513a21:461_0": "Na hi vaṇṇena sampannāti idaṁ satthā jetavane viharanto anāthapiṇḍikassa suṇisaṁ",
  "atk-s0513a21:461_1": "dhanañcayaseṭṭhidhītaraṁ visākhāya kaniṭṭhabhaginiṁ sujātaṁ ārabbha kathesi. Sā kira",
  "atk-s0513a21:461_2": "mahantena yasena anāthapiṇḍikassa gharaṁ pūrayamānā pāvisi, “mahākulassa dhītā aha”nti",
  "atk-s0513a21:461_3": "mānathaddhā ahosi kodhanā caṇḍī pharusā, sassusasurasāmikavattāni na karoti, gehajanaṁ",
  "atk-s0513a21:461_4": "tajjentī paharantī carati. Athekadivasaṁ satthā pañcahi bhikkhusatehi parivuto anāthapiṇḍikassa",
  "atk-s0513a21:461_5": "gehaṁ gantvā nisīdi. Mahāseṭṭhi dhammaṁ suṇantova bhagavantaṁ upanisīdi, tasmiṁ khaṇe",
  "atk-s0513a21:461_6": "sujātā dāsakammakarehi saddhiṁ kalahaṁ karoti. Satthā dhammakathaṁ ṭhapetvā “kiṁ",
  "atk-s0513a21:461_7": "saddo eso”ti āha. Esā, bhante, kulasuṇhā agāravā, nevassā sassusasurasāmikavattaṁ",
  "atk-s0513a21:461_8": "atthi, assaddhā appasannā ahorattaṁ kalahaṁ kurumānā vicaratīti. Tena hi naṁ pakkosathāti.",
  "atk-s0513a21:461_9": "Sā āgantvā vanditvā ekamantaṁ aṭṭhāsi.",
  "atk-s0513a21:462_0": "Atha naṁ satthā “sattimā, sujāte, purisassa bhariyā, tāsaṁ tvaṁ katarā”ti pucchi.",
  "atk-s0513a21:462_1": "“Bhante, nāhaṁ saṁkhittena kathitassa atthaṁ ājānāmi, vitthārena me kathethā”ti.",
  "atk-s0513a21:462_2": "Satthā “tena hi ohitasotā suṇohī”ti vatvā imā gāthā abhāsi –",
  "atk-s0513a21:463": "“Paduṭṭhacittā ahitānukampinī, aññesu rattā atimaññate patiṁ,",
  "atk-s0513a21:464": "Dhanena kītassa vadhāya ussukā; Yā evarūpā purisassa bhariyā,",
  "atk-s0513a21:465": "Vadhakā ca bhariyāti ca sā pavuccati. [1]",
  "atk-s0513a21:466": "“Yaṁ itthiyā vindati sāmiko dhanaṁ, sippaṁ vaṇijjañca kasiṁ adhiṭṭhahaṁ,",
  "atk-s0513a21:467": "Appampi tassa apahātumicchati; Yā evarūpā purisassa bhariyā,",
  "atk-s0513a21:468": "Corī ca bhariyāti ca sā pavuccati. [2]",
  "atk-s0513a21:469": "“Akammakāmā alasā mahagghasā, pharusā ca caṇḍī ca duruttavādinī,",
  "atk-s0513a21:470": "Uṭṭhāyakānaṁ abhibhuyya vattati; Yā evarūpā purisassa bhariyā,",
  "atk-s0513a21:471": "Ayyā ca bhariyāti ca sā pavuccati. [3]",
  "atk-s0513a21:472": "“Yā sabbadā hoti hitānukampinī, mātāva puttaṁ anurakkhate patiṁ,",
  "atk-s0513a21:473": "Tato dhanaṁ sambhatamassa rakkhati; Yā evarūpā purisassa bhariyā,",
  "atk-s0513a21:474": "Mātā ca bhariyāti ca sā pavuccati. [4]",
  "atk-s0513a21:475": "“Yathāpi jeṭṭhā bhaginī kaniṭṭhakā, sagāravā hoti sakamhi sādhike,",
  "atk-s0513a21:476": "Hirīmanā bhattu vasānuvattinī; Yā evarūpā purisassa bhariyā,",
  "atk-s0513a21:477": "Bhaginī ca bhariyāti ca sā pavuccati. [5]",
  "atk-s0513a21:478": "“Yācīdha disvāna patiṁ pamodati, sakhī sakhāraṁva cirassamāgataṁ,",
  "atk-s0513a21:479": "Koleyyakā sīlavatī patibbatā; Yā evarūpā purisassa bhariyā,",
  "atk-s0513a21:480": "Sakhī ca bhariyāti ca sā pavuccati. [6]",
  "atk-s0513a21:481": "“Akkuddhasantā vadhadaṇḍatajjitā, aduṭṭhacittā patino titikkhati,",
  "atk-s0513a21:482": "Akkodhanā bhattu vasānuvattinī; Yā evarūpā purisassa bhariyā,",
  "atk-s0513a21:483": "Dāsī ca bhariyāti ca sā pavuccati”. ; [7]",
  "atk-s0513a21:484": "Imā kho, sujāte, purisassa satta bhariyā. Tāsu vadhakasamā corīsamā ayyasamāti imā tisso niraye nibbattanti, itarā catasso nimmānaratidevaloke.",
  "atk-s0513a21:485": "“Yācīdha bhariyā vadhakāti vuccati, corīti ayyāti ca yā pavuccati;",
  "atk-s0513a21:486": "Dussīlarūpā pharusā anādarā, kāyassa bhedā nirayaṁ vajanti tā.",
  "atk-s0513a21:487": "“Yācīdha mātā bhaginī sakhīti ca, dāsīti bhariyāti ca yā pavuccati;",
  "atk-s0513a21:488": "Sīle ṭhitattā cirarattasaṁvutā, kāyassa bhedā sugatiṁ vajanti tā”ti. ;",
  "atk-s0513a21:489_0": "Evaṁ satthari imā satta bhariyā dassenteyeva sujātā sotāpattiphale patiṭṭhahi. “Sujāte,",
  "atk-s0513a21:489_1": "tvaṁ imāsaṁ sattannaṁ bhariyānaṁ katarā”ti vutte “dāsisamā ahaṁ, bhante”ti vatvā",
  "atk-s0513a21:489_2": "tathāgataṁ vanditvā khamāpesi. Iti satthā sujātaṁ gharasuṇhaṁ ekovādeneva dametvā",
  "atk-s0513a21:489_3": "katabhattakicco jetavanaṁ gantvā bhikkhusaṅghena vatte dassite gandhakuṭiṁ pāvisi.",
  "atk-s0513a21:489_4": "Dhammasabhāyampi kho, bhikkhū, satthu guṇakathaṁ samuṭṭhāpesuṁ – “āvuso, ekovādeneva",
  "atk-s0513a21:489_5": "satthā sujātaṁ gharasuṇhaṁ dametvā sotāpattiphale patiṭṭhāpesī”ti. Satthā āgantvā",
  "atk-s0513a21:489_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a21:489_7": "“na, bhikkhave, idāneva, pubbepi mayā sujātā ekovādeneva damitā”ti vatvā atītaṁ āhari.",
  "atk-s0513a21:490_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ",
  "atk-s0513a21:490_1": "nibbattitvā vayappatto takkasilāyaṁ sabbasippāni uggaṇhitvā pitu accayena rajje patiṭṭhāya",
  "atk-s0513a21:490_2": "dhammena samena rajjaṁ kāresi. Tassa mātā kodhanā ahosi caṇḍā pharusā akkosikā paribhāsikā.",
  "atk-s0513a21:490_3": "So mātu ovādaṁ dātukāmopi “avatthukaṁ kathetuṁ na yutta”nti tassā anusāsanatthaṁ",
  "atk-s0513a21:490_4": "ekaṁ upamaṁ olokento carati. Athekadivasaṁ uyyānaṁ agamāsi, mātāpi puttena saddhiṁyeva",
  "atk-s0513a21:490_5": "agamāsi. Atha antarāmagge kikī sakuṇo viravi, bodhisattaparisā taṁ saddaṁ sutvā kaṇṇe",
  "atk-s0513a21:490_6": "pidahitvā “ambho, caṇḍavāce pharusavāce mā saddamakāsī”ti āha. Bodhisatte pana nāṭakaparivārite",
  "atk-s0513a21:490_7": "mātarā saddhiṁ uyyāne vicarante ekasmiṁ supupphitasālarukkhe nilīnā ekā kokilā madhurena",
  "atk-s0513a21:490_8": "sarena vassi. Mahājano tassā saddena sammatto hutvā añjaliṁ paggahetvā “saṇhavāce",
  "atk-s0513a21:490_9": "sakhilavāce muduvāce vassa vassā”ti gīvaṁ ukkhipitvā ohitasoto olokento aṭṭhāsi.",
  "atk-s0513a21:491_0": "Atha mahāsatto tāni dve kāraṇāni disvā “idāni mātaraṁ saññāpetuṁ sakkhissāmī”ti cintetvā",
  "atk-s0513a21:491_1": "“amma, antarāmagge kikīsaddaṁ sutvā mahājano ‘mā saddamakāsi, mā saddamakāsī’ti kaṇṇe",
  "atk-s0513a21:491_2": "pidahi, pharusavācā nāma na kassaci piyā”ti vatvā imā gāthā avoca –",
  "atk-s0513a21:492": "55.",
  "atk-s0513a21:493": "“Na hi vaṇṇena sampannā, mañjukā piyadassanā;",
  "atk-s0513a21:494": "Kharavācā piyā honti, asmiṁ loke paramhi ca.",
  "atk-s0513a21:495": "56.",
  "atk-s0513a21:496": "“Nanu passasimaṁ kāḷiṁ, dubbaṇṇaṁ tilakāhataṁ;",
  "atk-s0513a21:497": "Kokilaṁ saṇhabhāṇena, bahūnaṁ pāṇinaṁ piyaṁ.",
  "atk-s0513a21:498": "57.",
  "atk-s0513a21:499": "“Tasmā sakhilavācassa, mantabhāṇī anuddhato;",
  "atk-s0513a21:500": "Atthaṁ dhammañca dīpeti, madhuraṁ tassa bhāsita”nti.",
  "atk-s0513a21:501_0": "Tāsaṁ ayamattho – amma, ime sattā piyaṅgusāmādinā sarīravaṇṇena samannāgatā kathānigghosassa",
  "atk-s0513a21:501_1": "madhuratāya mañjukā, abhirūpatāya piyadassanā samānāpi antamaso mātāpitaropi akkosaparibhāsādivasena",
  "atk-s0513a21:501_2": "pavattāya kharavācāya samannāgatattā kharavācā imasmiñca parasmiñca loke piyā nāma",
  "atk-s0513a21:501_3": "na honti antarāmagge kharavācā kikī viya, saṇhabhāṇino pana maṭṭhāya madhurāya vācāya",
  "atk-s0513a21:501_4": "samannāgatā virūpāpi piyā honti. Tena taṁ vadāmi – nanu passasi tvaṁ imaṁ kāḷiṁ dubbaṇṇaṁ",
  "atk-s0513a21:501_5": "sarīravaṇṇatopi kāḷatarehi tilakehi āhataṁ kokilaṁ, yā evaṁ dubbaṇṇā samānāpi saṇhabhāsanena",
  "atk-s0513a21:501_6": "bahūnaṁ piyā jātā. Iti yasmā kharavāco satto loke mātāpitūnampi appiyo, tasmā bahujanassa",
  "atk-s0513a21:501_7": "piyabhāvaṁ icchanto poso sakhilavāco saṇhamaṭṭhamuduvāco assa. Paññāsaṅkhātāya mantāya",
  "atk-s0513a21:501_8": "paricchinditvā vacanato mantabhāṇī, vinā uddhaccena pamāṇayuttasseva kathanato anuddhato.",
  "atk-s0513a21:501_9": "Yo hi evarūpo puggalo pāḷiñca atthañca dīpeti, tassa bhāsitaṁ kāraṇasannissitaṁ katvā",
  "atk-s0513a21:501_10": "paraṁ anakkosetvā kathitatāya madhuranti.",
  "atk-s0513a21:502": "Evaṁ bodhisatto imāhi tīhi gāthāhi mātu dhammaṁ desetvā mātaraṁ saññāpesi, sā tato paṭṭhāya ācārasampannā ahosi. Bodhisattopi mātaraṁ ekovādena nibbisevanaṁ katvā yathākammaṁ gato.",
  "atk-s0513a21:503": "Satthā imaṁ dhammadesanaṁ āharitvā jātakaṁ samodhānesi – “tadā bārāṇasirañño mātā sujātā ahosi, rājā pana ahameva ahosi”nti.",
  "atk-s0513a21:504": "Sujātajātakavaṇṇanā navamā.",
  "atk-s0513a21:506": "[270] 10. Ulūkajātakavaṇṇanā",
  "atk-s0513a21:507_0": "Sabbehi kira ñātīhīti idaṁ satthā jetavane viharanto kākolūkakalahaṁ ārabbha kathesi.",
  "atk-s0513a21:507_1": "Tasmiñhi kāle kākā divā ulūke khādanti, ulūkā sūriyatthaṅgamanato paṭṭhāya tattha",
  "atk-s0513a21:507_2": "tattha sayitānaṁ kākānaṁ sīsāni chinditvā te jīvitakkhayaṁ pāpenti. Athekassa bhikkhuno",
  "atk-s0513a21:507_3": "jetavanapaccante ekasmiṁ pariveṇe vasantassa sammajjanakāle rukkhato patitāni sattaṭṭhanāḷimattānipi",
  "atk-s0513a21:507_4": "bahutarānipi kākasīsāni chaḍḍetabbāni honti. So tamatthaṁ bhikkhūnaṁ ārocesi. Bhikkhū",
  "atk-s0513a21:507_5": "dhammasabhāyaṁ kathaṁ samuṭṭhāpesuṁ – “āvuso, amukassa kira bhikkhuno vasanaṭṭhāne",
  "atk-s0513a21:507_6": "divase divase ettakāni nāma kākasīsāni chaḍḍetabbāni hontī”ti. Satthā āgantvā “kāya",
  "atk-s0513a21:507_7": "nuttha, bhikkhave, etarahi kathāya sannisinnā”ti pucchi, bhikkhū “imāya nāmā”ti vatvā",
  "atk-s0513a21:507_8": "“kadā paṭṭhāya pana, bhante, kākānañca ulūkānañca aññamaññaṁ veraṁ uppanna”nti pucchiṁsu,",
  "atk-s0513a21:507_9": "satthā “paṭhamakappikakālato paṭṭhāyā”ti vatvā atītaṁ āhari.",
  "atk-s0513a21:508_0": "Atīte paṭhamakappikā manussā sannipatitvā ekaṁ abhirūpaṁ sobhaggappattaṁ ācārasampannaṁ",
  "atk-s0513a21:508_1": "sabbākāraparipuṇṇaṁ purisaṁ gahetvā rājānaṁ kariṁsu, catuppadāpi sannipatitvā ekaṁ",
  "atk-s0513a21:508_2": "sīhaṁ rājānaṁ akaṁsu, mahāsamudde macchā ānandaṁ nāma macchaṁ rājānaṁ akaṁsu. Tato",
  "atk-s0513a21:508_3": "sakuṇagaṇā himavantapadese ekasmiṁ piṭṭhipāsāṇe sannipatitvā “manussesu rājā paññāyati,",
  "atk-s0513a21:508_4": "tathā catuppadesu ceva macchesu ca. Amhākaṁ panantare rājā nāma natthi, appatissavāso",
  "atk-s0513a21:508_5": "nāma na vaṭṭati, amhākampi rājānaṁ laddhuṁ vaṭṭati, ekaṁ rājaṭṭhāne ṭhapetabbayuttakaṁ",
  "atk-s0513a21:508_6": "jānāthā”ti. Te tādisaṁ sakuṇaṁ olokayamānā ekaṁ ulūkaṁ rocetvā “ayaṁ no ruccatī”ti",
  "atk-s0513a21:508_7": "āhaṁsu. Atheko sakuṇo sabbesaṁ ajjhāsayaggahaṇatthaṁ tikkhattuṁ sāvesi. Tassa sāventassa",
  "atk-s0513a21:508_8": "dve sāvanā adhivāsetvā tatiyasāvanāya eko kāko uṭṭhāya “tiṭṭha tāvetassa imasmiṁ",
  "atk-s0513a21:508_9": "rājābhisekakāle evarūpaṁ mukhaṁ bhavati, kuddhassa kīdisaṁ bhavissati, iminā hi kuddhena",
  "atk-s0513a21:508_10": "olokitā mayaṁ tattakapāle pakkhittaloṇaṁ viya tattha tattheva bhijjissāma, imaṁ rājānaṁ",
  "atk-s0513a21:508_11": "kātuṁ mayhaṁ na ruccatī”ti imamatthaṁ pakāsetuṁ paṭhamaṁ gāthamāha –",
  "atk-s0513a21:509": "58.",
  "atk-s0513a21:510": "“Sabbehi kira ñātīhi, kosiyo issaro kato;",
  "atk-s0513a21:511": "Sace ñātīhanuññāto, bhaṇeyyāhaṁ ekavācika”nti.",
  "atk-s0513a21:512_0": "Tassattho – yā esā sāvanā vattati, taṁ sutvā vadāmi. Sabbehi kira imehi samāgatehi",
  "atk-s0513a21:512_1": "ñātīhi ayaṁ kosiyo rājā kato. Sace panāhaṁ ñātīhi anuññāto bhaveyyaṁ, ettha vattabbaṁ",
  "atk-s0513a21:512_2": "ekavācikaṁ kiñci bhaṇeyyanti.",
  "atk-s0513a21:513": "Atha naṁ anujānantā sakuṇā dutiyaṁ gāthamāhaṁsu –",
  "atk-s0513a21:514": "59.",
  "atk-s0513a21:515": "“Bhaṇa samma anuññāto, atthaṁ dhammañca kevalaṁ;",
  "atk-s0513a21:516": "Santi hi daharā pakkhī, paññavanto jutindharā”ti.",
  "atk-s0513a21:517_0": "Tattha bhaṇa, samma, anuññātoti, samma, vāyasa tvaṁ amhehi sabbehi anuññāto, yaṁ",
  "atk-s0513a21:517_1": "te bhaṇitabbaṁ, taṁ bhaṇa. Atthaṁ dhammañca kevalanti bhaṇanto ca kāraṇañceva paveṇiāgatañca",
  "atk-s0513a21:517_2": "vacanaṁ amuñcitvā bhaṇa. Paññavanto jutindharāti paññāsampannā ceva ñāṇobhāsadharā",
  "atk-s0513a21:517_3": "ca daharāpi pakkhino atthiyeva.",
  "atk-s0513a21:518": "So evaṁ anuññāto tatiyaṁ gāthamāha –",
  "atk-s0513a21:519": "60.",
  "atk-s0513a21:520": "“Na me ruccati bhaddaṁ vo, ulūkassābhisecanaṁ;",
  "atk-s0513a21:521": "Akkuddhassa mukhaṁ passa, kathaṁ kuddho karissatī”ti.",
  "atk-s0513a21:522_0": "Tassattho – bhaddaṁ tumhākaṁ hotu, yaṁ panetaṁ tikkhattuṁ sāvanavācāya ulūkassa abhisecanaṁ",
  "atk-s0513a21:522_1": "karīyati, etaṁ mayhaṁ na ruccati. Etassa hi idāni tuṭṭhacittassa akkuddhassa mukhaṁ",
  "atk-s0513a21:522_2": "passatha, kuddho panāyaṁ kathaṁ karissatīti na jānāmi, sabbathāpi etaṁ mayhaṁ na ruccatīti.",
  "atk-s0513a21:523_0": "So evaṁ vatvā “mayhaṁ na ruccati, mayhaṁ na ruccatī”ti viravanto ākāse uppati, ulūkopi",
  "atk-s0513a21:523_1": "naṁ uṭṭhāya anubandhi. Tato paṭṭhāya te aññamaññaṁ veraṁ bandhiṁsu. Sakuṇā suvaṇṇahaṁsaṁ",
  "atk-s0513a21:523_2": "rājānaṁ katvā pakkamiṁsu.",
  "atk-s0513a21:524": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne bahū sotāpannādayo ahesuṁ. “Tadā rajje abhisittahaṁsapoto ahameva ahosi”nti.",
  "atk-s0513a21:525": "Ulūkajātakavaṇṇanā dasamā.",
  "atk-s0513a21:526": "Padumavaggo dutiyo.",
  "atk-s0513a21:527": "Tassuddānaṁ –",
  "atk-s0513a21:528": "Padumaṁ mudupāṇī ca, palobhanaṁ panādakaṁ;",
  "atk-s0513a21:529": "Khurappaṁ sindhavañceva, kakkaṭā, rāmadūsakaṁ;",
  "atk-s0513a21:530": "Sujātaṁ ulūkaṁ dasa.",
  "atk-s0513a21:531": "3. Udapānavaggo",
  "atk-s0513a21:533": "[271] 1. Udapānadūsakajātakavaṇṇanā",
  "atk-s0513a21:534_0": "Āraññikassaisinoti idaṁ satthā jetavane viharanto ekaṁ udapānadūsakasiṅgālaṁ ārabbha",
  "atk-s0513a21:534_1": "kathesi. Eko kira siṅgālo bhikkhusaṅghassa pānīyaudapānaṁ uccārapassāvakaraṇena dūsetvā",
  "atk-s0513a21:534_2": "pakkāmi. Atha naṁ ekadivasaṁ udapānasamīpaṁ āgataṁ sāmaṇerā leḍḍūhi paharitvā kilamesuṁ,",
  "atk-s0513a21:534_3": "so tato paṭṭhāya taṁ ṭhānaṁ puna nivattitvāpi na olokesi. Bhikkhū taṁ pavattiṁ ñatvā",
  "atk-s0513a21:534_4": "dhammasabhāyaṁ kathaṁ samuṭṭhāpesuṁ – “āvuso, udapānadūsakasiṅgālo kira sāmaṇerehi",
  "atk-s0513a21:534_5": "kilamitakālato paṭṭhāya puna nivattitvāpi na olokesī”ti. Satthā āgantvā “kāya nuttha,",
  "atk-s0513a21:534_6": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a21:534_7": "idāneva, pubbepesa siṅgālo udapānadūsakoyevā”ti vatvā atītaṁ āhari.",
  "atk-s0513a21:535_0": "Atīte bārāṇasiyaṁ idameva isipatanaṁ ayameva udapāno ahosi. Tadā bodhisatto bārāṇasiyaṁ",
  "atk-s0513a21:535_1": "kulaghare nibbattitvā vayappatto isipabbajjaṁ pabbajitvā isigaṇaparivuto isipatane",
  "atk-s0513a21:535_2": "vāsaṁ kappesi. Tadā eko siṅgālo idameva udapānaṁ dūsetvā pakkamati. Atha naṁ ekadivasaṁ",
  "atk-s0513a21:535_3": "tāpasā parivāretvā ṭhitā ekenupāyena gahetvā bodhisattassa santikaṁ ānayiṁsu. Bodhisatto",
  "atk-s0513a21:535_4": "siṅgālena saddhiṁ sallapanto paṭhamaṁ gāthamāha –",
  "atk-s0513a21:536": "61.",
  "atk-s0513a21:537": "“Āraññikassa isino, cirarattatapassino;",
  "atk-s0513a21:538": "Kicchākataṁ udapānaṁ, kathaṁ samma avāhayī”ti.",
  "atk-s0513a21:539_0": "Tassattho – araññe vasanatāya āraññikassa, esitaguṇattā isino, cirarattaṁ tapaṁ nissāya",
  "atk-s0513a21:539_1": "vutthattā cirarattatapassino kicchākataṁ kicchena dukkhena nipphāditaṁ udapānaṁ kathaṁ",
  "atk-s0513a21:539_2": "kimatthāya samma siṅgāla, tvaṁ avāhayi muttakarīsena ajjhotthari dūsesi, taṁ vā muttakarīsaṁ",
  "atk-s0513a21:539_3": "ettha avāhayi pātesīti.",
  "atk-s0513a21:540": "Taṁ sutvā siṅgālo dutiyaṁ gāthamāha –",
  "atk-s0513a21:541": "62.",
  "atk-s0513a21:542": "“Esa dhammo siṅgālānaṁ, yaṁ pitvā ohadāmase;",
  "atk-s0513a21:543": "Pitupitāmahaṁ dhammo, na taṁ ujjhātumarahasī”ti.",
  "atk-s0513a21:544_0": "Tattha esa dhammoti esa sabhāvo. Yaṁ pitvā ohadāmaseti, samma, yaṁ mayaṁ yattha pānīyaṁ",
  "atk-s0513a21:544_1": "pivāma, tameva ūhadāmapi omuttemapi, esa amhākaṁ siṅgālānaṁ dhammoti dasseti. Pitupitāmahanti",
  "atk-s0513a21:544_2": "pitūnañca pitāmahānañca no esa dhammo. Na taṁ ujjhātumarahasīti taṁ amhākaṁ paveṇiāgataṁ",
  "atk-s0513a21:544_3": "dhammaṁ sabhāvaṁ tvaṁ ujjhātuṁ na arahasi, na yuttaṁ te ettha kujjhitunti.",
  "atk-s0513a21:545": "Athassa bodhisatto tatiyaṁ gāthamāha –",
  "atk-s0513a21:546": "63.",
  "atk-s0513a21:547": "“Yesaṁ vo ediso dhammo, adhammo pana kīdiso;",
  "atk-s0513a21:548": "Mā vo dhammaṁ adhammaṁ vā, addasāma kudācana”nti.",
  "atk-s0513a21:549": "Tattha mā voti tumhākaṁ dhammaṁ vā adhammaṁ vā na mayaṁ kadāci addasāmāti.",
  "atk-s0513a21:550": "Evaṁ bodhisatto tassa ovādaṁ datvā “mā puna āgacchā”ti āha. So tato paṭṭhāya puna nivattitvāpi na olokesi.",
  "atk-s0513a21:551": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā udapānadūsako ayameva siṅgālo ahosi, gaṇasatthā pana ahameva ahosi”nti.",
  "atk-s0513a21:552": "Udapānadūsakajātakavaṇṇanā paṭhamā.",
  "atk-s0513a21:554": "[272] 2. Byagghajātakavaṇṇanā",
  "atk-s0513a21:555_0": "Yenamittena saṁsaggāti idaṁ satthā jetavane viharanto kokālikaṁ ārabbha kathesi.",
  "atk-s0513a21:555_1": "Kokālikavatthu terasakanipāte takkāriyajātake āvibhavissati. Kokāliko pana “sāriputtamoggallāne",
  "atk-s0513a21:555_2": "gahetvā āgamissāmī”ti kokālikaraṭṭhato jetavanaṁ āgantvā satthāraṁ vanditvā there",
  "atk-s0513a21:555_3": "upasaṅkamitvā “āvuso, kokālikaraṭṭhavāsino manussā tumhe pakkosanti, etha gacchāmā”ti",
  "atk-s0513a21:555_4": "āha. “Gaccha tvaṁ, āvuso, na mayaṁ āgacchāmā”ti. So therehi paṭikkhitto sayameva",
  "atk-s0513a21:555_5": "agamāsi. Atha bhikkhū dhammasabhāyaṁ kathaṁ samuṭṭhāpesuṁ – “āvuso, kokāliko sāriputtamoggallānehi",
  "atk-s0513a21:555_6": "sahāpi vināpi vattituṁ na sakkoti, saṁyogampi na sahati, viyogampi na sahatī”ti.",
  "atk-s0513a21:555_7": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a21:555_8": "nāmā”ti vutte “na, bhikkhave, idāneva, pubbepi kokāliko sāriputtamoggallānehi neva",
  "atk-s0513a21:555_9": "saha, na vinā vattituṁ sakkotī”ti vatvā atītaṁ āhari.",
  "atk-s0513a21:556_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ araññāyatane",
  "atk-s0513a21:556_1": "rukkhadevatā hutvā nibbatti. Tassa vimānato avidūre aññatarasmiṁ vanappatijeṭṭhake",
  "atk-s0513a21:556_2": "aññā rukkhadevatā vasati. Tasmiṁ vanasaṇḍe sīho ca byaggho ca vasanti. Tesaṁ bhayena",
  "atk-s0513a21:556_3": "koci tattha na khettaṁ karoti, na rukkhaṁ chindati, nivattitvā oloketuṁ samattho",
  "atk-s0513a21:556_4": "nāma natthi. Te pana sīhabyagghā nānappakāre mige vadhitvā khādanti, khāditāvasesaṁ",
  "atk-s0513a21:556_5": "tattheva pahāya gacchanti. Tena so vanasaṇḍo asucikuṇapagandho hoti. Atha itarā rukkhadevatā",
  "atk-s0513a21:556_6": "andhabālā kāraṇākāraṇaṁ ajānamānā ekadivasaṁ bodhisattaṁ āha – “samma, ete no sīhabyagghe",
  "atk-s0513a21:556_7": "nissāya vanasaṇḍo asucikuṇapagandho jāto, ahaṁ ete palāpemī”ti. Bodhisatto “samma,",
  "atk-s0513a21:556_8": "ime dve nissāya amhākaṁ vimānāni rakkhiyanti, etesu palāyantesu vimānāni no vinassissanti,",
  "atk-s0513a21:556_9": "sīhabyagghānaṁ padaṁ apassantā manussā sabbaṁ vanaṁ chinditvā ekaṅgaṇaṁ katvā khettāni",
  "atk-s0513a21:556_10": "karissanti, mā te evaṁ ruccī”ti vatvā purimā dve gāthā avoca –",
  "atk-s0513a21:557": "64.",
  "atk-s0513a21:558": "“Yena mittena saṁsaggā, yogakkhemo vihiyyati;",
  "atk-s0513a21:559": "Pubbevajjhābhavaṁ tassa, rakkhe akkhīva paṇḍito.",
  "atk-s0513a21:560": "65.",
  "atk-s0513a21:561": "“Yena mittena saṁsaggā, yogakkhemo pavaḍḍhati;",
  "atk-s0513a21:562": "Kareyyattasamaṁ vuttiṁ, sabbakiccesu paṇḍito”ti.",
  "atk-s0513a21:563_0": "Tattha yena mittena saṁsaggāti yena pāpamittena saddhiṁ saṁsaggahetu saṁsaggakāraṇā,",
  "atk-s0513a21:563_1": "yena saddhiṁ dassanasaṁsaggo savanasaṁsaggo kāyasaṁsaggo samullapanasaṁsaggo paribhogasaṁsaggoti",
  "atk-s0513a21:563_2": "imassa pañcavidhassa saṁsaggassa katattāti attho. Yogakkhemoti kāyacittasukhaṁ. Tañhi",
  "atk-s0513a21:563_3": "dukkhayogato khemattā idha yogakkhemoti adhippetaṁ. Vihiyyatīti parihāyati. Pubbevajjhābhavaṁ",
  "atk-s0513a21:563_4": "tassa, rakkhe akkhīva paṇḍitoti tassa pāpamittassa ajjhābhavaṁ tena abhibhavitabbaṁ",
  "atk-s0513a21:563_5": "attano lābhayasajīvitaṁ, yathā naṁ so na ajjhābhavati, tathā paṭhamatarameva attano",
  "atk-s0513a21:563_6": "akkhī viya paṇḍito puriso rakkheyya.",
  "atk-s0513a21:564_0": "Dutiyagāthāya yenāti yena kalyāṇamittena saha saṁsaggakāraṇā. Yogakkhemo pavaḍḍhatīti",
  "atk-s0513a21:564_1": "kāyacittasukhaṁ vaḍḍhati. Kareyyattasamaṁ vuttinti tassa kalyāṇamittassa sabbakiccesu",
  "atk-s0513a21:564_2": "paṇḍito puriso yathā attano jīvitavuttiñca upabhogaparibhogavuttiñca karoti, evametaṁ",
  "atk-s0513a21:564_3": "sabbaṁ kareyya, adhikampi kareyya, hīnaṁ pana na kareyyāti.",
  "atk-s0513a21:565_0": "Evaṁ bodhisattena kāraṇe kathitepi sā bāladevatā anupadhāretvā ekadivasaṁ bheravarūpārammaṇaṁ",
  "atk-s0513a21:565_1": "dassetvā te sīhabyagghe palāpesi. Manussā tesaṁ padavalañjaṁ adisvā “sīhabyagghā",
  "atk-s0513a21:565_2": "aññaṁ vanasaṇḍaṁ gatā”ti ñatvā vanasaṇḍassa ekapassaṁ chindiṁsu. Devatā bodhisattaṁ",
  "atk-s0513a21:565_3": "upasaṅkamitvā “ahaṁ, samma, tava vacanaṁ akatvā te palāpesiṁ, idāni tesaṁ gatabhāvaṁ",
  "atk-s0513a21:565_4": "ñatvā manussā vanasaṇḍaṁ chindanti, kiṁ nu kho kātabba”nti vatvā “idāni te asukavanasaṇḍe",
  "atk-s0513a21:565_5": "nāma vasanti, gantvā te ānehī”ti vuttā tattha gantvā tesaṁ purato ṭhatvā añjaliṁ",
  "atk-s0513a21:565_6": "paggayha tatiyaṁ gāthamāha –",
  "atk-s0513a21:566": "66.",
  "atk-s0513a21:567": "“Etha byagghā nivattavho, paccupetha mahāvanaṁ;",
  "atk-s0513a21:568": "Mā vanaṁ chindi nibyagghaṁ, byagghā māhesu nibbanā”ti.",
  "atk-s0513a21:569_0": "Tattha byagghāti ubhopi te byagghanāmenevālapantī āha. Nivattavhoti nivattatha. Paccupetha",
  "atk-s0513a21:569_1": "mahāvananti taṁ mahāvanaṁ paccupetha puna upagacchatha, ayameva vā pāṭho. Mā vanaṁ",
  "atk-s0513a21:569_2": "chindi nibyagghanti amhākaṁ vasanakavanasaṇḍaṁ idāni tumhākaṁ abhāvena nibyagghaṁ",
  "atk-s0513a21:569_3": "manussā mā chindiṁsu. Byagghā māhesu nibbanāti tumhādisā ca byaggharājāno attano",
  "atk-s0513a21:569_4": "vasanaṭṭhānā palāyitattā nibbanā vasanaṭṭhānabhūtena vanena virahitā mā ahesuṁ. Te",
  "atk-s0513a21:569_5": "evaṁ tāya devatāya yāciyamānāpi “gaccha tvaṁ, na mayaṁ āgamissāmā”ti paṭikkhipiṁsuyeva.",
  "atk-s0513a21:569_6": "Devatā ekikāva vanasaṇḍaṁ paccāgañchi. Manussāpi katipāheneva sabbaṁ vanaṁ chinditvā",
  "atk-s0513a21:569_7": "khettāni karitvā kasikammaṁ kariṁsu.",
  "atk-s0513a21:570_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā",
  "atk-s0513a21:570_1": "apaṇḍitā devatā kokāliko ahosi, sīho sāriputto, byaggho moggallāno, paṇḍitadevatā",
  "atk-s0513a21:570_2": "pana ahameva ahosi”nti.",
  "atk-s0513a21:571": "Byagghajātakavaṇṇanā dutiyā.",
  "atk-s0513a21:573": "[273] 3. Kacchapajātakavaṇṇanā",
  "atk-s0513a21:574": "Konu uddhitabhattovāti idaṁ satthā jetavane viharanto kosalarājassa dvinnaṁ mahāmattānaṁ kalahavūpasamanaṁ ārabbha kathesi. Paccuppannavatthu dukanipāte kathitameva.",
  "atk-s0513a21:575_0": "Atīte pana bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule",
  "atk-s0513a21:575_1": "nibbattitvā vayappatto takkasilāyaṁ sabbasippāni uggaṇhitvā kāme pahāya isipabbajjaṁ",
  "atk-s0513a21:575_2": "pabbajitvā himavantapadese gaṅgātīre assamapadaṁ māpetvā tattha abhiññā ca samāpattiyo",
  "atk-s0513a21:575_3": "ca nibbattetvā jhānakīḷaṁ kīḷanto vāsaṁ kappesi. Imasmiṁ kira jātake bodhisatto paramamajjhatto",
  "atk-s0513a21:575_4": "ahosi, upekkhāpāramiṁ pūresi. Tassa paṇṇasāladvāre nisinnassa eko pagabbho dussīlo",
  "atk-s0513a21:575_5": "makkaṭo āgantvā kaṇṇasotesu aṅgajātena salākapavesanakammaṁ karoti, bodhisatto avāretvā",
  "atk-s0513a21:575_6": "majjhatto hutvā nisīdatiyeva. Athekadivasaṁ eko kacchapo udakā uttaritvā gaṅgātīre",
  "atk-s0513a21:575_7": "mukhaṁ vivaritvā ātapaṁ tappanto niddāyati. Taṁ disvā so lolavānaro tassa mukhe salākapavesanakammaṁ",
  "atk-s0513a21:575_8": "akāsi. Athassa kacchapo pabujjhitvā aṅgajātaṁ samugge pakkhipanto viya ḍaṁsi, balavavedanā",
  "atk-s0513a21:575_9": "uppajji. Vedanaṁ adhivāsetuṁ asakkonto “ko nu kho maṁ imamhā dukkhā moceyya, kassa",
  "atk-s0513a21:575_10": "santikaṁ gacchāmī”ti cintetvā “añño maṁ imamhā dukkhā mocetuṁ samattho natthi aññatra",
  "atk-s0513a21:575_11": "tāpasena, tasseva santikaṁ mayā gantuṁ vaṭṭatī”ti kacchapaṁ dvīhi hatthehi ukkhipitvā",
  "atk-s0513a21:575_12": "bodhisattassa santikaṁ agamāsi. Bodhisatto tena dussīlamakkaṭena saddhiṁ davaṁ karonto",
  "atk-s0513a21:575_13": "paṭhamaṁ gāthamāha –",
  "atk-s0513a21:576": "67.",
  "atk-s0513a21:577": "“Ko nu uddhitabhattova, pūrahatthova brāhmaṇo;",
  "atk-s0513a21:578": "Kahaṁ nu bhikkhaṁ acari, kaṁ saddhaṁ upasaṅkamī”ti.",
  "atk-s0513a21:579_0": "Tattha ko nu uddhitabhattovāti ko nu esa vaḍḍhitabhatto viya, ekaṁ vaḍḍhitabhattaṁ",
  "atk-s0513a21:579_1": "bhattapūrapātiṁ hatthehi gahetvā viya ko nu eso āgacchatīti attho. Pūrahatthova brāhmaṇoti",
  "atk-s0513a21:579_2": "kattikamāse vācanakaṁ labhitvā pūrahattho brāhmaṇo viya ca ko nu kho esoti vānaraṁ",
  "atk-s0513a21:579_3": "sandhāya vadati. Kahaṁ nu bhikkhaṁ acarīti, bho vānara, kasmiṁ padese ajja tvaṁ bhikkhaṁ",
  "atk-s0513a21:579_4": "acari. Kaṁ saddhaṁ upasaṅkamīti kataraṁ nāma pubbapete uddissa kataṁ saddhabhattaṁ,",
  "atk-s0513a21:579_5": "kataraṁ vā saddhaṁ puggalaṁ tvaṁ upasaṅkami, kuto te ayaṁ deyyadhammo laddhoti dīpeti.",
  "atk-s0513a21:580": "Taṁ sutvā dussīlavānaro dutiyaṁ gāthamāha –",
  "atk-s0513a21:581": "68.",
  "atk-s0513a21:582": "“Ahaṁ kapismi dummedho, anāmāsāni āmasiṁ;",
  "atk-s0513a21:583": "Tvaṁ maṁ mocaya bhaddaṁ te, mutto gaccheyya pabbata”nti.",
  "atk-s0513a21:584_0": "Tattha ahaṁ kapismi dummedhoti bhaddaṁ te ahaṁ asmi dummedho capalacitto makkaṭo.",
  "atk-s0513a21:584_1": "Anāmāsāni āmasinti anāmasitabbaṭṭhānāni āmasiṁ. Tvaṁ maṁ mocaya bhaddaṁ teti tvaṁ",
  "atk-s0513a21:584_2": "dayālu anukampako maṁ imamhā dukkhā mocehi, bhaddaṁ te hotu. Mutto gaccheyya pabbatanti",
  "atk-s0513a21:584_3": "sohaṁ tavānubhāvena imamhā byasanā mutto pabbatameva gaccheyyaṁ, na te puna cakkhupathe",
  "atk-s0513a21:584_4": "attānaṁ dasseyyanti.",
  "atk-s0513a21:585": "Bodhisatto tasmiṁ kāruññena kacchapena saddhiṁ sallapanto tatiyaṁ gāthamāha –",
  "atk-s0513a21:586": "69.",
  "atk-s0513a21:587": "“Kacchapā kassapā honti, koṇḍaññā honti makkaṭā;",
  "atk-s0513a21:588": "Muñca kassapa koṇḍaññaṁ, kataṁ methunakaṁ tayā”ti.",
  "atk-s0513a21:589_0": "Tassattho – kacchapā nāma kassapagottā honti, makkaṭā koṇḍaññagottā, kassapakoṇḍaññānañca",
  "atk-s0513a21:589_1": "aññamaññaṁ āvāhavivāhasambandho atthi. Addhā tayidaṁ lolena dussīlamakkaṭena tayā",
  "atk-s0513a21:589_2": "saddhiṁ, tayā ca dussīlena iminā makkaṭena saddhiṁ gottasadisatāsaṅkhātassa methunadhammassa",
  "atk-s0513a21:589_3": "anucchavikaṁ dussīlyakammasaṅkhātampi methunakaṁ kataṁ, tasmā muñca, kassapa, koṇḍaññanti.",
  "atk-s0513a21:590_0": "Kacchapo bodhisattassa vacanaṁ sutvā kāraṇena pasanno vānarassa aṅgajātaṁ muñci.",
  "atk-s0513a21:590_1": "Makkaṭo muttamattova bodhisattaṁ vanditvā palāto, puna taṁ ṭhānaṁ nivattitvāpi na",
  "atk-s0513a21:590_2": "olokesi. Kacchapopi bodhisattaṁ vanditvā sakaṭṭhānameva gato. Bodhisattopi aparihīnajjhāno",
  "atk-s0513a21:590_3": "brahmalokaparāyaṇo ahosi.",
  "atk-s0513a21:591": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā kacchapavānarā dve mahāmattā ahesuṁ, tāpaso pana ahameva ahosi”nti.",
  "atk-s0513a21:592": "Kacchapajātakavaṇṇanā tatiyā.",
  "atk-s0513a21:594": "[274] 4. Lolajātakavaṇṇanā",
  "atk-s0513a21:595_0": "Kāyaṁ balākā sikhinīti idaṁ satthā jetavane viharanto ekaṁ lolabhikkhuṁ ārabbha kathesi.",
  "atk-s0513a21:595_1": "Tañhi dhammasabhaṁ ānītaṁ satthā “na tvaṁ bhikkhu idāneva lolo, pubbepi loloyeva,",
  "atk-s0513a21:595_2": "lolatāyeva ca jīvitakkhayaṁ patto, taṁ nissāya porāṇakapaṇḍitāpi attano vasanaṭṭhānā",
  "atk-s0513a21:595_3": "paribāhirā ahesu”nti vatvā atītaṁ āhari.",
  "atk-s0513a21:596_0": "Atīte bārāṇasiyaṁ brahmadatte rajjaṁ kārente bārāṇasiseṭṭhino mahānase bhattakārako",
  "atk-s0513a21:596_1": "puññatthāya nīḷapacchiṁ ṭhapesi. Tadā bodhisatto pārāvatayoniyaṁ nibbattitvā tattha",
  "atk-s0513a21:596_2": "vāsaṁ kappesi. Atheko lolakāko mahānasamatthakena gacchanto nānappakāraṁ macchamaṁsavikatiṁ",
  "atk-s0513a21:596_3": "disvā pipāsābhibhūto “kaṁ nu kho nissāya sakkā bhaveyyaṁ okāsaṁ laddhu”nti cintetvā",
  "atk-s0513a21:596_4": "bodhisattaṁ disvā “imaṁ nissāya sakkā”ti sanniṭṭhānaṁ katvā tassa gocarāya araññagamanakāle",
  "atk-s0513a21:596_5": "piṭṭhito piṭṭhito anubandhi. Atha naṁ bodhisatto “mayaṁ kho, kāka, aññagocarā, tvampi",
  "atk-s0513a21:596_6": "aññagocaro, kiṁ nu kho maṁ anubandhasī”ti āha. “Tumhākaṁ, sāmi, kiriyā mayhaṁ ruccati,",
  "atk-s0513a21:596_7": "ahampi tumhehi samānagocaro hutvā tumhe upaṭṭhātuṁ icchāmī”ti. Bodhisatto sampaṭicchi.",
  "atk-s0513a21:596_8": "So tena saddhiṁ gocarabhūmiyaṁ ekagocaraṁ caranto viya osakkitvā gomayarāsiṁ viddhaṁsetvā",
  "atk-s0513a21:596_9": "pāṇake khāditvā kucchipūraṁ katvā bodhisattaṁ upasaṅkamitvā “tumhe ettakaṁ kālaṁ",
  "atk-s0513a21:596_10": "caratheva, nanu bhojane nāma pamāṇaṁ ñātuṁ vaṭṭati, etha nātisāyameva gacchāmā”ti",
  "atk-s0513a21:596_11": "āha. Bodhisatto taṁ ādāya vasanaṭṭhānaṁ agamāsi. Bhattakārako “amhākaṁ pārāvato sahāyaṁ",
  "atk-s0513a21:596_12": "gahetvā āgato”ti kākassāpi ekaṁ thusapacchiṁ ṭhapesi. Kākopi catūhapañcāhaṁ teneva nīhārena vasi.",
  "atk-s0513a21:597_0": "Athekadivasaṁ seṭṭhino bahumacchamaṁsaṁ āhariyittha, kāko taṁ disvā lobhābhibhūto",
  "atk-s0513a21:597_1": "paccūsakālato paṭṭhāya nitthunanto nipajji. Atha naṁ punadivase bodhisatto “ehi,",
  "atk-s0513a21:597_2": "samma, gocarāya pakkamissāmā”ti āha. “Tumhe gacchatha, mayhaṁ ajiṇṇāsaṅkā atthī”ti.",
  "atk-s0513a21:597_3": "“Samma, kākānaṁ ajīrako nāma natthi, dīpavaṭṭimattameva hi tumhākaṁ kucchiyaṁ thokaṁ",
  "atk-s0513a21:597_4": "tiṭṭhati, sesaṁ ajjhohaṭamattameva jīrati, mama vacanaṁ karohi, mā etaṁ macchamaṁsaṁ",
  "atk-s0513a21:597_5": "disvā evamakāsī”ti. “Sāmi, kiṁ nāmetaṁ kathetha, ajiṇṇāsaṅkāva mayha”nti. “Tena hi",
  "atk-s0513a21:597_6": "appamatto hohī”ti taṁ ovaditvā bodhisatto pakkāmi.",
  "atk-s0513a21:598_0": "Bhattakārakopi nānāmacchamaṁsavikatiyo sampādetvā sarīrato sedaṁ apanento mahānasadvāre",
  "atk-s0513a21:598_1": "aṭṭhāsi. Kāko “ayaṁ idāni kālo maṁsaṁ khāditu”nti gantvā rasakaroṭimatthake nisīdi.",
  "atk-s0513a21:598_2": "Bhattakārako “kirī”ti saddaṁ sutvā nivattitvā olokento kākaṁ disvā pavisitvā taṁ",
  "atk-s0513a21:598_3": "gahetvā sakalasarīralomaṁ luñcitvā matthake cūḷaṁ ṭhapetvā siṅgīveramaricādīni pisitvā",
  "atk-s0513a21:598_4": "takkena āloḷetvā “tvaṁ amhākaṁ seṭṭhino macchamaṁsaṁ ucchiṭṭhakaṁ karosī”ti sakalasarīramassa",
  "atk-s0513a21:598_5": "makkhetvā khipitvā nīḷapacchiyaṁ pātesi, balavavedanā uppajji. Bodhisatto gocarabhūmito",
  "atk-s0513a21:598_6": "āgantvā taṁ nitthunantaṁ disvā davaṁ karonto paṭhamaṁ gāthamāha –",
  "atk-s0513a21:599": "70.",
  "atk-s0513a21:600": "“Kāyaṁ balākā sikhinī, corī laṅghipitāmahā;",
  "atk-s0513a21:601": "Oraṁ balāke āgaccha, caṇḍo me vāyaso sakhā”ti.",
  "atk-s0513a21:602_0": "Tattha kāyaṁ balākā sikhinīti taṁ kākaṁ tassa bahalatakkena makkhitasarīrasetavaṇṇattā",
  "atk-s0513a21:602_1": "matthake ca sikhāya ṭhapitattā “kā esā balākā sikhinī”ti pucchanto ālapati. Corīti",
  "atk-s0513a21:602_2": "kulassa ananuññāya kulagharaṁ, kākassa vā aruciyā pacchiṁ paviṭṭhattā “corī”ti vadati.",
  "atk-s0513a21:602_3": "Laṅghipitāmahāti laṅghī vuccati ākāse laṅghanato megho, balākā ca nāma meghasaddena",
  "atk-s0513a21:602_4": "gabbhaṁ gaṇhantīti meghasaddo balākānaṁ pitā, megho pitāmaho hoti. Tenāha “laṅghipitāmahā”ti.",
  "atk-s0513a21:602_5": "Oraṁ balāke āgacchāti, ambho balāke, ito ehi. Caṇḍo me vā yaso sakhāti mayhaṁ sakhā",
  "atk-s0513a21:602_6": "pacchisāmiko vāyaso caṇḍo pharuso, so āgato taṁ disvā kaṇayasadisena tuṇḍena koṭṭetvā",
  "atk-s0513a21:602_7": "jīvitakkhayaṁ pāpeyya, tasmā yāva vāyaso nāgacchati, tāva pacchito otaritvā ito ehi,",
  "atk-s0513a21:602_8": "sīghaṁ palāyassūti vadati.",
  "atk-s0513a21:603": "Taṁ sutvā kāko dutiyaṁ gāthamāha –",
  "atk-s0513a21:604": "71.",
  "atk-s0513a21:605": "“Nāhaṁ balākā sikhinī, ahaṁ lolosmi vāyaso;",
  "atk-s0513a21:606": "Akatvā vacanaṁ tuyhaṁ, passa lūnosmi āgato”ti.",
  "atk-s0513a21:607": "Tattha āgatoti tvaṁ idāni gocarabhūmito āgato, maṁ lūnaṁ passāti attho.",
  "atk-s0513a21:608": "Taṁ sutvā bodhisatto tatiyaṁ gāthamāha –",
  "atk-s0513a21:609": "72.",
  "atk-s0513a21:610": "“Punapāpajjasī samma, sīlañhi tava tādisaṁ;",
  "atk-s0513a21:611": "Na hi mānusakā bhogā, subhuñjā honti pakkhinā”ti.",
  "atk-s0513a21:612_0": "Tattha punapāpajjasī sammāti samma vāyasa, punapi tvaṁ evarūpaṁ dukkhaṁ paṭilabhissaseva,",
  "atk-s0513a21:612_1": "natthi te ettakena mokkho. Kiṁkāraṇā? Sīlañhi tava tādisaṁ pāpakaṁ, yasmā tava ācārasīlaṁ",
  "atk-s0513a21:612_2": "tādisaṁ dukkhādhigamasseva anurūpaṁ. Na hi mānusakāti manussā nāma mahāpuññā, tiracchānagatānaṁ",
  "atk-s0513a21:612_3": "tathārūpaṁ puññaṁ natthi, tasmā mānusakā bhogā tiracchānagatena pakkhinā na bhuñjīyantīti.",
  "atk-s0513a21:613": "Evañca pana vatvā bodhisatto “ito dāni paṭṭhāya mayā ettha vasituṁ na sakkā”ti uppatitvā aññattha agamāsi. Kākopi nitthunanto tattheva kālamakāsi.",
  "atk-s0513a21:614_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:614_1": "lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.",
  "atk-s0513a21:615": "Lolajātakavaṇṇanā catutthā.",
  "atk-s0513a21:617": "[275] 5. Rucirajātakavaṇṇanā",
  "atk-s0513a21:618": "Kāyaṁbalākā rucirāti idaṁ satthā jetavane viharanto ekaṁ lolabhikkhuṁ ārabbha kathesi. Dvepi vatthūni purimasadisāneva gāthāpi.",
  "atk-s0513a21:619": "73.",
  "atk-s0513a21:620": "“Kāyaṁ balākā rucirā, kākanīḷasmimacchati;",
  "atk-s0513a21:621": "Caṇḍo kāko sakhā mayhaṁ, yassa cetaṁ kulāvakaṁ.",
  "atk-s0513a21:622": "74.",
  "atk-s0513a21:623": "“Nanu maṁ samma jānāsi, dija sāmākabhojana;",
  "atk-s0513a21:624": "Akatvā vacanaṁ tuyhaṁ, passa lūnosmi āgato.",
  "atk-s0513a21:625": "75.",
  "atk-s0513a21:626": "“Punapāpajjasī samma, sīlañhi tava tādisaṁ;",
  "atk-s0513a21:627": "Na hi mānusakā bhogā, subhuñjā honti pakkhinā”ti. –",
  "atk-s0513a21:628": "Gāthā hi ekantarikāyeva.",
  "atk-s0513a21:629_0": "Tattha “rucirā”ti takkamakkhitasarīratāya setavaṇṇataṁ sandhāya vadati. Rucirā piyadassanā,",
  "atk-s0513a21:629_1": "paṇḍarāti attho. Kākanīḷasminti kākakulāvake. “Kākaniḍḍhasmi”ntipi pāṭho. Dijāti",
  "atk-s0513a21:629_2": "kāko pārevataṁ ālapati. Sāmākabhojanāti tiṇabījabhojana. Sāmākaggahaṇena hettha sabbampi",
  "atk-s0513a21:629_3": "tiṇabījaṁ gahitaṁ. Idhāpi bodhisatto “na idāni sakkā ito paṭṭhāya mayā ettha vasitu”nti",
  "atk-s0513a21:629_4": "uppatitvā aññattha gato.",
  "atk-s0513a21:630_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:630_1": "lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.",
  "atk-s0513a21:631": "Rucirajātakavaṇṇanā pañcamā.",
  "atk-s0513a21:633": "[276] 6. Kurudhammajātakavaṇṇanā",
  "atk-s0513a21:634_0": "Tava saddhañca sīlañcāti idaṁ satthā jetavane viharanto ekaṁ haṁsaghātakabhikkhuṁ",
  "atk-s0513a21:634_1": "ārabbha kathesi. Sāvatthivāsino dve sahāyakā bhikkhū pabbajitvā laddhūpasampadā yebhuyyena",
  "atk-s0513a21:634_2": "ekato vicaranti. Te ekadivasaṁ aciravatiṁ gantvā nhatvā vālukapuline ātapaṁ tappamānā",
  "atk-s0513a21:634_3": "sāraṇīyakathaṁ kathentā aṭṭhaṁsu, tasmiṁ khaṇe dve haṁsā ākāsena gacchanti. Atheko",
  "atk-s0513a21:634_4": "daharabhikkhu sakkharaṁ gahetvā “ekassa haṁsapotakassa akkhiṁ paharissāmī”ti āha,",
  "atk-s0513a21:634_5": "itaro “na sakkhissasī”ti āha. “Tiṭṭhatu imasmiṁ passe akkhi, parapasse akkhiṁ paharissāmī”ti.",
  "atk-s0513a21:634_6": "“Idampi na sakkhissasiyevā”ti. “Tena hi upadhārehī”ti tiyaṁsaṁ sakkharaṁ gahetvā",
  "atk-s0513a21:634_7": "haṁsassa pacchābhāge khipi. Haṁso sakkharasaddaṁ sutvā nivattitvā olokesi, atha naṁ",
  "atk-s0513a21:634_8": "itaro vaṭṭasakkharaṁ gahetvā parapasse akkhimhi paharitvā orimakkhinā nikkhamāpesi.",
  "atk-s0513a21:634_9": "Haṁso viravanto parivattitvā tesaṁ pādamūleyeva pati. Tattha tattha ṭhitā bhikkhū",
  "atk-s0513a21:634_10": "disvā āgantvā “āvuso, evarūpe niyyānikasāsane pabbajitvā ananucchavikaṁ vo kataṁ",
  "atk-s0513a21:634_11": "pāṇātipātaṁ karontehī”ti vatvā te ādāya tathāgatassa dassesuṁ. Satthā “saccaṁ, kira",
  "atk-s0513a21:634_12": "tayā bhikkhu pāṇātipāto kato”ti pucchitvā “saccaṁ, bhante”ti vutte “bhikkhu, kasmā",
  "atk-s0513a21:634_13": "evarūpe niyyānikasāsane pabbajitvā evamakāsi, porāṇakapaṇḍitā anuppanne buddhe agāramajjhe",
  "atk-s0513a21:634_14": "saṁkiliṭṭhavāsaṁ vasamānā appamattakesupi ṭhānesu kukkuccaṁ kariṁsu, tvaṁ pana evarūpe",
  "atk-s0513a21:634_15": "niyyānikasāsane pabbajitvā kukkuccamattampi na akāsi, nanu nāma bhikkhunā kāyavācācittehi",
  "atk-s0513a21:634_16": "saññatena bhavitabba”nti vatvā atītaṁ āhari.",
  "atk-s0513a21:635_0": "Atīte kururaṭṭhe indapatthanagare dhanañcaye korabye rajjaṁ kārente bodhisatto tassa",
  "atk-s0513a21:635_1": "aggamahesiyā kucchimhi paṭisandhiṁ gahetvā anupubbena viññutaṁ patto takkasilāyaṁ",
  "atk-s0513a21:635_2": "sabbasippāni uggaṇhitvā pitarā oparajje patiṭṭhāpito aparabhāge pitu accayena rajjaṁ",
  "atk-s0513a21:635_3": "patvā dasa rājadhamme akopento kurudhamme vattittha. Kurudhammo nāma pañca sīlāni,",
  "atk-s0513a21:635_4": "tāni bodhisatto parisuddhāni katvā rakkhi. Yathā ca bodhisatto, evamassa mātā aggamahesī",
  "atk-s0513a21:635_5": "kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako",
  "atk-s0513a21:635_6": "mahāmatto dovāriko nagarasobhinī vaṇṇadāsīti evamete.",
  "atk-s0513a21:636": "“Rājā mātā mahesī ca, uparājā purohito;",
  "atk-s0513a21:637": "Rajjuko sārathi seṭṭhi, doṇo dovāriko tathā;",
  "atk-s0513a21:638": "Gaṇikekādasa janā, kurudhamme patiṭṭhitā”ti.",
  "atk-s0513a21:639_0": "Iti ime sabbepi parisuddhāni katvā pañca sīlāni rakkhiṁsu. Rājā catūsu nagaradvāresu",
  "atk-s0513a21:639_1": "ca nagaramajjhe ca nivesanadvāre cāti cha dānasālāyo kāretvā devasikaṁ chasatasahassaṁ",
  "atk-s0513a21:639_2": "dhanaṁ vissajjento sakalajambudīpaṁ unnaṅgalaṁ katvā dānaṁ adāsi, tassa pana dānajjhāsayatā",
  "atk-s0513a21:639_3": "dānābhiratatā sakalajambudīpaṁ ajjhotthari. Tasmiṁ kāle kāliṅgaraṭṭhe dantapuranagare",
  "atk-s0513a21:639_4": "kāliṅgarājā rajjaṁ kāresi. Tassa raṭṭhe devo na vassi, tasmiṁ avassante sakalaraṭṭhe",
  "atk-s0513a21:639_5": "chātakaṁ jātaṁ, āhāravipattiyā ca manussānaṁ rogo udapādi, dubbuṭṭhibhayaṁ chātakabhayaṁ",
  "atk-s0513a21:639_6": "rogabhayanti tīṇi bhayāni uppajjiṁsu. Manussā niggahaṇā dārake hatthesu gahetvā tattha tattha vicaranti.",
  "atk-s0513a21:640_0": "Sakalaraṭṭhavāsino ekato hutvā dantapuraṁ gantvā rājadvāre ukkuṭṭhimakaṁsu. Rājā",
  "atk-s0513a21:640_1": "vātapānaṁ nissāya ṭhito taṁ saddaṁ sutvā “kiṁ kāraṇā ete viravantī”ti pucchi. “Mahārāja,",
  "atk-s0513a21:640_2": "sakalaraṭṭhe tīṇi bhayāni uppannāni, devo na vassati, sassāni na vipannāni, chātakaṁ",
  "atk-s0513a21:640_3": "jātaṁ. Manussā dubbhojanā rogābhibhūtā niggahaṇā putte hatthesu gahetvā vicaranti,",
  "atk-s0513a21:640_4": "devaṁ vassāpehi mahārājā”ti. “Porāṇakarājāno deve avassante kiṁ karontī”ti? “Porāṇakarājāno,",
  "atk-s0513a21:640_5": "mahārāja, deve avassante dānaṁ datvā uposathaṁ adhiṭṭhāya samādinnasīlā sirigabbhaṁ",
  "atk-s0513a21:640_6": "pavisitvā dabbasanthare sattāhaṁ nipajjanti, tadā devo vassatī”ti. Rājā “sādhū”ti",
  "atk-s0513a21:640_7": "sampaṭicchitvā tathā akāsi. Evaṁ santepi devo na vassi.",
  "atk-s0513a21:641_0": "Rājā amacce pucchi – “ahaṁ kattabbakiccaṁ akāsiṁ, devo na vassati, kinti karomā”ti?",
  "atk-s0513a21:641_1": "“Mahārāja, indapatthanagare dhanañcayassa korabyarañño añjanavaṇṇo nāma maṅgalahatthī",
  "atk-s0513a21:641_2": "atthi, taṁ ānessāma, evaṁ sante devo vassatī”ti. “So rājā balavāhanasampanno duppasaho,",
  "atk-s0513a21:641_3": "kathamassa hatthiṁ ānessāmā”ti? “Mahārāja, tena saddhiṁ yuddhakiccaṁ natthi, dānajjhāsayo",
  "atk-s0513a21:641_4": "rājā dānābhirato yācito samāno alaṅkatasīsampi chinditvā pasādasampannāni akkhīnipi",
  "atk-s0513a21:641_5": "uppāṭetvā sakalarajjampi niyyādetvā dadeyya, hatthimhi vattabbameva natthi, avassaṁ",
  "atk-s0513a21:641_6": "yācito dassatī”ti. “Ke pana taṁ yācituṁ samatthā”ti? “Brāhmaṇā, mahārājā”ti. Rājā",
  "atk-s0513a21:641_7": "brāhmaṇagāmato aṭṭha brāhmaṇe pakkosāpetvā sakkārasammānaṁ katvā hatthiṁ yācanatthāya",
  "atk-s0513a21:641_8": "pesesi. Te paribbayaṁ ādāya addhikavesaṁ gahetvā sabbattha ekarattivāsena turitagamanaṁ",
  "atk-s0513a21:641_9": "gantvā katipāhaṁ nagaradvāre dānasālāsu bhuñjitvā sarīraṁ santappetvā “kadā rājā",
  "atk-s0513a21:641_10": "dānaggaṁ āgacchissatī”ti pucchiṁsu. Manussā “pakkhassa tayo divase cātuddase pannarase",
  "atk-s0513a21:641_11": "aṭṭhamiyañca āgacchati, sve pana puṇṇamī, tasmā sve āgacchissatī”ti vadiṁsu.",
  "atk-s0513a21:642_0": "Brāhmaṇā punadivase pātova gantvā pācīnadvāre aṭṭhaṁsu. Bodhisatto pātova nhatvā",
  "atk-s0513a21:642_1": "gattānulitto sabbālaṅkārapaṭimaṇḍito alaṅkatahatthikkhandhavaragato mahantena parivārena",
  "atk-s0513a21:642_2": "pācīnadvārena dānasālaṁ gantvā otaritvā sattaṭṭhajanānaṁ sahatthā bhattaṁ datvā “imināva",
  "atk-s0513a21:642_3": "nīhārena dethā”ti vatvā hatthiṁ abhiruhitvā dakkhiṇadvāraṁ agamāsi. Brāhmaṇā pācīnadvāre",
  "atk-s0513a21:642_4": "ārakkhassa balavatāya okāsaṁ alabhitvā dakkhiṇadvārameva gantvā rājānaṁ āgacchantaṁ",
  "atk-s0513a21:642_5": "olokayamānā dvārato nātidūre unnataṭṭhāne ṭhitā sampattaṁ rājānaṁ hatthe ukkhipitvā",
  "atk-s0513a21:642_6": "“jayatu bhavaṁ, mahārājā”ti jayāpesuṁ. Rājā vajiraṅkusena vāraṇaṁ nivattetvā tesaṁ",
  "atk-s0513a21:642_7": "santikaṁ gantvā “bho brāhmaṇā, kiṁ icchathā”ti pucchi. Brāhmaṇā bodhisattassa guṇaṁ",
  "atk-s0513a21:642_8": "vaṇṇentā paṭhamaṁ gāthamāhaṁsu –",
  "atk-s0513a21:643": "76.",
  "atk-s0513a21:644": "“Tava saddhañca sīlañca, viditvāna janādhipa;",
  "atk-s0513a21:645": "Vaṇṇaṁ añjanavaṇṇena, kāliṅgasmiṁ nimimhase”ti.",
  "atk-s0513a21:646_0": "Tattha saddhanti kammaphalānaṁ saddahanavasena okappaniyasaddhaṁ. Sīlanti saṁvarasīlaṁ",
  "atk-s0513a21:646_1": "avītikkamasīlaṁ. Vaṇṇanti tadā tasmiṁ dese suvaṇṇaṁ vuccati, desanāsīsameva cetaṁ.",
  "atk-s0513a21:646_2": "Iminā pana padena sabbampi hiraññasuvaṇṇādidhanadhaññaṁ saṅgahitaṁ. Añjanavaṇṇenāti",
  "atk-s0513a21:646_3": "añjanapuñjasamānavaṇṇena iminā tava nāgena, kāliṅgasminti kāliṅgarañño santike. Nimimhaseti",
  "atk-s0513a21:646_4": "vinimayavasena gaṇhimha, paribhogavasena vā udare pakkhipimhāti attho. Seti nipātamattaṁ.",
  "atk-s0513a21:646_5": "Idaṁ vuttaṁ hoti – mayañhi, janādhipa, tava saddhañca sīlañca viditvāna “addhā no",
  "atk-s0513a21:646_6": "evaṁ saddhāsīlasampanno rājā yācito añjanavaṇṇaṁ nāgaṁ dassatī”ti iminā attano santakena",
  "atk-s0513a21:646_7": "viya añjanavaṇṇena kāliṅgarañño santike nāgaṁ vo āharissāmāti vatvā bahudhanadhaññaṁ",
  "atk-s0513a21:646_8": "nimimhase parivattayimha ceva udare ca pakkhipimha. Evaṁ taṁ mayaṁ dhārayamānā idhāgatā.",
  "atk-s0513a21:646_9": "Tattha kattabbaṁ devo jānātūti.",
  "atk-s0513a21:647_0": "Aparo nayo – tava saddhañca sīlaguṇasaṅkhātaṁ vaṇṇañca sutvā “uḷāraguṇo rājā jīvitampi",
  "atk-s0513a21:647_1": "yācito dadeyya, pageva tiracchānagataṁ nāga”nti evaṁ kāliṅgassa santike iminā añjanavaṇṇena",
  "atk-s0513a21:647_2": "tava vaṇṇaṁ nimimhase nimimha tulayimha, tenamhā idhāgatāti.",
  "atk-s0513a21:648_0": "Taṁ sutvā bodhisatto “sace, vo brāhmaṇā, imaṁ nāgaṁ parivattetvā dhanaṁ khāditaṁ",
  "atk-s0513a21:648_1": "sukhāditaṁ mā cintayittha, yathālaṅkatameva vo nāgaṁ dassāmī”ti samassāsetvā itarā dve gāthā avoca –",
  "atk-s0513a21:649": "77.",
  "atk-s0513a21:650": "“Annabhaccā cabhaccā ca, yodha uddissa gacchati;",
  "atk-s0513a21:651": "Sabbe te appaṭikkhippā, pubbācariyavaco idaṁ.",
  "atk-s0513a21:652": "78.",
  "atk-s0513a21:653": "“Dadāmi vo brāhmaṇā nāgametaṁ, rājārahaṁ rājabhoggaṁ yasassinaṁ;",
  "atk-s0513a21:654": "Alaṅkataṁ hemajālābhichannaṁ, sasārathiṁ gacchatha yenakāma”nti.",
  "atk-s0513a21:655_0": "Tattha annabhaccā cabhaccā cāti purisaṁ upanissāya jīvamānā yāgubhattādinā annena",
  "atk-s0513a21:655_1": "bharitabbāti annabhaccā, itare tathā abharitabbattā abhaccā. Sandhivasena panettha",
  "atk-s0513a21:655_2": "akāralopo veditabbo. Ettāvatā attānaṁ upanissāya ca anupanissāya ca jīvamānavasena",
  "atk-s0513a21:655_3": "sabbepi sattā dve koṭṭhāse katvā dassitā honti. Yodha uddissa gacchatīti tesu sattesu",
  "atk-s0513a21:655_4": "idha jīvaloke yo satto yaṁ purisaṁ kāyacideva paccāsīsanāya uddissa gacchati. Sabbe",
  "atk-s0513a21:655_5": "te appaṭikkhippāti tathā uddissa gacchantā sacepi bahū honti, tathāpi tena purisena",
  "atk-s0513a21:655_6": "sabbe te appaṭikkhippā, “apetha, na vo dassāmī”ti evaṁ na paṭikkhipitabbāti attho.",
  "atk-s0513a21:655_7": "Pubbācariyavaco idanti pubbācariyā vuccanti mātāpitaro, idaṁ tesaṁ vacanaṁ. Evamahaṁ",
  "atk-s0513a21:655_8": "mātāpitūhi sikkhāpitoti dīpeti.",
  "atk-s0513a21:656_0": "Dadāmi vo brāhmaṇā nāgametanti yasmā idaṁ amhākaṁ pubbācariyavaco, tasmāhaṁ brāhmaṇā",
  "atk-s0513a21:656_1": "tumhākaṁ imaṁ nāgaṁ dadāmi. Rājārahanti rañño anucchavikaṁ. Rājabhogganti rājaparibhogaṁ.",
  "atk-s0513a21:656_2": "Yasassinanti parivārasampannaṁ, taṁ kira hatthiṁ nissāya hatthigopakahatthivejjādīni",
  "atk-s0513a21:656_3": "pañca kulasatāni jīvanti, tehi saddhiññeva vo dadāmīti attho. Alaṅkatanti nānāvidhehi",
  "atk-s0513a21:656_4": "hatthialaṅkārehi alaṅkataṁ. Hemajālābhichannanti suvaṇṇajālena abhicchannaṁ. Sasārathinti",
  "atk-s0513a21:656_5": "yo panassa sārathi hatthigopako ācariyo, tena saddhiṁyeva dadāmi, tasmā sasārathi",
  "atk-s0513a21:656_6": "hutvā tumhe saparivāraṁ imaṁ nāgaṁ gahetvā yenakāmaṁ gacchathāti.",
  "atk-s0513a21:657_0": "Evaṁ hatthikkhandhavaragatova mahāsatto vācāya datvā puna hatthikkhandhā oruyha “sace",
  "atk-s0513a21:657_1": "analaṅkataṭṭhānaṁ atthi, alaṅkaritvā dassāmī”ti vatvā tikkhattuṁ padakkhiṇaṁ karonto",
  "atk-s0513a21:657_2": "upadhāretvā analaṅkataṭṭhānaṁ adisvā tassa soṇḍaṁ brāhmaṇānaṁ hatthesu ṭhapetvā suvaṇṇabhiṅkārena",
  "atk-s0513a21:657_3": "pupphagandhavāsitaṁ udakaṁ pātetvā adāsi. Brāhmaṇā saparivāraṁ nāgaṁ sampaṭicchitvā",
  "atk-s0513a21:657_4": "hatthipiṭṭhe nisinnā dantapuraṁ gantvā hatthiṁ rañño adaṁsu, hatthimhi āgatepi devo",
  "atk-s0513a21:657_5": "na vassateva. Rājā “kiṁ nu kho kāraṇa”nti uttariṁ pucchanto “dhanañcayakorabyarājā",
  "atk-s0513a21:657_6": "kurudhammaṁ rakkhati, tenassa raṭṭhe anvaḍḍhamāsaṁ anudasāhaṁ devo vassati, rañño",
  "atk-s0513a21:657_7": "guṇānubhāvo cesa, imassa pana tiracchānagatassa guṇā hontāpi kittakā bhaveyyu”nti",
  "atk-s0513a21:657_8": "sutvā “tena hi yathālaṅkatameva saparivāraṁ hatthiṁ patinetvā rañño datvā yaṁ so",
  "atk-s0513a21:657_9": "kurudhammaṁ rakkhati, taṁ suvaṇṇapaṭṭe likhitvā ānethā”ti brāhmaṇe ca amacce ca pesesi.",
  "atk-s0513a21:657_10": "Te gantvā rañño hatthiṁ niyyādetvā “deva, imasmiṁ hatthimhi gatepi amhākaṁ raṭṭhe",
  "atk-s0513a21:657_11": "devo na vassati, tumhe kira kurudhammaṁ nāma rakkhatha, amhākampi rājā taṁ rakkhitukāmo",
  "atk-s0513a21:657_12": "imasmiṁ suvaṇṇapaṭṭe likhitvā ānethā”ti pesesi. “Detha no kurudhamma”nti. “Tātā,",
  "atk-s0513a21:657_13": "saccāhaṁ etaṁ kurudhammaṁ rakkhāmi, idāni pana me tattha kukkuccaṁ atthi, na me so",
  "atk-s0513a21:657_14": "kurudhammo cittaṁ ārādheti, tasmā tumhākaṁ dātuṁ na sakkā”ti.",
  "atk-s0513a21:658_0": "Kasmā pana taṁ sīlaṁ rājānaṁ na ārādhetīti? Tadā kira rājūnaṁ tatiye tatiye saṁvacchare",
  "atk-s0513a21:658_1": "kattikamāse pavatto chaṇo nāma hoti, taṁ chaṇaṁ kīḷantā rājāno sabbālaṅkārapaṭimaṇḍitā",
  "atk-s0513a21:658_2": "devavesaṁ gahetvā cittarājassa nāma yakkhassa santike ṭhatvā catuddisā pupphapaṭimaṇḍite",
  "atk-s0513a21:658_3": "cittasare khipanti. Ayampi rājā taṁ khaṇaṁ kīḷanto ekissā taḷākapāḷiyā cittarājassa",
  "atk-s0513a21:658_4": "yakkhassa santike ṭhatvā catuddisā cittasare khipitvā tesu sesadisāgate tayo sare",
  "atk-s0513a21:658_5": "disvā udakapiṭṭhe khittasaraṁ na addasa. Rañño “kacci nu kho mayā khitto saro macchasarīre",
  "atk-s0513a21:658_6": "patito”ti kukkuccaṁ ahosi pāṇātipātakammena sīlabhedaṁ ārabbha, tasmā sīlaṁ na ārādheti.",
  "atk-s0513a21:658_7": "So evamāha – “tātā, mayhaṁ kurudhamme kukkuccaṁ atthi, mātā pana me surakkhitaṁ rakkhati,",
  "atk-s0513a21:658_8": "tassā santike gaṇhathā”ti. “Mahārāja, tumhākaṁ ‘pāṇaṁ vadhissāmī’ti cetanā natthi,",
  "atk-s0513a21:658_9": "taṁ vinā pāṇātipāto nāma na hoti, detha no attanā rakkhitaṁ kurudhamma”nti. “Tena",
  "atk-s0513a21:658_10": "hi likhathā”ti suvaṇṇapaṭṭe likhāpesi – “pāṇo na hantabbo, adinnaṁ nādātabbaṁ, kāmesu",
  "atk-s0513a21:658_11": "micchā na caritabbaṁ, musā na bhaṇitabbaṁ, majjaṁ na pātabba”nti likhāpetvā ca pana",
  "atk-s0513a21:658_12": "“evaṁ santepi neva maṁ ārādheti, mātu me santike gaṇhathā”ti āha.",
  "atk-s0513a21:659_0": "Dūtā rājānaṁ vanditvā tassā santikaṁ gantvā “devi, tumhe kira kurudhammaṁ rakkhatha,",
  "atk-s0513a21:659_1": "taṁ no dethā”ti vadiṁsu. “Tātā, saccāhaṁ kurudhammaṁ rakkhāmi, idāni pana me tattha",
  "atk-s0513a21:659_2": "kukkuccaṁ uppannaṁ, na me so kurudhammo ārādheti tena vo dātuṁ na sakkā”ti. Tassā",
  "atk-s0513a21:659_3": "kira dve puttā jeṭṭho rājā, kaniṭṭho uparājā. Atheko rājā bodhisattassa satasahassagghanakaṁ",
  "atk-s0513a21:659_4": "candanasāraṁ sahassagghanakaṁ kañcanamālaṁ pesesi. So “mātaraṁ pūjessāmī”ti taṁ sabbaṁ",
  "atk-s0513a21:659_5": "mātu pesesi. Sā cintesi – “ahaṁ neva candanaṁ vilimpāmi, na mālaṁ dhāremi, suṇisānaṁ",
  "atk-s0513a21:659_6": "dassāmī”ti. Athassā etadahosi – “jeṭṭhasuṇisā me issarā, aggamahesiṭṭhāne ṭhitā,",
  "atk-s0513a21:659_7": "tassā suvaṇṇamālaṁ dassāmi. Kaniṭṭhasuṇisā pana duggatā, tassā candanasāraṁ dassāmī”ti.",
  "atk-s0513a21:659_8": "Sā rañño deviyā suvaṇṇamālaṁ datvā uparājabhariyāya candanasāraṁ adāsi, datvā ca",
  "atk-s0513a21:659_9": "panassā “ahaṁ kurudhammaṁ rakkhāmi, etāsaṁ duggatāduggatabhāvo mayhaṁ appamāṇaṁ,",
  "atk-s0513a21:659_10": "jeṭṭhāpacāyikakammameva pana kātuṁ mayhaṁ anurūpaṁ, kacci nu kho me tassa akatattā",
  "atk-s0513a21:659_11": "sīlaṁ bhinna”nti kukkuccaṁ ahosi, tasmā evamāha. Atha naṁ dūtā “attano santakaṁ nāma",
  "atk-s0513a21:659_12": "yathāruciyā dīyati, tumhe ettakenapi kukkuccaṁ kurumānā kiṁ aññaṁ pāpaṁ karissatha,",
  "atk-s0513a21:659_13": "sīlaṁ nāma evarūpena na bhijjati, detha no kurudhamma”nti vatvā tassāpi santike gahetvā",
  "atk-s0513a21:659_14": "suvaṇṇapaṭṭe likhiṁsu.",
  "atk-s0513a21:660_0": "“Tātā, evaṁ santepi neva maṁ ārādheti, suṇisā pana me suṭṭhu rakkhati, tassā santike",
  "atk-s0513a21:660_1": "gaṇhathā”ti vuttā ca pana aggamahesiṁ upasaṅkamitvā purimanayeneva kurudhammaṁ yāciṁsu.",
  "atk-s0513a21:660_2": "Sāpi purimanayeneva vatvā “idāni maṁ sīlaṁ nārādheti, tena vo dātuṁ na sakkā”ti āha.",
  "atk-s0513a21:660_3": "Sā kira ekadivasaṁ sīhapañjare ṭhitā rañño nagaraṁ padakkhiṇaṁ karontassa pacchato",
  "atk-s0513a21:660_4": "hatthipiṭṭhe nisinnaṁ uparājaṁ disvā lobhaṁ uppādetvā “sacāhaṁ iminā saddhiṁ santhavaṁ",
  "atk-s0513a21:660_5": "kareyyaṁ, bhātu accayena rajje patiṭṭhito maṁ esa saṅgaṇheyyā”ti cintesi. Athassā",
  "atk-s0513a21:660_6": "“ahaṁ kurudhammaṁ rakkhamānā sasāmikā hutvā kilesavasena aññaṁ purisaṁ olokesiṁ,",
  "atk-s0513a21:660_7": "sīlena me bhinnena bhavitabba”nti kukkuccaṁ ahosi, tasmā evamāha. Atha naṁ dūtā “aticāro",
  "atk-s0513a21:660_8": "nāma ayye cittuppādamattena na hoti, tumhe ettakenapi kukkuccaṁ kurumānā vītikkamaṁ",
  "atk-s0513a21:660_9": "kiṁkarissatha, na ettakena sīlaṁ bhijjati, detha no kurudhamma”nti vatvā tassāpi",
  "atk-s0513a21:660_10": "santike gahetvā suvaṇṇapaṭṭe likhiṁsu.",
  "atk-s0513a21:661_0": "“Tātā, evaṁ santepi neva maṁ ārādheti, uparājā pana suṭṭhu rakkhati, tassa santike",
  "atk-s0513a21:661_1": "gaṇhathā”ti vuttā ca pana uparājānaṁ upasaṅkamitvā purimanayeneva kurudhammaṁ yāciṁsu.",
  "atk-s0513a21:661_2": "So pana sāyaṁ rājupaṭṭhānaṁ gacchanto ratheneva rājaṅgaṇaṁ patvā sace rañño santike",
  "atk-s0513a21:661_3": "bhuñjitvā tattheva sayitukāmo hoti, rasmiyo ca patodañca antodhure chaḍḍeti. Tāya",
  "atk-s0513a21:661_4": "saññāya jano pakkamitvā punadivase pātova gantvā tassa nikkhamanaṁ olokentova tiṭṭhati.",
  "atk-s0513a21:661_5": "Sārathipi rathaṁ gopayitvā punadivase pātova taṁ ādāya rājadvāre tiṭṭhati. Sace taṅkhaṇaññeva",
  "atk-s0513a21:661_6": "nikkhantukāmo hoti, rasmiyo ca patodañca antoratheyeva ṭhapetvā rājupaṭṭhānaṁ gacchati.",
  "atk-s0513a21:661_7": "Mahājano tāya saññāya “idāneva nikkhamissatī”ti rājadvāreyeva tiṭṭhati. So ekadivasaṁ",
  "atk-s0513a21:661_8": "evaṁ katvā rājanivesanaṁ pāvisi, paviṭṭhamattassayevassa devo pāvassi. Rājā “devo",
  "atk-s0513a21:661_9": "vassatī”ti tassa nikkhantuṁ nādāsi, so tattheva bhuñjitvā sayi. Mahājano “idāni nikkhamissatī”ti",
  "atk-s0513a21:661_10": "sabbarattiṁ temento aṭṭhāsi. Uparājā dutiyadivase nikkhamitvā temetvā ṭhitaṁ mahājanaṁ",
  "atk-s0513a21:661_11": "disvā “ahaṁ kurudhammaṁ rakkhanto ettakaṁ janaṁ kilamesiṁ, sīlena me bhinnena bhavitabba”nti",
  "atk-s0513a21:661_12": "kukkuccaṁ ahosi, tena tesaṁ dūtānaṁ “saccāhaṁ kurudhammaṁ rakkhāmi, idāni pana me",
  "atk-s0513a21:661_13": "kukkuccaṁ atthi, tena vo na sakkā dātu”nti vatvā tamatthaṁ ārocesi. Atha naṁ dūtā",
  "atk-s0513a21:661_14": "“tumhākaṁ, deva, ‘ete kilamantū’ti cittaṁ natthi, acetanakaṁ kammaṁ na hoti, ettakenapi",
  "atk-s0513a21:661_15": "kukkuccaṁ karontānaṁ kathaṁ tumhākaṁ vītikkamo bhavissatī”ti vatvā tassapi santike",
  "atk-s0513a21:661_16": "sīlaṁ gahetvā suvaṇṇapaṭṭe likhiṁsu.",
  "atk-s0513a21:662_0": "“Evaṁ santepi neva maṁ ārādheti, purohito pana suṭṭhu rakkhati, tassa santike gaṇhathā”ti",
  "atk-s0513a21:662_1": "vuttā ca pana purohitaṁ upasaṅkamitvā yāciṁsu. Sopi ekadivasaṁ rājupaṭṭhānaṁ gacchanto",
  "atk-s0513a21:662_2": "ekena raññā tassa rañño pesitaṁ taruṇaravivaṇṇaṁ rathaṁ antarāmagge disvā “kassāyaṁ",
  "atk-s0513a21:662_3": "ratho”ti pucchitvā “rañño ābhato”ti sutvā “ahaṁ mahallako, sace me rājā imaṁ rathaṁ",
  "atk-s0513a21:662_4": "dadeyya, sukhaṁ imaṁ āruyha vicareyya”nti cintetvā rājupaṭṭhānaṁ gato. Tassa jayāpetvā",
  "atk-s0513a21:662_5": "ṭhitakāle rañño rathaṁ dassesuṁ. Rājā disvā “ati viya sundaro ayaṁ ratho, ācariyassa",
  "atk-s0513a21:662_6": "naṁ dethā”ti āha. Purohito na icchi, punappunaṁ vuccamānopi na icchiyeva. Kiṁkāraṇā?",
  "atk-s0513a21:662_7": "Evaṁ kirassa ahosi – “ahaṁ kurudhammaṁ rakkhantova parasantake lobhaṁ akāsiṁ, bhinnena",
  "atk-s0513a21:662_8": "me sīlena bhavitabba”nti. So etamatthaṁ ācikkhitvā “tātā, kurudhamme me kukkuccaṁ",
  "atk-s0513a21:662_9": "atthi, na maṁ so dhammo ārādheti, tasmā na sakkā dātu”nti āha. Atha naṁ dūtā “ayya,",
  "atk-s0513a21:662_10": "lobhuppādamattena na sīlaṁ bhijjati, tumhe ettakenapi kukkuccaṁ karontā kiṁ vītikkamaṁ",
  "atk-s0513a21:662_11": "karissathā”ti vatvā tassapi santike sīlaṁ gahetvā suvaṇṇapaṭṭe likhiṁsu.",
  "atk-s0513a21:663_0": "“Evaṁ santepi neva maṁ ārādheti, rajjugāhako amacco pana suṭṭhu rakkhati, tassa santike",
  "atk-s0513a21:663_1": "gaṇhathā”ti vuttā ca pana tampi upasaṅkamitvā yāciṁsu. Sopi ekadivasaṁ janapade khettaṁ",
  "atk-s0513a21:663_2": "minanto rajjuṁ daṇḍake bandhitvā ekaṁ koṭiṁ khettasāmikena gaṇhāpetvā ekaṁ attanā",
  "atk-s0513a21:663_3": "aggahesi, tena gahitarajjukoṭiyā baddhadaṇḍako ekassa kakkaṭakassa bilamajjhaṁ pāpuṇi.",
  "atk-s0513a21:663_4": "So cintesi – “sace daṇḍakaṁ bile otāressāmi, antobile kakkaṭako nassissati. Sace",
  "atk-s0513a21:663_5": "pana parato karissāmi, rañño santakaṁ nassissati. Sace orato karissāmi, kuṭumbikassa",
  "atk-s0513a21:663_6": "santakaṁ nassissati, kiṁ nu kho kātabba”nti? Athassa etadahosi – “bile kakkaṭakena",
  "atk-s0513a21:663_7": "bhavitabbaṁ, sace bhaveyya, paññāyeyya, ettheva naṁ otāressāmī”ti bile daṇḍakaṁ otāresi,",
  "atk-s0513a21:663_8": "kakkaṭako “kirī”ti saddamakāsi. Athassa etadahosi – “daṇḍako kakkaṭakapiṭṭhe otiṇṇo",
  "atk-s0513a21:663_9": "bhavissati, kakkaṭako mato bhavissati, ahañca kurudhammaṁ rakkhāmi, tena me sīlena",
  "atk-s0513a21:663_10": "bhinnena bhavitabba”nti. So etamatthaṁ ācikkhitvā “iminā me kāraṇena kurudhamme kukkuccaṁ",
  "atk-s0513a21:663_11": "atthi, tena vo na sakkā dātu”nti āha. Atha naṁ dūtā “tumhākaṁ ‘kakkaṭako maratū’ti",
  "atk-s0513a21:663_12": "cittaṁ natthi, acetanakaṁ kammaṁ nāma na hoti. Tumhe ettakenapi kukkuccaṁ karontā",
  "atk-s0513a21:663_13": "kiṁ vītikkamaṁ karissathā”ti vatvā tassapi santike sīlaṁ gahetvā suvaṇṇapaṭṭe likhiṁsu.",
  "atk-s0513a21:664_0": "“Evaṁ santepi neva maṁ ārādheti, sārathi pana suṭṭhu rakkhati, tassa santike gaṇhathā”ti",
  "atk-s0513a21:664_1": "vuttā ca pana tampi upasaṅkamitvā yāciṁsu. So ekadivasaṁ rājānaṁ rathena uyyānaṁ",
  "atk-s0513a21:664_2": "nesi. Rājā tattha divā kīḷitvā sāyaṁ nikkhamitvā rathaṁ abhiruhi, tassa nagaraṁ asampattasseva",
  "atk-s0513a21:664_3": "sūriyatthaṅgamanavelāya megho uṭṭhahi. Sārathi rañño temanabhayena sindhavānaṁ patodasaññamadāsi.",
  "atk-s0513a21:664_4": "Sindhavā javena pakkhandiṁsu. Tato paṭṭhāya ca pana te uyyānaṁ gacchantāpi tato āgacchantāpi",
  "atk-s0513a21:664_5": "taṁ ṭhānaṁ patvā javena gacchanti āgacchanti. Kiṁ kāraṇā? Tesaṁ kira etadahosi –",
  "atk-s0513a21:664_6": "“imasmiṁ ṭhāne parissayena bhavitabbaṁ, tena no sārathi tadā patodasaññaṁ adāsī”ti.",
  "atk-s0513a21:664_7": "Sārathissapi etadahosi – “rañño temane vā atemane vā mayhaṁ doso natthi, ahaṁ pana",
  "atk-s0513a21:664_8": "aṭṭhāne susikkhitasindhavānaṁ patodasaññaṁ adāsiṁ, tena ime idāni aparāparaṁ javantā",
  "atk-s0513a21:664_9": "kilamanti, ahañca kurudhammaṁ rakkhāmi, tena me bhinnena sīlena bhavitabba”nti. So",
  "atk-s0513a21:664_10": "etamatthaṁ ācikkhitvā “iminā kāraṇena kurudhamme kukkuccaṁ atthi, tena vo na sakkā",
  "atk-s0513a21:664_11": "dātu”nti āha. Atha naṁ dūtā “tumhākaṁ ‘sindhavā kilamantū’ti cittaṁ natthi, acetanakaṁ",
  "atk-s0513a21:664_12": "kammaṁ nāma na hoti, ettakenapi ca tumhe kukkuccaṁ karontā kiṁ vītikkamaṁ karissathā”ti",
  "atk-s0513a21:664_13": "vatvā tassa santike sīlaṁ gahetvā suvaṇṇapaṭṭe likhiṁsu.",
  "atk-s0513a21:665_0": "“Evaṁ santepi neva maṁ ārādheti, seṭṭhi pana suṭṭhu rakkhati, tassa santike gaṇhathā”ti",
  "atk-s0513a21:665_1": "vuttā ca pana tampi upasaṅkamitvā yāciṁsu. Sopi ekadivasaṁ gabbhato nikkhantasālisīsaṁ",
  "atk-s0513a21:665_2": "attano sālikhettaṁ gantvā paccavekkhitvā nivattamāno “vīhimālaṁ bandhāpessāmī”ti",
  "atk-s0513a21:665_3": "ekaṁ sālisīsamuṭṭhiṁ gāhāpetvā thūṇāya bandhāpesi. Athassa etadahosi – “imamhā kedārā",
  "atk-s0513a21:665_4": "mayā rañño bhāgo dātabbo, adinnabhāgatoyeva me kedārato sālisīsamuṭṭhi gāhāpito,",
  "atk-s0513a21:665_5": "ahañca kurudhammaṁ rakkhāmi, tena me bhinnena sīlena bhavitabba”nti. So etamatthaṁ",
  "atk-s0513a21:665_6": "ācikkhitvā “iminā me kāraṇena kurudhamme kukkuccaṁ atthi, tena vo na sakkā dātu”nti",
  "atk-s0513a21:665_7": "āha. Atha naṁ dūtā “tumhākaṁ theyyacittaṁ natthi, tena vinā adinnādānaṁ nāma paññāpetuṁ",
  "atk-s0513a21:665_8": "na sakkā, ettakenapi kukkuccaṁ karontā tumhe parasantakaṁ nāma kiṁ gaṇhissathā”ti",
  "atk-s0513a21:665_9": "vatvā tassapi santike sīlaṁ gahetvā suvaṇṇapaṭṭe likhiṁsu.",
  "atk-s0513a21:666_0": "“Evaṁ santepi neva maṁ ārādheti, doṇamāpako pana mahāmatto suṭṭhu rakkhati, tassa",
  "atk-s0513a21:666_1": "santike gaṇhathā”ti vuttā ca pana tampi upasaṅkamitvā yāciṁsu. So kira ekadivasaṁ",
  "atk-s0513a21:666_2": "koṭṭhāgāradvāre nisīditvā rājabhāge vīhiṁ mināpento amitavīhirāsito vīhiṁ gahetvā",
  "atk-s0513a21:666_3": "lakkhaṁ ṭhapesi, tasmiṁ khaṇe devo pāvassi. Mahāmatto lakkhāni gaṇetvā “mitavīhī",
  "atk-s0513a21:666_4": "ettakā nāma hontī”ti vatvā lakkhavīhiṁ saṁkaḍḍhitvā mitarāsimhi pakkhipitvā vegena",
  "atk-s0513a21:666_5": "gantvā dvārakoṭṭhake ṭhatvā cintesi – “kiṁ nu kho mayā lakkhavīhī mitavīhirāsimhi",
  "atk-s0513a21:666_6": "pakkhittā, udāhu amitarāsimhī”ti. Athassa etadahosi – “sace me mitavīhirāsimhi pakkhittā",
  "atk-s0513a21:666_7": "akāraṇeneva rañño santakaṁ vaḍḍhitaṁ, gahapatikānaṁ santakaṁ nāsitaṁ, ahañca kurudhammaṁ",
  "atk-s0513a21:666_8": "rakkhāmi, tena me bhinnena sīlena bhavitabba”nti. So etamatthaṁ ācikkhitvā “iminā",
  "atk-s0513a21:666_9": "me kāraṇena kurudhamme kukkuccaṁ atthi, tena vo na sakkā dātu”nti āha. Atha naṁ dūtā",
  "atk-s0513a21:666_10": "“tumhākaṁ theyyacittaṁ natthi, tena vinā adinnādānaṁ nāma paññāpetuṁ na sakkā, ettakenapi",
  "atk-s0513a21:666_11": "kukkuccaṁ karontā kiṁ tumhe parassa santakaṁ gaṇhissathā”ti vatvā tassapi santike",
  "atk-s0513a21:666_12": "sīlaṁ gahetvā suvaṇṇapaṭṭe likhiṁsu.",
  "atk-s0513a21:667_0": "“Evaṁ santepi neva maṁ ārādheti, dovāriko pana suṭṭhu rakkhati, tassa santike gaṇhathā”ti",
  "atk-s0513a21:667_1": "vuttā ca pana tampi upasaṅkamitvā yāciṁsu. Sopi ekadivasaṁ nagaradvāraṁ pidhānavelāya",
  "atk-s0513a21:667_2": "tikkhattuṁ saddamanussāvesi. Atheko daliddamanusso attano kaniṭṭhabhaginiyā saddhiṁ",
  "atk-s0513a21:667_3": "dārupaṇṇatthāya araññaṁ gantvā nivattanto tassa saddaṁ sutvā bhaginiṁ ādāya vegena",
  "atk-s0513a21:667_4": "dvāraṁ sampāpuṇi. Atha naṁ dovāriko “tvaṁ nagare rañño atthibhāvaṁ kiṁ na jānāsi,",
  "atk-s0513a21:667_5": "‘sakalasseva imassa nagarassa dvāraṁ pidhīyatī’ti na jānāsi, attano mātugāmaṁ gahetvā",
  "atk-s0513a21:667_6": "araññe kāmaratikīḷaṁ kīḷanto divasaṁ vicarasī”ti āha. Athassa itarena “na me, sāmi,",
  "atk-s0513a21:667_7": "bhariyā, bhaginī me esā”ti vutte etadahosi – “akāraṇaṁ vata me kataṁ bhaginiṁ bhariyāti",
  "atk-s0513a21:667_8": "kathentena, ahañca kurudhammaṁ rakkhāmi, tena me bhinnena sīlena bhavitabba”nti.",
  "atk-s0513a21:667_9": "So etamatthaṁ ācikkhitvā “iminā me kāraṇena kurudhamme kukkuccaṁ atthi, tena vo na",
  "atk-s0513a21:667_10": "sakkā dātu”nti āha. Atha naṁ dūtā “etaṁ tumhehi tathāsaññāya kathitaṁ, ettha vo sīlabhedo",
  "atk-s0513a21:667_11": "natthi, ettakenapi ca tumhe kukkuccāyantā kurudhamme sampajānamusāvādaṁ nāma kiṁ",
  "atk-s0513a21:667_12": "karissathā”ti vatvā tassapi santike sīlaṁ gahetvā suvaṇṇapaṭṭe likhiṁsu.",
  "atk-s0513a21:668_0": "“Evaṁ santepi neva maṁ ārādheti, vaṇṇadāsī pana suṭṭhu rakkhati, tassa santike gaṇhathā”ti",
  "atk-s0513a21:668_1": "vuttā ca pana tampi upasaṅkamitvā yāciṁsu. Sā purimanayeneva paṭikkhipi. Kiṁkāraṇā",
  "atk-s0513a21:668_2": "? Sakko kira devānamindo “tassā sīlaṁ vīmaṁsissāmī”ti māṇavakavaṇṇena āgantvā “ahaṁ",
  "atk-s0513a21:668_3": "āgamissāmī”ti vatvā sahassaṁ datvā devalokameva gantvā tīṇi saṁvaccharāni nāgacchi.",
  "atk-s0513a21:668_4": "Sā attano sīlabhedabhayena tīṇi saṁvaccharāni aññassa purisassa hatthato tambūlamattampi",
  "atk-s0513a21:668_5": "na gaṇhi, sā anukkamena duggatā hutvā cintesi – “mayhaṁ sahassaṁ datvā gatapurisassa",
  "atk-s0513a21:668_6": "tīṇi saṁvaccharāni anāgacchantassa duggatā jātā, jīvitavuttiṁ ghaṭetuṁ na sakkomi,",
  "atk-s0513a21:668_7": "ito dāni paṭṭhāya mayā vinicchayamahāmattānaṁ ārocetvā paribbayaṁ gahetuṁ vaṭṭatī”ti.",
  "atk-s0513a21:668_8": "Sā vinicchayaṁ gantvā “sāmi, paribbayaṁ datvā gatapurisassa me tīṇi saṁvaccharāni,",
  "atk-s0513a21:668_9": "matabhāvampissa na jānāmi, jīvitaṁ ghaṭetuṁ na sakkomi, kiṁ karomi, sāmī”ti āha.",
  "atk-s0513a21:668_10": "Tīṇi saṁvaccharāni anāgacchante kiṁ karissasi, ito paṭṭhāya paribbayaṁ gaṇhāti. Tassā",
  "atk-s0513a21:668_11": "laddhavinicchayāya vinicchayato nikkhamamānāya eva eko puriso sahassabhaṇḍikaṁ upanāmesi.",
  "atk-s0513a21:669_0": "Tassa gahaṇatthāya hatthaṁ pasāraṇakāle sakko attānaṁ dassesi. Sā disvāva “mayhaṁ",
  "atk-s0513a21:669_1": "saṁvaccharattayamatthake sahassadāyako puriso āgato, tāta, natthi me tava kahāpaṇehi",
  "atk-s0513a21:669_2": "attho”ti hatthaṁ samiñjesi. Sakko attano sarīraññeva abhinimminitvā taruṇasūriyo",
  "atk-s0513a21:669_3": "viya jalanto ākāse aṭṭhāsi, sakalanagaraṁ sannipati. Sakko mahājanamajjhe “ahaṁ etissā",
  "atk-s0513a21:669_4": "vīmaṁsanavasena saṁvaccharattayamatthake sahassaṁ adāsiṁ, sīlaṁ rakkhantā nāma evarūpā",
  "atk-s0513a21:669_5": "hutvā rakkhathā”ti ovādaṁ datvā tassā nivesanaṁ sattaratanehi pūretvā “ito paṭṭhāya",
  "atk-s0513a21:669_6": "appamattā hohī”ti taṁ anusāsitvā devalokameva agamāsi. Iminā kāraṇena sā “ahaṁ gahitabhatiṁ",
  "atk-s0513a21:669_7": "ajīrāpetvāva aññena dīyamānāya bhatiyā hatthaṁ pasāresiṁ, iminā kāraṇena maṁ sīlaṁ",
  "atk-s0513a21:669_8": "nārādheti, tena vo dātuṁ na sakkā”ti paṭikkhipi. Atha naṁ dūtā “hatthappasāraṇamattena",
  "atk-s0513a21:669_9": "sīlabhedo natthi, sīlaṁ nāma etaṁ paramavisuddhi hotī”ti vatvā tassāpi santike sīlaṁ",
  "atk-s0513a21:669_10": "gahetvā suvaṇṇapaṭṭe likhiṁsu.",
  "atk-s0513a21:670_0": "Iti imesaṁ ekādasannaṁ janānaṁ rakkhaṇasīlaṁ suvaṇṇapaṭṭe likhitvā dantapuraṁ gantvā",
  "atk-s0513a21:670_1": "kāliṅgarañño suvaṇṇapaṭṭaṁ datvā taṁ pavattiṁ ārocesuṁ. Rājā tasmiṁ kurudhamme vattamāno",
  "atk-s0513a21:670_2": "pañca sīlāni pūresi. Tasmiṁ khaṇe sakalakāliṅgaraṭṭhe devo vassi, tīṇi bhayāni vūpasantāni,",
  "atk-s0513a21:670_3": "raṭṭhaṁ khemaṁ subhikkhaṁ ahosi. Bodhisatto yāvajīvaṁ dānādīni puññāni katvā saparivāro saggapuraṁ pūresi.",
  "atk-s0513a21:671_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi. “Saccapariyosāne",
  "atk-s0513a21:671_1": "keci sotāpannā ahesuṁ, keci sakadāgāmino, keci anāgāmino, keci arahanto”ti. Jātakasamodhāne pana –",
  "atk-s0513a21:672": "“Gaṇikā uppalavaṇṇā, puṇṇo dovāriko tadā;",
  "atk-s0513a21:673": "Rajjugāho kaccāyano, moggallāno doṇamāpako.",
  "atk-s0513a21:674": "“Sāriputto tadā seṭṭhi, anuruddho ca sārathi;",
  "atk-s0513a21:675": "Brāhmaṇo kassapo thero, uparājā nandapaṇḍito.",
  "atk-s0513a21:676": "“Mahesī rāhulamātā, māyādevī janettiyā;",
  "atk-s0513a21:677": "Kururājā bodhisatto, evaṁ dhāretha jātaka”nti.",
  "atk-s0513a21:678": "Kurudhammajātakavaṇṇanā chaṭṭhā.",
  "atk-s0513a21:680": "[277] 7. Romakajātakavaṇṇanā",
  "atk-s0513a21:681": "Vassānipaññāsa samādhikānīti idaṁ satthā veḷuvane viharanto bhagavato vadhāya parisakkanaṁ ārabbha kathesi. Paccuppannavatthu uttānameva.",
  "atk-s0513a21:682_0": "Atīte pana bārāṇasiyaṁ brahmadatte rajjaṁ kārente bodhisatto pārāvato hutvā bahupārāvataparivuto",
  "atk-s0513a21:682_1": "araññe pabbataguhāyaṁ vāsaṁ kappesi. Aññataropi kho tāpaso sīlasampanno tesaṁ pārāvatānaṁ",
  "atk-s0513a21:682_2": "vasanaṭṭhānato avidūre ekaṁ paccantagāmaṁ upanissāya assamapadaṁ māpetvā pabbataguhāyaṁ",
  "atk-s0513a21:682_3": "vāsaṁ kappesi. Bodhisatto antarantarā tassa santikaṁ āgantvā sotabbayuttakaṁ suṇāti.",
  "atk-s0513a21:682_4": "Tāpaso tattha ciraṁ vasitvā pakkāmi, athañño kūṭajaṭilo āgantvā tattha vāsaṁ kappesi.",
  "atk-s0513a21:682_5": "Bodhisatto pārāvataparivuto taṁ upasaṅkamitvā vanditvā paṭisanthāraṁ katvā assamapade",
  "atk-s0513a21:682_6": "vicaritvā girikandarasamīpe gocaraṁ gahetvā sāyaṁ attano vasanaṭṭhānaṁ gacchati.",
  "atk-s0513a21:682_7": "Kūṭatāpaso tattha atirekapaṇṇāsavassāni vasi.",
  "atk-s0513a21:683_0": "Athassa ekadivasaṁ paccantagāmavāsino manussā pārāvatamaṁsaṁ abhisaṅkharitvā adaṁsu.",
  "atk-s0513a21:683_1": "So tattha rasataṇhāya bajjhitvā “kiṁ maṁsaṁ nāmeta”nti pucchitvā “pārāvatamaṁsa”nti",
  "atk-s0513a21:683_2": "sutvā cintesi – “mayhaṁ assamapadaṁ bahū pārāvatā āgacchanti, te māretvā maṁsaṁ khādituṁ",
  "atk-s0513a21:683_3": "vaṭṭatī”ti. So taṇḍulasappidadhikhīramaricādīni āharitvā ekamante ṭhapetvā muggaraṁ",
  "atk-s0513a21:683_4": "cīvarakaṇṇena paṭicchādetvā pārāvatānaṁ āgamanaṁ olokento paṇṇasāladvāre nisīdi.",
  "atk-s0513a21:683_5": "Bodhisatto pārāvataparivuto āgantvā tassa kūṭajaṭilassa duṭṭhakiriyaṁ oloketvā “ayaṁ",
  "atk-s0513a21:683_6": "duṭṭhatāpaso aññenākārena nisinno, kacci nu kho amhākaṁ samānajātīnaṁ maṁsaṁ khādi,",
  "atk-s0513a21:683_7": "parigaṇhissāmi na”nti anuvāte ṭhatvā tassa sarīragandhaṁ ghāyitvā “ayaṁ amhe māretvā",
  "atk-s0513a21:683_8": "maṁsaṁ khāditukāmo, na tassa santikaṁ gantuṁ vaṭṭatī”ti pārāvate ādāya paṭikkamitvā",
  "atk-s0513a21:683_9": "cari. Tāpaso taṁ anāgacchantaṁ disvā “madhurakathaṁ tehi saddhiṁ kathetvā vissāsena",
  "atk-s0513a21:683_10": "upagate māretvā maṁsaṁ khādituṁ vaṭṭatī”ti cintetvā purimā dve gāthā avoca –",
  "atk-s0513a21:684": "79.",
  "atk-s0513a21:685": "“Vassāni paññāsa samādhikāni, vasimha selassa guhāya romaka;",
  "atk-s0513a21:686": "Asaṅkamānā abhinibbutattā, hatthattamāyanti mamaṇḍajā pure.",
  "atk-s0513a21:687": "80.",
  "atk-s0513a21:688": "“Tedāni vakkaṅga kimatthamussukā, bhajanti aññaṁ girikandaraṁ dijā;",
  "atk-s0513a21:689": "Na nūna maññanti mamaṁ yathā pure, cirappavutthā atha vā na te ime”ti.",
  "atk-s0513a21:690_0": "Tattha samādhikānīti samaadhikāni. Romakāti rumāya uppanna, sudhotapavāḷena samānavaṇṇanettapādatāya",
  "atk-s0513a21:690_1": "bodhisattaṁ pārāvataṁ ālapati. Asaṅkamānāti evaṁ atirekapaññāsavassāni imissā pabbataguhāya",
  "atk-s0513a21:690_2": "vasantesu amhesu ete aṇḍajā ekadivasampi mayi āsaṅkaṁ akatvā abhinibbutacittāva hutvā",
  "atk-s0513a21:690_3": "pubbe mama hatthattaṁ hatthappasāraṇokāsaṁ āgacchantīti attho.",
  "atk-s0513a21:691_0": "Tedānīti te idāni. Vakkaṅgāti bodhisattaṁ ālapati, sabbepi pana pakkhino uppatanakāle",
  "atk-s0513a21:691_1": "gīvaṁ vakkaṁ katvā uppatanato “vakkaṅgā”ti vuccanti. Kimatthanti kiṁkāraṇaṁ sampassamānā?",
  "atk-s0513a21:691_2": "Ussukāti ukkaṇṭhitarūpā hutvā. Girikandaranti girito aññaṁ pabbatakandaraṁ. Yathā",
  "atk-s0513a21:691_3": "pureti yathā pubbe ete pakkhino maṁ garuṁ katvā piyaṁ katvā maññanti, tathā idāni",
  "atk-s0513a21:691_4": "na nūna maññanti, pubbe idha nivutthatāpaso añño, ayaṁ añño, evaṁ maññe ete maṁ maññantīti",
  "atk-s0513a21:691_5": "dīpeti. Cirappavutthā atha vā na te imeti kiṁ nu kho ime ciraṁ vippavasitvā dīghassa",
  "atk-s0513a21:691_6": "addhuno accayena āgatattā maṁ “soyeva aya”nti na sañjānanti, udāhu ye amhesu abhinibbutacittā,",
  "atk-s0513a21:691_7": "na te ime, aññeva āgantukapakkhino, ime kena maṁ na upasaṅkamantīti pucchati.",
  "atk-s0513a21:692": "Taṁ sutvā bodhisatto pakkamitvā ṭhitova tatiyaṁ gāthamāha –",
  "atk-s0513a21:693": "81.",
  "atk-s0513a21:694": "“Jānāma taṁ na mayaṁ sampamūḷhā, soyeva tvaṁ te mayamasma nāññe;",
  "atk-s0513a21:695": "Cittañca te asmiṁ jane paduṭṭhaṁ, ājīvikā tena tamuttasāmā”ti.",
  "atk-s0513a21:696_0": "Tattha na mayaṁ sampamūḷhāti mayaṁ mūḷhā pamattā na homa. Cittañca te asmiṁ jane",
  "atk-s0513a21:696_1": "paduṭṭhanti tvaṁ, soyeva mayampi teyeva, na taṁ sañjānāma, apica kho pana tava cittaṁ",
  "atk-s0513a21:696_2": "asmiṁ jane paduṭṭhaṁ amhe māretuṁ uppannaṁ. Ājīvikāti ājīvahetu pabbajita paduṭṭhatāpasa.",
  "atk-s0513a21:696_3": "Tena tamuttasāmāti tena kāraṇena taṁ uttasāma bhāyāma na upasaṅkamāma.",
  "atk-s0513a21:697_0": "Kūṭatāpaso “ñāto ahaṁ imehī”ti muggaraṁ khipitvā virajjhitvā “gaccha tāva tvaṁ viraddhomhī”ti",
  "atk-s0513a21:697_1": "āha. Atha naṁ bodhisatto “maṁ tāva viraddhosi, cattāro pana apāye na virajjhasi.",
  "atk-s0513a21:697_2": "Sace idha vasissasi, gāmavāsīnaṁ ‘coro aya’nti ācikkhitvā taṁ gāhāpessāmi sīghaṁ",
  "atk-s0513a21:697_3": "palāyassū”ti taṁ tajjetvā pakkāmi. Kūṭajaṭilo tattha vasituṁ nāsakkhi, aññattha agamāsi.",
  "atk-s0513a21:698_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā",
  "atk-s0513a21:698_1": "kūṭatāpaso devadatto ahosi, purimo sīlavantatāpaso sāriputto, pārāvatajeṭṭhako pana ahameva ahosi”nti.",
  "atk-s0513a21:699": "Romakajātakavaṇṇanā sattamā.",
  "atk-s0513a21:701": "[278] 8. Mahiṁsarājajātakavaṇṇanā",
  "atk-s0513a21:702_0": "Kimatthamabhisandhāyāti idaṁ satthā jetavane viharanto ekaṁ lolamakkaṭaṁ ārabbha",
  "atk-s0513a21:702_1": "kathesi. Sāvatthiyaṁ kira ekasmiṁ kule eko posāvaniyalolamakkaṭo hatthisālaṁ gantvā",
  "atk-s0513a21:702_2": "ekassa sīlavantassa hatthissa piṭṭhiyaṁ nisīditvā uccārapassāvaṁ karoti, piṭṭhiyaṁ",
  "atk-s0513a21:702_3": "caṅkamati. Hatthī attano sīlavantatāya khantisampadāya na kiñci karoti. Athekadivasaṁ",
  "atk-s0513a21:702_4": "tassa hatthissa ṭhāne añño duṭṭhahatthipoto aṭṭhāsi. Makkaṭo “soyeva aya”nti saññāya",
  "atk-s0513a21:702_5": "duṭṭhahatthissa piṭṭhiṁ abhiruhi. Atha naṁ so soṇḍāya gahetvā bhūmiyaṁ ṭhapetvā pādena",
  "atk-s0513a21:702_6": "akkamitvā sañcuṇṇesi. Sā pavatti bhikkhusaṅghe pākaṭā jātā. Athekadivasaṁ bhikkhū",
  "atk-s0513a21:702_7": "dhammasabhāyaṁ kathaṁ samuṭṭhāpesuṁ – “āvuso, lolamakkaṭo kira sīlavantahatthisaññāya",
  "atk-s0513a21:702_8": "duṭṭhahatthipiṭṭhiṁ abhiruhi, atha naṁ so jīvitakkhayaṁ pāpesī”ti. Satthā āgantvā",
  "atk-s0513a21:702_9": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a21:702_10": "“na, bhikkhave, idānevesa, lolamakkaṭo evaṁsīlo, porāṇato paṭṭhāya evaṁsīloyevā”ti vatvā atītaṁ āhari.",
  "atk-s0513a21:703_0": "Atīte bārāṇasiyaṁ brahmadatte rajjaṁ kārente bodhisatto himavantapadese mahiṁsayoniyaṁ",
  "atk-s0513a21:703_1": "nibbattitvā vayappatto thāmasampanno mahāsarīro pabbatapādapabbhāragiriduggavanaghaṭesu",
  "atk-s0513a21:703_2": "vicaranto ekaṁ phāsukaṁ rukkhamūlaṁ disvā gocaraṁ gahetvā divā tasmiṁ rukkhamūle",
  "atk-s0513a21:703_3": "aṭṭhāsi. Atheko lolamakkaṭo rukkhā otaritvā tassa piṭṭhiṁ abhiruhitvā uccārapassāvaṁ",
  "atk-s0513a21:703_4": "katvā siṅge gaṇhitvā olambanto naṅguṭṭhe gahetvā dolāyantova kīḷi. Bodhisatto khantimettānuddayasampadāya",
  "atk-s0513a21:703_5": "taṁ tassa anācāraṁ na manasākāsi, makkaṭo punappunaṁ tatheva kari. Athekadivasaṁ",
  "atk-s0513a21:703_6": "tasmiṁ rukkhe adhivatthā devatā rukkhakkhandhe ṭhatvā naṁ “mahiṁsarāja kasmā imassa",
  "atk-s0513a21:703_7": "duṭṭhamakkaṭassa avamānaṁ sahasi, nisedhehi na”nti vatvā etamatthaṁ pakāsentī purimā dve gāthā avoca –",
  "atk-s0513a21:704": "82.",
  "atk-s0513a21:705": "“Kimatthamabhisandhāya, lahucittassa dubbhino;",
  "atk-s0513a21:706": "Sabbakāmadadasseva, imaṁ dukkhaṁ titikkhasi.",
  "atk-s0513a21:707": "83.",
  "atk-s0513a21:708": "“Siṅgena nihanāhetaṁ, padasā ca adhiṭṭhaha;",
  "atk-s0513a21:709": "Bhiyyo bālā pakujjheyyuṁ, no cassa paṭisedhako”ti.",
  "atk-s0513a21:710_0": "Tattha kimatthamabhisandhāyāti kiṁ nu kho kāraṇaṁ paṭicca kiṁ sampassamāno. Dubbhinoti",
  "atk-s0513a21:710_1": "mittadubbhissa. Sabbakāmadadassevāti sabbakāmadadassa sāmikassa iva. Titikkhasīti",
  "atk-s0513a21:710_2": "adhivāsesi. Padasā ca adhiṭṭhahāti pādena ca naṁ tiṇhakhuraggena yathā ettheva marati,",
  "atk-s0513a21:710_3": "evaṁ akkama. Bhiyyo bālāti sace hi paṭisedhako na bhaveyya, bālā aññāṇasattā punappunaṁ",
  "atk-s0513a21:710_4": "kujjheyyuṁ ghaṭṭeyyuṁ viheṭheyyuṁ evāti dīpeti.",
  "atk-s0513a21:711_0": "Taṁ sutvā bodhisatto “rukkhadevate, sacāhaṁ iminā jātigottabalādīhi adhiko samāno",
  "atk-s0513a21:711_1": "imassa dosaṁ na sahissāmi, kathaṁ me manoratho nipphattiṁ gamissati. Ayaṁ pana maṁ",
  "atk-s0513a21:711_2": "viya aññampi maññamāno evaṁ anācāraṁ karissati, tato yesaṁ caṇḍamahiṁsānaṁ esa evaṁ",
  "atk-s0513a21:711_3": "karissati, eteyeva etaṁ vadhissanti. Sā tassa aññehi māraṇā mayhaṁ dukkhato ca pāṇātipātato",
  "atk-s0513a21:711_4": "ca vimutti bhavissatī”ti vatvā tatiyaṁ gāthamāha –",
  "atk-s0513a21:712": "84.",
  "atk-s0513a21:713": "“Mamevāyaṁ maññamāno, aññepevaṁ karissati;",
  "atk-s0513a21:714": "Te naṁ tattha vadhissanti, sā me mutti bhavissatī”ti.",
  "atk-s0513a21:715_0": "Katipāhaccayena pana bodhisatto aññattha gato. Añño caṇḍamahiṁso tattha āgantvā aṭṭhāsi.",
  "atk-s0513a21:715_1": "Duṭṭhamakkaṭo “soyeva aya”nti saññāya tassa piṭṭhiṁ abhiruhitvā tatheva anācāraṁ",
  "atk-s0513a21:715_2": "cari. Atha naṁ so vidhunanto bhūmiyaṁ pātetvā siṅgena hadaye vijjhitvā pādehi madditvā sañcuṇṇesi.",
  "atk-s0513a21:716_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā",
  "atk-s0513a21:716_1": "duṭṭhamahiṁso ayaṁ duṭṭhahatthī ahosi, duṭṭhamakkaṭo etarahi ayaṁ makkaṭo, sīlavā",
  "atk-s0513a21:716_2": "mahiṁsarājā pana ahameva ahosi”nti.",
  "atk-s0513a21:717": "Mahiṁsarājajātakavaṇṇanā aṭṭhamā.",
  "atk-s0513a21:719": "[279] 9. Satapattajātakavaṇṇanā",
  "atk-s0513a21:720_0": "Yathā māṇavako pantheti idaṁ satthā jetavane viharanto paṇḍukalohitake ārabbha kathesi.",
  "atk-s0513a21:720_1": "Chabbaggiyānañhi dve janā mettiyabhūmajakā rājagahaṁ upanissāya vihariṁsu, dve assajipunabbasukā",
  "atk-s0513a21:720_2": "kīṭāgiriṁ upanissāya vihariṁsu, paṇḍukalohitakā ime pana dve sāvatthiṁ upanissāya",
  "atk-s0513a21:720_3": "jetavane vihariṁsu. Te dhammena nīhaṭaṁ adhikaraṇaṁ ukkoṭenti. Yepi tesaṁ sandiṭṭhasambhattā",
  "atk-s0513a21:720_4": "honti, tesaṁ upatthambhā hutvā “na, āvuso, tumhe etehi jātiyā vā gottena vā sīlena",
  "atk-s0513a21:720_5": "vā nihīnatarā. Sace tumhe attano gāhaṁ vissajjetha, suṭṭhutaraṁ vo ete adhibhavissantī”tiādīni",
  "atk-s0513a21:720_6": "vatvā gāhaṁ vissajjetuṁ na denti. Tena bhaṇḍanāni ceva kalahaviggahavivādā ca pavattanti.",
  "atk-s0513a21:720_7": "Bhikkhū etamatthaṁ bhagavato ārocesuṁ. Atha bhagavā etasmiṁ nidāne etasmiṁ pakaraṇe",
  "atk-s0513a21:720_8": "bhikkhū sannipātāpetvā paṇḍukalohitake pakkosāpetvā “saccaṁ kira tumhe, bhikkhave,",
  "atk-s0513a21:720_9": "attanāpi adhikaraṇaṁ ukkoṭetha, aññesampi gāhaṁ vissajjetuṁ na dethā”ti pucchitvā",
  "atk-s0513a21:720_10": "“saccaṁ, bhante”ti vutte “evaṁ sante, bhikkhave, tumhākaṁ kiriyā satapattamāṇavassa",
  "atk-s0513a21:720_11": "kiriyā viya hotī”ti vatvā atītaṁ āhari.",
  "atk-s0513a21:721_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ kāsigāmake ekasmiṁ",
  "atk-s0513a21:721_1": "kule nibbattitvā vayappatto kasivaṇijjādīhi jīvikaṁ akappetvā pañcasatamatte core",
  "atk-s0513a21:721_2": "gahetvā tesaṁ jeṭṭhako hutvā panthadūhanasandhicchedādīni karonto jīvikaṁ kappesi.",
  "atk-s0513a21:721_3": "Tadā bārāṇasiyaṁ eko kuṭumbiko ekassa jānapadassa kahāpaṇasahassaṁ datvā puna aggahetvāva",
  "atk-s0513a21:721_4": "kālamakāsi. Athassa bhariyā aparabhāge gilānā maraṇamañce nipannā puttaṁ āmantetvā",
  "atk-s0513a21:721_5": "“tāta, pitā te ekassa sahassaṁ datvā anāharāpetvāva mato, sace ahampi marissāmi,",
  "atk-s0513a21:721_6": "na so tuyhaṁ dassati, gaccha naṁ mayi jīvantiyā āharāpetvā gaṇhā”ti āha. So “sādhū”ti",
  "atk-s0513a21:721_7": "sampaṭicchitvā tattha gantvā kahāpaṇe labhi. Athassa mātā kālakiriyaṁ katvā puttasinehena",
  "atk-s0513a21:721_8": "tassa āgamanamagge opapātikasiṅgālī hutvā nibbati.",
  "atk-s0513a21:722_0": "Tadā so corajeṭṭhako maggapaṭipanne vilumpamāno sapariso tasmiṁ magge aṭṭhāsi. Atha",
  "atk-s0513a21:722_1": "sā siṅgālī putte aṭavīmukhaṁ sampatte “tāta, mā aṭaviṁ abhiruhi, corā ettha ṭhitā,",
  "atk-s0513a21:722_2": "te taṁ māretvā kahāpaṇe gaṇhissantī”ti punappunaṁ maggaṁ occhindamānā nivāreti. So",
  "atk-s0513a21:722_3": "taṁ kāraṇaṁ ajānanto “ayaṁ kāḷakaṇṇī siṅgālī mayhaṁ maggaṁ occhindatī”ti leḍḍudaṇḍaṁ",
  "atk-s0513a21:722_4": "gahetvā mātaraṁ palāpetvā aṭaviṁ paṭipajji. Atheko satapattasakuṇo “imassa purisassa",
  "atk-s0513a21:722_5": "hatthe kahāpaṇasahassaṁ atthi, imaṁ māretvā taṁ kahāpaṇaṁ gaṇhathā”ti viravanto corābhimukho",
  "atk-s0513a21:722_6": "pakkhandi. Māṇavo tena katakāraṇaṁ ajānanto “ayaṁ maṅgalasakuṇo, idāni me sotthi",
  "atk-s0513a21:722_7": "bhavissatī”ti cintetvā “vassa, sāmi, vassa, sāmī”ti vatvā añjaliṁ paggaṇhi.",
  "atk-s0513a21:723_0": "Bodhisatto sabbarutaññū tesaṁ dvinnaṁ kiriyaṁ disvā cintesi – imāya siṅgāliyā etassa",
  "atk-s0513a21:723_1": "mātarā bhavitabbaṁ, tena sā “imaṁ māretvā kahāpaṇe gaṇhantī”ti bhayena vāreti. Iminā",
  "atk-s0513a21:723_2": "pana satapattena paccāmittena bhavitabbaṁ, tena so “imaṁ māretvā kahāpaṇe gaṇhathā”ti",
  "atk-s0513a21:723_3": "amhākaṁ ārocesi. Ayaṁ pana etamatthaṁ ajānanto atthakāmaṁ mātaraṁ tajjetvā palāpesi,",
  "atk-s0513a21:723_4": "anatthakāmassa satapattassa “atthakāmo me”ti saññāya añjaliṁ paggaṇhāti, aho vatāyaṁ",
  "atk-s0513a21:723_5": "bāloti. Bodhisattānañhi evaṁ mahāpurisānampi sataṁ parasantakaggahaṇaṁ visamapaṭisandhiggahaṇavasena",
  "atk-s0513a21:723_6": "hoti, “nakkhattadosenā”tipi vadanti.",
  "atk-s0513a21:724_0": "Māṇavo āgantvā corānaṁ sīmantaraṁ pāpuṇi. Bodhisatto taṁ gāhāpetvā “kattha vāsikosī”ti",
  "atk-s0513a21:724_1": "pucchi. “Bārāṇasivāsikomhī”ti. “Kahaṁ agamāsī”ti? “Ekasmiṁ gāmake sahassaṁ laddhabbaṁ",
  "atk-s0513a21:724_2": "atthi, tattha agamāsi”nti. “Laddhaṁ pana te”ti? “Āma, laddha”nti. “Kena tvaṁ pesitosī”ti?",
  "atk-s0513a21:724_3": "“Sāmi, pitā me mato, mātāpi me gilānā, sā ‘mayi matāya esa na labhissatī’ti maññamānā",
  "atk-s0513a21:724_4": "maṁ pesesī”ti. “Idāni tava mātu pavattiṁ jānāsī”ti? “Na jānāmi, sāmī”ti. “Mātā te",
  "atk-s0513a21:724_5": "tayi nikkhante kālaṁ katvā puttasinehena siṅgālī hutvā tava maraṇabhayabhītā maggaṁ",
  "atk-s0513a21:724_6": "te occhinditvā taṁ vāresi, taṁ tvaṁ tajjetvā palāpesi, satapattasakuṇo pana te paccāmitto.",
  "atk-s0513a21:724_7": "So ‘imaṁ māretvā kahāpaṇe gaṇhathā’ti amhākaṁ ācikkhi, tvaṁ attano bālatāya atthakāmaṁ",
  "atk-s0513a21:724_8": "mātaraṁ ‘anatthakāmā me’ti maññasi, anatthakāmaṁ satapattaṁ ‘atthakāmo me’ti. Tassa",
  "atk-s0513a21:724_9": "tumhākaṁ kataguṇo nāma natthi, mātā pana te mahāguṇā, kahāpaṇe gahetvā gacchā”ti vissajjesi.",
  "atk-s0513a21:725": "Satthā imaṁ dhammadesanaṁ āharitvā abhisambuddho hutvā imā gāthā avoca –",
  "atk-s0513a21:726": "85.",
  "atk-s0513a21:727": "“Yathā māṇavako panthe, siṅgāliṁ vanagocariṁ;",
  "atk-s0513a21:728": "Atthakāmaṁ pavedentiṁ, anatthakāmāti maññati;",
  "atk-s0513a21:729": "Anatthakāmaṁ satapattaṁ, atthakāmoti maññati.",
  "atk-s0513a21:730": "86.",
  "atk-s0513a21:731": "“Evameva idhekacco, puggalo hoti tādiso;",
  "atk-s0513a21:732": "Hitehi vacanaṁ vutto, paṭiggaṇhāti vāmato.",
  "atk-s0513a21:733": "87.",
  "atk-s0513a21:734": "“Ye ca kho naṁ pasaṁsanti, bhayā ukkaṁsayanti vā;",
  "atk-s0513a21:735": "Tañhi so maññate mittaṁ, satapattaṁva māṇavo”ti.",
  "atk-s0513a21:736_0": "Tattha hitehīti hitaṁ vuḍḍhiṁ icchamānehi. Vacanaṁ vuttoti hitasukhāvahaṁ ovādānusāsanaṁ",
  "atk-s0513a21:736_1": "vutto. Paṭiggaṇhāti vāmatoti ovādaṁ agaṇhanto “ayaṁ me na atthāvaho hoti, anatthāvaho",
  "atk-s0513a21:736_2": "me aya”nti gaṇhanto vāmato paṭiggaṇhāti nāma.",
  "atk-s0513a21:737_0": "Yeca kho nanti ye ca kho taṁ attano gāhaṁ gahetvā ṭhitapuggalaṁ “adhikaraṇaṁ gahetvā",
  "atk-s0513a21:737_1": "ṭhitehi nāma tumhādisehi bhavitabba”nti vaṇṇenti. Bhayā ukkaṁsayanti vāti imassa",
  "atk-s0513a21:737_2": "gāhassa vissaṭṭhapaccayā tumhākaṁ idañcidañca bhayaṁ uppajjissati, mā vissajjayittha,",
  "atk-s0513a21:737_3": "na ete bāhusaccakulaparivārādīhi tumhe sampāpuṇantīti evaṁ vissajjanapaccayā bhayaṁ",
  "atk-s0513a21:737_4": "dassetvā ukkhipanti. Tañhi so maññate mittanti ye evarūpā honti, tesu yaṁkiñci so",
  "atk-s0513a21:737_5": "ekacco bālapuggalo attano bālatāya mittaṁ maññati, “ayaṁ me atthakāmo mitto”ti maññati.",
  "atk-s0513a21:737_6": "Satapattaṁva māṇavoti yathā anatthakāmaññeva satapattaṁ so māṇavo attano bālatāya",
  "atk-s0513a21:737_7": "“atthakāmo me”ti maññati, paṇḍito pana evarūpaṁ “anuppiyabhāṇī mitto”ti agahetvā",
  "atk-s0513a21:737_8": "dūratova naṁ vivajjeti. Tena vuttaṁ –",
  "atk-s0513a21:738": "“Aññadatthuharo mitto, yo ca mitto vacīparo;",
  "atk-s0513a21:739": "Anuppiyañca yo āha, apāyesu ca yo sakhā.",
  "atk-s0513a21:740": "“Ete amitte cattāro, iti viññāya paṇḍito;",
  "atk-s0513a21:741": "Ārakā parivajjeyya, maggaṁ paṭibhayaṁ yathā”ti. ;",
  "atk-s0513a21:742": "Satthā imaṁ dhammadesanaṁ āharitvā jātakaṁ samodhānesi – “tadā corajeṭṭhako ahameva ahosi”nti.",
  "atk-s0513a21:743": "Satapattajātakavaṇṇanā navamā.",
  "atk-s0513a21:745": "[280] 10. Puṭadūsakajātakavaṇṇanā",
  "atk-s0513a21:746_0": "Addhā hi nūna migarājāti idaṁ satthā jetavane viharanto ekaṁ puṭadūsakaṁ ārabbha",
  "atk-s0513a21:746_1": "kathesi. Sāvatthiyaṁ kireko amacco buddhappamukhaṁ bhikkhusaṅghaṁ nimantetvā uyyāne",
  "atk-s0513a21:746_2": "nisīdāpetvā dānaṁ dadamāno “antarābhatte uyyāne caritukāmā carantū”ti āha. Bhikkhū",
  "atk-s0513a21:746_3": "uyyānacārikaṁ cariṁsu. Tasmiṁ khaṇe uyyānapālo pattasampannaṁ rukkhaṁ abhiruhitvā",
  "atk-s0513a21:746_4": "mahantamahantāni paṇṇāni gahetvā “ayaṁ pupphānaṁ bhavissati, ayaṁ phalāna”nti puṭe",
  "atk-s0513a21:746_5": "katvā rukkhamūle pāteti. Tassa putto dārako pātitapātitaṁ puṭaṁ viddhaṁseti. Bhikkhū",
  "atk-s0513a21:746_6": "tamatthaṁ bhagavato ārocesuṁ. Satthā “na, bhikkhave, idāneva, pubbepesa puṭadūsakoyevā”ti vatvā atītaṁ āhari.",
  "atk-s0513a21:747_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ ekasmiṁ brāhmaṇakule",
  "atk-s0513a21:747_1": "nibbattitvā vayappatto agāraṁ ajjhāvasamāno ekadivasaṁ kenacideva karaṇīyena uyyānaṁ",
  "atk-s0513a21:747_2": "agamāsi. Tattha bahū vānarā vasanti. Uyyānapālo imināva niyāmena pattapuṭe pāteti,",
  "atk-s0513a21:747_3": "jeṭṭhavānaro pātitapātite viddhaṁseti. Bodhisatto taṁ āmantetvā “uyyānapālena pātitapātitaṁ",
  "atk-s0513a21:747_4": "puṭaṁ viddhaṁsetvā manāpataraṁ kātukāmo maññe”ti vatvā paṭhamaṁ gāthamāha –",
  "atk-s0513a21:748": "88.",
  "atk-s0513a21:749": "“Addhā hi nūna migarājā, puṭakammassa kovido;",
  "atk-s0513a21:750": "Tathā hi puṭaṁ dūseti, aññaṁ nūna karissatī”ti.",
  "atk-s0513a21:751_0": "Tattha migarājāti makkaṭaṁ vaṇṇento vadati. Puṭakammassāti mālāpuṭakaraṇassa. Kovidoti",
  "atk-s0513a21:751_1": "cheko. Ayaṁ panettha saṅkhepattho – ayaṁ migarājā ekaṁsena puṭakammassa kovido maññe,",
  "atk-s0513a21:751_2": "tathā hi pātitapātitaṁ puṭaṁ dūseti, aññaṁ nūna tato manāpataraṁ karissatīti.",
  "atk-s0513a21:752": "Taṁ sutvā makkaṭo dutiyaṁ gāthamāha –",
  "atk-s0513a21:753": "89.",
  "atk-s0513a21:754": "“Na me mātā vā pitā vā, puṭakammassa kovido;",
  "atk-s0513a21:755": "Kataṁ kataṁ kho dūsema, evaṁ dhammamidaṁ kula”nti.",
  "atk-s0513a21:756": "Taṁ sutvā bodhisatto tatiyaṁ gāthamāha –",
  "atk-s0513a21:757": "90.",
  "atk-s0513a21:758": "“Yesaṁ vo ediso dhammo, adhammo pana kīdiso;",
  "atk-s0513a21:759": "Mā vo dhammaṁ adhammaṁ vā, addasāma kudācana”nti.",
  "atk-s0513a21:760": "Evaṁ vatvā ca pana vānaragaṇaṁ garahitvā pakkāmi.",
  "atk-s0513a21:761": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā vānaro puṭadūsakadārako ahosi, paṇḍitapuriso pana ahameva ahosi”nti.",
  "atk-s0513a21:762": "Puṭadūsakajātakavaṇṇanā dasamā.",
  "atk-s0513a21:763": "Udapānavaggo tatiyo.",
  "atk-s0513a21:764": "Tassuddānaṁ –",
  "atk-s0513a21:765": "Udapānavaraṁ vanabyaggha kapi, sikhinī ca balāka ruciravaro;",
  "atk-s0513a21:766": "Sujanādhipa romaka dūsa puna, satapattavaro puṭakamma dasāti.",
  "atk-s0513a21:767": "4. Abbhantaravaggo",
  "atk-s0513a21:769": "[281] 1. Abbhantarajātakavaṇṇanā",
  "atk-s0513a21:770_0": "Abbhantaronāma dumoti idaṁ satthā jetavane viharanto sāriputtattherassa bimbādevītheriyā",
  "atk-s0513a21:770_1": "ambarasadānaṁ ārabbha kathesi. Sammāsambuddhe hi pavattitavaradhammacakke vesāliyaṁ",
  "atk-s0513a21:770_2": "kūṭāgārasālāyaṁ viharante mahāpajāpatī gotamī pañca sākiyasatāni ādāya gantvā pabbajjaṁ",
  "atk-s0513a21:770_3": "yācitvā pabbajjañceva upasampadañca labhi. Aparabhāge tā pañcasatā bhikkhuniyo nandakovādaṁ",
  "atk-s0513a21:770_4": "sutvā arahattaṁ pāpuṇiṁsu. Satthari pana sāvatthiṁ upanissāya viharante rāhulamātā",
  "atk-s0513a21:770_5": "bimbādevī “sāmiko me pabbajitvā sabbaññutaṁ patto, puttopi me pabbajitvā tasseva",
  "atk-s0513a21:770_6": "santike vasati, ahaṁ agāramajjhe kiṁkarissāmi, ahampi pabbajitvā sāvatthiṁ gantvā",
  "atk-s0513a21:770_7": "sammāsambuddhañca puttañca nibaddhaṁ passamānā viharissāmī”ti cintetvā bhikkhunupassayaṁ",
  "atk-s0513a21:770_8": "gantvā pabbajitvā ācariyupajjhāyāhi saddhiṁ sāvatthiṁ gantvā satthārañca piyaputtañca",
  "atk-s0513a21:770_9": "passamānā ekasmiṁ bhikkhunupassaye vāsaṁ kappesi. Rāhulasāmaṇero āgantvā mātaraṁ passati.",
  "atk-s0513a21:771_0": "Athekadivasaṁ theriyā udaravāto kuppi. Sā putte daṭṭhuṁ āgate tassa dassanatthāya",
  "atk-s0513a21:771_1": "nikkhamituṁ nāsakkhi, aññāva āgantvā aphāsukabhāvaṁ kathayiṁsu. So mātu santikaṁ",
  "atk-s0513a21:771_2": "gantvā “kiṁ te laddhuṁ vaṭṭatī”ti pucchi. “Tāta, agāramajjhe me sakkharayojite ambarase",
  "atk-s0513a21:771_3": "pīte udaravāto vūpasammati, idāni piṇḍāya caritvā jīvikaṁ kappema, kuto taṁ labhissāmā”ti.",
  "atk-s0513a21:771_4": "Sāmaṇero “labhanto āharissāmī”ti vatvā nikkhami. Tassa panāyasmato upajjhāyo dhammasenāpati,",
  "atk-s0513a21:771_5": "ācariyo mahāmoggallāno, cūḷapitā ānandatthero, pitā sammāsambuddhoti mahāsampatti.",
  "atk-s0513a21:771_6": "Evaṁ santepi aññassa santikaṁ agantvā upajjhāyassa santikaṁ gantvā vanditvā dummukhākāro",
  "atk-s0513a21:771_7": "hutvā aṭṭhāsi. Atha naṁ thero “kiṁ nu kho, rāhula, dummukho viyāsī”ti āha. “Mātu",
  "atk-s0513a21:771_8": "me, bhante, theriyā udaravāto kupito”ti. “Kiṁ laddhuṁ vaṭṭatī”ti? “Sakkharayojitena",
  "atk-s0513a21:771_9": "kira ambarasena phāsu hotī”ti. “Hotu labhissāmi, mā cintayī”ti.",
  "atk-s0513a21:772_0": "So punadivase taṁ ādāya sāvatthiṁ pavisitvā sāmaṇeraṁ āsanasālāyaṁ nisīdāpetvā rājadvāraṁ",
  "atk-s0513a21:772_1": "agamāsi. Kosalarājā theraṁ disvā nisīdāpesi, taṅkhaṇaññeva uyyānapālo piṇḍipakkānaṁ",
  "atk-s0513a21:772_2": "madhuraambānaṁ ekaṁ puṭaṁ āhari. Rājā ambānaṁ tacaṁ apanetvā sakkharaṁ pakkhipitvā",
  "atk-s0513a21:772_3": "sayameva madditvā therassa pattaṁ pūretvā adāsi. Thero rājanivesanā nikkhamitvā āsanasālaṁ",
  "atk-s0513a21:772_4": "gantvā sāmaṇerassa adāsi “haritvā mātu te dehī”ti. So haritvā adāsi, theriyā paribhuttamatteva",
  "atk-s0513a21:772_5": "udaravāto vūpasami. Rājāpi manussaṁ pesesi – “thero idha nisīditvā ambarasaṁ na paribhuñji,",
  "atk-s0513a21:772_6": "gaccha kassaci dinnabhāvaṁ jānāhī”ti. So therena saddhiṁyeva gantvā taṁ pavattiṁ",
  "atk-s0513a21:772_7": "ñatvā āgantvā rañño kathesi. Rājā cintesi – “sace satthā agāraṁ ajjhāvasissa, cakkavattirājā",
  "atk-s0513a21:772_8": "abhavissa, rāhulasāmaṇero pariṇāyakaratanaṁ, therī itthiratanaṁ, sakalacakkavāḷarajjaṁ",
  "atk-s0513a21:772_9": "etesaññeva abhavissa. Amhehi ete upaṭṭhahantehi caritabbaṁ assa, idāni pabbajitvā",
  "atk-s0513a21:772_10": "amhe upanissāya vasantesu etesu na yuttaṁ amhākaṁ pamajjitu”nti. So tato paṭṭhāya",
  "atk-s0513a21:772_11": "theriyā nibaddhaṁ ambarasaṁ dāpesi. Therena bimbādevītheriyā ambarasassa dinnabhāvo",
  "atk-s0513a21:772_12": "bhikkhusaṅghe pākaṭo jāto. Athekadivasaṁ bhikkhū dhammasabhāyaṁ kathaṁ samuṭṭhāpesuṁ",
  "atk-s0513a21:772_13": "– “āvuso, sāriputtatthero kira bimbādevītheriṁ ambarasena santappesī”ti. Satthā āgantvā",
  "atk-s0513a21:772_14": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a21:772_15": "“na, bhikkhave, idāneva rāhulamātā sāriputtena ambarasena santappitā, pubbepesa etaṁ",
  "atk-s0513a21:772_16": "santappesiyevā”ti vatvā atītaṁ āhari.",
  "atk-s0513a21:773_0": "Atīte bārāṇasiyaṁ brahmadatte rajjaṁ kārente bodhisatto kāsigāmake brāhmaṇakule nibbattitvā",
  "atk-s0513a21:773_1": "vayappatto takkasilāyaṁ sabbasippāni uggaṇhitvā saṇṭhapitagharāvāso mātāpitūnaṁ accayena",
  "atk-s0513a21:773_2": "isipabbajjaṁ pabbajitvā himavantapadese abhiññā ca samāpattiyo ca nibbattetvā isigaṇaparivuto",
  "atk-s0513a21:773_3": "gaṇasatthā hutvā dīghassa addhuno accayena loṇambilasevanatthāya pabbatapādā otaritvā",
  "atk-s0513a21:773_4": "cārikaṁ caramāno bārāṇasiṁ patvā uyyāne vāsaṁ kappesi. Athassa isigaṇassa sīlatejena",
  "atk-s0513a21:773_5": "sakkassa bhavanaṁ kampi. Sakko āvajjamāno taṁ kāraṇaṁ ñatvā “imesaṁ tāpasānaṁ avāsāya",
  "atk-s0513a21:773_6": "parisakkissāmi, atha te bhinnāvāsā upaddutā caramānā cittekaggataṁ na labhissanti,",
  "atk-s0513a21:773_7": "evaṁ me phāsukaṁ bhavissatī”ti cintetvā “ko nu kho upāyo”ti vīmaṁsanto imaṁ upāyaṁ",
  "atk-s0513a21:773_8": "addasa – majjhimayāmasamanantare rañño aggamahesiyā sirigabbhaṁ pavisitvā ākāse ṭhatvā",
  "atk-s0513a21:773_9": "“bhadde, sace tvaṁ abbhantaraambapakkaṁ khādeyyāsi, puttaṁ labhissasi, so cakkavattirājā",
  "atk-s0513a21:773_10": "bhavissatī”ti ācikkhissāmi. Rājā deviyā kathaṁ sutvā ambapakkatthāya uyyānaṁ pesessati,",
  "atk-s0513a21:773_11": "athāhaṁ ambāni antaradhāpessāmi, rañño uyyāne ambānaṁ abhāvaṁ ārocessanti, “ke te",
  "atk-s0513a21:773_12": "khādantī”ti vutte “tāpasā khādantī”ti vakkhanti, taṁ sutvā rājā tāpase pothetvā nīharāpessati,",
  "atk-s0513a21:773_13": "evaṁ te upaddutā bhavissantīti.",
  "atk-s0513a21:774": "So majjhimayāmasamanantare sirigabbhaṁ pavisitvā ākāse ṭhito attano devarājabhāvaṁ jānāpetvā tāya saddhiṁ sallapanto purimā dve gāthā avoca –",
  "atk-s0513a21:775": "91.",
  "atk-s0513a21:776": "“Abbhantaro nāma dumo, yassa dibyamidaṁ phalaṁ;",
  "atk-s0513a21:777": "Bhutvā dohaḷinī nārī, cakkavattiṁ vijāyati.",
  "atk-s0513a21:778": "92.",
  "atk-s0513a21:779": "“Tvampi bhadde mahesīsi, sā cāpi patino piyā;",
  "atk-s0513a21:780": "Āharissati te rājā, idaṁ abbhantaraṁ phala”nti.",
  "atk-s0513a21:781_0": "Tattha abbhantaro nāma dumoti iminā tāva gāmanigamajanapadapabbatādīnaṁ asukassa",
  "atk-s0513a21:781_1": "abbhantaroti avatvā kevalaṁ ekaṁ abbhantaraṁ ambarukkhaṁ kathesi. Yassa dibyamidaṁ",
  "atk-s0513a21:781_2": "phalanti yassa ambarukkhassa devatānaṁ paribhogārahaṁ dibyaṁ phalaṁ. Idanti pana",
  "atk-s0513a21:781_3": "nipātamattameva. Dohaḷinīti sañjātadohaḷā. Tvampi, bhadde, mahesīsīti tvaṁ, sobhane",
  "atk-s0513a21:781_4": "mahesī, asi. Aṭṭhakathāyaṁ pana “mahesī cā”tipi pāṭho. Sā cāpi patino piyāti soḷasannaṁ",
  "atk-s0513a21:781_5": "devīsahassānaṁ abbhantare aggamahesī cāpi patino cāpi piyāti attho. Āharissati te",
  "atk-s0513a21:781_6": "rājā, idaṁ abbhantaraṁ phalanti tassā te piyāya aggamahesiyā idaṁ mayā vuttappakāraṁ",
  "atk-s0513a21:781_7": "phalaṁ rājā āharāpessati, sā tvaṁ taṁ paribhuñjitvā cakkavattigabbhaṁ labhissasīti.",
  "atk-s0513a21:782_0": "Evaṁ sakko deviyā imā dve gāthā vatvā “tvaṁ appamattā hohi, mā papañcaṁ akāsi, sve",
  "atk-s0513a21:782_1": "rañño āroceyyāsī”ti taṁ anusāsitvā attano vasanaṭṭhānameva gato. Sā punadivase gilānālayaṁ",
  "atk-s0513a21:782_2": "dassetvā paricārikānaṁ saññaṁ datvā nipajji. Rājā samussitasetacchatte sīhāsane nisinno",
  "atk-s0513a21:782_3": "nāṭakāni passanto deviṁ adisvā “kahaṁ, devī”ti paricārike pucchi. “Gilānā, devā”ti.",
  "atk-s0513a21:782_4": "So tassā santikaṁ gantvā sayanapasse nisīditvā piṭṭhiṁ parimajjanto “kiṁ te, bhadde,",
  "atk-s0513a21:782_5": "aphāsuka”nti pucchi. “Mahārāja aññaṁ aphāsukaṁ nāma natthi, dohaḷo me uppanno”ti.",
  "atk-s0513a21:782_6": "“Kiṁ icchasi, bhadde”ti? “Abbhantaraambaphalaṁ devā”ti. “Abbhantaraambo nāma kahaṁ",
  "atk-s0513a21:782_7": "atthī”ti? “Nāhaṁ, deva, abbhantaraambaṁ jānāmi, tassa pana me phalaṁ labhamānāya",
  "atk-s0513a21:782_8": "jīvitaṁ atthi, alabhamānāya natthī”ti. “Tena hi āharāpessāmi, mā cintayī”ti rājā",
  "atk-s0513a21:782_9": "deviṁ assāsetvā uṭṭhāya gantvā rājapallaṅke nisinno amacce pakkosāpetvā “deviyā abbhantaraambe",
  "atk-s0513a21:782_10": "nāma dohaḷo uppanno, kiṁ kātabba”nti pucchi. “Deva dvinnaṁ ambānaṁ antare ṭhito ambo",
  "atk-s0513a21:782_11": "abbhantaraambo nāma, uyyānaṁ pesetvā abbhantare ṭhitaambato phalaṁ āharāpetvā deviyā dāpethā”ti.",
  "atk-s0513a21:783_0": "Rājā “sādhu, evarūpaṁ ambaṁ āharathā”ti uyyānaṁ pesesi. Sakko attano ānubhāvena uyyāne",
  "atk-s0513a21:783_1": "ambāni khāditasadisāni katvā antaradhāpesi. Ambatthāya gatā manussā sakalauyyānaṁ",
  "atk-s0513a21:783_2": "vicarantā ekaṁ ambampi alabhitvā gantvā uyyāne ambānaṁ abhāvaṁ rañño kathayiṁsu.",
  "atk-s0513a21:783_3": "“Ke ambāni khādantī”ti? “Tāpasā, devā”ti. “Tāpase uyyānato pothetvā nīharathā”ti.",
  "atk-s0513a21:783_4": "Manussā “sādhū”ti paṭissuṇitvā nīhariṁsu. Sakkassa manoratho matthakaṁ pāpuṇi. Devī",
  "atk-s0513a21:783_5": "ambaphalatthāya nibaddhaṁ katvā nipajjiyeva. Rājā kattabbakiccaṁ apassanto amacce",
  "atk-s0513a21:783_6": "ca brāhmaṇe ca sannipātāpetvā “abbhantaraambassa atthibhāvaṁ jānāthā”ti pucchi. Brāhmaṇā",
  "atk-s0513a21:783_7": "āhaṁsu – “deva, abbhantaraambo nāma devatānaṁ paribhogo, ‘himavante kañcanaguhāya",
  "atk-s0513a21:783_8": "anto atthī’ti ayaṁ no paramparāgato anussavo”ti. “Ko pana tato ambaṁ āharituṁ sakkhissatī”ti?",
  "atk-s0513a21:783_9": "“Na sakkā tattha manussabhūtena gantuṁ, ekaṁ suvapotakaṁ pesetuṁ vaṭṭatī”ti.",
  "atk-s0513a21:784_0": "Tena ca samayena rājakule eko suvapotako mahāsarīro kumārakānaṁ yānakacakkanābhimatto",
  "atk-s0513a21:784_1": "thāmasampanno paññavā upāyakusalo. Rājā taṁ āharāpetvā “tāta suvapotaka, ahaṁ tava",
  "atk-s0513a21:784_2": "bahūpakāro, kañcanapañjare vasasi, suvaṇṇataṭṭake madhulāje khādasi, sakkharapānakaṁ",
  "atk-s0513a21:784_3": "pivasi, tayāpi amhākaṁ ekaṁ kiccaṁ nittharituṁ vaṭṭatī”ti āha. “Kiṁ, devā”ti. “Tāta",
  "atk-s0513a21:784_4": "deviyā abbhantaraambe dohaḷo uppanno, so ca ambo himavante kañcanapabbatantare atthi",
  "atk-s0513a21:784_5": "devatānaṁ paribhogo, na sakkā manussabhūtena tattha gantuṁ, tayā tato ambaphalaṁ",
  "atk-s0513a21:784_6": "āharituṁ vaṭṭatī”ti. “Sādhu, deva, āharissāmī”ti. Atha naṁ rājā suvaṇṇataṭṭake madhulāje",
  "atk-s0513a21:784_7": "khādāpetvā sakkharapānakaṁ pāyetvā satapākatelena tassa pakkhantarāni makkhetvā ubhohi",
  "atk-s0513a21:784_8": "hatthehi gahetvā sīhapañjare ṭhatvā ākāse vissajjesi. Sopi rañño nipaccakāraṁ dassetvā",
  "atk-s0513a21:784_9": "ākāse pakkhandanto manussapathaṁ atikkamma himavante paṭhame pabbatantare vasantānaṁ",
  "atk-s0513a21:784_10": "sukānaṁ santikaṁ gantvā abbhantaraambo nāma kattha atthi, kathetha me taṁ ṭhāna”nti",
  "atk-s0513a21:784_11": "pucchi. “Mayaṁ na jānāma, dutiye pabbatantare sukā jānissantī”ti.",
  "atk-s0513a21:785_0": "So tesaṁ vacanaṁ sutvā tato uppatitvā dutiyaṁ pabbatantaraṁ agamāsi, tathā tatiyaṁ,",
  "atk-s0513a21:785_1": "catutthaṁ, pañcamaṁ, chaṭṭhaṁ agamāsi. Tatthapi naṁ sukā “na mayaṁ jānāma, sattamapabbatantare",
  "atk-s0513a21:785_2": "sukā jānissantī”ti āhaṁsu. So tatthapi gantvā “abbhantaraambo nāma kattha atthī”ti",
  "atk-s0513a21:785_3": "pucchi. “Asukaṭṭhāne nāma kañcanapabbatantare”ti āhaṁsu. “Ahaṁ tassa phalatthāya",
  "atk-s0513a21:785_4": "āgato, maṁ tattha netvā tato me phalaṁ dāpethā”ti. Sukagaṇā āhaṁsu – “samma, so vessavaṇamahārājassa",
  "atk-s0513a21:785_5": "paribhogo, na sakkā upasaṅkamituṁ, sakalarukkho mūlato paṭṭhāya sattahi lohajālehi",
  "atk-s0513a21:785_6": "parikkhitto, sahassakumbhaṇḍarakkhasā rakkhanti, tehi diṭṭhassa jīvitaṁ nāma natthi,",
  "atk-s0513a21:785_7": "kappuṭṭhānaggiavīcimahānirayasadisaṭṭhānaṁ, mā tattha patthanaṁ karī”ti. “Sace tumhe",
  "atk-s0513a21:785_8": "na gacchatha, mayhaṁ ṭhānaṁ ācikkhathā”ti. “Tena hi asukena ca asukena ca ṭhānena",
  "atk-s0513a21:785_9": "yāhī”ti. So tehi ācikkhitavaseneva suṭṭhu maggaṁ upadhāretvā taṁ ṭhānaṁ gantvā divā",
  "atk-s0513a21:785_10": "attānaṁ adassetvā majjhimayāmasamanantare rakkhasānaṁ niddokkamanasamaye abbhantaraambassa",
  "atk-s0513a21:785_11": "santikaṁ gantvā ekena mūlantarena saṇikaṁ abhiruhituṁ ārabhi. Lohajālaṁ “kirī”ti saddamakāsi.",
  "atk-s0513a21:786_0": "Rakkhasā pabujjhitvā sukapotakaṁ disvā “ambacoroya”nti gahetvā kammakaraṇaṁ saṁvidahiṁsu.",
  "atk-s0513a21:786_1": "Eko “mukhe pakkhipitvā gilissāmi na”nti āha, aparo “hatthehi madditvā puñjitvā vippakirissāmi",
  "atk-s0513a21:786_2": "na”nti, aparo “dvedhā phāletvā aṅgāresu pacitvā khādissāmī”ti. So tesaṁ kammakaraṇasaṁvidhānaṁ",
  "atk-s0513a21:786_3": "sutvāpi asantasitvāva te rakkhase āmantetvā “ambho rakkhasā, tumhe kassa manussā”ti",
  "atk-s0513a21:786_4": "āha. “Vessavaṇamahārājassā”ti. “Ambho, tumhepi ekassa raññova manussā, ahampi raññova",
  "atk-s0513a21:786_5": "manusso, bārāṇasirājā maṁ abbhantaraambaphalatthāya pesesi, svāhaṁ tattheva attano",
  "atk-s0513a21:786_6": "rañño jīvitaṁ datvā āgato. Yo hi attano mātāpitūnañceva sāmikassa ca atthāya jīvitaṁ",
  "atk-s0513a21:786_7": "pariccajati, so devalokeyeva nibbattati, tasmā ahampi imamhā tiracchānayoniyā cavitvā",
  "atk-s0513a21:786_8": "devaloke nibbattissāmī”ti vatvā tatiyaṁ gāthamāha –",
  "atk-s0513a21:787": "93.",
  "atk-s0513a21:788": "“Bhatturatthe parakkanto, yaṁ ṭhānamadhigacchati;",
  "atk-s0513a21:789": "Sūro attapariccāgī, labhamāno bhavāmaha”nti.",
  "atk-s0513a21:790_0": "Tattha bhatturattheti bhattā vuccanti bhattādīhi bharaṇaposakā pitā mātā sāmiko ca,",
  "atk-s0513a21:790_1": "iti tividhassapetassa bhattu atthāya. Parakkantoti parakkamaṁ karonto vāyamanto.",
  "atk-s0513a21:790_2": "Yaṁ ṭhānamadhigacchatīti yaṁ sukhakāraṇaṁ yasaṁ vā lābhaṁ vā saggaṁ vā adhigacchati.",
  "atk-s0513a21:790_3": "Sūroti abhīru vikkamasampanno. Attapariccāgīti kāye ca jīvite ca nirapekkho hutvā",
  "atk-s0513a21:790_4": "tassa tividhassapi bhattu atthāya attānaṁ pariccajanto. Labhamāno bhavāmahanti yaṁ",
  "atk-s0513a21:790_5": "so evarūpo sūro devasampattiṁ vā manussasampattiṁ vā labhati, ahampi taṁ labhamāno",
  "atk-s0513a21:790_6": "bhavāmi, tasmā hāsova me ettha, na tāso, kiṁ maṁ tumhe tāsethāti.",
  "atk-s0513a21:791_0": "Evaṁ so imāya gāthāya tesaṁ dhammaṁ desesi. Te tassa dhammakathaṁ sutvā pasannacittā",
  "atk-s0513a21:791_1": "“dhammiko esa, na sakkā māretuṁ, vissajjema na”nti vatvā sukapotakaṁ vissajjetvā",
  "atk-s0513a21:791_2": "‘ambho sukapotaka, muttosi, amhākaṁ hatthato sotthinā gacchā”ti āhaṁsu. “Mayhaṁ āgamanaṁ",
  "atk-s0513a21:791_3": "mā tucchaṁ karotha, detha me ekaṁ ambaphala”nti. “Sukapotaka, tuyhaṁ ekaṁ ambaphalaṁ",
  "atk-s0513a21:791_4": "dātuṁ nāma na bhāro, imasmiṁ pana rukkhe ambāni aṅketvā gahitāni, ekasmiṁ phale asamente",
  "atk-s0513a21:791_5": "amhākaṁ jīvitaṁ natthi. Vessavaṇena hi kujjhitvā sakiṁ olokite tattakapāle pakkhittatilā",
  "atk-s0513a21:791_6": "viya kumbhaṇḍasahassaṁ bhijjitvā vippakirīyati, tena te dātuṁ na sakkoma, labhanaṭṭhānaṁ",
  "atk-s0513a21:791_7": "pana ācikkhissāmā”ti. “Yo koci detu, phaleneva me attho, labhanaṭṭhānaṁ ācikkhathā”ti.",
  "atk-s0513a21:791_8": "“Etassa kañcanapabbatassa antare jotiraso nāma tāpaso aggiṁ juhamāno kañcanapattiyā",
  "atk-s0513a21:791_9": "nāma paṇṇasālāyaṁ vasati vessavaṇassa kulūpako, vessavaṇo tassa nibaddhaṁ cattāri",
  "atk-s0513a21:791_10": "ambaphalāni peseti, tassa santikaṁ gacchā”ti.",
  "atk-s0513a21:792_0": "So “sādhū”ti sampaṭicchitvā tāpasassa santikaṁ gantvā vanditvā ekamantaṁ nisīdi.",
  "atk-s0513a21:792_1": "Atha naṁ tāpaso “kuto āgatosī”ti pucchi. “Bārāṇasirañño santikā”ti. “Kimatthāya āgatosī”ti?",
  "atk-s0513a21:792_2": "“Sāmi, amhākaṁ rañño deviyā abbhantaraambapakke dohaḷo uppanno, tadatthaṁ āgatomhi,",
  "atk-s0513a21:792_3": "rakkhasā pana me sayaṁ ambapakkaṁ adatvā tumhākaṁ santikaṁ pesesu”nti. “Tena hi nisīda,",
  "atk-s0513a21:792_4": "labhissasī”ti. Athassa vessavaṇo cattāri phalāni pesesi. Tāpaso tato dve paribhuñji,",
  "atk-s0513a21:792_5": "ekaṁ suvapotakassa khādanatthāya adāsi. Tena tasmiṁ khādite ekaṁ phalaṁ sikkāya pakkhipitvā",
  "atk-s0513a21:792_6": "suvapotakassa gīvāya paṭimuñcitvā “idāni gacchā”ti sukapotakaṁ vissajjesi. So taṁ",
  "atk-s0513a21:792_7": "āharitvā deviyā adāsi. Sā taṁ khāditvā dohaḷaṁ paṭippassambhesi, tatonidānaṁ panassā putto nāhosi.",
  "atk-s0513a21:793": "Satthā imaṁ dhammadesanaṁ āharitvā jātakaṁ samodhānesi – “tadā devī rāhulamātā ahosi, suko ānando, ambapakkadāyako tāpaso sāriputto, uyyāne nivutthatāpaso pana ahameva ahosi”nti.",
  "atk-s0513a21:794": "Abbhantarajātakavaṇṇanā paṭhamā.",
  "atk-s0513a21:796": "[282] 2. Seyyajātakavaṇṇanā",
  "atk-s0513a21:797_0": "Seyyaṁsoseyyaso hotīti idaṁ satthā jetavane viharanto ekaṁ kosalarañño amaccaṁ ārabbha",
  "atk-s0513a21:797_1": "kathesi. So kira rañño bahūpakāro sabbakiccanipphādako ahosi. Rājā “bahūpakāro me",
  "atk-s0513a21:797_2": "aya”nti tassa mahantaṁ yasaṁ adāsi. Taṁ asahamānā aññe rañño pesuññaṁ upasaṁharitvā",
  "atk-s0513a21:797_3": "taṁ paribhindiṁsu. Rājā tesaṁ vacanaṁ saddahitvā dosaṁ anupaparikkhitvāva taṁ sīlavantaṁ",
  "atk-s0513a21:797_4": "niddosaṁ saṅkhalikabandhanena bandhāpetvā bandhanāgāre pakkhipāpesi. So tattha ekako",
  "atk-s0513a21:797_5": "vasanto sīlasampattiṁ nissāya cittekaggataṁ labhitvā ekaggacitto saṅkhāre sammasitvā",
  "atk-s0513a21:797_6": "sotāpattiphalaṁ pāpuṇi. Athassa rājā aparabhāge niddosabhāvaṁ ñatvā saṅkhalikabandhanaṁ",
  "atk-s0513a21:797_7": "bhindāpetvā purimayasato mahantataraṁ yasaṁ adāsi. So “satthāraṁ vandissāmī”ti bahūni",
  "atk-s0513a21:797_8": "mālāgandhādīni ādāya vihāraṁ gantvā tathāgataṁ pūjetvā vanditvā ekamantaṁ nisīdi.",
  "atk-s0513a21:797_9": "Satthā tena saddhiṁ paṭisanthāraṁ karonto “anattho kira te uppannoti assumhā”ti āha.",
  "atk-s0513a21:797_10": "“Āma, bhante, uppanno, ahaṁ pana tena anatthena atthaṁ akāsiṁ, bandhanāgāre nisīditvā",
  "atk-s0513a21:797_11": "sotāpattiphalaṁ nibbattesi”nti. Satthā “na kho, upāsaka, tvaññeva anatthena atthaṁ",
  "atk-s0513a21:797_12": "āhari, porāṇakapaṇḍitāpi attano anatthena atthaṁ āhariṁ suyevā”ti vatvā tena yācito atītaṁ āhari.",
  "atk-s0513a21:798_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a21:798_1": "nibbattitvā vayappatto takkasilāyaṁ sabbasippāni uggaṇhitvā pitu accayena rajje patiṭṭhāya",
  "atk-s0513a21:798_2": "dasa rājadhamme akopetvā dānaṁ deti, pañca sīlāni rakkhati, uposathakammaṁ karoti.",
  "atk-s0513a21:798_3": "Athasseko amacco antepure padussi. Pādamūlikādayo ñatvā “asukaamacco antepure paduṭṭho”ti",
  "atk-s0513a21:798_4": "rañño ārocesuṁ. Rājā pariggaṇhanto yathāsabhāvato ñatvā pakkosāpetvā “mā maṁ ito",
  "atk-s0513a21:798_5": "paṭṭhāya upaṭṭhāhī”ti nibbisayaṁ akāsi. So gantvā aññataraṁ sāmantarājānaṁ upaṭṭhahīti",
  "atk-s0513a21:798_6": "sabbaṁ vatthu heṭṭhā mahāsīlavajātake kathitasadisameva. Idhāpi so rājā tikkhattuṁ",
  "atk-s0513a21:798_7": "vīmaṁsitvā tassa amaccassa vacanaṁ saddahitvā “bārāṇasirajjaṁ gaṇhissāmī”ti mahantena",
  "atk-s0513a21:798_8": "parivārena rajjasīmaṁ pāpuṇi. Bārāṇasirañño sattasatamattā mahāyodhā taṁ pavattiṁ",
  "atk-s0513a21:798_9": "sutvā “deva, asuko nāma kira rājā bārāṇasirajjaṁ gaṇhissāmī’ti janapadaṁ bhindanto",
  "atk-s0513a21:798_10": "āgacchati, ettheva naṁ gantvā gaṇhissāmā”ti āhaṁsu. “Mayhaṁ paravihiṁsāya laddhena",
  "atk-s0513a21:798_11": "rajjena kiccaṁ natthi, mā kiñci karitthā”ti?",
  "atk-s0513a21:799_0": "Corarājā āgantvā nagaraṁ parikkhipi, puna amaccā rājānaṁ upasaṅkamitvā “deva, mā",
  "atk-s0513a21:799_1": "evaṁ karittha, gaṇhissāma na”nti āhaṁsu. Rājā “na labbhā kiñci kātuṁ, nagaradvārāni",
  "atk-s0513a21:799_2": "vivarathā”ti vatvā sayaṁ amaccagaṇaparivuto mahātale rājapallaṅke nisīdi. Corarājā",
  "atk-s0513a21:799_3": "catūsu dvāresu manusse pothento nagaraṁ pavisitvā pāsādaṁ abhiruyha amaccaparivutaṁ",
  "atk-s0513a21:799_4": "rājānaṁ gāhāpetvā saṅkhalikāhi bandhāpetvā bandhanāgāre pakkhipāpesi. Rājā bandhanāgāre",
  "atk-s0513a21:799_5": "nisinnova corarājānaṁ mettāyanto mettajjhānaṁ uppādesi. Tassa mettānubhāvena corarañño",
  "atk-s0513a21:799_6": "kāye ḍāho uppajji, sakalasarīraṁ yamakaukkāhi jhāpiyamānaṁ viya jātaṁ. So mahādukkhābhitunno",
  "atk-s0513a21:799_7": "“kiṁ nu kho kāraṇa”nti pucchi. “Tumhe sīlavantaṁ rājānaṁ bandhanāgāre pakkhipetha,",
  "atk-s0513a21:799_8": "tena vo idaṁ dukkhaṁ uppannaṁ bhavissatī”ti. So gantvā bodhisattaṁ khamāpetvā “tumhākaṁ",
  "atk-s0513a21:799_9": "rajjaṁ tumhākameva hotū”ti rajjaṁ tasseva niyyādetvā “ito paṭṭhāya tumhākaṁ paccatthiko",
  "atk-s0513a21:799_10": "me bhāro hotū”ti vatvā paduṭṭhāmaccassa rājāṇaṁ kāretvā attano nagarameva gato.",
  "atk-s0513a21:800": "Bodhisatto alaṅkatamahātale samussitasetacchatte rājapallaṅke nisinno amaccehi saddhiṁ sallapanto purimā dvegāthā avoca –",
  "atk-s0513a21:801": "94.",
  "atk-s0513a21:802": "“Seyyaṁso seyyaso hoti, yo seyyamupasevati;",
  "atk-s0513a21:803": "Ekena sandhiṁ katvāna, sataṁ vajjhe amocayiṁ.",
  "atk-s0513a21:804": "95.",
  "atk-s0513a21:805": "“Tasmā sabbena lokena, sandhiṁ katvāna ekato;",
  "atk-s0513a21:806": "Pecca saggaṁ nigaccheyya, idaṁ suṇātha kāsiyā”ti.",
  "atk-s0513a21:807_0": "Tattha seyyaṁso seyyaso hoti, yo seyyamupasevatīti anavajjauttamadhammasaṅkhāto seyyo",
  "atk-s0513a21:807_1": "aṁso koṭṭhāso assāti seyyaṁso, kusaladhammanissitapuggalo. Yo punappunaṁ taṁ seyyaṁ",
  "atk-s0513a21:807_2": "kusaladhammabhāvanaṁ kusalābhirataṁ vā uttamapuggalamupasevati, so seyyaso hoti pāsaṁsataro",
  "atk-s0513a21:807_3": "ceva uttaritaro ca hoti. Ekena sandhiṁ katvāna, sataṁ vajjhe amocayinti tadamināpi",
  "atk-s0513a21:807_4": "cetaṁ veditabbaṁ – ahañhi seyyaṁ mettābhāvanaṁ upasevanto tāya mettābhāvanāya ekena",
  "atk-s0513a21:807_5": "coraraññā sandhiṁ santhavaṁ katvā mettābhāvanaṁ bhāvetvā tumhe satajane vajjhe amocayiṁ.",
  "atk-s0513a21:808_0": "Dutiyagāthāya attho – yasmā ahaṁ ekena saddhiṁ ekato mettābhāvanāya sandhiṁ katvā",
  "atk-s0513a21:808_1": "tumhe vajjhappatte satajane mocayiṁ, tasmā veditabbamevetaṁ, tasmā sabbena lokena",
  "atk-s0513a21:808_2": "saddhiṁ mettābhāvanāya sandhiṁ katvā ekato puggalo pecca paraloke saggaṁ nigaccheyya.",
  "atk-s0513a21:808_3": "Mettāya hi upacāraṁ kāmāvacare paṭisandhiṁ deti, appanā brahmaloke. Idaṁ mama vacanaṁ",
  "atk-s0513a21:808_4": "sabbepi tumhe kāsiraṭṭhavāsino suṇāthāti.",
  "atk-s0513a21:809_0": "Evaṁ mahāsatto mahājanassa mettābhāvanāya guṇaṁ vaṇṇetvā dvādasayojanike bārāṇasinagare",
  "atk-s0513a21:809_1": "setacchattaṁ pahāya himavantaṁ pavisitvā isipabbajjaṁ pabbaji. Satthā sammāsambuddho",
  "atk-s0513a21:809_2": "hutvā tatiyaṁ gāthamāha –",
  "atk-s0513a21:810": "96.",
  "atk-s0513a21:811": "“Idaṁ vatvā mahārājā, kaṁso bārāṇasiggaho;",
  "atk-s0513a21:812": "Dhanuṁ kaṇḍañca nikkhippa, saṁyamaṁ ajjhupāgamī”ti.",
  "atk-s0513a21:813_0": "Tattha mahanto rājāti mahārājā. Kaṁsoti tassa nāmaṁ. Bārāṇasiṁ gahetvā ajjhāvasanato",
  "atk-s0513a21:813_1": "bārāṇasiggaho. So rājā idaṁ vacanaṁ vatvā dhanuñca sarasaṅkhātaṁ kaṇḍañca nikkhippa",
  "atk-s0513a21:813_2": "ohāya chaḍḍetvā sīlasaṁyamaṁ upagato pabbajito, pabbajitvā ca pana jhānaṁ uppādetvā",
  "atk-s0513a21:813_3": "aparihīnajjhāno brahmaloke uppannoti.",
  "atk-s0513a21:814": "Satthā imaṁ dhammadesanaṁ āharitvā jātakaṁ samodhānesi – “tadā corarājā ānando ahosi, bārāṇasirājā pana ahameva ahosi”nti.",
  "atk-s0513a21:815": "Seyyajātakavaṇṇanā dutiyā.",
  "atk-s0513a21:817": "[283] 3. Vaḍḍhakīsūkarajātakavaṇṇanā",
  "atk-s0513a21:818_0": "Varaṁ varaṁ tvanti idaṁ satthā jetavane viharanto dhanuggahatissattheraṁ ārabbha",
  "atk-s0513a21:818_1": "kathesi. Pasenadirañño pitā mahākosalo bimbisārarañño dhītaraṁ vedehiṁ nāma kosaladeviṁ",
  "atk-s0513a21:818_2": "dadamāno tassā nhānacuṇṇamūlaṁ satasahassuṭṭhānaṁ kāsigāmaṁ adāsi. Ajātasattunā pana",
  "atk-s0513a21:818_3": "pitari mārite kosaladevīpi sokābhibhūtā kālamakāsi. Tato pasenadi kosalarājā cintesi",
  "atk-s0513a21:818_4": "– “ajātasattunā pitā mārito, bhaginīpi me sāmike kālakate tena sokena kālakatā, pitughātakassa",
  "atk-s0513a21:818_5": "corassa kāsigāmaṁ na dassāmī”ti. So taṁ ajātasattussa na adāsi. Taṁ gāmaṁ nissāya",
  "atk-s0513a21:818_6": "tesaṁ dvinnampi kālena kālaṁ yuddhaṁ hoti, ajātasattu taruṇo samattho, pasenadi mahallakoyeva.",
  "atk-s0513a21:818_7": "So abhikkhaṇaṁ parajjati, mahākosalassāpi manussā yebhuyyena parājitā. Atha rājā",
  "atk-s0513a21:818_8": "“mayaṁ abhiṇhaṁ parajjāma, kiṁ nu kho kātabba”nti amacce pucchi. “Deva, ayyā nāma",
  "atk-s0513a21:818_9": "mantacchekā honti, jetavanavihāre bhikkhūnaṁ kathaṁ sotuṁ vaṭṭatī”ti. Rājā “tena",
  "atk-s0513a21:818_10": "hi tāyaṁ velāyaṁ bhikkhūnaṁ kathāsallāpaṁ suṇāthā”ti carapurise āṇāpesi. Te tato",
  "atk-s0513a21:818_11": "paṭṭhāya tathā akaṁsu.",
  "atk-s0513a21:819_0": "Tasmiṁ pana kāle dve mahallakattherā vihārapaccante paṇṇasālāyaṁ vasanti dattatthero",
  "atk-s0513a21:819_1": "ca dhanuggahatissatthero ca. Tesu dhanuggahatissatthero paṭhamayāmepi majjhimayāmepi",
  "atk-s0513a21:819_2": "niddāyitvā pacchimayāme pabujjhitvā ummukkāni sodhetvā aggiṁ jāletvā nisinnako āha",
  "atk-s0513a21:819_3": "– “bhante, dattattherā”ti. “Kiṁ, bhante, tissattherā”ti? “Kiṁ niddāyasi no tva”nti.",
  "atk-s0513a21:819_4": "“Aniddāyantā kiṁ karissāmā”ti? “Uṭṭhāya tāva nisīdathā”ti. So uṭṭhāya nisinno taṁ",
  "atk-s0513a21:819_5": "dattattheraṁ āha – “bhante dattatthera, ayaṁ te lolo mahodarakosalo cāṭimattaṁ bhattameva",
  "atk-s0513a21:819_6": "pūtiṁ karoti, yuddhavicāraṇaṁ pana kiñci na jānāti, parājito parājitotveva vadāpetī”ti.",
  "atk-s0513a21:819_7": "“Kiṁ pana kātuṁ vaṭṭatī”ti? Tasmiṁ khaṇe te carapurisā tesaṁ kathaṁ suṇantā aṭṭhaṁsu.",
  "atk-s0513a21:820_0": "Dhanuggahatissatthero yuddhaṁ vicāresi – “bhante, yuddho nāma tividho – padumabyūho,",
  "atk-s0513a21:820_1": "cakkabyūho, sakaṭabyūhoti. Ajātasattuṁ gaṇhitukāmena asuke nāma pabbatakucchismiṁ",
  "atk-s0513a21:820_2": "dvīsu pabbatabhittīsu manusse ṭhapetvā purato dubbalabalaṁ dassetvā pabbatantaraṁ",
  "atk-s0513a21:820_3": "paviṭṭhabhāvaṁ jānitvā paviṭṭhamaggaṁ occhinditvā purato ca pacchato ca ubhosu pabbatabhittīsu",
  "atk-s0513a21:820_4": "vaggitvā unnaditvā khipe patitamacchaṁ viya antomuṭṭhiyaṁ vaṭṭapotakaṁ viya ca katvā",
  "atk-s0513a21:820_5": "sakkā assa taṁ gahetu”nti. Carapurisā taṁ sāsanaṁ rañño ārocesuṁ. Taṁ sutvā rājā",
  "atk-s0513a21:820_6": "saṅgāmabheriṁ carāpetvā gantvā sakaṭabyūhaṁ katvā ajātasattuṁ jīvaggāhaṁ gāhāpetvā",
  "atk-s0513a21:820_7": "attano dhītaraṁ vajirakumāriṁ bhāgineyyassa datvā kāsigāmaṁ tassā nhānamūlaṁ katvā",
  "atk-s0513a21:820_8": "datvā uyyojesi. Sā pavatti bhikkhusaṅghe pākaṭā jātā. Athekadivasaṁ bhikkhū dhammasabhāyaṁ",
  "atk-s0513a21:820_9": "kathaṁ samuṭṭhāpesuṁ – “āvuso, kosalarājā kira dhanuggahatissattherassa vicāraṇāya",
  "atk-s0513a21:820_10": "ajātasattuṁ jinī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a21:820_11": "pucchitvā “imāya nāmā”ti vutte “na, bhikkhave, idāneva, pubbepi dhanuggahatisso yuddhavicāraṇāya",
  "atk-s0513a21:820_12": "chekoyevā”ti vatvā atītaṁ āhari.",
  "atk-s0513a21:821_0": "Atīte bārāṇasiyaṁ brahmadatte rajjaṁ kārente bodhisatto araññe rukkhadevatā hutvā",
  "atk-s0513a21:821_1": "nibbatti. Tadā bārāṇasiṁ nissāya nivutthavaḍḍhakigāmakā eko vaḍḍhakī thambhatthāya",
  "atk-s0513a21:821_2": "araññaṁ gantvā āvāṭe patitaṁ sūkarapotakaṁ disvā taṁ gharaṁ netvā paṭijaggi. So vuḍḍhippatto",
  "atk-s0513a21:821_3": "mahāsarīro vaṅkadāṭho ācārasampanno ahosi, vaḍḍhakinā positattā pana “vaḍḍhakīsūkaro”tveva",
  "atk-s0513a21:821_4": "paññāyi. Vaḍḍhakissa rukkhatacchanakāle tuṇḍena rukkhaṁ parivatteti, mukhena ḍaṁsitvā",
  "atk-s0513a21:821_5": "vāsipharasunikhādanamuggare āharati, kālasuttakoṭiyaṁ gaṇhāti. Atha so vaḍḍhakī “kocideva,",
  "atk-s0513a21:821_6": "naṁ khādeyyā”ti bhayena netvā araññe vissajjesi. Sopi araññaṁ pavisitvā khemaṁ phāsukaṭṭhānaṁ",
  "atk-s0513a21:821_7": "olokento ekaṁ pabbatantare mahantaṁ girikandaraṁ addasa sampannakandamūlaphalaṁ phāsukaṁ",
  "atk-s0513a21:821_8": "vasanaṭṭhānaṁ anekasatasūkarasamākiṇṇaṁ. Te sūkarā taṁ disvā tassa santikaṁ āgamaṁsu.",
  "atk-s0513a21:821_9": "Sopi te āha – “ahaṁ tumheva olokento vicarāmi, apica vo mayā diṭṭhā, idañca ṭhānaṁ",
  "atk-s0513a21:821_10": "ramaṇīyaṁ, ahampi idāni idheva vasissāmī”ti. “Saccaṁ idaṁ ṭhānaṁ ramaṇīyaṁ, parissayo",
  "atk-s0513a21:821_11": "panettha atthī”ti. “Ahampi tumhe disvā etaṁ aññāsiṁ, evaṁ gocarasampanne ṭhāne vasantānaṁ",
  "atk-s0513a21:821_12": "vo sarīresu maṁsalohitaṁ natthi, kiṁ pana vo ettha bhaya”nti? “Eko byaggho pātova",
  "atk-s0513a21:821_13": "āgantvā diṭṭhadiṭṭhaṁyeva gahetvā gacchatī”ti. “Kiṁ pana so nibaddhaṁ gaṇhāti, udāhu",
  "atk-s0513a21:821_14": "antarantarā”ti? “Nibaddhaṁ gaṇhātī”ti. “Kati pana te byagghā”ti? “Ekoyevā”ti. “Ettakā",
  "atk-s0513a21:821_15": "tumhe ekassa yujjhituṁ na sakkothā”ti? “Āma, na sakkomā”ti. “Ahaṁ taṁ gaṇhissāmi,",
  "atk-s0513a21:821_16": "kevalaṁ tumhe mama vacanaṁ karotha, so byaggho kahaṁ vasatī”ti? “Etasmiṁ pabbate”ti.",
  "atk-s0513a21:822_0": "So rattiññeva sūkare carāpetvā yuddhaṁ vicārento “yuddhaṁ nāma padumabyūhacakkabyūhasakaṭabyūhavasena",
  "atk-s0513a21:822_1": "tividhaṁ hotī”ti vatvā padumabyūhavasena vicāresi. So hi bhūmisīsaṁ jānāti. Tasmā",
  "atk-s0513a21:822_2": "“imasmiṁ ṭhāne yuddhaṁ vicāretuṁ vaṭṭatī”ti sūkarapillake mātaro ca tesaṁ majjhaṭṭhāne",
  "atk-s0513a21:822_3": "ṭhapesi. So tā āvijjhitvā majjhimasūkariyo, tā āvijjhitvā potakasūkare, te āvijjhitvā",
  "atk-s0513a21:822_4": "jarasūkare, te āvijjhitvā dīghadāṭhasūkare, te āvijjhitvā yuddhasamatthe balavatarasūkare",
  "atk-s0513a21:822_5": "dasa vīsa tiṁsa jane tasmiṁ tasmiṁ ṭhāne balagumbaṁ katvā ṭhapesi. Attano ṭhitaṭṭhānassa",
  "atk-s0513a21:822_6": "purato ekaṁ parimaṇḍalaṁ āvāṭaṁ khaṇāpesi, pacchato ekaṁ suppasaṇṭhānaṁ anupubbaninnaṁ",
  "atk-s0513a21:822_7": "pabbhārasadisaṁ. Tassa saṭṭhisattatimatte yodhasūkare ādāya tasmiṁ tasmiṁ ṭhāne “mā",
  "atk-s0513a21:822_8": "bhāyitthā”ti kammaṁ vicārato aruṇaṁ uṭṭhahi.",
  "atk-s0513a21:823_0": "Byaggho uṭṭhāya “kālo”ti ñatvā gantvā tesaṁ sammukhā ṭhite pabbatatale ṭhatvā akkhīni",
  "atk-s0513a21:823_1": "ummīletvā sūkare olokesi. Vaḍḍhakīsūkaro “paṭioloketha na”nti sūkarānaṁ saññaṁ adāsi,",
  "atk-s0513a21:823_2": "te paṭiolokesuṁ. Byaggho mukhaṁ ugghāṭetvā assosi, sūkarāpi tathā kariṁsu. Byaggho",
  "atk-s0513a21:823_3": "muttaṁ chaḍḍesi, sūkarāpi chaḍḍayiṁsu. Iti yaṁ yaṁ so karoti, taṁ taṁ te paṭikariṁsu.",
  "atk-s0513a21:823_4": "So cintesi – “pubbe sūkarā mayā olokitakāle palāyantā palāyitumpi na sakkonti, ajja",
  "atk-s0513a21:823_5": "apalāyitvā mama paṭisattu hutvā mayā katameva paṭikaronti. Etasmiṁ bhūmisīse ṭhito",
  "atk-s0513a21:823_6": "eko tesaṁ saṁvidhāyakopi atthi, ajja mayhaṁ gatassa jayo na paññāyatī”ti. So nivattitvā",
  "atk-s0513a21:823_7": "attano vasanaṭṭhānameva agamāsi. Tena pana gahitamaṁsakhādako eko kūṭajaṭilo atthi,",
  "atk-s0513a21:823_8": "so taṁ tucchahatthameva āgacchantaṁ disvā tena saddhiṁ sallapanto paṭhamaṁ gāthamāha –",
  "atk-s0513a21:824": "97.",
  "atk-s0513a21:825": "“Varaṁ varaṁ tvaṁ nihanaṁ pure cari,",
  "atk-s0513a21:826": "Asmiṁ padese abhibhuyya sūkare;",
  "atk-s0513a21:827": "Sodāni eko byapagamma jhāyasi,",
  "atk-s0513a21:828": "Balaṁ nu te byaggha na cajja vijjatī”ti.",
  "atk-s0513a21:829_0": "Tattha varaṁ varaṁ tvaṁ nihanaṁ pure cari, asmiṁ padese abhibhuyya sūkareti ambho",
  "atk-s0513a21:829_1": "byaggha, tvaṁ pubbe imasmiṁ padese sabbasūkare abhibhavitvā imesu sūkaresu varaṁ",
  "atk-s0513a21:829_2": "varaṁ tvaṁ uttamuttamaṁ sūkaraṁ nihananto vicari. Sodāni eko byapagamma jhāyasīti",
  "atk-s0513a21:829_3": "so tvaṁ idāni aññataraṁ sūkaraṁ aggahetvā ekakova apagantvā jhāyasi pajjhāyasi. Balaṁ",
  "atk-s0513a21:829_4": "nu te byaggha na cajja vijjatīti kiṁ nu te, ambho byaggha, ajja kāyabalaṁ natthīti.",
  "atk-s0513a21:830": "Taṁ sutvā byaggho dutiyaṁ gāthamāha –",
  "atk-s0513a21:831": "98.",
  "atk-s0513a21:832": "“Ime sudaṁ yanti disodisaṁ pure, bhayaṭṭitā leṇagavesino puthū;",
  "atk-s0513a21:833": "Te dāni saṅgamma vasanti ekato, yatthaṭṭhitā duppasahajjame mayā”ti.",
  "atk-s0513a21:834_0": "Tattha sudanti nipāto. Ayaṁ pana saṅkhepattho – ime sūkarā pubbe maṁ disvā bhayena",
  "atk-s0513a21:834_1": "aṭṭitā pīḷitā attano leṇagavesino puthū visuṁ visuṁ hutvā disodisaṁ yanti, taṁ taṁ",
  "atk-s0513a21:834_2": "disaṁ abhimukhā palāyanti, te dāni sabbepi samāgantvā ekato vasanti tiṭṭhanti, tañca",
  "atk-s0513a21:834_3": "bhūmisīsaṁ upagatā, yattha ṭhitā duppasahā dummaddayā ajja ime mayāti.",
  "atk-s0513a21:835_0": "Athassa ussāhaṁ janento kūṭajaṭilo “mā bhāyi, gaccha tayi naditvā pakkhandante sabbepi",
  "atk-s0513a21:835_1": "bhītā bhijjitvā palāyissantī”ti āha. Byaggho tasmiṁ ussāhaṁ janente sūro hutvā puna",
  "atk-s0513a21:835_2": "gantvā pabbatatale aṭṭhāsi. Vaḍḍhakīsūkaro dvinnaṁ āvāṭānaṁ antare aṭṭhāsi. Sūkarā",
  "atk-s0513a21:835_3": "“sāmi, mahācoro punāgato”ti āhaṁsu. “Mā bhāyittha, idāni taṁ gaṇhissāmī”ti. Byaggho",
  "atk-s0513a21:835_4": "naditvā vaḍḍhakīsūkarassa upari patati, sūkaro tassa attano upari patanakāle parivattitvā",
  "atk-s0513a21:835_5": "vegena ujukaṁ khataāvāṭe pati. Byaggho vegaṁ sandhāretuṁ asakkonto uparibhāgena gantvā",
  "atk-s0513a21:835_6": "suppamukhassa tiriyaṁ khataāvāṭassa atisambādhe mukhaṭṭhāne patitvā puñjakato viya",
  "atk-s0513a21:835_7": "ahosi. Sūkaro āvāṭā uttaritvā asanivegena gantvā byagghaṁ antarasatthimhi dāṭhāya",
  "atk-s0513a21:835_8": "paharitvā yāva vakkapadesā phāletvā pañcamadhuramaṁsaṁ dāṭhāya paliveṭhetvā byagghassa",
  "atk-s0513a21:835_9": "matthake āvijjhitvā “gaṇhatha tumhākaṁ paccāmitta”nti ukkhipitvā bahiāvāṭe chaḍḍesi.",
  "atk-s0513a21:835_10": "Paṭhamaṁ āgatā byagghamaṁsaṁ labhiṁsu, pacchā āgatā “byagghamaṁsaṁ kīdisaṁ hotī”ti",
  "atk-s0513a21:835_11": "tesaṁ mukhaṁ upasiṅghantā vicariṁsu.",
  "atk-s0513a21:836_0": "Sūkarā na tāva tussanti. Vaḍḍhakīsūkaro tesaṁ iṅghitaṁ disvā “kiṁ nu kho tumhe na",
  "atk-s0513a21:836_1": "tussathā”ti āha. “Sāmi, kiṁ etena byagghena ghātitena, añño pana byagghaāṇāpanasamattho",
  "atk-s0513a21:836_2": "kūṭajaṭilo atthiyevā”ti. “Ko nāmeso”ti? “Eko dussīlatāpaso”ti. “Byagghopi mayā ghātito,",
  "atk-s0513a21:836_3": "so me kiṁ pahoti, etha gaṇhissāma na”nti sūkaraghaṭāya saddhiṁ pāyāsi. Kūṭatāpasopi",
  "atk-s0513a21:836_4": "byagghe cirāyante “kiṁ nu kho sūkarā byagghaṁ gaṇhiṁsū”ti paṭipathaṁ gacchanto te",
  "atk-s0513a21:836_5": "sūkare āgacchante disvā attano parikkhāraṁ ādāya palāyanto tehi anubandhito parikkhāraṁ",
  "atk-s0513a21:836_6": "chaḍḍetvā vegena udumbararukkhaṁ abhiruhi. Sūkarā “idānimha, sāmi, naṭṭhā, tāpaso",
  "atk-s0513a21:836_7": "palāyitvā rukkhaṁ abhiruhī”ti āhaṁsu. “Kiṁ rukkhaṁ nāmā”ti? “Udumbararukkha”nti.",
  "atk-s0513a21:836_8": "So “sūkariyo udakaṁ āharantu, sūkarapotakā pathaviṁ khaṇantu, dīghadāṭhā sūkarā mūlāni",
  "atk-s0513a21:836_9": "chindantu, sesā parivāretvā ārakkhantū”ti saṁvidahitvā tesu tathā karontesu sayaṁ",
  "atk-s0513a21:836_10": "udumbarassa ujukaṁ thūlamūlaṁ pharasunā paharanto viya ekappahārameva katvā udumbararukkhaṁ",
  "atk-s0513a21:836_11": "pātesi. Parivāretvā ṭhitasūkarā kūṭajaṭilaṁ bhūmiyaṁ pātetvā khaṇḍākhaṇḍikaṁ katvā",
  "atk-s0513a21:836_12": "yāva aṭṭhito khāditvā vaḍḍhakīsūkaraṁ udumbarakhandheyeva nisīdāpetvā kūṭajaṭilassa",
  "atk-s0513a21:836_13": "paribhogasaṅkhena udakaṁ āharitvā abhisiñcitvā rājānaṁ kariṁsu, ekañca taruṇasūkariṁ",
  "atk-s0513a21:836_14": "tassa aggamahesiṁ akaṁsu. Tato paṭṭhāya kira yāvajjatanā rājāno udumbarabhaddapīṭhe",
  "atk-s0513a21:836_15": "nisīdāpetvā tīhi saṅkhehi abhisiñcanti.",
  "atk-s0513a21:837": "Tasmiṁ vanasaṇḍe adhivatthā devatā taṁ acchariyaṁ disvā ekasmiṁ viṭapantare sūkarānaṁ abhimukhā hutvā tatiyaṁ gāthamāha –",
  "atk-s0513a21:838": "99.",
  "atk-s0513a21:839": "“Namatthu saṅghāna samāgatānaṁ, disvā sayaṁ sakhya vadāmi abbhutaṁ;",
  "atk-s0513a21:840": "Byagghaṁ migā yattha jiniṁsu dāṭhino, sāmaggiyā dāṭhabalesu muccare”ti.",
  "atk-s0513a21:841_0": "Tattha namatthu saṅghānanti ayaṁ mama namakkāro samāgatānaṁ sūkarasaṅghānaṁ atthu.",
  "atk-s0513a21:841_1": "Disvā sayaṁ sakhya vadāmi abbhutanti idaṁ pubbe abhūtapubbaṁ abbhutaṁ sakhyaṁ mittabhāvaṁ",
  "atk-s0513a21:841_2": "sayaṁ disvā vadāmi. Byagghaṁ migā yattha jiniṁsu dāṭhinoti yatra hi nāma dāṭhino",
  "atk-s0513a21:841_3": "sūkaramigā byagghaṁ jiniṁsu, ayameva vā pāṭho. Sāmaggiyā dāṭhabalesu muccareti yā",
  "atk-s0513a21:841_4": "sā dāṭhabalesu sūkaresu sāmaggī ekajjhāsayatā, tāya tesu sāmaggiyā te dāṭhabalā paccāmittaṁ",
  "atk-s0513a21:841_5": "gahetvā ajja maraṇabhayā muttāti attho.",
  "atk-s0513a21:842": "Satthā imaṁ dhammadesanaṁ āharitvā jātakaṁ samodhānesi – “tadā dhanuggahatisso vaḍḍhakīsūkaro ahosi, rukkhadevatā pana ahameva ahosi”nti.",
  "atk-s0513a21:843": "Vaḍḍhakīsūkarajātakavaṇṇanā tatiyā.",
  "atk-s0513a21:845": "[284] 4. Sirijātakavaṇṇanā",
  "atk-s0513a21:846_0": "Yaṁussukā saṅgharantīti idaṁ satthā jetavane viharanto ekaṁ siricorabrāhmaṇaṁ ārabbha",
  "atk-s0513a21:846_1": "kathesi. Imasmiṁ jātake paccuppannavatthu heṭṭhā khadiraṅgārajātake vitthāritameva.",
  "atk-s0513a21:846_2": "Idhāpi pana sā anāthapiṇḍikassa ghare catutthe dvārakoṭṭhake vasanakā micchādiṭṭhidevatā",
  "atk-s0513a21:846_3": "daṇḍakammaṁ karontī catupaññāsahiraññakoṭiyo āharitvā koṭṭhe pūretvā seṭṭhinā saddhiṁ",
  "atk-s0513a21:846_4": "sahāyikā ahosi. Atha naṁ so ādāya satthu santikaṁ nesi. Satthā tassā dhammaṁ desesi,",
  "atk-s0513a21:846_5": "sā dhammaṁ sutvā sotāpannā ahosi. Tato paṭṭhāya seṭṭhino yaso yathāporāṇova jāto.",
  "atk-s0513a21:846_6": "Atheko sāvatthivāsī sirilakkhaṇaññū brāhmaṇo cintesi – “anāthapiṇḍiko duggato hutvā",
  "atk-s0513a21:846_7": "puna issaro jāto, yaṁnūnāhaṁ taṁ daṭṭhukāmo viya gatvā tassa gharato siriṁ thenetvā",
  "atk-s0513a21:846_8": "āgaccheyya”nti. So tassa gharaṁ gantvā tena katasakkārasammāno sāraṇīyakathāya vattamānāya",
  "atk-s0513a21:846_9": "“kimatthaṁ āgatosī”ti vutte “kattha nu kho sirī patiṭṭhitā”ti olokesi. Seṭṭhino ca",
  "atk-s0513a21:846_10": "sabbaseto dhotasaṅkhapaṭibhāgo kukkuṭo suvaṇṇapañjare pakkhipitvā ṭhapito atthi,",
  "atk-s0513a21:846_11": "tassa cūḷāya sirī patiṭṭhāsi. Brāhmaṇo olokayamāno siriyā tattha patiṭṭhitabhāvaṁ",
  "atk-s0513a21:846_12": "ñatvā āha – “ahaṁ, mahāseṭṭhi, pañcasate māṇave mante vācemi, akālaraviṁ ekaṁ kukkuṭaṁ",
  "atk-s0513a21:846_13": "nissāya te ca mayañca kilamāma, ayañca kira kukkuṭo kālaravī, imassatthāya āgatomhi,",
  "atk-s0513a21:846_14": "dehi me etaṁ kukkuṭa”nti. “Gaṇha, brāhmaṇa, demi te kukkuṭa”nti. “Demī”ti ca vuttakkhaṇeyeva",
  "atk-s0513a21:846_15": "sirī tassa cūḷato apagantvā ussīsake ṭhapite maṇikkhandhe patiṭṭhāsi.",
  "atk-s0513a21:847_0": "Brāhmaṇo siriyā maṇimhi patiṭṭhitabhāvaṁ ñatvā maṇimpi yāci. “Maṇimpi demī”ti vuttakkhaṇeyeva",
  "atk-s0513a21:847_1": "sirī maṇito apagantvā ussīsake ṭhapitaārakkhayaṭṭhiyaṁ patiṭṭhāsi. Brāhmaṇo siriyā",
  "atk-s0513a21:847_2": "tattha patiṭṭhitabhāvaṁ ñatvā tampi yāci. “Gahetvā gacchāhī”ti vuttakkhaṇeyeva sirī",
  "atk-s0513a21:847_3": "yaṭṭhito apagantvā puññalakkhaṇadeviyā nāma seṭṭhino aggamahesiyā sīse patiṭṭhāsi.",
  "atk-s0513a21:847_4": "Siricorabrāhmaṇo tattha patiṭṭhitabhāvaṁ ñatvā “avissajjiyabhaṇḍaṁ etaṁ, yācitumpi",
  "atk-s0513a21:847_5": "na sakkā”ti cintetvā seṭṭhiṁ etadavoca – “mahāseṭṭhi, ahaṁ tumhākaṁ gehe ‘siriṁ thenetvā",
  "atk-s0513a21:847_6": "gamissāmī’ti āgacchiṁ, sirī pana te kukkuṭassa cūḷāyaṁ patiṭṭhitā ahosi, tasmiṁ mama",
  "atk-s0513a21:847_7": "dinne tato apagantvā maṇimhi patiṭṭhahi, maṇimhi dinne ārakkhayaṭṭhiyaṁ patiṭṭhahi,",
  "atk-s0513a21:847_8": "ārakkhayaṭṭhiyā dinnāya tato apagantvā puññalakkhaṇadeviyā sīse patiṭṭhahi, ‘idaṁ",
  "atk-s0513a21:847_9": "kho pana avissajjiyabhaṇḍa’nti imampi me na gahitaṁ, na sakkā tava siriṁ thenetuṁ,",
  "atk-s0513a21:847_10": "tava santakaṁ taveva hotū”ti uṭṭhāyāsanā pakkāmi. Anāthapiṇḍiko “imaṁ kāraṇaṁ satthu",
  "atk-s0513a21:847_11": "kathessāmī”ti vihāraṁ gantvā satthāraṁ pūjetvā vanditvā ekamantaṁ nisinno sabbaṁ",
  "atk-s0513a21:847_12": "tathāgatassa ārocesi. Satthā taṁ sutvā “na kho, gahapati, idāneva aññesaṁ sirī aññattha",
  "atk-s0513a21:847_13": "gacchati, pubbepi appapuññehi uppāditasirī pana puññavantānaṁyeva pādamūlaṁ gatā”ti",
  "atk-s0513a21:847_14": "vatvā tena yācito atītaṁ āhari.",
  "atk-s0513a21:848_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a21:848_1": "vayappatto takkasilāyaṁ sippaṁ uggaṇhitvā agāraṁ ajjhāvasanto mātāpitūnaṁ kālakiriyāya",
  "atk-s0513a21:848_2": "saṁviggo nikkhamitvā himavantapadese isipabbajjaṁ pabbajitvā abhiññā ca samāpattiyo",
  "atk-s0513a21:848_3": "ca uppādetvā dīghassa addhuno accayena loṇambilasevanatthāya janapadaṁ gantvā bārāṇasirañño",
  "atk-s0513a21:848_4": "uyyāne vasitvā punadivase bhikkhaṁ caramāno hatthācariyassa gharadvāraṁ agamāsi.",
  "atk-s0513a21:848_5": "So tassa ācāravihāre pasanno bhikkhaṁ datvā uyyāne vasāpetvā niccaṁ paṭijaggi. Tasmiṁ",
  "atk-s0513a21:848_6": "kāle eko kaṭṭhahārako araññato dārūni āharanto velāya nagaradvāraṁ pāpuṇituṁ nāsakkhi.",
  "atk-s0513a21:848_7": "Sāyaṁ ekasmiṁ devakule dārukalāpaṁ ussīsake katvā nipajji, devakule vissaṭṭhā bahū",
  "atk-s0513a21:848_8": "kukkuṭā tassa avidūre ekasmiṁ rukkhe sayiṁsu. Tesu uparisayitakukkuṭo paccūsakāle",
  "atk-s0513a21:848_9": "vaccaṁ pātento heṭṭhāsayitakukkuṭassa sarīre pātesi. “Kena me sarīre vaccaṁ pātita”nti",
  "atk-s0513a21:848_10": "ca vutte “mayā”ti āha. “Kiṁkāraṇā”ti ca vutte “anupadhāretvā”ti vatvā punapi pātesi.",
  "atk-s0513a21:848_11": "Tato ubhopi aññamaññaṁ kuddhā “kiṁ te balaṁ, kiṁ te bala”nti kalahaṁ kariṁsu. Atha",
  "atk-s0513a21:848_12": "heṭṭhāsayitakukkuṭo āha – “maṁ māretvā aṅgāre pakkamaṁsaṁ khādanto pātova kahāpaṇasahassaṁ",
  "atk-s0513a21:848_13": "labhatī”ti. Uparisayitakukkuṭo āha – “ambho, mā tvaṁ ettakena gajji, mama thūlamaṁsaṁ",
  "atk-s0513a21:848_14": "khādanto rājā hoti, bahimaṁsaṁ khādanto puriso ce, senāpatiṭṭhānaṁ, itthī ce, aggamahesiṭṭhānaṁ",
  "atk-s0513a21:848_15": "labhati. Aṭṭhimaṁsaṁ pana me khādanto gihī ce, bhaṇḍāgārikaṭṭhānaṁ, pabbajito ce,",
  "atk-s0513a21:848_16": "rājakulūpakabhāvaṁ labhatī”ti.",
  "atk-s0513a21:849_0": "Kaṭṭhahārako tesaṁ vacanaṁ sutvā “rajje patte sahassena kiccaṁ natthī”ti saṇikaṁ",
  "atk-s0513a21:849_1": "abhiruhitvā uparisayitakukkuṭaṁ gahetvā māretvā ucchaṅge katvā “rājā bhavissāmī”ti",
  "atk-s0513a21:849_2": "gantvā vivaṭadvāreneva nagaraṁ pavisitvā kukkuṭaṁ nittacaṁ katvā udaraṁ sodhetvā",
  "atk-s0513a21:849_3": "“idaṁ kukkuṭamaṁsaṁ sādhukaṁ sampādehī”ti pajāpatiyā adāsi. Sā kukkuṭamaṁsañca bhattañca",
  "atk-s0513a21:849_4": "sampādetvā “bhuñja, sāmī”ti tassa upanāmesi. “Bhadde, etaṁ maṁsaṁ mahānubhāvaṁ, etaṁ",
  "atk-s0513a21:849_5": "khāditvā ahaṁ rājā bhavissāmi, tvaṁ aggamahesī bhavissasi, taṁ bhattañca maṁsañca",
  "atk-s0513a21:849_6": "ādāya gaṅgātīraṁ gantvā nhāyitvā bhuñjissāmā”ti bhattabhājanaṁ tīre ṭhapetvā nhānatthāya",
  "atk-s0513a21:849_7": "otariṁsu. Tasmiṁ khaṇe vātena khubhitaṁ udakaṁ āgantvā bhattabhājanaṁ ādāya agamāsi.",
  "atk-s0513a21:849_8": "Taṁ nadīsotena vuyhamānaṁ heṭṭhānadiyaṁ hatthiṁ nhāpento eko hatthācariyo mahāmatto",
  "atk-s0513a21:849_9": "disvā ukkhipāpetvā vivarāpetvā “kimetthā”ti pucchi. “Bhattañceva kukkuṭamaṁsañca",
  "atk-s0513a21:849_10": "sāmī”ti. So taṁ pidahāpetvā lañchāpetvā “yāva mayaṁ āgacchāma, tāvimaṁ bhattaṁ mā",
  "atk-s0513a21:849_11": "vivarā”ti bhariyāya pesesi. Sopi kho kaṭṭhahārako mukhato paviṭṭhena vālukodakena",
  "atk-s0513a21:849_12": "uddhumātaudaro palāyi.",
  "atk-s0513a21:850_0": "Atheko tassa hatthācariyassa kulūpako dibbacakkhukatāpaso “mayhaṁ upaṭṭhāko hatthiṭṭhānaṁ",
  "atk-s0513a21:850_1": "na vijahati, kadā nu kho sampattiṁ pāpuṇissatī”ti dibbacakkhunā upadhārento taṁ purisaṁ",
  "atk-s0513a21:850_2": "disvā taṁ kāraṇaṁ ñatvā puretaraṁ gantvā hatthācariyassa nivesane nisīdi. Hatthācariyo",
  "atk-s0513a21:850_3": "āgantvā taṁ vanditvā ekamantaṁ nisinno taṁ bhattabhājanaṁ āharāpetvā “tāpasaṁ maṁsodanena",
  "atk-s0513a21:850_4": "parivisathā”ti āha. Tāpaso bhattaṁ gahetvā maṁse dīyamāne aggahetvā “imaṁ maṁsaṁ",
  "atk-s0513a21:850_5": "ahaṁ vicāremī”ti vatvā “vicāretha, bhante”ti vutte thūlamaṁsādīni ekekaṁ koṭṭhāsaṁ",
  "atk-s0513a21:850_6": "kāretvā thūlamaṁsaṁ hatthācariyassa dāpesi, bahimaṁsaṁ tassa bhariyāya, aṭṭhimaṁsaṁ",
  "atk-s0513a21:850_7": "attanā paribhuñji. So bhattakiccāvasāne gacchanto “tvaṁ ito tatiyadivase rājā bhavissasi,",
  "atk-s0513a21:850_8": "appamatto hohī”ti vatvā pakkāmi. Tatiyadivase eko sāmantarājā āgantvā bārāṇasiṁ parivāresi.",
  "atk-s0513a21:850_9": "Bārāṇasirājā hatthācariyaṁ rājavesaṁ gāhāpetvā “hatthiṁ abhiruhitvā yujjhā”ti āṇāpetvā",
  "atk-s0513a21:850_10": "sayaṁ aññātakavesena senāya vicārento ekena mahāvegena sarena viddho taṅkhaṇaññeva",
  "atk-s0513a21:850_11": "mari. Tassa matabhāvaṁ ñatvā hatthācariyo bahū kahāpaṇe nīharāpetvā “dhanatthikā",
  "atk-s0513a21:850_12": "purato hutvā yujjhantū”ti bheriṁ carāpesi. Balakāyo muhutteneva sāmantarājānaṁ jīvitakkhayaṁ",
  "atk-s0513a21:850_13": "pāpesi. Amaccā rañño sarīrakiccaṁ katvā “kaṁ rājānaṁ karomā”ti mantayamānā “amhākaṁ",
  "atk-s0513a21:850_14": "rājā jīvamāno attano vesaṁ hatthācariyassa adāsi, ayameva yuddhaṁ katvā rajjaṁ gaṇhi,",
  "atk-s0513a21:850_15": "etasseva rajjaṁ dassāmā”ti taṁ rajjena abhisiñciṁsu, bhariyampissa aggamahesiṁ akaṁsu.",
  "atk-s0513a21:850_16": "Bodhisatto rājakulūpako ahosi.",
  "atk-s0513a21:851": "Satthā atītaṁ āharitvā abhisambuddho hutvā imā dve gāthā abhāsi –",
  "atk-s0513a21:852": "100.",
  "atk-s0513a21:853": "“Yaṁ ussukā saṅgharanti, alakkhikā bahuṁ dhanaṁ;",
  "atk-s0513a21:854": "Sippavanto asippā ca, lakkhivā tāni bhuñjati.",
  "atk-s0513a21:855": "101.",
  "atk-s0513a21:856": "“Sabbattha katapuññassa, aticcaññeva pāṇino;",
  "atk-s0513a21:857": "Uppajjanti bahū bhogā, appanāyatanesupī”ti.",
  "atk-s0513a21:858_0": "Tattha yaṁ ussukāti yaṁ dhanasaṅgharaṇe ussukkamāpannā chandajātā kicchena bahuṁ",
  "atk-s0513a21:858_1": "dhanaṁ saṅgharanti.“Ye ussukā”tipi pāṭho, ye purisā dhanasaṁharaṇe ussukā hatthisippādivasena",
  "atk-s0513a21:858_2": "sippavanto asippā ca antamaso vetanena kammaṁ katvā bahuṁ dhanaṁ saṅgharantīti attho.",
  "atk-s0513a21:858_3": "Lakkhivā tāni bhuñjatīti tāni “bahuṁ dhana”nti vuttāni dhanāni puññavā puriso attano",
  "atk-s0513a21:858_4": "puññaphalaṁ paribhuñjanto kiñci kammaṁ akatvāpi paribhuñjati.",
  "atk-s0513a21:859_0": "Aticcaññeva pāṇinoti aticca aññe eva pāṇino. Eva-kāro purimapadena yojetabbo, sabbattheva",
  "atk-s0513a21:859_1": "katapuññassa aññe akatapuññe satte atikkamitvāti attho. Appanāyatanesupīti api anāyatanesupi",
  "atk-s0513a21:859_2": "aratanākaresu ratanāni asuvaṇṇāyatanādīsu suvaṇṇādīni ahatthāyatanādīsu hatthiādayoti",
  "atk-s0513a21:859_3": "saviññāṇakaaviññāṇakā bahū bhogā uppajjanti. Tattha muttāmaṇiādīnaṁ anākare uppattiyaṁ",
  "atk-s0513a21:859_4": "duṭṭhagāmaṇiabhayamahārājassa vatthu kathetabbaṁ.",
  "atk-s0513a21:860": "Satthā pana imā gāthā vatvā “gahapati, imesaṁ sattānaṁ puññasadisaṁ aññaṁ āyatanaṁ nāma natthi, puññavantānañhi anākaresu ratanāni uppajjantiyevā”ti vatvā imaṁ dhammaṁ desesi –",
  "atk-s0513a21:861": "“Esa devamanussānaṁ, sabbakāmadado nidhi;",
  "atk-s0513a21:862": "Yaṁ yadevābhipatthenti, sabbametena labbhati.",
  "atk-s0513a21:863": "“Suvaṇṇatā susaratā, susaṇṭhānā surūpatā;",
  "atk-s0513a21:864": "Ādhipaccaparivāro, sabbametena labbhati.",
  "atk-s0513a21:865": "“Padesarajjaṁ issariyaṁ, cakkavattisukhaṁ piyaṁ;",
  "atk-s0513a21:866": "Devarajjampi dibbesu, sabbametena labbhati.",
  "atk-s0513a21:867": "“Mānussikā ca sampatti, devaloke ca yā rati;",
  "atk-s0513a21:868": "Yā ca nibbānasampatti, sabbametena labbhati.",
  "atk-s0513a21:869": "“Mittasampadamāgamma, yonisova payuñjato;",
  "atk-s0513a21:870": "Vijjāvimuttivasībhāvo, sabbametena labbhati.",
  "atk-s0513a21:871": "“Paṭisambhidā vimokkhā ca, yā ca sāvakapāramī;",
  "atk-s0513a21:872": "Paccekabodhi buddhabhūmi, sabbametena labbhati.",
  "atk-s0513a21:873": "“Evaṁ mahatthikā esā, yadidaṁ puññasampadā;",
  "atk-s0513a21:874": "Tasmā dhīrā pasaṁsanti, paṇḍitā katapuññata”nti. ;",
  "atk-s0513a21:875": "Idāni yesu anāthapiṇḍikassa sirī patiṭṭhitā, tāni ratanāni dassetuṁ “kukkuṭo”tiādimāha.",
  "atk-s0513a21:876": "102.",
  "atk-s0513a21:877": "“Kukkuṭo maṇayo daṇḍo, thiyo ca puññalakkhaṇā;",
  "atk-s0513a21:878": "Uppajjanti apāpassa, katapuññassa jantuno”ti.",
  "atk-s0513a21:879_0": "Tattha daṇḍoti ārakkhayaṭṭhiṁ sandhāya vuttaṁ, thiyoti seṭṭhibhariyaṁ puññalakkhaṇadeviṁ.",
  "atk-s0513a21:879_1": "Sesamettha uttānameva. Gāthaṁ vatvā ca pana jātakaṁ samodhānesi – “tadā rājā ānando",
  "atk-s0513a21:879_2": "ahosi, kulūpakatāpaso pana ahameva sammāsambuddho ahosi”nti.",
  "atk-s0513a21:880": "Sirijātakavaṇṇanā catutthā.",
  "atk-s0513a21:882": "[285] 5. Maṇisūkarajātakavaṇṇanā",
  "atk-s0513a21:883_0": "Dariyāsatta vassānīti idaṁ satthā jetavane viharanto sundarīmāraṇaṁ ārabbha kathesi.",
  "atk-s0513a21:883_1": "Tena kho pana samayena bhagavā sakkato hoti garukatoti vatthu udāne āgatameva. Ayaṁ",
  "atk-s0513a21:883_2": "panettha saṅkhepo – bhagavato kira bhikkhusaṅghassa ca pañcannaṁ mahānadīnaṁ mahoghasadise",
  "atk-s0513a21:883_3": "lābhasakkāre uppanne hatalābhasakkārā aññatitthiyā sūriyuggamanakāle khajjopanakā",
  "atk-s0513a21:883_4": "viya nippabhā hutvā ekato sannipatitvā mantayiṁsu – “mayaṁ samaṇassa gotamassa uppannakālato",
  "atk-s0513a21:883_5": "paṭṭhāya hatalābhasakkārā, na koci amhākaṁ atthibhāvampi jānāti, kena nu kho saddhiṁ",
  "atk-s0513a21:883_6": "ekato hutvā samaṇassa gotamassa avaṇṇaṁ uppādetvā lābhasakkāramassa antaradhāpeyyāmā”ti.",
  "atk-s0513a21:883_7": "Atha nesaṁ etadahosi – “sundariyā saddhiṁ ekato hutvā sakkuṇissāmā”ti.",
  "atk-s0513a21:884_0": "Te ekadivasaṁ sundariṁ titthiyārāmaṁ pavisitvā vanditvā ṭhitaṁ nālapiṁsu. Sā punappunaṁ",
  "atk-s0513a21:884_1": "sallapantīpi paṭivacanaṁ alabhitvā “api nu, ayyā, tumhe kenaci viheṭhitātthā”ti pucchi.",
  "atk-s0513a21:884_2": "“Kiṁ, bhagini, samaṇaṁ gotamaṁ amhe viheṭhetvā hatalābhasakkāre katvā vicarantaṁ",
  "atk-s0513a21:884_3": "na passasī”ti. Sā evamāha – “mayā ettha kiṁ kātuṁ vaṭṭatī”ti? Tvaṁ khosi, bhagini,",
  "atk-s0513a21:884_4": "abhirūpā sobhaggappattā, samaṇassa gotamassa ayasaṁ āropetvā mahājanaṁ tava kathaṁ",
  "atk-s0513a21:884_5": "gāhāpetvā hatalābhasakkāraṁ karohī”ti? Sā “sādhū”ti sampaṭicchitvā vanditvā pakkantā.",
  "atk-s0513a21:884_6": "Tato paṭṭhāya mālāgandhavilepanakappūrakaṭukaphalādīni gahetvā sāyaṁ mahājanassa",
  "atk-s0513a21:884_7": "satthu dhammadesanaṁ sutvā nagaraṁ pavisanakāle jetavanābhimukhī gacchati. “Kahaṁ",
  "atk-s0513a21:884_8": "gacchasī”ti ca puṭṭhā “samaṇassa gotamassa santikaṁ, ahañhi tena saddhiṁ ekagandhakuṭiyaṁ",
  "atk-s0513a21:884_9": "vasāmī”ti vatvā aññatarasmiṁ titthiyārāme vasitvā pātova jetavanamaggaṁ otaritvā",
  "atk-s0513a21:884_10": "nagarābhimukhī gacchati. “Kiṁ, sundari, kahaṁ gatāsī”ti ca puṭṭhā “samaṇena gotamena",
  "atk-s0513a21:884_11": "saddhiṁ ekagandhakuṭiyaṁ vasitvā taṁ kilesaratiyā ramāpetvā āgatāmhī”ti vadati.",
  "atk-s0513a21:885_0": "Atha naṁ katipāhaccayena dhuttānaṁ kahāpaṇe datvā “gacchatha sundariṁ māretvā samaṇassa",
  "atk-s0513a21:885_1": "gotamassa gandhakuṭiyā samīpe mālākacavarantare nikkhipitvā ethā”ti vadiṁsu, te tathā",
  "atk-s0513a21:885_2": "akaṁsu. Tato titthiyā “sundariṁ na passāmā”ti kolāhalaṁ katvā rañño ārocetvā “kahaṁ",
  "atk-s0513a21:885_3": "vo āsaṅkā”ti vuttā “imesu divasesu jetavane vasati, tatrassā pavattiṁ na jānāmā”ti",
  "atk-s0513a21:885_4": "vatvā “tena hi gacchatha, naṁ vicinathā”ti raññā anuññātā attano upaṭṭhāke gahetvā",
  "atk-s0513a21:885_5": "jetavanaṁ gantvā vicinantā mālākacavarantare disvā mañcakaṁ āropetvā nagaraṁ pavesetvā",
  "atk-s0513a21:885_6": "“samaṇassa gotamassa sāvakā ‘satthārā katapāpakammaṁ paṭicchādessāmā’ti sundariṁ",
  "atk-s0513a21:885_7": "māretvā mālākacavarantare nikkhipiṁsū”ti rañño ārocesuṁ, rājā “tena hi gacchatha,",
  "atk-s0513a21:885_8": "nagaraṁ āhiṇḍathā”ti āha. Te nagaravīthīsu “passatha samaṇānaṁ sakyaputtiyānaṁ kamma”ntiādīni",
  "atk-s0513a21:885_9": "viravitvā puna rañño nivesanadvāraṁ agamaṁsu.",
  "atk-s0513a21:886_0": "Rājā sundariyā sarīraṁ āmakasusāne aṭṭakaṁ āropetvā rakkhāpesi. Sāvatthivāsino ṭhapetvā",
  "atk-s0513a21:886_1": "ariyasāvake sesā yebhuyyena “passatha samaṇānaṁ sakyaputtiyānaṁ kamma”ntiādīni vatvā",
  "atk-s0513a21:886_2": "antonagare ca bahinagare ca bhikkhū akkosantā paribhāsantā vicaranti. Bhikkhū taṁ",
  "atk-s0513a21:886_3": "pavattiṁ tathāgatassa ārocesuṁ. Satthā “tena hi tumhepi te manusse evaṁ paṭicodethā”ti –",
  "atk-s0513a21:887": "“Abhūtavādī nirayaṁ upeti, yo vāpi katvā na karomi cāha;",
  "atk-s0513a21:888": "Ubhopi te pecca samā bhavanti, nihīnakammā manujā paratthā”ti. –",
  "atk-s0513a21:889": "Imaṁ gāthamāha.",
  "atk-s0513a21:890_0": "Rājā “sundariyā aññehi māritabhāvaṁ jānāthā”ti purise pesesi. Tepi kho dhuttā tehi",
  "atk-s0513a21:890_1": "kahāpaṇehi suraṁ pivantā aññamaññaṁ kalahaṁ karonti. Tattheko evamāha – “tvaṁ sundariṁ",
  "atk-s0513a21:890_2": "ekappahāreneva māretvā mālākacavarantare nikkhipitvā tato laddhakahāpaṇehi suraṁ",
  "atk-s0513a21:890_3": "pivasi, hotu hotū”ti. Rājapurisā te dhutte gahetvā rañño dassesuṁ. Atha te rājā “tumhehi",
  "atk-s0513a21:890_4": "māritā”ti pucchi. “Āma, devā”ti. “Kehi mārāpitā”ti? “Aññatitthiyehi, devā”ti. Rājā",
  "atk-s0513a21:890_5": "titthiye pakkosāpetvā sundariṁ ukkhipāpetvā “gacchatha tumhe, evaṁ vadantā nagaraṁ",
  "atk-s0513a21:890_6": "āhiṇḍatha ‘ayaṁ sundarī samaṇassa gotamassa avaṇṇaṁ āropetukāmehi amhehi mārāpitā,",
  "atk-s0513a21:890_7": "neva samaṇassa gotamassa, na gotamasāvakānaṁ doso atthi, amhākaṁyeva doso”’ti āṇāpesi.",
  "atk-s0513a21:890_8": "Te tathā akaṁsu. Bālamahājano tadā saddahi, titthiyāpi purisavadhadaṇḍena palibuddhā.",
  "atk-s0513a21:890_9": "Tato paṭṭhāya buddhānaṁ mahantataro lābhasakkāro ahosi.",
  "atk-s0513a21:891_0": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – “āvuso, titthiyā ‘buddhānaṁ",
  "atk-s0513a21:891_1": "kāḷakabhāvaṁ uppādessāmā’ti sayaṁ kāḷakā jātā, buddhānaṁ pana mahantataro lābhasakkāro",
  "atk-s0513a21:891_2": "udapādī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a21:891_3": "pucchitvā “imāya nāmā”ti vutte “na, bhikkhave, sakkā buddhānaṁ saṁkilesaṁ uppādetuṁ,",
  "atk-s0513a21:891_4": "buddhānaṁ saṁkiliṭṭhabhāvakaraṇaṁ nāma jātimaṇino kiliṭṭhabhāvakaraṇasadisaṁ, pubbe",
  "atk-s0513a21:891_5": "jātimaṇiṁ ‘kiliṭṭhaṁ karissāmā’ti vāyamantāpi nāsakkhiṁsu kiliṭṭhaṁ kātu”nti vatvā",
  "atk-s0513a21:891_6": "tehi yācito atītaṁ āhari.",
  "atk-s0513a21:892_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake brāhmaṇakule",
  "atk-s0513a21:892_1": "nibbattitvā vayappatto kāmesu ādīnavaṁ disvā nikkhamitvā himavantapadese tisso pabbatarājiyo",
  "atk-s0513a21:892_2": "atikkamitvā tāpaso hutvā paṇṇasālāyaṁ vasi. Tassā avidūre maṇiguhā ahosi, tattha",
  "atk-s0513a21:892_3": "tiṁsamattā sūkarā vasanti, guhāya avidūre eko sīho carati, tassa maṇimhi chāyā paññāyati.",
  "atk-s0513a21:892_4": "Sūkarā sīhacchāyaṁ disvā bhītā utrastā appamaṁsalohitā ahesuṁ. Te “imassa maṇino",
  "atk-s0513a21:892_5": "vippasannattā ayaṁ chāyā paññāyati, imaṁ maṇiṁ saṁkiliṭṭhaṁ vivaṇṇaṁ karomā”ti cintetvā",
  "atk-s0513a21:892_6": "avidūre ekaṁ saraṁ gantvā kalale pavaṭṭetvā āgantvā taṁ maṇiṁ ghaṁsanti. So sūkaralomehi",
  "atk-s0513a21:892_7": "ghaṁsiyamāno vippasannataro ahosi. Sūkarā upāyaṁ apassantā “imassa maṇino vivaṇṇakaraṇūpāyaṁ",
  "atk-s0513a21:892_8": "tāpasaṁ pucchissāmā”ti bodhisattaṁ upasaṅkamitvā vanditvā ekamantaṁ ṭhitā purimā",
  "atk-s0513a21:892_9": "dve gāthā udāhariṁsu –",
  "atk-s0513a21:893": "103.",
  "atk-s0513a21:894": "“Dariyā satta vassāni, tiṁsamattā vasāmase;",
  "atk-s0513a21:895": "Haññāma maṇino ābhaṁ, iti no mantaraṁ ahu.",
  "atk-s0513a21:896": "104.",
  "atk-s0513a21:897": "“Yāvatā maṇiṁ ghaṁsāma, bhiyyo vodāyate maṇi;",
  "atk-s0513a21:898": "Idañcadāni pucchāma, kiṁ kiccaṁ idha maññasī”ti.",
  "atk-s0513a21:899_0": "Tattha dariyāti maṇiguhāyaṁ. Vasāmaseti vasāma. Haññāmāti hanissāma, mayampi vivaṇṇaṁ",
  "atk-s0513a21:899_1": "karissāma. Idañcadāni pucchāmāti idāni mayaṁ “kena kāraṇena ayaṁ maṇi kilissamāno",
  "atk-s0513a21:899_2": "vodāyate”ti idaṁ taṁ pucchāma. “Kiṁ kiccaṁ ‘idha maññasī’ti imasmiṁ atthe tvaṁ imaṁ",
  "atk-s0513a21:899_3": "kiccaṁ kinti maññasī”ti.",
  "atk-s0513a21:900": "Atha nesaṁ ācikkhanto bodhisatto tatiyaṁ gāthamāha –",
  "atk-s0513a21:901": "105.",
  "atk-s0513a21:902": "“Ayaṁ maṇi veḷuriyo, akāco vimalo subho;",
  "atk-s0513a21:903": "Nāssa sakkā siriṁ hantuṁ, apakkamatha sūkarā”ti.",
  "atk-s0513a21:904": "Tattha akācoti akakkaso. Subhoti sobhano. Sirinti pabhaṁ. Apakkamathāti imassa maṇissa pabhā nāsetuṁ na sakkā, tumhe pana imaṁ maṇiguhaṁ pahāya aññattha gacchathāti.",
  "atk-s0513a21:905": "Te tassa kathaṁ sutvā tathā akaṁsu. Bodhisatto jhānaṁ uppādetvā brahmalokaparāyaṇo ahosi.",
  "atk-s0513a21:906": "Satthā imaṁ dhammadesanaṁ āharitvā jātakaṁ samodhānesi – “tadā tāpaso ahameva ahosi”nti.",
  "atk-s0513a21:907": "Maṇisūkarajātakavaṇṇanā pañcamā.",
  "atk-s0513a21:909": "[286] 6. Sālūkajātakavaṇṇanā",
  "atk-s0513a21:910_0": "Māsālūkassa pihayīti idaṁ satthā jetavane viharanto thullakumārikāpalobhanaṁ ārabbha",
  "atk-s0513a21:910_1": "kathesi. Taṁ cūḷanāradakassapajātake āvibhavissati. Taṁ pana bhikkhuṁ satthā pakkosāpetvā",
  "atk-s0513a21:910_2": "“saccaṁ kira tvaṁ, bhikkhu, ukkaṇṭhitosī”ti pucchi. “Evaṁ, bhante”ti. “Ko taṁ ukkaṇṭhāpetī”ti?",
  "atk-s0513a21:910_3": "“Thullakumārikā, bhante”ti. Satthā “esā te bhikkhu anatthakārikā, pubbepi tvaṁ etissā",
  "atk-s0513a21:910_4": "vivāhatthāya āgataparisāya uttaribhaṅgo ahosī”ti vatvā bhikkhūhi yācito atītaṁ āhari.",
  "atk-s0513a21:911_0": "Atīte bārāṇasiyaṁ brahmadatte rajjaṁ kārente bodhisatto mahālohitagoṇo nāma ahosi,",
  "atk-s0513a21:911_1": "kaniṭṭhabhātā panassa cūḷalohito nāma. Ubhopi goṇā gāmake ekasmiṁ kule kammaṁ karonti.",
  "atk-s0513a21:911_2": "Tassa kulassa ekā vayappattā kumārikā atthi, taṁ aññakulaṁ vāresi. Atha naṁ kulaṁ",
  "atk-s0513a21:911_3": "“vivāhakāle uttaribhaṅgo bhavissatī”ti sālūkaṁ nāma sūkaraṁ yāgubhattena paṭijaggi,",
  "atk-s0513a21:911_4": "so heṭṭhāmañce sayati. Athekadivasaṁ cūḷalohito bhātaraṁ āha – “bhātika, mayaṁ imasmiṁ",
  "atk-s0513a21:911_5": "kule kammaṁ karoma, amhe nissāya imaṁ kulaṁ jīvati, atha ca panime manussā amhākaṁ",
  "atk-s0513a21:911_6": "tiṇapalālamattaṁ denti, imaṁ sūkaraṁ yāgubhattena posenti, heṭṭhāmañce sayāpenti,",
  "atk-s0513a21:911_7": "kiṁ nāmesa etesaṁ karissatī”ti. Mahālohito “tāta, mā tvaṁ etassa yāgubhattaṁ patthaya,",
  "atk-s0513a21:911_8": "etissā kumārikāya vivāhadivase etaṁ uttaribhaṅgaṁ kātukāmā ete maṁsassa thūlabhāvakaraṇatthaṁ",
  "atk-s0513a21:911_9": "posenti, katipāhaccayena taṁ passissasi heṭṭhāmañcato nikkhāmetvā vadhitvā khaṇḍākhaṇḍikaṁ",
  "atk-s0513a21:911_10": "chinditvā āgantukabhattaṁ kariyamāna”nti vatvā purimā dve gāthā samuṭṭhāpesi –",
  "atk-s0513a21:912": "106.",
  "atk-s0513a21:913": "“Mā sālūkassa pihayi, āturannāni bhuñjati;",
  "atk-s0513a21:914": "Appossukko bhusaṁ khāda, etaṁ dīghāyulakkhaṇaṁ.",
  "atk-s0513a21:915": "107.",
  "atk-s0513a21:916": "“Idāni so idhāgantvā, atithī yuttasevako;",
  "atk-s0513a21:917": "Atha dakkhasi sālūkaṁ, sayantaṁ musaluttara”nti.",
  "atk-s0513a21:918_0": "Tatthāyaṁ saṅkhepattho – tāta, tvaṁ mā sālūkasūkarabhāvaṁ patthayi, ayañhi āturannāni",
  "atk-s0513a21:918_1": "maraṇabhojanāni bhuñjati, yāni bhuñjitvā nacirasseva maraṇaṁ pāpuṇissati, tvaṁ pana",
  "atk-s0513a21:918_2": "appossukko nirālayo hutvā attanā laddhaṁ imaṁ palālamissakaṁ bhusaṁ khāda, etaṁ dīghāyubhāvassa",
  "atk-s0513a21:918_3": "lakkhaṇaṁ sañjānananimittaṁ. Idāni katipāhasseva so vevāhikapuriso mahatiyā parisāya",
  "atk-s0513a21:918_4": "yutto yuttasevako idha atithi hutvā āgato bhavissati, athetaṁ sālūkaṁ musalasadisena",
  "atk-s0513a21:918_5": "uttaroṭṭhena samannāgatattā musaluttaraṁ māritaṁ sayantaṁ dakkhasīti.",
  "atk-s0513a21:919_0": "Tato katipāhasseva vevāhikesu āgatesu sālūkaṁ māretvā uttaribhaṅgamakaṁsu. Ubho goṇā",
  "atk-s0513a21:919_1": "taṁ tassa vipattiṁ disvā “amhākaṁ bhusameva vara”nti cintayiṁsu. Satthā abhisambuddho",
  "atk-s0513a21:919_2": "hutvā tadatthajotikaṁ tatiyaṁ gāthamāha –",
  "atk-s0513a21:920": "108.",
  "atk-s0513a21:921": "“Vikantaṁ sūkaraṁ disvā, sayantaṁ musaluttaraṁ;",
  "atk-s0513a21:922": "Jaraggavā vicintesuṁ, varamhākaṁ bhusāmivā”ti.",
  "atk-s0513a21:923": "Tattha bhusāmivāti bhusameva amhākaṁ varaṁ uttamanti attho.",
  "atk-s0513a21:924_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:924_1": "so bhikkhu sotāpattiphale patiṭṭhahi. “Tadā kumārikā etarahi thullakumārikā ahosi,",
  "atk-s0513a21:924_2": "sālūko ukkaṇṭhitabhikkhu, cūḷalohito ānando, mahālohito pana ahameva ahosi”nti.",
  "atk-s0513a21:925": "Sālūkajātakavaṇṇanā chaṭṭhā.",
  "atk-s0513a21:927": "[287] 7. Lābhagarahajātakavaṇṇanā",
  "atk-s0513a21:928_0": "Nānummattoti idaṁ satthā jetavane viharanto sāriputtattherassa saddhivihārikaṁ ārabbha",
  "atk-s0513a21:928_1": "kathesi. Therassa kira saddhivihāriko theraṁ upasaṅkamitvā vanditvā ekamantaṁ nisinno",
  "atk-s0513a21:928_2": "“lābhuppattipaṭipadaṁ me, bhante, kathetha, kiṁ karonto cīvarādīnaṁ lābhī hotī”ti",
  "atk-s0513a21:928_3": "pucchi. Athassa thero “āvuso, catūhaṅgehi samannāgatassa lābhasakkāro uppajjati,",
  "atk-s0513a21:928_4": "attano abbhantare hirottappaṁ bhinditvā sāmaññaṁ pahāya anummatteneva ummattena viya",
  "atk-s0513a21:928_5": "bhavitabbaṁ, pisuṇavācā vattabbā, naṭasadisena bhavitabbaṁ, vikiṇṇavācena kutūhalena",
  "atk-s0513a21:928_6": "bhavitabba”nti imaṁ lābhuppattipaṭipadaṁ kathesi. So taṁ paṭipadaṁ garahitvā uṭṭhāya",
  "atk-s0513a21:928_7": "pakkanto. Thero satthāraṁ upasaṅkamitvā vanditvā taṁ pavattiṁ ācikkhi. Satthā “neso,",
  "atk-s0513a21:928_8": "sāriputta, bhikkhu idāneva lābhaṁ garahati, pubbepesa garahiyevā”ti vatvā therena",
  "atk-s0513a21:928_9": "yācito atītaṁ āhari.",
  "atk-s0513a21:929_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a21:929_1": "vayappatto soḷasavassikakāleyeva tiṇṇaṁ vedānaṁ aṭṭhārasannañca sippānaṁ pariyosānaṁ",
  "atk-s0513a21:929_2": "patvā disāpāmokkho ācariyo hutvā pañca māṇavakasatāni sippaṁ vācesi. Tatreko māṇavo",
  "atk-s0513a21:929_3": "sīlācārasampanno ekadivasaṁ ācariyaṁ upasaṅkamitvā “kathaṁ imesaṁ sattānaṁ lābho",
  "atk-s0513a21:929_4": "uppajjatī”ti lābhuppattipaṭipadaṁ pucchi. Ācariyo “tāta, imesaṁ sattānaṁ catūhi kāraṇehi",
  "atk-s0513a21:929_5": "lābho uppajjatī”ti vatvā paṭhamaṁ gāthamāha –",
  "atk-s0513a21:930": "109.",
  "atk-s0513a21:931": "“Nānummatto nāpisuṇo, nānaṭo nākutūhalo;",
  "atk-s0513a21:932": "Mūḷhesu labhate lābhaṁ, esā te anusāsanī”ti.",
  "atk-s0513a21:933_0": "Tattha nānummattoti na anummatto. Idaṁ vuttaṁ hoti – yathā ummattako nāma itthipurisadārikadārake",
  "atk-s0513a21:933_1": "disvā tesaṁ vatthālaṅkārādīni vilumpati, tato tato macchamaṁsapūvādīni balakkārena",
  "atk-s0513a21:933_2": "gahetvā khādati, evameva yo gihibhūto ajjhattabahiddhasamuṭṭhānaṁ hirottappaṁ pahāya",
  "atk-s0513a21:933_3": "kusalākusalaṁ agaṇetvā nirayabhayaṁ abhāyanto lobhābhibhūto pariyādiṇṇacitto kāmesu",
  "atk-s0513a21:933_4": "pamatto sandhicchedādīni sāhasikakammāni karoti, pabbajitopi hirottappaṁ pahāya kusalākusalaṁ",
  "atk-s0513a21:933_5": "agaṇetvā nirayabhayaṁ abhāyanto satthārā paññattaṁ sikkhāpadaṁ maddanto lobhena abhibhūto",
  "atk-s0513a21:933_6": "pariyādiṇṇacitto cīvarādimattaṁ nissāya attano sāmaññaṁ vijahitvā pamatto vejjakammadūtakammādīni",
  "atk-s0513a21:933_7": "karoti, veḷudānādīni nissāya jīvikaṁ kappeti, ayaṁ anummattopi ummattasadisattā ummatto",
  "atk-s0513a21:933_8": "nāma, evarūpassa khippaṁ lābho uppajjati. Yo pana evaṁ anummatto lajjī kukkuccako,",
  "atk-s0513a21:933_9": "esa mūḷhesu apaṇḍitesu purisesu lābhaṁ na labhati, tasmā lābhatthikena ummattakena viya bhavitabbanti.",
  "atk-s0513a21:934_0": "Nāpisuṇoti etthāpi yo pisuṇo hoti, “asukena idaṁ nāma kata”nti rājakule pesuññaṁ",
  "atk-s0513a21:934_1": "upasaṁharati, so aññesaṁ yasaṁ acchinditvā attano gaṇhāti. Rājānopi naṁ “ayaṁ amhesu",
  "atk-s0513a21:934_2": "sasasneho”ti ucce ṭhāne ṭhapenti, amaccādayopissa “ayaṁ no rājakule paribhindeyyā”ti",
  "atk-s0513a21:934_3": "bhayena dātabbaṁ maññanti, evaṁ etarahi pisuṇassa lābho uppajjati. Yo pana apisuṇo,",
  "atk-s0513a21:934_4": "so mūḷhesu lābhaṁ na labhatīti evamattho veditabbo.",
  "atk-s0513a21:935_0": "Nānaṭoti lābhaṁ uppādentena naṭena viya bhavitabbaṁ. Yathā naṭo hirottappaṁ pahāya",
  "atk-s0513a21:935_1": "naccagītavāditehi kīḷaṁ katvā dhanaṁ saṁharati, evameva lābhatthikena hirottappaṁ",
  "atk-s0513a21:935_2": "bhinditvā itthipurisadārikadārakānaṁ soṇḍasahāyena viya nānappakāraṁ keḷiṁ karontena",
  "atk-s0513a21:935_3": "vicaritabbaṁ. Yo evaṁ anaṭo, so mūḷhesu lābhaṁ na labhati.",
  "atk-s0513a21:936_0": "Nākutūhaloti kutūhalo nāma vippakiṇṇavāco. Rājāno hi amacce pucchanti – “asukaṭṭhāne",
  "atk-s0513a21:936_1": "kira ‘manusso mārito, gharaṁ viluttaṁ, paresaṁ dārā padhaṁsitā’ti suyyati, kesaṁ",
  "atk-s0513a21:936_2": "nu kho idaṁ kamma”nti. Tattha sesesu akathentesuyeva yo uṭṭhahitvā “asuko ca asuko",
  "atk-s0513a21:936_3": "ca nāmā”ti vadati, ayaṁ kutūhalo nāma. Rājāno tassa vacanena te purise pariyesitvā",
  "atk-s0513a21:936_4": "nisedhetvā “imaṁ nissāya no nagaraṁ niccoraṁ jāta”nti tassa mahantaṁ yasaṁ denti,",
  "atk-s0513a21:936_5": "sesāpi janā “ayaṁ no rājapurisehi puṭṭho suyuttaduyuttaṁ katheyyā”ti bhayena tasseva",
  "atk-s0513a21:936_6": "dhanaṁ denti, evaṁ kutūhalassa lābho uppajjati. Yo pana akutūhalo, esa na mūḷhesu",
  "atk-s0513a21:936_7": "labhati lābhaṁ. Esā te anusāsanīti esā amhākaṁ santikā tuyhaṁ lābhānusiṭṭhīti.",
  "atk-s0513a21:937": "Antevāsiko ācariyassa kathaṁ sutvā lābhaṁ garahanto –",
  "atk-s0513a21:938": "110.",
  "atk-s0513a21:939": "“Dhiratthu taṁ yasalābhaṁ, dhanalābhañca brāhmaṇa;",
  "atk-s0513a21:940": "Yā vutti vinipātena, adhammacaraṇena vā.",
  "atk-s0513a21:941": "111.",
  "atk-s0513a21:942": "“Api ce pattamādāya, anagāro paribbaje;",
  "atk-s0513a21:943": "Esāva jīvikā seyyo, yā cādhammena esanā”ti. – gāthādvayamāha;",
  "atk-s0513a21:944_0": "Tattha yā vuttīti yā jīvitavutti. Vinipātenāti attano vinipātena. Adhammacaraṇenāti",
  "atk-s0513a21:944_1": "adhammakiriyāya visamakiriyāya vadhabandhanagarahādīhi attānaṁ vinipātetvā adhammaṁ",
  "atk-s0513a21:944_2": "caritvā yā vutti, tañca yasadhanalābhañca sabbaṁ dhiratthu nindāmi garahāmi, na me",
  "atk-s0513a21:944_3": "etenatthoti adhippāyo. Pattamādāyāti bhikkhābhājanaṁ gahetvā. Anagāro paribbajeti",
  "atk-s0513a21:944_4": "ageho pabbajito hutvā careyya, na ca sappuriso kāyaduccaritādivasena adhammacariyaṁ",
  "atk-s0513a21:944_5": "careyya. Kiṁkāraṇā? Esāva jīvikā seyyo. Yā cādhammena esanāti, yā esā adhammena jīvikapariyesanā,",
  "atk-s0513a21:944_6": "tato esā pattahatthassa parakulesu bhikkhācariyāva seyyo, sataguṇena sahassaguṇena",
  "atk-s0513a21:944_7": "sundarataroti dasseti.",
  "atk-s0513a21:945": "Evaṁ māṇavo pabbajjāya guṇaṁ vaṇṇetvā nikkhamitvā isipabbajjaṁ pabbajitvā dhammena bhikkhaṁ pariyesanto abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a21:946": "Satthā imaṁ dhammadesanaṁ āharitvā jātakaṁ samodhānesi – “tadā māṇavo lābhagarahī bhikkhu ahosi, ācariyo pana ahameva ahosi”nti.",
  "atk-s0513a21:947": "Lābhagarahajātakavaṇṇanā sattamā.",
  "atk-s0513a21:949": "[288] 8. Macchuddānajātakavaṇṇanā",
  "atk-s0513a21:950": "Agghanti macchāti idaṁ satthā jetavane viharanto ekaṁ kūṭavāṇijaṁ ārabbha kathesi. Vatthu heṭṭhā kathitameva.",
  "atk-s0513a21:951_0": "Atīte bārāṇasiyaṁ brahmadatte rajjaṁ kārente bodhisatto kuṭumbikakule nibbattitvā",
  "atk-s0513a21:951_1": "viññutaṁ patto kuṭumbaṁ saṇṭhapesi. Kaniṭṭhabhātāpissa atthi, tesaṁ aparabhāge pitā",
  "atk-s0513a21:951_2": "kālakato. Te ekadivasaṁ “pitu santakaṁ vohāraṁ sādhessāmā”ti ekaṁ gāmaṁ gantvā kahāpaṇasahassaṁ",
  "atk-s0513a21:951_3": "labhitvā āgacchantā nadītitthe nāvaṁ paṭimānentā puṭabhattaṁ bhuñjiṁsu. Bodhisatto",
  "atk-s0513a21:951_4": "atirekabhattaṁ gaṅgāya macchānaṁ datvā nadīdevatāya pattiṁ adāsi. Devatā pattiṁ anumoditvāyeva",
  "atk-s0513a21:951_5": "dibbena yasena vaḍḍhitvā attano yasavuḍḍhiṁ āvajjamānā taṁ kāraṇaṁ aññāsi. Bodhisattopi",
  "atk-s0513a21:951_6": "vālikāyaṁ uttarāsaṅgaṁ pattharitvā nipanno niddaṁ okkami, kaniṭṭhabhātā panassa thokaṁ",
  "atk-s0513a21:951_7": "corapakatiko. So te kahāpaṇe bodhisattassa adatvā sayameva gaṇhitukāmatāya kahāpaṇabhaṇḍikasadisaṁ",
  "atk-s0513a21:951_8": "ekaṁ sakkharabhaṇḍikaṁ katvā dvepi bhaṇḍikā ekatova ṭhapesi. Tesaṁ nāvaṁ abhiruhitvā",
  "atk-s0513a21:951_9": "gaṅgāmajjhagatānaṁ kaniṭṭho nāvaṁ khobhetvā “sakkharabhaṇḍikaṁ udake khipissāmī”ti",
  "atk-s0513a21:951_10": "sahassabhaṇḍikaṁ khipitvā “bhātika, sahassabhaṇḍikā udake patitā, kinti karomā”ti",
  "atk-s0513a21:951_11": "āha. “Udake patitāya kiṁ karissāma, mā cintayī”ti. Nadīdevatā cintesi – “ahaṁ iminā",
  "atk-s0513a21:951_12": "dinnapattiṁ anumoditvā dibbayasena vaḍḍhitvā etassa santakaṁ rakkhissāmī”ti attano",
  "atk-s0513a21:951_13": "ānubhāvena taṁ bhaṇḍikaṁ ekaṁ mahāmacchaṁ gilāpetvā sayaṁ ārakkhaṁ gaṇhi. Sopi coro",
  "atk-s0513a21:951_14": "gehaṁ gantvā “bhātā me vañcito”ti bhaṇḍikaṁ mocento sakkharā passitvā hadayena sussantena",
  "atk-s0513a21:951_15": "mañcassa aṭaniṁ upagūhitvā nipajji.",
  "atk-s0513a21:952_0": "Tadā kevaṭṭā macchagahaṇatthāya jālaṁ khipiṁsu. So maccho devatānubhāvena jālaṁ pāvisi.",
  "atk-s0513a21:952_1": "Kevaṭṭā taṁ gahetvā vikkiṇituṁ nagaraṁ paviṭṭhā. Manussā mahāmacchaṁ disvā mūlaṁ",
  "atk-s0513a21:952_2": "pucchanti. Kevaṭṭā “kahāpaṇasahassañca satta ca māsake datvā gaṇhathā”ti vadanti.",
  "atk-s0513a21:952_3": "Manussā “sahassagghanakamacchopi no diṭṭho”ti parihāsaṁ karonti. Kevaṭṭā macchaṁ",
  "atk-s0513a21:952_4": "gahetvā bodhisattassa gharadvāraṁ gantvā “imaṁ macchaṁ gaṇhathā”ti āhaṁsu. “Kimassa",
  "atk-s0513a21:952_5": "mūla”nti? “Satta māsake datvā gaṇhathā”ti. “Aññesaṁ dadamānā kathaṁ dethā”ti? “Aññesaṁ",
  "atk-s0513a21:952_6": "sahassena ca sattahi ca māsakehi dema, tumhe pana satta māsake datvā gaṇhathā”ti.",
  "atk-s0513a21:952_7": "So tesaṁ satta māsake datvā macchaṁ bhariyāya pesesi. Sā macchassa kucchiṁ phālayamānā",
  "atk-s0513a21:952_8": "sahassabhaṇḍikaṁ disvā bodhisattassa ārocesi. Bodhisatto taṁ oloketvā attano lañchaṁ",
  "atk-s0513a21:952_9": "disvā sakasantakabhāvaṁ ñatvā “idāni ime kevaṭṭā imaṁ macchaṁ aññesaṁ dadamānā sahassena",
  "atk-s0513a21:952_10": "ceva sattahi ca māsakehi denti, amhe pana patvā sahassassa amhākaṁ santakattā satteva",
  "atk-s0513a21:952_11": "māsake gahetvā adaṁsu, idaṁ antaraṁ ajānantaṁ na sakkā kañci saddahāpetu”nti cintetvā",
  "atk-s0513a21:952_12": "paṭhamaṁ gāthamāha –",
  "atk-s0513a21:953": "112.",
  "atk-s0513a21:954": "“Agghanti macchā adhikaṁ sahassaṁ, na so atthi yo imaṁ saddaheyya;",
  "atk-s0513a21:955": "Mayhañca assu idha satta māsā, ahampi taṁ macchuddānaṁ kiṇeyya”nti.",
  "atk-s0513a21:956_0": "Tattha adhikanti aññehi pucchitā kevaṭṭā “sattamāsādhikaṁ sahassaṁ agghantī”ti vadanti.",
  "atk-s0513a21:956_1": "Na so atthi yo imaṁ saddaheyyāti so puriso na atthi, yo imaṁ kāraṇaṁ paccakkhato",
  "atk-s0513a21:956_2": "ajānanto mama vacanena saddaheyya, ettakaṁ vā macchā agghantīti yo imaṁ saddaheyya,",
  "atk-s0513a21:956_3": "so natthi, tasmāyeva te aññehi na gahitātipi attho. Mayhañca assūti mayhaṁ pana satta",
  "atk-s0513a21:956_4": "māsakā ahesuṁ. Macchuddānanti macchavaggaṁ. Tena hi macchena saddhiṁ aññepi macchā",
  "atk-s0513a21:956_5": "ekato baddhā taṁ sakalampi macchuddānaṁ sandhāyetaṁ vuttaṁ. Kiṇeyyanti kiṇiṁ, satteva",
  "atk-s0513a21:956_6": "māsake datvā ettakaṁ macchavaggaṁ gaṇhinti attho.",
  "atk-s0513a21:957_0": "Evañca pana vatvā idaṁ cintesi – “kiṁ nu kho nissāya mayā ete kahāpaṇā laddhā”ti?",
  "atk-s0513a21:957_1": "Tasmiṁ khaṇe nadīdevatā ākāse dissamānarūpena ṭhatvā “ahaṁ, gaṅgādevatā, tayā macchānaṁ",
  "atk-s0513a21:957_2": "atirekabhattaṁ datvā mayhaṁ patti dinnā, tenāhaṁ tava santakaṁ rakkhantī āgatā”ti",
  "atk-s0513a21:957_3": "dīpayamānā gāthamāha –",
  "atk-s0513a21:958": "113.",
  "atk-s0513a21:959": "“Macchānaṁ bhojanaṁ datvā, mama dakkhiṇamādisi;",
  "atk-s0513a21:960": "Taṁ dakkhiṇaṁ sarantiyā, kataṁ apacitiṁ tayā”ti.",
  "atk-s0513a21:961": "Tattha dakkhiṇanti imasmiṁ ṭhāne pattidānaṁ dakkhiṇā nāma. Sarantiyā kataṁ apacitiṁ tayāti taṁ tayā mayhaṁ kataṁ apacitiṁ sarantiyā mayā idaṁ tava dhanaṁ rakkhitanti attho.",
  "atk-s0513a21:962_0": "Idaṁ vatvā ca pana sā devatā tassa kaniṭṭhena katakūṭakammaṁ sabbaṁ kathetvā “eso",
  "atk-s0513a21:962_1": "idāni hadayena sussantena nipanno, duṭṭhacittassa vuḍḍhi nāma natthi, ahaṁ pana ‘tava",
  "atk-s0513a21:962_2": "santakaṁ mā nassī’ti dhanaṁ te āharitvā adāsiṁ, idaṁ kaniṭṭhacorassa adatvā sabbaṁ",
  "atk-s0513a21:962_3": "tvaññeva gaṇhā”ti vatvā tatiyaṁ gāthamāha –",
  "atk-s0513a21:963": "114.",
  "atk-s0513a21:964": "“Paduṭṭhacittassa na phāti hoti, na cāpi taṁ devatā pūjayanti;",
  "atk-s0513a21:965": "Yo bhātaraṁ pettikaṁ sāpateyyaṁ, avañcayī dukkaṭakammakārī”ti.",
  "atk-s0513a21:966": "Tattha na phāti hotīti evarūpassa puggalassa idhaloke vā paraloke vā vuḍḍhi nāma na hoti. Na cāpi tanti taṁ puggalaṁ tassa santakaṁ rakkhamānā devatā na pūjayanti.",
  "atk-s0513a21:967": "Iti devatā mittadubbhicorassa kahāpaṇe adātukāmā evamāha. Bodhisatto pana “na sakkā evaṁ kātu”nti tassapi pañca kahāpaṇasatāni pesesiyeva.",
  "atk-s0513a21:968_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:968_1": "vāṇijo sotāpattiphale patiṭṭhahi. “Tadā kaniṭṭhabhātā idāni kūṭavāṇijo, jeṭṭhabhātā",
  "atk-s0513a21:968_2": "pana ahameva ahosi”nti.",
  "atk-s0513a21:969": "Macchuddānajātakavaṇṇanā aṭṭhamā.",
  "atk-s0513a21:971": "[289] 9. Nānāchandajātakavaṇṇanā",
  "atk-s0513a21:972": "Nānāchandā, mahārājāti idaṁ satthā jetavane viharanto āyasmato ānandassa aṭṭhavaralābhaṁ ārabbha kathesi. Vatthu ekādasakanipāte juṇhajātake āvibhavissati.",
  "atk-s0513a21:973_0": "Atīte pana bodhisatto bārāṇasiyaṁ brahmadatte rajjaṁ kārente tassa aggamahesiyā kucchimhi",
  "atk-s0513a21:973_1": "nibbattitvā vayappatto takkasilāyaṁ sabbasippāni uggahetvā pitu accayena rajjaṁ pāpuṇi.",
  "atk-s0513a21:973_2": "Tassa ṭhānato apanīto pitu purohito atthi. So duggato hutvā ekasmiṁ jaragehe vasati.",
  "atk-s0513a21:973_3": "Athekadivasaṁ bodhisatto aññātakavesena rattibhāge nagaraṁ pariggaṇhanto vicarati.",
  "atk-s0513a21:973_4": "Tamenaṁ katakammacorā ekasmiṁ surāpāne suraṁ pivitvā aparampi ghaṭenādāya attano",
  "atk-s0513a21:973_5": "gehaṁ gacchantā antaravīthiyaṁ disvā “are kosi tva”nti vatvā paharitvā uttarisāṭakaṁ",
  "atk-s0513a21:973_6": "gahetvā ghaṭaṁ ukkhipāpetvā tāsentā gacchiṁsu. Sopi kho brāhmaṇo tasmiṁ khaṇe nikkhamitvā",
  "atk-s0513a21:973_7": "antaravīthiyaṁ ṭhito nakkhattaṁ olokento rañño amittānaṁ hatthagatabhāvaṁ ñatvā brāhmaṇiṁ",
  "atk-s0513a21:973_8": "āmantesi. Sā “kiṁ, ayyā”ti vatvā vegena tassa santikaṁ āgatā. Atha naṁ so āha – “bhoti",
  "atk-s0513a21:973_9": "amhākaṁ rājā amittānaṁ vasaṁ gato”ti. “Ayya, kiṁ te rañño santike pavattiyā, brāhmaṇā jānissantī”ti.",
  "atk-s0513a21:974_0": "Rājā brāhmaṇassa saddaṁ sutvā thokaṁ gantvā dhutte āha – “duggatomhi, sāmi, uttarāsaṅgaṁ",
  "atk-s0513a21:974_1": "gahetvā vissajjetha ma”nti. Te punappunaṁ kathentaṁ kāruññena vissajjesuṁ. So tesaṁ",
  "atk-s0513a21:974_2": "vasanagehaṁ sallakkhetvā nivatti. Atha porāṇakapurohito brāhmaṇopi “bhoti, amhākaṁ",
  "atk-s0513a21:974_3": "rājā amittahatthato mutto”ti āha. Rājā tampi sutvā tampi gehaṁ sallakkhetvā pāsādaṁ",
  "atk-s0513a21:974_4": "abhiruhi. So vibhātāya rattiyā brāhmaṇe pakkosāpetvā “kiṁ ācariyā rattiṁ nakkhattaṁ",
  "atk-s0513a21:974_5": "olokayitthā”ti pucchi. “Āma, devā”ti. “Kiṁ sobhana”nti? “Sobhanaṁ, devā”ti. “Koci",
  "atk-s0513a21:974_6": "gāho natthī”ti. “Natthi, devā”ti. Rājā “asukagehato brāhmaṇaṁ pakkosathā”ti porāṇakapurohitaṁ",
  "atk-s0513a21:974_7": "pakkosāpetvā “kiṁ, ācariya, rattiṁ te nakkhattaṁ diṭṭha”nti pucchi. “Āma, devā”ti.",
  "atk-s0513a21:974_8": "“Atthi koci gāho”ti. “Āma, mahārāja, ajja rattiṁ tumhe amittavasaṁ gantvā muhutteneva",
  "atk-s0513a21:974_9": "muttā”ti. Rājā “nakkhattajānanakena nāma evarūpena bhavitabba”nti sesabrāhmaṇe nikkaḍḍhāpetvā",
  "atk-s0513a21:974_10": "“brāhmaṇa, pasannosmi te, varaṁ tvaṁ gaṇhā”ti āha. “Mahārāja, puttadārena saddhiṁ",
  "atk-s0513a21:974_11": "mantetvā gaṇhissāmī”ti. “Gaccha mantetvā ehī”ti.",
  "atk-s0513a21:975_0": "So gantvā brāhmaṇiñca puttañca suṇisañca dāsiñca pakkositvā “rājā me varaṁ dadāti,",
  "atk-s0513a21:975_1": "kiṁ gaṇhāmā”ti pucchi. Brāhmaṇī “mayhaṁ dhenusataṁ ānehī”ti āha, putto chattamāṇavo",
  "atk-s0513a21:975_2": "nāma “mayhaṁ kumudavaṇṇehi catūhi sindhavehi yuttaṁ ājaññaratha”nti, suṇisā “mayhaṁ",
  "atk-s0513a21:975_3": "maṇikuṇḍalaṁ ādiṁ katvā sabbālaṅkāra”nti, puṇṇā nāma dāsī “mayhaṁ udukkhalamusalañceva",
  "atk-s0513a21:975_4": "suppañcā”ti. Brāhmaṇo pana gāmavaraṁ gahetukāmo rañño santikaṁ gantvā “kiṁ, brāhmaṇa,",
  "atk-s0513a21:975_5": "pucchito te puttadāro”ti puṭṭho “āma, deva, pucchito, anekacchando”ti vatvā paṭhamaṁ gāthādvayamāha –",
  "atk-s0513a21:976": "115.",
  "atk-s0513a21:977": "“Nānāchandā mahārāja, ekāgāre vasāmase;",
  "atk-s0513a21:978": "Ahaṁ gāmavaraṁ icche, brāhmaṇī ca gavaṁ sataṁ.",
  "atk-s0513a21:979": "116.",
  "atk-s0513a21:980": "“Putto ca ājaññarathaṁ, kaññā ca maṇikuṇḍalaṁ;",
  "atk-s0513a21:981": "Yā cesā puṇṇikā jammī, udukkhalaṁbhikaṅkhatī”ti.",
  "atk-s0513a21:982_0": "Tattha iccheti icchāmi. Gavaṁ satanti dhenūnaṁ gunnaṁ sataṁ. Kaññāti suṇisā. Yā cesāti",
  "atk-s0513a21:982_1": "yā esā amhākaṁ ghare puṇṇikā nāma dāsī, sā jammī lāmikā suppamusalehi saddhiṁ udukkhalaṁ",
  "atk-s0513a21:982_2": "abhikaṅkhati icchatīti.",
  "atk-s0513a21:983": "Rājā “sabbesaṁ icchiticchitaṁ dethā”ti āṇāpento –",
  "atk-s0513a21:984": "117.",
  "atk-s0513a21:985": "“Brāhmaṇassa gāmavaraṁ, brāhmaṇiyā gavaṁ sataṁ;",
  "atk-s0513a21:986": "Puttassa ājaññarathaṁ, kaññāya maṇikuṇḍalaṁ;",
  "atk-s0513a21:987": "Yañcetaṁ puṇṇikaṁ jammiṁ, paṭipādethudukkhala”nti. – gāthamāha;",
  "atk-s0513a21:988": "Tattha yañcetanti yañca etaṁ puṇṇikanti vadati, taṁ jammiṁ udukkhalaṁ paṭipādetha sampaṭicchāpethāti.",
  "atk-s0513a21:989": "Iti rājā brāhmaṇena patthitañca aññañca mahantaṁ yasaṁ datvā “ito paṭṭhāya amhākaṁ kattabbakiccesu ussukkaṁ āpajjā”ti vatvā brāhmaṇaṁ attano santike akāsi.",
  "atk-s0513a21:990": "Satthā imaṁ dhammadesanaṁ āharitvā jātakaṁ samodhānesi – “tadā brāhmaṇo ānando ahosi, rājā pana ahameva ahosi”nti.",
  "atk-s0513a21:991": "Nānāchandajātakavaṇṇanā navamā.",
  "atk-s0513a21:993": "[290] 10. Sīlavīmaṁsakajātakavaṇṇanā",
  "atk-s0513a21:994_0": "Sīlaṁkireva kalyāṇanti idaṁ satthā jetavane viharanto ekaṁ sīlavīmaṁsakabrāhmaṇaṁ",
  "atk-s0513a21:994_1": "ārabbha kathesi. Vatthu pana paccuppannampi atītampi heṭṭhā ekakanipāte sīlavīmaṁsakajātake",
  "atk-s0513a21:994_2": "vitthāritameva. Idha pana bārāṇasiyaṁ brahmadatte rajjaṁ kārente tassa purohito sīlasampanno",
  "atk-s0513a21:994_3": "“attano sīlaṁ vīmaṁsissāmī”ti heraññikaphalakato dve divase ekekaṁ kahāpaṇaṁ gaṇhi.",
  "atk-s0513a21:994_4": "Atha naṁ tatiyadivase “coro”ti gahetvā rañño santikaṁ nayiṁsu. So antarāmagge ahituṇḍike",
  "atk-s0513a21:994_5": "sappaṁ kīḷāpente addasa. Atha naṁ rājā disvā “kasmā evarūpaṁ akāsī”ti pucchi. Brāhmaṇo",
  "atk-s0513a21:994_6": "“attano sīlaṁ vīmaṁsitukāmatāyā”ti vatvā imā gāthā avoca –",
  "atk-s0513a21:995": "118.",
  "atk-s0513a21:996": "“Sīlaṁ kireva kalyāṇaṁ, sīlaṁ loke anuttaraṁ;",
  "atk-s0513a21:997": "Passa ghoraviso nāgo, sīlavāti na haññati.",
  "atk-s0513a21:998": "119.",
  "atk-s0513a21:999": "“Sohaṁ sīlaṁ samādissaṁ, loke anumataṁ sivaṁ;",
  "atk-s0513a21:1000": "Ariyavuttisamācāro, yena vuccati sīlavā.",
  "atk-s0513a21:1001": "120.",
  "atk-s0513a21:1002": "“Ñātīnañca piyo hoti, mittesu ca virocati;",
  "atk-s0513a21:1003": "Kāyassa bhedā sugatiṁ, upapajjati sīlavā”ti.",
  "atk-s0513a21:1004_0": "Tattha sīlanti ācāro. Kirāti anussavatthe nipāto. Kalyāṇanti sobhanaṁ, “sīlaṁ kireva",
  "atk-s0513a21:1004_1": "kalyāṇa”nti evaṁ paṇḍitā vadantīti attho. Passāti attānameva vadati. Na haññatīti",
  "atk-s0513a21:1004_2": "parampi na viheṭheti, parehipi na viheṭhīyati. Samādissanti samādiyissāmi. Anumataṁ",
  "atk-s0513a21:1004_3": "sivanti “khemaṁ nibbhaya”nti evaṁ paṇḍitehi sampaṭicchitaṁ. Yena vuccatīti yena sīlena",
  "atk-s0513a21:1004_4": "sīlavā puriso ariyānaṁ buddhādīnaṁ paṭipattiṁ samācaranto “ariyavuttisamācāro”ti",
  "atk-s0513a21:1004_5": "vuccati, tamahaṁ samādiyissāmīti attho. Virocatīti pabbatamatthake aggikkhandho viya virocati.",
  "atk-s0513a21:1005_0": "Evaṁ bodhisatto tīhi gāthāhi sīlassa vaṇṇaṁ pakāsento rañño dhammaṁ desetvā “mahārāja,",
  "atk-s0513a21:1005_1": "mama gehe pitu santakaṁ mātu santakaṁ attanā uppāditaṁ tayā dinnañca bahu dhanaṁ",
  "atk-s0513a21:1005_2": "atthi, pariyanto nāma na paññāyati, ahaṁ pana sīlaṁ vīmaṁsanto heraññikaphalakato",
  "atk-s0513a21:1005_3": "kahāpaṇe gaṇhiṁ. Idāni mayā imasmiṁ loke jātigottakulapadesānaṁ lāmakabhāvo, sīlasseva",
  "atk-s0513a21:1005_4": "ca jeṭṭhakabhāvo ñāto, ahaṁ pabbajissāmi, pabbajjaṁ me anujānāhī”ti anujānāpetvā",
  "atk-s0513a21:1005_5": "raññā punappunaṁ yāciyamānopi nikkhamma himavantaṁ pavisitvā isipabbajjaṁ pabbajitvā",
  "atk-s0513a21:1005_6": "abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a21:1006": "Satthā imaṁ dhammadesanaṁ āharitvā jātakaṁ samodhānesi – “tadā sīlavīmaṁsako purohito brāhmaṇo ahameva ahosi”nti.",
  "atk-s0513a21:1007": "Sīlavīmaṁsakajātakavaṇṇanā dasamā.",
  "atk-s0513a21:1008": "Abbhantaravaggo catuttho.",
  "atk-s0513a21:1009": "Tassuddānaṁ –",
  "atk-s0513a21:1010": "Duma kaṁsavaruttamabyagghamigā, maṇayo maṇi sālukamavhayano;",
  "atk-s0513a21:1011": "Anusāsaniyopi ca macchavaro, maṇikuṇḍalakena kirena dasāti.",
  "atk-s0513a21:1012": "5. Kumbhavaggo",
  "atk-s0513a21:1014": "[291] 1. Surāghaṭajātakavaṇṇanā",
  "atk-s0513a21:1015_0": "Sabbakāmadadaṁkumbhanti idaṁ satthā jetavane viharanto anāthapiṇḍikassa bhāgineyyaṁ",
  "atk-s0513a21:1015_1": "ārabbha kathesi. So kira mātāpitūnaṁ santakā cattālīsa hiraññakoṭiyo pānabyasanena",
  "atk-s0513a21:1015_2": "nāsetvā seṭṭhino santikaṁ agamāsi. Sopissa “vohāraṁ karohī”ti sahassaṁ adāsi, tampi",
  "atk-s0513a21:1015_3": "nāsetvā puna agamāsi. Punassa pañca satāni dāpesi, tānipi nāsetvā puna āgatassa dve",
  "atk-s0513a21:1015_4": "thūlasāṭake dāpesi. Tepi nāsetvā puna āgataṁ gīvāyaṁ gāhāpetvā nīharāpesi. So anātho",
  "atk-s0513a21:1015_5": "hutvā parakuṭṭaṁ nissāya kālamakāsi, tamenaṁ kaḍḍhitvā bahi chaḍḍesuṁ. Anāthapiṇḍiko",
  "atk-s0513a21:1015_6": "vihāraṁ gantvā sabbaṁ taṁ bhāgineyyassa pavattiṁ tathāgatassa ārocesi. Satthā “tvaṁ",
  "atk-s0513a21:1015_7": "etaṁ kathaṁ santappessasi, yamahaṁ pubbe sabbakāmadadaṁ kumbhaṁ datvāpi santappetuṁ",
  "atk-s0513a21:1015_8": "nāsakkhi”nti vatvā tena yācito atītaṁ āhari.",
  "atk-s0513a21:1016_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā pitu",
  "atk-s0513a21:1016_1": "accayena seṭṭhiṭṭhānaṁ labhi. Tassa gehe bhūmigatameva cattālīsakoṭidhanaṁ ahosi,",
  "atk-s0513a21:1016_2": "putto panassa ekoyeva. Bodhisatto dānādīni puññāni katvā kālakato sakko devarājā",
  "atk-s0513a21:1016_3": "hutvā nibbatti. Athassa putto vīthiṁ āvaritvā maṇḍapaṁ kāretvā mahājanaparivuto nisīditvā",
  "atk-s0513a21:1016_4": "suraṁ pātuṁ ārabhi. So laṅghanadhāvananaccagītādīni karontānaṁ sahassaṁ sahassaṁ",
  "atk-s0513a21:1016_5": "dadamāno itthisoṇḍasurāsoṇḍamaṁsasoṇḍādibhāvaṁ āpajjitvā “kva gītaṁ, kva naccaṁ,",
  "atk-s0513a21:1016_6": "kva vādita”nti samajjatthiko pamatto hutvā āhiṇḍanto nacirasseva cattālīsakoṭidhanaṁ",
  "atk-s0513a21:1016_7": "upabhogaparibhogūpakaraṇāni ca vināsetvā duggato kapaṇo pilotikaṁ nivāsetvā vicari.",
  "atk-s0513a21:1016_8": "Sakko āvajjento tassa duggatabhāvaṁ ñatvā puttapemena āgantvā sabbakāmadadaṁ kumbhaṁ",
  "atk-s0513a21:1016_9": "datvā “tāta, yathā ayaṁ kumbho na bhijjati, tathā naṁ rakkha, imasmiṁ te sati dhanassa",
  "atk-s0513a21:1016_10": "paricchedo nāma na bhavissati, appamatto hohī”ti ovaditvā devalokameva gato. Tato",
  "atk-s0513a21:1016_11": "paṭṭhāya suraṁ pivanto vicari. Athekadivasaṁ matto taṁ kumbhaṁ ākāse khipitvā sampaṭicchanto",
  "atk-s0513a21:1016_12": "ekavāraṁ virajjhi, kumbho bhūmiyaṁ patitvā bhijji. Tato paṭṭhāya puna daliddo hutvā",
  "atk-s0513a21:1016_13": "pilotikaṁ nivāsetvā kapālahattho bhikkhaṁ caranto parakuṭṭaṁ nissāya kālamakāsi.",
  "atk-s0513a21:1017": "Satthā imaṁ atītaṁ āharitvā –",
  "atk-s0513a21:1018": "121.",
  "atk-s0513a21:1019": "“Sabbakāmadadaṁ kumbhaṁ, kuṭaṁ laddhāna dhuttako;",
  "atk-s0513a21:1020": "Yāva naṁ anupāleti, tāva so sukhamedhati.",
  "atk-s0513a21:1021": "122.",
  "atk-s0513a21:1022": "“Yadā matto ca ditto ca, pamādā kumbhamabbhidā;",
  "atk-s0513a21:1023": "Tadā naggo ca pottho ca, pacchā bālo vihaññati.",
  "atk-s0513a21:1024": "123.",
  "atk-s0513a21:1025": "“Evameva yo dhanaṁ laddhā, pamatto paribhuñjati;",
  "atk-s0513a21:1026": "Pacchā tappati dummedho, kuṭaṁ bhitvāva dhuttako”ti. –",
  "atk-s0513a21:1027": "Imā abhisambuddhagāthā vatvā jātakaṁ samodhānesi.",
  "atk-s0513a21:1028_0": "Tattha sabbakāmadadanti sabbe vatthukāme dātuṁ samatthaṁ kumbhaṁ. Kuṭanti kumbhavevacanaṁ.",
  "atk-s0513a21:1028_1": "Yāvāti yattakaṁ kālaṁ. Anupāletīti yo koci evarūpaṁ labhitvā yāva rakkhati, tāva",
  "atk-s0513a21:1028_2": "so sukhamedhatīti attho. Mattoca ditto cāti surāmadena matto dappena ditto. Pamādā",
  "atk-s0513a21:1028_3": "kumbhamabbhidāti pamādena kumbhaṁ bhindi. Naggo ca pottho cāti kadāci naggo, kadāci",
  "atk-s0513a21:1028_4": "potthakapilotikāya nivatthattā pottho. Evamevāti evaṁ eva. Pamattoti pamādena. Tappatīti socati.",
  "atk-s0513a21:1029": "“Tadā surāghaṭabhedako dhutto seṭṭhibhāgineyyo ahosi, sakko pana ahameva ahosi”nti.",
  "atk-s0513a21:1030": "Surāghaṭajātakavaṇṇanā paṭhamā.",
  "atk-s0513a21:1032": "[292] 2. Supattajātakavaṇṇanā",
  "atk-s0513a21:1033_0": "Bārāṇasyaṁ, mahārājāti idaṁ satthā jetavane viharanto bimbādeviyā sāriputtattherena",
  "atk-s0513a21:1033_1": "dinnaṁ rohitamaccharasaṁ navasappimissakaṁ sālibhattaṁ ārabbha kathesi. Vatthu heṭṭhā",
  "atk-s0513a21:1033_2": "kathitaabbhantarajātake vatthusadisameva. Tadāpi hi theriyā udaravāto kuppi, rāhulabhaddo",
  "atk-s0513a21:1033_3": "therassa ācikkhi. Thero taṁ āsanasālāyaṁ nisīdāpetvā kosalarañño nivesanaṁ gantvā",
  "atk-s0513a21:1033_4": "rohitamaccharasaṁ navasappimissakaṁ sālibhattaṁ āharitvā tassa adāsi. So āharitvā",
  "atk-s0513a21:1033_5": "mātu theriyā adāsi, tassā bhuttamattāya udaravāto paṭippassambhi. Rājā purise pesetvā",
  "atk-s0513a21:1033_6": "pariggaṇhāpetvā tato paṭṭhāya theriyā tathārūpaṁ bhattaṁ adāsi. Athekadivasaṁ bhikkhū",
  "atk-s0513a21:1033_7": "dhammasabhāyaṁ kathaṁ samuṭṭhāpesuṁ – “āvuso dhammasenāpati, theriṁ evarūpena nāma",
  "atk-s0513a21:1033_8": "bhojanena santappesī”ti. Satthā āgantvā “kāya nuttha, bhikkhave, etarahi kathāya",
  "atk-s0513a21:1033_9": "sannisinnā”ti pucchitvā “imāya nāmā”ti vutte “na, bhikkhave, idāneva sāriputto rāhulamātāya",
  "atk-s0513a21:1033_10": "patthitaṁ deti, pubbepi adāsiyevā”ti vatvā atītaṁ āhari.",
  "atk-s0513a21:1034_0": "Atīte bārāṇasiyaṁ brahmadatte rajjaṁ kārente bodhisatto kākayoniyaṁ nibbattitvā vayappatto",
  "atk-s0513a21:1034_1": "asītiyā kākasahassānaṁ jeṭṭhako supatto nāma kākarājā ahosi, aggamahesī panassa suphassā",
  "atk-s0513a21:1034_2": "nāma kākī ahosi, senāpati sumukho nāma. So asītiyā kākasahassehi parivuto bārāṇasiṁ",
  "atk-s0513a21:1034_3": "upanissāya vasi. So ekadivasaṁ suphassaṁ ādāya gocaraṁ pariyesanto bārāṇasirañño",
  "atk-s0513a21:1034_4": "mahānasamatthakena agamāsi. Sūdo rañño nānāmacchamaṁsavikatiparivāraṁ bhojanaṁ sampādetvā",
  "atk-s0513a21:1034_5": "thokaṁ bhājanāni vivaritvā usumaṁ palāpento aṭṭhāsi. Suphassā macchamaṁsagandhaṁ",
  "atk-s0513a21:1034_6": "ghāyitvā rājabhojanaṁ bhuñjitukāmā hutvā taṁ divasaṁ akathetvā dutiyadivase “ehi,",
  "atk-s0513a21:1034_7": "bhadde, gocarāya gamissāmā”ti vuttā “tumhe gacchatha, mayhaṁ eko dohaḷo atthī”ti",
  "atk-s0513a21:1034_8": "vatvā “kīdiso dohaḷo”ti vutte “bārāṇasirañño bhojanaṁ bhuñjitukāmāmhi, na kho pana",
  "atk-s0513a21:1034_9": "sakkā mayā taṁ laddhuṁ, tasmā jīvitaṁ pariccajissāmi, devā”ti āha. Bodhisatto cintayamāno",
  "atk-s0513a21:1034_10": "nisīdi. Sumukho āgantvā “kiṁ, mahārāja, anattamanosī”ti pucchi, rājā tamatthaṁ ārocesi.",
  "atk-s0513a21:1034_11": "Senāpati “mā cintayi, mahārājā”ti te ubhopi assāsetvā “ajja tumhe idheva hotha, mayaṁ",
  "atk-s0513a21:1034_12": "bhattaṁ āharissāmā”ti vatvā pakkāmi.",
  "atk-s0513a21:1035_0": "So kāke sannipātetvā taṁ kāraṇaṁ kathetvā “etha bhattaṁ āharissāmā”ti kākehi saddhiṁ",
  "atk-s0513a21:1035_1": "bārāṇasiṁ pavisitvā mahānasassa avidūre kāke vagge vagge katvā tasmiṁ tasmiṁ ṭhāne",
  "atk-s0513a21:1035_2": "ārakkhatthāya ṭhapetvā sayaṁ aṭṭhahi kākayodhehi saddhiṁ mahānasachadane nisīdi rañño",
  "atk-s0513a21:1035_3": "bhattaharaṇakālaṁ olokayamāno. Te ca kāke āha – “ahaṁ rañño bhatte hariyamāne bhājanāni",
  "atk-s0513a21:1035_4": "pātessāmi, bhājanesu patitesu mayhaṁ jīvitaṁ natthi, tumhesu cattāro janā mukhapūraṁ",
  "atk-s0513a21:1035_5": "bhattaṁ, cattāro macchamaṁsaṁ gahetvā netvā supattaṁ sapajāpatikaṁ kākarājānaṁ bhojetha,",
  "atk-s0513a21:1035_6": "‘kahaṁ senāpatī’ti vutte ‘pacchato ehitī’ti vadeyyāthā”ti. Atha sūdo rañño bhojanavikatiṁ",
  "atk-s0513a21:1035_7": "sampādetvā kājena gahetvā rājakulaṁ pāyāsi. Tassa rājaṅgaṇaṁ gatakāle kākasenāpati",
  "atk-s0513a21:1035_8": "kākānaṁ saññaṁ datvā sayaṁ uppatitvā bhattahārakassa ure nisīditvā nakhapañjarena",
  "atk-s0513a21:1035_9": "paharitvā kaṇayaggasadisena tuṇḍena nāsaggamassa abhihantvā uṭṭhāya dvīhi pakkhehi",
  "atk-s0513a21:1035_10": "mukhamassa pidahi. Rājā mahātale caṅkamanto mahāvātapānena oloketvā taṁ kākassa kiriyaṁ",
  "atk-s0513a21:1035_11": "disvā bhattahārakassa saddaṁ datvā “bho bhattakāraka, bhājanāni chaḍḍetvā kākameva",
  "atk-s0513a21:1035_12": "gaṇhā”ti āha. So bhājanāni chaḍḍetvā kākaṁ daḷhaṁ gaṇhi. Rājāpi naṁ “ito ehī”ti āha.",
  "atk-s0513a21:1036_0": "Tasmiṁ khaṇe kākā āgantvā attano pahonakaṁ bhuñjitvā sesaṁ vuttaniyāmeneva gahetvā",
  "atk-s0513a21:1036_1": "agamiṁsu. Tato sesā āgantvā sesaṁ bhuñjiṁsu. Tepi aṭṭha janā gantvā rājānaṁ sapajāpatikaṁ",
  "atk-s0513a21:1036_2": "bhojesuṁ, suphassāya dohaḷo vūpasami. Bhattahārako kākaṁ rañño upanesi. Atha naṁ",
  "atk-s0513a21:1036_3": "rājā pucchi – “bho kāka, tvaṁ mamañca na lajji, bhattahārakassa ca nāsaṁ khaṇḍesi,",
  "atk-s0513a21:1036_4": "bhattabhājanāni ca bhindi, attano ca jīvitaṁ na rakkhi, kasmā evarūpaṁ kammamakāsī”ti?",
  "atk-s0513a21:1036_5": "Kāko “mahārāja, amhākaṁ rājā bārāṇasiṁ upanissāya vasati, ahamassa senāpati, tassa",
  "atk-s0513a21:1036_6": "suphassā nāma bhariyā dohaḷinī tumhākaṁ bhojanaṁ bhuñjitukāmā, rājā tassā dohaḷaṁ",
  "atk-s0513a21:1036_7": "mayhaṁ ācikkhi. Ahaṁ tattheva mama jīvitaṁ pariccajitvā āgato, idāni me tassā bhojanaṁ",
  "atk-s0513a21:1036_8": "pesitaṁ, mayhaṁ manoratho matthakaṁ patto, iminā kāraṇena mayā evarūpaṁ kammaṁ kata”nti",
  "atk-s0513a21:1036_9": "dīpento imā gāthā āha.",
  "atk-s0513a21:1037": "124.",
  "atk-s0513a21:1038": "“Bārāṇasyaṁ mahārāja, kākarājā nivāsako;",
  "atk-s0513a21:1039": "Asītiyā sahassehi, supatto parivārito.",
  "atk-s0513a21:1040": "125.",
  "atk-s0513a21:1041": "“Tassa dohaḷinī bhariyā, suphassā bhakkhitumicchati;",
  "atk-s0513a21:1042": "Rañño mahānase pakkaṁ, paccagghaṁ rājabhojanaṁ.",
  "atk-s0513a21:1043": "126.",
  "atk-s0513a21:1044": "“Tesāhaṁ pahito dūto, rañño camhi idhāgato;",
  "atk-s0513a21:1045": "Bhattu apacitiṁ kummi, nāsāyamakaraṁ vaṇa”nti.",
  "atk-s0513a21:1046_0": "Tattha bārāṇasyanti bārāṇasiyaṁ. Nivāsakoti nibaddhavasanako. Pakkanti nānappakārena",
  "atk-s0513a21:1046_1": "sampāditaṁ. Keci “siddha”nti sajjhāyanti. Paccagghanti abbhuṇhaṁ apārivāsikaṁ, macchamaṁsavikatīsu",
  "atk-s0513a21:1046_2": "vā paccekaṁ mahagghaṁ etthāti paccagghaṁ. Tesāhaṁ pahito dūto, rañño camhi idhāgatoti",
  "atk-s0513a21:1046_3": "tesaṁ ubhinnampi ahaṁ dūto āṇattikaro rañño ca amhi pahito, tasmā idha āgatoti attho.",
  "atk-s0513a21:1046_4": "Bhattu apacitiṁ kummīti svāhaṁ evaṁ āgato attano bhattu apacitiṁ sakkārasammānaṁ",
  "atk-s0513a21:1046_5": "karomi. Nāsāyamakaraṁ vaṇanti, mahārāja, iminā kāraṇena tumhe ca attano ca jīvitaṁ",
  "atk-s0513a21:1046_6": "agaṇetvā bhattabhājanaṁ pātāpetuṁ bhattahārakassa nāsāya mukhatuṇḍakena vaṇaṁ akāsiṁ,",
  "atk-s0513a21:1046_7": "mayā attano rañño apaciti katā, idāni tumhe yaṁ icchatha, taṁ daṇḍaṁ karothāti.",
  "atk-s0513a21:1047_0": "Rājā tassa vacanaṁ sutvā “mayaṁ tāva manussabhūtānaṁ mahantaṁ yasaṁ datvā amhākaṁ",
  "atk-s0513a21:1047_1": "suhajje kātuṁ na sakkoma, gāmādīni dadamānāpi amhākaṁ jīvitadāyakaṁ na labhāma, ayaṁ",
  "atk-s0513a21:1047_2": "kāko samāno attano rañño jīvitaṁ pariccajati, ativiya sappuriso madhurassaro dhammakathiko”ti",
  "atk-s0513a21:1047_3": "guṇesu pasīditvā taṁ setacchattena pūjesi. So attanā laddhena setacchattena rājānameva",
  "atk-s0513a21:1047_4": "pūjetvā bodhisattassa guṇe kathesi. Rājā naṁ pakkosāpetvā dhammaṁ sutvā ubhinnampi",
  "atk-s0513a21:1047_5": "tesaṁ attano bhojananiyāmena bhattaṁ paṭṭhapesi, sesakākānaṁ devasikaṁ ekaṁ taṇḍulambaṇaṁ",
  "atk-s0513a21:1047_6": "pacāpesi, sayañca bodhisattassa ovāde ṭhatvā sabbasattānaṁ abhayaṁ datvā pañca sīlāni",
  "atk-s0513a21:1047_7": "rakkhi. Supattakākovādo pana satta vassasatāni pavatti.",
  "atk-s0513a21:1048": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, sumukho senāpati sāriputto, suphassā rāhulamātā, supatto pana ahameva ahosi”nti.",
  "atk-s0513a21:1049": "Supattajātakavaṇṇanā dutiyā.",
  "atk-s0513a21:1051": "[293] 3. Kāyanibbindajātakavaṇṇanā",
  "atk-s0513a21:1052_0": "Phuṭṭhassa meti idaṁ satthā jetavane viharanto aññataraṁ purisaṁ ārabbha kathesi.",
  "atk-s0513a21:1052_1": "Sāvatthiyaṁ kireko puriso paṇḍurogena aṭṭito vejjehi paṭikkhitto. Puttadāropissa",
  "atk-s0513a21:1052_2": "“ko imaṁ paṭijaggituṁ sakkotī”ti cintesi. Tassa etadahosi – “sacāhaṁ imamhā rogā",
  "atk-s0513a21:1052_3": "vuṭṭhahissāmi, pabbajissāmī”ti. So katipāheneva kiñci sappāyaṁ labhitvā arogo hutvā",
  "atk-s0513a21:1052_4": "jetavanaṁ gantvā satthāraṁ pabbajjaṁ yāci. So satthu santike pabbajjañca upasampadañca",
  "atk-s0513a21:1052_5": "labhitvā nacirasseva arahattaṁ pāpuṇi. Athekadivasaṁ bhikkhū dhammasabhāyaṁ kathaṁ",
  "atk-s0513a21:1052_6": "samuṭṭhāpesuṁ – “āvuso, asuko nāma paṇḍurogī ‘imamhā rogā vuṭṭhito pabbajissāmī’ti",
  "atk-s0513a21:1052_7": "cintetvā pabbajito ceva arahattañca patto”ti. Satthā āgantvā “kāya nuttha, bhikkhave,",
  "atk-s0513a21:1052_8": "etarahi kathāya sannisinnā”ti. Pucchitvā “imāya nāmā”ti vutte “na, bhikkhave, idāni",
  "atk-s0513a21:1052_9": "ayameva; pubbe paṇḍitāpi evaṁ vatvā rogā vuṭṭhāya pabbajitvā attano vuḍḍhimakaṁsū”ti vatvā atītaṁ āhari.",
  "atk-s0513a21:1053_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a21:1053_1": "vayappatto kuṭumbaṁ saṇṭhapetvā vasanto paṇḍurogī ahosi. Vejjāpi paṭijaggituṁ nāsakkhiṁsu,",
  "atk-s0513a21:1053_2": "puttadāropissa vippaṭisārī ahosi. So “imamhā rogā vuṭṭhito pabbajissāmī”ti cintetvā",
  "atk-s0513a21:1053_3": "kiñcideva sappāyaṁ labhitvā arogo hutvā himavantaṁ pavisitvā isipabbajjaṁ pabbajitvā",
  "atk-s0513a21:1053_4": "abhiññā ca samāpattiyo ca uppādetvā jhānasukhena viharanto “ettakaṁ kālaṁ evarūpaṁ",
  "atk-s0513a21:1053_5": "sukhaṁ nāma nālattha”nti udānaṁ udānento imā gāthā āha –",
  "atk-s0513a21:1054": "127.",
  "atk-s0513a21:1055": "“Phuṭṭhassa me aññatarena byādhinā, rogena bāḷhaṁ dukhitassa ruppato;",
  "atk-s0513a21:1056": "Parisussati khippamidaṁ kaḷevaraṁ, pupphaṁ yathā paṁsuni ātape kataṁ.",
  "atk-s0513a21:1057": "128.",
  "atk-s0513a21:1058": "“Ajaññaṁ jaññasaṅkhātaṁ, asuciṁ sucisammataṁ;",
  "atk-s0513a21:1059": "Nānākuṇapaparipūraṁ, jaññarūpaṁ apassato.",
  "atk-s0513a21:1060": "129.",
  "atk-s0513a21:1061": "“Dhiratthumaṁ āturaṁ pūtikāyaṁ, jegucchiyaṁ assuciṁ byādhidhammaṁ;",
  "atk-s0513a21:1062": "Yatthappamattā adhimucchitā pajā, hāpenti maggaṁ sugatūpapattiyā”ti.",
  "atk-s0513a21:1063_0": "Tattha aññatarenāti aṭṭhanavutiyā rogesu ekena paṇḍurogabyādhinā. Rogenāti rujjanasabhāvattā",
  "atk-s0513a21:1063_1": "evaṁladdhanāmena. Ruppatoti ghaṭṭiyamānassa pīḷiyamānassa. Paṁsuni ātape katanti",
  "atk-s0513a21:1063_2": "yathā ātape tattavālikāya ṭhapitaṁ sukhumapupphaṁ parisusseyya, evaṁ parisussatīti attho.",
  "atk-s0513a21:1064_0": "Ajaññaṁ jaññasaṅkhātanti paṭikūlaṁ amanāpameva bālānaṁ manāpanti saṅkhaṁ gataṁ. Nānākuṇapaparipūranti",
  "atk-s0513a21:1064_1": "kesādīhi dvattiṁsāya kuṇapehi paripuṇṇaṁ. Jaññarūpaṁ apassatoti apassantassa andhabālaputhujjanassa",
  "atk-s0513a21:1064_2": "manāpaṁ sādhurūpaṁ paribhogasabhāvaṁ hutvā upaṭṭhāti, “akkhimhā akkhigūthako”tiādinā",
  "atk-s0513a21:1064_3": "nayena pakāsito asubhasabhāvo bālānaṁ na upaṭṭhāti.",
  "atk-s0513a21:1065_0": "Āturanti niccagilānaṁ. Adhimucchitāti kilesamucchāya ativiya mucchitā. Pajāti andhabālaputhujjanā.",
  "atk-s0513a21:1065_1": "Hāpenti maggaṁ sugatūpapattiyāti imasmiṁ pūtikāye laggā laggitā hutvā apāyamaggaṁ",
  "atk-s0513a21:1065_2": "pūrentā devamanussabhedāya sugatiupapattiyā maggaṁ parihāpenti.",
  "atk-s0513a21:1066": "Iti mahāsatto nānappakārena asucibhāvañca niccāturabhāvañca pariggaṇhanto kāye nibbinditvā yāvajīvaṁ cattāro brahmavihāre bhāvetvā brahmalokaparāyaṇo ahosi.",
  "atk-s0513a21:1067": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne bahujanā sotāpattiphalādīni pāpuṇiṁsu. “Tadā tāpaso ahameva ahosi”nti.",
  "atk-s0513a21:1068": "Kāyanibbindajātakavaṇṇanā tatiyā.",
  "atk-s0513a21:1070": "[294] 4. Jambukhādakajātakavaṇṇanā",
  "atk-s0513a21:1071_0": "Koyaṁ bindussaro vaggūti idaṁ satthā veḷuvane viharanto devadattakokālike ārabbha",
  "atk-s0513a21:1071_1": "kathesi. Tadā hi devadatte parihīnalābhasakkāre kokāliko kulāni upasaṅkamitvā “devadattatthero",
  "atk-s0513a21:1071_2": "nāma mahāsammatapaveṇiyā okkākarājavaṁse jāto asambhinnakhattiyavaṁse vaḍḍhito tipiṭakadharo",
  "atk-s0513a21:1071_3": "jhānalābhī madhurakatho dhammakathiko, detha karotha therassā”ti devadattassa vaṇṇaṁ",
  "atk-s0513a21:1071_4": "bhāsati. Devadattopi “kokāliko udiccabrāhmaṇakulā nikkhamitvā pabbajito bahussuto",
  "atk-s0513a21:1071_5": "dhammakathiko, detha karotha kokālikassā”ti kokālikassa vaṇṇaṁ bhāsati. Iti te aññamaññassa",
  "atk-s0513a21:1071_6": "vaṇṇaṁ bhāsitvā kulagharesu bhuñjantā vicaranti. Athekadivasaṁ dhammasabhāyaṁ bhikkhū",
  "atk-s0513a21:1071_7": "kathaṁ samuṭṭhāpesuṁ – “āvuso devadattakokālikā, aññamaññassa abhūtaguṇakathaṁ kathetvā",
  "atk-s0513a21:1071_8": "bhuñjantā vicarantī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a21:1071_9": "pucchitvā “imāya nāmā”ti vutte “na, bhikkhave, idāneva te aññamaññassa abhūtaguṇakathaṁ",
  "atk-s0513a21:1071_10": "kathetvā bhuñjanti, pubbepevaṁ bhuñjiṁsuyevā”ti vatvā atītaṁ āhari.",
  "atk-s0513a21:1072_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ jambuvanasaṇḍe",
  "atk-s0513a21:1072_1": "rukkhadevatā hutvā nibbatti. Tatreko kāko jambusākhāya nisinno jambupakkāni khādati.",
  "atk-s0513a21:1072_2": "Atheko siṅgālo āgantvā uddhaṁ olokento kākaṁ disvā “yaṁnūnāhaṁ imassa abhūtaguṇakathaṁ",
  "atk-s0513a21:1072_3": "kathetvā jambūni khādeyya”nti tassa vaṇṇaṁ kathento imaṁ gāthamāha –",
  "atk-s0513a21:1073": "130.",
  "atk-s0513a21:1074": "“Koyaṁ bindussaro vaggu, saravantānamuttamo;",
  "atk-s0513a21:1075": "Accuto jambusākhāya, moracchāpova kūjatī”ti.",
  "atk-s0513a21:1076_0": "Tattha bindussaroti bindunā avisārena piṇḍitena sarena samannāgato. Vaggūti madhurasaddo.",
  "atk-s0513a21:1076_1": "Accutoti na cuto sannisinno. Moracchāpova kūjatīti taruṇamorova manāpena saddena",
  "atk-s0513a21:1076_2": "“ko nāmeso kūjatī”ti vadati.",
  "atk-s0513a21:1077": "Atha naṁ kāko paṭipasaṁsanto dutiyaṁ gāthamāha –",
  "atk-s0513a21:1078": "131.",
  "atk-s0513a21:1079": "“Kulaputtova jānāti, kulaputtaṁ pasaṁsituṁ;",
  "atk-s0513a21:1080": "Byagghacchāpasarīvaṇṇa, bhuñja samma dadāmi te”ti.",
  "atk-s0513a21:1081_0": "Tattha byagghacchāpasarīvaṇṇāti tvaṁ amhākaṁ byagghapotakasamānavaṇṇova khāyasi,",
  "atk-s0513a21:1081_1": "tena taṁ vadāmi ambho byagghacchāpasarīvaṇṇa. Bhuñja, samma, dadāmi teti vayassa",
  "atk-s0513a21:1081_2": "yāvadatthaṁ jambupakkāni khāda, ahaṁ te dadāmīti.",
  "atk-s0513a21:1082": "Evañca pana vatvā jambusākhaṁ cāletvā phalāni pātesi. Atha tasmiṁ jamburukkhe adhivatthā devatā te ubhopi abhūtaguṇakathaṁ kathetvā jambūni khādante disvā tatiyaṁ gāthamāha –",
  "atk-s0513a21:1083": "132.",
  "atk-s0513a21:1084": "“Cirassaṁ vata passāmi, musāvādī samāgate;",
  "atk-s0513a21:1085": "Vantādaṁ kuṇapādañca, aññamaññaṁ pasaṁsake”ti.",
  "atk-s0513a21:1086": "Tattha vantādanti paresaṁ vantabhattakhādakaṁ kākaṁ. Kuṇapādañcāti kuṇapakhādakaṁ siṅgālañca.",
  "atk-s0513a21:1087": "Imañca pana gāthaṁ vatvā sā devatā bheravarūpārammaṇaṁ dassetvā te tato palāpesi.",
  "atk-s0513a21:1088": "Satthā imaṁ dhammadesanaṁ āharitvā jātakaṁ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.",
  "atk-s0513a21:1089": "Jambukhādakajātakavaṇṇanā catutthā.",
  "atk-s0513a21:1091": "[295] 5. Antajātakavaṇṇanā",
  "atk-s0513a21:1092": "Usabhasseva te khandhoti idaṁ satthā jetavane viharanto teyeva dve jane ārabbha kathesi. Paccuppannavatthu purimasadisameva.",
  "atk-s0513a21:1093_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmūpacāre eraṇḍarukkhadevatā",
  "atk-s0513a21:1093_1": "hutvā nibbatti. Tadā ekasmiṁ gāmake mataṁ jaraggavaṁ nikkaḍḍhitvā gāmadvāre eraṇḍavane",
  "atk-s0513a21:1093_2": "chaḍḍesuṁ. Eko siṅgālo āgantvā tassa maṁsaṁ khādi. Eko kāko āgantvā eraṇḍe nilīno",
  "atk-s0513a21:1093_3": "taṁ disvā “yaṁnūnāhaṁ etassa abhūtaguṇakathaṁ kathetvā maṁsaṁ khādeyya”nti cintetvā",
  "atk-s0513a21:1093_4": "paṭhamaṁ gāthamāha –",
  "atk-s0513a21:1094": "133.",
  "atk-s0513a21:1095": "“Usabhasseva te khandho, sīhasseva vijambhitaṁ;",
  "atk-s0513a21:1096": "Migarāja namo tyatthu, api kiñci labhāmase”ti.",
  "atk-s0513a21:1097": "Tattha namo tyatthūti namo te atthu.",
  "atk-s0513a21:1098": "Taṁ sutvā siṅgālo dutiyaṁ gāthamāha –",
  "atk-s0513a21:1099": "134.",
  "atk-s0513a21:1100": "“Kulaputtova jānāti, kulaputtaṁ pasaṁsituṁ;",
  "atk-s0513a21:1101": "Mayūragīvasaṅkāsa, ito pariyāhi vāyasā”ti.",
  "atk-s0513a21:1102": "Tattha ito pariyāhīti eraṇḍato otaritvā ito yenāhaṁ, tenāgantvā maṁsaṁ khādāti vadati.",
  "atk-s0513a21:1103": "Taṁ tesaṁ kiriyaṁ disvā rukkhadevatā tatiyaṁ gāthamāha –",
  "atk-s0513a21:1104": "135.",
  "atk-s0513a21:1105": "“Migānaṁ siṅgālo anto, pakkhīnaṁ pana vāyaso;",
  "atk-s0513a21:1106": "Eraṇḍo anto rukkhānaṁ, tayo antā samāgatā”ti.",
  "atk-s0513a21:1107": "Tattha antoti hīno lāmako.",
  "atk-s0513a21:1108": "Satthā imaṁ dhammadesanaṁ āharitvā jātakaṁ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.",
  "atk-s0513a21:1109": "Antajātakavaṇṇanā pañcamā.",
  "atk-s0513a21:1111": "[296] 6. Samuddajātakavaṇṇanā",
  "atk-s0513a21:1112_0": "Ko nāyanti idaṁ satthā jetavane viharanto upanandattheraṁ ārabbha kathesi. So hi",
  "atk-s0513a21:1112_1": "mahagghaso mahātaṇho ahosi, sakaṭapūrehi paccayehipi santappetuṁ na sakkā. Vassūpanāyikakāle",
  "atk-s0513a21:1112_2": "dvīsu tīsu vihāresu vassaṁ upagantvā ekasmiṁ upāhane ṭhapeti, ekasmiṁ kattarayaṭṭhiṁ,",
  "atk-s0513a21:1112_3": "ekasmiṁ udakatumbaṁ. Ekasmiṁ sayaṁ vasati, janapadavihāraṁ gantvā paṇītaparikkhāre",
  "atk-s0513a21:1112_4": "bhikkhū disvā ariyavaṁsakathaṁ kathetvā tesaṁ paṁsukūlāni gāhāpetvā tesaṁ cīvarāni",
  "atk-s0513a21:1112_5": "gaṇhāti, mattikāpatte gāhāpetvā manāpamanāpe patte thālakāni ca gahetvā yānakaṁ pūretvā",
  "atk-s0513a21:1112_6": "jetavanaṁ āgacchati. Athekadivasaṁ bhikkhū dhammasabhāyaṁ kathaṁ samuṭṭhāpesuṁ –",
  "atk-s0513a21:1112_7": "“āvuso, upanando sakyaputto mahagghaso mahiccho aññesaṁ paṭipattiṁ kathetvā samaṇaparikkhārena",
  "atk-s0513a21:1112_8": "yānakaṁ pūretvā āgacchatī”ti. Satthā āgantvā “kāya nuttha, bhikkhave, etarahi kathāya",
  "atk-s0513a21:1112_9": "sannisinnā”ti pucchitvā “imāya nāmā”ti vutte “ayuttaṁ, bhikkhave, upanandena kataṁ",
  "atk-s0513a21:1112_10": "paresaṁ ariyavaṁsakathaṁ kathentena, paṭhamatarañhi attanā appicchena hutvā pacchā",
  "atk-s0513a21:1112_11": "paresaṁ ariyavaṁsaṁ kathetuṁ vaṭṭatī”ti.",
  "atk-s0513a21:1113": "“Attānameva paṭhamaṁ, patirūpe nivesaye;",
  "atk-s0513a21:1114": "Athaññamanusāseyya, na kilisseyya paṇḍito”ti. –",
  "atk-s0513a21:1115": "Imaṁ dhammapade gāthaṁ desetvā upanandaṁ garahitvā “na, bhikkhave, idāneva upanando mahiccho, pubbe mahāsamuddepi udakaṁ rakkhitabbaṁ maññī”ti vatvā atītaṁ āhari.",
  "atk-s0513a21:1116_0": "Atīte bārāṇasiyaṁ brahmadatte rajjaṁ kārente bodhisatto samuddadevatā hutvā nibbatti.",
  "atk-s0513a21:1116_1": "Atheko kāko samuddassa uparibhāge vicaranto “samudde udakaṁ pamāṇena pivatha, rakkhantā",
  "atk-s0513a21:1116_2": "pivathā”ti macchasaṅghasakuṇasaṅghe vārento vārento carati. Taṁ disvā samuddadevatā",
  "atk-s0513a21:1116_3": "paṭhamaṁ gāthamāha –",
  "atk-s0513a21:1117": "136.",
  "atk-s0513a21:1118": "“Ko nāyaṁ loṇatoyasmiṁ, samantā paridhāvati;",
  "atk-s0513a21:1119": "Macche makare ca vāreti, ūmīsu ca vihaññatī”ti.",
  "atk-s0513a21:1120": "Tattha ko nāyanti ko nu ayaṁ.",
  "atk-s0513a21:1121": "Taṁ sutvā samuddakāko dutiyaṁ gāthamāha –",
  "atk-s0513a21:1122": "137.",
  "atk-s0513a21:1123": "“Anantapāyī sakuṇo, atittoti disāsuto;",
  "atk-s0513a21:1124": "Samuddaṁ pātumicchāmi, sāgaraṁ saritaṁpati”nti.",
  "atk-s0513a21:1125_0": "Tassattho – ahaṁ anantasāgaraṁ pātumicchāmi, tenamhi anantapāyī nāma sakuṇo mahatiyāpi",
  "atk-s0513a21:1125_1": "apūraṇiyā taṇhāya samannāgatattā atittotipi ahaṁ disāsu suto vissuto pākaṭo, svāhaṁ",
  "atk-s0513a21:1125_2": "imaṁ sakalasamuddaṁ sundarānaṁ ratanānaṁ ākarattā sāgarena vā khatattā sāgaraṁ saritānaṁ",
  "atk-s0513a21:1125_3": "patibhāvena saritaṁpatiṁ pātumicchāmīti.",
  "atk-s0513a21:1126": "Taṁ sutvā samuddadevatā tatiyaṁ gāthamāha –",
  "atk-s0513a21:1127": "138.",
  "atk-s0513a21:1128": "“So ayaṁ hāyati ceva, pūrate ca mahodadhi;",
  "atk-s0513a21:1129": "Nāssa nāyati pītanto, apeyyo kira sāgaro”ti.",
  "atk-s0513a21:1130_0": "Tattha so ayaṁ hāyati cevāti udakassa osakkanavelāya hāyati, nikkhamanavelāya pūrati.",
  "atk-s0513a21:1130_1": "Nāssa nāyatīti assa mahāsamuddassa sacepi naṁ sakalaloko piveyya, tathāpi “ito ettakaṁ",
  "atk-s0513a21:1130_2": "nāma udakaṁ pīta”nti pariyanto na paññāyati. Apeyyo kirāti eso kira sāgaro na sakkā",
  "atk-s0513a21:1130_3": "kenaci udakaṁ khepetvā pātunti.",
  "atk-s0513a21:1131": "Evañca pana vatvā sā bheravarūpārammaṇaṁ dassetvā samuddakākaṁ palāpesi.",
  "atk-s0513a21:1132": "Satthā imaṁ dhammadesanaṁ āharitvā jātakaṁ samodhānesi – “tadā samuddakāko upanando ahosi, devatā pana ahameva ahosi”nti.",
  "atk-s0513a21:1133": "Samuddajātakavaṇṇanā chaṭṭhā.",
  "atk-s0513a21:1135": "[297] 7. Kāmavilāpajātakavaṇṇanā",
  "atk-s0513a21:1136_0": "Uccesakuṇa ḍemānāti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a21:1136_1": "kathesi. Paccuppannavatthu puppharattajātake kathitaṁ, atītavatthu indriyajātake",
  "atk-s0513a21:1136_2": "āvibhavissati. Taṁ pana purisaṁ jīvantaṁ sūle uttāsesuṁ. So tattha nisinno ākāsena",
  "atk-s0513a21:1136_3": "gacchantaṁ ekaṁ kākaṁ disvā tāvakharampi taṁ vedanaṁ agaṇetvā piyabhariyāya sāsanaṁ",
  "atk-s0513a21:1136_4": "pesetuṁ kākaṁ āmantento imā gāthā āha –",
  "atk-s0513a21:1137": "139.",
  "atk-s0513a21:1138": "“Ucce sakuṇa ḍemāna, pattayāna vihaṅgama;",
  "atk-s0513a21:1139": "Vajjāsi kho tvaṁ vāmūruṁ, ciraṁ kho sā karissati.",
  "atk-s0513a21:1140": "140.",
  "atk-s0513a21:1141": "“Idaṁ kho sā na jānāti, asiṁ sattiñca oḍḍitaṁ;",
  "atk-s0513a21:1142": "Sā caṇḍī kāhati kodhaṁ, taṁ me tapati no idaṁ.",
  "atk-s0513a21:1143": "141.",
  "atk-s0513a21:1144": "“Esa uppalasannāho, nikkhañcussīsakohitaṁ;",
  "atk-s0513a21:1145": "Kāsikañca muduṁ vatthaṁ, tappetu dhanikā piyā”ti.",
  "atk-s0513a21:1146_0": "Tattha ḍemānāti gacchamāna caramāna. Pattayānāti tamevālapati, tathā vihaṅgamāti.",
  "atk-s0513a21:1146_1": "So hi pattehi yānaṁ katvā gamanato pattayāno, ākāse gamanato vihaṅgamo. Vajjāsīti",
  "atk-s0513a21:1146_2": "vadeyyāsi. Vāmūrunti kadalikkhandhasamānaūruṁ, mama sūle nisinnabhāvaṁ vadeyyāsi.",
  "atk-s0513a21:1146_3": "Ciraṁ kho sā karissatīti sā imaṁ pavattiṁ ajānamānā mama āgamanaṁ ciraṁ karissati,",
  "atk-s0513a21:1146_4": "“ciraṁ me gatassa piyassa na ca āgacchatī”ti evaṁ cintessatīti attho.",
  "atk-s0513a21:1147_0": "Asiṁ sattiñcāti asisamānatāya sattisamānatāya ca sūlameva sandhāya vadati. Tañhi",
  "atk-s0513a21:1147_1": "tassa uttāsanatthāya oḍḍitaṁ ṭhapitaṁ. Caṇḍīti kodhanā. Kāhati kodhanti “aticirāyatī”ti",
  "atk-s0513a21:1147_2": "mayi kodhaṁ karissati. Taṁ me tapatīti taṁ tassā kujjhanaṁ maṁ tapati. No idanti",
  "atk-s0513a21:1147_3": "idha pana idaṁ sūlaṁ maṁ na tapatīti dīpeti.",
  "atk-s0513a21:1148_0": "“Esa uppalasannāho”tiādīhi ghare ussīsake ṭhapitaṁ attano bhaṇḍaṁ ācikkhati. Tattha",
  "atk-s0513a21:1148_1": "uppalasannāhoti uppalo ca sannāho ca uppalasannāho, uppalasadiso kaṇayo ca sannāhako",
  "atk-s0513a21:1148_2": "cāti attho. Nikkhañcāti pañcahi suvaṇṇehi kataṁ aṅgulimuddikaṁ. Kāsikañca mudu vatthanti",
  "atk-s0513a21:1148_3": "muduṁ kāsikasāṭakayugaṁ sandhāyāha. Ettakaṁ kira tena ussīsake nikkhittaṁ. Tappetu",
  "atk-s0513a21:1148_4": "dhanikā piyāti etaṁ sabbaṁ gahetvā sā mama piyā dhanatthikā iminā dhanena tappetu",
  "atk-s0513a21:1148_5": "pūretu, santuṭṭhā hotūti.",
  "atk-s0513a21:1149": "Evaṁ so paridevamānova kālaṁ katvā niraye nibbatti.",
  "atk-s0513a21:1150_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a21:1150_1": "ukkaṇṭhitabhikkhu, sotāpattiphale patiṭṭhahi. “Tadā bhariyā etarahi bhariyā ahosi,",
  "atk-s0513a21:1150_2": "yena pana devaputtena taṁ kāraṇaṁ diṭṭhaṁ, so ahameva ahosi”nti.",
  "atk-s0513a21:1151": "Kāmavilāpajātakavaṇṇanā sattamā.",
  "atk-s0513a21:1153": "[298] 8. Udumbarajātakavaṇṇanā",
  "atk-s0513a21:1154_0": "Udumbarācime pakkāti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a21:1154_1": "So kira aññatarasmiṁ paccantagāmake vihāraṁ kāretvā vasati. Ramaṇīyo vihāro piṭṭhipāsāṇe",
  "atk-s0513a21:1154_2": "niviṭṭho, mandaṁ sammajjanaṭṭhānaṁ udakaphāsukaṁ, gocaragāmo nātidūre nāccāsanne,",
  "atk-s0513a21:1154_3": "sampiyāyamānā manussā bhikkhaṁ denti. Atheko bhikkhu cārikaṁ caramāno taṁ vihāraṁ",
  "atk-s0513a21:1154_4": "pāpuṇi. Nevāsiko tassa āgantukavattaṁ katvā punadivase taṁ ādāya gāmaṁ piṇḍāya pāvisi.",
  "atk-s0513a21:1154_5": "Manussā paṇītaṁ bhikkhaṁ datvā svātanāya nimantayiṁsu. Āgantuko katipāhaṁ bhuñjitvā",
  "atk-s0513a21:1154_6": "cintesi – “ekenupāyena imaṁ bhikkhuṁ vañcetvā nikkaḍḍhitvā imaṁ vihāraṁ gaṇhissāmī”ti.",
  "atk-s0513a21:1154_7": "Atha naṁ therūpaṭṭhānaṁ āgataṁ pucchi – “kiṁ, āvuso, buddhūpaṭṭhānaṁ nākāsī”ti? “Bhante,",
  "atk-s0513a21:1154_8": "imaṁ vihāraṁ paṭijagganto natthi, tenamhi na gatapubbo”ti. “Yāva tvaṁ buddhūpaṭṭhānaṁ",
  "atk-s0513a21:1154_9": "gantvā āgacchasi, tāvāhaṁ paṭijaggissāmī”ti. “Sādhu, bhante”ti nevāsiko “yāva mamāgamanā",
  "atk-s0513a21:1154_10": "there mā pamajjitthā”ti manussānaṁ vatvā pakkāmi.",
  "atk-s0513a21:1155_0": "Tato paṭṭhāya āgantuko “tassa nevāsikassa ayañca ayañca doso”ti te manusse paribhindi.",
  "atk-s0513a21:1155_1": "Itaropi satthāraṁ vanditvā punāgato, athassa so senāsanaṁ na adāsi. So ekasmiṁ ṭhāne",
  "atk-s0513a21:1155_2": "vasitvā punadivase piṇḍāya gāmaṁ pāvisi, manussā sāmīcimattampi na kariṁsu. So vippaṭisārī",
  "atk-s0513a21:1155_3": "hutvā puna jetavanaṁ gantvā taṁ kāraṇaṁ bhikkhūnaṁ ārocesi. Te bhikkhū dhammasabhāyaṁ",
  "atk-s0513a21:1155_4": "kathaṁ samuṭṭhāpesuṁ – “āvuso, asuko kira bhikkhu asukaṁ bhikkhuṁ vihārā nikkaḍḍhitvā",
  "atk-s0513a21:1155_5": "sayaṁ tattha vasī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a21:1155_6": "pucchitvā “imāya nāmā”ti vutte “na, bhikkhave, idāneva, pubbepi so imaṁ vasanaṭṭhānā",
  "atk-s0513a21:1155_7": "nikkaḍḍhiyevā”ti vatvā atītaṁ āhari.",
  "atk-s0513a21:1156_0": "Atīte bārāṇasiyaṁ brahmadatte rajjaṁ kārente bodhisatto araññe rukkhadevatā hutvā",
  "atk-s0513a21:1156_1": "nibbatti. Tattha vassāne sattasattāhaṁ devo vassi. Atheko rattamukhakhuddakamakkaṭo",
  "atk-s0513a21:1156_2": "ekissā anovassikāya pāsāṇadariyā vasamāno ekadivasaṁ daridvāre atemanaṭṭhāne sukhena",
  "atk-s0513a21:1156_3": "nisīdi. Tattha eko kāḷamukhamahāmakkaṭo tinto sītena pīḷiyamāno vicaranto taṁ tathānisinnaṁ",
  "atk-s0513a21:1156_4": "disvā “upāyena naṁ nīharitvā ettha vasissāmī”ti cintetvā kucchiṁ olambetvā suhitākāraṁ",
  "atk-s0513a21:1156_5": "dassetvā tassa purato ṭhatvā paṭhamaṁ gāthamāha –",
  "atk-s0513a21:1157": "142.",
  "atk-s0513a21:1158": "“Udumbarā cime pakkā, nigrodhā ca kapitthanā;",
  "atk-s0513a21:1159": "Ehi nikkhama bhuñjassu, kiṁ jighacchāya miyyasī”ti.",
  "atk-s0513a21:1160": "Tattha kapitthanāti pilakkhā. Ehi nikkhamāti ete udumbarādayo phalabhāranamitā, ahampi khāditvā suhito āgatosmi, tvampi gaccha bhuñjassūti.",
  "atk-s0513a21:1161_0": "Sopi tassa vacanaṁ sutvā saddahitvā phalāni khāditukāmo nikkhamitvā tattha tattha",
  "atk-s0513a21:1161_1": "vicaritvā kiñci alabhanto punāgantvā taṁ antopāsāṇadariyaṁ pavisitvā nisinnaṁ disvā",
  "atk-s0513a21:1161_2": "“vañcessāmi na”nti tassa purato ṭhatvā dutiyaṁ gāthamāha –",
  "atk-s0513a21:1162": "143.",
  "atk-s0513a21:1163": "“Evaṁ so suhito hoti, yo vuḍḍhamapacāyati;",
  "atk-s0513a21:1164": "Yathāhamajja suhito, dumapakkāni māsito”ti.",
  "atk-s0513a21:1165": "Tattha dumapakkāni māsitoti udumbarādīni rukkhaphalāni khāditvā asito dhāto suhito.",
  "atk-s0513a21:1166": "Taṁ sutvā mahāmakkaṭo tatiyaṁ gāthamāha –",
  "atk-s0513a21:1167": "144.",
  "atk-s0513a21:1168": "“Yaṁ vanejo vanejassa, vañceyya kapino kapi;",
  "atk-s0513a21:1169": "Daharo kapi saddheyya, na hi jiṇṇo jarākapī”ti.",
  "atk-s0513a21:1170_0": "Tassattho – yaṁ vane jāto kapi vane jātassa kapino vañcanaṁ kareyya, taṁ tayā sadiso",
  "atk-s0513a21:1170_1": "daharo vānaro saddaheyya, mādiso pana jiṇṇo jarākapi mahallakamakkaṭo na hi saddaheyya,",
  "atk-s0513a21:1170_2": "satakkhattumpi bhaṇantassa tumhādisassa na saddahati. Imasmiñhi himavantapadese sabbaṁ",
  "atk-s0513a21:1170_3": "phalāphalaṁ vassena kilinnaṁ patitaṁ, puna tava idaṁ ṭhānaṁ natthi, gacchāti. So tatova pakkāmi.",
  "atk-s0513a21:1171": "Satthā imaṁ dhammadesanaṁ āharitvā jātakaṁ samodhānesi – “tadā khuddakamakkaṭo nevāsiko ahosi, kāḷamahāmakkaṭo āgantuko, rukkhadevatā pana ahameva ahosi”nti.",
  "atk-s0513a21:1172": "Udumbarajātakavaṇṇanā aṭṭhamā.",
  "atk-s0513a21:1174": "[299] 9. Komāraputtajātakavaṇṇanā",
  "atk-s0513a21:1175_0": "Puretuvanti idaṁ satthā pubbārāme viharanto keḷisīle bhikkhū ārabbha kathesi. Te",
  "atk-s0513a21:1175_1": "kira bhikkhū satthari uparipāsāde viharante heṭṭhāpāsāde diṭṭhasutādīni kathentā",
  "atk-s0513a21:1175_2": "kalahañca paribhāsañca karontā nisīdiṁsu. Satthā mahāmoggallānaṁ āmantetvā “ete bhikkhū",
  "atk-s0513a21:1175_3": "saṁvejehī”ti āha. Thero ākāse uppatitvā pādaṅguṭṭhakena pāsādathupikaṁ paharitvā",
  "atk-s0513a21:1175_4": "yāva udakapariyantā pāsādaṁ kampesi. Te bhikkhū maraṇabhayabhītā nikkhamitvā bahi",
  "atk-s0513a21:1175_5": "aṭṭhaṁsū. Tesaṁ so keḷisīlabhāvo bhikkhūsu pākaṭo jāto. Athekadivasaṁ bhikkhū dhammasabhāyaṁ",
  "atk-s0513a21:1175_6": "kathaṁ samuṭṭhāpesuṁ – “āvuso, ekacce bhikkhū evarūpe niyyānikasāsane pabbajitvā",
  "atk-s0513a21:1175_7": "keḷisīlā hutvā vicaranti, ‘aniccaṁ dukkhaṁ anattā’ti vipassanāya kammaṁ na karontī”ti.",
  "atk-s0513a21:1175_8": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a21:1175_9": "nāmā”ti vutte “na, bhikkhave, idāneva, pubbepete keḷisīlakāyevā”ti vatvā atītaṁ āhari.",
  "atk-s0513a21:1176_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake brāhmaṇakule",
  "atk-s0513a21:1176_1": "nibbatti, “komāraputto”ti naṁ sañjāniṁsu. So aparabhāge nikkhamitvā isipabbajjaṁ",
  "atk-s0513a21:1176_2": "pabbajitvā himavantapadese vasi. Athaññe keḷisīlā tāpasā himavantapadese assamaṁ",
  "atk-s0513a21:1176_3": "māpetvā vasiṁsu, kasiṇaparikammamattampi nesaṁ natthi, araññato phalāphalāni āharitvā",
  "atk-s0513a21:1176_4": "khāditvā hasamānā nānappakārāya keḷiyā vītināmenti. Tesaṁ santike eko makkaṭo atthi,",
  "atk-s0513a21:1176_5": "sopi keḷisīlakova mukhavikārādīni karonto tāpasānaṁ nānāvidhaṁ keḷiṁ dasseti. Tāpasā",
  "atk-s0513a21:1176_6": "tattha ciraṁ vasitvā loṇambilasevanatthāya manussapathaṁ agamaṁsu. Tesaṁ gatakālato",
  "atk-s0513a21:1176_7": "paṭṭhāya bodhisatto taṁ ṭhānaṁ gantvā vāsaṁ kappesi, makkaṭo tesaṁ viya tassapi keḷiṁ dassesi.",
  "atk-s0513a21:1177_0": "Bodhisatto accharaṁ paharitvā “susikkhitapabbajitānaṁ santike vasantena nāma ācārasampannena",
  "atk-s0513a21:1177_1": "kāyādīhi susaññatena jhānesu yuttena bhavituṁ vaṭṭatī”ti tassa ovādaṁ adāsi. So tato",
  "atk-s0513a21:1177_2": "paṭṭhāya sīlavā ācārasampanno ahosi, bodhisattopi tato aññattha agamāsi. Atha te",
  "atk-s0513a21:1177_3": "tāpasā loṇambilaṁ sevitvā taṁ ṭhānaṁ agamaṁsu. Makkaṭo pubbe viya tesaṁ keḷiṁ na",
  "atk-s0513a21:1177_4": "dassesi. Atha naṁ tāpasā “pubbe, tvaṁ āvuso, amhākaṁ purato keḷiṁ akāsi, idāni na",
  "atk-s0513a21:1177_5": "karosi, kiṁkāraṇā”ti pucchantā paṭhamaṁ gāthamāhaṁsu –",
  "atk-s0513a21:1178": "145.",
  "atk-s0513a21:1179": "“Pure tuvaṁ sīlavataṁ sakāse, okkantikaṁ kīḷasi assamamhi;",
  "atk-s0513a21:1180": "Karohare makkaṭiyāni makkaṭa, na taṁ mayaṁ sīlavataṁ ramāmā”ti.",
  "atk-s0513a21:1181_0": "Tattha sīlavataṁ sakāseti keḷisīlānaṁ amhākaṁ santike. Okkantikanti migo viya okkantitvā",
  "atk-s0513a21:1181_1": "kīḷasi. Karohareti ettha areti ālapanaṁ. Makkaṭiyānīti mukhamakkaṭikakīḷāsaṅkhātāni",
  "atk-s0513a21:1181_2": "mukhavikārāni. Na taṁ mayaṁ sīlavataṁ ramāmāti yaṁ pubbe tava keḷisīlaṁ keḷivataṁ,",
  "atk-s0513a21:1181_3": "taṁ mayaṁ etarahi na ramāma, tvampi no na ramāpesi, kiṁ nu kho kāraṇanti.",
  "atk-s0513a21:1182": "Taṁ sutvā makkaṭo dutiyaṁ gāthamāha –",
  "atk-s0513a21:1183": "146.",
  "atk-s0513a21:1184": "“Sutā hi mayhaṁ paramā visuddhi, komāraputtassa bahussutassa;",
  "atk-s0513a21:1185": "Mā dāni maṁ maññi tuvaṁ yathā pure, jhānānuyutto viharāmi āvuso”ti.",
  "atk-s0513a21:1186_0": "Tattha mayhanti karaṇatthe sampadānaṁ. Visuddhīti jhānavisuddhi. Bahussutassāti bahūnaṁ",
  "atk-s0513a21:1186_1": "kasiṇaparikammānaṁ aṭṭhannañca samāpattīnaṁ sutattā ceva paṭividdhattā ca bahussutassa.",
  "atk-s0513a21:1186_2": "Tuvanti tesu ekaṁ tāpasaṁ ālapanto idāni mā maṁ tvaṁ pure viya sañjāni, nāhaṁ purimasadiso,",
  "atk-s0513a21:1186_3": "ācariyo me laddhoti dīpeti.",
  "atk-s0513a21:1187": "Taṁ sutvā tāpasā tatiyaṁ gāthamāhaṁsu –",
  "atk-s0513a21:1188": "147.",
  "atk-s0513a21:1189": "“Sacepi selasmi vapeyya bījaṁ, devo ca vasse na hi taṁ virūḷhe;",
  "atk-s0513a21:1190": "Sutā hi te sā paramā visuddhi, ārā tuvaṁ makkaṭa jhānabhūmiyā”ti.",
  "atk-s0513a21:1191_0": "Tassattho – sacepi pāsāṇapiṭṭhe pañcavidhaṁ bījaṁ vapeyya, devo ca sammā vasseyya,",
  "atk-s0513a21:1191_1": "akhettatāya taṁ na virūḷheyya, evameva tayā paramā jhānavisuddhi sutā, tvaṁ pana",
  "atk-s0513a21:1191_2": "tiracchānayonikattā ārā jhānabhūmiyā dūre ṭhito, na sakkā tayā jhānaṁ nibbattetunti makkaṭaṁ garahiṁsu.",
  "atk-s0513a21:1192": "Satthā imaṁ dhammadesanaṁ āharitvā jātakaṁ samodhānesi – “tadā keḷisīlā tāpasā ime bhikkhū ahesuṁ, komāraputto pana ahameva ahosi”nti.",
  "atk-s0513a21:1193": "Komāraputtajātakavaṇṇanā navamā.",
  "atk-s0513a21:1195": "[300] 10. Vakajātakavaṇṇanā",
  "atk-s0513a21:1196_0": "Parapāṇarodhā jīvantoti idaṁ satthā jetavane viharanto purāṇasanthataṁ ārabbha kathesi.",
  "atk-s0513a21:1196_1": "Vatthu vinaye vitthārato āgatameva. Ayaṁ panettha saṅkhepo – āyasmā upaseno duvassiko",
  "atk-s0513a21:1196_2": "ekavassikena saddhivihārikena saddhiṁ satthāraṁ upasaṅkamitvā satthārā garahito vanditvā",
  "atk-s0513a21:1196_3": "pakkanto vipassanaṁ paṭṭhapetvā arahattappatto appicchatādiguṇayutto terasa dhutaṅgāni",
  "atk-s0513a21:1196_4": "samādāya parisampi terasadhutaṅgadharaṁ katvā bhagavati temāsaṁ paṭisallīne sapariso",
  "atk-s0513a21:1196_5": "satthāraṁ upasaṅkamitvā parisaṁ nissāya paṭhamaṁ garahaṁ labhitvā adhammikāya katikāya",
  "atk-s0513a21:1196_6": "ananuvattane dutiyaṁ sādhukāraṁ labhitvā “ito paṭṭhāya dhutaṅgadharā bhikkhū yathāsukhaṁ",
  "atk-s0513a21:1196_7": "upasaṅkamitvā maṁ passantū”ti satthārā katānuggaho nikkhamitvā bhikkhūnaṁ tamatthaṁ",
  "atk-s0513a21:1196_8": "ārocesi. Tato pabhuti bhikkhū dhutaṅgadharā hutvā satthāraṁ dassanāya upasaṅkamitvā",
  "atk-s0513a21:1196_9": "satthari paṭisallānā vuṭṭhite tattha tattha paṁsukūlāni chaḍḍetvā attano pattacīvarāneva",
  "atk-s0513a21:1196_10": "gaṇhiṁsu. Satthā sambahulehi bhikkhūhi saddhiṁ senāsanacārikaṁ caranto tattha tattha",
  "atk-s0513a21:1196_11": "patitāni paṁsukūlāni disvā pucchitvā tamatthaṁ sutvā “bhikkhave, imesaṁ nāma bhikkhūnaṁ",
  "atk-s0513a21:1196_12": "dhutaṅgasamādānaṁ na ciraṭṭhitikaṁ vakassa uposathakammasadisaṁ ahosī”ti vatvā atītaṁ āhari.",
  "atk-s0513a21:1197_0": "Atīte bārāṇasiyaṁ brahmadatte rajjaṁ kārente bodhisatto sakko devarājā ahosi. Atheko",
  "atk-s0513a21:1197_1": "vako gaṅgātīre pāsāṇapiṭṭhe vasati, atha gaṅgāya mahodakaṁ āgantvā taṁ pāsāṇaṁ parikkhipi.",
  "atk-s0513a21:1197_2": "Vako abhiruhitvā pāsāṇapiṭṭhe nipajji, nevassa gocaro atthi, na gocarāya gamanamaggo,",
  "atk-s0513a21:1197_3": "udakampi vaḍḍhateva. So cintesi – “mayhaṁ neva gocaro atthi, na gocarāya gamanamaggo,",
  "atk-s0513a21:1197_4": "nikkammassa pana nipajjanato uposathakammaṁ vara”nti manasāva uposathaṁ adhiṭṭhāya",
  "atk-s0513a21:1197_5": "sīlāni samādiyitvā nipajji. Tadā sakko devarājā āvajjamāno tassa taṁ dubbalasamādānaṁ",
  "atk-s0513a21:1197_6": "ñatvā “etaṁ vakaṁ viheṭhessāmī”ti eḷakarūpena āgantvā tassa avidūre ṭhatvā attānaṁ",
  "atk-s0513a21:1197_7": "dassesi. Vako taṁ disvā “aññasmiṁ divase uposathakammaṁ jānissāmī”ti uṭṭhāya taṁ",
  "atk-s0513a21:1197_8": "gaṇhituṁ pakkhandi. Eḷakopi ito cito ca pakkhanditvā attānaṁ gahetuṁ nādāsi. Vako",
  "atk-s0513a21:1197_9": "taṁ gahetuṁ asakkonto nivattitvā āgamma “uposathakammaṁ tāva me na bhijjatī”ti tattheva",
  "atk-s0513a21:1197_10": "puna nipajji. Sakko sakkattabhāveneva ākāse ṭhatvā “tādisassa dubbalajjhāsayassa",
  "atk-s0513a21:1197_11": "kiṁ uposathakammena, tvaṁ mama sakkabhāvaṁ ajānanto eḷakamaṁsaṁ khāditukāmo ahosī”ti",
  "atk-s0513a21:1197_12": "taṁ viheṭhetvā garahitvā devalokameva gato.",
  "atk-s0513a21:1198": "148.",
  "atk-s0513a21:1199": "“Parapāṇarodhā jīvanto, maṁsalohitabhojano;",
  "atk-s0513a21:1200": "Vako vataṁ samādāya, upapajji uposathaṁ.",
  "atk-s0513a21:1201": "149.",
  "atk-s0513a21:1202": "“Tassa sakko vataññāya, ajarūpenupāgami;",
  "atk-s0513a21:1203": "Vītatapo ajjhappatto, bhañji lohitapo tapaṁ.",
  "atk-s0513a21:1204": "150.",
  "atk-s0513a21:1205": "“Evameva idhekacce, samādānamhi dubbalā;",
  "atk-s0513a21:1206": "Lahuṁ karonti attānaṁ, vakova ajakāraṇā”ti. –",
  "atk-s0513a21:1207": "Tissopi abhisambuddhagāthāva.",
  "atk-s0513a21:1208_0": "Tattha upapajji uposathanti uposathavāsaṁ upagato. Vataññāyāti tassa dubbalavataṁ",
  "atk-s0513a21:1208_1": "aññāya. Vītatapo ajjhappattoti vigatatapo hutvā upagato, taṁ khādituṁ pakkhandīti",
  "atk-s0513a21:1208_2": "attho. Lohitapoti lohitapāyī. Tapanti taṁ attano samādānatapaṁ bhindi.",
  "atk-s0513a21:1209": "Satthā imaṁ dhammadesanaṁ āharitvā jātakaṁ samodhānesi – “tadā sakko ahameva ahosi”nti.",
  "atk-s0513a21:1210": "Vakajātakavaṇṇanā dasamā.",
  "atk-s0513a21:1211": "Kumbhavaggo pañcamo.",
  "atk-s0513a21:1212": "Tassuddānaṁ –",
  "atk-s0513a21:1213": "Varakumbha supatta sirivhayano, sucisammata bindusaro cusabho;",
  "atk-s0513a21:1214": "Saritaṁpati caṇḍi jarākapinā, atha makkaṭiyā vakakena dasāti.",
  "atk-s0513a21:1215": "Atha vagguddānaṁ –",
  "atk-s0513a21:1216": "Saṅkappo padumo ceva, udapānena tatiyaṁ;",
  "atk-s0513a21:1217": "Abbhantaraṁ ghaṭabhedaṁ, tikanipātamhilaṅkatanti.",
  "atk-s0513a21:1218": "Tikanipātavaṇṇanā niṭṭhitā.",
  "atk-s0513a21:1219": "(Dutiyo bhāgo niṭṭhito.)"
}