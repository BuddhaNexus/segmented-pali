{
  "atk-s0301a:6": "Namo tassa bhagavato arahato sammāsambuddhassa",
  "atk-s0301a:7": "Saṃyuttanikāye",
  "atk-s0301a:9": "Sagāthāvagga-aṭṭhakathā",
  "atk-s0301a:11": "Ganthārambhakathā",
  "atk-s0301a:12": "Karuṇāsītalahadayaṃ, paññāpajjotavihatamohatamaṃ;",
  "atk-s0301a:13": "Sanarāmaralokagaruṃ, vande sugataṃ gativimuttaṃ.",
  "atk-s0301a:14": "Buddhopi buddhabhāvaṃ, bhāvetvā ceva sacchikatvā ca;",
  "atk-s0301a:15": "Yaṃ upagato gatamalaṃ, vande tamanuttaraṃ dhammaṃ.",
  "atk-s0301a:16": "Sugatassa orasānaṃ, puttānaṃ mārasenamathanānaṃ;",
  "atk-s0301a:17": "Aṭṭhannampi samūhaṃ, sirasā vande ariyasaṅghaṃ.",
  "atk-s0301a:18": "Iti me pasannamatino, ratanattayavandanāmayaṃ puññaṃ;",
  "atk-s0301a:19": "Yaṃ suvihatantarāyo, hutvā tassānubhāvena.",
  "atk-s0301a:20": "Saṃyuttavaggapaṭimaṇḍitassa, saṃyuttaāgamavarassa;",
  "atk-s0301a:21": "Buddhānubuddhasaṃvaṇṇitassa, ñāṇappabhedajananassa.",
  "atk-s0301a:22": "Atthappakāsanatthaṃ, aṭṭhakathā ādito vasisatehi;",
  "atk-s0301a:23": "Pañcahi yā saṅgītā, anusaṅgītā ca pacchāpi.",
  "atk-s0301a:24": "Sīhaḷadīpaṃ pana ābhatātha, vasinā mahāmahindena;",
  "atk-s0301a:25": "Ṭhapitā sīhaḷabhāsāya, dīpavāsīnamatthāya.",
  "atk-s0301a:26": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0301a:27": "Tantinayānucchavikaṃ, āropento vigatadosaṃ.",
  "atk-s0301a:28": "Samayaṃ avilomento, therānaṃ theravaṃsadīpānaṃ;",
  "atk-s0301a:29": "Sunipuṇavinicchayānaṃ, mahāvihāre nivāsīnaṃ.",
  "atk-s0301a:30": "Hitvā punappunāgata-matthaṃ, atthaṃ pakāsayissāmi;",
  "atk-s0301a:31": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0301a:32": "Sāvatthipabhūtīnaṃ, nagarānaṃ vaṇṇanā katā heṭṭhā;",
  "atk-s0301a:33": "Saṅgītīnaṃ dvinnaṃ, yā me atthaṃ vadantena.",
  "atk-s0301a:34": "Vitthāravasena sudaṃ, vatthūni ca yāni tattha vuttāni;",
  "atk-s0301a:35": "Tesampi na idha bhiyyo, vitthārakathaṃ karissāmi.",
  "atk-s0301a:36": "Suttānaṃ pana atthā, na vinā vatthūhi ye pakāsanti;",
  "atk-s0301a:37": "Tesaṃ pakāsanatthaṃ, vatthūnipi dassayissāmi.",
  "atk-s0301a:38": "Sīlakathā dhutadhammā, kammaṭṭhānāni ceva sabbāni;",
  "atk-s0301a:39": "Cariyāvidhānasahito, jhānasamāpattivitthāro.",
  "atk-s0301a:40": "Sabbā ca abhiññāyo, paññāsaṅkalananicchayo ceva;",
  "atk-s0301a:41": "Khandhādhātāyatanindriyāni, ariyāni ceva cattāri.",
  "atk-s0301a:42": "Saccāni paccayākāradesanā, suparisuddhanipuṇanayā;",
  "atk-s0301a:43": "Avimuttatantimaggā, vipassanābhāvanā ceva.",
  "atk-s0301a:44": "Iti pana sabbaṃ yasmā, visuddhimagge mayā suparisuddhaṃ;",
  "atk-s0301a:45": "Vuttaṃ tasmā bhiyyo, na taṃ idha vicārayissāmi.",
  "atk-s0301a:46": "“Majjhe visuddhimaggo, esa catunnampi āgamānañhi;",
  "atk-s0301a:47": "Ṭhatvā pakāsayissati, tattha yathābhāsitamatthaṃ”.",
  "atk-s0301a:48": "Icceva kato tasmā, tampi gahetvāna saddhimetāya;",
  "atk-s0301a:49": "Aṭṭhakathāya vijānatha, saṃyuttavinissitaṃ atthanti.",
  "atk-s0301a:52": "1. Devatāsaṃyuttaṃ",
  "atk-s0301a:53": "1. Naḷavaggo",
  "atk-s0301a:54": "1. Oghataraṇasuttavaṇṇanā",
  "atk-s0301a:55": "Tattha saṃyuttāgamo nāma sagāthāvaggo, nidānavaggo, khandhakavaggo, saḷāyatanavaggo, mahāvaggoti pañcavaggo hoti. Suttato –",
  "atk-s0301a:56": "“Satta suttasahassāni, satta suttasatāni ca;",
  "atk-s0301a:57": "Dvāsaṭṭhi ceva suttāni, eso saṃyuttasaṅgaho”.",
  "atk-s0301a:58_0": "Bhāṇavārato bhāṇavārasataṃ hoti. Tassa vaggesu sagāthāvaggo ādi, suttesu oghataraṇasuttaṃ.",
  "atk-s0301a:58_1": "Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0301a:58_2": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā,",
  "atk-s0301a:58_3": "tasmā sā tattha vitthāritanayeneva veditabbā.",
  "atk-s0301a:59_0": "1. Yaṃ panetaṃ “evaṃ me suta”ntiādikaṃ nidānaṃ, tattha evanti nipātapadaṃ. Metiādīni",
  "atk-s0301a:59_1": "nāmapadāni. Sāvatthiyaṃ viharatīti ettha vīti upasaggapadaṃ, haratīti ākhyātapadanti",
  "atk-s0301a:59_2": "iminā tāva nayena padavibhāgo veditabbo.",
  "atk-s0301a:60_0": "Atthato pana evaṃsaddo tāva upamūpadesa-sampahaṃsana-garahaṇa-vacanasampaṭiggahākāranidassanāvadhāraṇādi-anekatthappabhedo.",
  "atk-s0301a:60_1": "Tathā hesa – “evaṃ jātena maccena, kattabbaṃ kusalaṃ bahu”nti evamādīsu upamāyaṃ",
  "atk-s0301a:60_2": "āgato. “Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ",
  "atk-s0301a:60_3": "bhagavā, evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā",
  "atk-s0301a:60_4": "tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti",
  "atk-s0301a:60_5": "kho te bhikkhū bhagavato paccassosu”ntiādīsu vacanasampaṭiggahe. “Evaṃ byā kho ahaṃ,",
  "atk-s0301a:60_6": "bhante, bhagavatā dhammaṃ desitaṃ ājānāmī”tiādīsu ākāre. “Ehi tvaṃ māṇavaka, yena",
  "atk-s0301a:60_7": "samaṇo ānando tenupasaṅkama; upasaṅkamitvā mama vacanena samaṇaṃ ānandaṃ appābādhaṃ",
  "atk-s0301a:60_8": "appātaṅkaṃ lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto bhavantaṃ",
  "atk-s0301a:60_9": "ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti. Evañca",
  "atk-s0301a:60_10": "vadehi – ‘sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0301a:60_11": "tenupasaṅkamatu anukampaṃ upādāyā’ti”ādīsu nidassane. “Taṃ kiṃ maññatha kālāmā, ime",
  "atk-s0301a:60_12": "dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,",
  "atk-s0301a:60_13": "bhante. Viññugarahitā vā viññuppasatthā vāti? Viññugarahitā, bhante. Samattā samādinnā",
  "atk-s0301a:60_14": "ahitāya dukkhāya saṃvattanti vā no vā, kathaṃ vo ettha hotīti? Samattā, bhante, samādinnā",
  "atk-s0301a:60_15": "ahitāya dukkhāya saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0301a:61_0": "Tattha ākāratthena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ",
  "atk-s0301a:61_1": "atthabyañjanasampannaṃ vividhapāṭihāriyaṃ dhammatthadesanā paṭivedhagambhīraṃ sabbasattānaṃ",
  "atk-s0301a:61_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0301a:61_3": "ko samattho viññātuṃ? Sabbathāmena pana sotukāmataṃ janetvāpi evaṃ me sutaṃ, mayāpi",
  "atk-s0301a:61_4": "ekenākārena sutanti.",
  "atk-s0301a:62": "Nidassanatthena – “nāhaṃ sayambhū, na mayā idaṃ sacchikata”nti attānaṃ parimocento – “evaṃ me sutaṃ, mayāpi evaṃ suta”nti idāni vattabbaṃ sakalasuttaṃ nidasseti.",
  "atk-s0301a:63_0": "Avadhāraṇatthena – “etadaggaṃ, bhikkhave, mama sāvakānaṃ bhikkhūnaṃ bahussutānaṃ",
  "atk-s0301a:63_1": "yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti",
  "atk-s0301a:63_2": "evaṃ bhagavatā – “āyasmā ānando atthakusalo dhammakusalo byañjanakusalo niruttikusalo",
  "atk-s0301a:63_3": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0301a:63_4": "dassento sattānaṃ sotukāmataṃ janeti – “evaṃ me sutaṃ, tañca kho atthato vā byañjanato",
  "atk-s0301a:63_5": "vā anūnamanadhikaṃ, evameva na aññathā daṭṭhabba”nti.",
  "atk-s0301a:64_0": "Mesaddo tīsu atthesu dissati. Tathā hissa – “gāthābhigītaṃ me abhojaneyya”ntiādīsu",
  "atk-s0301a:64_1": "mayāti attho. “Sādhu me, bhante, bhagavā saṃkhittena dhammaṃ desetū ” tiādīsu mayhanti",
  "atk-s0301a:64_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0301a:64_3": "suta”nti ca “mama suta”nti ca atthadvaye yujjati.",
  "atk-s0301a:65_0": "Sutanti ayaṃ sutasaddo saupasaggo anupasaggo ca gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.",
  "atk-s0301a:65_1": "Tathā hissa – “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0301a:65_2": "vissutadhammassāti attho. “Avassutā avassutassā”tiādīsu kilinnākilinnassāti attho.",
  "atk-s0301a:65_3": "“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu",
  "atk-s0301a:65_4": "jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo",
  "atk-s0301a:65_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0301a:65_6": "upadhāritanti vā upadhāraṇanti vā attho. Me-saddassa hi mayāti atthe sati – “evaṃ",
  "atk-s0301a:65_7": "mayā sutaṃ, sotadvārānusārena upadhārita”nti yujjati. Mamāti atthe sati – “evaṃ mama",
  "atk-s0301a:65_8": "sutaṃ, sotadvārānusārena upadhāraṇa”nti yujjati.",
  "atk-s0301a:66_0": "Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.",
  "atk-s0301a:66_1": "Sutanti assavanabhāvapaṭikkhepato anūnānadhikāviparītaggahaṇanidassanaṃ. Tathā evanti",
  "atk-s0301a:66_2": "tassa sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0301a:66_3": "Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena",
  "atk-s0301a:66_4": "ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.",
  "atk-s0301a:67": "Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – “yaṃ suttaṃ niddisissāmi, taṃ mayā evaṃ suta”nti.",
  "atk-s0301a:68_0": "Tathā evanti yassa cittasantānassa nānākārappavattiyā nānatthabyañjanagahaṇaṃ hoti,",
  "atk-s0301a:68_1": "tassa nānākāraniddeso. Evanti hi ayaṃ ākārapaññatti. Meti kattuniddeso. Sutanti visayaniddeso.",
  "atk-s0301a:68_2": "Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.",
  "atk-s0301a:69_0": "Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0301a:69_1": "Ayaṃ panettha saṅkhepo – “mayā savanakiccaviññāṇasamaṅginā puggalena viññāṇavasena",
  "atk-s0301a:69_2": "laddhasavanakiccavohārena suta”nti.",
  "atk-s0301a:70_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0301a:70_1": "taṃ paramatthato atthi, yaṃ evanti vā meti vā niddesaṃ labhetha. Sutanti vijjamānapaññatti.",
  "atk-s0301a:70_2": "Yañhi taṃ ettha sotena upaladdhaṃ, taṃ paramatthato vijjamānanti. Tathā evanti ca",
  "atk-s0301a:70_3": "meti ca taṃ taṃ upādāya vattabbato upādāpaññatti. Sutanti diṭṭhādīni upanidhāya vattabbato upanidhāpaññatti.",
  "atk-s0301a:71_0": "Ettha ca evanti vacanena asammohaṃ dīpeti. Na hi sammūḷho nānappakārapaṭivedhasamattho",
  "atk-s0301a:71_1": "hoti. Sutanti vacanena sutassa asammosaṃ dīpeti. Yassa hi sutaṃ sammuṭṭhaṃ hoti,",
  "atk-s0301a:71_2": "na so kālantarena mayā sutanti paṭijānāti. Iccassa asammohena paññāsiddhi, asammosena",
  "atk-s0301a:71_3": "pana satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya",
  "atk-s0301a:71_4": "paññāya atthapaṭivedhasamatthatā. Tadubhayasamatthatāyogena atthabyañjanasampannassa",
  "atk-s0301a:71_5": "dhammakosassa anupālanasamatthato dhammabhaṇḍāgārikattasiddhi.",
  "atk-s0301a:72_0": "Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.",
  "atk-s0301a:72_1": "Sutanti vacanena avikkhepaṃ dīpeti vikkhittacittassa savanābhāvato. Tathā hi vikkhittacitto",
  "atk-s0301a:72_2": "puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso",
  "atk-s0301a:72_3": "manasikārena cettha attasammāpaṇidhiṃ pubbe ca katapuññataṃ sādheti, sammā appaṇihitattassa",
  "atk-s0301a:72_4": "pubbe akatapuññassa vā tadabhāvato. Avikkhepena saddhammassavanaṃ sappurisūpanissayañca",
  "atk-s0301a:72_5": "sādheti. Na hi vikkhittacitto sotuṃ sakkoti, na ca sappurise anupanissayamānassa savanaṃ atthīti.",
  "atk-s0301a:73_0": "Aparo nayo – yasmā “evanti yassa cittasantānassa nānākārappavattiyā nānatthabyañjanaggahaṇaṃ",
  "atk-s0301a:73_1": "hoti, tassa nānākāraniddeso”ti vuttaṃ, so ca evaṃ bhaddako ākāro na sammā appaṇihitattano",
  "atk-s0301a:73_2": "pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattimattano",
  "atk-s0301a:73_3": "dīpeti. Sutanti savanayogena purimacakkadvayasampattiṃ. Na hi appatirūpadese vasato",
  "atk-s0301a:73_4": "sappurisūpanissayavirahitassa vā savanaṃ atthi. Iccassa pacchimacakkadvayasiddhiyā",
  "atk-s0301a:73_5": "āsayasuddhi siddhā hoti, purimacakkadvayasiddhiyā payogasuddhi, tāya ca āsayasuddhiyā",
  "atk-s0301a:73_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0301a:73_7": "vacanaṃ aruṇuggaṃ viya sūriyassa udayato, yoniso manasikāro viya ca kusalakammassa,",
  "atk-s0301a:73_8": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0301a:74_0": "Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ",
  "atk-s0301a:74_1": "dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0301a:74_2": "Evanti ca idaṃ yoniso manasikāradīpakavacanaṃ bhāsamāno – “ete mayā dhammā manasānupekkhitā",
  "atk-s0301a:74_3": "diṭṭhiyā suppaṭividdhā”ti dīpeti. Sutanti idaṃ savanayogadīpakavacanaṃ bhāsamāno",
  "atk-s0301a:74_4": "– “bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ",
  "atk-s0301a:74_5": "dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto",
  "atk-s0301a:74_6": "mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0301a:75_0": "Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ",
  "atk-s0301a:75_1": "attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ",
  "atk-s0301a:75_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0301a:75_3": "sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ",
  "atk-s0301a:75_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0301a:76_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto",
  "atk-s0301a:76_1": "– “sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0301a:76_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0301a:76_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0301a:76_4": "vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti",
  "atk-s0301a:76_5": "sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati –",
  "atk-s0301a:77": "“Vināsayati assaddhaṃ, saddhaṃ vaḍḍheti sāsane;",
  "atk-s0301a:78": "Evaṃ me sutamiccevaṃ, vadaṃ gotamasāvako”ti.",
  "atk-s0301a:79": "Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0301a:80": "“Samavāye khaṇe kāle, samūhe hetudiṭṭhisu;",
  "atk-s0301a:81": "Paṭilābhe pahāne ca, paṭivedhe ca dissati”.",
  "atk-s0301a:82_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0301a:82_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu",
  "atk-s0301a:82_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0301a:82_3": "“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,",
  "atk-s0301a:82_4": "bhagavāpi maṃ jānissati – ‘bhaddāli, nāma bhikkhu satthusāsane sikkhāya aparipūrakārī’ti.",
  "atk-s0301a:82_5": "Ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0301a:82_6": "uggāhamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0301a:82_7": "ārāme paṭivasatī”tiādīsu diṭṭhi.",
  "atk-s0301a:83": "“Diṭṭhe dhamme ca yo attho, yo cattho samparāyiko;",
  "atk-s0301a:84": "Atthābhisamayā dhīro, paṇḍitoti pavuccatī”ti. –",
  "atk-s0301a:85_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "atk-s0301a:85_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0301a:85_2": "Idha panassa kālo attho. Tena saṃvacchara-utu-māsaḍḍhamāsa-ratti-diva-pubbaṇha-majjhanhika-sāyanha-paṭhamamajjhimapacchimayāma-muhuttādīsu",
  "atk-s0301a:85_3": "kālappabhedabhūtesu samayesu ekaṃ samayanti dīpeti.",
  "atk-s0301a:86_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare",
  "atk-s0301a:86_1": "utumhi māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ",
  "atk-s0301a:86_2": "suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi asukamāse",
  "atk-s0301a:86_3": "asukapakkhe asukarattibhāge asukadivasabhāge vā”ti evaṃ vutte na sakkā sukhena dhāretuṃ",
  "atk-s0301a:86_4": "vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ",
  "atk-s0301a:86_5": "samodhānetvā “ekaṃ samaya”nti āha.",
  "atk-s0301a:87_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo",
  "atk-s0301a:87_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0301a:87_2": "evamādayo bhagavato devamanussesu ativiya suppakāsā anekakālappabhedā eva samayā.",
  "atk-s0301a:87_3": "Tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu",
  "atk-s0301a:87_4": "karuṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṃ",
  "atk-s0301a:87_5": "karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi",
  "atk-s0301a:87_6": "samayesu aññataraṃ sandhāya “ekaṃ samaya”nti āha.",
  "atk-s0301a:88_0": "Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu",
  "atk-s0301a:88_1": "“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso",
  "atk-s0301a:88_2": "kato, vinaye ca “tena samayena buddho bhagavā”ti karaṇavacanena, tathā akatvā “ekaṃ",
  "atk-s0301a:88_3": "samaya”nti upayogavacanena niddeso katoti. Tattha tathā, idha ca aññathā atthasambhavato.",
  "atk-s0301a:88_4": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho",
  "atk-s0301a:88_5": "ca sambhavati. Adhikaraṇañhi kālattho samūhattho ca samayo, tattha vuttānaṃ phassādidhammānaṃ",
  "atk-s0301a:88_6": "khaṇasamavāyahetusaṅkhātassa ca samayassa bhāvena tesaṃ bhāvo lakkhīyati. Tasmā tadatthajotanatthaṃ",
  "atk-s0301a:88_7": "tattha bhummavacananiddeso kato.",
  "atk-s0301a:89_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0301a:89_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0301a:89_2": "sikkhāpadapaññattihetuñca apekkhamāno bhagavā tattha tattha vihāsi. Tasmā tadatthajotanatthaṃ",
  "atk-s0301a:89_3": "tattha karaṇavacanena niddeso kato.",
  "atk-s0301a:90_0": "Idha pana aññasmiṃ ca evaṃjātike accantasaṃyogattho sambhavati. Yañhi samayaṃ bhagavā",
  "atk-s0301a:90_1": "imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi. Tasmā",
  "atk-s0301a:90_2": "tadatthajotanatthaṃ idha upayogavacananiddeso katoti.",
  "atk-s0301a:91": "Tenetaṃ vuccati –",
  "atk-s0301a:92": "“Taṃ taṃ atthamapekkhitvā, bhummena karaṇena ca;",
  "atk-s0301a:93": "Aññatra samayo vutto, upayogena so idhā”ti.",
  "atk-s0301a:94_0": "Porāṇā pana vaṇṇayanti – “tasmiṃ samaye”ti vā “tena samayenā”ti vā “ekaṃ samaya”nti",
  "atk-s0301a:94_1": "vā abhilāpamattabhedo esa, sabbattha bhummameva atthoti. Tasmā “ekaṃ samaya”nti vuttepi",
  "atk-s0301a:94_2": "“ekasmiṃ samaye”ti attho veditabbo.",
  "atk-s0301a:95": "Bhagavāti garu. Garuṃ hi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –",
  "atk-s0301a:96": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0301a:97": "Garu gāravayutto so, bhagavā tena vuccatī”ti. ;",
  "atk-s0301a:98": "Apica –",
  "atk-s0301a:99": "“Bhagyavā bhaggavā yutto, bhagehi ca vibhattavā;",
  "atk-s0301a:100": "Bhattavā vantagamano, bhavesu bhagavā tato”ti. –",
  "atk-s0301a:101": "Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0301a:102_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ",
  "atk-s0301a:102_1": "paccakkhaṃ karoti. Tena “nayidaṃ atikkantasatthukaṃ pāvacanaṃ, ayaṃ vo satthā”ti",
  "atk-s0301a:102_2": "satthu adassanena ukkaṇṭhitaṃ janaṃ samassāseti. Ekaṃ samayaṃ bhagavāti vacanena",
  "atk-s0301a:102_3": "tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti. Tena",
  "atk-s0301a:102_4": "“evaṃvidhassa nāma ariyadhammassa desako dasabaladharo vajirasaṅghātasamānakāyo sopi",
  "atk-s0301a:102_5": "bhagavā parinibbuto, kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0301a:102_6": "saddhamme cassa ussāhaṃ janeti. Evanti ca bhaṇanto desanāsampattiṃ niddisati. Me",
  "atk-s0301a:102_7": "sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.",
  "atk-s0301a:103_0": "Sāvatthiyanti evaṃnāmake nagare. Samīpatthe cetaṃ bhummavacanaṃ. Viharatīti avisesena",
  "atk-s0301a:103_1": "iriyāpathadibbabrahmaariyavihāresu aññataravihārasamaṅgīparidīpanametaṃ. Idha pana",
  "atk-s0301a:103_2": "ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-s0301a:103_3": "tena ṭhitopi gacchantopi nisinnopi sayānopi bhagavā viharaticceva veditabbo. So hi",
  "atk-s0301a:103_4": "ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ",
  "atk-s0301a:103_5": "harati pavatteti, tasmā “viharatī”ti vuccati.",
  "atk-s0301a:104_0": "Jetavaneti jetassa rājakumārassa vane. Tañhi tena ropitaṃ saṃvaḍḍhitaṃ paripālitaṃ",
  "atk-s0301a:104_1": "ahosi, tasmā “jetavana”nti saṅkhaṃ gataṃ. Tasmiṃ jetavane. Anāthapiṇḍikassa ārāmeti",
  "atk-s0301a:104_2": "anāthapiṇḍikena gahapatinā catupaññāsahiraññakoṭipariccāgena buddhappamukhassa bhikkhusaṅghassa",
  "atk-s0301a:104_3": "niyyātitattā “anāthapiṇḍikassa ārāmo”ti saṅkhaṃ gate ārāme. Ayamettha saṅkhepo, vitthāro",
  "atk-s0301a:104_4": "pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.",
  "atk-s0301a:105_0": "Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.",
  "atk-s0301a:105_1": "Atha tattha viharati, “sāvatthiya”nti na vattabbaṃ. Na hi sakkā ubhayattha ekaṃ samayaṃ",
  "atk-s0301a:105_2": "viharitunti. Na kho panetaṃ evaṃ daṭṭhabbaṃ.",
  "atk-s0301a:106_0": "Nanu avocumha “samīpatthe bhummavacana”nti. Tasmā yathā gaṅgāyamunādīnaṃ samīpe goyūthāni",
  "atk-s0301a:106_1": "carantāni “gaṅgāyaṃ caranti, yamunāyaṃ carantī”ti vuccati, evamidhāpi yadidaṃ sāvatthiyā",
  "atk-s0301a:106_2": "samīpe jetavanaṃ, tattha viharanto vuccati “sāvatthiyaṃ viharati jetavane”ti. Gocaragāmanidassanatthaṃ",
  "atk-s0301a:106_3": "hissa sāvatthivacanaṃ, pabbajitānurūpanivāsaṭṭhānanidassanatthaṃ sesavacanaṃ.",
  "atk-s0301a:107_0": "Aññatarā devatāti nāmagottavasena apākaṭā ekā devatāti attho. “Abhijānāti no, bhante,",
  "atk-s0301a:107_1": "bhagavā ahu ñātaññatarassa mahesakkhassa yakkhassa saṃkhittena taṇhāsaṅkhayavimuttiṃ",
  "atk-s0301a:107_2": "bhāsitā”ti ettha pana abhiññāto sakkopi devarājā “aññataro”ti vutto. “Devatā”ti ca",
  "atk-s0301a:107_3": "idaṃ devānampi devadhītānampi sādhāraṇavacanaṃ. Imasmiṃ panatthe devo adhippeto,",
  "atk-s0301a:107_4": "so ca kho rūpāvacarānaṃ devānaṃ aññataro.",
  "atk-s0301a:108_0": "Abhikkantāya rattiyāti ettha abhikkanta-saddo khayasundarābhirūpaabbhānumodanādīsu",
  "atk-s0301a:108_1": "dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,",
  "atk-s0301a:108_2": "uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ",
  "atk-s0301a:108_3": "imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0301a:109": "“Ko me vandati pādāni, iddhiyā yasasā jalaṃ;",
  "atk-s0301a:110": "Abhikkantena vaṇṇena, sabbā obhāsayaṃ disā”ti. –",
  "atk-s0301a:111_0": "Evamādīsu abhirūpe. “Abhikkantaṃ bho gotama, abhikkantaṃ bho gotamā”ti evamādīsu",
  "atk-s0301a:111_1": "abbhānumodane. Idha pana khaye. Tena abhikkantāya rattiyā, parikkhīṇāya rattiyāti",
  "atk-s0301a:111_2": "vuttaṃ hoti. Tatthāyaṃ devaputto majjhimayāmasamanantare āgatoti veditabbo. Niyāmo",
  "atk-s0301a:111_3": "hi kiresa devatānaṃ yadidaṃ buddhānaṃ vā buddhasāvakānaṃ vā upaṭṭhānaṃ āgacchantā",
  "atk-s0301a:111_4": "majjhimayāmasamanantareyeva āgacchanti.",
  "atk-s0301a:112_0": "Abhikkantavaṇṇāti idha abhikkanta-saddo abhirūpe, vaṇṇa-saddo pana chavithuti-kulavagga-kāraṇa-saṇṭhānappamāṇa-rūpāyatanādīsu",
  "atk-s0301a:112_1": "dissati. Tattha “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana",
  "atk-s0301a:112_2": "te, gahapati, ime samaṇassa vaṇṇā”ti evamādīsu thutiyaṃ. “Cattārome, bho gotama,",
  "atk-s0301a:112_3": "vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu",
  "atk-s0301a:112_4": "kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa",
  "atk-s0301a:112_5": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0301a:112_6": "chaviyā daṭṭhabbo. Tena abhikkantavaṇṇā abhirūpacchavi, iṭṭhavaṇṇā manāpavaṇṇāti",
  "atk-s0301a:112_7": "vuttaṃ hoti. Devatā hi manussalokaṃ āgacchamānā pakativaṇṇaṃ pakatiiddhiṃ jahitvā",
  "atk-s0301a:112_8": "oḷārikaṃ attabhāvaṃ katvā atirekavaṇṇaṃ atirekaiddhiṃ māpetvā naṭasamajjādīni gacchantā",
  "atk-s0301a:112_9": "manussā viya abhisaṅkhatena kāyena āgacchanti. Tattha kāmāvacarā anabhisaṅkhatenapi",
  "atk-s0301a:112_10": "āgantuṃ sakkonti, rūpāvacarā pana na sakkonti. Tesañhi atisukhumo attabhāvo, na tena",
  "atk-s0301a:112_11": "iriyāpathakappanaṃ hoti. Tasmā ayaṃ devaputto abhisaṅkhateneva āgato. Tena vuttaṃ",
  "atk-s0301a:112_12": "“abhikkantavaṇṇā”ti.",
  "atk-s0301a:113_0": "Kevalakappanti ettha kevala-saddo anavasesa-yebhuyyābyāmissānatirekadaḷhatthavisaṃyogādianekattho.",
  "atk-s0301a:113_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatthamattho.",
  "atk-s0301a:113_2": "“Kevalakappā ca aṅgamagadhā pahūtaṃ khādanīyabhojanīyaṃ ādāya upasaṅkamissantī”ti",
  "atk-s0301a:113_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0301a:113_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato, bhante,",
  "atk-s0301a:113_5": "anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu",
  "atk-s0301a:113_6": "daḷhatthatā. “Kevalī vusitavā uttamapurisoti vuccatī”ti evamādīsu visaṃyogo attho.",
  "atk-s0301a:113_7": "Idha panassa anavasesattho adhippeto.",
  "atk-s0301a:114_0": "Kappa-saddo panāyaṃ abhisaddahana-vohāra-kāla-paññatti-chedana-vikappa-lesasamantabhāvādianekattho.",
  "atk-s0301a:114_1": "Tathā hissa “okappaniyametaṃ bhoto gotamassa, yathā taṃ arahato sammāsambuddhassā”ti",
  "atk-s0301a:114_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ",
  "atk-s0301a:114_3": "paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu",
  "atk-s0301a:114_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "atk-s0301a:114_5": "chedanaṃ. “Kappati dvaṅgulakappo”ti evamādīsu vikappo. “Ātthi kappo nipajjitu”nti",
  "atk-s0301a:114_6": "evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha",
  "atk-s0301a:114_7": "panassa samantabhāvattho adhippeto. Tasmā kevalakappaṃ jetavananti ettha “anavasesaṃ",
  "atk-s0301a:114_8": "samantato jetavana”nti evamattho daṭṭhabbo.",
  "atk-s0301a:115": "Obhāsetvāti vatthālaṅkārasarīrasamuṭṭhitāya ābhāya pharitvā, candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0301a:116_0": "Yenāti bhummatthe karaṇavacanaṃ. Yena bhagavā tenupasaṅkamīti tasmā “yattha bhagavā,",
  "atk-s0301a:116_1": "tattha upasaṅkamī”ti evamettha attho daṭṭhabbo. Yena vā kāraṇena bhagavā devamanussehi",
  "atk-s0301a:116_2": "upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena",
  "atk-s0301a:116_3": "bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena",
  "atk-s0301a:116_4": "dijagaṇehi niccaphalitamahārukkho viya. Upasaṅkamīti ca gatāti vuttaṃ hoti. Upasaṅkamitvāti",
  "atk-s0301a:116_5": "upasaṅkamanapariyosānadīpanaṃ. Atha vā evaṃ gatā tato āsannataraṃ ṭhānaṃ bhagavato",
  "atk-s0301a:116_6": "samīpasaṅkhātaṃ gantvātipi vuttaṃ hoti.",
  "atk-s0301a:117_0": "Idāni yenatthena loke aggapuggalassa upaṭṭhānaṃ āgatā, taṃ pucchitukāmā dasanakhasamodhānasamujjalaṃ",
  "atk-s0301a:117_1": "añjuliṃ sirasi patiṭṭhapetvā ekamantaṃ aṭṭhāsi. Ekamantanti bhāvanapuṃsakaniddeso",
  "atk-s0301a:117_2": "– “visamaṃ candimasūriyā parivattantī”tiādīsu viya. Tasmā yathā ṭhitā ekamantaṃ ṭhitā",
  "atk-s0301a:117_3": "hoti, tathā aṭṭhāsīti evamettha attho daṭṭhabbo. Bhummatthe vā etaṃ upayogavacanaṃ.",
  "atk-s0301a:117_4": "Aṭṭhāsīti ṭhānaṃ kappesi. Paṇḍitā hi devamanussā garuṭṭhāniyaṃ upasaṅkamitvā āsanakusalatāya",
  "atk-s0301a:117_5": "ekamantaṃ tiṭṭhanti, ayañca devo tesaṃ aññataro, tasmā ekamantaṃ aṭṭhāsi.",
  "atk-s0301a:118_0": "Kathaṃ ṭhito pana ekamantaṃ ṭhito hotīti? Cha ṭhānadose vajjetvā. Seyyathidaṃ – atidūraṃ,",
  "atk-s0301a:118_1": "accāsannaṃ, uparivātaṃ, unnatappadesaṃ, atisammukhaṃ, atipacchāti. Atidūre ṭhito",
  "atk-s0301a:118_2": "hi sace kathetukāmo hoti, uccāsaddena kathetabbaṃ hoti. Accāsanne ṭhito saṅghaṭṭanaṃ",
  "atk-s0301a:118_3": "karoti. Uparivāte ṭhito sarīragandhena bādhati. Unnatappadese ṭhito agāravaṃ pakāseti.",
  "atk-s0301a:118_4": "Atisammukhā ṭhito sace daṭṭhukāmo hoti, cakkhunā cakkhuṃ āhacca daṭṭhabbaṃ hoti.",
  "atk-s0301a:118_5": "Atipacchā ṭhito sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā ayampi",
  "atk-s0301a:118_6": "ete cha ṭhānadose vajjetvā aṭṭhāsi. Tena vuttaṃ “ekamantaṃ aṭṭhāsī”ti.",
  "atk-s0301a:119_0": "Etadavocāti etaṃ avoca. Kathaṃ nūti kāraṇapucchā. Bhagavato hi tiṇṇoghabhāvo dasasahassilokadhātuyā",
  "atk-s0301a:119_1": "pākaṭo, tenimissā devatāya tattha kaṅkhā natthi, iminā pana kāraṇena “tiṇṇo”ti na",
  "atk-s0301a:119_2": "jānāti, tena sā taṃ kāraṇaṃ pucchamānā evamāha.",
  "atk-s0301a:120_0": "Mārisāti devatānaṃ piyasamudācāravacanametaṃ. Niddukkhāti vuttaṃ hoti. Yadi evaṃ",
  "atk-s0301a:120_1": "“yadā kho te, mārisa, saṅkunā saṅku hadaye samāgaccheyya, atha naṃ tvaṃ jāneyyāsi",
  "atk-s0301a:120_2": "‘vassasahassaṃ me niraye paccamānassā”’ti idaṃ virujjhati. Na hi nerayikasatto niddukkho",
  "atk-s0301a:120_3": "nāma hoti. Kiñcāpi na niddukkho, ruḷhīsaddena pana evaṃ vuccati. Pubbe kira paṭhamakappikānaṃ",
  "atk-s0301a:120_4": "niddukkhānaṃ sukhasamappitānaṃ esa vohāro, aparabhāge dukkhaṃ hotu vā mā vā, ruḷhīsaddena",
  "atk-s0301a:120_5": "ayaṃ vohāro vuccateva nippadumāpi nirudakāpi vā pokkharaṇī pokkharaṇī viya.",
  "atk-s0301a:121_0": "Oghamatarīti ettha cattāro oghā, kāmogho bhavogho diṭṭhogho avijjoghoti. Tattha pañcasu",
  "atk-s0301a:121_1": "kāmaguṇesu chandarāgo kāmogho nāma. Rūpārūpabhavesu chandarāgo jhānanikanti ca bhavogho",
  "atk-s0301a:121_2": "nāma. Dvāsaṭṭhi diṭṭhiyo diṭṭhogho nāma. Catūsu saccesu aññāṇaṃ avijjogho nāma. Tattha",
  "atk-s0301a:121_3": "kāmogho aṭṭhasu lobhasahagatesu cittuppādesu uppajjati, bhavogho catūsu diṭṭhigatavippayuttalobhasahagatesu",
  "atk-s0301a:121_4": "cittuppādesu uppajjati, diṭṭhogho catūsu diṭṭhigatasampayuttesu cittuppādesu uppajjati,",
  "atk-s0301a:121_5": "avijjogho sabbākusalesu uppajjati.",
  "atk-s0301a:122_0": "Sabbopi cesa avahananaṭṭhena rāsaṭṭhena ca oghoti veditabbo. Avahananaṭṭhenāti adhogamanaṭṭhena.",
  "atk-s0301a:122_1": "Ayañhi attano vasaṃ gate satte adho gameti, nirayādibhedāya duggatiyaṃyeva nibbatteti,",
  "atk-s0301a:122_2": "uparibhāvaṃ vā nibbānaṃ gantuṃ adento adho tīsu bhavesu catūsu yonīsu pañcasu gatīsu",
  "atk-s0301a:122_3": "sattasu viññāṇaṭṭhitīsu navasu sattāvāsesu ca gametītipi attho. Rāsaṭṭhenāti mahantaṭṭhena.",
  "atk-s0301a:122_4": "Mahā heso kilesarāsi avīcito paṭṭhāya yāva bhavaggā patthaṭo, yadidaṃ pañcasu kāmaguṇesu",
  "atk-s0301a:122_5": "chandarāgo nāma. Sesesupi eseva nayo. Evamayaṃ rāsaṭṭhenāpi oghoti veditabbo. Atarīti",
  "atk-s0301a:122_6": "imaṃ catubbidhampi oghaṃ kena nu tvaṃ, mārisa, kāraṇena tiṇṇoti pucchati.",
  "atk-s0301a:123_0": "Athassā bhagavā pañhaṃ vissajjento appatiṭṭhaṃ khvāhantiādimāha. Tattha appatiṭṭhanti",
  "atk-s0301a:123_1": "appatiṭṭhahanto. Anāyūhanti anāyūhanto, avāyamantoti attho. Iti bhagavā gūḷhaṃ paṭicchannaṃ",
  "atk-s0301a:123_2": "katvā pañhaṃ kathesi. Devatāpi naṃ sutvā “bāhirakaṃ tāva oghaṃ tarantā nāma ṭhātabbaṭṭhāne",
  "atk-s0301a:123_3": "tiṭṭhantā taritabbaṭṭhāne āyūhantā taranti, ayaṃ pana avīcito yāva bhavaggā patthaṭaṃ",
  "atk-s0301a:123_4": "kilesoghaṃ kilesarāsiṃ appatiṭṭhahanto anāyūhanto atarinti āha. Kiṃ nu kho etaṃ?",
  "atk-s0301a:123_5": "Kathaṃ nu kho eta”nti? Vimatiṃ pakkhantā pañhassa atthaṃ na aññāsi.",
  "atk-s0301a:124_0": "Kiṃ pana bhagavatā yathā sattā na jānanti, evaṃ kathanatthāya pāramiyo pūretvā sabbaññutā",
  "atk-s0301a:124_1": "paṭividdhāti? Na etadatthāya paṭividdhā. Dve pana bhagavato desanā niggahamukhena",
  "atk-s0301a:124_2": "ca anuggahamukhena ca. Tattha ye paṇḍitamānino honti aññātepi ñātasaññino pañcasatā",
  "atk-s0301a:124_3": "brāhmaṇapabbajitā viya, tesaṃ mānaniggahatthaṃ yathā na jānanti, evaṃ mūlapariyāyādisadisaṃ",
  "atk-s0301a:124_4": "dhammaṃ deseti. Ayaṃ niggahamukhena desanā. Vuttampi cetaṃ “niggayha niggayhāhaṃ,",
  "atk-s0301a:124_5": "ānanda, vakkhāmi, pavayha pavayha, ānanda, vakkhāmi, yo sāro, so ṭhassatī”ti. Ye",
  "atk-s0301a:124_6": "pana ujukā sikkhākāmā, tesaṃ suviññeyyaṃ katvā ākaṅkheyyasuttādisadisaṃ dhammaṃ deseti,",
  "atk-s0301a:124_7": "“abhirama, tissa, abhirama, tissa, ahamovādena ahamanuggahena ahamanusāsaniyā”ti",
  "atk-s0301a:124_8": "ca ne samassāseti. Ayaṃ anuggahamukhena desanā.",
  "atk-s0301a:125_0": "Ayaṃ pana devaputto mānatthaddho paṇḍitamānī, evaṃ kirassa ahosi – ahaṃ oghaṃ jānāmi,",
  "atk-s0301a:125_1": "tathāgatassa oghatiṇṇabhāvaṃ jānāmi, “iminā pana kāraṇena tiṇṇo”ti ettakamattaṃ na",
  "atk-s0301a:125_2": "jānāmi. Iti mayhaṃ ñātameva bahu, appaṃ aññātaṃ, tamahaṃ kathitamattameva jānissāmi.",
  "atk-s0301a:125_3": "Kiñhi nāma taṃ bhagavā vadeyya, yassāhaṃ atthaṃ na jāneyyanti. Atha satthā “ayaṃ",
  "atk-s0301a:125_4": "kiliṭṭhavatthaṃ viya raṅgajātaṃ abhabbo imaṃ mānaṃ appahāya desanaṃ sampaṭicchituṃ,",
  "atk-s0301a:125_5": "mānaniggahaṃ tāvassa katvā puna nīcacittena pucchantassa pakāsessāmī”ti paṭicchannaṃ",
  "atk-s0301a:125_6": "katvā pañhaṃ kathesi. Sopi nihatamāno ahosi, sā cassa nihatamānatā uttaripañhapucchaneneva",
  "atk-s0301a:125_7": "veditabbā. Tassa pana pañhapucchanassa ayamattho – kathaṃ pana tvaṃ, mārisa, appatiṭṭhaṃ",
  "atk-s0301a:125_8": "anāyūhaṃ oghamatari, yathāhaṃ jānāmi, evaṃ me kathehīti.",
  "atk-s0301a:126_0": "Athassa bhagavā kathento yadāsvāhantiādimāha. Tattha yadā svāhanti yasmiṃ kāle ahaṃ.",
  "atk-s0301a:126_1": "Sukāro nipātamattaṃ. Yathā ca ettha, evaṃ sabbapadesu. Saṃsīdāmīti paṭicchannaṃ katvā",
  "atk-s0301a:126_2": "ataranto tattheva osīdāmi. Nibbuyhāmīti ṭhātuṃ asakkonto ativattāmi. Iti ṭhāne ca",
  "atk-s0301a:126_3": "vāyāme ca dosaṃ disvā atiṭṭhanto avāyamanto oghamatarinti evaṃ bhagavatā pañho kathito.",
  "atk-s0301a:126_4": "Devatāyapi paṭividdho, na pana pākaṭo, tassa pākaṭīkaraṇatthaṃ satta dukā dassitā.",
  "atk-s0301a:126_5": "Kilesavasena hi santiṭṭhanto saṃsīdati nāma, abhisaṅkhāravasena āyūhanto nibbuyhati",
  "atk-s0301a:126_6": "nāma. Taṇhādiṭṭhīhi vā santiṭṭhanto saṃsīdati nāma, avasesakilesānañceva abhisaṅkhārānañca",
  "atk-s0301a:126_7": "vasena āyūhanto nibbuyhati nāma. Taṇhāvasena vā santiṭṭhanto saṃsīdati nāma, diṭṭhivasena",
  "atk-s0301a:126_8": "āyūhanto nibbuyhati nāma. Sassatadiṭṭhiyā vā santiṭṭhanto saṃsīdati nāma, ucchedadiṭṭhiyā",
  "atk-s0301a:126_9": "āyūhanto nibbuyhati nāma. Olīyanābhinivesā hi bhavadiṭṭhi, atidhāvanābhinivesā vibhavadiṭṭhi.",
  "atk-s0301a:126_10": "Līnavasena vā santiṭṭhanto saṃsīdati nāma, uddhaccavasena āyūhanto nibbuyhati nāma.",
  "atk-s0301a:126_11": "Tathā kāmasukhallikānuyogavasena santiṭṭhanto saṃsīdati nāma, attakilamathānuyogavasena",
  "atk-s0301a:126_12": "āyūhanto nibbuyhati nāma. Sabbākusalābhisaṅkhāravasena santiṭṭhanto saṃsīdati nāma,",
  "atk-s0301a:126_13": "sabbalokiyakusalābhisaṅkhāravasena āyūhanto nibbuyhati nāma. Vuttampi cetaṃ – “seyyathāpi,",
  "atk-s0301a:126_14": "cunda, ye keci akusalā dhammā, sabbe te adhobhāgaṅgamanīyā, ye keci kusalā dhammā,",
  "atk-s0301a:126_15": "sabbe te uparibhāgaṅgamanīyā”ti.",
  "atk-s0301a:127_0": "Imaṃ pañhavissajjanaṃ sutvāva devatā sotāpattiphale patiṭṭhāya tuṭṭhā pasannā attano",
  "atk-s0301a:127_1": "tuṭṭhiñca pasādañca pakāsayantī cirassaṃ vatāti gāthamāha. Tattha cirassanti cirassa",
  "atk-s0301a:127_2": "kālassa accayenāti attho. Ayaṃ kira devatā kassapasammāsambuddhaṃ disvā tassa parinibbānato",
  "atk-s0301a:127_3": "paṭṭhāya antarā aññaṃ buddhaṃ na diṭṭhapubbā, tasmā ajja bhagavantaṃ disvā evamāha.",
  "atk-s0301a:127_4": "Kiṃ panimāya devatāya ito pubbe satthā na diṭṭhapubboti. Diṭṭhapubbo vā hotu adiṭṭhapubbo",
  "atk-s0301a:127_5": "vā, dassanaṃ upādāya evaṃ vattuṃ vaṭṭati. Brāhmaṇanti bāhitapāpaṃ khīṇāsavabrāhmaṇaṃ.",
  "atk-s0301a:127_6": "Parinibbutanti kilesanibbānena nibbutaṃ. Loketi sattaloke. Visattikanti rūpādīsu",
  "atk-s0301a:127_7": "ārammaṇesu āsattavisattatādīhi kāraṇehi visattikā vuccati taṇhā, taṃ visattikaṃ appatiṭṭhamānaṃ",
  "atk-s0301a:127_8": "anāyūhamānaṃ tiṇṇaṃ nittiṇṇaṃ uttiṇṇaṃ cirassaṃ vata khīṇāsavabrāhmaṇaṃ passāmīti attho.",
  "atk-s0301a:128_0": "Samanuñño satthā ahosīti tassā devatāya vacanaṃ citteneva samanumodi, ekajjhāsayo",
  "atk-s0301a:128_1": "ahosi. Antaradhāyīti abhisaṅkhatakāyaṃ jahitvā attano pakatiupādiṇṇakakāyasmiṃyeva",
  "atk-s0301a:128_2": "ṭhatvā laddhāsā laddhapatiṭṭhā hutvā dasabalaṃ gandhehi ca mālehi ca pūjetvā attano",
  "atk-s0301a:128_3": "bhavanaṃyeva agamāsīti.",
  "atk-s0301a:129": "Oghataraṇasuttavaṇṇanā niṭṭhitā.",
  "atk-s0301a:130": "2. Nimokkhasuttavaṇṇanā",
  "atk-s0301a:131_0": "2. Idāni dutiyasuttato paṭṭhāya paṭhamamāgatañca uttānatthañca pahāya yaṃ yaṃ anuttānaṃ,",
  "atk-s0301a:131_1": "taṃ tadeva vaṇṇayissāma. Jānāsi noti jānāsi nu. Nimokkhantiādīni maggādīnaṃ nāmāni.",
  "atk-s0301a:131_2": "Maggena hi sattā kilesabandhanato nimuccanti, tasmā maggo sattānaṃ nimokkhoti vutto.",
  "atk-s0301a:131_3": "Phalakkhaṇe pana te kilesabandhanato pamuttā, tasmā phalaṃ sattānaṃ pamokkhoti vuttaṃ.",
  "atk-s0301a:131_4": "Nibbānaṃ patvā sattānaṃ sabbadukkhaṃ viviccati, tasmā nibbānaṃ vivekoti vuttaṃ. Sabbāni",
  "atk-s0301a:131_5": "vā etāni nibbānasseva nāmāni. Nibbānañhi patvā sattā sabbadukkhato nimuccanti pamuccanti",
  "atk-s0301a:131_6": "viviccanti, tasmā tadeva “nimokkho pamokkho viveko”ti vuttaṃ. Jānāmi khvāhanti jānāmi",
  "atk-s0301a:131_7": "kho ahaṃ. Avadhāraṇattho khokāro. Ahaṃ jānāmiyeva. Sattānaṃ nimokkhādijānanatthameva",
  "atk-s0301a:131_8": "hi mayā samatiṃsa pāramiyo pūretvā sabbaññutaññāṇaṃ paṭividdhanti sīhanādaṃ nadati.",
  "atk-s0301a:131_9": "Buddhasīhanādaṃ nāma kira etaṃ suttaṃ.",
  "atk-s0301a:132_0": "Nandībhavaparikkhayāti nandīmūlakassa kammabhavassa parikkhayena. Nandiyā ca bhavassa",
  "atk-s0301a:132_1": "cātipi vaṭṭati. Tattha hi purimanaye nandībhavena tividhakammābhisaṅkhāravasena saṅkhārakkhandho",
  "atk-s0301a:132_2": "gahito, saññāviññāṇehi taṃsampayuttā ca dve khandhā. Tehi pana tīhi khandhehi sampayuttā",
  "atk-s0301a:132_3": "vedanā tesaṃ gahaṇena gahitāvāti anupādiṇṇakānaṃ catunnaṃ arūpakkhandhānaṃ appavattivasena",
  "atk-s0301a:132_4": "saupādisesaṃ nibbānaṃ kathitaṃ hoti. Vedanānaṃ nirodhā upasamāti upādiṇṇakavedanānaṃ",
  "atk-s0301a:132_5": "nirodhena ca upasamena ca. Tattha vedanāgahaṇena taṃsampayuttā tayo khandhā gahitāva",
  "atk-s0301a:132_6": "honti, tesaṃ vatthārammaṇavasena rūpakkhandhopi. Evaṃ imesaṃ upādiṇṇakānaṃ pañcannaṃ",
  "atk-s0301a:132_7": "khandhānaṃ appavattivasena anupādisesaṃ nibbānaṃ kathitaṃ hoti. Dutiyanaye pana nandiggahaṇena",
  "atk-s0301a:132_8": "saṅkhārakkhandho gahito, bhavaggahaṇena upapattibhavasaṅkhāto rūpakkhandho, saññādīhi",
  "atk-s0301a:132_9": "sarūpeneva tayo khandhā. Evaṃ imesaṃ pañcannaṃ khandhānaṃ appavattivasena nibbānaṃ",
  "atk-s0301a:132_10": "kathitaṃ hotīti veditabbaṃ. Imameva ca nayaṃ catunikāyikabhaṇḍikatthero roceti. Iti",
  "atk-s0301a:132_11": "nibbānavaseneva bhagavā desanaṃ niṭṭhāpesīti.",
  "atk-s0301a:133": "Nimokkhasuttavaṇṇanā niṭṭhitā.",
  "atk-s0301a:134": "3. Upanīyasuttavaṇṇanā",
  "atk-s0301a:135_0": "3. Tatiye upanīyatīti parikkhīyati nirujjhati, upagacchati vā, anupubbena maraṇaṃ",
  "atk-s0301a:135_1": "upetīti attho. Yathā vā gopālena gogaṇo nīyati, evaṃ jarāya maraṇasantikaṃ upanīyatīti",
  "atk-s0301a:135_2": "attho. Jīvitanti jīvitindriyaṃ. Appanti parittaṃ thokaṃ. Tassa dvīhākārehi parittatā",
  "atk-s0301a:135_3": "veditabbā sarasaparittatāya ca khaṇaparittatāya ca. Sarasaparittatāyapi hi “yo, bhikkhave,",
  "atk-s0301a:135_4": "ciraṃ jīvati, so vassasataṃ appaṃ vā bhiyyo”ti vacanato parittaṃ. Khaṇaparittatāyapi.",
  "atk-s0301a:135_5": "Paramatthato hi atiparitto sattānaṃ jīvitakkhaṇo ekacittappavattimattoyeva. Yathā",
  "atk-s0301a:135_6": "nāma rathacakkaṃ pavattamānampi ekeneva nemippadesena pavattati, tiṭṭhamānampi ekeneva",
  "atk-s0301a:135_7": "tiṭṭhati, evamevaṃ ekacittakkhaṇikaṃ sattānaṃ jīvitaṃ, tasmiṃ citte niruddhamatte",
  "atk-s0301a:135_8": "satto niruddhoti vuccati. Yathāha – atīte cittakkhaṇe jīvittha na jīvati na jīvissati,",
  "atk-s0301a:135_9": "anāgate cittakkhaṇe jīvissati na jīvati na jīvittha, paccuppanne cittakkhaṇe jīvati",
  "atk-s0301a:135_10": "na jīvittha na jīvissati.",
  "atk-s0301a:136": "“Jīvitaṃ attabhāvo ca, sukhadukkhā ca kevalā;",
  "atk-s0301a:137": "Ekacittasamāyuttā, lahuso vattate khaṇo.",
  "atk-s0301a:138": "“Ye niruddhā marantassa, tiṭṭhamānassa vā idha;",
  "atk-s0301a:139": "Sabbepi sadisā khandhā, gatā appaṭisandhikā.",
  "atk-s0301a:140": "“Anibbattena na jāto, paccuppannena jīvati;",
  "atk-s0301a:141": "Cittabhaṅgā mato loko, paññatti paramatthiyā”ti. ;",
  "atk-s0301a:142_0": "Jarūpanītassāti jaraṃ upagatassa, jarāya vā maraṇasantikaṃ upanītassa. Na santi tāṇāti",
  "atk-s0301a:142_1": "tāṇaṃ leṇaṃ saraṇaṃ bhavituṃ samatthā nāma keci natthi. Etaṃ bhayanti etaṃ jīvitindriyassa",
  "atk-s0301a:142_2": "maraṇūpagamanaṃ, āyuparittatā, jarūpanītassa tāṇābhāvoti tividhaṃ bhayaṃ bhayavatthu",
  "atk-s0301a:142_3": "bhayakāraṇanti attho. Puññāni kayirātha sukhāvahānīti viññū puriso sukhāvahāni sukhadāyakāni",
  "atk-s0301a:142_4": "puññāni kareyya. Iti devatā rūpāvacarajjhānaṃ sandhāya pubbacetanaṃ aparacetanaṃ",
  "atk-s0301a:142_5": "muñcacetanañca gahetvā bahuvacanavasena “puññānī”ti āha. Jhānassādaṃ jhānanikantiṃ",
  "atk-s0301a:142_6": "jhānasukhañca gahetvā “sukhāvahānī”ti āha. Tassā kira devatāya sayaṃ dīghāyukaṭṭhāne",
  "atk-s0301a:142_7": "brahmaloke nibbattattā heṭṭhā kāmāvacaradevesu parittāyukaṭṭhāne cavamāne upapajjamāne",
  "atk-s0301a:142_8": "ca thullaphusitake vuṭṭhipātasadise satte disvā etadahosi “ahovatime sattā jhānaṃ",
  "atk-s0301a:142_9": "bhāvetvā aparihīnajjhānā kālaṃ katvā brahmaloke ekakappa-dvekappa-catukappa-aṭṭhakappa-soḷasakappa-dvattiṃsakappa-catusaṭṭhikappappamāṇaṃ",
  "atk-s0301a:142_10": "addhānaṃ tiṭṭheyyu”nti. Tasmā evamāha.",
  "atk-s0301a:143_0": "Atha bhagavā – “ayaṃ devatā aniyyānikaṃ vaṭṭakathaṃ kathetī”ti vivaṭṭamassā dassento",
  "atk-s0301a:143_1": "dutiyaṃ gāthamāha. Tattha lokāmisanti dve lokāmisā pariyāyena ca nippariyāyena ca.",
  "atk-s0301a:143_2": "Pariyāyena tebhūmakavaṭṭaṃ lokāmisaṃ, nippariyāyena cattāro paccayā. Idha pariyāyalokāmisaṃ",
  "atk-s0301a:143_3": "adhippetaṃ. Nippariyāyalokāmisampi vaṭṭatiyeva. Santipekkhoti nibbānasaṅkhātaṃ accantasantiṃ",
  "atk-s0301a:143_4": "pekkhanto icchanto patthayantoti.",
  "atk-s0301a:144": "Upanīyasuttavaṇṇanā niṭṭhitā.",
  "atk-s0301a:145": "4. Accentisuttavaṇṇanā",
  "atk-s0301a:146_0": "4. Catutthe accentīti atikkamanti. Kālāti purebhattādayo kālā. Tarayanti rattiyoti",
  "atk-s0301a:146_1": "rattiyo atikkamamānā puggalaṃ maraṇūpagamanāya tarayanti sīghaṃ sīghaṃ gamayanti.",
  "atk-s0301a:146_2": "Vayoguṇāti paṭhamamajjhimapacchimavayānaṃ guṇā, rāsayoti attho. “Anujānāmi, bhikkhave,",
  "atk-s0301a:146_3": "ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho. “Sataguṇā dakkhiṇā",
  "atk-s0301a:146_4": "pāṭikaṅkhitabbā”ti ettha ānisaṃsaṭṭho. “Antaṃ antaguṇa”nti ettha koṭṭhāsaṭṭho. “Kayirā",
  "atk-s0301a:146_5": "mālāguṇe bahū”ti ettha rāsaṭṭho. “Pañca kāmaguṇā”ti ettha bandhanaṭṭho. Idha pana",
  "atk-s0301a:146_6": "rāsaṭṭho guṇaṭṭho. Tasmā vayoguṇāti vayorāsayo veditabbā. Anupubbaṃ jahantīti anupaṭipāṭiyā",
  "atk-s0301a:146_7": "puggalaṃ jahanti. Majjhimavaye ṭhitaṃ hi paṭhamavayo jahati, pacchimavaye ṭhitaṃ",
  "atk-s0301a:146_8": "dve paṭhamamajjhimā jahanti, maraṇakkhaṇe pana tayopi vayā jahanteva. Etaṃ bhayanti",
  "atk-s0301a:146_9": "etaṃ kālānaṃ atikkamanaṃ, rattidivānaṃ taritabhāvo, vayoguṇānaṃ jahanabhāvoti tividhaṃ",
  "atk-s0301a:146_10": "bhayaṃ. Sesaṃ purimasadisamevāti.",
  "atk-s0301a:147": "Accentisuttavaṇṇanā niṭṭhitā.",
  "atk-s0301a:148": "5. Katichindasuttavaṇṇanā",
  "atk-s0301a:149_0": "5. Pañcame kati chindeti chindanto kati chindeyya. Sesapadesupi eseva nayo. Ettha",
  "atk-s0301a:149_1": "ca “chinde jahe”ti atthato ekaṃ. Gāthābandhassa pana maṭṭhabhāvatthaṃ ayaṃ devatā",
  "atk-s0301a:149_2": "saddapunaruttiṃ vajjayantī evamāha. Kati saṅgātigoti kati saṅge atigato, atikkantoti",
  "atk-s0301a:149_3": "attho. Saṅgātikotipi pāṭho, ayameva attho. Pañca chindeti chindanto pañca orambhāgiyasaṃyojanāni",
  "atk-s0301a:149_4": "chindeyya. Pañca jaheti jahanto pañcuddhambhāgiyasaṃyojanāni jaheyya. Idhāpi chindanañca",
  "atk-s0301a:149_5": "jahanañca atthato ekameva, bhagavā pana devatāya āropitavacanānurūpeneva evamāha.",
  "atk-s0301a:149_6": "Atha vā pādesu baddhapāsasakuṇo viya pañcorambhāgiyasaṃyojanāni heṭṭhā ākaḍḍhamānākārāni",
  "atk-s0301a:149_7": "honti, tāni anāgāmimaggena chindeyyāti vadati. Hatthehi gahitarukkhasākhā viya pañcuddhambhāgiyasaṃyojanāni",
  "atk-s0301a:149_8": "upari ākaḍḍhamānākārāni honti, tāni arahattamaggena jaheyyāti vadati. Pañca cuttari",
  "atk-s0301a:149_9": "bhāvayeti etesaṃ saṃyojanānaṃ chindanatthāya ceva pahānatthāya ca uttari atirekaṃ",
  "atk-s0301a:149_10": "visesaṃ bhāvento saddhāpañcamāni indriyāni bhāveyyāti attho. Pañca saṅgātigoti rāgasaṅgo",
  "atk-s0301a:149_11": "dosasaṅgo mohasaṅgo mānasaṅgo diṭṭhisaṅgoti ime pañca saṅge atikkanto. Oghatiṇṇoti",
  "atk-s0301a:149_12": "vuccatīti caturoghatiṇṇoti kathīyati. Imāya pana gāthāya pañcindriyāni lokiyalokuttarāni kathitānīti.",
  "atk-s0301a:150": "Katichindasuttavaṇṇanā niṭṭhitā.",
  "atk-s0301a:151": "6. Jāgarasuttavaṇṇanā",
  "atk-s0301a:152_0": "6. Chaṭṭhe jāgaratanti jāgarantānaṃ. Pañca jāgaratanti vissajjanagāthāyaṃ pana saddhādīsu",
  "atk-s0301a:152_1": "pañcasu indriyesu jāgarantesu pañca nīvaraṇā suttā nāma. Kasmā? Yasmā taṃsamaṅgīpuggalo",
  "atk-s0301a:152_2": "yattha katthaci nisinno vā ṭhito vā aruṇaṃ uṭṭhapentopi pamādatāya akusalasamaṅgitāya",
  "atk-s0301a:152_3": "sutto nāma hoti. Evaṃ suttesu pañcasu nīvaraṇesu pañcindriyāni jāgarāni nāma. Kasmā?",
  "atk-s0301a:152_4": "Yasmā taṃsamaṅgīpuggalo yattha katthaci nipajjitvā niddāyantopi appamādatāya kusalasamaṅgitāya",
  "atk-s0301a:152_5": "jāgaro nāma hoti. Pañcahi pana nīvaraṇeheva kilesarajaṃ ādiyati gaṇhāti parāmasati.",
  "atk-s0301a:152_6": "Purimā hi kāmacchandādayo pacchimānaṃ paccayā hontīti pañcahi indriyehi parisujjhatīti",
  "atk-s0301a:152_7": "ayamattho veditabbo. Idhāpi pañcindriyāni lokiyalokuttarāneva kathitānīti.",
  "atk-s0301a:153": "Jāgarasuttavaṇṇanā niṭṭhitā.",
  "atk-s0301a:154": "7. Appaṭividitasuttavaṇṇanā",
  "atk-s0301a:155_0": "7. Sattame dhammāti catusaccadhammā. Appaṭividitāti ñāṇena appaṭividdhā. Paravādesūti",
  "atk-s0301a:155_1": "dvāsaṭṭhidiṭṭhigatavādesu. Te hi ito paresaṃ titthiyānaṃ vādattā paravādā nāma. Nīyareti",
  "atk-s0301a:155_2": "attano dhammatāyapi gacchanti, parenapi nīyanti. Tattha sayameva sassatādīni gaṇhantā",
  "atk-s0301a:155_3": "gacchanti nāma, parassa vacanena tāni gaṇhantā nīyanti nāma. Kālo tesaṃ pabujjhitunti",
  "atk-s0301a:155_4": "tesaṃ puggalānaṃ pabujjhituṃ ayaṃ kālo. Lokasmiñhi buddho uppanno, dhammo desiyati,",
  "atk-s0301a:155_5": "saṅgho suppaṭipanno, paṭipadā bhaddikā, ime ca pana mahājanā vaṭṭe suttā nappabujjhantīti",
  "atk-s0301a:155_6": "devatā āha. Sambuddhāti sammā hetunā kāraṇena buddhā. Cattāro hi buddhā – sabbaññubuddho,",
  "atk-s0301a:155_7": "paccekabuddho, catusaccabuddho, sutabuddhoti. Tattha samatiṃsapāramiyo pūretvā sammāsambodhiṃ",
  "atk-s0301a:155_8": "patto sabbaññubuddho nāma. Kappasatasahassādhikāni dve asaṅkhyeyyāni pāramiyo pūretvā",
  "atk-s0301a:155_9": "sayambhutaṃ patto paccekabuddho nāma. Avasesā khīṇāsavā catusaccabuddhā nāma. Bahussuto",
  "atk-s0301a:155_10": "sutabuddho nāma. Imasmiṃ atthe tayopi purimā vaṭṭanti. Sammadaññāti sammā hetunā",
  "atk-s0301a:155_11": "kāraṇena jānitvā. Caranti visame samanti visame vā lokasannivāse visame vā sattanikāye",
  "atk-s0301a:155_12": "visame vā kilesajāte samaṃ carantīti.",
  "atk-s0301a:156": "Appaṭividitasuttavaṇṇanā niṭṭhitā.",
  "atk-s0301a:157": "8. Susammuṭṭhasuttavaṇṇanā",
  "atk-s0301a:158_0": "8. Aṭṭhame susammuṭṭhāti paññāya appaṭividdhabhāveneva sunaṭṭhā. Yathā hi dve khettāni",
  "atk-s0301a:158_1": "kasitvā, ekaṃ vapitvā, bahudhaññaṃ adhigatassa avāpitakhettato aladdhaṃ sandhāya",
  "atk-s0301a:158_2": "“bahuṃ me dhaññaṃ naṭṭha”nti vadanto aladdhameva “naṭṭha”nti vadati, evamidhāpi appaṭividitāva",
  "atk-s0301a:158_3": "susammuṭṭhā nāma. Asammuṭṭhāti paññāya paṭividdhabhāveneva anaṭṭhā. Sesaṃ purimasadisamevāti.",
  "atk-s0301a:159": "Susammuṭṭhasuttavaṇṇanā niṭṭhitā.",
  "atk-s0301a:160": "9. Mānakāmasuttavaṇṇanā",
  "atk-s0301a:161_0": "9. Navame mānakāmassāti mānaṃ kāmentassa icchantassa. Damoti evarūpassa puggalassa",
  "atk-s0301a:161_1": "samādhipakkhiko damo natthīti vadati. “Saccena danto damasā upeto, vedantagū vusitabrahmacariyo”ti",
  "atk-s0301a:161_2": "ettha hi indriyasaṃvaro damoti vutto. “Yadi saccā damā cāgā, khantyā bhiyyodha vijjatī”ti",
  "atk-s0301a:161_3": "ettha paññā. “Dānena damena saṃyamena saccavajjena atthi puññaṃ, atthi puññassa āgamo”ti",
  "atk-s0301a:161_4": "ettha uposathakammaṃ. “Sakkhissasi kho tvaṃ, puṇṇa, iminā damūpasamena samannāgato",
  "atk-s0301a:161_5": "sunāparantasmiṃ janapade viharitu”nti ettha adhivāsanakhanti. Imasmiṃ pana sutte",
  "atk-s0301a:161_6": "damoti samādhipakkhikadhammānaṃ etaṃ nāmaṃ. Tenevāha – “na monamatthi asamāhitassā”ti.",
  "atk-s0301a:161_7": "Tattha monanti catumaggañāṇaṃ, tañhi munātīti monaṃ, catusaccadhamme jānātīti attho.",
  "atk-s0301a:161_8": "Maccudheyyassāti tebhūmakavaṭṭassa. Tañhi maccuno patiṭṭhānaṭṭhena maccudheyyanti",
  "atk-s0301a:161_9": "vuccati. Pāranti tasseva pāraṃ nibbānaṃ. Tareyyāti paṭivijjheyya pāpuṇeyya vā. Idaṃ",
  "atk-s0301a:161_10": "vuttaṃ hoti – eko araññe viharanto pamatto puggalo maccudheyyassa pāraṃ na tareyya",
  "atk-s0301a:161_11": "na paṭivijjheyya na pāpuṇeyyāti.",
  "atk-s0301a:162_0": "Mānaṃ pahāyāti arahattamaggena navavidhamānaṃ pajahitvā. Susamāhitattoti upacārappanāsamādhīhi",
  "atk-s0301a:162_1": "suṭṭhu samāhitatto. Sucetasoti ñāṇasampayuttatāya sundaracitto. Ñāṇavippayuttacittena",
  "atk-s0301a:162_2": "hi sucetasoti na vuccati, tasmā ñāṇasampayuttena sucetaso hutvāti attho. Sabbadhi",
  "atk-s0301a:162_3": "vippamuttoti sabbesu khandhāyatanādīsu vippamutto hutvā. Tareyyāti ettha tebhūmakavaṭṭaṃ",
  "atk-s0301a:162_4": "samatikkamanto nibbānaṃ paṭivijjhanto taratīti paṭivedhataraṇaṃ nāma vuttaṃ. Iti",
  "atk-s0301a:162_5": "imāya gāthāya tisso sikkhā kathitā honti. Kathaṃ – māno nāmāyaṃ sīlabhedano, tasmā",
  "atk-s0301a:162_6": "“mānaṃ pahāyā”ti iminā adhisīlasikkhā kathitā hoti. “Susamāhitatto”ti iminā adhicittasikkhā.",
  "atk-s0301a:162_7": "“Sucetaso”ti ettha cittena paññā dassitā, tasmā iminā adhipaññāsikkhā kathitā. Adhisīlañca",
  "atk-s0301a:162_8": "nāma sīle sati hoti, adhicittaṃ citte sati, adhipaññā paññāya sati. Tasmā sīlaṃ nāma",
  "atk-s0301a:162_9": "pañcapi dasapi sīlāni, pātimokkhasaṃvaro adhisīlaṃ nāmāti veditabbaṃ. Aṭṭha samāpattiyo",
  "atk-s0301a:162_10": "cittaṃ, vipassanāpādakajjhānaṃ adhicittaṃ. Kammassakatañāṇaṃ paññā, vipassanā adhipaññā.",
  "atk-s0301a:162_11": "Anuppannepi hi buddhuppāde pavattatīti pañcasīlaṃ dasasīlaṃ sīlameva, pātimokkhasaṃvarasīlaṃ",
  "atk-s0301a:162_12": "buddhuppādeyeva pavattatīti adhisīlaṃ. Cittapaññāsupi eseva nayo. Apica nibbānaṃ",
  "atk-s0301a:162_13": "patthayantena samādinnaṃ pañcasīlampi dasasīlampi adhisīlameva. Samāpannā aṭṭha samāpattiyopi",
  "atk-s0301a:162_14": "adhicittameva. Sabbampi vā lokiyasīlaṃ sīlameva, lokuttaraṃ adhisīlaṃ. Cittapaññāsupi",
  "atk-s0301a:162_15": "eseva nayoti. Iti imāya gāthāya samodhānetvā tisso sikkhā sakalasāsanaṃ kathitaṃ hotīti.",
  "atk-s0301a:163": "Mānakāmasuttavaṇṇanā niṭṭhitā.",
  "atk-s0301a:164": "10. Araññasuttavaṇṇanā",
  "atk-s0301a:165_0": "10. Dasame santānanti santakilesānaṃ, paṇḍitānaṃ vā. “Santo have sabbhi pavedayanti,",
  "atk-s0301a:165_1": "dūre santo pakāsantī”tiādīsu hi paṇḍitāpi santoti vuttā. Brahmacārinanti seṭṭhacārīnaṃ",
  "atk-s0301a:165_2": "maggabrahmacariyavāsaṃ vasantānaṃ. Kena vaṇṇo pasīdatīti kena kāraṇena chavivaṇṇo",
  "atk-s0301a:165_3": "pasīdatīti pucchati. Kasmā panesā evaṃ pucchati? Esā kira vanasaṇḍavāsikā bhummadevatā",
  "atk-s0301a:165_4": "āraññake bhikkhū pacchābhattaṃ piṇḍapātapaṭikkante araññaṃ pavisitvā rattiṭṭhānadivāṭṭhānesu",
  "atk-s0301a:165_5": "mūlakammaṭṭhānaṃ gahetvā nisinne passati. Tesañca evaṃ nisinnānaṃ balavacittekaggatā",
  "atk-s0301a:165_6": "uppajjati. Tato visabhāgasantati vūpasammati, sabhāgasantati okkamati, cittaṃ pasīdati.",
  "atk-s0301a:165_7": "Citte pasanne lohitaṃ pasīdati, cittasamuṭṭhānāni upādārūpāni parisuddhāni honti,",
  "atk-s0301a:165_8": "vaṇṭā pamuttatālaphalassa viya mukhassa vaṇṇo hoti. Taṃ disvā devatā cintesi – “sarīravaṇṇo",
  "atk-s0301a:165_9": "nāmāyaṃ paṇītāni rasasampannāni bhojanāni sukhasamphassāni nivāsanapāpuraṇasayanāni",
  "atk-s0301a:165_10": "utusukhe tebhūmikādibhede ca pāsāde mālāgandhavilepanādīni ca labhantānaṃ pasīdati,",
  "atk-s0301a:165_11": "ime pana bhikkhū piṇḍāya caritvā missakabhattaṃ bhuñjanti, viraḷamañcake vā phalake",
  "atk-s0301a:165_12": "vā silāya vā sayanāni kappenti, rukkhamūlādīsu vā abbhokāse vā vasanti, kena nu kho",
  "atk-s0301a:165_13": "kāraṇena etesaṃ vaṇṇo pasīdatī”ti. Tasmā pucchi.",
  "atk-s0301a:166_0": "Athassā bhagavā kāraṇaṃ kathento dutiyaṃ gāthaṃ āha. Tattha atītanti atīte asuko",
  "atk-s0301a:166_1": "nāma rājā dhammiko ahosi, so amhākaṃ paṇīte paccaye adāsi. Ācariyupajjhāyā lābhino",
  "atk-s0301a:166_2": "ahesuṃ. Atha mayaṃ evarūpāni bhojanāni bhuñjimhā, cīvarāni pārupimhāti evaṃ ekacce",
  "atk-s0301a:166_3": "paccayabāhullikā viya ime bhikkhū atītaṃ nānusocanti. Nappajappanti nāgatanti anāgate",
  "atk-s0301a:166_4": "dhammiko rājā bhavissati, phītā janapadā bhavissanti, bahūni sappinavanītādīni uppajjissanti,",
  "atk-s0301a:166_5": "“khādatha bhuñjathā”ti tattha tattha vattāro bhavissanti, tadā mayaṃ evarūpāni bhojanāni",
  "atk-s0301a:166_6": "bhuñjissāma, cīvarāni pārupissāmāti evaṃ anāgataṃ na patthenti. Paccuppannenāti yena",
  "atk-s0301a:166_7": "kenaci taṅkhaṇe laddhena yāpenti. Tenāti tena tividhenāpi kāraṇena.",
  "atk-s0301a:167_0": "Evaṃ vaṇṇasampattiṃ dassetvā idāni tasseva vaṇṇassa vināsaṃ dassento anantaraṃ gāthamāha.",
  "atk-s0301a:167_1": "Tattha anāgatappajappāyāti anāgatassa patthanāya. Etenāti etena kāraṇadvayena. Naḷova",
  "atk-s0301a:167_2": "harito lutoti yathā harito naḷo lāyitvā uṇhapāsāṇe pakkhitto sussati, evaṃ sussantīti.",
  "atk-s0301a:168": "Araññasuttavaṇṇanā niṭṭhitā. Naḷavaggo paṭhamo.",
  "atk-s0301a:169": "2. Nandanavaggo",
  "atk-s0301a:170": "1. Nandanasuttavaṇṇanā",
  "atk-s0301a:171_0": "11. Nandanavaggassa paṭhame tatrāti tasmiṃ ārāme. Khoti byañjanasiliṭṭhatāvasena",
  "atk-s0301a:171_1": "nipātamattaṃ. Bhikkhū āmantesīti parisajeṭṭhake bhikkhū jānāpesi. Bhikkhavoti tesaṃ",
  "atk-s0301a:171_2": "āmantanākāradīpanaṃ. Bhadanteti pativacanadānaṃ. Te bhikkhūti ye tattha sammukhībhūtā",
  "atk-s0301a:171_3": "dhammapaṭiggāhakā bhikkhū. Bhagavato paccassosunti bhagavato vacanaṃ patiassosuṃ,",
  "atk-s0301a:171_4": "abhimukhā hutvā suṇiṃsu sampaṭicchiṃsūti attho. Etadavocāti etaṃ idāni vattabbaṃ",
  "atk-s0301a:171_5": "“bhūtapubba”ntiādivacanaṃ avoca. Tattha tāvatiṃsakāyikāti tāvatiṃsakāye nibbattā.",
  "atk-s0301a:171_6": "Tāvatiṃsakāyo nāma dutiyadevaloko vuccati. Maghena māṇavena saddhiṃ macalagāme kālaṃ",
  "atk-s0301a:171_7": "katvā tattha uppanne tettiṃsa devaputte upādāya kira tassa devalokassa ayaṃ paṇṇatti",
  "atk-s0301a:171_8": "jātāti vadanti. Yasmā pana sesacakkavāḷesupi cha kāmāvacaradevalokā atthi. Vuttampi",
  "atk-s0301a:171_9": "cetaṃ “sahassaṃ cātumahārājikānaṃ sahassaṃ tāvatiṃsāna”nti, tasmā nāmapaṇṇattiyevesā",
  "atk-s0301a:171_10": "tassa devalokassāti veditabbā. Evañhi niddosaṃ padaṃ hoti.",
  "atk-s0301a:172_0": "Nandane vaneti ettha taṃ vanaṃ paviṭṭhe paviṭṭhe nandayati tosetīti nandanaṃ. Pañcasu",
  "atk-s0301a:172_1": "hi maraṇanimittesu uppannesu “sampattiṃ pahāya cavissāmā”ti paridevamānā devatā sakko",
  "atk-s0301a:172_2": "devānamindo “mā paridevittha, abhijjanadhammā nāma saṅkhārā natthī”ti ovaditvā tattha",
  "atk-s0301a:172_3": "pavesāpeti. Tāsaṃ aññāhi devatāhi bāhāsu gahetvā pavesitānampi tassa sampattiṃ disvāva",
  "atk-s0301a:172_4": "maraṇasoko vūpasammati, pītipāmojjameva uppajjati. Atha tasmiṃ kīḷamānā eva uṇhasantatto",
  "atk-s0301a:172_5": "himapiṇḍo viya vilīyanti, vātāpahatadīpasikhā viya vijjhāyantīti evaṃ yaṃkiñci anto",
  "atk-s0301a:172_6": "paviṭṭhaṃ nandayati tosetiyevāti nandanaṃ, tasmiṃ nandane. Accharāsaṅghaparivutāti",
  "atk-s0301a:172_7": "accharāti devadhītānaṃ nāmaṃ, tāsaṃ samūhena parivutā.",
  "atk-s0301a:173_0": "Dibbehīti devaloke nibbattehi. Pañcahi kāmaguṇehīti manāpiyarūpasaddagandharasaphoṭṭhabbasaṅkhātehi",
  "atk-s0301a:173_1": "pañcahi kāmabandhanehi kāmakoṭṭhāsehi vā. Samappitāti upetā. Itaraṃ tasseva vevacanaṃ.",
  "atk-s0301a:173_2": "Paricārayamānāti ramamānā, tesu tesu vā rūpādīsu indriyāni sañcārayamānā. Tāyaṃ velāyanti",
  "atk-s0301a:173_3": "tasmiṃ paricāraṇakāle. So panassa devaputtassa adhunā abhinibbattakālo veditabbo.",
  "atk-s0301a:173_4": "Tassa hi paṭisandhikkhaṇeyeva rattasuvaṇṇakkhandho viya virocayamāno tigāvutappamāṇo",
  "atk-s0301a:173_5": "attabhāvo nibbatti. So dibbavatthanivattho dibbālaṅkārapaṭimaṇḍito dibbamālāvilepanadharo",
  "atk-s0301a:173_6": "dibbehi candanacuṇṇehi samaṃ vikiriyamāno dibbehi pañcahi kāmaguṇehi ovuto nivuto",
  "atk-s0301a:173_7": "pariyonaddho lobhābhibhūto hutvā lobhanissaraṇaṃ nibbānaṃ apassanto āsabhiṃ vācaṃ",
  "atk-s0301a:173_8": "bhāsanto viya mahāsaddena “na te sukhaṃ pajānantī”ti imaṃ gāthaṃ gāyamāno nandanavane",
  "atk-s0301a:173_9": "vicari. Tena vuttaṃ – “tāyaṃ velāyaṃ imaṃ gāthaṃ abhāsī”ti.",
  "atk-s0301a:174_0": "Ye na passanti nandananti ye tatra pañcakāmaguṇānubhavanavasena nandanavanaṃ na passanti.",
  "atk-s0301a:174_1": "Naradevānanti devanarānaṃ, devapurisānanti attho. Tidasānanti tikkhattuṃ dasannaṃ.",
  "atk-s0301a:174_2": "Yasassinanti parivārasaṅkhātena yasena sampannānaṃ.",
  "atk-s0301a:175_0": "Aññatarā devatāti ekā ariyasāvikā devatā. Paccabhāsīti “ayaṃ bāladevatā imaṃ sampattiṃ",
  "atk-s0301a:175_1": "niccaṃ acalaṃ maññati, nāssā chedanabhedanaviddhaṃsanadhammataṃ jānātī”ti adhippāyaṃ",
  "atk-s0301a:175_2": "vivaṭṭetvā dassentī “na tvaṃ bāle”ti imāya gāthāya patiabhāsi. Yathā arahataṃ vacoti",
  "atk-s0301a:175_3": "yathā arahantānaṃ vacanaṃ, tathā tvaṃ na jānāsīti. Evaṃ tassā adhippāyaṃ paṭikkhipitvā",
  "atk-s0301a:175_4": "idāni arahantānaṃ vacanaṃ dassentī aniccātiādimāha. Tattha aniccā vata saṅkhārāti",
  "atk-s0301a:175_5": "sabbe tebhūmakasaṅkhārā hutvā abhāvatthena aniccā. Uppādavayadhamminoti uppādavayasabhāvā.",
  "atk-s0301a:175_6": "Uppajjitvā nirujjhantīti idaṃ purimasseva vevacanaṃ. Yasmā vā uppajjitvā nirujjhanti,",
  "atk-s0301a:175_7": "tasmā uppādavayadhamminoti. Uppādavayaggahaṇena cettha tadanantarā vemajjhaṭṭhānaṃ",
  "atk-s0301a:175_8": "gahitameva hoti. Tesaṃ vūpasamo sukhoti tesaṃ saṅkhārānaṃ vūpasamasaṅkhātaṃ nibbānameva",
  "atk-s0301a:175_9": "sukhaṃ. Idaṃ arahataṃ vacoti.",
  "atk-s0301a:176": "Nandanasuttavaṇṇanā niṭṭhitā.",
  "atk-s0301a:177": "2. Nandatisuttavaṇṇanā",
  "atk-s0301a:178_0": "12. Dutiye nandatīti tussati attamano hoti. Puttimāti bahuputto. Tassa hi ekacce",
  "atk-s0301a:178_1": "puttā kasikammaṃ katvā dhaññassa koṭṭhe pūrenti, ekacce vaṇijjaṃ katvā hiraññasuvaṇṇaṃ",
  "atk-s0301a:178_2": "āharanti, ekacce rājānaṃ upaṭṭhahitvā yānavāhanagāmanigamādīni labhanti. Atha tesaṃ",
  "atk-s0301a:178_3": "ānubhāvasaṅkhātaṃ siriṃ anubhavamānā mātā vā pitā vā nandati. Chaṇadivasādīsu vā",
  "atk-s0301a:178_4": "maṇḍitapasādhite putte sampattiṃ anubhavamāne disvā nandatīti, “nandati puttehi puttimā”ti",
  "atk-s0301a:178_5": "āha. Gohi tathevāti yathā puttimā puttehi, tathā gosāmikopi sampannaṃ gomaṇḍalaṃ",
  "atk-s0301a:178_6": "disvā gāvo nissāya gorasasampattiṃ anubhavamāno gohi nandati. Upadhī hi narassa nandanāti,",
  "atk-s0301a:178_7": "ettha upadhīti cattāro upadhī – kāmūpadhi, khandhūpadhi, kilesūpadhi, abhisaṅkhārūpadhīti.",
  "atk-s0301a:178_8": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti",
  "atk-s0301a:178_9": "evaṃ vuttassa sukhassa adhiṭṭhānabhāvato “upadhiyati ettha sukha”nti iminā vacanatthena",
  "atk-s0301a:178_10": "upadhīti vuccati. Khandhāpi khandhamūlakassa dukkhassa adhiṭṭhānabhāvato, kilesāpi",
  "atk-s0301a:178_11": "apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti.",
  "atk-s0301a:178_12": "Idha pana kāmūpadhi adhippeto. Pañca hi kāmaguṇā tebhūmikādipāsāda-uḷārasayana-vatthālaṅkāra-nāṭakaparivārādivasena",
  "atk-s0301a:178_13": "paccupaṭṭhitā pītisomanassaṃ upasaṃharamānā naraṃ nandayanti. Tasmā yathā puttā ca",
  "atk-s0301a:178_14": "gāvo ca, evaṃ imepi upadhī hi narassa nandanāti veditabbā. Na hi so nandati yo nirūpadhīti",
  "atk-s0301a:178_15": "yo kāmaguṇasampattirahito daliddo dullabhaghāsacchādano, na hi so nandati. Evarūpo",
  "atk-s0301a:178_16": "manussapeto ca manussanerayiko ca kiṃ nandissati bhagavāti āha.",
  "atk-s0301a:179_0": "Idaṃ sutvā satthā cintesi – “ayaṃ devatā sokavatthumeva nandavatthuṃ karoti, sokavatthubhāvamassā",
  "atk-s0301a:179_1": "dīpessāmī”ti phalena phalaṃ pātento viya tāyeva upamāya tassā vādaṃ bhindanto tameva",
  "atk-s0301a:179_2": "gāthaṃ parivattetvā socatīti āha. Tattha socati puttehīti videsagamanādivasena puttesu",
  "atk-s0301a:179_3": "naṭṭhesupi nassantesupi idāni nassissantīti nāsasaṅkīpi socati, tathā matesupi marantesupi",
  "atk-s0301a:179_4": "corehi rājapurisehi gahitesu vā paccatthikānaṃ hatthaṃ upagatesu vā maraṇasaṅkīpi",
  "atk-s0301a:179_5": "hutvā socati. Rukkhapabbatādīhi patitvā hatthapādādīnaṃ bhedavasena bhinnesupi bhijjantesupi",
  "atk-s0301a:179_6": "bhedasaṅkīpi hutvā socati. Yathā ca puttehi puttimā, gosāmikopi tatheva navahākārehi",
  "atk-s0301a:179_7": "gohi socati. Upadhī hi narassa socanāti yathā ca puttagāvo, evaṃ pañca kāmaguṇopadhīpi –",
  "atk-s0301a:180": "“Tassa ce kāmayānassa, chandajātassa jantuno;",
  "atk-s0301a:181": "Te kāmā parihāyanti, sallaviddhova ruppatī”ti. –",
  "atk-s0301a:182_0": "Vuttanayena naraṃ socanti. Tasmā narassa socanā sokavatthukamevāti veditabbā. Na",
  "atk-s0301a:182_1": "hi so socati, yo nirūpadhīti yassa pana catubbidhāpete upadhiyo natthi, so nirupadhi",
  "atk-s0301a:182_2": "mahākhīṇāsavo kiṃ socissati, na socati devateti.",
  "atk-s0301a:183": "Nandatisuttavaṇṇanā niṭṭhitā.",
  "atk-s0301a:184": "3. Natthiputtasamasuttavaṇṇanā",
  "atk-s0301a:185_0": "13. Tatiye natthi puttasamaṃ pemanti virūpepi hi attano puttake suvaṇṇabimbakaṃ viya",
  "atk-s0301a:185_1": "maññanti, mālāguḷe viya sīsādīsu katvā pariharamānā tehi ohaditāpi omuttikāpi gandhavilepanapatitā",
  "atk-s0301a:185_2": "viya somanassaṃ āpajjanti. Tenāha – “natthi puttasamaṃ pema”nti. Puttapemasamaṃ pemaṃ",
  "atk-s0301a:185_3": "nāma natthīti vuttaṃ hoti. Gosamitaṃ dhananti gohi samaṃ godhanasamaṃ godhanasadisaṃ",
  "atk-s0301a:185_4": "aññaṃ dhanaṃ nāma natthi bhagavāti āha. Sūriyasamā ābhāti sūriyābhāya samā aññā ābhā",
  "atk-s0301a:185_5": "nāma natthīti dasseti. Samuddaparamāti ye keci aññe sarā nāma, sabbe te samuddaparamā,",
  "atk-s0301a:185_6": "samuddo tesaṃ uttamo, samuddasadisaṃ aññaṃ udakanidhānaṃ nāma natthi, bhagavāti.",
  "atk-s0301a:186_0": "Yasmā pana attapemena samaṃ pemaṃ nāma natthi. Mātāpitādayo hi chaḍḍetvāpi puttadhītādayo",
  "atk-s0301a:186_1": "ca aposetvāpi sattā attānameva posenti. Dhaññena ca samaṃ dhanaṃ nāma natthi. (Yadā",
  "atk-s0301a:186_2": "hi sattā dubbhikkhā honti), tathārūpe hi kāle hiraññasuvaṇṇādīni gomahiṃsādīnipi",
  "atk-s0301a:186_3": "dhaññaggahaṇatthaṃ dhaññasāmikānameva santikaṃ gahetvā gacchanti. Paññāya ca samā",
  "atk-s0301a:186_4": "ābhā nāma natthi. Sūriyādayo hi ekadesaṃyeva obhāsanti, paccuppannameva ca tamaṃ",
  "atk-s0301a:186_5": "vinodenti. Paññā pana dasasahassimpi lokadhātuṃ ekappajjotaṃ kātuṃ sakkoti, atītaṃsādipaṭicchādakañca",
  "atk-s0301a:186_6": "tamaṃ vidhamati. Meghavuṭṭhiyā ca samo saro nāma natthi. Nadīvāpi hotu talākādīni",
  "atk-s0301a:186_7": "vā, vuṭṭhisamo saro nāma natthi. Meghavuṭṭhiyā hi pacchinnāya mahāsamuddo aṅgulipabbatemanamattampi",
  "atk-s0301a:186_8": "udakaṃ na hoti, vuṭṭhiyā pana pavattamānāya yāva ābhassarabhavanāpi ekodakaṃ hoti.",
  "atk-s0301a:186_9": "Tasmā bhagavā devatāya paṭigāthaṃ vadanto natthi attasamaṃ pemantiādimāhāti.",
  "atk-s0301a:187": "Natthiputtasamasuttavaṇṇanā niṭṭhitā.",
  "atk-s0301a:188": "4. Khattiyasuttavaṇṇanā",
  "atk-s0301a:189_0": "14. Catutthe khattiyo dvipadanti dvipadānaṃ rājā seṭṭho. Komārīti kumārikāle gahitā.",
  "atk-s0301a:189_1": "Ayaṃ sesabhariyānaṃ seṭṭhāti vadati. Pubbajoti paṭhamaṃ jāto kāṇo vāpi hotu kuṇiādīnaṃ",
  "atk-s0301a:189_2": "vā aññataro, yo paṭhamaṃ jāto, ayameva putto imissā devatāya vāde seṭṭho nāma hoti.",
  "atk-s0301a:189_3": "Yasmā pana dvipadādīnaṃ buddhādayo seṭṭhā, tasmā bhagavā paṭigāthaṃ āha. Tattha kiñcāpi",
  "atk-s0301a:189_4": "bhagavā sabbesaṃyeva apadādibhedānaṃ sattānaṃ seṭṭho, uppajjamāno panesa sabbasattaseṭṭho",
  "atk-s0301a:189_5": "dvipadesuyeva uppajjati, tasmā sambuddho dvipadaṃ seṭṭhoti āha. Dvipadesu uppannassa",
  "atk-s0301a:189_6": "cassa sabbasattaseṭṭhabhāvo appaṭihatova hoti. Ājānīyoti hatthī vā hotu assādīsu",
  "atk-s0301a:189_7": "aññataro vā, yo kāraṇaṃ jānāti, ayaṃ ājānīyova catuppadānaṃ seṭṭhoti attho. Kūṭakaṇṇarañño",
  "atk-s0301a:189_8": "guḷavaṇṇaasso viya. Rājā kira pācīnadvārena nikkhamitvā cetiyapabbataṃ gamissāmīti",
  "atk-s0301a:189_9": "kalambanadītīraṃ sampatto, asso tīre ṭhatvā udakaṃ otarituṃ na icchati, rājā assācariyaṃ",
  "atk-s0301a:189_10": "āmantetvā, “aho vata tayā asso sikkhāpito udakaṃ otarituṃ na icchatī”ti āha. Ācariyo",
  "atk-s0301a:189_11": "“susikkhāpito deva asso, etassa hi cittaṃ – ‘sacāhaṃ udakaṃ otarissāmi, vālaṃ temissati,",
  "atk-s0301a:189_12": "vāle tinte rañño aṅge udakaṃ pāteyyā’ti, evaṃ tumhākaṃ sarīre udakapātanabhayena",
  "atk-s0301a:189_13": "na otarati, vālaṃ gaṇhāpethā”ti āha. Rājā tathā kāresi. Asso vegena otaritvā pāraṃ",
  "atk-s0301a:189_14": "gato. Sussūsāti sussūsamānā. Kumārikāle vā gahitā hotu pacchā vā, surūpā vā virūpā",
  "atk-s0301a:189_15": "vā, yā sāmikaṃ sussūsati paricarati toseti, sā bhariyānaṃ seṭṭhā. Assavoti āsuṇamāno.",
  "atk-s0301a:189_16": "Jeṭṭho vā hi hotu kaniṭṭho vā, yo mātāpitūnaṃ vacanaṃ suṇāti, sampaṭicchati, ovādapaṭikaro",
  "atk-s0301a:189_17": "hoti, ayaṃ puttānaṃ seṭṭho, aññehi sandhicchedakādicorehi puttehi ko attho devateti.",
  "atk-s0301a:190": "Khattiyasuttavaṇṇanā niṭṭhitā.",
  "atk-s0301a:191": "5. Saṇamānasuttavaṇṇanā",
  "atk-s0301a:192_0": "15. Pañcame ṭhite majjhanhiketi ṭhitamajjhanhike. Sannisīvesūti yathā phāsukaṭṭhānaṃ",
  "atk-s0301a:192_1": "upagantvā sannisinnesu vissamamānesu. Ṭhitamajjhanhikakālo nāmesa sabbasattānaṃ iriyāpathadubbalyakālo.",
  "atk-s0301a:192_2": "Idha pana pakkhīnaṃyeva vasena dassito. Saṇatevāti saṇati viya mahāviravaṃ viya muccati.",
  "atk-s0301a:192_3": "Saṇamānameva cettha “saṇatevā”ti vuttaṃ. Tappaṭibhāgaṃ nāmetaṃ. Nidāghasamayasmiñhi",
  "atk-s0301a:192_4": "ṭhitamajjhanhikakāle catuppadagaṇesu ceva pakkhīgaṇesu ca sannisinnesu vātapūritānaṃ",
  "atk-s0301a:192_5": "susirarukkhānañceva chiddaveṇupabbānañca khandhena khandhaṃ sākhāya sākhaṃ saṅghaṭṭayantānaṃ",
  "atk-s0301a:192_6": "pādapānañca araññamajjhe mahāsaddo uppajjati. Taṃ sandhāyetaṃ vuttaṃ. Taṃ bhayaṃ",
  "atk-s0301a:192_7": "paṭibhāti manti taṃ evarūpe kāle mahāaraññassa saṇamānaṃ mayhaṃ bhayaṃ hutvā upaṭṭhāti.",
  "atk-s0301a:192_8": "Dandhapaññā kiresā devatā tasmiṃ khaṇe attano nisajjaphāsukaṃ kathāphāsukaṃ dutiyakaṃ",
  "atk-s0301a:192_9": "alabhantī evamāha. Yasmā pana tādise kāle piṇḍapātapaṭikkantassa vivitte araññāyatane",
  "atk-s0301a:192_10": "kammaṭṭhānaṃ gahetvā nisinnassa bhikkhuno anappakaṃ sukhaṃ uppajjati, yaṃ sandhāya vuttaṃ –",
  "atk-s0301a:193": "“Suññāgāraṃ paviṭṭhassa, santacittassa bhikkhuno;",
  "atk-s0301a:194": "Amānusī ratī hoti, sammā dhammaṃ vipassato”ti. ca,",
  "atk-s0301a:195": "“Purato pacchato vāpi, aparo ce na vijjati;",
  "atk-s0301a:196": "Atīva phāsu bhavati, ekassa vasato vane”ti. ca;",
  "atk-s0301a:197": "Tasmā bhagavā dutiyaṃ gāthamāha. Tattha sā rati paṭibhāti manti yā evarūpe kāle ekakassa nisajjā nāma, sā rati mayhaṃ upaṭṭhātīti attho. Sesaṃ tādisamevāti.",
  "atk-s0301a:198": "Saṇamānasuttavaṇṇanā niṭṭhitā.",
  "atk-s0301a:199": "6. Niddātandīsuttavaṇṇanā",
  "atk-s0301a:200_0": "16. Chaṭṭhe niddāti, “abhijānāmahaṃ, aggivessana, gimhānaṃ pacchime māse niddaṃ okkamitā”ti",
  "atk-s0301a:200_1": "evarūpāya abyākataniddāya pubbabhāgāparabhāgesu sekhaputhujjanānaṃ sasaṅkhārikaakusale",
  "atk-s0301a:200_2": "citte uppannaṃ thinamiddhaṃ. Tandīti aticchātātisītādikālesu uppannaṃ āgantukaṃ ālasiyaṃ.",
  "atk-s0301a:200_3": "Vuttampi cetaṃ – “tattha katamā tandī? Yā tandī tandiyanā tandimanatā ālasyaṃ ālasyāyanā",
  "atk-s0301a:200_4": "ālasyāyitattaṃ, ayaṃ vuccati tandī”ti. Vijambhitāti kāyavijambhanā. Aratīti akusalapakkhā",
  "atk-s0301a:200_5": "ukkaṇṭhitatā. Bhattasammadoti bhattamucchā bhattakilamatho. Vitthāro pana tesaṃ –",
  "atk-s0301a:200_6": "“tattha katamā vijambhitā? Yā kāyassa jambhanā vijambhanā”tiādinā nayena abhidhamme",
  "atk-s0301a:200_7": "āgatova. Etenāti etena niddādinā upakkilesena upakkiliṭṭho nivāritapātubhāvo. Nappakāsatīti",
  "atk-s0301a:200_8": "na jotati, na pātubhavatīti attho. Ariyamaggoti lokuttaramaggo. Idhāti imasmiṃ loke.",
  "atk-s0301a:200_9": "Pāṇinanti sattānaṃ. Vīriyenāti maggasahajātavīriyena. Naṃ paṇāmetvāti etaṃ kilesajātaṃ",
  "atk-s0301a:200_10": "nīharitvā. Ariyamaggoti lokiyalokuttaramaggo. Iti maggeneva upakkilese nīharitvā",
  "atk-s0301a:200_11": "maggassa visuddhi vuttāti.",
  "atk-s0301a:201": "Niddātandīsuttavaṇṇanā niṭṭhitā.",
  "atk-s0301a:202": "7. Dukkarasuttavaṇṇanā",
  "atk-s0301a:203_0": "17. Sattame duttitikkhanti dukkhamaṃ duadhivāsiyaṃ. Abyattenāti bālena. Sāmaññanti",
  "atk-s0301a:203_1": "samaṇadhammo. Iminā devatā idaṃ dasseti – yaṃ paṇḍitā kulaputtā dasapi vassāni vīsatipi",
  "atk-s0301a:203_2": "saṭṭhipi vassāni dante abhidantamādhāya jivhāya tāluṃ āhaccapi cetasā cittaṃ abhiniggaṇhitvāpi",
  "atk-s0301a:203_3": "ekāsanaṃ ekabhattaṃ paṭisevamānā āpāṇakoṭikaṃ brahmacariyaṃ carantā sāmaññaṃ karonti.",
  "atk-s0301a:203_4": "Taṃ bhagavā bālo abyatto kātuṃ na sakkotīti. Bahū hi tattha sambādhāti tasmiṃ sāmaññasaṅkhāte",
  "atk-s0301a:203_5": "ariyamagge bahū sambādhā maggādhigamāya paṭipannassa pubbabhāge bahū parissayāti dasseti.",
  "atk-s0301a:204_0": "Cittañce na nivārayeti yadi ayoniso uppannaṃ cittaṃ na nivāreyya, kati ahāni sāmaññaṃ",
  "atk-s0301a:204_1": "careyya? Ekadivasampi na careyya. Cittavasiko hi samaṇadhammaṃ kātuṃ na sakkoti.",
  "atk-s0301a:204_2": "Pade padeti ārammaṇe ārammaṇe. Ārammaṇañhi idha padanti adhippetaṃ. Yasmiṃ yasmiṃ",
  "atk-s0301a:204_3": "hi ārammaṇe kileso uppajjati, tattha tattha bālo visīdati nāma. Iriyāpathapadampi",
  "atk-s0301a:204_4": "vaṭṭati. Gamanādīsu hi yattha yattha kileso uppajjati, tattha tattheva visīdati nāma.",
  "atk-s0301a:204_5": "Saṅkappānanti kāmasaṅkappādīnaṃ.",
  "atk-s0301a:205_0": "Kummo vāti kacchapo viya. Aṅgānīti gīvapañcamāni aṅgāni. Samodahanti samodahanto,",
  "atk-s0301a:205_1": "samodahitvā vā. Manovitakketi manamhi uppannavitakke. Ettāvatā idaṃ dasseti – yathā",
  "atk-s0301a:205_2": "kummo soṇḍipañcamāni aṅgāni sake kapāle samodahanto siṅgālassa otāraṃ na deti, samodahitvā",
  "atk-s0301a:205_3": "cassa appasayhataṃ āpajjati, evamevaṃ bhikkhu manamhi uppannavitakke sake ārammaṇakapāle",
  "atk-s0301a:205_4": "samodahaṃ mārassa otāraṃ na deti, samodahitvā cassa appasayhataṃ āpajjatīti. Anissitoti",
  "atk-s0301a:205_5": "taṇhādiṭṭhinissayehi anissito hutvā. Aheṭhayānoti avihiṃsamāno. Parinibbutoti kilesanibbānena",
  "atk-s0301a:205_6": "parinibbuto. Nūpavadeyya kañcīti yaṃkiñci puggalaṃ ācāravipattiādīsu yāya kāyaci",
  "atk-s0301a:205_7": "maṅkuṃ kātukāmo hutvā na vadeyya, “kālena vakkhāmi no akālenā”tiādayo pana pañca",
  "atk-s0301a:205_8": "dhamme ajjhattaṃ upaṭṭhapetvā ullumpanasabhāvasaṇṭhitena cittena kāruññataṃ paṭicca vadeyyāti.",
  "atk-s0301a:206": "Dukkarasuttavaṇṇanā niṭṭhitā.",
  "atk-s0301a:207": "8. Hirīsuttavaṇṇanā",
  "atk-s0301a:208_0": "18. Aṭṭhame hirīnisedhoti hiriyā akusale dhamme nisedhetīti hirīnisedho. Koci lokasmiṃ",
  "atk-s0301a:208_1": "vijjatīti koci evarūpo vijjatīti pucchati. Yo nindaṃ apabodhatīti yo garahaṃ apaharanto",
  "atk-s0301a:208_2": "bujjhati. Asso bhadro kasāmivāti yathā bhadro assājānīyo kasaṃ apaharanto bujjhati,",
  "atk-s0301a:208_3": "patodacchāyaṃ disvā saṃvijjhanto viya kasāya attani nipātaṃ na deti, evameva yo bhikkhu",
  "atk-s0301a:208_4": "bhūtassa dasaakkosavatthuno attani nipātaṃ adadanto nindaṃ apabodhati apaharanto",
  "atk-s0301a:208_5": "bujjhati, evarūpo koci khīṇāsavo vijjatīti pucchati. Abhūtakkosena pana parimutto",
  "atk-s0301a:208_6": "nāma natthi. Tanuyāti tanukā, hiriyā akusale dhamme nisedhetvā carantā khīṇāsavā",
  "atk-s0301a:208_7": "nāma appakāti attho. Sadā satāti niccakālaṃ sativepullena samannāgatā. Antaṃ dukkhassa",
  "atk-s0301a:208_8": "pappuyyāti vaṭṭadukkhassa koṭiṃ antabhūtaṃ nibbānaṃ pāpuṇitvā. Sesaṃ vuttanayamevāti.",
  "atk-s0301a:209": "Hirīsuttavaṇṇanā niṭṭhitā.",
  "atk-s0301a:210": "9. Kuṭikāsuttavaṇṇanā",
  "atk-s0301a:211_0": "19. Navame kacci te kuṭikāti ayaṃ devatā dasa māse antovasanaṭṭhānaṭṭhena mātaraṃ",
  "atk-s0301a:211_1": "kuṭikaṃ katvā, yathā sakuṇā divasaṃ gocarapasutā rattiṃ kulāvakaṃ allīyanti, evamevaṃ",
  "atk-s0301a:211_2": "sattā tattha tattha gantvāpi mātugāmassa santikaṃ āgacchanti, ālayavasena bhariyaṃ",
  "atk-s0301a:211_3": "kulāvakaṃ katvā. Kulapaveṇiṃ santānakaṭṭhena putte santānake katvā, taṇhaṃ bandhanaṃ",
  "atk-s0301a:211_4": "katvā, gāthābandhanena ime pañhe samodhānetvā bhagavantaṃ pucchi, bhagavāpissā vissajjento",
  "atk-s0301a:211_5": "tagghātiādimāha. Tattha tagghāti ekaṃsavacane nipāto. Natthīti pahāya pabbajitattā",
  "atk-s0301a:211_6": "vaṭṭasmiṃ vā puna mātukucchivāsassa dārabharaṇassa puttanibbattiyā vā abhāvato natthi.",
  "atk-s0301a:212_0": "Devatā “mayā sannāhaṃ bandhitvā guḷhā pañhā pucchitā, ayañca samaṇo pucchitamatteyeva",
  "atk-s0301a:212_1": "vissajjesi, jānaṃ nu kho me ajjhāsayaṃ kathesi, udāhu ajānaṃ yaṃ vā taṃ vā mukhāruḷhaṃ",
  "atk-s0301a:212_2": "kathesī”ti cintetvā puna kintāhantiādimāha. Tattha kintāhanti kiṃ te ahaṃ. Athassā",
  "atk-s0301a:212_3": "bhagavā ācikkhanto mātarantiādimāha. Sāhu teti gāthāya anumoditvā sampahaṃsitvā bhagavantaṃ",
  "atk-s0301a:212_4": "vanditvā gandhamālādīhi pūjetvā attano devaṭṭhānameva gatāti.",
  "atk-s0301a:213": "Kuṭikāsuttavaṇṇanā niṭṭhitā.",
  "atk-s0301a:214": "10. Samiddhisuttavaṇṇanā",
  "atk-s0301a:215_0": "20. Dasame tapodārāmeti tapodassa tattodakassa rahadassa vasena evaṃ laddhanāme ārāme.",
  "atk-s0301a:215_1": "Vebhārapabbatassa kira heṭṭhā bhummaṭṭhakanāgānaṃ pañcayojanasatikaṃ nāgabhavanaṃ",
  "atk-s0301a:215_2": "devalokasadisaṃ maṇimayena talena ārāmuyyānehi ca samannāgataṃ. Tattha nāgānaṃ kīḷanaṭṭhāne",
  "atk-s0301a:215_3": "mahāudakarahado, tato tapodā nāma nadī sandati kuthitā uṇhodakā. Kasmā panesā edisā?",
  "atk-s0301a:215_4": "Rājagahaṃ kira parivāretvā mahāpetaloko tiṭṭhati, tattha dvinnaṃ mahālohakumbhinirayānaṃ",
  "atk-s0301a:215_5": "antarena ayaṃ tapodā āgacchati, tasmā kuthitā sandati. Vuttampi cetaṃ –",
  "atk-s0301a:216_0": "“Yatāyaṃ, bhikkhave, tapodā sandati, so daho acchodako sītodako sātodako setodako",
  "atk-s0301a:216_1": "suppatittho ramaṇīyo pahūtamacchakacchapo, cakkamattāni ca padumāni pupphanti. Apicāyaṃ,",
  "atk-s0301a:216_2": "bhikkhave, tapodā dvinnaṃ mahānirayānaṃ antarikāya āgacchati, tenāyaṃ tapodā kuthitā sandatī”ti.",
  "atk-s0301a:217": "Imassa pana ārāmassa abhimukhaṭṭhāne tato mahāudakarahado jāto, tassa vasenāyaṃ vihāro “tapodārāmo”ti vuccati.",
  "atk-s0301a:218_0": "Samiddhīti tassa kira therassa attabhāvo samiddho abhirūpo pāsādiko, tasmā “samiddhī”tveva",
  "atk-s0301a:218_1": "saṅkhaṃ gato. Gattāni parisiñcitunti padhānikatthero esa, balavapaccūse uṭṭhāyāsanā",
  "atk-s0301a:218_2": "sarīraṃ utuṃ gāhāpetvā bahi saṭṭhihatthamatte mahācaṅkame aparāparaṃ caṅkamitvā “sedagahitehi",
  "atk-s0301a:218_3": "gattehi paribhuñjamānaṃ senāsanaṃ kilissatī”ti maññamāno gattāni parisiñcanatthaṃ",
  "atk-s0301a:218_4": "sarīradhovanatthaṃ upasaṅkami. Ekacīvaro aṭṭhāsīti nivāsanaṃ nivāsetvā kāyabandhanaṃ",
  "atk-s0301a:218_5": "bandhitvā cīvaraṃ hatthena gahetvā aṭṭhāsi.",
  "atk-s0301a:219_0": "Gattāni pubbāpayamānoti gattāni pubbasadisāni vodakāni kurumāno. Allasarīre pārutaṃ",
  "atk-s0301a:219_1": "hi cīvaraṃ kilissati duggandhaṃ hoti, na cetaṃ vattaṃ. Thero pana vattasampanno,",
  "atk-s0301a:219_2": "tasmā vatte ṭhitova nhāyitvā paccuttaritvā aṭṭhāsi. Tattha idaṃ nhānavattaṃ – udakatitthaṃ",
  "atk-s0301a:219_3": "gantvā yattha katthaci cīvarāni nikkhipitvā vegena ṭhitakeneva na otaritabbaṃ, sabbadisā",
  "atk-s0301a:219_4": "pana oloketvā vivittabhāvaṃ ñatvā khāṇugumbalatādīni vavatthapetvā tikkhattuṃ ukkāsitvā",
  "atk-s0301a:219_5": "avakujja ṭhitena uttarāsaṅgacīvaraṃ apanetvā pasāretabbaṃ, kāyabandhanaṃ mocetvā",
  "atk-s0301a:219_6": "cīvarapiṭṭheyeva ṭhapetabbaṃ. Sace udakasāṭikā natthi, udakante ukkuṭikaṃ nisīditvā",
  "atk-s0301a:219_7": "nivāsanaṃ mocetvā sace sinnaṭṭhānaṃ atthi, pasāretabbaṃ. No ce atthi, saṃharitvā",
  "atk-s0301a:219_8": "ṭhapetabbaṃ. Udakaṃ otarantena saṇikaṃ nābhippamāṇamattaṃ otaritvā vīciṃ anuṭṭhāpentena",
  "atk-s0301a:219_9": "saddaṃ akarontena nivattitvā āgatadisābhimukhena nimujjitabbaṃ, evaṃ cīvaraṃ rakkhitaṃ",
  "atk-s0301a:219_10": "hoti. Ummujjantenapi saddaṃ akarontena saṇikaṃ ummujjitvā nhānapariyosāne udakante",
  "atk-s0301a:219_11": "ukkuṭikena nisīditvā nivāsanaṃ parikkhipitvā uṭṭhāya suparimaṇḍalaṃ nivāsetvā kāyabandhanaṃ",
  "atk-s0301a:219_12": "bandhitvā cīvaraṃ apārupitvāva ṭhātabbanti.",
  "atk-s0301a:220_0": "Theropi tathā nhāyitvā paccuttaritvā vigacchamānaudakaṃ kāyaṃ olokayamāno aṭṭhāsi.",
  "atk-s0301a:220_1": "Tassa pakatiyāpi pāsādikassa paccūsasamaye sammā pariṇatāhārassa uṇhodakena nhātassa",
  "atk-s0301a:220_2": "ativiya mukhavaṇṇo viroci, bandhanā pavuttatālaphalaṃ viya pabhāsampanno puṇṇacando",
  "atk-s0301a:220_3": "viya taṅkhaṇavikasitapadumaṃ viya mukhaṃ sassirikaṃ ahosi, sarīravaṇṇopi vippasīdi.",
  "atk-s0301a:220_4": "Tasmiṃ samaye vanasaṇḍe adhivatthā bhummadevatā pāsādikaṃ bhikkhuṃ olokayamānā samanaṃ",
  "atk-s0301a:220_5": "niggahetuṃ asakkontī kāmapariḷāhābhibhūtā hutvā, “theraṃ palobhessāmī”ti attabhāvaṃ",
  "atk-s0301a:220_6": "uḷārena alaṅkārena alaṅkaritvā sahassavaṭṭipadīpaṃ pajjalamānā viya candaṃ uṭṭhāpayamānā",
  "atk-s0301a:220_7": "viya sakalārāmaṃ ekobhāsaṃ katvā theraṃ upasaṅkamitvā avanditvāva vehāse ṭhitā gāthaṃ",
  "atk-s0301a:220_8": "abhāsi. Tena vuttaṃ – “atha kho aññatarā devatā…pe… ajjhabhāsī”ti.",
  "atk-s0301a:221_0": "Abhutvāti pañca kāmaguṇe aparibhuñjitvā. Bhikkhasīti piṇḍāya carasi. Mā taṃ kālo",
  "atk-s0301a:221_1": "upaccagāti ettha kālo nāma pañcakāmaguṇapaṭisevanakkhamo daharayobbanakālo. Jarājiṇṇena",
  "atk-s0301a:221_2": "hi obhaggena daṇḍaparāyaṇena pavedhamānena kāsasāsābhibhūtena na sakkā kāme paribhuñjituṃ.",
  "atk-s0301a:221_3": "Iti imaṃ kālaṃ sandhāya devatā “mā taṃ kālo upaccagā”ti āha. Tattha mā upaccagāti mā atikkami.",
  "atk-s0301a:222": "Kālaṃ vohaṃ na jānāmīti ettha voti nipātamattaṃ. Kālaṃ na jānāmīti maraṇakālaṃ sandhāya vadati. Sattānañhi –",
  "atk-s0301a:223": "“Jīvitaṃ byādhi kālo ca, dehanikkhepanaṃ gati;",
  "atk-s0301a:224": "Pañcete jīvalokasmiṃ, animittā na nāyare”.",
  "atk-s0301a:225_0": "Tattha jīvitaṃ tāva “ettakameva, na ito para”nti vavatthānābhāvato animittaṃ. Kalalakālepi",
  "atk-s0301a:225_1": "hi sattā maranti, abbuda-pesi-ghana-aḍḍhamāsa-ekamāsa-dvemāsa-temāsa-catumāsapañcamāsa…pe…",
  "atk-s0301a:225_2": "dasamāsakālepi, kucchito nikkhantasamayepi, tato paraṃ vassasatassa antopi bahipi",
  "atk-s0301a:225_3": "marantiyeva. Byādhipi “imināva byādhinā sattā maranti, na aññenā”ti vavatthānābhāvato",
  "atk-s0301a:225_4": "animitto. Cakkhurogenapi hi sattā maranti sotarogādīnaṃ aññatarenapi. Kālopi, “imasmiṃ",
  "atk-s0301a:225_5": "yeva kāle maritabbaṃ, na aññasmi”nti evaṃ vavatthānābhāvato animitto. Pubbaṇhepi",
  "atk-s0301a:225_6": "hi sattā maranti majjhanhikādīnaṃ aññatarasmimpi. Dehanikkhepanampi, “idheva mīyamānānaṃ",
  "atk-s0301a:225_7": "dehena patitabbaṃ, na aññatthā”ti evaṃ vavatthānābhāvato animittaṃ. Antogāme jātānañhi",
  "atk-s0301a:225_8": "bahigāmepi attabhāvo patati, bahigāmepi jātānaṃ antogāmepi. Tathā thalajānaṃ jale,",
  "atk-s0301a:225_9": "jalajānaṃ thaleti anekappakārato vitthāretabbaṃ. Gatipi, “ito cutena idha nibbattitabba”nti",
  "atk-s0301a:225_10": "evaṃ vavatthānābhāvato animittā. Devalokato hi cutā manussesupi nibbattanti, manussalokato",
  "atk-s0301a:225_11": "cutā devalokādīnaṃ yattha katthaci nibbattantīti evaṃ yante yuttagoṇo viya gatipañcake",
  "atk-s0301a:225_12": "loko samparivattati. Tassevaṃ samparivattato “imasmiṃ nāma kāle maraṇaṃ bhavissatī”ti",
  "atk-s0301a:225_13": "imaṃ maraṇassa kālaṃ vohaṃ na jānāmi.",
  "atk-s0301a:226_0": "Channo kālo na dissatīti ayaṃ kālo mayhaṃ paṭicchanno avibhūto na paññāyati. Tasmāti",
  "atk-s0301a:226_1": "yasmā ayaṃ kālo paṭicchanno na paññāyati, tasmā pañca kāmaguṇe abhutvāva bhikkhāmi.",
  "atk-s0301a:226_2": "Mā maṃ kālo upaccagāti ettha samaṇadhammakaraṇakālaṃ sandhāya “kālo”ti āha. Ayañhi",
  "atk-s0301a:226_3": "samaṇadhammo nāma pacchime kāle tisso vayosīmā atikkantena obhaggena daṇḍaparāyaṇena",
  "atk-s0301a:226_4": "pavedhamānena kāsasāsābhibhūtena na sakkā kātuṃ. Tadā hi na sakkā hoti icchiticchitaṃ",
  "atk-s0301a:226_5": "buddhavacanaṃ vā gaṇhituṃ, dhutaṅgaṃ vā paribhuñjituṃ, araññavāsaṃ vā vasituṃ, icchiticchitakkhaṇe",
  "atk-s0301a:226_6": "samāpattiṃ vā samāpajjituṃ, padabhāṇa-sarabhaññadhammakathā-anumodanādīni vā kātuṃ,",
  "atk-s0301a:226_7": "taruṇayobbanakāle panetaṃ sabbaṃ sakkā kātunti ayaṃ samaṇadhammakaraṇassa kālo mā",
  "atk-s0301a:226_8": "maṃ upaccagā, yāva maṃ nātikkamati, tāva kāme abhutvāva samaṇadhammaṃ karomīti āha.",
  "atk-s0301a:227_0": "Pathaviyaṃ patiṭṭhahitvāti sā kira devatā – “ayaṃ bhikkhu samaṇadhammakaraṇassa kālaṃ",
  "atk-s0301a:227_1": "nāma katheti, akālaṃ nāma katheti, sahetukaṃ katheti sānisaṃsa”nti ettāvatāva there",
  "atk-s0301a:227_2": "lajjaṃ paccupaṭṭhāpetvā mahābrahmaṃ viya aggikkhandhaṃ viya ca naṃ maññamānā gāravajātā",
  "atk-s0301a:227_3": "ākāsā oruyha pathaviyaṃ aṭṭhāsi, taṃ sandhāyetaṃ vuttaṃ. Kiñcāpi pathaviyaṃ ṭhitā,",
  "atk-s0301a:227_4": "yena panatthena āgatā, punapi tameva gahetvā daharo tvantiādimāha. Tattha susūti",
  "atk-s0301a:227_5": "taruṇo. Kāḷakesoti suṭṭhu kāḷakeso. Bhadrenāti bhaddakena. Ekacco hi daharopi samāno",
  "atk-s0301a:227_6": "kāṇo vā hoti kuṇiādīnaṃ vā aññataro, so bhadrena yobbanena samannāgato nāma na hoti.",
  "atk-s0301a:227_7": "Yo pana abhirūpo hoti dassanīyo pāsādiko sabbasampattisampanno, yaṃ yadeva alaṅkāraparihāraṃ",
  "atk-s0301a:227_8": "icchati, tena tena alaṅkato devaputto viya carati, ayaṃ bhadrena yobbanena samannāgato",
  "atk-s0301a:227_9": "nāma hoti. Thero ca uttamarūpasampanno, tena naṃ evamāha.",
  "atk-s0301a:228_0": "Anikkīḷitāvī kāmesūti kāmesu akīḷitakīḷo abhuttāvī, akatakāmakīḷoti attho. Mā sandiṭṭhikaṃ",
  "atk-s0301a:228_1": "hitvāti yebhuyyena hi tā adiṭṭhasaccā avītarāgā aparacittavidūniyo devatā bhikkhū",
  "atk-s0301a:228_2": "dasapi vassāni vīsatimpi…pe… saṭṭhimpi vassāni parisuddhaṃ akhaṇḍaṃ brahmacariyaṃ",
  "atk-s0301a:228_3": "caramāne disvā – “ime bhikkhū mānusake pañca kāmaguṇe pahāya dibbe kāme patthayantā",
  "atk-s0301a:228_4": "samaṇadhammaṃ karontī”ti saññaṃ uppādenti, ayampi tattheva uppādesi. Tasmā mānusake",
  "atk-s0301a:228_5": "kāme sandiṭṭhike, dibbe ca kālike katvā evamāha.",
  "atk-s0301a:229_0": "Na kho ahaṃ, āvusoti, āvuso, ahaṃ sandiṭṭhike kāme hitvā kālike kāme na anudhāvāmi",
  "atk-s0301a:229_1": "na patthemi na pihemi. Kalikañca kho ahaṃ, āvusoti ahaṃ kho, āvuso, kālikaṃ kāmaṃ",
  "atk-s0301a:229_2": "hitvā sandiṭṭhikaṃ lokuttaradhammaṃ anudhāvāmi. Iti thero cittānantaraṃ aladdhabbatāya",
  "atk-s0301a:229_3": "dibbepi mānusakepi pañca kāmaguṇe kālikāti akāsi, cittānantaraṃ laddhabbatāya lokuttaradhammaṃ",
  "atk-s0301a:229_4": "sandiṭṭhikanti. Pañcakāmaguṇesu samohitesupi sampannakāmassāpi kāmino cittānantaraṃ",
  "atk-s0301a:229_5": "icchiticchitārammaṇānubhavanaṃ na sampajjati. Cakkhudvāre iṭṭhārammaṇaṃ anubhavitukāmena",
  "atk-s0301a:229_6": "hi cittakārapotthakārarūpakārādayo pakkosāpetvā, “idaṃ nāma sajjethā”ti vattabbaṃ",
  "atk-s0301a:229_7": "hoti. Etthantare anekakoṭisatasahassāni cittāni uppajjitvā nirujjhanti. Atha pacchā",
  "atk-s0301a:229_8": "taṃ ārammaṇaṃ sampāpuṇāti. Sesadvāresupi eseva nayo. Sotāpattimaggānantaraṃ pana",
  "atk-s0301a:229_9": "sotāpattiphalameva uppajjati, antarā aññassa cittassa vāro natthi. Sesaphalesupi eseva nayoti.",
  "atk-s0301a:230_0": "So tamevatthaṃ gahetvā kālikā hi, āvusotiādimāha. Tattha kālikāti vuttanayena samohitasampattināpi",
  "atk-s0301a:230_1": "kālantare pattabbā. Bahudukkhāti pañca kāmaguṇe nissāya pattabbadukkhassa bahutāya",
  "atk-s0301a:230_2": "bahudukkhā. Taṃvatthukasseva upāyāsassa bahutāya bahupāyāsā. Ādīnavo ettha bhiyyoti",
  "atk-s0301a:230_3": "pañca kāmaguṇe nissāya laddhabbasukhato ādīnavo bhiyyo, dukkhameva bahutaranti attho.",
  "atk-s0301a:230_4": "Sandiṭṭhiko ayaṃ dhammoti ayaṃ lokuttaradhammo yena yena adhigato hoti, tena tena",
  "atk-s0301a:230_5": "parasaddhāya gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko.",
  "atk-s0301a:230_6": "Attano phaladānaṃ sandhāya nāssa kāloti akālo, akāloyeva akāliko. Yo ettha ariyamaggadhammo,",
  "atk-s0301a:230_7": "so attano pavattisamanantarameva phalaṃ detīti attho. “Ehi passa imaṃ dhamma”nti",
  "atk-s0301a:230_8": "evaṃ pavattaṃ ehipassavidhiṃ arahatīti ehipassiko. Ādittaṃ celaṃ vā sīsaṃ vā ajjhupekkhitvāpi",
  "atk-s0301a:230_9": "bhāvanāvasena attano citte upanayaṃ arahatīti opaneyyiko. Sabbehi ugghaṭitaññūādīhi",
  "atk-s0301a:230_10": "viññūhi “bhāvito me maggo, adhigataṃ phalaṃ, sacchikato nirodho”ti attani attani",
  "atk-s0301a:230_11": "veditabboti paccattaṃ veditabbo viññūhīti. Ayamettha saṅkhepo, vitthāro pana visuddhimagge",
  "atk-s0301a:230_12": "dhammānussativaṇṇanāyaṃ vutto.",
  "atk-s0301a:231_0": "Idāni sā devatā andho viya rūpavisesaṃ therena kathitassa atthe ajānantī kathañca",
  "atk-s0301a:231_1": "bhikkhūtiādimāha. Tattha kathañcātipadassa “kathañca bhikkhu kālikā kāmā vuttā bhagavatā,",
  "atk-s0301a:231_2": "kathaṃ bahudukkhā, kathaṃ bahupāyāsā”ti? Evaṃ sabbapadehi sambandho veditabbo.",
  "atk-s0301a:232_0": "Navoti aparipuṇṇapañcavasso hi bhikkhu navo nāma hoti, pañcavassato paṭṭhāya majjhimo,",
  "atk-s0301a:232_1": "dasavassato paṭṭhāya thero. Aparo nayo – aparipuṇṇadasavasso navo, dasavassato paṭṭhāya",
  "atk-s0301a:232_2": "majjhimo, vīsativassato paṭṭhāya thero. Tesaṃ ahaṃ navoti vadati.",
  "atk-s0301a:233_0": "Navopi ekacco sattaṭṭhavassakāle pabbajitvā dvādasaterasavassāni sāmaṇerabhāveneva",
  "atk-s0301a:233_1": "atikkanto cirapabbajito hoti, ahaṃ pana acirapabbajitoti vadati. Imaṃ dhammavinayanti",
  "atk-s0301a:233_2": "imaṃ dhammañca vinayañca. Ubhayampetaṃ sāsanasseva nāmaṃ. Dhammena hettha dve piṭakāni",
  "atk-s0301a:233_3": "vuttāni, vinayena vinayapiṭakaṃ, iti tīhi piṭakehi pakāsitaṃ paṭipattiṃ adhunā āgatomhīti vadati.",
  "atk-s0301a:234_0": "Mahesakkhāhīti mahāparivārāhi. Ekekassa hi devarañño koṭisatampi koṭisahassampi parivāro",
  "atk-s0301a:234_1": "hoti, te attānaṃ mahante ṭhāne ṭhapetvā tathāgataṃ passanti. Tattha amhādisānaṃ appesakkhānaṃ",
  "atk-s0301a:234_2": "mātugāmajātikānaṃ kuto okāsoti dasseti.",
  "atk-s0301a:235_0": "Mayampi āgaccheyyāmāti idaṃ sā devatā “sacepi cakkavāḷaṃ pūretvā parisā nisinnā hoti,",
  "atk-s0301a:235_1": "mahatiyā buddhavīthiyā satthu santikaṃ gantuṃ labhatī”ti ñatvā āha. Puccha bhikkhu,",
  "atk-s0301a:235_2": "puccha bhikkhūti thirakaraṇavasena āmeḍitaṃ kataṃ.",
  "atk-s0301a:236_0": "Akkheyyasaññinoti ettha “devo, manusso, gahaṭṭho, pabbajito, satto, puggalo, tisso,",
  "atk-s0301a:236_1": "phusso”tiādinā nayena akkheyyato sabbesaṃ akkhānānaṃ sabbāsaṃ kathānaṃ vatthubhūtato",
  "atk-s0301a:236_2": "pañcakkhandhā “akkheyyā”ti vuccanti. “Satto naro poso puggalo itthī puriso”ti evaṃ",
  "atk-s0301a:236_3": "saññā etesaṃ atthīti saññino, akkheyyesveva saññinoti akkheyyasaññino, pañcasu khandhesu",
  "atk-s0301a:236_4": "sattapuggalādisaññinoti attho. Akkheyyasmiṃ patiṭṭhitāti pañcasu khandhesu aṭṭhahākārehi",
  "atk-s0301a:236_5": "patiṭṭhitā. Ratto hi rāgavasena patiṭṭhito hoti, duṭṭho dosavasena, mūḷho mohavasena,",
  "atk-s0301a:236_6": "parāmaṭṭho diṭṭhivasena, thāmagato anusayavasena, vinibaddho mānavasena, aniṭṭhaṅgato",
  "atk-s0301a:236_7": "vicikicchāvasena, vikkhepagato uddhaccavasena patiṭṭhito hoti. Akkheyyaṃ apariññāyāti",
  "atk-s0301a:236_8": "pañcakkhandhe tīhi pariññāhi aparijānitvā. Yogamāyanti maccunoti maccuno yogaṃ payogaṃ",
  "atk-s0301a:236_9": "pakkhepaṃ upakkhepaṃ upakkamaṃ abbhantaraṃ āgacchanti, maraṇavasaṃ gacchantīti attho.",
  "atk-s0301a:236_10": "Evamimāya gāthāya kālikā kāmā kathitā.",
  "atk-s0301a:237_0": "Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.",
  "atk-s0301a:237_1": "Tattha katamā ñātapariññā? Pañcakkhandhe parijānāti – “ayaṃ rūpakkhandho, ayaṃ vedanākkhandho,",
  "atk-s0301a:237_2": "ayaṃ saññākkhandho, ayaṃ saṅkhārakkhandho, ayaṃ viññāṇakkhandho, imāni tesaṃ lakkhaṇarasapaccupaṭṭhānapadaṭṭhānānī”ti,",
  "atk-s0301a:237_3": "ayaṃ ñātapariññā. Katamā tīraṇapariññā? Evaṃ ñātaṃ katvā pañcakkhandhe tīreti aniccato",
  "atk-s0301a:237_4": "dukkhato rogatoti dvācattālīsāya ākārehi. Ayaṃ tīraṇapariññā. Katamā pahānapariññā?",
  "atk-s0301a:237_5": "Evaṃ tīrayitvā aggamaggena pañcasu khandhesu chandarāgaṃ pajahati. Ayaṃ pahānapariññā.",
  "atk-s0301a:238_0": "Akkhātāraṃ na maññatīti evaṃ tīhi pariññāhi pañcakkhandhe parijānitvā khīṇāsavo bhikkhu",
  "atk-s0301a:238_1": "akkhātāraṃ puggalaṃ na maññati. Akkhātāranti kammavasena kāraṇaṃ veditabbaṃ, akkhātabbaṃ",
  "atk-s0301a:238_2": "kathetabbaṃ puggalaṃ na maññati, na passatīti attho. Kinti akkhātabbanti? “Tisso”ti",
  "atk-s0301a:238_3": "vā “phusso”ti vā evaṃ yena kenaci nāmena vā gottena vā pakāsetabbaṃ. Tañhi tassa",
  "atk-s0301a:238_4": "na hotīti taṃ tassa khīṇāsavassa na hoti. Yena naṃ vajjāti yena naṃ “rāgena ratto”ti",
  "atk-s0301a:238_5": "vā “dosena duṭṭho”ti vā “mohena mūḷho”ti vāti koci vadeyya, taṃ kāraṇaṃ tassa khīṇāsavassa natthi.",
  "atk-s0301a:239_0": "Sace vijānāsi vadehīti sace evarūpaṃ khīṇāsavaṃ jānāsi, “jānāmī”ti vadehi. No ce",
  "atk-s0301a:239_1": "jānāsi, atha “na jānāmī”ti vadehi. Yakkhāti devataṃ ālapanto āha. Iti imāya gāthāya",
  "atk-s0301a:239_2": "sandiṭṭhiko navavidho lokuttaradhammo kathito. Sādhūti āyācanatthe nipāto.",
  "atk-s0301a:240_0": "Yo maññatīti yo attānaṃ “ahaṃ samo”ti vā “visesī”ti vā “nihīno”ti vā maññati. Etena",
  "atk-s0301a:240_1": "“seyyohamasmī”tiādayo tayo mānā gahitāva. Tesu gahitesu nava mānā gahitāva honti.",
  "atk-s0301a:240_2": "So vivadetha tenāti so puggalo teneva mānena yena kenaci puggalena saddhiṃ – “kena",
  "atk-s0301a:240_3": "maṃ tvaṃ pāpuṇāsi, kiṃ jātiyā pāpuṇāsi, udāhu gottena, kulapadesena, vaṇṇapokkharatāya,",
  "atk-s0301a:240_4": "bāhusaccena, dhutaguṇenā”ti evaṃ vivadeyya. Iti imāyapi upaḍḍhagāthāya kālikā kāmā kathitā.",
  "atk-s0301a:241_0": "Tīsu vidhāsūti tīsu mānesu. “Ekavidhena rūpasaṅgaho”tiādīsu hi koṭṭhāso “vidho”ti",
  "atk-s0301a:241_1": "vutto. “Kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī”tiādīsu",
  "atk-s0301a:241_2": "ākāro. “Tisso imā, bhikkhave, vidhā. Katamā tisso? Seyyohamasmīti vidhā, sadisohamasmīti",
  "atk-s0301a:241_3": "vidhā, hīnohamasmīti vidhā”tiādīsu māno “vidhā”ti vutto. Idhāpi mānova. Tena vuttaṃ",
  "atk-s0301a:241_4": "“tīsu vidhāsūti tīsu mānesū”ti. Avikampamānoti so puggalo etesu saṅkhepato tīsu,",
  "atk-s0301a:241_5": "vitthārato navasu mānesu na kampati, na calati. Samo visesīti na tassa hotīti tassa",
  "atk-s0301a:241_6": "pahīnamānassa khīṇāsavassa “ahaṃ sadiso”ti vā “seyyo”ti vā “hīno”ti vā na hotīti",
  "atk-s0301a:241_7": "dasseti. Pacchimapadaṃ vuttanayameva. Iti imāyapi upaḍḍhagāthāya navavidho sandiṭṭhiko",
  "atk-s0301a:241_8": "lokuttaradhammo kathito.",
  "atk-s0301a:242_0": "Pahāsi saṅkhanti, “paṭisaṅkhā yoniso āhāraṃ āhāretī”tiādīsu paññā “saṅkhā”ti āgatā.",
  "atk-s0301a:242_1": "“Atthi te koci gaṇako vā muddiko vā saṅkhāyako vā, yo pahoti gaṅgāya vālukaṃ gaṇetu”nti",
  "atk-s0301a:242_2": "ettha gaṇanā. “Saññānidānā hi papañcasaṅkhā”tiādīsu koṭṭhāso. “Yā tesaṃ tesaṃ dhammānaṃ",
  "atk-s0301a:242_3": "saṅkhā samaññā”ti ettha paṇṇatti “saṅkhā”ti āgatā. Idhāpi ayameva adhippetā. Pahāsi",
  "atk-s0301a:242_4": "saṅkhanti padassa hi ayamevattho – ratto duṭṭho mūḷho iti imaṃ paṇṇattiṃ khīṇāsavo",
  "atk-s0301a:242_5": "pahāsi jahi pajahīti.",
  "atk-s0301a:243_0": "Na vimānamajjhagāti navabhedaṃ tividhamānaṃ na upagato. Nivāsaṭṭhena vā mātukucchi",
  "atk-s0301a:243_1": "“vimāna”nti vuccati, taṃ āyatiṃ paṭisandhivasena na upagacchītipi attho. Anāgatatthe",
  "atk-s0301a:243_2": "atītavacanaṃ. Acchecchīti chindi. Chinnaganthanti cattāro ganthe chinditvā ṭhitaṃ.",
  "atk-s0301a:243_3": "Anīghanti niddukkhaṃ. Nirāsanti nittaṇhaṃ. Pariyesamānāti olokayamānā. Nājjhagamunti",
  "atk-s0301a:243_4": "na adhigacchanti na vindanti na passanti. Vattamānatthe atītavacanaṃ. Idha vā huraṃ",
  "atk-s0301a:243_5": "vāti idhaloke vā paraloke vā. Sabbanivesanesūti tayo bhavā, catasso yoniyo, pañca",
  "atk-s0301a:243_6": "gatiyo, satta viññāṇaṭṭhitiyo, nava sattāvāsā, iti imesupi sabbesu sattanivesanesu",
  "atk-s0301a:243_7": "evarūpaṃ khīṇāsavaṃ kāyassa bhedā uppajjamānaṃ vā uppannaṃ vā na passantīti attho.",
  "atk-s0301a:243_8": "Imāya gāthāya sandiṭṭhikaṃ lokuttaradhammameva kathesi.",
  "atk-s0301a:244_0": "Imañca gāthaṃ sutvā sāpi devatā atthaṃ sallakkhesi, teneva kāraṇena imassa khvāhaṃ,",
  "atk-s0301a:244_1": "bhantetiādimāha. Tattha pāpaṃ na kayirāti gāthāya dasakusalakammapathavasenapi kathetuṃ",
  "atk-s0301a:244_2": "vaṭṭati aṭṭhaṅgikamaggavasenapi. Dasakusalakammapathavasena tāva vacasāti catubbidhaṃ",
  "atk-s0301a:244_3": "vacīsucaritaṃ gahitaṃ. Manasāti tividhaṃ manosucaritaṃ gahitaṃ. Kāyena vā kiñcana",
  "atk-s0301a:244_4": "sabbaloketi tividhaṃ kāyasucaritaṃ gahitaṃ. Ime tāva dasakusalakammapathadhammā honti.",
  "atk-s0301a:244_5": "Kāme pahāyāti iminā pana kāmasukhallikānuyogo paṭikkhitto. Satimā sampajānoti iminā",
  "atk-s0301a:244_6": "dasakusalakammapathakāraṇaṃ satisampajaññaṃ gahitaṃ. Dukkhaṃ na sevetha anatthasaṃhitanti",
  "atk-s0301a:244_7": "iminā attakilamathānuyogo paṭisiddho. Iti devatā “ubho ante vivajjetvā kāraṇehi satisampajaññehi",
  "atk-s0301a:244_8": "saddhiṃ dasakusalakammapathadhamme tumhehi kathite ājānāmi bhagavā”ti vadati.",
  "atk-s0301a:245_0": "Aṭṭhaṅgikamaggavasena pana ayaṃ nayo – tasmiṃ kira ṭhāne mahatī dhammadesanā ahosi.",
  "atk-s0301a:245_1": "Desanāpariyosāne devatā yathāṭhāne ṭhitāva desanānusārena ñāṇaṃ pesetvā sotāpattiphale",
  "atk-s0301a:245_2": "patiṭṭhāya attanā adhigataṃ aṭṭhaṅgikaṃ maggaṃ dassentī evamāha. Tattha vacasāti",
  "atk-s0301a:245_3": "sammāvācā gahitā, mano pana aṅgaṃ na hotīti manasāti maggasampayuttakaṃ cittaṃ gahitaṃ.",
  "atk-s0301a:245_4": "Kāyena vā kiñcana sabbaloketi sammākammanto gahito, ājīvo pana vācākammantapakkhikattā",
  "atk-s0301a:245_5": "gahitova hoti. Satimāti iminā vāyāmasatisamādhayo gahitā. Sampajānotipadena sammādiṭṭhisammāsaṅkappā.",
  "atk-s0301a:245_6": "Kāme pahāya, dukkhaṃ na sevethātipadadvayena antadvayavajjanaṃ. Iti ime dve ante",
  "atk-s0301a:245_7": "anupagamma majjhimaṃ paṭipadaṃ tumhehi kathitaṃ, ājānāmi bhagavāti vatvā tathāgataṃ",
  "atk-s0301a:245_8": "gandhamālādīhi pūjetvā padakkhiṇaṃ katvā pakkāmīti.",
  "atk-s0301a:246": "Samiddhisuttavaṇṇanā niṭṭhitā.",
  "atk-s0301a:247": "Nandanavaggo dutiyo.",
  "atk-s0301a:248": "3. Sattivaggo",
  "atk-s0301a:249": "1. Sattisuttavaṇṇanā",
  "atk-s0301a:250_0": "21. Sattivaggassa paṭhame sattiyāti desanāsīsametaṃ. Ekatokhārādinā satthenāti attho.",
  "atk-s0301a:250_1": "Omaṭṭhoti pahato. Cattāro hi pahārā omaṭṭho ummaṭṭho maṭṭho vimaṭṭhoti. Tattha upari",
  "atk-s0301a:250_2": "ṭhatvā adhomukhaṃ dinnapahāro omaṭṭho nāma; heṭṭhā ṭhatvā uddhaṃmukhaṃ dinno ummaṭṭho",
  "atk-s0301a:250_3": "nāma; aggaḷasūci viya vinivijjhitvā gato maṭṭho nāma; seso sabbopi vimaṭṭho nāma.",
  "atk-s0301a:250_4": "Imasmiṃ pana ṭhāne omaṭṭho gahito. So hi sabbadāruṇo duruddharasallo duttikiccho",
  "atk-s0301a:250_5": "antodoso antopubbalohitova hoti, pubbalohitaṃ anikkhamitvā vaṇamukhaṃ pariyonandhitvā",
  "atk-s0301a:250_6": "tiṭṭhati. Pubbalohitaṃ niharitukāmehi mañcena saddhiṃ bandhitvā adhosiro kātabbo",
  "atk-s0301a:250_7": "hoti, maraṇaṃ vā maraṇamattaṃ vā dukkhaṃ pāpuṇāti. Paribbajeti vihareyya.",
  "atk-s0301a:251_0": "Imāya gāthāya kiṃ katheti? Yathā sattiyā omaṭṭho puriso sallubbahana-vaṇatikicchanānaṃ",
  "atk-s0301a:251_1": "atthāya vīriyaṃ ārabhati, payogaṃ karoti parakkamati. Yathā ca ḍayhamāno matthake",
  "atk-s0301a:251_2": "ādittasīso tassa nibbāpanatthāya vīriyaṃ ārabhati, payogaṃ karoti parakkamati, evameva",
  "atk-s0301a:251_3": "bhikkhu kāmarāgaṃ pahānāya sato appamatto hutvā vihareyya bhagavāti kathesi.",
  "atk-s0301a:252_0": "Atha bhagavā cintesi – imāya devatāya upamā tāva daḷhaṃ katvā ānītā, atthaṃ pana",
  "atk-s0301a:252_1": "parittakaṃ gahetvā ṭhitā, punappunaṃ kathentīpi hesā kāmarāgassa vikkhambhanapahānameva",
  "atk-s0301a:252_2": "katheyya. Yāva ca kāmarāgo maggena na samugghāṭiyati, tāva anubaddhova hoti. Iti",
  "atk-s0301a:252_3": "tameva opammaṃ gahetvā paṭhamamaggavasena desanaṃ vinivaṭṭetvā desento dutiyaṃ gāthamāha.",
  "atk-s0301a:252_4": "Tassattho purimānusāreneva veditabboti. Paṭhamaṃ.",
  "atk-s0301a:253": "2. Phusatisuttavaṇṇanā",
  "atk-s0301a:254_0": "22. Dutiye nāphusantaṃ phusatīti kammaṃ aphusantaṃ vipāko na phusati, kammameva vā",
  "atk-s0301a:254_1": "aphusantaṃ kammaṃ na phusati. Kammañhi nākaroto kariyati. Phusantañca tato phuseti",
  "atk-s0301a:254_2": "kammaṃ phusantaṃ vipāko phusati, kammameva vā phusati. Kammañhi karoto kariyati.",
  "atk-s0301a:254_3": "Tasmā phusantaṃ phusati, appaduṭṭhapadosinanti yasmā na aphusantaṃ phusati, phusantañca",
  "atk-s0301a:254_4": "phusati, ayaṃ kammavipākānaṃ dhammatā, tasmā yo “appaduṭṭhassa narassa dussati, suddhassa",
  "atk-s0301a:254_5": "posassa anaṅgaṇassā”ti evaṃ vutto appaduṭṭhapadosī puggalo, taṃ puggalaṃ kammaṃ phusantameva",
  "atk-s0301a:254_6": "kammaṃ phusati, vipāko vā phusati. So hi parassa upaghātaṃ kātuṃ sakkoti vā mā vā,",
  "atk-s0301a:254_7": "attā panānena catūsu apāyesu ṭhapito nāma hoti. Tenāha bhagavā – “tameva bālaṃ pacceti",
  "atk-s0301a:254_8": "pāpaṃ, sukhumo rajo paṭivātaṃva khitto”ti. Dutiyaṃ.",
  "atk-s0301a:255": "3. Jaṭāsuttavaṇṇanā",
  "atk-s0301a:256_0": "23. Tatiye antojaṭāti gāthāyaṃ jaṭāti taṇhāya jāliniyā adhivacanaṃ. Sā hi rūpādīsu",
  "atk-s0301a:256_1": "ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ",
  "atk-s0301a:256_2": "sākhājālasaṅkhātā jaṭā viyāti jaṭā. Sā panesā sakaparikkhāraparaparikkhāresu sakaattabhāva-paraattabhāvesu",
  "atk-s0301a:256_3": "ajjhattikāyatana-bāhirāyatanesu ca uppajjanato antojaṭā bahijaṭāti vuccati. Tāya",
  "atk-s0301a:256_4": "evaṃ uppajjamānāya jaṭāya jaṭitā pajā. Yathā nāma veḷujaṭādīhi veḷuādayo, evaṃ tāya",
  "atk-s0301a:256_5": "taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā, saṃsibbitāti attho.",
  "atk-s0301a:256_6": "Yasmā ca evaṃ jaṭitā, taṃ taṃ gotama pucchāmīti tasmā taṃ pucchāmi. Gotamāti bhagavantaṃ",
  "atk-s0301a:256_7": "gottena ālapati. Ko imaṃ vijaṭaye jaṭanti imaṃ evaṃ tedhātukaṃ jaṭetvā ṭhitaṃ jaṭaṃ",
  "atk-s0301a:256_8": "ko vijaṭeyya, vijaṭetuṃ ko samatthoti pucchati.",
  "atk-s0301a:257_0": "Athassa bhagavā tamatthaṃ vissajjento sīle patiṭṭhāyātiādimāha. Tattha sīle patiṭṭhāyāti",
  "atk-s0301a:257_1": "catupārisuddhisīle ṭhatvā. Ettha ca bhagavā jaṭāvijaṭanaṃ pucchito sīlaṃ ārabhanto",
  "atk-s0301a:257_2": "na “aññaṃ puṭṭho aññaṃ kathetī”ti veditabbo. Jaṭāvijaṭakassa hi patiṭṭhādassanatthamettha sīlaṃ kathitaṃ.",
  "atk-s0301a:258_0": "Naroti satto. Sapaññoti kammajatihetukapaṭisandhipaññāya paññavā. Cittaṃ paññañca",
  "atk-s0301a:258_1": "bhāvayanti samādhiñceva vipassanañca bhāvayamāno. Cittasīsena hettha aṭṭha samāpattiyo",
  "atk-s0301a:258_2": "kathitā, paññānāmena vipassanā. Ātāpīti vīriyavā. Vīriyañhi kilesānaṃ ātāpanaparitāpanaṭṭhena",
  "atk-s0301a:258_3": "“ātāpo”ti vuccati, tadassa atthīti ātāpī. Nipakoti nepakkaṃ vuccati paññā, tāya samannāgatoti",
  "atk-s0301a:258_4": "attho. Iminā padena pārihāriyapaññaṃ dasseti. Pārihāriyapaññā nāma “ayaṃ kālo uddesassa,",
  "atk-s0301a:258_5": "ayaṃ kālo paripucchāyā”tiādinā nayena sabbattha kārāpitā pariharitabbapaññā. Imasmiñhi",
  "atk-s0301a:258_6": "pañhābyākaraṇe tikkhattuṃ paññā āgatā. Tattha paṭhamā jātipaññā, dutiyā vipassanāpaññā,",
  "atk-s0301a:258_7": "tatiyā sabbakiccapariṇāyikā pārihāriyapaññā.",
  "atk-s0301a:259_0": "So imaṃ vijaṭaye jaṭanti so imehi sīlādīhi samannāgato bhikkhu. Yathā nāma puriso",
  "atk-s0301a:259_1": "pathaviyaṃ patiṭṭhāya sunisitaṃ satthaṃ ukkhipitvā mahantaṃ veḷugumbaṃ vijaṭeyya,",
  "atk-s0301a:259_2": "evamevaṃ sīle patiṭṭhāya samādhisilāyaṃ sunisitaṃ vipassanāpaññāsatthaṃ vīriyabalapaggahitena",
  "atk-s0301a:259_3": "pārihāriyapaññāhatthena ukkhipitvā sabbampi taṃ attano santāne patitaṃ taṇhājaṭaṃ",
  "atk-s0301a:259_4": "vijaṭeyya sañchindeyya sampadāleyyāti.",
  "atk-s0301a:260_0": "Ettāvatā sekhabhūmiṃ kathetvā idāni jaṭaṃ vijaṭetvā ṭhitaṃ mahākhīṇāsavaṃ dassento",
  "atk-s0301a:260_1": "yesantiādimāha. Evaṃ jaṭaṃ vijaṭetvā ṭhitaṃ khīṇāsavaṃ dassetvā puna jaṭāya vijaṭanokāsaṃ",
  "atk-s0301a:260_2": "dassento yattha nāmañcātiādimāha. Tattha nāmanti cattāro arūpino khandhā. Paṭighaṃ",
  "atk-s0301a:260_3": "rūpasaññā cāti ettha paṭighasaññāvasena kāmabhavo gahito, rūpasaññāvasena rūpabhavo.",
  "atk-s0301a:260_4": "Tesu dvīsu gahitesu arūpabhavo gahitova hoti bhavasaṅkhepenāti. Etthesā chijjate",
  "atk-s0301a:260_5": "jaṭāti ettha tebhūmakavaṭṭassa pariyādiyanaṭṭhāne esā jaṭā chijjati, nibbānaṃ āgamma",
  "atk-s0301a:260_6": "chijjati nirujjhatīti ayaṃ attho dassito hoti. Tatiyaṃ.",
  "atk-s0301a:261": "4. Manonivāraṇasuttavaṇṇanā",
  "atk-s0301a:262_0": "24. Catutthe yato yatoti pāpato vā kalyāṇato vā. Ayaṃ kira devatā “yaṃkiñci kusalādibhedaṃ",
  "atk-s0301a:262_1": "lokiyaṃ vā lokuttaraṃ vā mano, taṃ nivāretabbameva, na uppādetabba”nti evaṃladdhikā.",
  "atk-s0301a:262_2": "Sa sabbatoti so sabbato. Atha bhagavā – “ayaṃ devatā aniyyānikakathaṃ katheti, mano",
  "atk-s0301a:262_3": "nāma nivāretabbampi atthi bhāvetabbampi, vibhajitvā namassā dassessāmī”ti cintetvā",
  "atk-s0301a:262_4": "dutiyagāthaṃ āha. Tattha na mano saṃyatattamāgatanti, yaṃ vuttaṃ “na sabbato mano",
  "atk-s0301a:262_5": "nivāraye”ti, kataraṃ taṃ mano, yaṃ taṃ sabbato na nivāretabbanti ce. Mano saṃyatattaṃ",
  "atk-s0301a:262_6": "āgataṃ, yaṃ mano yattha saṃyatabhāvaṃ āgataṃ, “dānaṃ dassāmi, sīlaṃ rakkhissāmī”tiādinā",
  "atk-s0301a:262_7": "nayena uppannaṃ, etaṃ mano na nivāretabbaṃ, aññadatthu brūhetabbaṃ vaḍḍhetabbaṃ.",
  "atk-s0301a:262_8": "Yato yato ca pāpakanti yato yato akusalaṃ uppajjati, tato tato ca taṃ nivāretabbanti. Catutthaṃ.",
  "atk-s0301a:263": "5. Arahantasuttavaṇṇanā",
  "atk-s0301a:264_0": "25. Pañcame katāvīti catūhi maggehi katakicco. Ahaṃ vadāmīti ayaṃ devatā vanasaṇḍavāsinī,",
  "atk-s0301a:264_1": "sā āraññakānaṃ bhikkhūnaṃ “ahaṃ bhuñjāmi, ahaṃ nisīdāmi, mama patto, mama cīvara”ntiādikathāvohāraṃ",
  "atk-s0301a:264_2": "sutvā cintesi – “ahaṃ ime bhikkhū ‘khīṇāsavā’ti maññāmi, khīṇāsavānañca nāma evarūpā",
  "atk-s0301a:264_3": "attupaladdhinissitakathā hoti, na hoti nu kho”ti jānanatthaṃ evaṃ pucchati.",
  "atk-s0301a:265_0": "Sāmaññanti lokaniruttiṃ lokavohāraṃ. Kusaloti khandhādīsu kusalo. Vohāramattenāti",
  "atk-s0301a:265_1": "upaladdhinissitakathaṃ hitvā vohārabhedaṃ akaronto “ahaṃ, mamā”ti vadeyya. “Khandhā",
  "atk-s0301a:265_2": "bhuñjanti, khandhā nisīdanti, khandhānaṃ patto, khandhānaṃ cīvara”nti hi vutte vohārabhedo",
  "atk-s0301a:265_3": "hoti, na koci jānāti. Tasmā evaṃ avatvā lokavohārena voharatīti.",
  "atk-s0301a:266_0": "Atha devatā – “yadi diṭṭhiyā vasena na vadati, mānavasena nu kho vadatī”ti cintetvā",
  "atk-s0301a:266_1": "puna yo hotīti pucchi. Tattha mānaṃ nu khoti so bhikkhu mānaṃ upagantvā mānavasena",
  "atk-s0301a:266_2": "vadeyya nu khoti. Atha bhagavā – “ayaṃ devatā khīṇāsavaṃ samānaṃ viya karotī”ti cintetvā,",
  "atk-s0301a:266_3": "“khīṇāsavassa navavidhopi māno pahīno”ti dassento paṭigāthaṃ āha. Tattha vidhūpitāti",
  "atk-s0301a:266_4": "vidhamitā. Mānaganthassāti mānā ca ganthā ca assa. Maññatanti maññanaṃ. Tividhampi",
  "atk-s0301a:266_5": "taṇhā-diṭṭhi-māna-maññanaṃ so vītivatto, atikkantoti attho. Sesaṃ uttānatthamevāti. Pañcamaṃ.",
  "atk-s0301a:267": "6. Pajjotasuttavaṇṇanā",
  "atk-s0301a:268_0": "26. Chaṭṭhe puṭṭhunti pucchituṃ. Kathaṃ jānemūti kathaṃ jāneyyāma. Divārattinti divā",
  "atk-s0301a:268_1": "ca rattiñca. Tattha tatthāti yattha yattheva pajjalito hoti, tattha tattha. Esā ābhāti",
  "atk-s0301a:268_2": "esā buddhābhā. Katamā pana sāti? Ñāṇāloko vā hotu pītiāloko vā pasādāloko vā dhammakathāāloko",
  "atk-s0301a:268_3": "vā, sabbopi buddhānaṃ pātubhāvā uppanno āloko buddhābhā nāma. Ayaṃ anuttarā sabbaseṭṭhā",
  "atk-s0301a:268_4": "asadisāti. Chaṭṭhaṃ.",
  "atk-s0301a:269": "7. Sarasuttavaṇṇanā",
  "atk-s0301a:270_0": "27. Sattame kuto sarā nivattantīti ime saṃsārasarā kuto nivattanti, kiṃ āgamma nappavattantīti",
  "atk-s0301a:270_1": "attho. Na gādhatīti na patiṭṭhāti. Atoti ato nibbānato. Sesaṃ uttānatthamevāti. Sattamaṃ.",
  "atk-s0301a:271": "8. Mahaddhanasuttavaṇṇanā",
  "atk-s0301a:272_0": "28. Aṭṭhame nidhānagataṃ muttasārādi mahantaṃ dhanametesanti mahaddhanā. Suvaṇṇarajatabhājanādi",
  "atk-s0301a:272_1": "mahābhogo etesanti mahābhogā. Aññamaññābhigijjhantīti aññamaññaṃ abhigijjhanti patthenti",
  "atk-s0301a:272_2": "pihenti. Analaṅkatāti atittā apariyattajātā. Ussukkajātesūti nānākiccajātesu anuppannānaṃ",
  "atk-s0301a:272_3": "rūpādīnaṃ uppādanatthāya uppannānaṃ anubhavanatthāya ussukkesu. Bhavasotānusārīsūti",
  "atk-s0301a:272_4": "vaṭṭasotaṃ anusarantesu. Anussukāti avāvaṭā. Agāranti mātugāmena saddhiṃ gehaṃ. Virājiyāti",
  "atk-s0301a:272_5": "virājetvā. Sesaṃ uttānamevāti. Aṭṭhamaṃ.",
  "atk-s0301a:273": "9. Catucakkasuttavaṇṇanā",
  "atk-s0301a:274_0": "29. Navame catucakkanti catuiriyāpathaṃ. Iriyāpatho hi idha cakkanti adhippeto. Navadvāranti",
  "atk-s0301a:274_1": "navahi vaṇamukhehi navadvāraṃ. Puṇṇanti asucipūraṃ. Lobhena saṃyutanti taṇhāya saṃyuttaṃ.",
  "atk-s0301a:274_2": "Kathaṃ yātrā bhavissatīti etassa evarūpassa sarīrassa kathaṃ niggamanaṃ bhavissati,",
  "atk-s0301a:274_3": "kathaṃ mutti parimutti samatikkamo bhavissatīti pucchati. Naddhinti upanāhaṃ, pubbakāle",
  "atk-s0301a:274_4": "kodho, aparakāle upanāhoti evaṃ pavattaṃ balavakodhanti attho. Varattanti “chetvā",
  "atk-s0301a:274_5": "naddhi varattañca, sandānaṃ sahanukkama”nti gāthāya taṇhā varattā, diṭṭhi sandānaṃ",
  "atk-s0301a:274_6": "nāma jātaṃ. Idha pana pāḷiniddiṭṭhe kilese ṭhapetvā avasesā “varattā”ti veditabbā,",
  "atk-s0301a:274_7": "iti kilesavarattañca chetvāti attho. Icchā lobhanti ekoyeva dhammo icchanaṭṭhena",
  "atk-s0301a:274_8": "icchā, lubbhanaṭṭhena lobhoti vutto. Paṭhamuppattikā vā dubbalā icchā, aparāparuppattiko",
  "atk-s0301a:274_9": "balavā lobho. Aladdhapatthanā vā icchā, paṭiladdhavatthumhi lobho. Samūlaṃ taṇhanti",
  "atk-s0301a:274_10": "avijjāmūlena samūlakaṃ taṇhaṃ. Abbuyhāti aggamaggena uppāṭetvā. Sesaṃ uttānamevāti. Navamaṃ.",
  "atk-s0301a:275": "10. Eṇijaṅghasuttavaṇṇanā",
  "atk-s0301a:276_0": "30. Dasame eṇijaṅghanti eṇimigassa viya suvaṭṭitajaṅghaṃ. Kisanti athūlaṃ samasarīraṃ.",
  "atk-s0301a:276_1": "Atha vā ātapena milātaṃ mālāgandhavilepanehi anupabrūhitasarīrantipi attho. Vīranti",
  "atk-s0301a:276_2": "vīriyavantaṃ. Appāhāranti bhojane mattaññutāya mitāhāraṃ, vikālabhojanapaṭikkhepavasena",
  "atk-s0301a:276_3": "vā parittāhāraṃ. Alolupanti catūsu paccayesu loluppavirahitaṃ. Rasataṇhāpaṭikkhepo",
  "atk-s0301a:276_4": "vā esa. Sīhaṃvekacaraṃ nāganti ekacaraṃ sīhaṃ viya, ekacaraṃ nāgaṃ viya. Gaṇavāsino",
  "atk-s0301a:276_5": "hi pamattā honti, ekacarā appamattā, tasmā ekacarāva gahitāti. Paveditāti pakāsitā",
  "atk-s0301a:276_6": "kathitā. Etthāti etasmiṃ nāmarūpe. Pañcakāmaguṇavasena hi rūpaṃ gahitaṃ, manena nāmaṃ,",
  "atk-s0301a:276_7": "ubhayehi pana avinibhuttadhamme gahetvā pañcakkhandhādivasenapettha bhummaṃ yojetabbanti. Dasamaṃ.",
  "atk-s0301a:277": "Sattivaggo tatiyo.",
  "atk-s0301a:278": "4. Satullapakāyikavaggo",
  "atk-s0301a:279": "1. Sabbhisuttavaṇṇanā",
  "atk-s0301a:280_0": "31. Satullapakāyikavaggassa paṭhame satullapakāyikāti sataṃ dhammaṃ samādānavasena",
  "atk-s0301a:280_1": "ullapetvā sagge nibbattāti satullapakāyikā. Tatridaṃ vatthu – sambahulā kira samuddavāṇijā",
  "atk-s0301a:280_2": "nāvāya samuddaṃ pakkhandiṃsu. Tesaṃ khittasaravegena gacchantiyā nāvāya sattame divase",
  "atk-s0301a:280_3": "samuddamajjhe mahantaṃ uppātikaṃ pātubhūtaṃ, mahāūmiyo uṭṭhahitvā nāvaṃ udakassa",
  "atk-s0301a:280_4": "pūrenti. Nāvāya nimujjamānāya mahājano attano attano devatānaṃ nāmāni gahetvā āyācanādīni",
  "atk-s0301a:280_5": "karonto paridevi. Tesaṃ majjhe eko puriso – “atthi nu kho me evarūpe bhaye patiṭṭhā”ti",
  "atk-s0301a:280_6": "āvajjento attano parisuddhāni saraṇāni ceva sīlāni ca disvā yogī viya pallaṅkaṃ ābhujitvā",
  "atk-s0301a:280_7": "nisīdi. Tamenaṃ itare sabhayakāraṇaṃ pucchiṃsu. So tesaṃ kathesi – “ambho ahaṃ nāvaṃ",
  "atk-s0301a:280_8": "abhirūhanadivase bhikkhusaṅghassa dānaṃ datvā saraṇāni ceva sīlāni ca aggahesiṃ,",
  "atk-s0301a:280_9": "tena me bhayaṃ natthī”ti. Kiṃ pana sāmi etāni aññesampi vattantīti? Āma vattantīti",
  "atk-s0301a:280_10": "tena hi amhākampi dethāti. So te manusse sataṃ sataṃ katvā satta koṭṭhāse akāsi,",
  "atk-s0301a:280_11": "tato pañcasīlāni adāsi. Tesu paṭhamaṃ jaṅghasataṃ gopphakamatte udake ṭhitaṃ aggahesi,",
  "atk-s0301a:280_12": "dutiyaṃ jāṇumatte, tatiyaṃ kaṭimatte, catutthaṃ nābhimatte, pañcamaṃ thanamatte,",
  "atk-s0301a:280_13": "chaṭṭhaṃ galappamāṇe, sattamaṃ mukhena loṇodake pavisante aggahesi. So tesaṃ sīlāni",
  "atk-s0301a:280_14": "datvā – “aññaṃ tumhākaṃ paṭisaraṇaṃ natthi, sīlameva āvajjethā”ti ugghosesi. Tāni",
  "atk-s0301a:280_15": "sattapi jaṅghasatāni tattha kālaṃ katvā āsannakāle gahitasīlaṃ nissāya tāvatiṃsabhavane",
  "atk-s0301a:280_16": "nibbattiṃsu, tesaṃ ghaṭāvaseneva vimānāni nibbattiṃsu. Sabbesaṃ majjhe ācariyassa",
  "atk-s0301a:280_17": "yojanasatikaṃ suvaṇṇavimānaṃ nibbatti, avasenāni tassa parivārāni hutvā sabbaheṭṭhimaṃ",
  "atk-s0301a:280_18": "dvādasayojanikaṃ ahosi. Te nibbattakkhaṇeyeva kammaṃ āvajjentā ācariyaṃ nissāya sampattilābhaṃ",
  "atk-s0301a:280_19": "ñatvā, “gacchāma tāva, dasabalassa santike amhākaṃ ācariyassa vaṇṇaṃ katheyyāmā”ti",
  "atk-s0301a:280_20": "majjhimayāmasamanantare bhagavantaṃ upasaṅkamiṃsu, tā devatā ācariyassa vaṇṇabhaṇanatthaṃ",
  "atk-s0301a:280_21": "ekekaṃ gāthaṃ abhāsiṃsu.",
  "atk-s0301a:281_0": "Tattha sabbhirevāti paṇḍitehi, sappurisehi eva. Ra-kāro padasandhikaro. Samāsethāti",
  "atk-s0301a:281_1": "saha nisīdeyya. Desanāsīsameva cetaṃ, sabbairiyāpathe sabbhireva saha kubbeyyāti",
  "atk-s0301a:281_2": "attho. Kubbethāti kareyya. Santhavanti mittasanthavaṃ. Taṇhāsanthavo pana na kenaci",
  "atk-s0301a:281_3": "saddhiṃ kātabbo, mittasanthavo buddha-paccekabuddha-buddhasāvakehi saha kātabbo.",
  "atk-s0301a:281_4": "Idaṃ sandhāyetaṃ vuttaṃ. Satanti buddhādīnaṃ sappurisānaṃ. Saddhammanti pañcasīladasasīlacatusatipaṭṭhānādibhedaṃ",
  "atk-s0301a:281_5": "saddhammaṃ, idha pana pañcasīlaṃ adhippetaṃ. Seyyo hotīti vaḍḍhi hoti. Na pāpiyoti",
  "atk-s0301a:281_6": "lāmakaṃ kiñci na hoti. Nāññatoti vālikādīhi telādīni viya aññato andhabālato paññā",
  "atk-s0301a:281_7": "nāma na labbhati, tilādīhi pana telādīni viya sataṃ dhammaṃ ñatvā paṇḍitameva sevanto",
  "atk-s0301a:281_8": "bhajanto labhatīti. Sokamajjheti sokavatthūnaṃ sokānugatānaṃ vā sattānaṃ majjhagato",
  "atk-s0301a:281_9": "na socati bandhulamallasenāpatissa upāsikā viya, pañcannaṃ corasatānaṃ majjhe dhammasenāpatissa",
  "atk-s0301a:281_10": "saddhivihāriko saṃkiccasāmaṇero viya ca.",
  "atk-s0301a:282_0": "Ñātimajjhe virocatīti ñātigaṇamajjhe saṃkiccatherassa saddhivihāriko adhimuttakasāmaṇero",
  "atk-s0301a:282_1": "viya sobhati. So kira therassa bhāgineyyo hoti, atha naṃ thero āha – “sāmaṇera, mahallakosi",
  "atk-s0301a:282_2": "jāto, gaccha, vassāni pucchitvā ehi, upasampādessāmi ta”nti. So “sādhū”ti theraṃ",
  "atk-s0301a:282_3": "vanditvā pattacīvaramādāya coraaṭaviyā orabhāge bhaginigāmaṃ gantvā piṇḍāya cari,",
  "atk-s0301a:282_4": "taṃ bhaginī disvā vanditvā gehe nisīdāpetvā bhojesi. So katabhattakicco vassāni pucchi.",
  "atk-s0301a:282_5": "Sā “ahaṃ na jānāmi, mātā me jānātī”ti āha. Atha so “tiṭṭhatha tumhe, ahaṃ mātusantikaṃ",
  "atk-s0301a:282_6": "gamissāmī”ti aṭaviṃ otiṇṇo. Tamenaṃ dūratova corapuriso disvā corānaṃ ārocesi. Corā",
  "atk-s0301a:282_7": "“sāmaṇero kireko aṭaviṃ otiṇṇo, gacchatha naṃ ānethā”ti āṇāpetvā ekacce “mārema na”nti",
  "atk-s0301a:282_8": "āhaṃsu, ekacce vissajjemāti. Sāmaṇero cintesi – “ahaṃ sekho sakaraṇīyo, imehi saddhiṃ",
  "atk-s0301a:282_9": "mantetvā sotthimattānaṃ karissāmī”ti corajeṭṭhakaṃ āmantetvā, “upamaṃ te, āvuso,",
  "atk-s0301a:282_10": "karissāmī”ti imā gāthā abhāsi –",
  "atk-s0301a:283": "“Ahu atītamaddhānaṃ, araññasmiṃ brahāvane;",
  "atk-s0301a:284": "Ceto kūṭāni oḍḍetvā, sasakaṃ avadhī tadā.",
  "atk-s0301a:285": "“Sasakañca mataṃ disvā, ubbiggā migapakkhino;",
  "atk-s0301a:286": "Ekarattiṃ apakkāmuṃ, ‘akiccaṃ vattate idha’.",
  "atk-s0301a:287": "“Tatheva samaṇaṃ hantvā, adhimuttaṃ akiñcanaṃ;",
  "atk-s0301a:288": "Addhikā nāgamissanti, dhanajāni bhavissatī”ti.",
  "atk-s0301a:289": "“Saccaṃ kho samaṇo āha, adhimutto akiñcano;",
  "atk-s0301a:290": "Addhikā nāgamissanti, dhanajāni bhavissati.",
  "atk-s0301a:291": "“Sace paṭipathe disvā, nārocessasi kassaci;",
  "atk-s0301a:292": "Tava saccamanurakkhanto, gaccha bhante yathāsukha”nti.",
  "atk-s0301a:293": "So tehi corehi vissajjito gacchanto ñātayopi disvā tesampi na ārocesi. Atha te anuppatte corā gahetvā viheṭhayiṃsu, uraṃ paharitvā paridevamānañcassa mātaraṃ corā etadavocuṃ –",
  "atk-s0301a:294": "“Kiṃ te hoti adhimutto, udare vasiko asi;",
  "atk-s0301a:295": "Puṭṭhā me amma akkhāhi, kathaṃ jānemu taṃ maya”nti.",
  "atk-s0301a:296": "“Adhimuttassa ahaṃ mātā, ayañca janako pitā;",
  "atk-s0301a:297": "Bhaginī bhātaro cāpi, sabbeva idha ñātayo.",
  "atk-s0301a:298": "“Akiccakārī adhimutto, yaṃ disvā na nivāraye;",
  "atk-s0301a:299": "Etaṃ kho vattaṃ samaṇānaṃ, ariyānaṃ dhammajīvinaṃ.",
  "atk-s0301a:300": "“Saccavādī adhimutto, yaṃ disvā na nivāraye;",
  "atk-s0301a:301": "Adhimuttassa suciṇṇena, saccavādissa bhikkhuno;",
  "atk-s0301a:302": "Sabbeva abhayaṃ pattā, sotthiṃ gacchantu ñātayo”ti.",
  "atk-s0301a:303": "Evaṃ te corehi vissajjitā gantvā adhimuttaṃ āhaṃsu –",
  "atk-s0301a:304": "“Tava tāta suciṇṇena, saccavādissa bhikkhuno;",
  "atk-s0301a:305": "Sabbeva abhayaṃ pattā, sotthiṃ paccāgamamhase”ti.",
  "atk-s0301a:306_0": "Tepi pañcasatā corā pasādaṃ āpajjitvā adhimuttassa sāmaṇerassa santike pabbajiṃsu.",
  "atk-s0301a:306_1": "So te ādāya upajjhāyassa santikaṃ gantvā paṭhamaṃ attanā upasampanno pacchā te pañcasate",
  "atk-s0301a:306_2": "attano antevāsike katvā upasampādesi. Te adhimuttatherassa ovāde ṭhitā sabbe aggaphalaṃ",
  "atk-s0301a:306_3": "arahattaṃ pāpuṇiṃsu. Imamatthaṃ gahetvā devatā “sataṃ saddhammamaññāya ñātimajjhe virocatī”ti āha.",
  "atk-s0301a:307_0": "Sātatanti satataṃ sukhaṃ vā ciraṃ tiṭṭhantīti vadati. Sabbāsaṃ voti sabbāsaṃ tumhākaṃ.",
  "atk-s0301a:307_1": "Pariyāyenāti kāraṇena. Sabbadukkhā pamuccatīti, na kevalaṃ seyyova hoti, na ca kevalaṃ",
  "atk-s0301a:307_2": "paññaṃ labhati, sokamajjhe na socati, ñātimajjhe virocati, sugatiyaṃ nibbattati,",
  "atk-s0301a:307_3": "ciraṃ sukhaṃ tiṭṭhati, sakalasmā pana vaṭṭadukkhāpi muccatīti. Paṭhamaṃ.",
  "atk-s0301a:308": "2. Maccharisuttavaṇṇanā",
  "atk-s0301a:309_0": "32. Dutiye maccherā ca pamādā cāti attasampattinigūhanalakkhaṇena maccherena ceva",
  "atk-s0301a:309_1": "sativippavāsalakkhaṇena pamādena ca. Ekacco hi ‘idaṃ me dentassa parikkhayaṃ gamissati,",
  "atk-s0301a:309_2": "mayhaṃ vā gharamānusakānaṃ vā na bhavissatī”ti macchariyena dānaṃ na deti. Ekacco",
  "atk-s0301a:309_3": "khiḍḍādipasutattā ‘dānaṃ dātabba”nti cittampi na uppādeti. Evaṃ dānaṃ na dīyatīti",
  "atk-s0301a:309_4": "evametaṃ yasadāyakaṃ sirīdāyakaṃ sampattidāyakaṃ sukhadāyakaṃ dānaṃ nāma na dīyatītiādinā",
  "atk-s0301a:309_5": "kāraṇaṃ kathesi. Puññaṃ ākaṅkhamānenāti pubbacetanādibhedaṃ puññaṃ icchamānena. Deyyaṃ",
  "atk-s0301a:309_6": "hoti vijānatāti atthi dānassa phalanti jānantena dātabbamevāti vadati.",
  "atk-s0301a:310_0": "Tameva bālaṃ phusatīti taṃyeva bālaṃ idhalokaparalokesu jighacchā ca pipāsā ca phusati",
  "atk-s0301a:310_1": "anubandhati na vijahati. Tasmāti yasmā tameva phusati, tasmā. Vineyya maccheranti",
  "atk-s0301a:310_2": "maccheramalaṃ vinetvā. Dajjā dānaṃ malābhibhūti malābhibhū hutvā taṃ maccheramalaṃ",
  "atk-s0301a:310_3": "abhibhavitvā dānaṃ dadeyya.",
  "atk-s0301a:311_0": "Te matesu na mīyantīti adānasīlatāya maraṇena matesu na mīyanti. Yathā hi mato samparivāretvā",
  "atk-s0301a:311_1": "ṭhapite bahumhipi annapānādimhi “idaṃ imassa hotu, idaṃ imassā”ti uṭṭhahitvā saṃvibhāgaṃ",
  "atk-s0301a:311_2": "na karoti, evaṃ adānasīlopīti matakassa ca adānasīlassa ca bhogā samasamā nāma honti.",
  "atk-s0301a:311_3": "Tena dānasīlā evarūpesu matesu na mīyantīti attho. Panthānaṃva saha vajaṃ, appasmiṃ",
  "atk-s0301a:311_4": "ye pavecchantīti yathā addhānaṃ kantāramaggaṃ saha vajantā pathikā saha vajantānaṃ",
  "atk-s0301a:311_5": "pathikānaṃ appasmiṃ pātheyye saṃvibhāgaṃ katvā pavecchanti dadantiyeva, evamevaṃ",
  "atk-s0301a:311_6": "ye pana anamataggaṃ saṃsārakantāraṃ saha vajantā saha vajantānaṃ appasmimpi deyyadhamme",
  "atk-s0301a:311_7": "saṃvibhāgaṃ katvā dadantiyeva, te matesu na mīyanti.",
  "atk-s0301a:312_0": "Esa dhammo sanantanoti esa porāṇako dhammo, sanantanānaṃ vā paṇḍitānaṃ esa dhammoti.",
  "atk-s0301a:312_1": "Appasmeketi appasmiṃ deyyadhamme eke. Pavecchantīti dadanti. Bahuneke na dicchareti",
  "atk-s0301a:312_2": "bahunāpi bhogena samannāgatā ekacce na dadanti. Sahassena samaṃ mitāti sahassena",
  "atk-s0301a:312_3": "saddhiṃ mitā, sahassa dānasadisā hoti.",
  "atk-s0301a:313_0": "Duranvayoti duranugamano, duppūroti attho. Dhammaṃ careti dasakusalakammapathadhammaṃ",
  "atk-s0301a:313_1": "carati. Yopi samuñjakañcareti yo api khalamaṇḍalādisodhanapalālapoṭhanādivasena samuñjakañcarati.",
  "atk-s0301a:313_2": "Dārañca posanti dārañca posanto. Dadaṃ appakasminti appakasmiṃ paṇṇasākamattasmimpi",
  "atk-s0301a:313_3": "saṃvibhāgaṃ katvā dadantova so dhammaṃ carati. Sataṃ sahassānanti sahassaṃ sahassaṃ",
  "atk-s0301a:313_4": "katvā gaṇitānaṃ purisānaṃ sataṃ, satasahassanti attho. Sahassayāginanti bhikkhusahassassa",
  "atk-s0301a:313_5": "vā yāgo kahāpaṇasahassena vā nibbattito yāgopi sahassayāgo. So etesaṃ atthīti sahassayāgino,",
  "atk-s0301a:313_6": "tesaṃ sahassayāginaṃ. Etena dasannaṃ vā bhikkhukoṭīnaṃ dasannaṃ vā kahāpaṇakoṭīnaṃ",
  "atk-s0301a:313_7": "piṇḍapāto dassito hoti. Ye ettakaṃ dadanti, te kalampi nagghanti tathāvidhassāti",
  "atk-s0301a:313_8": "āha. Yvāyaṃ samuñjakaṃ carantopi dhammaṃ carati, dāraṃ posentopi, appakasmiṃ dadantopi,",
  "atk-s0301a:313_9": "tathāvidhassa ete sahassayāgino kalampi nagghanti. Yaṃ tena daliddena ekapaṭivīsakamattampi",
  "atk-s0301a:313_10": "salākabhattamattampi vā dinnaṃ, tassa dānassa sabbesampi tesaṃ dānaṃ kalaṃ nagghatīti.",
  "atk-s0301a:313_11": "Kalaṃ nāma soḷasabhāgopi satabhāgopi sahassabhāgopi. Idha satabhāgo gahito. Yaṃ tena",
  "atk-s0301a:313_12": "dānaṃ dinnaṃ, tasmiṃ satadhā vibhatte itaresaṃ dasakoṭisahassadānaṃ tato ekakoṭṭhāsampi nagghatīti āha.",
  "atk-s0301a:314_0": "Evaṃ tathāgate dānassa agghaṃ karonte samīpe ṭhitā devatā cintesi – “evaṃ bhagavā",
  "atk-s0301a:314_1": "mahantaṃ dānaṃ pādena pavaṭṭetvā ratanasatike viya narake pakkhipanto idaṃ evaṃ parittakaṃ",
  "atk-s0301a:314_2": "dānaṃ candamaṇḍale paharanto viya ukkhipati, kathaṃ nu kho etaṃ mahapphalatara”nti",
  "atk-s0301a:314_3": "jānanatthaṃ gāthāya ajjhabhāsi. Tattha kenāti kena kāraṇena. Mahaggatoti mahattaṃ",
  "atk-s0301a:314_4": "gato, vipulassetaṃ vevacanaṃ. Samena dinnassāti samena dinnassa dānassa. Athassā",
  "atk-s0301a:314_5": "bhagavā dānaṃ vibhajitvā dassento dadanti heketiādimāha. Tattha visame niviṭṭhāti",
  "atk-s0301a:314_6": "visame kāyavacīmanokamme patiṭṭhitā hutvā. Chetvāti pothetvā. Vadhitvāti māretvā.",
  "atk-s0301a:314_7": "Socayitvāti paraṃ sokasamappitaṃ katvā. Assumukhāti assumukhasammissā. Paraṃ rodāpetvā",
  "atk-s0301a:314_8": "dinnadānañhi assumukhadānanti vuccati. Sadaṇḍāti daṇḍena tajjetvā paharitvā dinnadakkhiṇā",
  "atk-s0301a:314_9": "sadaṇḍāti vuccati. Evanti nāhaṃ sammāsambuddhatāya mahādānaṃ gahetvā appaphalaṃ nāma",
  "atk-s0301a:314_10": "kātuṃ sakkomi parittakadānaṃ vā mahapphalaṃ nāma. Idaṃ pana mahādānaṃ attano uppattiyā",
  "atk-s0301a:314_11": "aparisuddhatāya evaṃ appaphalaṃ nāma hoti, itaraṃ parittadānaṃ attano uppattiyā parisuddhatāya",
  "atk-s0301a:314_12": "evaṃ mahapphalaṃ nāmāti imamatthaṃ dassento evantiādimāhāti. Dutiyaṃ.",
  "atk-s0301a:315": "3. Sādhusuttavaṇṇanā",
  "atk-s0301a:316_0": "33. Tatiye udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na",
  "atk-s0301a:316_1": "sakkoti vissanditvā gacchati, taṃ avasesakoti vuccati. Yañca jalaṃ taḷākaṃ gahetuṃ",
  "atk-s0301a:316_2": "na sakkoti, ajjhottharitvā gacchati, taṃ oghoti vuccati, evamevaṃ yaṃ pītivacanaṃ",
  "atk-s0301a:316_3": "hadayaṃ gahetuṃ na sakkoti, adhikaṃ hutvā anto asaṇṭhahitvā bahi nikkhamati, taṃ",
  "atk-s0301a:316_4": "udānanti vuccati. Evarūpaṃ pītimayaṃ vacanaṃ nicchāresīti attho. Saddhāyapi sāhu",
  "atk-s0301a:316_5": "dānanti kammañca kammaphalañca saddahitvāpi dinnadānaṃ sāhu laddhakaṃ bhaddakameva.",
  "atk-s0301a:316_6": "Āhūti kathenti. Kathaṃ panetaṃ ubhayaṃ samaṃ nāma hotīti? Jīvitabhīruko hi yujjhituṃ",
  "atk-s0301a:316_7": "na sakkoti, khayabhīruko dātuṃ na sakkoti. “Jīvitañca rakkhissāmi yujjhissāmi cā”ti",
  "atk-s0301a:316_8": "hi vadanto na yujjhati. Jīvite pana ālayaṃ vissajjetvā, “chejjaṃ vā hotu maraṇaṃ",
  "atk-s0301a:316_9": "vā, gaṇhissāmetaṃ issariya”nti ussahantova yujjhati. “Bhoge ca rakkhissāmi, dānañca",
  "atk-s0301a:316_10": "dassāmī”ti vadanto na dadāti. Bhogesu pana ālayaṃ vissajjetvā mahādānaṃ dassāmīti",
  "atk-s0301a:316_11": "ussahantova deti. Evaṃ dānañca yuddhañca samaṃ hoti. Kiñca bhiyyo? Appāpi santā bahuke",
  "atk-s0301a:316_12": "jinantīti yathā ca yuddhe appakāpi vīrapurisā bahuke bhīrupurise jinanti, evaṃ saddhādisampanno",
  "atk-s0301a:316_13": "appakampi dānaṃ dadanto bahumaccheraṃ maddati, bahuñca dānavipākaṃ adhigacchati.",
  "atk-s0301a:316_14": "Evampi dānañca yuddhañca samānaṃ. Tenevāha –",
  "atk-s0301a:317": "“Appampi ce saddahāno dadāti,",
  "atk-s0301a:318": "Teneva so hoti sukhī paratthā”ti.",
  "atk-s0301a:319": "Imassa ca panatthassa pakāsanatthaṃ ekasāṭakabrāhmaṇavatthu ca aṅkuravatthu ca vitthāretabbaṃ.",
  "atk-s0301a:320_0": "Dhammaladdhassāti dhammena samena laddhassa bhogassa dhammaladdhassa ca puggalassa.",
  "atk-s0301a:320_1": "Ettha puggalo laddhadhammo nāma adhigatadhammo ariyapuggalo. Iti yaṃ dhammaladdhassa",
  "atk-s0301a:320_2": "bhogassa dānaṃ dhammaladdhassa ariyapuggalassa dīyati, tampi sādhūti attho. Yo dhammaladdhassāti",
  "atk-s0301a:320_3": "imasmimpi gāthāpade ayameva attho. Uṭṭhānavīriyādhigatassāti uṭṭhānena ca vīriyena",
  "atk-s0301a:320_4": "ca adhigatassa bhogassa. Vetaraṇinti desanāsīsamattametaṃ. Yamassa pana vetaraṇimpi",
  "atk-s0301a:320_5": "sañjīvakāḷasuttādayopi ekatiṃsamahānirayepi sabbasova atikkamitvāti attho.",
  "atk-s0301a:321_0": "Viceyya dānanti vicinitvā dinnadānaṃ. Tattha dve vicinanā dakkhiṇāvicinanaṃ dakkhiṇeyyavicinanañca.",
  "atk-s0301a:321_1": "Tesu lāmakalāmake paccaye apanetvā paṇītapaṇīte vicinitvā tesaṃ dānaṃ dakkhiṇāvicinanaṃ",
  "atk-s0301a:321_2": "nāma. Vipannasīle ito bahiddhā pañcanavutipāsaṇḍabhede vā dakkhiṇeyye pahāya sīlādiguṇasampannānaṃ",
  "atk-s0301a:321_3": "sāsane pabbajitānaṃ dānaṃ dakkhiṇeyyavicinanaṃ nāma. Evaṃ dvīhākārehi viceyya dānaṃ.",
  "atk-s0301a:321_4": "Sugatappasatthanti sugatena vaṇṇitaṃ. Tattha dakkhiṇeyyavicinanaṃ dassento ye dakkhiṇeyyātiādimāha.",
  "atk-s0301a:321_5": "Bījāni vuttāni yathāti iminā pana dakkhiṇāvicinanaṃ āha. Avipannabījasadisā hi vicinitvā",
  "atk-s0301a:321_6": "gahitā paṇītapaṇītā deyyadhammāti.",
  "atk-s0301a:322_0": "Pāṇesupi sādhu saṃyamoti pāṇesu saṃyatabhāvopi bhaddako. Ayaṃ devatā itarāhi kathitaṃ",
  "atk-s0301a:322_1": "dānānisaṃsaṃ atikkamitvā sīlānisaṃsaṃ kathetumāraddhā. Aheṭhayaṃ caranti avihiṃsanto",
  "atk-s0301a:322_2": "caramāno. Parūpavādāti parassa upavādabhayena. Bhayāti upavādabhayā. Dānā ca kho",
  "atk-s0301a:322_3": "dhammapadaṃva seyyoti dānato nibbānasaṅkhātaṃ dhammapadameva seyyo. Pubbe ca hi pubbatare",
  "atk-s0301a:322_4": "ca santoti pubbe ca kassapabuddhādikāle pubbatare ca koṇāgamanabuddhādikāle, sabbepi",
  "atk-s0301a:322_5": "vā ete pubbe ca pubbatare ca santo nāmāti. Tatiyaṃ.",
  "atk-s0301a:323": "4. Nasantisuttavaṇṇanā",
  "atk-s0301a:324_0": "34. Catutthe kamanīyānīti rūpādīni iṭṭhārammaṇāni. Apunāgamanaṃ anāgantā puriso maccudheyyāti",
  "atk-s0301a:324_1": "tebhūmakavaṭṭasaṅkhātā maccudheyyā apunāgamanasaṅkhātaṃ nibbānaṃ anāgantā. Nibbānañhi",
  "atk-s0301a:324_2": "sattā na punāgacchanti, tasmā taṃ apunāgamananti vuccati. Taṃ kāmesu baddho ca pamatto",
  "atk-s0301a:324_3": "ca anāgantā nāma hoti, so taṃ pāpuṇituṃ na sakkoti, tasmā evamāha. Chandajanti taṇhāchandato",
  "atk-s0301a:324_4": "jātaṃ. Aghanti pañcakkhandhadukkhaṃ. Dutiyapadaṃ tasseva vevacanaṃ. Chandavinayā",
  "atk-s0301a:324_5": "aghavinayoti taṇhāvinayena pañcakkhandhavinayo. Aghavinayā dukkhavinayoti pañcakkhandhavinayena",
  "atk-s0301a:324_6": "vaṭṭadukkhaṃ vinītameva hoti. Citrānīti ārammaṇacittāni. Saṅkapparāgoti saṅkappitarāgo.",
  "atk-s0301a:324_7": "Evamettha vatthukāmaṃ paṭikkhipitvā kilesakāmo kāmoti vutto. Ayaṃ panattho pasūrasuttena",
  "atk-s0301a:324_8": "vibhāvetabbo. Pasūraparibbājako hi therena “saṅkapparāgo purisassa kāmo”ti vutte –",
  "atk-s0301a:325": "“Na te kāmā yāni citrāni loke,",
  "atk-s0301a:326": "Saṅkapparāgañca vadesi kāmaṃ;",
  "atk-s0301a:327": "Saṅkappayaṃ akusale vitakke,",
  "atk-s0301a:328": "Bhikkhūpi te hehinti kāmabhogī”ti. –",
  "atk-s0301a:329": "Āha. Atha naṃ thero avoca –",
  "atk-s0301a:330": "“Te ce kāmā yāni citrāni loke,",
  "atk-s0301a:331": "Saṅkapparāgaṃ na vadesi kāmaṃ;",
  "atk-s0301a:332": "Passanto rūpāni manoramāni,",
  "atk-s0301a:333": "Satthāpi te hehiti kāmabhogī.",
  "atk-s0301a:334": "Suṇanto saddāni, ghāyanto gandhāni;",
  "atk-s0301a:335": "Sāyanto rasāni, phusanto phassāni manoramāni;",
  "atk-s0301a:336": "Satthāpi te hehiti kāmabhogī”ti.",
  "atk-s0301a:337_0": "Athettha dhīrāti atha etesu ārammaṇesu paṇḍitā chandarāgaṃ vinayanti. Saṃyojanaṃ",
  "atk-s0301a:337_1": "sabbanti dasavidhampi saṃyojanaṃ. Akiñcananti rāgakiñcanādivirahitaṃ. Nānupatanti",
  "atk-s0301a:337_2": "dukkhāti vaṭṭadukkhā pana tassa upari na patanti. Iccāyasmā mogharājāti, “pahāsi",
  "atk-s0301a:337_3": "saṅkha”nti gāthaṃ sutvā tassaṃ parisati anusandhikusalo mogharājā nāma thero “imissā",
  "atk-s0301a:337_4": "gāthāya attho na yathānusandhiṃ gato”ti cintetvā yathānusandhiṃ ghaṭento evamāha.",
  "atk-s0301a:337_5": "Tattha idha vā huraṃ vāti idhaloke vā paraloke vā. Naruttamaṃ atthacaraṃ narānanti",
  "atk-s0301a:337_6": "kiñcāpi sabbe khīṇāsavā naruttamā ceva atthacarā ca narānaṃ, thero pana dasabalaṃ",
  "atk-s0301a:337_7": "sandhāyevamāha. Ye taṃ namassanti pasaṃsiyā teti yadi tathāvimuttaṃ devamanussā namassanti,",
  "atk-s0301a:337_8": "atha ye taṃ bhagavantaṃ kāyena vā vācāya vā anupaṭipattiyā vā namassanti, te kiṃ",
  "atk-s0301a:337_9": "pasaṃsiyā, udāhu apasaṃsiyāti. Bhikkhūti mogharājattheraṃ ālapati. Aññāya dhammanti",
  "atk-s0301a:337_10": "catusaccadhammaṃ jānitvā. Saṅgātigā tepi bhavantīti ye taṃ kāyena vā vācāya vā anupaṭipattiyā",
  "atk-s0301a:337_11": "vā namassanti. Te catusaccadhammaṃ aññāya vicikicchaṃ pahāya saṅgātigāpi honti, pasaṃsiyāpi hontīti. Catutthaṃ.",
  "atk-s0301a:338": "5. Ujjhānasaññisuttavaṇṇanā",
  "atk-s0301a:339_0": "35. Pañcame ujjhānasaññikāti ujjhānasaññī devaloko nāma pāṭiyekko natthi, imā pana",
  "atk-s0301a:339_1": "devatā tathāgatassa catupaccayaparibhogaṃ nissāya ujjhāyamānā āgatā. Tāsaṃ kira evaṃ",
  "atk-s0301a:339_2": "ahosi – “samaṇo gotamo bhikkhūnaṃ paṃsukūlacīvara-piṇḍiyālopa-rukkhamūlasenāsanapūtimuttabhesajjehi",
  "atk-s0301a:339_3": "santosasseva pariyantakāritaṃ vaṇṇeti, sayaṃ pana pattuṇṇadukūla khomādīni paṇītacīvarāni",
  "atk-s0301a:339_4": "dhāreti, rājārahaṃ uttamaṃ bhojanaṃ bhuñjati, devavimānakappāya gandhakuṭiyā varasayane",
  "atk-s0301a:339_5": "sayati, sappinavanītādīni bhesajjāni paṭisevati, divasaṃ mahājanassa dhammaṃ deseti,",
  "atk-s0301a:339_6": "vacanamassa aññato gacchati, kiriyā aññato”ti ujjhāyamānā āgamiṃsu. Tena tāsaṃ dhammasaṅgāhakattherehi",
  "atk-s0301a:339_7": "“ujjhānasaññikā”ti nāmaṃ gahitaṃ.",
  "atk-s0301a:340_0": "Aññathā santanti aññenākārena bhūtaṃ. Nikaccāti nikatiyā vañcanāya, vañcetvāti attho.",
  "atk-s0301a:340_1": "Kitavassevāti kitavo vuccati sākuṇiko. So hi agumbova samāno sākhapaṇṇādipaṭicchādanena",
  "atk-s0301a:340_2": "gumbavaṇṇaṃ dassetvā upagate moratittirādayo sakuṇe māretvā dārabharaṇaṃ karoti.",
  "atk-s0301a:340_3": "Iti tassa kitavassa imāya vañcanāya evaṃ vañcetvā sakuṇamaṃsabhojanaṃ viya kuhakassāpi",
  "atk-s0301a:340_4": "paṃsukūlena attānaṃ paṭicchādetvā kathāchekatāya mahājanaṃ vañcetvā khādamānassa",
  "atk-s0301a:340_5": "vicarato. Bhuttaṃ theyyena tassa tanti sabbopi tassa catupaccayaparibhogo theyyena",
  "atk-s0301a:340_6": "paribhutto nāma hotīti devatā bhagavantaṃ sandhāya vadati. Parijānanti paṇḍitāti",
  "atk-s0301a:340_7": "ayaṃ kārako vā akārako vāti paṇḍitā jānanti. Iti tā devatā “tathāgatāpi mayameva",
  "atk-s0301a:340_8": "paṇḍitā”ti maññamānā evamāhaṃsu.",
  "atk-s0301a:341_0": "Atha bhagavā nayidantiādimāha. Tattha yāyaṃ paṭipadā daḷhāti ayaṃ dhammānudhammapaṭipadā",
  "atk-s0301a:341_1": "daḷhā thirā. Yāya paṭipadāya dhīrā paṇḍitā ārammaṇūpanijjhānena lakkhaṇūpanijjhānena",
  "atk-s0301a:341_2": "cāti dvīhi jhānehi jhāyino mārabandhanā pamuccanti, taṃ paṭipadaṃ bhāsitamattena",
  "atk-s0301a:341_3": "vā savanamattena vā okkamituṃ paṭipajjituṃ na sakkāti attho. Na ve dhīrā pakubbantīti",
  "atk-s0301a:341_4": "dhīrā paṇḍitā viditvā lokapariyāyaṃ saṅkhāralokassa udayabbayaṃ ñatvā catusaccadhammañca",
  "atk-s0301a:341_5": "aññāya kilesanibbānena nibbutā loke visattikaṃ tiṇṇā evaṃ na kubbanti, mayaṃ evarūpāni na kathemāti attho.",
  "atk-s0301a:342_0": "Pathaviyaṃ patiṭṭhahitvāti “ayuttaṃ amhehi kataṃ, akārakameva mayaṃ kārakavādena",
  "atk-s0301a:342_1": "samudācarimhā”ti lajjamānā mahābrahmani viya bhagavati gāravaṃ paccupaṭṭhapetvā aggikkhandhaṃ",
  "atk-s0301a:342_2": "viya bhagavantaṃ durāsadaṃ katvā passamānā ākāsato otaritvā bhūmiyaṃ ṭhatvāti attho.",
  "atk-s0301a:342_3": "Accayoti aparādho. No, bhante, accāgamāti amhe atikkamma abhibhavitvā pavatto. Āsādetabbanti",
  "atk-s0301a:342_4": "ghaṭṭayitabbaṃ. Tā kira devatā bhagavantaṃ kāyena vācāyāti dvīhipi ghaṭṭayiṃsu. Tathāgataṃ",
  "atk-s0301a:342_5": "avanditvā ākāse patiṭṭhamānā kāyena ghaṭṭayiṃsu, kitavopamaṃ āharitvā nānappakārakaṃ",
  "atk-s0301a:342_6": "asabbhivādaṃ vadamānā vācāya ghaṭṭayiṃsu. Tasmā āsādetabbaṃ amaññimhāti āhaṃsu. Paṭiggaṇhātūti",
  "atk-s0301a:342_7": "khamatu. Āyatiṃ saṃvarāyāti anāgate saṃvaraṇatthāya, puna evarūpassa aparādhassa",
  "atk-s0301a:342_8": "dosassa akaraṇatthāya.",
  "atk-s0301a:343_0": "Sitaṃ pātvākāsīti aggadante dassento pahaṭṭhākāraṃ dassesi. Kasmā? Tā kira devatā",
  "atk-s0301a:343_1": "na sabhāvena khamāpenti, lokiyamahājanañca sadevake loke aggapuggalaṃ tathāgatañca",
  "atk-s0301a:343_2": "ekasadisaṃ karonti. Atha bhagavā “parato kathāya uppannāya buddhabalaṃ dīpetvā pacchā",
  "atk-s0301a:343_3": "khamissāmī”ti sitaṃ pātvākāsi. Bhiyyoso mattāyāti atirekappamāṇena. Imaṃ gāthaṃ abhāsīti",
  "atk-s0301a:343_4": "kupito esa amhākanti maññamānā abhāsi.",
  "atk-s0301a:344_0": "Na paṭigaṇhatīti na khamati nādhivāseti. Kopantaroti abbhantare uppannakopo. Dosagarūti",
  "atk-s0301a:344_1": "dosaṃ garuṃ katvā ādāya viharanto. Sa veraṃ paṭimuñcatīti so evarūpo gaṇṭhikaṃ paṭimuñcanto",
  "atk-s0301a:344_2": "viya taṃ veraṃ attani paṭimuñcati ṭhapeti, na paṭinissajjatīti attho. Accayo ce na",
  "atk-s0301a:344_3": "vijjethāti sace accāyikakammaṃ na bhaveyya. No cidhāpagataṃ siyāti yadi aparādho",
  "atk-s0301a:344_4": "nāma na bhāveyya. Kenīdha kusalo siyāti yadi verāni na sammeyyuṃ, kena kāraṇena kusalo bhaveyya.",
  "atk-s0301a:345_0": "Kassaccayāti gāthāya kassa atikkamo natthi? Kassa aparādho natthi? Ko sammohaṃ nāpajjati?",
  "atk-s0301a:345_1": "Ko niccameva paṇḍito nāmāti attho? Imaṃ kira gāthaṃ bhaṇāpanatthaṃ bhagavato sitapātukammaṃ.",
  "atk-s0301a:345_2": "Tasmā idāni devatānaṃ buddhabalaṃ dīpetvā khamissāmīti tathāgatassa buddhassātiādimāha.",
  "atk-s0301a:345_3": "Tattha tathāgatassāti tathā āgatoti evamādīhi kāraṇehi tathāgatassa. Buddhassāti",
  "atk-s0301a:345_4": "catunnaṃ saccānaṃ buddhattādīhi kāraṇehi vimokkhantikapaṇṇattivasena evaṃ laddhanāmassa.",
  "atk-s0301a:345_5": "Accayaṃ desayantīnanti yaṃ vuttaṃ tumhehi “accayaṃ desayantīnaṃ…pe… sa veraṃ paṭimuñcatī”ti,",
  "atk-s0301a:345_6": "taṃ sādhu vuttaṃ, ahaṃ pana taṃ veraṃ nābhinandāmi na patthayāmīti attho. Paṭiggaṇhāmi",
  "atk-s0301a:345_7": "voccayanti tumhākaṃ aparādhaṃ khamāmīti. Pañcamaṃ.",
  "atk-s0301a:346": "6. Saddhāsuttavaṇṇanā",
  "atk-s0301a:347_0": "36. Chaṭṭhe saddhā dutiyā purisassa hotīti purisassa devaloke manussaloke ceva nibbānañca",
  "atk-s0301a:347_1": "gacchantassa saddhā dutiyā hoti, sahāyakiccaṃ sādheti. No ce assaddhiyaṃ avatiṭṭhatīti",
  "atk-s0301a:347_2": "yadi assaddhiyaṃ na tiṭṭhati. Yasoti parivāro. Kittīti vaṇṇabhaṇanaṃ. Tatvassa hotīti",
  "atk-s0301a:347_3": "tato assa hoti. Nānupatanti saṅgāti rāgasaṅgādayo pañca saṅgā na anupatanti. Pamādamanuyuñjantīti",
  "atk-s0301a:347_4": "ye pamādaṃ karonti nibbattenti, te taṃ anuyuñjanti nāma. Dhanaṃ seṭṭhaṃva rakkhatīti",
  "atk-s0301a:347_5": "muttāmaṇisārādiuttamadhanaṃ viya rakkhati. Jhāyantoti lakkhaṇūpanijjhānena ca ārammaṇūpanijjhānena",
  "atk-s0301a:347_6": "ca jhāyanto. Tattha lakkhaṇūpanijjhānaṃ nāma vipassanāmaggaphalāni. Vipassanā hi",
  "atk-s0301a:347_7": "tīṇi lakkhaṇāni upanijjhāyatīti lakkhaṇūpanijjhānaṃ. Maggo vipassanāya āgatakiccaṃ",
  "atk-s0301a:347_8": "sādhetīti lakkhaṇūpanijjhānaṃ. Phalaṃ tathalakkhaṇaṃ nirodhasaccaṃ upanijjhāyatīti",
  "atk-s0301a:347_9": "lakkhaṇūpanijjhānaṃ. Aṭṭha samāpattiyo pana kasiṇārammaṇassa upanijjhāyanato ārammaṇūpanijjhānanti",
  "atk-s0301a:347_10": "veditabbā. Paramaṃ nāma arahattasukhaṃ adhippetanti. Chaṭṭhaṃ.",
  "atk-s0301a:348": "7. Samayasuttavaṇṇanā",
  "atk-s0301a:349_0": "37. Sattame sakkesūti “sakyā vata, bho kumārā”ti udānaṃ paṭicca sakkāti laddhanāmānaṃ",
  "atk-s0301a:349_1": "rājakumārānaṃ nivāso ekopi janapado rūḷhīsaddena sakkāti vuccati. Tasmiṃ sakkesu",
  "atk-s0301a:349_2": "janapade. Mahāvaneti sayaṃjāte aropime himavantena saddhiṃ ekābaddhe mahati vane.",
  "atk-s0301a:349_3": "Sabbeheva arahantehīti imaṃ suttaṃ kathitadivaseyeva pattaarahantehi.",
  "atk-s0301a:350_0": "Tatrāyaṃ anupubbikathā – sākiyakoliyā hi kira kapilavatthunagarassa ca koliyanagarassa",
  "atk-s0301a:350_1": "ca antare rohiṇiṃ nāma nadiṃ ekeneva āvaraṇena bandhāpetvā sassāni kārenti. Atha",
  "atk-s0301a:350_2": "jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu.",
  "atk-s0301a:350_3": "Tattha koliyanagaravāsino āhaṃsu – “idaṃ udakaṃ ubhayato āhariyamānaṃ na tumhākaṃ,",
  "atk-s0301a:350_4": "na amhākaṃ pahossati, amhākaṃ pana sassaṃ ekena udakeneva nipphajjissati, idaṃ udakaṃ",
  "atk-s0301a:350_5": "amhākaṃ dethā”ti. Kapilavatthuvāsino āhaṃsu – “tumhesu koṭṭhe pūretvā ṭhitesu mayaṃ",
  "atk-s0301a:350_6": "rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na sakkhissāma",
  "atk-s0301a:350_7": "tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ",
  "atk-s0301a:350_8": "udakaṃ amhākaṃ dethā”ti. “Na mayaṃ dassāmā”ti. “Mayampi na dassāmā”ti. Evaṃ kathaṃ",
  "atk-s0301a:350_9": "vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā",
  "atk-s0301a:350_10": "rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0301a:351_0": "Koliyakammakārā vadanti – “tumhe kapilavatthuvāsike gahetvā gajjatha, ye soṇasiṅgālādayo",
  "atk-s0301a:351_1": "viya attano bhaginīhi saddhiṃ saṃvasiṃsu, etesaṃ hatthino ca assā ca phalakāvudhāni",
  "atk-s0301a:351_2": "ca amhākaṃ kiṃ karissantī”ti? Sākiyakammakārā vadanti – “tumhe dāni kuṭṭhino dārake",
  "atk-s0301a:351_3": "gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ",
  "atk-s0301a:351_4": "hatthino ca assā ca phalakāvudhāni ca amhākaṃ kiṃ karissantī”ti? Te gantvā tasmiṃ",
  "atk-s0301a:351_5": "kamme niyuttaamaccānaṃ kathesuṃ, amaccā rājakulānaṃ kathesuṃ. Tato sākiyā – “bhaginīhi",
  "atk-s0301a:351_6": "saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu. Koliyāpi",
  "atk-s0301a:351_7": "– “kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0301a:352_0": "Bhagavāpi rattiyā paccūsasamayeva mahākaruṇāsamāpattito uṭṭhāya lokaṃ volokento ime",
  "atk-s0301a:352_1": "evaṃ yuddhasajje nikkhamante addasa. Disvā – “mayi gate ayaṃ kalaho vūpasammissati",
  "atk-s0301a:352_2": "nu kho udāhu no”ti upadhārento – “ahamettha gantvā kalahavūpasamanatthaṃ tīṇi jātakāni",
  "atk-s0301a:352_3": "kathessāmi, tato kalaho vūpasammissati. Atha sāmaggidīpanatthāya dve jātakāni kathetvā",
  "atk-s0301a:352_4": "attadaṇḍasuttaṃ desessāmi. Desanaṃ sutvā ubhayanagaravāsinopi aḍḍhatiyāni aḍḍhatiyāni",
  "atk-s0301a:352_5": "kumārasatāni dassanti, ahaṃ te pabbājessāmi, tadā mahāsamāgamo bhavissatī”ti sanniṭṭhānaṃ",
  "atk-s0301a:352_6": "akāsi. Tasmā imesu yuddhasajjesu nikkhamantesu kassaci anārocetvā sayameva pattacīvaramādāya",
  "atk-s0301a:352_7": "gantvā dvinnaṃ senānaṃ antare ākāse pallaṅkaṃ ābhujitvā chabbaṇṇarasmiyo vissajjetvā nisīdi.",
  "atk-s0301a:353_0": "Kapilavatthuvāsino bhagavantaṃ disvāva, “amhākaṃ ñātiseṭṭho satthā āgato. Diṭṭho",
  "atk-s0301a:353_1": "nu kho tena amhākaṃ kalahakaraṇabhāvo”ti cintetvā, “na kho pana sakkā bhagavati āgate",
  "atk-s0301a:353_2": "amhehi parassa sarīre satthaṃ pātetuṃ. Koliyanagaravāsino amhe hanantu vā bajjhantu",
  "atk-s0301a:353_3": "vā”ti. Āvudhāni chaḍḍetvā, bhagavantaṃ vanditvā, nisīdiṃsu. Koliyanagaravāsinopi",
  "atk-s0301a:353_4": "tatheva cintetvā āvudhāni chaḍḍetvā, bhagavantaṃ vanditvā, nisīdiṃsu.",
  "atk-s0301a:354_0": "Bhagavā jānantova, “kasmā āgatattha, mahārājā”ti pucchi? “Na, bhagavā, titthakīḷāya",
  "atk-s0301a:354_1": "na pabbatakīḷāya, na nadīkīḷāya, na giridassanatthaṃ, imasmiṃ pana ṭhāne saṅgāmaṃ",
  "atk-s0301a:354_2": "paccupaṭṭhapetvā āgatamhā”ti. “Kiṃ nissāya vo kalaho, mahārājāti? Udakaṃ, bhanteti.",
  "atk-s0301a:354_3": "Udakaṃ kiṃ agghati, mahārājāti? Appaṃ, bhanteti. Pathavī nāma kiṃ agghati, mahārājāti?",
  "atk-s0301a:354_4": "Anagghā, bhanteti. Khattiyā kiṃ agghantīti? Khattiyā nāma anagghā, bhanteti. Appamūlaṃ",
  "atk-s0301a:354_5": "udakaṃ nissāya kimatthaṃ anagghe khattiye nāsetha, mahārāja, kalahe assādo nāma natthi,",
  "atk-s0301a:354_6": "kalahavasena, mahārāja, aṭṭhāne veraṃ katvā ekāya rukkhadevatāya kāḷasīhena saddhiṃ",
  "atk-s0301a:354_7": "baddhāghāto sakalampi imaṃ kappaṃ anuppattoyevāti vatvā phandanajātakaṃ kathesi”.",
  "atk-s0301a:354_8": "Tato “parapattiyena nāma, mahārāja, na bhavitabbaṃ. Parapattiyā hutvā hi ekassa sasakassa",
  "atk-s0301a:354_9": "kathāya tiyojanasahassavitthate himavante catuppadagaṇā mahāsamuddaṃ pakkhandino",
  "atk-s0301a:354_10": "ahesuṃ. Tasmā parapattiyena na bhavitabba”nti vatvā, pathavīundriyajātakaṃ kathesi.",
  "atk-s0301a:354_11": "Tato “kadāci, mahārāja, dubbalopi mahābalassa randhaṃ vivaraṃ passati, kadāci mahābalo",
  "atk-s0301a:354_12": "dubbalassa. Laṭukikāpi hi sakuṇikā hatthināgaṃ ghātesī”ti laṭukikajātakaṃ kathesi.",
  "atk-s0301a:354_13": "Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni",
  "atk-s0301a:354_14": "kathesi. Kathaṃ? “Samaggānañhi, mahārāja, koci otāraṃ nāma passituṃ na sakkotīti",
  "atk-s0301a:354_15": "vatvā, rukkhadhammajātakaṃ kathesi. Tato “samaggānaṃ, mahārāja, koci vivaraṃ dassituṃ",
  "atk-s0301a:354_16": "na sakkhi. Yadā pana aññamaññaṃ vivādamakaṃsu, atha te nesādaputto jīvitā voropetvā",
  "atk-s0301a:354_17": "ādāya gatoti vivāde assādo nāma natthī”ti vatvā, vaṭṭakajātakaṃ kathesi. Evaṃ imāni",
  "atk-s0301a:354_18": "pañca jātakāni kathetvā avasāne attadaṇḍasuttaṃ kathesi.",
  "atk-s0301a:355_0": "Rājāno pasannā – “sace satthā nāgamissa, mayaṃ sahatthā aññamaññaṃ vadhitvā lohitanadiṃ",
  "atk-s0301a:355_1": "pavattayissāma. Amhākaṃ puttabhātaro ca gehadvāre na passeyyāma, sāsanapaṭisāsanampi",
  "atk-s0301a:355_2": "no āharaṇako nābhavissa. Satthāraṃ nissāya no jīvitaṃ laddhaṃ. Sace pana satthā āgāraṃ",
  "atk-s0301a:355_3": "ajjhāvasissa dīpasahassadvayaparivāraṃ catumahādīparajjamassa hatthagataṃ abhavissa,",
  "atk-s0301a:355_4": "atirekasahassaṃ kho panassa puttā abhavissaṃsu, tato khattiyaparivāro avicarissa.",
  "atk-s0301a:355_5": "Taṃ kho panesa sampattiṃ pahāya nikkhamitvā sambodhiṃ patto. Idānipi khattiyaparivāroyeva",
  "atk-s0301a:355_6": "vicaratū”ti ubhayanagaravāsino aḍḍhatiyāni aḍḍhatiyāni kumārasatāni adaṃsu. Bhagavāpi",
  "atk-s0301a:355_7": "te pabbājetvā mahāvanaṃ agamāsi. Tesaṃ garugāravena na attano ruciyā pabbajitānaṃ",
  "atk-s0301a:355_8": "anabhirati uppajji. Purāṇadutiyikāyopi tesaṃ – “ayyaputtā ukkaṇṭhantu, gharāvāso",
  "atk-s0301a:355_9": "na saṇṭhātī”tiādīni vatvā sāsanaṃ pesenti. Te ca atirekataraṃ ukkaṇṭhiṃsu.",
  "atk-s0301a:356_0": "Bhagavā āvajjento tesaṃ anabhiratibhāvaṃ ñatvā – “ime bhikkhū mādisena buddhena saddhiṃ",
  "atk-s0301a:356_1": "ekato vasantā ukkaṇṭhanti, handa nesaṃ kuṇāladahassa vaṇṇaṃ kathetvā tattha netvā",
  "atk-s0301a:356_2": "anabhiratiṃ vinodemī”ti kuṇāladahassa vaṇṇaṃ kathesi. Te taṃ daṭṭhukāmā ahesuṃ. Daṭṭhukāmattha,",
  "atk-s0301a:356_3": "bhikkhave, kuṇāladahanti? Āma bhagavāti. Yadi evaṃ etha gacchāmāti. Iddhimantānaṃ",
  "atk-s0301a:356_4": "bhagavā gamanaṭṭhānaṃ mayaṃ kathaṃ gamissāmāti. Tumhe gantukāmā hotha, ahaṃ mamānubhāvena",
  "atk-s0301a:356_5": "gahetvā gamissāmīti. Sādhu, bhanteti. Bhagavā pañca bhikkhusatāni gahetvā ākāse uppatitvā",
  "atk-s0301a:356_6": "kuṇāladahe patiṭṭhāya te bhikkhū āha – “bhikkhave, imasmiṃ kuṇāladahe yesaṃ macchānaṃ",
  "atk-s0301a:356_7": "nāmaṃ na jānātha mamaṃ pucchathā”ti.",
  "atk-s0301a:357_0": "Te pucchiṃsu. Bhagavā pucchitaṃ pucchitaṃ kathesi. Na kevalañca, macchānaṃyeva, tasmiṃ",
  "atk-s0301a:357_1": "vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā",
  "atk-s0301a:357_2": "kathesi. Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno kuṇālasakuṇarājā",
  "atk-s0301a:357_3": "purato pacchato ubhosu ca passesu sakuṇasaṅghaparivuto āgacchati. Bhikkhū taṃ disvā",
  "atk-s0301a:357_4": "– “esa, bhante, imesaṃ sakuṇānaṃ rājā bhavissati, parivārā ete etassā”ti maññāmāti.",
  "atk-s0301a:357_5": "Evametaṃ, bhikkhave, ayampi mameva vaṃso mama paveṇīti. Idāni tāva mayaṃ, bhante,",
  "atk-s0301a:357_6": "ete sakuṇe passāma. Yaṃ pana bhagavā “ayampi mameva vaṃso mama paveṇī”ti āha, taṃ",
  "atk-s0301a:357_7": "sotukāmamhāti. Sotukāmattha, bhikkhaveti? Āma bhagavāti. Tena hi suṇāthāti tīhi gāthāsatehi",
  "atk-s0301a:357_8": "maṇḍetvā kuṇālajātakaṃ kathento anabhiratiṃ vinodesi. Desanāpariyosāne sabbepi sotāpattiphale",
  "atk-s0301a:357_9": "patiṭṭhahiṃsu, maggeneva ca nesaṃ iddhipi āgatā. Bhagavā “hotu tāva ettakaṃ tesaṃ",
  "atk-s0301a:357_10": "bhikkhūna”nti ākāse uppatitvā mahāvanameva agamāsi. Tepi bhikkhū gamanakāle dasabalassa",
  "atk-s0301a:357_11": "ānubhāvena gantvā āgamanakāle attano ānubhāvena bhagavantaṃ parivāretvā mahāvane otariṃsu.",
  "atk-s0301a:358_0": "Bhagavā paññattāsane nisīditvā te bhikkhū āmantetvā – “etha, bhikkhave, nisīdatha.",
  "atk-s0301a:358_1": "Uparimaggattayavajjhānaṃ vo kilesānaṃ kammaṭṭhānaṃ kathessāmī”ti kammaṭṭhānaṃ kathesi.",
  "atk-s0301a:358_2": "Bhikkhū cintayiṃsu – “bhagavā amhākaṃ anabhiratabhāvaṃ ñatvā kuṇāladahaṃ netvā anabhiratiṃ",
  "atk-s0301a:358_3": "vinodesi, tattha sotāpattiphalaṃ pattānaṃ no idāni idha tiṇṇaṃ maggānaṃ kammaṭṭhānaṃ",
  "atk-s0301a:358_4": "adāsi, na kho pana amhehi ‘sotāpannā maya’nti vītināmetuṃ vaṭṭati, purisapurisehi",
  "atk-s0301a:358_5": "no bhavituṃ vaṭṭatī”ti te dasabalassa pāde vanditvā uṭṭhāya nisīdanaṃ papphoṭetvā",
  "atk-s0301a:358_6": "visuṃ visuṃ pabbhārarukkhamūlesu nisīdiṃsu.",
  "atk-s0301a:359_0": "Bhagavā cintesi – “ime bhikkhū pakatiyāpi avissaṭṭhakammaṭṭhānā, laddhupāyassa pana",
  "atk-s0301a:359_1": "bhikkhuno kilamanakāraṇaṃ nāma natthi. Gacchantā gacchantā ca vipassanaṃ vaḍḍhetvā",
  "atk-s0301a:359_2": "arahattaṃ patvā ‘attanā paṭividdhaguṇaṃ ārocessāmā’ti mama santikaṃ āgamissanti.",
  "atk-s0301a:359_3": "Etesu āgatesu dasasahassacakkavāḷadevatā ekacakkavāḷe sannipatissanti, mahāsamayo",
  "atk-s0301a:359_4": "bhavissati, vivitte okāse mayā nisīdituṃ vaṭṭatī”ti tato vivitte okāse buddhāsanaṃ paññāpetvā nisīdi.",
  "atk-s0301a:360_0": "Sabbapaṭhamaṃ kammaṭṭhānaṃ gahetvā gatatthero saha paṭisambhidāhi arahattaṃ pāpuṇi.",
  "atk-s0301a:360_1": "Tato aparo tato aparoti pañcasatāpi paduminiyaṃ padumāni viya vikasiṃsu. Sabbapaṭhamaṃ",
  "atk-s0301a:360_2": "arahattaṃ pattabhikkhu “bhagavato ārocessāmī”ti pallaṅkaṃ vinibbhujitvā nisīdanaṃ",
  "atk-s0301a:360_3": "papphoṭetvā uṭṭhāya dasabalābhimukho ahosi. Evaṃ aparopi aparopīti pañcasatā bhattasālaṃ",
  "atk-s0301a:360_4": "pavisantā viya paṭipāṭiyāva āgamiṃsu. Paṭhamaṃ āgato vanditvā nisīdanaṃ paññāpetvā,",
  "atk-s0301a:360_5": "ekamantaṃ nisīditvā, paṭividdhaguṇaṃ ārocetukāmo “atthi nu kho añño koci? Natthī”ti",
  "atk-s0301a:360_6": "nivattitvā āgatamaggaṃ olokento aparampi addasa aparampi addasayevāti sabbepi te",
  "atk-s0301a:360_7": "āgantvā ekamantaṃ nisīditvā, ayaṃ imassa harāyamāno na kathesi, ayaṃ imassa harāyamāno",
  "atk-s0301a:360_8": "na kathesi. Khīṇāsavānaṃ kira dve ākārā honti – “aho vata mayā paṭividdhaguṇaṃ sadevako",
  "atk-s0301a:360_9": "loko khippameva paṭivijjheyyā”ti cittaṃ uppajjati. Paṭividdhabhāvaṃ pana nidhiladdhapuriso",
  "atk-s0301a:360_10": "viya na aññassa ārocetukāmā honti.",
  "atk-s0301a:361_0": "Evaṃ osaṭamatte pana tasmiṃ ariyamaṇḍale pācīnayugandharaparikkhepato abbhā mahikā",
  "atk-s0301a:361_1": "dhūmo rajo rāhūti, imehi upakkilesehi vippamuttaṃ buddhuppādapaṭimaṇḍitassa lokassa",
  "atk-s0301a:361_2": "rāmaṇeyyakadassanatthaṃ pācīnadisāya ukkhittarajatamayamahāādāsamaṇḍalaṃ viya, nemivaṭṭiyaṃ",
  "atk-s0301a:361_3": "gahetvā, parivattiyamānarajatacakkasassirikaṃ puṇṇacandamaṇḍalaṃ ullaṅghitvā, anilapathaṃ",
  "atk-s0301a:361_4": "paṭipajjittha. Iti evarūpe khaṇe laye muhutte bhagavā sakkesu viharati kapilavatthusmiṃ",
  "atk-s0301a:361_5": "mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi.",
  "atk-s0301a:362_0": "Tattha bhagavāpi mahāsammatassa vaṃse uppanno, tepi pañcasatā bhikkhū mahāsammatassa",
  "atk-s0301a:362_1": "kule uppannā. Bhagavāpi khattiyagabbhe jāto, tepi khattiyagabbhe jātā. Bhagavāpi",
  "atk-s0301a:362_2": "rājapabbajito, tepi rājapabbajitā. Bhagavāpi setacchattaṃ pahāya hatthagataṃ cakkavattirajjaṃ",
  "atk-s0301a:362_3": "nissajjitvā pabbajito, tepi setacchattaṃ pahāya hatthagatāni rajjāni vissajjitvā",
  "atk-s0301a:362_4": "pabbajitā. Iti bhagavā parisuddhe okāse, parisuddhe rattibhāge, sayaṃ parisuddho",
  "atk-s0301a:362_5": "parisuddhaparivāro, vītarāgo vītarāgaparivāro, vītadoso vītadosaparivāro, vītamoho",
  "atk-s0301a:362_6": "vītamohaparivāro, nittaṇho nittaṇhaparivāro, nikkileso nikkilesaparivāro, santo santaparivāro,",
  "atk-s0301a:362_7": "danto dantaparivāro, mutto muttaparivāro, ativiya virocatīti. Vaṇṇabhūmi nāmesā,",
  "atk-s0301a:362_8": "yattakaṃ sakkoti, tattakaṃ vattabbaṃ. Iti ime bhikkhū sandhāya vuttaṃ, “pañcamattehi",
  "atk-s0301a:362_9": "bhikkhusatehi sabbeheva arahantehī”ti.",
  "atk-s0301a:363_0": "Yebhuyyenāti bahutarā sannipatitā, mandā na sannipatitā asaññī arūpāvacaradevatā",
  "atk-s0301a:363_1": "samāpannadevatāyo ca. Tatrāyaṃ sannipātakkamo – mahāvanassa kira sāmantā devatā caliṃsu,",
  "atk-s0301a:363_2": "“āyāma bho! Buddhadassanaṃ nāma bahūpakāraṃ, dhammassavanaṃ bahūpakāraṃ, bhikkhusaṅghadassanaṃ",
  "atk-s0301a:363_3": "bahūpakāraṃ. Āyāma āyāmā”ti! Mahāsaddaṃ kurumānā āgantvā bhagavantañca taṃmuhuttaṃ",
  "atk-s0301a:363_4": "arahattappattakhīṇāsave ca vanditvā ekamantaṃ aṭṭhaṃsu. Eteneva upāyena tāsaṃ tāsaṃ",
  "atk-s0301a:363_5": "saddaṃ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate",
  "atk-s0301a:363_6": "himavante, tikkhattuṃ tesaṭṭhiyā nagarasahassesu, navanavutiyā doṇamukhasatasahassesu,",
  "atk-s0301a:363_7": "chanavutiyā paṭṭanakoṭisatasahassesu, chapaṇṇāsāya ratanākaresūti sakalajambudīpe,",
  "atk-s0301a:363_8": "pubbavidehe, aparagoyāne, uttarakurumhi, dvīsu parittadīpasahassesūti sakalacakkavāḷe,",
  "atk-s0301a:363_9": "tato dutiyatatiyacakkavāḷeti evaṃ dasasahassacakkavāḷesu devatā sannipatitāti veditabbā.",
  "atk-s0301a:363_10": "Dasasahassacakkavāḷañhi idha dasalokadhātuyoti adhippetaṃ. Tena vuttaṃ – “dasahi",
  "atk-s0301a:363_11": "ca lokadhātūhi devatā yebhuyyena sannipatitā hontī”ti.",
  "atk-s0301a:364_0": "Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare nirantaraṃ",
  "atk-s0301a:364_1": "pakkhittasūcīhi viya paripuṇṇaṃ hoti. Tattha brahmalokassa evaṃ uccattanaṃ veditabbaṃ",
  "atk-s0301a:364_2": "– lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi",
  "atk-s0301a:364_3": "pathaviṃ pāpuṇāti. Evaṃ mahante okāse yathā heṭṭhā ṭhatvā khittāni pupphāni vā dhūmo",
  "atk-s0301a:364_4": "vā upari gantuṃ, upari vā ṭhatvā khittasāsapā heṭṭhā otarituṃ antaraṃ na labhanti,",
  "atk-s0301a:364_5": "evaṃ nirantarā devatā ahesuṃ. Yathā kho pana cakkavattirañño nisinnaṭṭhānaṃ asambādhaṃ",
  "atk-s0301a:364_6": "hoti, āgatāgatā mahesakkhā khattiyā okāsaṃ labhantiyeva, parato parato pana atisambādhaṃ",
  "atk-s0301a:364_7": "hoti. Evameva bhagavato nisinnaṭṭhānaṃ asambādhaṃ, āgatāgatā mahesakkhā devā ca brahmāno",
  "atk-s0301a:364_8": "ca okāsaṃ labhantiyeva. Api sudaṃ bhagavato āsannāsannaṭṭhāne vālagganittudanamatte",
  "atk-s0301a:364_9": "padese dasapi vīsatipi devā sukhume attabhāve māpetvā aṭṭhaṃsu. Sabbaparato saṭṭhi",
  "atk-s0301a:364_10": "saṭṭhi devatā aṭṭhaṃsu.",
  "atk-s0301a:365_0": "Suddhāvāsakāyikānanti suddhāvāsavāsīnaṃ. Suddhāvāsā nāma suddhānaṃ anāgāmikhīṇāsavānaṃ",
  "atk-s0301a:365_1": "āvāsā pañca brahmalokā. Etadahosīti kasmā ahosi? Te kira brahmāno samāpattiṃ samāpajjitvā",
  "atk-s0301a:365_2": "yathā paricchedena vuṭṭhitā brahmabhavanaṃ olokentā pacchābhatte bhattagehaṃ viya",
  "atk-s0301a:365_3": "suññataṃ addasaṃsu. Tato “kuhiṃ brahmāno gatā”ti āvajjantā mahāsamāgamaṃ ñatvā –",
  "atk-s0301a:365_4": "“ayaṃ samāgamo mahā, mayaṃ ohīnā, ohīnakānaṃ pana okāso dullabho hoti, tasmā gacchantā",
  "atk-s0301a:365_5": "atucchahatthā hutvā ekekaṃ gāthaṃ abhisaṅkharitvā gacchāma. Tāya mahāsamāgame ca",
  "atk-s0301a:365_6": "attano āgatabhāvaṃ jānāpessāma, dasabalassa ca vaṇṇaṃ bhāsissāmā”ti. Iti tesaṃ samāpattito",
  "atk-s0301a:365_7": "uṭṭhāya āvajjitattā etadahosi.",
  "atk-s0301a:366_0": "Bhagavato purato pāturahesunti pāḷiyaṃ bhagavato santike abhimukhaṭṭhāneyeva otiṇṇā",
  "atk-s0301a:366_1": "viya katvā vuttā, na kho panettha evaṃ attho veditabbo. Te pana brahmaloke ṭhitāyeva",
  "atk-s0301a:366_2": "gāthā abhisaṅkharitvā eko puratthimacakkavāḷamukhavaṭṭiyaṃ otari, eko dakkhiṇacakkavāḷamukhavaṭṭiyaṃ,",
  "atk-s0301a:366_3": "eko pacchimacakkavāḷamukhavaṭṭiyaṃ, eko uttaracakkavāḷamukhavaṭṭiyaṃ otari. Tato",
  "atk-s0301a:366_4": "puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo",
  "atk-s0301a:366_5": "vissajjetvā dasasahassacakkavāḷadevatānaṃ maṇivammaṃ paṭimuñcanto viya attano āgatabhāvaṃ",
  "atk-s0301a:366_6": "jānāpetvā buddhavīthi nāma kenaci uttarituṃ na sakkā, tasmā mahatiyā buddhavīthiyāva",
  "atk-s0301a:366_7": "āgantvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho attanā abhisaṅkhataṃ gāthaṃ abhāsi.",
  "atk-s0301a:367_0": "Dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ samāpajjitvā suvaṇṇapabhaṃ",
  "atk-s0301a:367_1": "muñcitvā dasasahassacakkavāḷadevatānaṃ suvaṇṇapaṭaṃ pārupanto viya attano āgatabhāvaṃ",
  "atk-s0301a:367_2": "jānāpetvā tatheva akāsi. Pacchimacakkavāḷamukhavaṭṭiyaṃ otiṇṇabrahmā lohitakasiṇaṃ",
  "atk-s0301a:367_3": "samāpajjitvā lohitakarasmiyo muñcitvā dasasahassacakkavāḷadevatānaṃ rattavarakambalena",
  "atk-s0301a:367_4": "parikkhipanto viya attano āgatabhāvaṃ jānāpetvā tatheva akāsi. Uttaracakkavāḷamukhavaṭṭiyaṃ",
  "atk-s0301a:367_5": "otiṇṇabrahmā odātakasiṇaṃ samāpajjitvā odātarasmiyo vissajjetvā dasasahassacakkavāḷadevatānaṃ",
  "atk-s0301a:367_6": "sumanakusumapaṭaṃ pārupanto viya attano āgatabhāvaṃ jānāpetvā tatheva akāsi.",
  "atk-s0301a:368_0": "Pāḷiyaṃ pana bhagavato purato pāturahesuṃ. Atha kho tā devatā bhagavantaṃ abhivādetvā",
  "atk-s0301a:368_1": "ekamantaṃ aṭṭhaṃsūti evaṃ ekakkhaṇe viya purato pātubhāvo ca abhivādetvā ekamantaṃ",
  "atk-s0301a:368_2": "ṭhitabhāvo ca vutto, so iminā anukkamena ahosi, ekato katvā pana dassito. Gāthābhāsanaṃ",
  "atk-s0301a:368_3": "pana pāḷiyampi visuṃ visuṃyeva vuttaṃ.",
  "atk-s0301a:369_0": "Tattha mahāsamayoti mahāsamūho. Pavanaṃ vuccati vanasaṇḍo. Ubhayenapi bhagavā “imasmiṃ",
  "atk-s0301a:369_1": "pana vanasaṇḍe ajja mahāsamūho sannipāto”ti āha. Tato yesaṃ so sannipāto, te dassetuṃ",
  "atk-s0301a:369_2": "devakāyā samāgatāti āha. Tattha devakāyāti devaghaṭā. Āgatamha imaṃ dhammasamayanti",
  "atk-s0301a:369_3": "evaṃ samāgate devakāye disvā mayampi imaṃ dhammasamūhaṃ āgatā. Kiṃ kāraṇā? Dakkhitāye",
  "atk-s0301a:369_4": "aparājitasaṅghanti kenaci aparājitaṃ ajjeva tayo māre madditvā vijitasaṅgāmaṃ imaṃ",
  "atk-s0301a:369_5": "aparājitasaṅghaṃ dassanatthāya āgatamhāti attho. So pana, brahmā, imaṃ gāthaṃ bhāsitvā,",
  "atk-s0301a:369_6": "bhagavantaṃ abhivādetvā, puratthimacakkavāḷamukhavaṭṭiyaṃyeva aṭṭhāsi.",
  "atk-s0301a:370_0": "Atha dutiyo vuttanayeneva āgantvā abhāsi. Tattha tatra bhikkhavoti tasmiṃ sannipātaṭṭhāne",
  "atk-s0301a:370_1": "bhikkhū. Samādahaṃsūti samādhinā yojesuṃ. Cittamattano ujukaṃ akaṃsūti attano citte",
  "atk-s0301a:370_2": "sabbe vaṅkakuṭilajimhabhāve haritvā ujukaṃ akariṃsu. Sārathīva nettāni gahetvāti",
  "atk-s0301a:370_3": "yathā samappavattesu sindhavesu odhastapatodo sārathī sabbayottāni gahetvā acodento",
  "atk-s0301a:370_4": "avārento tiṭṭhati, evaṃ chaḷaṅgupekkhāya samannāgatā guttadvārā sabbepete pañcasatā",
  "atk-s0301a:370_5": "bhikkhū indriyāni rakkhanti paṇḍitā, ete daṭṭhuṃ idhāgatamhā bhagavāti, sopi gantvā",
  "atk-s0301a:370_6": "yathāṭhāneyeva aṭṭhāsi.",
  "atk-s0301a:371_0": "Atha tatiyo vuttanayeneva āgantvā abhāsi. Tattha chetvā khīlanti rāgadosamohakhīlaṃ",
  "atk-s0301a:371_1": "chinditvā. Palighanti rāgadosamohapalighameva. Indakhīlanti rāgadosamohaindakhīlameva.",
  "atk-s0301a:371_2": "Ūhacca manejāti ete taṇhāejāya anejā bhikkhū indakhīlaṃ ūhacca samūhanitvā catūsu",
  "atk-s0301a:371_3": "disāsu appaṭihatacārikaṃ caranti. Suddhāti nirupakkilesā. Vimalāti nimmalā. Idaṃ",
  "atk-s0301a:371_4": "tasseva vevacanaṃ. Cakkhumatāti pañcahi cakkhūhi cakkhumantena. Sudantāti cakkhutopi",
  "atk-s0301a:371_5": "dantā sotatopi ghānatopi jivhātopi kāyatopi manatopi dantā. Susunāgāti taruṇanāgā.",
  "atk-s0301a:371_6": "Tatrāyaṃ vacanattho – chandādīhi na gacchantīti nāgā, tena tena maggena pahīne kilese",
  "atk-s0301a:371_7": "na āgacchantīti nāgā, nānappakāraṃ āguṃ na karontīti nāgā. Ayamettha saṅkhepo, vitthāro",
  "atk-s0301a:371_8": "pana mahāniddese vuttanayeneva veditabbo.",
  "atk-s0301a:372": "Apica –",
  "atk-s0301a:373": "“Āguṃ na karoti kiñci loke,",
  "atk-s0301a:374": "Sabbasaṃyoga visajja bandhanāni;",
  "atk-s0301a:375": "Sabbattha na sajjatī vimutto,",
  "atk-s0301a:376": "Nāgo tādi pavuccate tathattā”ti. –",
  "atk-s0301a:377_0": "Evamettha attho veditabbo. Susunāgāti susū nāgā, susunāgabhāvasampattiṃ pattāti attho.",
  "atk-s0301a:377_1": "Te evarūpe anuttarena yoggācariyena damite taruṇanāge dassanāya āgatamha bhagavāti.",
  "atk-s0301a:377_2": "Sopi gantvā yathāṭhāneyeva aṭṭhāsi.",
  "atk-s0301a:378": "Atha catuttho vuttanayeneva āgantvā abhāsi. Tattha gatāseti nibbematikasaraṇagamanena gatā. Sopi gantvā yathāṭhāneyeva aṭṭhāsīti. Sattamaṃ.",
  "atk-s0301a:379": "8. Sakalikasuttavaṇṇanā",
  "atk-s0301a:380_0": "38. Aṭṭhame maddakucchisminti evaṃnāmake uyyāne. Tañhi ajātasattumhi kucchigate tassa",
  "atk-s0301a:380_1": "mātarā – “ayaṃ mayhaṃ kucchigato gabbho rañño sattu bhavissati. Kiṃ me iminā”ti?",
  "atk-s0301a:380_2": "Gabbhapātanatthaṃ kucchi maddāpitā. Tasmā “maddakucchī”ti saṅkhaṃ gataṃ. Migānaṃ",
  "atk-s0301a:380_3": "pana abhayavāsatthāya dinnattā migadāyoti vuccati.",
  "atk-s0301a:381_0": "Tena kho pana samayenāti ettha ayaṃ anupubbikathā – devadatto hi ajātasattuṃ nissāya",
  "atk-s0301a:381_1": "dhanuggahe ca dhanapālakañca payojetvāpi tathāgatassa jīvitantarāyaṃ kātuṃ asakkonto",
  "atk-s0301a:381_2": "“sahattheneva māressāmī”ti gijjhakūṭapabbataṃ abhiruhitvā mahantaṃ kūṭāgārappamāṇaṃ",
  "atk-s0301a:381_3": "silaṃ ukkhipitvā, “samaṇo gotamo cuṇṇavicuṇṇo hotū”ti pavijjhi. Mahāthāmavā kiresa",
  "atk-s0301a:381_4": "pañcannaṃ hatthīnaṃ balaṃ dhāreti. Aṭṭhānaṃ kho panetaṃ, yaṃ buddhānaṃ parūpakkamena",
  "atk-s0301a:381_5": "jīvitantarāyo bhaveyyāti taṃ tathāgatassa sarīrābhimukhaṃ āgacchantaṃ ākāse aññā",
  "atk-s0301a:381_6": "silā uṭṭhahitvā sampaṭicchi. Dvinnaṃ silānaṃ sampahārena mahanto pāsāṇassa sakalikā",
  "atk-s0301a:381_7": "uṭṭhahitvā bhagavato piṭṭhipādapariyantaṃ abhihani, pādo mahāpharasunā pahato viya",
  "atk-s0301a:381_8": "samuggatalohitena lākhārasamakkhito viya ahosi. Bhagavā uddhaṃ ulloketvā devadattaṃ",
  "atk-s0301a:381_9": "etadavoca – “bahu tayā moghapurisa, apuññaṃ pasutaṃ, yo tvaṃ paduṭṭhacitto vadhakacitto",
  "atk-s0301a:381_10": "tathāgatassa lohitaṃ uppādesī”ti. Tato paṭṭhāya bhagavato aphāsu jātaṃ. Bhikkhū cintayiṃsu",
  "atk-s0301a:381_11": "– “ayaṃ vihāro ujjaṅgalo visamo, bahūnaṃ khattiyādīnañceva pabbajitānañca anokāso”ti.",
  "atk-s0301a:381_12": "Te tathāgataṃ mañcasivikāya ādāya maddakucchiṃ nayiṃsu. Tena vuttaṃ – “tena kho pana",
  "atk-s0301a:381_13": "samayena bhagavato pādo sakalikāya khato hotī”ti.",
  "atk-s0301a:382_0": "Bhusāti balavatiyo. Sudanti nipātamattaṃ. Dukkhanti sukhapaṭikkhepo. Tibbāti bahalā.",
  "atk-s0301a:382_1": "Kharāti pharusā. Kaṭukāti tikhiṇā. Asātāti amadhurā. Na tāsu mano appeti, na tā manaṃ",
  "atk-s0301a:382_2": "appāyanti vaḍḍhentīti amanāpā. Sato sampajānoti vedanādhivāsanasatisampajaññena samannāgato",
  "atk-s0301a:382_3": "hutvā. Avihaññamānoti apīḷiyamāno, samparivattasāyitāya vedanānaṃ vasaṃ agacchanto.",
  "atk-s0301a:383_0": "Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso",
  "atk-s0301a:383_1": "seyyā. Tattha “yebhuyyena, bhikkhave, kāmabhogī sattā vāmena passena sentī”ti ayaṃ",
  "atk-s0301a:383_2": "kāmabhogiseyyā. Tesu hi yebhuyyena dakkhiṇapassena sayāno nāma natthi. “Yebhuyyena,",
  "atk-s0301a:383_3": "bhikkhave, petā uttānā sentī”ti ayaṃ petaseyyā. Appamaṃsalohitattā hi aṭṭhisaṅghāṭajaṭitā",
  "atk-s0301a:383_4": "ekena passena sayituṃ na sakkonti, uttānāva senti. “Yebhuyyena, bhikkhave, sīho migarājā",
  "atk-s0301a:383_5": "naṅguṭṭhaṃ antarasatthimhi anupakkhipitvā dakkhiṇena passena setī”ti ayaṃ sīhaseyyā.",
  "atk-s0301a:383_6": "Tejussadattā hi sīho migarājā dve purimapāde ekasmiṃ, ‘pacchimapāde ekasmiṃ ṭhāne",
  "atk-s0301a:383_7": "ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0301a:383_8": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati, divasampi",
  "atk-s0301a:383_9": "sayitvā pabujjhamāno na utrasanto pabujjhati, sīsaṃ pana ukkhipitvā purimapādādīnaṃ",
  "atk-s0301a:383_10": "ṭhitokāsaṃ sallakkheti’. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ",
  "atk-s0301a:383_11": "jātiyā, na sūrabhāvassa anurūpa”nti anattamano hutvā tattheva sayati, na gocarāya",
  "atk-s0301a:383_12": "pakkamati. Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti",
  "atk-s0301a:383_13": "haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ",
  "atk-s0301a:383_14": "sīhanādaṃ naditvā gocarāya pakkamati. Catutthajjhānaseyyā pana “tathāgataseyyā”ti",
  "atk-s0301a:383_15": "vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0301a:384_0": "Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ atikkamma ṭhapetvā.",
  "atk-s0301a:384_1": "Gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0301a:384_2": "cittaṃ ekaggaṃ na hoti, seyyā aphāsukā hoti. Yathā na saṅghaṭṭeti, evaṃ atikkamma",
  "atk-s0301a:384_3": "ṭhapite vedanā nuppajjati, cittaṃ ekaggaṃ hoti, seyyā phāsu hoti. Tasmā evaṃ nipajji.",
  "atk-s0301a:384_4": "Sato sampajānoti sayanapariggāhakasatisampajaññena samannāgato. “Uṭṭhānasañña”nti",
  "atk-s0301a:384_5": "panettha na vuttaṃ, gilānaseyyā hesā tathāgatassa.",
  "atk-s0301a:385_0": "Sattasatāti imasmiṃ sutte sabbāpi tā devatā gilānaseyyaṭṭhānaṃ āgatā. Udānaṃ udānesīti",
  "atk-s0301a:385_1": "gilānaseyyaṃ āgatānaṃ domanassena bhavitabbaṃ siyā. Imāsaṃ pana tathāgatassa vedanādhivāsanaṃ",
  "atk-s0301a:385_2": "disvā, “aho buddhānaṃ mahānubhāvatā! Evarūpāsu nāma vedanāsu vattamānāsu vikāramattampi",
  "atk-s0301a:385_3": "natthi, sirīsayane alaṅkaritvā ṭhapitasuvaṇṇarūpakaṃ viya aniñjamānena kāyena nipanno,",
  "atk-s0301a:385_4": "idānissa adhikataraṃ mukhavaṇṇo virocati, ābhāsampanno puṇṇacando viya sampati vikasitaṃ",
  "atk-s0301a:385_5": "viya ca aravindaṃ assa mukhaṃ sobhati, kāyepi vaṇṇāyatanaṃ idāni susammaṭṭhakañcanaṃ",
  "atk-s0301a:385_6": "viya vippasīdatī”ti udānaṃ udapādi.",
  "atk-s0301a:386_0": "Nāgo vata bhoti, ettha bhoti dhammālapanaṃ. Balavantaṭṭhena nāgo. Nāgavatāti nāgabhāvena.",
  "atk-s0301a:386_1": "Sīho vatātiādīsu asantāsanaṭṭhena sīho. Byattaparicayaṭṭhena kāraṇākāraṇajānanena",
  "atk-s0301a:386_2": "vā ājānīyo. Appaṭisamaṭṭhena nisabho. Gavasatajeṭṭhako hi usabho, gavasahassajeṭṭhako",
  "atk-s0301a:386_3": "vasabho, gavasatasahassajeṭṭhako nisabhoti vuccati. Bhagavā pana appaṭisamaṭṭhena",
  "atk-s0301a:386_4": "āsabhaṃ ṭhānaṃ paṭijānāti. Tenevatthena idha “nisabho”ti vutto. Dhuravāhaṭṭhena dhorayho.",
  "atk-s0301a:386_5": "Nibbisevanaṭṭhena danto.",
  "atk-s0301a:387_0": "Passāti aniyamitāṇatti. Samādhinti arahattaphalasamādhiṃ. Suvimuttanti phalavimuttiyā",
  "atk-s0301a:387_1": "suvimuttaṃ. Rāgānugataṃ pana cittaṃ abhinataṃ nāma hoti, dosānugataṃ apanataṃ. Tadubhayapaṭikkhepena",
  "atk-s0301a:387_2": "na cābhinataṃ na cāpanatanti āha. Na ca sasaṅkhāraniggayhavāritagatanti na sasaṅkhārena",
  "atk-s0301a:387_3": "sappayogena kilese niggahetvā vāritavataṃ, kilesānaṃ pana chinnattā vataṃ phalasamādhinā",
  "atk-s0301a:387_4": "samāhitanti attho. Atikkamitabbanti viheṭhetabbaṃ ghaṭṭetabbaṃ. Adassanāti aññāṇā.",
  "atk-s0301a:387_5": "Aññāṇī hi andhabālova evarūpe satthari aparajjheyyāti devadattaṃ ghaṭṭayamānā vadanti.",
  "atk-s0301a:388_0": "Pañcavedāti itihāsapañcamānaṃ vedānaṃ dhārakā. Sataṃ samanti vassasataṃ. Tapassīti",
  "atk-s0301a:388_1": "tapanissitakā hutvā. Caranti carantā. Na sammāvimuttanti sacepi evarūpā brāhmaṇā",
  "atk-s0301a:388_2": "vassasataṃ caranti, cittañca nesaṃ sammā vimuttaṃ na hoti. Hīnattarūpā na pāraṃ gamā",
  "atk-s0301a:388_3": "teti hīnattasabhāvā te nibbānaṅgamā na honti. “Hīnattharūpā”tipi pāṭho, hīnatthajātikā",
  "atk-s0301a:388_4": "parihīnatthāti attho. Taṇhādhipannāti taṇhāya ajjhotthaṭā. Vatasīlabaddhāti ajavatakukkuravatādīhi",
  "atk-s0301a:388_5": "ca vatehi tādiseheva ca sīlehi baddhā. Lūkhaṃ tapanti pañcātapatāpanaṃ kaṇṭakaseyyādikaṃ",
  "atk-s0301a:388_6": "tapaṃ. Idāni sā devatā sāsanassa niyyānikabhāvaṃ kathentī na mānakāmassātiādimāha.",
  "atk-s0301a:388_7": "Taṃ vuttatthamevāti. Aṭṭhamaṃ.",
  "atk-s0301a:389": "9. Paṭhamapajjunnadhītusuttavaṇṇanā",
  "atk-s0301a:390_0": "39. Navame pajjunnassa dhītāti pajjunnassa nāma vassavalāhakadevarañño cātumahārājikassa",
  "atk-s0301a:390_1": "dhītā. Abhivandeti bhagavā tumhākaṃ pāde vandāmi. Cakkhumatāti pañcahi cakkhūhi cakkhumantena",
  "atk-s0301a:390_2": "tathāgatena. Dhammo anubuddhoti, “idaṃ mayā pubbe paresaṃ santike kevalaṃ sutaṃyeva",
  "atk-s0301a:390_3": "āsī”ti vadati. Sāhaṃ dānīti, sā ahaṃ idāni. Sakkhi jānāmīti, paṭivedhavasena paccakkhameva",
  "atk-s0301a:390_4": "jānāmi. Vigarahantāti, “hīnakkharapadabyañjano”ti vā “aniyyāniko”ti vā evaṃ garahantā.",
  "atk-s0301a:390_5": "Roruvanti, dve roruvā – dhūmaroruvo ca jālaroruvo ca. Tattha dhūmaroruvo visuṃ hoti,",
  "atk-s0301a:390_6": "jālaroruvoti pana avīcimahānirayassevetaṃ nāmaṃ. Tattha hi sattā aggimhi jalante",
  "atk-s0301a:390_7": "jalante punappunaṃ ravaṃ ravanti, tasmā so “roruvo”ti vuccati. Ghoranti dāruṇaṃ.",
  "atk-s0301a:390_8": "Khantiyā upasamena upetāti ruccitvā khamāpetvā gahaṇakhantiyā ca rāgādiupasamena",
  "atk-s0301a:390_9": "ca upetāti. Navamaṃ.",
  "atk-s0301a:391": "10. Dutiyapajjunnadhītusuttavaṇṇanā",
  "atk-s0301a:392_0": "40. Dasame dhammañcāti ca saddena saṅghañca, iti tīṇi ratanāni namassamānā idhāgatāti",
  "atk-s0301a:392_1": "vadati. Atthavatīti, atthavatiyo. Bahunāpi kho tanti yaṃ dhammaṃ sā abhāsi, taṃ dhammaṃ",
  "atk-s0301a:392_2": "bahunāpi pariyāyena ahaṃ vibhajeyyaṃ. Tādiso dhammoti, tādiso hi ayaṃ bhagavā dhammo,",
  "atk-s0301a:392_3": "taṃsaṇṭhito tappaṭibhāgo bahūhi pariyāyehi vibhajitabbayuttakoti dasseti. Lapayissāmīti,",
  "atk-s0301a:392_4": "kathayissāmi. Yāvatā me manasā pariyattanti yattakaṃ mayā manasā pariyāpuṭaṃ, tassatthaṃ",
  "atk-s0301a:392_5": "divasaṃ avatvā madhupaṭalaṃ pīḷentī viya muhutteneva saṃkhittena kathessāmi. Sesaṃ",
  "atk-s0301a:392_6": "uttānamevāti. Dasamaṃ.",
  "atk-s0301a:393": "Satullapakāyikavaggo catuttho.",
  "atk-s0301a:394": "5. Ādittavaggo",
  "atk-s0301a:395": "1. Ādittasuttavaṇṇanā",
  "atk-s0301a:396_0": "41. Ādittavaggassa paṭhame jarāya maraṇena cāti desanāsīsametaṃ, rāgādīhi pana ekādasahi",
  "atk-s0301a:396_1": "aggīhi loko ādittova. Dānenāti dānacetanāya. Dinnaṃ hoti sunīhatanti dānapuññacetanāhi",
  "atk-s0301a:396_2": "dāyakasseva hoti gharasāmikassa viya nīhatabhaṇḍakaṃ, tenetaṃ vuttaṃ. Corā harantīti",
  "atk-s0301a:396_3": "adinne bhoge corāpi haranti rājānopi, aggipi ḍahati, ṭhapitaṭṭhānepi nassanti. Antenāti",
  "atk-s0301a:396_4": "maraṇena. Sarīraṃ sapariggahanti sarīrañceva corādīnaṃ vasena avinaṭṭhabhoge ca.",
  "atk-s0301a:396_5": "Saggamupetīti vessantaramahārājādayo viya sagge nibbattatīti. Paṭhamaṃ.",
  "atk-s0301a:397": "2. Kiṃdadasuttavaṇṇanā",
  "atk-s0301a:398_0": "42. Dutiye annadoti yasmā atibalavāpi dve tīṇi bhattāni abhutvā uṭṭhātuṃ na sakkoti,",
  "atk-s0301a:398_1": "bhutvā pana dubbalopi hutvā balasampanno hoti, tasmā “annado balado”ti āha. Vatthadoti",
  "atk-s0301a:398_2": "yasmā surūpopi duccoḷo vā acoḷo vā virūpo hoti ohīḷito duddasiko, vatthacchanno devaputto",
  "atk-s0301a:398_3": "viya sobhati, tasmā “vatthado hoti vaṇṇado”ti āha. Yānadoti hatthiyānādīnaṃ dāyako. Tesu pana –",
  "atk-s0301a:399": "“Na hatthiyānaṃ samaṇassa kappati,",
  "atk-s0301a:400": "Na assayānaṃ, na rathena yātuṃ;",
  "atk-s0301a:401": "Idañca yānaṃ samaṇassa kappati,",
  "atk-s0301a:402": "Upāhanā rakkhato sīlakhandha”nti.",
  "atk-s0301a:403_0": "Tasmā chattupāhanakattarayaṭṭhimañcapīṭhānaṃ dāyako, yo ca maggaṃ sodheti, nisseṇiṃ",
  "atk-s0301a:403_1": "karoti, setuṃ karoti, nāvaṃ paṭiyādeti, sabbopi yānadova hoti. Sukhado hotīti yānassa",
  "atk-s0301a:403_2": "sukhāvahanato sukhado nāma hoti. Cakkhudoti andhakāre cakkhumantānampi rūpadassanābhāvato",
  "atk-s0301a:403_3": "dīpado cakkhudo nāma hoti, anuruddhatthero viya dibbacakkhu sampadampi labhati.",
  "atk-s0301a:404_0": "Sabbadado hotīti sabbesaṃyeva balādīnaṃ dāyako hoti. Dve tayo gāme piṇḍāya caritvā",
  "atk-s0301a:404_1": "kiñci aladdhā āgatassāpi sītalāya pokkharaṇiyā nhāyitvā patissayaṃ pavisitvā muhuttaṃ",
  "atk-s0301a:404_2": "mañce nipajjitvā uṭṭhāya nisinnassa hi kāye balaṃ āharitvā pakkhittaṃ viya hoti.",
  "atk-s0301a:404_3": "Bahi vicarantassa ca kāye vaṇṇāyatanaṃ vātātapehi jhāyati, patissayaṃ pavisitvā dvāraṃ",
  "atk-s0301a:404_4": "pidhāya muhuttaṃ nipannassa ca visabhāgasantati vūpasammati, sabhāgasantati okkamati,",
  "atk-s0301a:404_5": "vaṇṇāyatanaṃ āharitvā pakkhittaṃ viya hoti. Bahi vicarantassa pāde kaṇṭako vijjhati,",
  "atk-s0301a:404_6": "khāṇu paharati, sarīsapādiparissayo ceva corabhayañca uppajjati, patissayaṃ pavisitvā",
  "atk-s0301a:404_7": "dvāraṃ pidhāya nipannassa sabbete parissayā na honti, dhammaṃ sajjhāyantassa dhammapītisukhaṃ,",
  "atk-s0301a:404_8": "kammaṭṭhānaṃ manasikarontassa upasamasukhaṃ uppajjati. Tathā bahi vicarantassa ca",
  "atk-s0301a:404_9": "sedā muccanti, akkhīni phandanti, senāsanaṃ pavisanakkhaṇe kūpe otiṇṇo viya hoti,",
  "atk-s0301a:404_10": "mañcapīṭhādīni na paññāyanti. Muhuttaṃ nisinnassa pana akkhipasādo āharitvā pakkhitto",
  "atk-s0301a:404_11": "viya hoti, dvārakavāṭavātapānamañcapīṭhādīni paññāyanti. Tena vuttaṃ – “so ca sabbadado",
  "atk-s0301a:404_12": "hoti, yo dadāti upassaya”nti.",
  "atk-s0301a:405_0": "Amataṃdado ca so hotīti paṇītabhojanassa pattaṃ pūrento viya amaraṇadānaṃ nāma deti.",
  "atk-s0301a:405_1": "Yo dhammamanusāsatīti yo dhammaṃ anusāsati, aṭṭhakathaṃ katheti, pāḷiṃ vāceti, pucchitapañhaṃ",
  "atk-s0301a:405_2": "vissajjeti, kammaṭṭhānaṃ ācikkhati, dhammassavanaṃ karoti, sabbopesa dhammaṃ anusāsati",
  "atk-s0301a:405_3": "nāma. Sabbadānānañca idaṃ dhammadānameva agganti veditabbaṃ. Vuttampi cetaṃ –",
  "atk-s0301a:406": "“Sabbadānaṃ dhammadānaṃ jināti,",
  "atk-s0301a:407": "Sabbarasaṃ dhammaraso jināti;",
  "atk-s0301a:408": "Sabbaratiṃ dhammarati jināti,",
  "atk-s0301a:409": "Taṇhakkhayo sabbadukkhaṃ jinātī”ti. ; Dutiyaṃ;",
  "atk-s0301a:410": "3. Annasuttavaṇṇanā",
  "atk-s0301a:411_0": "43. Tatiye abhinandantīti patthenti. Bhajatīti upagacchati, cittagahapatisīvalittherādike",
  "atk-s0301a:411_1": "viya pacchato anubandhati. Tasmāti yasmā idhaloke paraloke ca annadāyakameva anugacchati,",
  "atk-s0301a:411_2": "tasmā. Sesaṃ uttānamevāti. Tatiyaṃ.",
  "atk-s0301a:412": "4. Ekamūlasuttavaṇṇanā",
  "atk-s0301a:413_0": "44. Catutthe ekamūlanti avijjā taṇhāya mūlaṃ, taṇhā avijjāya. Idha pana taṇhā adhippetā.",
  "atk-s0301a:413_1": "Dvīhi sassatucchedadiṭṭhīhi āvaṭṭatīti dvirāvaṭṭā. Sā ca rāgādīhi tīhi malehi timalā.",
  "atk-s0301a:413_2": "Tatrāssā moho sahajātakoṭiyā malaṃ hoti, rāgadosā upanissayakoṭiyā. Pañca pana kāmaguṇā",
  "atk-s0301a:413_3": "assā pattharaṇaṭṭhānā, tesu sā pattharatīti pañcapattharā. Sā ca apūraṇīyaṭṭhena",
  "atk-s0301a:413_4": "samuddo. Ajjhattikabāhiresu panesā dvādasāyatanesu āvaṭṭati parivaṭṭatīti dvādasāvaṭṭā.",
  "atk-s0301a:413_5": "Apatiṭṭhaṭṭhena pana pātāloti vuccatīti. Ekamūlaṃ…pe… pātālaṃ, atari isi, uttari",
  "atk-s0301a:413_6": "samatikkamīti attho. Catutthaṃ.",
  "atk-s0301a:414": "5. Anomasuttavaṇṇanā",
  "atk-s0301a:415_0": "45. Pañcame anomanāmanti sabbaguṇasamannāgatattā avekallanāmaṃ, paripūranāmanti attho.",
  "atk-s0301a:415_1": "Nipuṇatthadassinti bhagavā saṇhasukhume khandhantarādayo atthe passatīti nipuṇatthadassī.",
  "atk-s0301a:415_2": "Paññādadanti anvayapaññādhigamāya paṭipadaṃ kathanavasena paññāya dāyakaṃ. Kāmālaye",
  "atk-s0301a:415_3": "asattanti pañcakāmaguṇālaye alaggaṃ. Kamamānanti bhagavā mahābodhimaṇḍeyeva ariyamaggena",
  "atk-s0301a:415_4": "gato, na idāni gacchati, atītaṃ pana upādāya idaṃ vuttaṃ. Mahesinti mahantānaṃ sīlakkhandhādīnaṃ",
  "atk-s0301a:415_5": "esitāraṃ pariyesitāranti. Pañcamaṃ.",
  "atk-s0301a:416": "6. Accharāsuttavaṇṇanā",
  "atk-s0301a:417_0": "46. Chaṭṭhe accharāgaṇasaṅghuṭṭhanti ayaṃ kira devaputto satthusāsane pabbajitvā",
  "atk-s0301a:417_1": "vattapaṭipattiṃ pūrayamāno pañcavassakāle pavāretvā dvemātikaṃ paguṇaṃ katvā kammākammaṃ",
  "atk-s0301a:417_2": "uggahetvā cittarucitaṃ kammaṭṭhānaṃ uggaṇhitvā sallahukavuttiko araññaṃ pavisitvā",
  "atk-s0301a:417_3": "yo bhagavatā majjhimayāmo sayanassa koṭṭhāsoti anuññāto. Tasmimpi sampatte “pamādassa",
  "atk-s0301a:417_4": "bhāyāmī”ti mañcakaṃ ukkhipitvā rattiñca divā ca nirāhāro kammaṭṭhānameva manasākāsi.",
  "atk-s0301a:418_0": "Athassa abbhantare satthakavātā uppajjitvā jīvitaṃ pariyādiyiṃsu. So dhurasmiṃyeva",
  "atk-s0301a:418_1": "kālamakāsi. Yo hi koci bhikkhu caṅkame caṅkamamāno vā ālambanatthambhaṃ nissāya ṭhito",
  "atk-s0301a:418_2": "vā caṅkamakoṭiyaṃ cīvaraṃ sīse ṭhapetvā nisinno vā nipanno vā parisamajjhe alaṅkatadhammāsane",
  "atk-s0301a:418_3": "dhammaṃ desento vā kālaṃ karoti, sabbo so dhurasmiṃ kālaṃ karoti nāma. Iti ayaṃ caṅkamane",
  "atk-s0301a:418_4": "kālaṃ katvā upanissayamandatāya āsavakkhayaṃ appatto tāvatiṃsabhavane mahāvimānadvāre",
  "atk-s0301a:418_5": "niddāyitvā pabujjhanto viya paṭisandhiṃ aggahesi. Tāvadevassa suvaṇṇatoraṇaṃ viya",
  "atk-s0301a:418_6": "tigāvuto attabhāvo nibbatti.",
  "atk-s0301a:419_0": "Antovimāne sahassamattā accharā taṃ disvā, “vimānasāmiko devaputto āgato, ramayissāma",
  "atk-s0301a:419_1": "na”nti tūriyāni gahetvā parivārayiṃsu. Devaputto na tāva cutabhāvaṃ jānāti, pabbajitasaññīyeva",
  "atk-s0301a:419_2": "accharā oloketvā vihāracārikaṃ āgataṃ mātugāmaṃ disvā lajjī. Paṃsukūliko viya upari",
  "atk-s0301a:419_3": "ṭhitaṃ ghanadukūlaṃ ekaṃsaṃ karonto aṃsakūṭaṃ paṭicchādetvā indriyāni okkhipitvā",
  "atk-s0301a:419_4": "adhomukho aṭṭhāsi. Tassa kāyavikāreneva tā devatā “samaṇadevaputto aya”nti ñatvā",
  "atk-s0301a:419_5": "evamāhaṃsu – “ayya, devaputta, devaloko nāmāyaṃ, na samaṇadhammassa karaṇokāso, sampattiṃ",
  "atk-s0301a:419_6": "anubhavanokāso”ti. So tatheva aṭṭhāsi. Devatā “na tāvāyaṃ sallakkhetī”ti tūriyāni",
  "atk-s0301a:419_7": "paggaṇhiṃsu. So tathāpi anolokentova aṭṭhāsi.",
  "atk-s0301a:420_0": "Athassa sabbakāyikaṃ ādāsaṃ purato ṭhapayiṃsu. So chāyaṃ disvā cutabhāvaṃ ñatvā,",
  "atk-s0301a:420_1": "“na mayā imaṃ ṭhānaṃ patthetvā samaṇadhammo kato, uttamatthaṃ arahattaṃ patthetvā",
  "atk-s0301a:420_2": "kato”ti sampattiyā vippaṭisārī ahosi, “suvaṇṇapaṭaṃ paṭilabhissāmī”ti takkayitvā",
  "atk-s0301a:420_3": "yuddhaṭṭhānaṃ otiṇṇamallo mūlakamuṭṭhiṃ labhitvā viya. So – “ayaṃ saggasampatti nāma",
  "atk-s0301a:420_4": "sulabhā, buddhānaṃ pātubhāvo dullabho”ti cintetvā vimānaṃ apavisitvāva asambhinneneva",
  "atk-s0301a:420_5": "sīlena accharāsaṅghaparivuto dasabalassa santikaṃ āgamma abhivādetvā ekamantaṃ ṭhito imaṃ gāthaṃ abhāsi.",
  "atk-s0301a:421_0": "Tattha accharāgaṇasaṅghuṭṭhanti accharāgaṇena gītavāditasaddehi saṅghositaṃ. Pisācagaṇasevitanti",
  "atk-s0301a:421_1": "tameva accharāgaṇaṃ pisācagaṇaṃ katvā vadati. Vananti nandanavanaṃ sandhāya vadati.",
  "atk-s0301a:421_2": "Ayañhi niyāmacittatāya attano garubhāvena devagaṇaṃ “devagaṇo”ti vattuṃ na roceti.",
  "atk-s0301a:421_3": "“Pisācagaṇo”ti vadati. Nandanavanañca “nandana”nti avatvā “mohana”nti vadati. Kathaṃ",
  "atk-s0301a:421_4": "yātrā bhavissatīti kathaṃ niggamanaṃ bhavissati, kathaṃ atikkamo bhavissati, arahattassa",
  "atk-s0301a:421_5": "me padaṭṭhānabhūtaṃ vipassanaṃ ācikkhatha bhagavāti vadati.",
  "atk-s0301a:422_0": "Atha bhagavā “atisallikhateva ayaṃ devaputto, kiṃ nu kho ida”nti? Āvajjento attano",
  "atk-s0301a:422_1": "sāsane pabbajitabhāvaṃ ñatvā – “ayaṃ accāraddhavīriyatāya kālaṃ katvā devaloke nibbatto,",
  "atk-s0301a:422_2": "ajjāpissa caṅkamanasmiṃyeva attabhāvo asambhinnena sīlena āgato”ti cintesi. Buddhā",
  "atk-s0301a:422_3": "ca akatābhinivesassa ādikammikassa akataparikammassa antevāsino cittakāro bhittiparikammaṃ",
  "atk-s0301a:422_4": "viya – “sīlaṃ tāva sodhehi, samādhiṃ bhāvehi, kammassakatapaññaṃ ujuṃ karohī”ti paṭhamaṃ",
  "atk-s0301a:422_5": "pubbabhāgappaṭipadaṃ ācikkhanti, kārakassa pana yuttapayuttassa arahattamaggapadaṭṭhānabhūtaṃ",
  "atk-s0301a:422_6": "saṇhasukhumaṃ suññatāvipassanaṃyeva ācikkhanti, ayañca devaputto kārako abhinnasīlo,",
  "atk-s0301a:422_7": "eko maggo assa anāgatoti suññatāvipassanaṃ ācikkhanto ujuko nāmātiādimāha.",
  "atk-s0301a:423_0": "Tattha ujukoti kāyavaṅkādīnaṃ abhāvato aṭṭhaṅgiko maggo ujuko nāma. Abhayā nāma sā",
  "atk-s0301a:423_1": "disāti nibbānaṃ sandhāyāha. Tasmiṃ hi kiñci bhayaṃ natthi, taṃ vā pattassa bhayaṃ",
  "atk-s0301a:423_2": "natthīti “abhayā nāma sā disā”ti vuttaṃ. Ratho akūjanoti aṭṭhaṅgiko maggova adhippeto.",
  "atk-s0301a:423_3": "Yathā hi pākatikaratho akkhe vā anabbhañjite atirekesu vā manussesu abhiruḷhesu kūjati",
  "atk-s0301a:423_4": "viravati, na evaṃ ariyamaggo. So hi ekappahārena caturāsītiyāpi pāṇasahassesu abhiruhantesu",
  "atk-s0301a:423_5": "na kūjati na viravati. Tasmā “akūjano”ti vutto. Dhammacakkehi saṃyutoti kāyikacetasikavīriyasaṅkhātehi",
  "atk-s0301a:423_6": "dhammacakkehi saṃyutto.",
  "atk-s0301a:424_0": "Hirīti ettha hiriggahaṇena ottappampi gahitameva hoti. Tassa apālamboti yathā bāhirakarathassa",
  "atk-s0301a:424_1": "rathe ṭhitānaṃ yodhānaṃ apatanatthāya dārumayaṃ apālambanaṃ hoti, evaṃ imassa maggarathassa",
  "atk-s0301a:424_2": "ajjhattabahiddhāsamuṭṭhānaṃ hirottappaṃ apālambanaṃ. Satyassa parivāraṇanti rathassa",
  "atk-s0301a:424_3": "sīhacammādiparivāro viya imassāpi maggarathassa sampayuttā sati parivāraṇaṃ. Dhammanti",
  "atk-s0301a:424_4": "lokuttaramaggaṃ. Sammādiṭṭhipurejavanti vipassanāsammādiṭṭhipurejavā assa pubbayāyikāti",
  "atk-s0301a:424_5": "sammādiṭṭhipurejavo, taṃ sammādiṭṭhipurejavaṃ. Yathā hi paṭhamataraṃ rājapurisehi",
  "atk-s0301a:424_6": "kāṇakuṇiādīnaṃnīharaṇena magge sodhite pacchā rājā nikkhamati, evamevaṃ vipassanā",
  "atk-s0301a:424_7": "sammādiṭṭhiyā aniccādivasena khandhādīsu sodhitesu pacchā bhūmiladdhavaṭṭaṃ parijānamānā",
  "atk-s0301a:424_8": "maggasammādiṭṭhi uppajjati. Tena vuttaṃ “dhammāhaṃ sārathiṃ brūmi, sammādiṭṭhipurejava”nti.",
  "atk-s0301a:425_0": "Iti bhagavā desanaṃ niṭṭhāpetvā avasāne cattāri saccāni dīpesi. Desanāpariyosāne",
  "atk-s0301a:425_1": "devaputto sotāpattiphale patiṭṭhāsi. Yathā hi rañño bhojanakāle attano mukhappamāṇe",
  "atk-s0301a:425_2": "kabaḷe ukkhitte aṅke nisinno putto attano mukhappamāṇeneva tato kabaḷaṃ karoti, evamevaṃ",
  "atk-s0301a:425_3": "bhagavati arahattanikūṭena desanaṃ desentepi sattā attano upanissayānurūpena sotāpattiphalādīni",
  "atk-s0301a:425_4": "pāpuṇanti. Ayampi devaputto sotāpattiphalaṃ patvā bhagavantaṃ gandhādīhi pūjetvā",
  "atk-s0301a:425_5": "pakkāmīti. Chaṭṭhaṃ.",
  "atk-s0301a:426": "7. Vanaropasuttavaṇṇanā",
  "atk-s0301a:427_0": "47. Sattame dhammaṭṭhā sīlasampannāti ke dhammaṭṭhā, ke sīlasampannāti pucchati.",
  "atk-s0301a:427_1": "Bhagavā imaṃ pañhaṃ thāvaravatthunā dīpento ārāmaropātiādimāha. Tattha ārāmaropāti",
  "atk-s0301a:427_2": "pupphārāmaphalārāmaropakā. Vanaropāti sayaṃjāte aropimavane sīmaṃ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṃ",
  "atk-s0301a:427_3": "kārakā chāyūpage rukkhe ropetvā dadamānāpi vanaropāyeva nāma. Setukārakāti visame",
  "atk-s0301a:427_4": "setuṃ karonti, udake nāvaṃ paṭiyādenti. Papanti pānīyadānasālaṃ. Udapānanti yaṃkiñci",
  "atk-s0301a:427_5": "pokkharaṇītaḷākādiṃ. Upassayanti vāsāgāraṃ. “Upāsaya”ntipi pāṭho.",
  "atk-s0301a:428_0": "Sadā puññaṃ pavaḍḍhatīti na akusalavitakkaṃ vā vitakkentassa niddāyantassa vā pavaḍḍhati.",
  "atk-s0301a:428_1": "Yadā yadā pana anussarati, tadā tadā tassa vaḍḍhati. Imamatthaṃ sandhāya “sadā puññaṃ",
  "atk-s0301a:428_2": "pavaḍḍhatī”ti vuttaṃ. Dhammaṭṭhā sīlasampannāti tasmiṃ dhamme ṭhitattā tenapi sīlena",
  "atk-s0301a:428_3": "sampannattā dhammaṭṭhā sīlasampannā. Atha vā evarūpāni puññāni karontānaṃ dasa kusalā",
  "atk-s0301a:428_4": "dhammā pūrenti, tesu ṭhitattā dhammaṭṭhā. Teneva ca sīlena sampannattā sīlasampannāti. Sattamaṃ.",
  "atk-s0301a:429": "8. Jetavanasuttavaṇṇanā",
  "atk-s0301a:430": "48. Aṭṭhame idaṃ hi taṃ jetavananti anāthapiṇḍiko devaputto jetavanassa ceva buddhādīnañca vaṇṇabhaṇanatthaṃ āgato evamāha. Isisaṅghanisevitanti bhikkhusaṅghanisevitaṃ.",
  "atk-s0301a:431_0": "Evaṃ paṭhamagāthāya jetavanassa vaṇṇaṃ kathetvā idāni ariyamaggassa kathento kammaṃ",
  "atk-s0301a:431_1": "vijjātiādimāha. Tattha kammanti maggacetanā. Vijjāti maggapaññā. Dhammoti samādhipakkhikā",
  "atk-s0301a:431_2": "dhammā. Sīlaṃ jīvitamuttamanti sīle patiṭṭhitassa jīvitaṃ uttamanti dasseti. Atha",
  "atk-s0301a:431_3": "vā vijjāti diṭṭhisaṅkappā. Dhammoti vāyāmasatisamādhayo. Sīlanti vācākammantājīvā.",
  "atk-s0301a:431_4": "Jīvitamuttamanti etasmiṃ sīle ṭhitassa jīvitaṃ nāma uttamaṃ. Etena maccā sujjhantīti",
  "atk-s0301a:431_5": "etena aṭṭhaṅgikamaggena sattā visujjhanti.",
  "atk-s0301a:432_0": "Tasmāti yasmā maggena sujjhanti, na gottadhanehi, tasmā. Yoniso vicine dhammanti",
  "atk-s0301a:432_1": "upāyena samādhipakkhiyadhammaṃ vicineyya. Evaṃ tattha visujjhatīti evaṃ tasmiṃ ariyamagge",
  "atk-s0301a:432_2": "visujjhati. Atha vā yoniso vicine dhammanti upāyena pañcakkhandhadhammaṃ vicineyya.",
  "atk-s0301a:432_3": "Evaṃ tattha visujjhatīti evaṃ tesu catūsu saccesu visujjhati.",
  "atk-s0301a:433_0": "Idāni sāriputtattherassa vaṇṇaṃ kathento sāriputtovātiādimāha. Tattha sāriputtovāti",
  "atk-s0301a:433_1": "avadhāraṇavacanaṃ, etehi paññādīhi sāriputtova seyyoti vadati. Upasamenāti kilesaupasamena.",
  "atk-s0301a:433_2": "Pāraṃ gatoti nibbānaṃ gato. Yo koci nibbānaṃ patto bhikkhu, so etāvaparamo siyā,",
  "atk-s0301a:433_3": "na therena uttaritaro nāma atthīti vadati. Sesaṃ uttānamevāti. Aṭṭhamaṃ.",
  "atk-s0301a:434": "9. Maccharisuttavaṇṇanā",
  "atk-s0301a:435_0": "49. Navame maccharinoti maccherena samannāgatā. Ekacco hi attano vasanaṭṭhāne bhikkhuṃ",
  "atk-s0301a:435_1": "hatthaṃ pasāretvāpi na vandati, aññattha gato vihāraṃ pavisitvā sakkaccaṃ vanditvā",
  "atk-s0301a:435_2": "madhurapaṭisanthāraṃ karoti – “bhante, amhākaṃ vasanaṭṭhānaṃ nāgacchatha, sampanno",
  "atk-s0301a:435_3": "padeso, paṭibalā mayaṃ ayyānaṃ yāgubhattādīhi upaṭṭhānaṃ kātu”nti. Bhikkhū “saddho",
  "atk-s0301a:435_4": "ayaṃ upāsako”ti yāgubhattādīhi saṅgaṇhanti. Atheko thero tassa gāmaṃ gantvā piṇḍāya",
  "atk-s0301a:435_5": "carati. So taṃ disvā aññena vā gacchati, gharaṃ vā pavisati. Sacepi sammukhībhāvaṃ",
  "atk-s0301a:435_6": "āgacchati, hatthena vanditvā – “ayyassa bhikkhaṃ detha, ahaṃ ekena kammena gacchāmī”ti",
  "atk-s0301a:435_7": "pakkamati. Thero sakalagāmaṃ caritvā tucchapattova nikkhamati. Idaṃ tāva mudumacchariyaṃ",
  "atk-s0301a:435_8": "nāma, yena samannāgato adāyakopi dāyako viya paññāyati. Idha pana thaddhamacchariyaṃ",
  "atk-s0301a:435_9": "adhippetaṃ, yena samannāgato bhikkhūsu piṇḍāya paviṭṭhesu, “therā ṭhitā”ti vutte,",
  "atk-s0301a:435_10": "“kiṃ mayhaṃ pādā rujjantī”tiādīni vatvā silāthambho viya khāṇuko viya ca thaddho",
  "atk-s0301a:435_11": "hutvā tiṭṭhati, sāmīcimpi na karoti. Kadariyāti idaṃ maccharinoti padasseva vevacanaṃ.",
  "atk-s0301a:435_12": "Mudukampi hi macchariyaṃ “macchariya”nteva vuccati, thaddhaṃ pana kadariyaṃ nāma.",
  "atk-s0301a:435_13": "Paribhāsakāti bhikkhū gharadvāre ṭhite disvā, “kiṃ tumhe kasitvā āgatā, vapitvā,",
  "atk-s0301a:435_14": "lāyitvā? Mayaṃ attanopi na labhāma, kuto tumhākaṃ, sīghaṃ nikkhamathā”tiādīhi saṃtajjakā.",
  "atk-s0301a:435_15": "Antarāyakarāti dāyakassa saggantarāyo, paṭiggāhakānaṃ lābhantarāyo, attano upaghātoti",
  "atk-s0301a:435_16": "imesaṃ antarāyānaṃ kārakā.",
  "atk-s0301a:436_0": "Samparāyoti paraloko. Ratīti pañcakāmaguṇarati. Khiḍḍāti kāyikakhiḍḍādikā tividhā",
  "atk-s0301a:436_1": "khiḍḍā. Diṭṭhe dhammesa vipākoti tasmiṃ nibbattabhavane diṭṭhe dhamme esa vipāko.",
  "atk-s0301a:436_2": "Samparāye ca duggatīti “yamalokaṃ upapajjare”ti vutte samparāye ca duggati.",
  "atk-s0301a:437_0": "Vadaññūti bhikkhū gharadvāre ṭhitā kiñcāpi tuṇhīva honti, atthato pana – “bhikkhaṃ",
  "atk-s0301a:437_1": "dethā”ti vadanti nāma. Tatra ye “mayaṃ pacāma, ime pana na pacanti, pacamāne patvā",
  "atk-s0301a:437_2": "alabhantā kuhiṃ labhissantī”ti? Deyyadhammaṃ saṃvibhajanti, te vadaññū nāma. Pakāsantīti",
  "atk-s0301a:437_3": "vimānappabhāya jotanti. Parasambhatesūti parehi sampiṇḍitesu. Samparāye ca suggatīti,",
  "atk-s0301a:437_4": "“ete saggā”ti evaṃ vuttasamparāye sugati. Ubhinnampi vā etesaṃ tato cavitvā puna",
  "atk-s0301a:437_5": "samparāyepi duggatisugatiyeva hotīti. Navamaṃ.",
  "atk-s0301a:438": "10. Ghaṭīkārasuttavaṇṇanā",
  "atk-s0301a:439_0": "50. Dasame upapannāseti nibbattivasena upagatā. Vimuttāti avihābrahmalokasmiṃ upapattisamanantarameva",
  "atk-s0301a:439_1": "arahattaphalavimuttiyā vimuttā. Mānusaṃ dehanti idha pañcorambhāgiyasaṃyojanāni eva",
  "atk-s0301a:439_2": "vuttāni. Dibbayoganti pañca uddhambhāgiyasaṃyojanāni. Upaccagunti atikkamiṃsu. Upakotiādīni",
  "atk-s0301a:439_3": "tesaṃ therānaṃ nāmāni. Kusalī bhāsasī tesanti, “kusala”nti idaṃ vacanaṃ imassa atthīti",
  "atk-s0301a:439_4": "kusalī, tesaṃ therānaṃ tvaṃ kusalaṃ anavajjaṃ bhāsasi, thomesi pasaṃsasi, paṇḍitosi",
  "atk-s0301a:439_5": "devaputtāti vadati. Taṃ te dhammaṃ idhaññāyāti te therā taṃ dhammaṃ idha tumhākaṃ",
  "atk-s0301a:439_6": "sāsane jānitvā. Gambhīranti gambhīratthaṃ. Brahmacārī nirāmisoti nirāmisabrahmacārī",
  "atk-s0301a:439_7": "nāma anāgāmī, anāgāmī ahosinti attho. Ahuvāti ahosi. Sagāmeyyoti ekagāmavāsī. Pariyosānagāthā",
  "atk-s0301a:439_8": "saṅgītikārehi ṭhapitāti. Dasamaṃ.",
  "atk-s0301a:440": "Ādittavaggo pañcamo.",
  "atk-s0301a:441": "6. Jarāvaggo",
  "atk-s0301a:442": "1. Jarāsuttavaṇṇanā",
  "atk-s0301a:443_0": "51. Jarāvaggassa paṭhame sādhūti laddhakaṃ bhaddakaṃ. Sīlaṃ yāva jarāti iminā idaṃ",
  "atk-s0301a:443_1": "dasseti – yathā muttāmaṇirattavatthādīni ābharaṇāni taruṇakāleyeva sobhanti, jarājiṇṇakāle",
  "atk-s0301a:443_2": "tāni dhārento “ayaṃ ajjāpi bālabhāvaṃ pattheti, ummattako maññe”ti vattabbataṃ āpajjati,",
  "atk-s0301a:443_3": "na evaṃ sīlaṃ. Sīlañhi niccakālaṃ sobhati. Bālakālepi hi sīlaṃ rakkhantaṃ “kiṃ imassa",
  "atk-s0301a:443_4": "sīlenā”ti? Vattāro natthi. Majjhimakālepi mahallakakālepīti.",
  "atk-s0301a:444_0": "Saddhā sādhu patiṭṭhitāti hatthāḷavakacittagahapatiādīnaṃ viya maggena āgatā patiṭṭhitasaddhā",
  "atk-s0301a:444_1": "nāma sādhu. Paññā narānaṃ ratananti ettha cittīkataṭṭhādīhi ratanaṃ veditabbaṃ. Vuttañhetaṃ –",
  "atk-s0301a:445_0": "“Yadi cittīkatanti ratanaṃ, nanu bhagavā cittīkato purisasīho, ye ca loke cittīkatā,",
  "atk-s0301a:445_1": "tesaṃ cittīkato bhagavā. Yadi ratikaranti ratanaṃ, nanu bhagavā ratikaro purisasīho,",
  "atk-s0301a:445_2": "tassa vacanena carantā jhānaratisukhena abhiramanti. Yadi atulyanti ratanaṃ, nanu",
  "atk-s0301a:445_3": "bhagavā atulo purisasīho. Na hi sakkā tuletuṃ guṇehi guṇapāramiṃ gato. Yadi dullabhanti",
  "atk-s0301a:445_4": "ratanaṃ, nanu bhagavā dullabho purisasīho. Yadi anomasattaparibhoganti ratanaṃ, nanu",
  "atk-s0301a:445_5": "bhagavā anomo sīlena samādhinā paññāya vimuttiyā vimuttiñāṇadassanenā”ti.",
  "atk-s0301a:446": "Idha pana dullabhapātubhāvaṭṭhena paññā “ratana”nti vuttaṃ. Puññanti puññacetanā, sā hi arūpattā pariharituṃ na sakkāti. Paṭhamaṃ.",
  "atk-s0301a:447": "2. Ajarasāsuttavaṇṇanā",
  "atk-s0301a:448_0": "52. Dutiye ajarasāti ajīraṇena, avipattiyāti attho. Sīlañhi avipannameva sādhu hoti,",
  "atk-s0301a:448_1": "vipannasīlaṃ ācariyupajjhāyādayopi na saṅgaṇhanti, gatagataṭṭhāne niddhamitabbova hotīti. Dutiyaṃ.",
  "atk-s0301a:449": "3. Mittasuttavaṇṇanā",
  "atk-s0301a:450_0": "53. Tatiye satthoti saddhiṃcaro, jaṅghasattho vā sakaṭasattho vā. Mittanti roge uppanne",
  "atk-s0301a:450_1": "pāṭaṅkiyā vā aññena vā yānena haritvā khemantasampāpanena mittaṃ. Sake ghareti attano",
  "atk-s0301a:450_2": "gehe. Tathārūpe roge jāte puttabhariyādayo jigucchanti, mātā pana asucimpi candanaṃ",
  "atk-s0301a:450_3": "viya maññati. Tasmā sā sake ghare mittaṃ. Sahāyo atthajātassāti uppannakiccassa yo",
  "atk-s0301a:450_4": "taṃ kiccaṃ vahati nittharati, so kiccesu saha ayanabhāvena sahāyo mittaṃ, surāpānādisahāyā",
  "atk-s0301a:450_5": "pana na mittā. Samparāyikanti samparāyahitaṃ. Tatiyaṃ.",
  "atk-s0301a:451": "4. Vatthusuttavaṇṇanā",
  "atk-s0301a:452": "54. Catutthe puttā vatthūti mahallakakāle paṭijagganaṭṭhena puttā patiṭṭhā. Paramoti aññesaṃ akathetabbassapi guyhassa kathetabbayuttatāya bhariyā paramo sakhā nāma. Catutthaṃ.",
  "atk-s0301a:453": "5-7. Paṭhamajanasuttādivaṇṇanā",
  "atk-s0301a:454": "55. Pañcame vidhāvatīti parasamuddādigamanavasena ito cito ca vidhāvati. Pañcamaṃ.",
  "atk-s0301a:455": "56. Chaṭṭhe dukkhāti vaṭṭadukkhato. Chaṭṭhaṃ.",
  "atk-s0301a:456": "57. Sattame parāyaṇanti nipphatti avassayo. Sattamaṃ.",
  "atk-s0301a:457": "8. Uppathasuttavaṇṇanā",
  "atk-s0301a:458_0": "58. Aṭṭhame rāgo uppathoti sugatiñca nibbānañca gacchantassa amaggo. Rattindivakkhayoti",
  "atk-s0301a:458_1": "rattidivehi, rattidivesu vā khīyati. Itthī malanti sesaṃ bāhiramalaṃ bhasmakhārādīhi",
  "atk-s0301a:458_2": "dhovitvā sakkā sodhetuṃ, mātugāmamalena duṭṭho pana na sakkā suddho nāma kātunti",
  "atk-s0301a:458_3": "itthī “mala”nti vuttā. Etthāti ettha itthiyaṃ pajā sajjati. Tapoti indriyasaṃvaradhutaṅgaguṇavīriyadukkarakārikānaṃ",
  "atk-s0301a:458_4": "nāmaṃ, idha pana ṭhapetvā dukkarakārikaṃ sabbāpi kilesasantāpikā paṭipadā vaṭṭati.",
  "atk-s0301a:458_5": "Brahmacariyanti methunavirati. Aṭṭhamaṃ.",
  "atk-s0301a:459": "9. Dutiyasuttavaṇṇanā",
  "atk-s0301a:460_0": "59. Navame kissa cābhiratoti kismiṃ abhirato. Dutiyāti sugatiñceva nibbānañca gacchantassa",
  "atk-s0301a:460_1": "dutiyikā. Paññā cenaṃ pasāsatīti paññā etaṃ purisaṃ “idaṃ karohi, idaṃ mākarī”ti anusāsati. Navamaṃ.",
  "atk-s0301a:461": "10. Kavisuttavaṇṇanā",
  "atk-s0301a:462_0": "60. Dasame chando nidānanti gāyattiādiko chando gāthānaṃ nidānaṃ. Pubbapaṭṭhāpanagāthā",
  "atk-s0301a:462_1": "ārabhanto hi “kataracchandena hotū”ti ārabhati. Viyañjananti jananaṃ. Akkharaṃ hi",
  "atk-s0301a:462_2": "padaṃ janeti, padaṃ gāthaṃ janeti, gāthā atthaṃ pakāsetīti. Nāmasannissitāti samuddādipaṇṇattinissitā.",
  "atk-s0301a:462_3": "Gāthā ārabhanto hi samuddaṃ vā pathaviṃ vā yaṃ kiñci nāmaṃ nissayitvāva ārabhati.",
  "atk-s0301a:462_4": "Āsayoti patiṭṭhā. Kavito hi gāthā pavattanti. So tāsaṃ patiṭṭhā hotīti. Dasamaṃ.",
  "atk-s0301a:463": "Jarāvaggo chaṭṭho.",
  "atk-s0301a:464": "7. Addhavaggo",
  "atk-s0301a:465": "1. Nāmasuttavaṇṇanā",
  "atk-s0301a:466_0": "61. Addhavaggassa paṭhame nāmaṃ sabbaṃ addhabhavīti nāmaṃ sabbaṃ abhibhavati anupatati.",
  "atk-s0301a:466_1": "Opapātikena vā hi kittimena vā nāmena mutto satto vā saṅkhāro vā natthi. Yassapi",
  "atk-s0301a:466_2": "hi rukkhassa vā pāsāṇassa vā “idaṃ nāma nāma”nti na jānanti, anāmakotveva tassa nāmaṃ hoti. Paṭhamaṃ.",
  "atk-s0301a:467": "2-3. Cittasuttādivaṇṇanā",
  "atk-s0301a:468": "62. Dutiye sabbeva vasamanvagūti ye cittassa vasaṃ gacchanti, tesaṃyeva anavasesapariyādānametaṃ. Dutiyaṃ.",
  "atk-s0301a:469": "63. Tatiyepi eseva nayo. Tatiyaṃ.",
  "atk-s0301a:470": "4-5. Saṃyojanasuttādivaṇṇanā",
  "atk-s0301a:471": "64. Catutthe kiṃ su saṃyojanoti kiṃ saṃyojano kiṃ bandhano? Vicāraṇanti vicaraṇā pādāni. Bahuvacane ekavacanaṃ kataṃ. Vitakkassa vicāraṇanti vitakko tassa pādā. Catutthaṃ.",
  "atk-s0301a:472": "65. Pañcamepi eseva nayo. Pañcamaṃ.",
  "atk-s0301a:473": "6. Attahatasuttavaṇṇanā",
  "atk-s0301a:474": "66. Chaṭṭhe kenassubbhāhatoti kena abbhāhato. Su-kāro nipātamattaṃ. Icchādhūpāyitoti icchāya āditto. Chaṭṭhaṃ.",
  "atk-s0301a:475": "7-9. Uḍḍitasuttādivaṇṇanā",
  "atk-s0301a:476_0": "67. Sattame taṇhāya uḍḍitoti taṇhāya ullaṅghito. Cakkhuñhi taṇhārajjunā āvunitvā",
  "atk-s0301a:476_1": "rūpanāgadante uḍḍitaṃ, sotādīni saddādīsūti taṇhāya uḍḍito loko. Maccunā pihitoti",
  "atk-s0301a:476_2": "anantare attabhāve kataṃ kammaṃ na dūraṃ ekacittantaraṃ, balavatiyā pana māraṇantikavedanāya",
  "atk-s0301a:476_3": "pabbatena viya otthaṭattā sattā taṃ na bujjhantīti “maccunā pihito loko”ti vuttaṃ. Sattamaṃ.",
  "atk-s0301a:477": "68. Aṭṭhame sveva pañho devatāya heṭṭhupariyāyavasena pucchito. Aṭṭhamaṃ.",
  "atk-s0301a:478": "69. Navame sabbaṃ uttānameva. Navamaṃ.",
  "atk-s0301a:479": "10. Lokasuttavaṇṇanā",
  "atk-s0301a:480_0": "70. Dasame kismiṃ loko samuppannoti kismiṃ uppanne loko uppannoti pucchati. Chasūti",
  "atk-s0301a:480_1": "chasu ajjhattikesu āyatanesu uppannesu uppannoti vuccati. Chasu kubbatīti tesuyeva",
  "atk-s0301a:480_2": "chasu santhavaṃ karoti. Upādāyāti tāniyeva ca upādāya āgamma paṭicca pavattati. Vihaññatīti",
  "atk-s0301a:480_3": "tesuyeva chasu vihaññati pīḷiyati. Iti ajjhattikāyatanavasena ayaṃ pañho āgato, ajjhattikabāhirānaṃ",
  "atk-s0301a:480_4": "pana vasena āharituṃ vaṭṭati. Chasu hi ajjhattikāyatanesu uppannesu ayaṃ uppanno",
  "atk-s0301a:480_5": "nāma hoti, chasu bāhiresu santhavaṃ karoti, channaṃ ajjhattikānaṃ upādāya chasu bāhiresu",
  "atk-s0301a:480_6": "vihaññatīti. Dasamaṃ.",
  "atk-s0301a:481": "Addhavaggo sattamo.",
  "atk-s0301a:482": "8. Chetvāvaggo",
  "atk-s0301a:483": "1. Chetvāsuttavaṇṇanā",
  "atk-s0301a:484_0": "71. Chetvāvaggassa paṭhame chetvāti vadhitvā. Sukhaṃ setīti kodhapariḷāhena aparidayhamānattā",
  "atk-s0301a:484_1": "sukhaṃ sayati. Na socatīti kodhavināsena vinaṭṭhadomanassattā na socati. Visamūlassāti",
  "atk-s0301a:484_2": "dukkhavipākassa. Madhuraggassāti kuddhassa paṭikujjhitvā, akkuṭṭhassa paccakkositvā,",
  "atk-s0301a:484_3": "pahaṭassa ca paṭipaharitvā sukhaṃ uppajjati, taṃ sandhāya madhuraggoti vutto. Imasmiṃ",
  "atk-s0301a:484_4": "hi ṭhāne pariyosānaṃ agganti vuttaṃ. Ariyāti buddhādayo. Paṭhamaṃ.",
  "atk-s0301a:485": "2. Rathasuttavaṇṇanā",
  "atk-s0301a:486_0": "72. Dutiye paññāyati etenāti paññāṇaṃ. Dhajo rathassāti mahantasmiṃ hi saṅgāmasīse",
  "atk-s0301a:486_1": "dūratova dhajaṃ disvā “asukarañño nāma ayaṃ ratho”ti ratho pākaṭo hoti. Tena vuttaṃ",
  "atk-s0301a:486_2": "“dhajo rathassa paññāṇa”nti. Aggipi dūratova dhūmena paññāyati. Coḷaraṭṭhaṃ paṇḍuraṭṭhanti",
  "atk-s0301a:486_3": "evaṃ raṭṭhampi raññā paññāyati. Cakkavattirañño dhītāpi pana itthī “asukassa nāma",
  "atk-s0301a:486_4": "bhariyā”ti bhattāraṃ patvāva paññāyati. Tasmā dhūmo paññāṇamagginotiādi vuttaṃ. Dutiyaṃ.",
  "atk-s0301a:487": "3. Vittasuttavaṇṇanā",
  "atk-s0301a:488_0": "73. Tatiye saddhīdha vittanti yasmā saddho saddhāya muttamaṇiādīnipi vittāni labhati,",
  "atk-s0301a:488_1": "tissopi kulasampadā, cha kāmasaggāni, nava brahmaloke patvā pariyosāne amatamahānibbānadassanampi",
  "atk-s0301a:488_2": "labhati, tasmā maṇimuttādīhi vittehi saddhāvittameva seṭṭhaṃ. Dhammoti dasakusalakammapatho.",
  "atk-s0301a:488_3": "Sukhamāvahatīti sabbampi sāsavānāsavaṃ asaṃkiliṭṭhasukhaṃ āvahati. Sādutaranti lokasmiṃ",
  "atk-s0301a:488_4": "loṇambilādīnaṃ sabbarasānaṃ saccameva madhurataraṃ. Saccasmiṃ hi ṭhitā sīghavegaṃ",
  "atk-s0301a:488_5": "nadimpi nivattenti, visampi nimmaddenti, aggimpi paṭibāhanti, devampi vassāpenti,",
  "atk-s0301a:488_6": "tasmā taṃ sabbarasānaṃ madhurataranti vuttaṃ. Paññājīviṃ jīvitamāhu seṭṭhanti yo",
  "atk-s0301a:488_7": "paññājīvī gahaṭṭho samāno pañcasu sīlesu patiṭṭhāya salākabhattādīni paṭṭhapetvā",
  "atk-s0301a:488_8": "paññāya jīvati, pabbajito vā pana dhammena uppanne paccaye “idamattha”nti paccavekkhitvā",
  "atk-s0301a:488_9": "paribhuñjanto kammaṭṭhānaṃ ādāya vipassanaṃ paṭṭhapetvā ariyaphalādhigamavasena paññāya",
  "atk-s0301a:488_10": "jīvati, taṃ paññājīviṃ puggalaṃ seṭṭhaṃ jīvitaṃ jīvatīti āhu. Tatiyaṃ.",
  "atk-s0301a:489": "4. Vuṭṭhisuttavaṇṇanā",
  "atk-s0301a:490_0": "74. Catutthe bījanti uppatantānaṃ sattavidhaṃ dhaññabījaṃ seṭṭhaṃ. Tasmiñhi uggate",
  "atk-s0301a:490_1": "janapado khemo hoti subhikkho. Nipatatanti nipatantānaṃ meghavuṭṭhi seṭṭhā. Meghavuṭṭhiyañhi",
  "atk-s0301a:490_2": "sati vividhāni sassāni uppajjanti, janapadā phītā honti khemā subhikkhā. Pavajamānānanti",
  "atk-s0301a:490_3": "jaṅgamānaṃ padasā caramānānaṃ gāvo seṭṭhā. Tā nissāya hi sattā pañca gorase paribhuñjamānā",
  "atk-s0301a:490_4": "sukhaṃ viharanti. Pavadatanti rājakulamajjhādīsu vadantānaṃ putto varo. So hi mātāpitūnaṃ",
  "atk-s0301a:490_5": "anatthāvahaṃ na vadati.",
  "atk-s0301a:491_0": "Vijjā uppatataṃ seṭṭhāti purimapañhe kira sutvā samīpe ṭhitā ekā devatā “devate,",
  "atk-s0301a:491_1": "kasmā tvaṃ etaṃ pañhaṃ dasabalaṃ pucchasi? Ahaṃ te kathessāmī”ti attano khantiyā",
  "atk-s0301a:491_2": "laddhiyā pañhaṃ kathesi. Atha naṃ itarā devatā āha – “yāva padhaṃsī vadesi devate",
  "atk-s0301a:491_3": "yāva pagabbhā mukharā, ahaṃ buddhaṃ bhagavantaṃ pucchāmi. Tvaṃ mayhaṃ kasmā kathesī”ti?",
  "atk-s0301a:491_4": "Nivattetvā tadeva pañhaṃ dasabalaṃ pucchi. Athassā satthā vissajjento vijjā uppatatantiādimāha.",
  "atk-s0301a:491_5": "Tattha vijjāti catumaggavijjā. Sā hi uppatamānā sabbākusaladhamme samugghāteti. Tasmā",
  "atk-s0301a:491_6": "“uppatataṃ seṭṭhā”ti vuttā. Avijjāti vaṭṭamūlakamahāavijjā. Sā hi nipatantānaṃ osīdantānaṃ",
  "atk-s0301a:491_7": "varā. Pavajamānānanti padasā caramānānaṃ jaṅgamānaṃ anomapuññakkhettabhūto saṅgho",
  "atk-s0301a:491_8": "varo. Tañhi tattha tattha disvā pasannacittā sattā sotthiṃ pāpuṇanti. Buddhoti yādiso",
  "atk-s0301a:491_9": "putto vā hotu añño vā, yesaṃ kesañci vadamānānaṃ buddho varo. Tassa hi dhammadesanaṃ",
  "atk-s0301a:491_10": "āgamma anekasatasahassānaṃ pāṇānaṃ bandhanamokkho hotīti. Catutthaṃ.",
  "atk-s0301a:492": "5. Bhītāsuttavaṇṇanā",
  "atk-s0301a:493_0": "75. Pañcame kiṃsūdha bhītāti kiṃ bhītā? Maggo canekāyatanappavuttoti aṭṭhatiṃsārammaṇavasena",
  "atk-s0301a:493_1": "anekehi kāraṇehi kathito. Evaṃ sante kissa bhītā hutvā ayaṃ janatā dvāsaṭṭhi diṭṭhiyo",
  "atk-s0301a:493_2": "aggahesīti vadati. Bhūripaññāti bahupañña ussannapañña. Paralokaṃ na bhāyeti imasmā",
  "atk-s0301a:493_3": "lokā paraṃ lokaṃ gacchanto na bhāyeyya. Paṇidhāyāti ṭhapetvā. Bahvannapānaṃ gharamāvasantoti",
  "atk-s0301a:493_4": "anāthapiṇḍikādayo viya bahvannapāne ghare vasanto. Saṃvibhāgīti accharāya gahitampi",
  "atk-s0301a:493_5": "nakhena phāletvā parassa datvāva bhuñjanasīlo. Vadaññūti vuttatthameva.",
  "atk-s0301a:494_0": "Idāni gāthāya aṅgāni uddharitvā dassetabbāni – “vāca”nti hi iminā cattāri vacīsucaritāni",
  "atk-s0301a:494_1": "gahitāni, “manenā”tipadena tīṇi manosucaritāni, “kāyenā”ti padena tīṇi kāyasucaritāni.",
  "atk-s0301a:494_2": "Iti ime dasa kusalakammapathā pubbasuddhiaṅgaṃ nāma. Bahvannapānaṃ gharamāvasantoti",
  "atk-s0301a:494_3": "iminā yaññaupakkharo gahito. Saddhoti ekamaṅgaṃ, mudūti ekaṃ, saṃvibhāgīti ekaṃ,",
  "atk-s0301a:494_4": "vadaññūti ekaṃ. Iti imāni cattāri aṅgāni sandhāya “etesu dhammesu ṭhito catūsū”ti āha.",
  "atk-s0301a:495_0": "Aparopi pariyāyo – vācantiādīni tīṇi aṅgāni, bahvannapānanti iminā yaññaupakkharova",
  "atk-s0301a:495_1": "gahito, saddho mudū saṃvibhāgī vadaññūti ekaṃ aṅgaṃ. Aparo dukanayo nāma hoti. “Vācaṃ",
  "atk-s0301a:495_2": "manañcā”ti idamekaṃ aṅgaṃ, “kāyena pāpāni akubbamāno, bahvannapānaṃ gharamāvasanto”ti",
  "atk-s0301a:495_3": "ekaṃ, “saddho mudū”ti ekaṃ, “saṃvibhāgī vadaññū”ti ekaṃ. Etesu catūsu dhammesu ṭhito",
  "atk-s0301a:495_4": "dhamme ṭhito nāma hoti. So ito paralokaṃ gacchanto na bhāyati. Pañcamaṃ.",
  "atk-s0301a:496": "6. Najīratisuttavaṇṇanā",
  "atk-s0301a:497_0": "76. Chaṭṭhe nāmagottaṃ na jīratīti atītabuddhānaṃ yāvajjadivasā nāmagottaṃ kathiyati,",
  "atk-s0301a:497_1": "tasmā na jīratīti vuccati. Porāṇā pana “addhāne gacchante na paññāyissati, jīraṇasabhāvo",
  "atk-s0301a:497_2": "pana na hotiyevā”ti vadanti. Ālasyanti ālasiyaṃ, yena ṭhitaṭṭhāne ṭhitova, nisinnaṭṭhāne",
  "atk-s0301a:497_3": "nisinnova hoti, telepi uttarante ṭhitiṃ na karoti. Pamādoti niddāya vā kilesavasena",
  "atk-s0301a:497_4": "vā pamādo. Anuṭṭhānanti kammasamaye kammakaraṇavīriyābhāvo. Asaṃyamoti sīlasaññamābhāvo",
  "atk-s0301a:497_5": "vissaṭṭhācāratā. Niddāti soppabahulatā. Tāya gacchantopi ṭhitopi nisinnopi niddāyati,",
  "atk-s0301a:497_6": "pageva nipanno. Tandīti aticchātādivasena āgantukālasiyaṃ. Te chiddeti tāni cha chiddāni",
  "atk-s0301a:497_7": "vivarāni. Sabbasoti sabbākārena. Tanti nipātamattaṃ. Vivajjayeti vajjeyya jaheyya. Chaṭṭhaṃ.",
  "atk-s0301a:498": "7. Issariyasuttavaṇṇanā",
  "atk-s0301a:499_0": "77. Sattame satthamalanti malaggahitasatthaṃ. Kiṃ su harantaṃ vārentīti kaṃ harantaṃ",
  "atk-s0301a:499_1": "nisedhenti. Vasoti āṇāpavattanaṃ. Itthīti avissajjanīyabhaṇḍattā “itthī bhaṇḍānamuttamaṃ,",
  "atk-s0301a:499_2": "varabhaṇḍa”nti āha. Atha vā sabbepi bodhisattā ca cakkavattino ca mātukucchiyaṃyeva",
  "atk-s0301a:499_3": "nibbattantīti “itthī bhaṇḍānamuttama”nti āha. Kodho satthamalanti kodho malaggahitasatthasadiso,",
  "atk-s0301a:499_4": "paññāsatthassa vā malanti satthamalaṃ. Abbudanti vināsakāraṇaṃ, corā lokasmiṃ vināsakāti",
  "atk-s0301a:499_5": "attho. Harantoti salākabhattādīni gahetvā gacchanto. Salākabhattādīni hi paṭṭhapitakāleyeva",
  "atk-s0301a:499_6": "manussehi pariccattāni. Tesaṃ tāni haranto samaṇo piyo hoti, anāharante puññahāniṃ",
  "atk-s0301a:499_7": "nissāya vippaṭisārino honti. Sattamaṃ.",
  "atk-s0301a:500": "8. Kāmasuttavaṇṇanā",
  "atk-s0301a:501_0": "78. Aṭṭhame attānaṃ na dadeti parassa dāsaṃ katvā attānaṃ na dadeyya ṭhapetvā sabbabodhisatteti",
  "atk-s0301a:501_1": "vuttaṃ. Na pariccajeti sīhabyagghādīnaṃ na pariccajeyya sabbabodhisatte ṭhapetvāyevāti",
  "atk-s0301a:501_2": "vuttaṃ. Kalyāṇanti saṇhaṃ mudukaṃ. Pāpikanti pharusaṃ vācaṃ. Aṭṭhamaṃ.",
  "atk-s0301a:502": "9. Pātheyyasuttavaṇṇanā",
  "atk-s0301a:503_0": "79. Navame saddhā bandhati pātheyyanti saddhaṃ uppādetvā dānaṃ deti, sīlaṃ rakkhati,",
  "atk-s0301a:503_1": "uposathakammaṃ karoti, tenetaṃ vuttaṃ. Sirīti issariyaṃ. Āsayoti vasanaṭṭhānaṃ. Issariye",
  "atk-s0301a:503_2": "hi abhimukhībhūte thalatopi jalatopi bhogā āgacchantiyeva. Tenetaṃ vuttaṃ. Parikassatīti",
  "atk-s0301a:503_3": "parikaḍḍhati. Navamaṃ.",
  "atk-s0301a:504": "10. Pajjotasuttavaṇṇanā",
  "atk-s0301a:505_0": "80. Dasame pajjototi padīpo viya hoti. Jāgaroti jāgarabrāhmaṇo viya hoti. Gāvo kamme",
  "atk-s0301a:505_1": "sajīvānanti kammena saha jīvantānaṃ gāvova kamme kammasahāyā kammadutiyakā nāma honti.",
  "atk-s0301a:505_2": "Gomaṇḍalehi saddhiṃ kasikammādīni nipphajjanti. Sītassa iriyāpathoti sītaṃ assa sattakāyassa",
  "atk-s0301a:505_3": "iriyāpatho jīvitavutti. Sītanti naṅgalaṃ. Yassa hi naṅgalehi khettaṃ appamattakampi",
  "atk-s0301a:505_4": "kaṭṭhaṃ na hoti, so kathaṃ jīvissatīti vadati. Dasamaṃ.",
  "atk-s0301a:506": "11. Araṇasuttavaṇṇanā",
  "atk-s0301a:507_0": "81. Ekādasame araṇāti nikkilesā. Vusitanti vusitavāso. Bhojissiyanti adāsabhāvo.",
  "atk-s0301a:507_1": "Samaṇāti khīṇāsavasamaṇā. Te hi ekantena araṇā nāma. Vusitaṃ na nassatīti tesaṃ ariyamaggavāso",
  "atk-s0301a:507_2": "na nassati. Parijānantīti puthujjanakalyāṇakato paṭṭhāya sekhā lokiyalokuttarāya",
  "atk-s0301a:507_3": "pariññāya parijānanti. Bhojissiyanti khīṇāsavasamaṇānaṃyeva niccaṃ bhujissabhāvo",
  "atk-s0301a:507_4": "nāma. Vandantīti pabbajitadivasato paṭṭhāya vandanti. Patiṭṭhitanti sīle patiṭṭhitaṃ.",
  "atk-s0301a:507_5": "Samaṇīdhāti samaṇaṃ idha. Jātihīnanti api caṇḍālakulā pabbajitaṃ. Khattiyāti na kevalaṃ",
  "atk-s0301a:507_6": "khattiyāva, devāpi sīlasampannaṃ samaṇaṃ vandantiyevāti. Ekādasamaṃ.",
  "atk-s0301a:508": "Chetvāvaggo aṭṭhamo.",
  "atk-s0301a:509": "Iti sāratthappakāsiniyā",
  "atk-s0301a:510": "Saṃyuttanikāya-aṭṭhakathāya",
  "atk-s0301a:511": "Devatāsaṃyuttavaṇṇanā niṭṭhitā.",
  "atk-s0301a:514": "2. Devaputtasaṃyuttaṃ",
  "atk-s0301a:515": "1. Paṭhamavaggo",
  "atk-s0301a:516": "1. Paṭhamakassapasuttavaṇṇanā",
  "atk-s0301a:517_0": "82. Devaputtasaṃyuttassa paṭhame devaputtoti devānañhi aṅke nibbattā purisā devaputtā",
  "atk-s0301a:517_1": "nāma, itthiyo devadhītaro nāma honti. Nāmavasena apākaṭāva “aññatarā devatā”ti vuccati,",
  "atk-s0301a:517_2": "pākaṭo “itthannāmo devaputto”ti. Tasmā heṭṭhā “aññatarā devatā”ti vatvā idha “devaputto”ti",
  "atk-s0301a:517_3": "vuttaṃ. Anusāsanti anusiṭṭhiṃ. Ayaṃ kira devaputto bhagavatā sambodhito sattame vasse",
  "atk-s0301a:517_4": "yamakapāṭihāriyaṃ katvā tidasapure vassaṃ upagamma abhidhammaṃ desentena jhānavibhaṅge",
  "atk-s0301a:517_5": "– “bhikkhūti samaññāya bhikkhu, paṭiññāya bhikkhū”ti. Evaṃ bhikkhuniddesaṃ kathiyamānaṃ",
  "atk-s0301a:517_6": "assosi. “Evaṃ vitakketha, mā evaṃ vitakkayittha, evaṃ manasikarotha, mā evaṃ manasākattha.",
  "atk-s0301a:517_7": "Idaṃ pajahatha, idaṃ upasampajja viharathā”ti. Evarūpaṃ pana bhikkhuovādaṃ bhikkhuanusāsanaṃ",
  "atk-s0301a:517_8": "na assosi. So taṃ sandhāya – “bhikkhuṃ bhagavā pakāsesi, no ca bhikkhuno anusāsa”nti āha.",
  "atk-s0301a:518_0": "Tena hīti yasmā mayā bhikkhuno anusiṭṭhi na pakāsitāti vadasi, tasmā. Taññevettha",
  "atk-s0301a:518_1": "paṭibhātūti tuyhevesā anusiṭṭhipakāsanā upaṭṭhātūti. Yo hi pañhaṃ kathetukāmo hoti,",
  "atk-s0301a:518_2": "na ca sakkoti sabbaññutaññāṇena saddhiṃ saṃsanditvā kathetuṃ. Yo vā na kathetukāmo",
  "atk-s0301a:518_3": "hoti, sakkoti pana kathetuṃ. Yo vā neva kathetukāmo hoti, kathetuṃ na ca sakkoti.",
  "atk-s0301a:518_4": "Sabbesampi tesaṃ bhagavā pañhaṃ bhāraṃ na karoti. Ayaṃ pana devaputto kathetukāmo",
  "atk-s0301a:518_5": "ceva, sakkoti ca kathetuṃ. Tasmā tasseva bhāraṃ karonto bhagavā evamāha. Sopi pañhaṃ kathesi.",
  "atk-s0301a:519_0": "Tattha subhāsitassa sikkhethāti subhāsitaṃ sikkheyya, catusaccanissitaṃ dasakathāvatthunissitaṃ",
  "atk-s0301a:519_1": "sattatiṃsabodhipakkhiyanissitaṃ catubbidhaṃ vacīsucaritameva sikkheyya. Samaṇūpāsanassa",
  "atk-s0301a:519_2": "cāti samaṇehi upāsitabbaṃ samaṇūpāsanaṃ nāma aṭṭhatiṃsabhedaṃ kammaṭṭhānaṃ, tampi",
  "atk-s0301a:519_3": "sikkheyya bhāveyyāti attho. Bahussutānaṃ vā bhikkhūnaṃ upāsanampi samaṇūpāsanaṃ.",
  "atk-s0301a:519_4": "Tampi ‘kiṃ, bhante, kusala”ntiādinā pañhapucchanena paññāvuddhatthaṃ sikkheyya. Cittavūpasamassa",
  "atk-s0301a:519_5": "cāti aṭṭhasamāpattivasena cittavūpasamaṃ sikkheyya. Iti devaputtena tisso sikkhā",
  "atk-s0301a:519_6": "kathitā honti. Purimapadena hi adhisīlasikkhā kathitā, dutiyapadena adhipaññāsikkhā,",
  "atk-s0301a:519_7": "cittavūpasamena adhicittasikkhāti evaṃ imāya gāthāya sakalampi sāsanaṃ pakāsitameva hoti. Paṭhamaṃ.",
  "atk-s0301a:520": "2. Dutiyakassapasuttavaṇṇanā",
  "atk-s0301a:521_0": "83. Dutiye jhāyīti dvīhi jhānehi jhāyī. Vimuttacittoti kammaṭṭhānavimuttiyā vimuttacitto.",
  "atk-s0301a:521_1": "Hadayassānupattinti arahattaṃ. Lokassāti saṅkhāralokassa. Anissitoti taṇhādiṭṭhīhi",
  "atk-s0301a:521_2": "anissito, taṇhādiṭṭhiyo vā anissito. Tadānisaṃsoti arahattānisaṃso. Idaṃ vuttaṃ hoti",
  "atk-s0301a:521_3": "– arahattānisaṃso bhikkhu arahattaṃ patthento jhāyī bhaveyya, suvimuttacitto bhaveyya,",
  "atk-s0301a:521_4": "lokassa udayabbayaṃ ñatvā anissito bhaveyya. Tantidhammo pana imasmiṃ sāsane pubbabhāgoti. Dutiyaṃ.",
  "atk-s0301a:522": "3-4. Māghasuttādivaṇṇanā",
  "atk-s0301a:523": "84. Tatiye māghoti sakkassetaṃ nāmaṃ. Sveva vattena aññe abhibhavitvā devissariyaṃ pattoti vatrabhū, vatranāmakaṃ vā asuraṃ abhibhavatīti vatrabhū. Tatiyaṃ.",
  "atk-s0301a:524": "85. Catutthaṃ vuttatthameva. Catutthaṃ.",
  "atk-s0301a:525": "5. Dāmalisuttavaṇṇanā",
  "atk-s0301a:526_0": "86. Pañcame na tenāsīsate bhavanti tena kāraṇena yaṃ kiñci bhavaṃ na pattheti. Āyatapaggaho",
  "atk-s0301a:526_1": "nāmesa devaputto, khīṇāsavassa kiccavosānaṃ natthi. Khīṇāsavena hi ādito arahattappattiyā",
  "atk-s0301a:526_2": "vīriyaṃ kataṃ, aparabhāge mayā arahattaṃ pattanti mā tuṇhī bhavatu, tatheva vīriyaṃ",
  "atk-s0301a:526_3": "daḷhaṃ karotu parakkamatūti cintetvā evamāha.",
  "atk-s0301a:527_0": "Atha bhagavā “ayaṃ devaputto khīṇāsavassa kiccavosānaṃ akathento mama sāsanaṃ aniyyānikaṃ",
  "atk-s0301a:527_1": "katheti, kiccavosānamassa kathessāmī”ti cintetvā natthi kiccantiādimāha. Tīsu kira",
  "atk-s0301a:527_2": "piṭakesu ayaṃ gāthā asaṃkiṇṇā. Bhagavatā hi aññattha vīriyassa doso nāma dassito",
  "atk-s0301a:527_3": "natthi. Idha pana imaṃ devaputtaṃ paṭibāhitvā “khīṇāsavena pubbabhāge āsavakkhayatthāya",
  "atk-s0301a:527_4": "araññe vasantena kammaṭṭhānaṃ ādāya vīriyaṃ kataṃ, aparabhāge sace icchati, karotu,",
  "atk-s0301a:527_5": "no ce icchati, yathāsukhaṃ viharatū”ti khīṇāsavassa kiccavosānadassanatthaṃ evamāha.",
  "atk-s0301a:527_6": "Tattha gādhanti patiṭṭhaṃ. Pañcamaṃ.",
  "atk-s0301a:528": "6. Kāmadasuttavaṇṇanā",
  "atk-s0301a:529_0": "87. Chaṭṭhe dukkaranti ayaṃ kira devaputto pubbayogāvacaro bahalakilesatāya sappayogena",
  "atk-s0301a:529_1": "kilese vikkhambhento samaṇadhammaṃ katvā pubbūpanissayamandatāya ariyabhūmiṃ appatvāva",
  "atk-s0301a:529_2": "kālaṃ katvā devaloke nibbatto. So “tathāgatassa santikaṃ gantvā dukkarabhāvaṃ ārocessāmī”ti",
  "atk-s0301a:529_3": "āgantvā evamāha. Tattha dukkaranti dasapi vassāni…pe… saṭṭhipi yadetaṃ ekantaparisuddhassa",
  "atk-s0301a:529_4": "samaṇadhammassa karaṇaṃ nāma, taṃ dukkaraṃ. Sekhāti satta sekhā. Sīlasamāhitāti sīlena",
  "atk-s0301a:529_5": "samāhitā samupetā. Ṭhitattāti patiṭṭhitasabhāvā. Evaṃ pucchitapañhaṃ vissajjetvā",
  "atk-s0301a:529_6": "idāni uparipañhasamuṭṭhāpanatthaṃ anagāriyupetassātiādimāha. Tattha anagāriyupetassāti",
  "atk-s0301a:529_7": "anagāriyaṃ niggehabhāvaṃ upetassa. Sattabhūmikepi hi pāsāde vasanto bhikkhu vuḍḍhatarena",
  "atk-s0301a:529_8": "āgantvā “mayhaṃ idaṃ pāpuṇātī”ti vutte pattacīvaraṃ ādāya nikkhamateva. Tasmā “anagāriyupeto”ti",
  "atk-s0301a:529_9": "vuccati. Tuṭṭhīti catupaccayasantoso. Bhāvanāyāti cittavūpasamabhāvanāya.",
  "atk-s0301a:530_0": "Te chetvā maccuno jālanti ye rattindivaṃ indriyūpasame ratā, te dussamādahaṃ cittaṃ",
  "atk-s0301a:530_1": "samādahanti. Ye ca samāhitacittā, te catupaccayasantosaṃ pūrentā na kilamanti. Ye",
  "atk-s0301a:530_2": "santuṭṭhā, te sīlaṃ pūrentā na kilamanti. Ye sīle patiṭṭhitā satta sekhā, te ariyā",
  "atk-s0301a:530_3": "maccuno jālasaṅkhātaṃ kilesajālaṃ chinditvā gacchanti. Duggamoti “saccametaṃ, bhante,",
  "atk-s0301a:530_4": "ye indriyūpasame ratā, te dussamādahaṃ samādahanti…pe… ye sīle patiṭṭhitā, te maccuno",
  "atk-s0301a:530_5": "jālaṃ chinditvā gacchanti”. Kiṃ na gacchissanti? Ayaṃ pana duggamo bhagavā visamo",
  "atk-s0301a:530_6": "maggoti āha. Tattha kiñcāpi ariyamaggo neva duggamo na visamo, pubbabhāgapaṭipadāya",
  "atk-s0301a:530_7": "panassa bahū parissayā honti. Tasmā evaṃ vutto. Avaṃsirāti ñāṇasirena adhosirā hutvā",
  "atk-s0301a:530_8": "papatanti. Ariyamaggaṃ ārohituṃ asamatthatāyeva ca te anariyamagge papatantīti ca",
  "atk-s0301a:530_9": "vuccanti. Ariyānaṃ samo maggoti sveva maggo ariyānaṃ samo hoti. Visame samāti visamepi",
  "atk-s0301a:530_10": "sattakāye samāyeva. Chaṭṭhaṃ.",
  "atk-s0301a:531": "7. Pañcālacaṇḍasuttavaṇṇanā",
  "atk-s0301a:532_0": "88. Sattame sambādheti nīvaraṇasambādhaṃ kāmaguṇasambādhanti dve sambādhā. Tesu idha",
  "atk-s0301a:532_1": "nīvaraṇasambādhaṃ adhippetaṃ. Okāsanti jhānassetaṃ nāmaṃ. Paṭilīnanisabhoti paṭilīnaseṭṭho.",
  "atk-s0301a:532_2": "Paṭilīno nāma pahīnamāno vuccati. Yathāha – “kathañca, bhikkhave, bhikkhu paṭilīno",
  "atk-s0301a:532_3": "hoti. Idha, bhikkhave, bhikkhuno asmimāno pahīno hoti ucchinnamūlo tālāvatthukato",
  "atk-s0301a:532_4": "anabhāvaṃkato āyatiṃ anuppādadhammo”ti. Paccalatthaṃsūti paṭilabhiṃsu. Sammā teti",
  "atk-s0301a:532_5": "ye nibbānapattiyā satiṃ paṭilabhiṃsu, te lokuttarasamādhināpi susamāhitāti missakajjhānaṃ kathitaṃ. Sattamaṃ.",
  "atk-s0301a:533": "8. Tāyanasuttavaṇṇanā",
  "atk-s0301a:534_0": "89. Aṭṭhame purāṇatitthakaroti pubbe titthakaro. Ettha ca titthaṃ nāma dvāsaṭṭhi",
  "atk-s0301a:534_1": "diṭṭhiyo, titthakaro nāma tāsaṃ uppādako satthā. Seyyathidaṃ nando, vaccho, kiso,",
  "atk-s0301a:534_2": "saṃkicco. Purāṇādayo pana titthiyā nāma. Ayaṃ pana diṭṭhiṃ uppādetvā kathaṃ sagge",
  "atk-s0301a:534_3": "nibbattoti? Kammavāditāya. Esa kira uposathabhattādīni adāsi, anāthānaṃ vattaṃ paṭṭhapesi,",
  "atk-s0301a:534_4": "patissaye akāsi, pokkharaṇiyo khaṇāpesi, aññampi bahuṃ kalyāṇaṃ akāsi. So tassa nissandena",
  "atk-s0301a:534_5": "sagge nibbatto, sāsanassa pana niyyānikabhāvaṃ jānāti. So tathāgatassa santikaṃ gantvā",
  "atk-s0301a:534_6": "sāsanānucchavikā vīriyappaṭisaṃyuttā gāthā vakkhāmīti āgantvā chinda sotantiādimāha.",
  "atk-s0301a:535_0": "Tattha chindāti aniyamitaāṇatti. Sotanti taṇhāsotaṃ. Parakkammāti parakkamitvā vīriyaṃ",
  "atk-s0301a:535_1": "katvā. Kāmeti kilesakāmepi vatthukāmepi. Panudāti nīhara. Ekattanti jhānaṃ. Idaṃ",
  "atk-s0301a:535_2": "vuttaṃ hoti – kāme ajahitvā muni jhānaṃ na upapajjati, na paṭilabhatīti attho. Kayirā",
  "atk-s0301a:535_3": "ce kayirāthenanti yadi vīriyaṃ kareyya, kareyyātha, taṃ vīriyaṃ na osakkeyya. Daḷhamenaṃ",
  "atk-s0301a:535_4": "parakkameti daḷhaṃ enaṃ kareyya. Sithilo hi paribbājoti sithilagahitā pabbajjā. Bhiyyo",
  "atk-s0301a:535_5": "ākirate rajanti atirekaṃ upari kilesarajaṃ ākirati. Akataṃ dukkaṭaṃ seyyoti dukkaṭaṃ",
  "atk-s0301a:535_6": "akatameva seyyo. Yaṃ kiñcīti na kevalaṃ dukkaṭaṃ katvā katasāmaññameva, aññampi yaṃ",
  "atk-s0301a:535_7": "kiñci sithilaṃ kataṃ evarūpameva hoti. Saṃkiliṭṭhanti dukkarakārikavataṃ. Imasmiṃ",
  "atk-s0301a:535_8": "hi sāsane paccayahetu samādinnadhutaṅgavataṃ saṃkiliṭṭhameva. Saṅkassaranti saṅkāya",
  "atk-s0301a:535_9": "saritaṃ, “idampi iminā kataṃ bhavissati, idampi iminā”ti evaṃ āsaṅkitaparisaṅkitaṃ.",
  "atk-s0301a:535_10": "Ādibrahmacariyikāti maggabrahmacariyassa ādibhūtā pubbapadhānabhūtā. Aṭṭhamaṃ.",
  "atk-s0301a:536": "9. Candimasuttavaṇṇanā",
  "atk-s0301a:537_0": "90. Navame candimāti candavimānavāsī devaputto. Sabbadhīti sabbesu khandhaāyatanādīsu.",
  "atk-s0301a:537_1": "Lokānukampakāti tuyhampi etassapi tādisā eva. Santaramānovāti turito viya. Pamuñcasīti",
  "atk-s0301a:537_2": "atītatthe vattamānavacanaṃ. Navamaṃ.",
  "atk-s0301a:538": "10. Sūriyasuttavaṇṇanā",
  "atk-s0301a:539_0": "91. Dasame sūriyoti sūriyavimānavāsī devaputto. Andhakāreti cakkhuviññāṇuppattinivāraṇena",
  "atk-s0301a:539_1": "andhabhāvakaraṇe. Virocatīti verocano. Maṇḍalīti maṇḍalasaṇṭhāno. Mā, rāhu, gilī",
  "atk-s0301a:539_2": "caramantalikkheti antalikkhe caraṃ sūriyaṃ, rāhu, mā gilīti vadati. Kiṃ panesa taṃ",
  "atk-s0301a:539_3": "gilatīti? Āma, gilati. Rāhussa hi attabhāvo mahā, uccattanena aṭṭhayojanasatādhikāni",
  "atk-s0301a:539_4": "cattāri yojanasahassāni, bāhantaramassa dvādasayojanasatāni, bahalattena cha yojanasatāni,",
  "atk-s0301a:539_5": "sīsaṃ nava yojanasataṃ, nalāṭaṃ tiyojanasataṃ, bhamukantaraṃ paṇṇāsayojanaṃ, mukhaṃ",
  "atk-s0301a:539_6": "dviyojanasataṃ, ghānaṃ tiyojanasataṃ, mukhādhānaṃ tiyojanasatagambhīraṃ hatthatalapādatalāni",
  "atk-s0301a:539_7": "puthulato dviyojanasatāni. Aṅgulipabbāni paṇṇāsa yojanāni. So candimasūriye virocamāne",
  "atk-s0301a:539_8": "disvā issāpakato tesaṃ gamanavīthiṃ otaritvā mukhaṃ vivaritvā tiṭṭhati. Candavimānaṃ",
  "atk-s0301a:539_9": "sūriyavimānaṃ vā tiyojanasatike mahānarake pakkhittaṃ viya hoti. Vimāne adhivatthā",
  "atk-s0301a:539_10": "devatā maraṇabhayatajjitā ekappahāreneva viravanti. So pana vimānaṃ kadāci hatthena",
  "atk-s0301a:539_11": "chādeti, kadāci hanukassa heṭṭhā pakkhipati, kadāci jivhāya parimajjati, kadāci avagaṇḍakārakaṃ",
  "atk-s0301a:539_12": "bhuñjanto viya kapolantare ṭhapeti. Vegaṃ pana vāretuṃ na sakkoti. Sace vāressāmīti",
  "atk-s0301a:539_13": "gaṇḍakaṃ katvā tiṭṭheyya, matthakaṃ tassa bhinditvā nikkhameyya, ākaḍḍhitvā vā naṃ",
  "atk-s0301a:539_14": "onameyya. Tasmā vimānena saheva gacchati. Pajaṃ mamanti candimasūriyā kira dvepi",
  "atk-s0301a:539_15": "devaputtā mahāsamayasuttakathanadivase sotāpattiphalaṃ pattā. Tena bhagavā “pajaṃ",
  "atk-s0301a:539_16": "mama”nti āha, putto mama esoti attho. Dasamaṃ.",
  "atk-s0301a:540": "Paṭhamo vaggo.",
  "atk-s0301a:541": "2. Anāthapiṇḍikavaggo",
  "atk-s0301a:542": "1. Candimasasuttavaṇṇanā",
  "atk-s0301a:543_0": "92. Dutiyavaggassa paṭhame kacchevāti kacche viya. Kaccheti pabbatakacchepi nadīkacchepi.",
  "atk-s0301a:543_1": "Ekodi nipakāti ekaggacittā ceva paññānepakkena ca samannāgatā. Satāti satimanto.",
  "atk-s0301a:543_2": "Idaṃ vuttaṃ hoti – ye jhānāni labhitvā ekodī nipakā satā viharanti, te amakase pabbatakacche",
  "atk-s0301a:543_3": "vā nadīkacche vā magā viya sotthiṃ gamissantīti. Pāranti nibbānaṃ. Ambujoti maccho.",
  "atk-s0301a:543_4": "Raṇañjahāti kilesañjahā. Yepi jhānāni labhitvā appamattā kilese jahanti, te suttajālaṃ",
  "atk-s0301a:543_5": "bhinditvā macchā viya nibbānaṃ gamissantīti vuttaṃ hoti. Paṭhamaṃ.",
  "atk-s0301a:544": "2. Veṇḍusuttavaṇṇanā",
  "atk-s0301a:545_0": "93. Dutiye veṇḍūti tassa devaputtassa nāmaṃ. Payirupāsiyāti parirupāsitvā. Anusikkhareti",
  "atk-s0301a:545_1": "sikkhanti. Siṭṭhipadeti anusiṭṭhipade. Kāle te appamajjantāti kāle te appamādaṃ karontā. Dutiyaṃ.",
  "atk-s0301a:546": "3. Dīghalaṭṭhisuttavaṇṇanā",
  "atk-s0301a:547_0": "94. Tatiye dīghalaṭṭhīti devaloke sabbe samappamāṇā tigāvutikāva honti, manussaloke",
  "atk-s0301a:547_1": "panassa dīghattabhāvatāya evaṃnāmaṃ ahosi. So puññāni katvā devaloke nibbattopi tatheva paññāyi. Tatiyaṃ.",
  "atk-s0301a:548": "4. Nandanasuttavaṇṇanā",
  "atk-s0301a:549_0": "95. Catutthe gotamāti bhagavantaṃ gottena ālapati. Anāvaṭanti tathāgatassa hi sabbaññutaññāṇaṃ",
  "atk-s0301a:549_1": "pesentassa rukkho vā pabbato vā āvarituṃ samattho nāma natthi. Tenāha “anāvaṭa”nti.",
  "atk-s0301a:549_2": "Iti tathāgataṃ thometvā devaloke abhisaṅkhatapañhaṃ pucchanto kathaṃvidhantiādimāha.",
  "atk-s0301a:549_3": "Tattha dukkhamaticca iriyatīti dukkhaṃ atikkamitvā viharati. Sīlavāti lokiyalokuttarena",
  "atk-s0301a:549_4": "sīlena samannāgato khīṇāsavo. Paññādayopi missakāyeva veditabbā. Pūjayantīti gandhapupphādīhi pūjenti. Catutthaṃ.",
  "atk-s0301a:550": "5-6. Candanasuttādivaṇṇanā",
  "atk-s0301a:551_0": "96. Pañcame appatiṭṭhe anālambeti heṭṭhā apatiṭṭhe upari anālambane. Susamāhitoti",
  "atk-s0301a:551_1": "appanāyapi upacārenapi suṭṭhu samāhito. Pahitattoti pesitatto. Nandīrāgaparikkhīṇoti",
  "atk-s0301a:551_2": "parikkhīṇanandīrāgo. Nandīrāgo nāma tayo kammābhisaṅkhārā. Iti imāya gāthāya kāmasaññāgahaṇena",
  "atk-s0301a:551_3": "pañcorambhāgiyasaṃyojanāni, rūpasaṃyojanagahaṇena pañca uddhambhāgiyasaṃyojanāni,",
  "atk-s0301a:551_4": "nandīrāgena tayo kammābhisaṅkhārā gahitā. Evaṃ yassa dasa saṃyojanāni tayo ca kammābhisaṅkhārā",
  "atk-s0301a:551_5": "pahīnā, so gambhīre mahoghe na sīdatīti. Kāmasaññāya vā kāmabhavo, rūpasaṃyojanena",
  "atk-s0301a:551_6": "rūpabhavo gahito, tesaṃ gahaṇena arūpabhavo gahitova, nandīrāgena tayo kammābhisaṅkhārā",
  "atk-s0301a:551_7": "gahitāti evaṃ yassa tīsu bhavesu tayo saṅkhārā natthi, so gambhīre na sīdatītipi dasseti. Pañcamaṃ.",
  "atk-s0301a:552": "97. Chaṭṭhaṃ vuttatthameva. Chaṭṭhaṃ.",
  "atk-s0301a:553": "7. Subrahmasuttavaṇṇanā",
  "atk-s0301a:554_0": "98. Sattame subrahmāti so kira devaputto accharāsaṅghaparivuto nandanakīḷikaṃ gantvā",
  "atk-s0301a:554_1": "pāricchattakamūle paññattāsane nisīdi. Taṃ pañcasatā devadhītaro parivāretvā nisinnā,",
  "atk-s0301a:554_2": "pañcasatā rukkhaṃ abhiruḷhā. Nanu ca devatānaṃ cittavasena yojanasatikopi rukkho",
  "atk-s0301a:554_3": "onamitvā hatthaṃ āgacchati, kasmā tā abhiruḷhāti. Khiḍḍāpasutatāya. Abhiruyha pana",
  "atk-s0301a:554_4": "madhurassarena gāyitvā gāyitvā pupphāni pātenti, tāni gahetvā itarā ekatovaṇṭikamālādivasena",
  "atk-s0301a:554_5": "ganthenti. Atha rukkhaṃ abhiruḷhā upacchedakakammavasena ekappahāreneva kālaṃ katvā",
  "atk-s0301a:554_6": "avīcimhi nibbattā mahādukkhaṃ anubhavanti.",
  "atk-s0301a:555_0": "Atha kāle gacchante devaputto “imāsaṃ neva saddo suyyati, na pupphāni pātenti. Kahaṃ",
  "atk-s0301a:555_1": "nu kho gatā”ti? Āvajjento niraye nibbattabhāvaṃ disvā piyavatthukasokena ruppamāno",
  "atk-s0301a:555_2": "cintesi – “etā tāva yathākammena gatā, mayhaṃ āyusaṅkhāro kittako”ti. So – “sattame",
  "atk-s0301a:555_3": "divase mayāpi avasesāhi pañcasatāhi saddhiṃ kālaṃ katvā tattheva nibbattitabba”nti",
  "atk-s0301a:555_4": "disvā balavatarena sokena ruppi. So – “imaṃ mayhaṃ sokaṃ sadevake loke aññatra tathāgatā",
  "atk-s0301a:555_5": "niddhamituṃ samattho nāma natthī”ti cintetvā satthu santikaṃ gantvā niccaṃ utrastanti gāthamāha.",
  "atk-s0301a:556_0": "Tattha idanti attano cittaṃ dasseti. Dutiyapadaṃ purimasseva vevacanaṃ. Niccanti",
  "atk-s0301a:556_1": "ca padassa devaloke nibbattakālato paṭṭhāyāti attho na gahetabbo, sokuppattikālato",
  "atk-s0301a:556_2": "pana paṭṭhāya niccanti veditabbaṃ. Anuppannesu kicchesūti ito sattāhaccayena yāni",
  "atk-s0301a:556_3": "dukkhāni uppajjissanti, tesu. Atho uppatitesu cāti yāni pañcasatānaṃ accharānaṃ niraye",
  "atk-s0301a:556_4": "nibbattānaṃ diṭṭhāni, tesu cāti evaṃ imesu uppannānuppannesu dukkhesu niccaṃ mama",
  "atk-s0301a:556_5": "utrastaṃ cittaṃ, abbhantare ḍayhamāno viya homi bhagavāti dasseti.",
  "atk-s0301a:557_0": "Nāññatra bojjhā tapasāti bojjhaṅgabhāvanañca tapoguṇañca aññatra muñcitvā sotthiṃ",
  "atk-s0301a:557_1": "na passāmīti attho. Sabbanissaggāti nibbānato. Ettha kiñcāpi bojjhaṅgabhāvanā paṭhamaṃ",
  "atk-s0301a:557_2": "gahitā, indriyasaṃvaro pacchā, atthato pana indriyasaṃvarova paṭhamaṃ veditabbo.",
  "atk-s0301a:557_3": "Indiyasaṃvare hi gahite catupārisuddhisīlaṃ gahitaṃ hoti. Tasmiṃ patiṭṭhito bhikkhu",
  "atk-s0301a:557_4": "nissayamuttako dhutaṅgasaṅkhātaṃ tapoguṇaṃ samādāya araññaṃ pavisitvā kammaṭṭhānaṃ",
  "atk-s0301a:557_5": "bhāvento saha vipassanāya bojjhaṅge bhāveti. Tassa ariyamaggo yaṃ nibbānaṃ ārammaṇaṃ",
  "atk-s0301a:557_6": "katvā uppajjati, so “sabbanissaggo”ti bhagavā catusaccavasena desanaṃ vinivattesi.",
  "atk-s0301a:557_7": "Devaputto desanāpariyosāne sotāpattiphale patiṭṭhahīti. Sattamaṃ.",
  "atk-s0301a:558": "8-10. Kakudhasuttādivaṇṇanā",
  "atk-s0301a:559_0": "99. Aṭṭhame kakudho devaputtoti ayaṃ kira kolanagare mahāmoggallānattherassa upaṭṭhākaputto",
  "atk-s0301a:559_1": "daharakāleyeva therassa santike vasanto jhānaṃ nibbattetvā kālaṅkato, brahmaloke",
  "atk-s0301a:559_2": "uppajji. Tatrāpi naṃ kakudho brahmātveva sañjānanti. Nandasīti tussasi. Kiṃ laddhāti",
  "atk-s0301a:559_3": "tuṭṭhi nāma kiñci manāpaṃ labhitvā hoti, tasmā evamāha. Kiṃ jīyitthāti yassa hi kiñci",
  "atk-s0301a:559_4": "manāpaṃ cīvarādivatthu jiṇṇaṃ hoti, so socati, tasmā evamāha. Aratī nābhikīratīti",
  "atk-s0301a:559_5": "ukkaṇṭhitā nābhibhavati. Aghajātassāti dukkhajātassa, vaṭṭadukkhe ṭhitassāti attho.",
  "atk-s0301a:559_6": "Nandījātassāti jātataṇhassa. Aghanti evarūpassa hi vaṭṭadukkhaṃ āgatameva hoti. “Dukkhī",
  "atk-s0301a:559_7": "sukhaṃ patthayatī”ti hi vuttaṃ. Iti aghajātassa nandī hoti, sukhavipariṇāmena dukkhaṃ",
  "atk-s0301a:559_8": "āgatamevāti nandījātassa aghaṃ hoti. Aṭṭhamaṃ.",
  "atk-s0301a:560": "100. Navamaṃ vuttatthameva. Navamaṃ.",
  "atk-s0301a:561": "101. Dasame ānandattherassa anumānabuddhiyā ānubhāvappakāsanatthaṃ aññataroti āha. Dasamaṃ.",
  "atk-s0301a:562": "Dutiyo vaggo.",
  "atk-s0301a:563": "3. Nānātitthiyavaggo",
  "atk-s0301a:564": "1-2. Sivasuttādivaṇṇanā",
  "atk-s0301a:565": "102. Tatiyavaggassa paṭhamaṃ vuttatthameva. Paṭhamaṃ.",
  "atk-s0301a:566": "103. Dutiye paṭikaccevāti paṭhamaṃyeva. Akkhacchinnovajhāyatīti akkhacchinno avajhāyati, balavacintanaṃ cinteti. Dutiyagāthāya akkhacchinnovāti akkhacchinno viya. Dutiyaṃ.",
  "atk-s0301a:567": "3-4. Serīsuttādivaṇṇanā",
  "atk-s0301a:568_0": "104. Tatiye dāyakoti dānasīlo. Dānapatīti yaṃ dānaṃ demi, tassa pati hutvā demi,",
  "atk-s0301a:568_1": "na dāso na sahāyo. Yo hi attanā madhuraṃ bhuñjati, paresaṃ amadhuraṃ deti, so dānasaṅkhātassa",
  "atk-s0301a:568_2": "deyyadhammassa dāso hutvā deti. Yo yaṃ attanā bhuñjati, tadeva deti, so sahāyo hutvā",
  "atk-s0301a:568_3": "deti. Yo pana attanā yena tena yāpeti, paresaṃ madhuraṃ deti, so pati jeṭṭhako sāmi",
  "atk-s0301a:568_4": "hutvā deti. Ahaṃ “tādiso ahosi”nti vadati.",
  "atk-s0301a:569_0": "Catūsu dvāresuti tassa kira rañño sindhavaraṭṭhaṃ sodhivākaraṭṭhanti dve raṭṭhāni",
  "atk-s0301a:569_1": "ahesuṃ, nagaraṃ roruvaṃ nāma. Tassa ekekasmiṃ dvāre devasikaṃ satasahassaṃ uppajjati,",
  "atk-s0301a:569_2": "antonagare vinicchayaṭṭhāne satasahassaṃ. So bahuhiraññasuvaṇṇaṃ rāsibhūtaṃ disvā",
  "atk-s0301a:569_3": "kammassakatañāṇaṃ uppādetvā catūsu dvāresu dānasālāyo kāretvā tasmiṃ tasmiṃ dvāre",
  "atk-s0301a:569_4": "uṭṭhitaāyena dānaṃ dethāti amacce ṭhapesi. Tenāha – “catūsu dvāresu dānaṃ dīyitthā”ti.",
  "atk-s0301a:570_0": "Samaṇabrāhmaṇakapaṇaddhikavanibbakayācakānanti ettha samaṇāti pabbajjūpagatā. Brāhmaṇāti",
  "atk-s0301a:570_1": "bhovādino. Samitapāpabāhitapāpe pana samaṇabrāhmaṇe esa nālattha. Kapaṇāti duggatā",
  "atk-s0301a:570_2": "daliddamanussā kāṇakuṇiādayo. Addhikāti pathāvino. Vanibbakāti ye “iṭṭhaṃ, dinnaṃ,",
  "atk-s0301a:570_3": "kantaṃ, manāpaṃ, kālena, anavajjaṃ dinnaṃ, dadaṃ cittaṃ pasādeyya, gacchatu bhavaṃ",
  "atk-s0301a:570_4": "brahmaloka”ntiādinā nayena dānassa vaṇṇaṃ thomayamānā vicaranti. Yācakāti ye “pasatamattaṃ",
  "atk-s0301a:570_5": "detha, sarāvamattaṃ dethā”tiādīni ca vatvā yācamānā vicaranti. Itthāgārassa dānaṃ",
  "atk-s0301a:570_6": "dīyitthāti paṭhamadvārassa laddhattā tattha uppajjanakasatasahasse aññampi dhanaṃ",
  "atk-s0301a:570_7": "pakkhipitvā rañño amacce hāretvā attano amacce ṭhapetvā raññā dinnadānato rājitthiyo",
  "atk-s0301a:570_8": "mahantataraṃ dānaṃ adaṃsu. Taṃ sandhāyevamāha. Mama dānaṃ paṭikkamīti yaṃ mama dānaṃ",
  "atk-s0301a:570_9": "tattha dīyittha, taṃ paṭinivatti. Sesadvāresupi eseva nayo. Kocīti katthaci. Dīgharattanti",
  "atk-s0301a:570_10": "asītivassasahassāni. Ettakaṃ kira kālaṃ tassa rañño dānaṃ dīyittha. Tatiyaṃ.",
  "atk-s0301a:571": "105. Catutthaṃ vuttatthameva. Catutthaṃ.",
  "atk-s0301a:572": "5. Jantusuttavaṇṇanā",
  "atk-s0301a:573_0": "106. Pañcame kosalesu viharantīti bhagavato santike kammaṭṭhānaṃ gahetvā tattha gantvā",
  "atk-s0301a:573_1": "viharanti. Uddhatāti akappiye kappiyasaññitāya ca kappiye akappiyasaññitāya ca anavajje",
  "atk-s0301a:573_2": "sāvajjasaññitāya ca sāvajje anavajjasaññitāya ca uddhaccapakatikā hutvā. Unnaḷāti",
  "atk-s0301a:573_3": "uggatanaḷā, uṭṭhitatucchamānāti vuttaṃ hoti. Capalāti pattacīvaramaṇḍanādinā cāpallena",
  "atk-s0301a:573_4": "yuttā. Mukharāti mukhakharā, kharavacanāti vuttaṃ hoti. Vikiṇṇavācāti asaṃyatavacanā,",
  "atk-s0301a:573_5": "divasampi niratthakavacanapalāpino. Muṭṭhassatinoti naṭṭhassatino sativirahitā, idha",
  "atk-s0301a:573_6": "kataṃ ettha pamussanti. Asampajānāti nippaññā. Asamāhitāti appanāupacārasamādhirahitā,",
  "atk-s0301a:573_7": "caṇḍasote baddhanāvāsadisā. Vibbhantacittāti anavaṭṭhitacittā, panthāruḷhabālamigasadisā.",
  "atk-s0301a:573_8": "Pākatindriyāti saṃvarābhāvena gihikāle viya vivaṭaindriyā.",
  "atk-s0301a:574_0": "Jantūti evaṃnāmako devaputto. Tadahuposatheti tasmiṃ ahu uposathe, uposathadivaseti",
  "atk-s0301a:574_1": "attho. Pannaraseti cātuddasikādipaṭikkhepo. Upasaṅkamīti codanatthāya upagato. So",
  "atk-s0301a:574_2": "kira cintesi – “ime bhikkhū satthu santike kammaṭṭhānaṃ gahetvā nikkhantā, idāni",
  "atk-s0301a:574_3": "pamattā viharanti, na kho panete pāṭiyekkaṃ nisinnaṭṭhāne codiyamānā kathaṃ gaṇhissanti,",
  "atk-s0301a:574_4": "samāgamanakāle codissāmī”ti uposathadivase tesaṃ sannipatitabhāvaṃ ñatvā upasaṅkami.",
  "atk-s0301a:574_5": "Gāthāhi ajjhabhāsīti sabbesaṃ majjhe ṭhatvā gāthā abhāsi.",
  "atk-s0301a:575_0": "Tattha yasmā guṇakathāya saddhiṃ nigguṇassa aguṇo pākaṭo hoti, tasmā guṇaṃ tāva kathento",
  "atk-s0301a:575_1": "sukhajīvino pure āsuntiādimāha. Tattha sukhajīvino pure āsunti pubbe bhikkhū supposā",
  "atk-s0301a:575_2": "subharā ahesuṃ, uccanīcakulesu sapadānaṃ caritvā laddhena missakapiṇḍena yāpesunti",
  "atk-s0301a:575_3": "adhippāyena evamāha. Anicchāti nittaṇhā hutvā.",
  "atk-s0301a:576_0": "Evaṃ porāṇakabhikkhūnaṃ vaṇṇaṃ kathetvā idāni tesaṃ avaṇṇaṃ kathento dupposantiādimāha.",
  "atk-s0301a:576_1": "Tattha gāme gāmaṇikā viyāti yathā gāme gāmakuṭā nānappakārena janaṃ pīḷetvā khīradadhitaṇḍulādīni",
  "atk-s0301a:576_2": "āharāpetvā bhuñjanti, evaṃ tumhepi anesanāya ṭhitā tumhākaṃ jīvikaṃ kappethāti adhippāyena",
  "atk-s0301a:576_3": "vadati. Nipajjantīti uddesaparipucchāmanasikārehi anatthikā hutvā sayanamhi hatthapāde",
  "atk-s0301a:576_4": "vissajjetvā nipajjanti. Parāgāresūti paragehesu, kulasuṇhādīsūti attho. Mucchitāti",
  "atk-s0301a:576_5": "kilesamucchāya mucchitā.",
  "atk-s0301a:577_0": "Ekacceti vattabbayuttakeyeva. Apaviddhāti chaḍḍitakā. Anāthāti apatiṭṭhā. Petāti",
  "atk-s0301a:577_1": "susāne chaḍḍitā kālaṅkatamanussā. Yathā hi susāne chaḍḍitā nānāsakuṇādīhi khajjanti,",
  "atk-s0301a:577_2": "ñātakāpi nesaṃ nāthakiccaṃ na karonti, na rakkhanti, na gopayanti, evamevaṃ evarūpāpi",
  "atk-s0301a:577_3": "ācariyupajjhāyādīnaṃ santikā ovādānusāsaniṃ na labhantīti apaviddhā anāthā, yathā",
  "atk-s0301a:577_4": "petā, tatheva honti. Pañcamaṃ.",
  "atk-s0301a:578": "6. Rohitassasuttavaṇṇanā",
  "atk-s0301a:579_0": "107. Chaṭṭhe yatthāti cakkavāḷalokassa ekokāse bhummaṃ. Na cavati na upapajjatīti",
  "atk-s0301a:579_1": "idaṃ aparāparaṃ cutipaṭisandhivasena gahitaṃ. Gamanenāti padagamanena. Nāhaṃ taṃ",
  "atk-s0301a:579_2": "lokassa antanti satthā saṅkhāralokassa antaṃ sandhāya vadati. Ñāteyyantiādīsu ñātabbaṃ,",
  "atk-s0301a:579_3": "daṭṭhabbaṃ, pattabbanti attho.",
  "atk-s0301a:580": "Iti devaputtena cakkavāḷalokassa anto pucchito, satthārā saṅkhāralokassa kathito. So pana attano pañhena saddhiṃ satthu byākaraṇaṃ sametīti saññāya pasaṃsanto acchariyantiādimāha.",
  "atk-s0301a:581_0": "Daḷhadhammoti daḷhadhanu, uttamappamāṇena dhanunā samannāgato. Dhanuggahoti dhanuācariyo.",
  "atk-s0301a:581_1": "Susikkhitoti dasa dvādasa vassāni dhanusippaṃ sikkhito. Katahatthoti usabhappamāṇepi",
  "atk-s0301a:581_2": "vālaggaṃ vijjhituṃ samatthabhāvena katahattho. Katūpāsanoti katasarakkhepo dassitasippo.",
  "atk-s0301a:581_3": "Asanenāti kaṇḍena. Atipāteyyāti atikkameyya. Yāvatā so tālacchāyaṃ atikkameyya, tāvatā",
  "atk-s0301a:581_4": "kālena ekacakkavāḷaṃ atikkamāmīti attano javasampattiṃ dasseti.",
  "atk-s0301a:582_0": "Puratthimā samuddā pacchimoti yathā puratthimasamuddā pacchimasamuddo dūre, evaṃ",
  "atk-s0301a:582_1": "me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito pādaṃ",
  "atk-s0301a:582_2": "pasāretvā pacchimacakkavāḷamukhavaṭṭiyaṃ akkamati, puna dutiyaṃ pādaṃ pasāretvā paracakkavāḷamukhavaṭṭiyaṃ",
  "atk-s0301a:582_3": "akkamati. Icchāgatanti icchā eva. Aññatrevāti nippapañcataṃ dasseti. Bhikkhācārakāle",
  "atk-s0301a:582_4": "kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi",
  "atk-s0301a:582_5": "piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ",
  "atk-s0301a:582_6": "vissamitvā puna javati. Vassasatāyukoti tadā dīghāyukakālo hoti, ayaṃ pana vassasatāvasiṭṭhe",
  "atk-s0301a:582_7": "āyumhi gamanaṃ ārabhi. Vassasatajīvīti taṃ vassasataṃ anantarāyena jīvanto. Antarāva",
  "atk-s0301a:582_8": "kālaṅkatoti cakkavāḷalokassa antaṃ appatvā antarāva mato. So pana tattha kālaṃ katvāpi",
  "atk-s0301a:582_9": "āgantvā imasmiṃyeva cakkavāḷe nibbatti. Appatvāti saṅkhāralokassa antaṃ appatvā.",
  "atk-s0301a:582_10": "Dukkhassāti vaṭṭadukkhassa. Antakiriyanti pariyantakaraṇaṃ. Kaḷevareti attabhāve.",
  "atk-s0301a:582_11": "Sasaññimhi samanaketi sasaññe sacitte. Lokanti dukkhasaccaṃ. Lokasamudayanti samudayasaccaṃ.",
  "atk-s0301a:582_12": "Lokanirodhanti nirodhasaccaṃ. Paṭipadanti maggasaccaṃ. Iti – “nāhaṃ, āvuso, imāni",
  "atk-s0301a:582_13": "cattāri saccāni tiṇakaṭṭhādīsu paññapemi, imasmiṃ pana cātumahābhūtike kāyasmiṃ yeva",
  "atk-s0301a:582_14": "paññapemī”ti dasseti. Samitāvīti samitapāpo. Nāsīsatīti na pattheti. Chaṭṭhaṃ.",
  "atk-s0301a:583": "108-109. Sattamaṭṭhamāni vuttatthāneva. Sattamaṃ, aṭṭhamaṃ.",
  "atk-s0301a:584": "9. Susimasuttavaṇṇanā",
  "atk-s0301a:585_0": "110. Navame tuyhampi no, ānanda, sāriputto ruccatīti satthā therassa vaṇṇaṃ kathetukāmo,",
  "atk-s0301a:585_1": "vaṇṇo ca nāmesa visabhāgapuggalassa santike kathetuṃ na vaṭṭati. Tassa santike kathito",
  "atk-s0301a:585_2": "hi matthakaṃ na pāpuṇāti. So hi “asuko nāma bhikkhu sīlavā”ti vutte. “Kiṃ tassa sīlaṃ?",
  "atk-s0301a:585_3": "Gorūpasīlo so. Kiṃ tayā añño sīlavā na diṭṭhapubbo”ti vā? “Paññavā”ti vutte, “kiṃ",
  "atk-s0301a:585_4": "pañño so? Kiṃ tayā añño paññavā na diṭṭhapubbo”ti? Vā, ādīni vatvā vaṇṇakathāya antarāyaṃ",
  "atk-s0301a:585_5": "karoti. Ānandatthero pana sāriputtattherassa sabhāgo, paṇītāni labhitvā therassa",
  "atk-s0301a:585_6": "deti, attano upaṭṭhākadārake pabbājetvā therassa santike upajjhaṃ gaṇhāpeti, upasampādeti.",
  "atk-s0301a:585_7": "Sāriputtattheropi ānandattherassa tatheva karoti. Kiṃ kāraṇā? Aññamaññassa guṇesu",
  "atk-s0301a:585_8": "pasīditvā. Ānandatthero hi – “amhākaṃ jeṭṭhabhātiko ekaṃ asaṅkhyeyyaṃ satasahassañca",
  "atk-s0301a:585_9": "kappe pāramiyo pūretvā soḷasavidhaṃ paññaṃ paṭivijjhitvā dhammasenāpatiṭṭhāne ṭhito”ti",
  "atk-s0301a:585_10": "therassa guṇesu pasīditvāva theraṃ mamāyati. Sāriputtattheropi – “sammāsambuddhassa",
  "atk-s0301a:585_11": "mayā kattabbaṃ mukhodakadānādikiccaṃ sabbaṃ ānando karoti. Ānandaṃ nissāya ahaṃ icchiticchitaṃ",
  "atk-s0301a:585_12": "samāpattiṃ samāpajjituṃ labhāmī”ti āyasmato ānandassa guṇesu pasīditvāva taṃ mamāyati.",
  "atk-s0301a:585_13": "Tasmā bhagavā sāriputtattherassa vaṇṇaṃ kathetukāmo ānandattherassa santike kathetuṃ āraddho.",
  "atk-s0301a:586_0": "Tattha tuyhampīti sampiṇḍanattho pi-kāro. Idaṃ vuttaṃ hoti – “ānanda, sāriputtassa",
  "atk-s0301a:586_1": "ācāro gocaro vihāro abhikkamo paṭikkamo ālokitavilokitaṃ samiñjitapasāraṇaṃ mayhaṃ",
  "atk-s0301a:586_2": "ruccati, asītimahātherānaṃ ruccati, sadevakassa lokassa ruccati. Tuyhampi ruccatī”ti?",
  "atk-s0301a:587_0": "Tato thero sāṭakantare laddhokāso balavamallo viya tuṭṭhamānaso hutvā – “satthā mayhaṃ",
  "atk-s0301a:587_1": "piyasahāyassa vaṇṇaṃ kathāpetukāmo. Labhissāmi no ajja, dīpadhajabhūtaṃ mahājambuṃ",
  "atk-s0301a:587_2": "vidhunanto viya valāhakantarato candaṃ nīharitvā dassento viya sāriputtattherassa",
  "atk-s0301a:587_3": "vaṇṇaṃ kathetu”nti cintetvā paṭhamataraṃ tāva catūhi padehi puggalapalāpe haranto",
  "atk-s0301a:587_4": "kassa hi nāma, bhante, abālassātiādimāha. Bālo hi bālatāya, duṭṭho dosatāya, mūḷho",
  "atk-s0301a:587_5": "mohena, vipallatthacitto ummattako cittavipallāsena vaṇṇaṃ “vaṇṇo”ti vā avaṇṇaṃ “avaṇṇe”ti",
  "atk-s0301a:587_6": "vā, “ayaṃ buddho, ayaṃ sāvako”ti vā na jānāti. Abālādayo pana jānanti, tasmā abālassātiādimāha.",
  "atk-s0301a:587_7": "Na rucceyyāti bālādīnaṃyeva hi so na rucceyya, na aññassa kassaci na rucceyya.",
  "atk-s0301a:588_0": "Evaṃ puggalapalāpe haritvā idāni soḷasahi padehi yathābhūtaṃ vaṇṇaṃ kathento paṇḍito,",
  "atk-s0301a:588_1": "bhantetiādimāha. Tattha paṇḍitoti paṇḍiccena samannāgato, catūsu kosallesu ṭhitassetaṃ",
  "atk-s0301a:588_2": "nāmaṃ. Vuttañhetaṃ – “yato kho, ānanda, bhikkhu dhātukusalo ca hoti āyatanakusalo",
  "atk-s0301a:588_3": "ca paṭiccasamuppādakusalo ca ṭhānāṭṭhānakusalo ca, ettāvatā kho, ānanda, ‘paṇḍito",
  "atk-s0301a:588_4": "bhikkhū’ti alaṃ vacanāyā”ti. Mahāpaññotiādīsu mahāpaññādīhi samannāgatoti attho.",
  "atk-s0301a:588_5": "Tatridaṃ mahāpaññādīnaṃ nānattaṃ – katamā mahāpaññā? Mahante sīlakkhandhe pariggaṇhātīti",
  "atk-s0301a:588_6": "mahāpaññā, mahante samādhikkhandhe, paññākkhandhe, vimuttikkhandhe, vimuttiñāṇadassanakkhandhe",
  "atk-s0301a:588_7": "pariggaṇhātīti mahāpaññā. Mahantāni ṭhānāṭṭhānāni, mahāvihārasamāpattiyo, mahantāni",
  "atk-s0301a:588_8": "ariyasaccāni, mahante satipaṭṭhāne, sammappadhāne, iddhipāde, mahantāni indriyāni,",
  "atk-s0301a:588_9": "balāni, bojjhaṅgāni, mahante ariyamagge, mahantāni sāmaññaphalāni, mahāabhiññāyo,",
  "atk-s0301a:588_10": "mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0301a:589": "Sā pana therassa devorohanaṃ katvā saṅkassanagaradvāre ṭhitena satthārā puthujjanapañcake pañhe pucchite taṃ vissajjentassa pākaṭā jātā.",
  "atk-s0301a:590_0": "Katamā puthupaññā? Puthu nānākhandhesu, (ñāṇaṃ pavattatīti puthupaññā.) Puthu nānādhātūsu,",
  "atk-s0301a:590_1": "puthu nānāāyatanesu, puthu nānāpaṭiccasamuppādesu, puthu nānāsuññatamanupalabbhesu,",
  "atk-s0301a:590_2": "puthu nānāatthesu, dhammesu niruttīsu paṭibhānesu, puthu nānāsīlakkhandhesu, puthu",
  "atk-s0301a:590_3": "nānāsamādhi-paññāvimutti-vimuttiñāṇadassanakkhandhesu, puthu nānāṭhānāṭṭhānesu, puthu",
  "atk-s0301a:590_4": "nānāvihārasamāpattīsu, puthu nānāariyasaccesu, puthu nānāsatipaṭṭhānesu, sammappadhānesu,",
  "atk-s0301a:590_5": "iddhipādesu, indriyesu, balesu, bojjhaṅgesu, puthu nānāariyamaggesu, sāmaññaphalesu,",
  "atk-s0301a:590_6": "abhiññāsu, puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0301a:591_0": "Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlaṃ",
  "atk-s0301a:591_1": "paripūreti, indriyasaṃvaraṃ paripūreti, bhojane mattaññutaṃ, jāgariyānuyogaṃ, sīlakkhandhaṃ,",
  "atk-s0301a:591_2": "samādhikkhandhaṃ, paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti,",
  "atk-s0301a:591_3": "hāsapaññā. Hāsabahulo pāmojjabahulo ṭhānāṭṭhānaṃ paṭivijjhatīti hāsapaññā. Hāsabahulo",
  "atk-s0301a:591_4": "vihārasamāpattiyo paripūretīti hāsapaññā. Hāsabahulo ariyasaccāni paṭivijjhati. Satipaṭṭhāne,",
  "atk-s0301a:591_5": "sammappadhāne, iddhipāde, indriyāni, balāni, bojjhaṅgāni, ariyamaggaṃ bhāvetīti hāsapaññā.",
  "atk-s0301a:591_6": "Hāsabahulo sāmaññaphalāni sacchikaroti, abhiññāyo paṭivijjhatīti hāsapaññā, hāsabahulo",
  "atk-s0301a:591_7": "vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.",
  "atk-s0301a:592": "Thero ca sarado nāma tāpaso hutvā anomadassissa bhagavato pādamūle aggasāvakapatthanaṃ paṭṭhapesi. Taṃkālato paṭṭhāya hāsabahulo sīlaparipūraṇādīni akāsīti hāsapañño.",
  "atk-s0301a:593_0": "Katamā javanapaññā? Yaṃkiñci rūpaṃ atītānāgatapaccuppannaṃ…pe… yaṃ dūre santike vā,",
  "atk-s0301a:593_1": "sabbaṃ rūpaṃ aniccato khippaṃ javatīti javanapaññā. Dukkhato khippaṃ, anattato khippaṃ",
  "atk-s0301a:593_2": "javatīti javanapaññā. Yā kāci vedanā…pe… yā kāci saññā… ye keci saṅkhārā… yaṃkiñci",
  "atk-s0301a:593_3": "viññāṇaṃ atītānāgatapaccuppannaṃ…pe… sabbaṃ viññāṇaṃ aniccato, dukkhato, anattato",
  "atk-s0301a:593_4": "khippaṃ javatīti javanapaññā. Cakkhu…pe… jarāmaraṇaṃ atītānāgatapaccuppannaṃ aniccato,",
  "atk-s0301a:593_5": "dukkhato, anattato khippaṃ javatīti javanapaññā. Rūpaṃ atītānāgatapaccuppannaṃ aniccaṃ",
  "atk-s0301a:593_6": "khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā",
  "atk-s0301a:593_7": "vibhūtaṃ katvā rūpanirodhe nibbāne khippaṃ javatīti javanapaññā. Vedanā… saññā… saṅkhārā…",
  "atk-s0301a:593_8": "viññāṇaṃ… cakkhu…pe… jarāmaraṇaṃ atītānāgatapaccuppannaṃ aniccaṃ khayaṭṭhena…pe…",
  "atk-s0301a:593_9": "vibhūtaṃ katvā jarāmaraṇanirodhe nibbāne khippaṃ javatīti javanapaññā. Rūpaṃ atītānāgatapaccuppannaṃ…pe…",
  "atk-s0301a:593_10": "viññāṇaṃ. Cakkhu…pe… jarāmaraṇaṃ aniccaṃ saṅkhataṃ paṭiccasamuppannaṃ khayadhammaṃ",
  "atk-s0301a:593_11": "vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ",
  "atk-s0301a:593_12": "katvā jarāmaraṇanirodhe nibbāne khippaṃ javatīti javanapaññā.",
  "atk-s0301a:594_0": "Katamā tikkhapaññā? Khippaṃ kilese chindatīti tikkhapaññā. Uppannaṃ kāmavitakkaṃ",
  "atk-s0301a:594_1": "nādhivāseti, uppannaṃ byāpādavitakkaṃ… uppannaṃ vihiṃsāvitakkaṃ… uppannuppanne pāpake",
  "atk-s0301a:594_2": "akusale dhamme… uppannaṃ rāgaṃ… dosaṃ… mohaṃ… kodhaṃ… upanāhaṃ… makkhaṃ… paḷāsaṃ…",
  "atk-s0301a:594_3": "issaṃ… macchariyaṃ… māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ… madaṃ…",
  "atk-s0301a:594_4": "pamādaṃ… sabbe kilese… sabbe duccarite… sabbe abhisaṅkhāre… sabbe bhavagāmikamme",
  "atk-s0301a:594_5": "nādhivāseti pajahati vinodeti, byantīkaroti, anabhāvaṃ gametīti tikkhapaññā. Ekasmiṃ",
  "atk-s0301a:594_6": "āsane cattāro ca ariyamaggā, cattāri ca sāmaññaphalāni, catasso ca paṭisambhidāyo,",
  "atk-s0301a:594_7": "cha ca abhiññāyo adhigatā honti sacchikatā phassitā paññāyāti tikkhapaññā.",
  "atk-s0301a:595_0": "Thero ca bhāgineyyassa dīghanakhaparibbājakassa vedanāpariggahasutte desiyamāne ṭhitakova",
  "atk-s0301a:595_1": "sabbakilese chinditvā sāvakapāramiñāṇaṃ paṭividdhakālato paṭṭhāya tikkhapañño nāma",
  "atk-s0301a:595_2": "jāto. Tenāha – “tikkhapañño, bhante, āyasmā sāriputto”ti.",
  "atk-s0301a:596_0": "Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo",
  "atk-s0301a:596_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0301a:596_2": "anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0301a:596_3": "Anibbiddhapubbaṃ appadālitapubbaṃ dosakkhandhaṃ… mohakkhandhaṃ… kodhaṃ… upanāhaṃ…pe…",
  "atk-s0301a:596_4": "sabbe bhavagāmikamme nibbijjhati padāletīti nibbedhikapaññā.",
  "atk-s0301a:597_0": "Appicchoti santaguṇaniguhanatā, paccayapaṭiggahaṇe ca mattaññutā, etaṃ appicchalakkhaṇanti",
  "atk-s0301a:597_1": "iminā lakkhaṇena samannāgato. Santuṭṭhoti catūsu paccayesu yathālābhasantoso yathābalasantoso",
  "atk-s0301a:597_2": "yathāsāruppasantosoti, imehi tīhi santosehi samannāgato. Pavivittoti kāyaviveko ca",
  "atk-s0301a:597_3": "vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ,",
  "atk-s0301a:597_4": "upadhiviveko ca nirupadhīnaṃ puggalānaṃ visaṅkhāragatānanti, imesaṃ tiṇṇaṃ vivekānaṃ",
  "atk-s0301a:597_5": "lābhī. Asaṃsaṭṭhoti dassanasaṃsaggo savanasaṃsaggo samullapanasaṃsaggo paribhogasaṃsaggo",
  "atk-s0301a:597_6": "kāyasaṃsaggoti, imehi pañcahi saṃsaggehi virahito. Ayañca pañcavidho saṃsaggo rājūhi",
  "atk-s0301a:597_7": "rājamahāmattehi titthiyehi titthiyasāvakehi upāsakehi upasikāhi bhikkhūhi bhikkhunīhīti",
  "atk-s0301a:597_8": "aṭṭhahi puggalehi saddhiṃ jāyati, so sabbopi therassa natthīti asaṃsaṭṭho.",
  "atk-s0301a:598_0": "Āraddhavīriyoti paggahitavīriyo paripuṇṇavīriyo. Tattha āraddhavīriyo bhikkhu gamane",
  "atk-s0301a:598_1": "uppannakilesassa ṭhānaṃ pāpuṇituṃ na deti, ṭhāne uppannassa nisajjaṃ, nisajjāya uppannassa",
  "atk-s0301a:598_2": "seyyaṃ pāpuṇituṃ na deti, tasmiṃ tasmiṃ iriyāpathe uppannaṃ tattha tattheva niggaṇhāti.",
  "atk-s0301a:598_3": "Thero pana catucattālīsa vassāni mañce piṭṭhiṃ na pasāreti. Taṃ sandhāya “āraddhavīriyo”ti",
  "atk-s0301a:598_4": "āha. Vattāti odhunanavattā. Bhikkhūnaṃ ajjhācāraṃ disvā “ajja kathessāmi, sve kathessāmī”ti",
  "atk-s0301a:598_5": "kathāvavatthānaṃ na karoti, tasmiṃ tasmiṃ yeva ṭhāne ovadati anusāsatīti attho.",
  "atk-s0301a:599_0": "Vacanakkhamoti vacanaṃ khamati. Eko hi parassa ovādaṃ deti, sayaṃ pana aññena ovadiyamāno",
  "atk-s0301a:599_1": "kujjhati. Thero pana parassapi ovādaṃ deti, sayaṃ ovadiyamānopi sirasā sampaṭicchati.",
  "atk-s0301a:599_2": "Ekadivasaṃ kira sāriputtattheraṃ sattavassiko sāmaṇero – “bhante, sāriputta, tumhākaṃ",
  "atk-s0301a:599_3": "nivāsanakaṇṇo olambatī”ti āha. Thero kiñci avatvāva ekamantaṃ gantvā parimaṇḍalaṃ",
  "atk-s0301a:599_4": "nivāsetvā āgamma “ettakaṃ vaṭṭati ācariyā”ti añjaliṃ paggayha aṭṭhāsi.",
  "atk-s0301a:600": "“Tadahu pabbajito santo, jātiyā sattavassiko;",
  "atk-s0301a:601": "Sopi maṃ anusāseyya, sampaṭicchāmi matthake”ti. –",
  "atk-s0301a:602": "Āha.",
  "atk-s0301a:603_0": "Codakoti vatthusmiṃ otiṇṇe vā anotiṇṇe vā vītikkamaṃ disvā – “āvuso, bhikkhunā nāma",
  "atk-s0301a:603_1": "evaṃ nivāsetabbaṃ, evaṃ pārupitabbaṃ, evaṃ gantabbaṃ, evaṃ ṭhātabbaṃ, evaṃ nisīditabbaṃ,",
  "atk-s0301a:603_2": "evaṃ khāditabbaṃ, evaṃ bhuñjitabba”nti tantivasena anusiṭṭhiṃ deti.",
  "atk-s0301a:604": "Pāpagarahīti pāpapuggale na passe, na tesaṃ vacanaṃ suṇe, tehi saddhiṃ ekacakkavāḷepi na vaseyyaṃ.",
  "atk-s0301a:605": "“Mā me kadāci pāpiccho, kusīto hīnavīriyo;",
  "atk-s0301a:606": "Appassuto anādaro, sameto ahu katthacī”ti. –",
  "atk-s0301a:607_0": "Evaṃ pāpapuggalepi garahati, “samaṇena nāma rāgavasikena dosamohavasikena na hotabbaṃ,",
  "atk-s0301a:607_1": "uppanno rāgo doso moho pahātabbo”ti evaṃ pāpadhammepi garahatīti dvīhi kāraṇehi “pāpagarahī,",
  "atk-s0301a:607_2": "bhante, āyasmā sāriputto”ti vadati.",
  "atk-s0301a:608_0": "Evaṃ āyasmatā ānandena soḷasahi padehi therassa yathābhūtavaṇṇappakāsane kate – “kiṃ",
  "atk-s0301a:608_1": "ānando attano piyasahāyassa vaṇṇaṃ kathetuṃ na labhati, kathetu kiṃ pana tena kathitaṃ",
  "atk-s0301a:608_2": "tatheva hoti, kiṃ so sabbaññū”ti? Koci pāpapuggalo vattuṃ mā labhatūti satthā taṃ",
  "atk-s0301a:608_3": "vaṇṇabhaṇanaṃ akuppaṃ sabbaññubhāsitaṃ karonto jinamuddikāya lañchanto evametantiādimāha.",
  "atk-s0301a:609_0": "Evaṃ tathāgatena ca ānandattherena ca mahātherassa vaṇṇe kathiyamāne bhumaṭṭhakā",
  "atk-s0301a:609_1": "devatā uṭṭhahitvā eteheva soḷasahi padehi vaṇṇaṃ kathayiṃsu. Tato ākāsaṭṭhakadevatā",
  "atk-s0301a:609_2": "sītavalāhakā uṇhavalāhakā cātumahārājikāti yāva akaniṭṭhabrahmalokā devatā uṭṭhahitvā",
  "atk-s0301a:609_3": "eteheva soḷasahi padehi vaṇṇaṃ kathayiṃsu. Etenupāyena ekacakkavāḷaṃ ādiṃ katvā dasasu",
  "atk-s0301a:609_4": "cakkavāḷasahassesu devatā uṭṭhahitvā kathayiṃsu. Athāyasmato sāriputtassa saddhivihāriko",
  "atk-s0301a:609_5": "susīmo devaputto cintesi – “imā devatā attano attano nakkhattakīḷaṃ pahāya tattha",
  "atk-s0301a:609_6": "tattha gantvā mayhaṃ upajjhāyasseva vaṇṇaṃ kathenti, gacchāmi tathāgatassa santikaṃ,",
  "atk-s0301a:609_7": "gantvā etadeva vaṇṇabhaṇanaṃ devatābhāsitaṃ karomī”ti, so tathā akāsi. Taṃ dassetuṃ",
  "atk-s0301a:609_8": "atha kho susīmotiādi vuttaṃ.",
  "atk-s0301a:610_0": "Uccāvacāti aññesu ṭhānesu paṇītaṃ uccaṃ vuccati, hīnaṃ avacaṃ. Idha pana uccāvacāti",
  "atk-s0301a:610_1": "nānāvidhā vaṇṇanibhā. Tassā kira devaparisāya nīlaṭṭhānaṃ atinīlaṃ, pītakaṭṭhānaṃ",
  "atk-s0301a:610_2": "atipītakaṃ, lohitaṭṭhānaṃ atilohitaṃ, odātaṭṭhānaṃ accodātanti, catubbidhā vaṇṇanibhā",
  "atk-s0301a:610_3": "pātubhavi. Teneva seyyathāpi nāmāti catasso upamā āgatā. Tattha subhoti sundaro.",
  "atk-s0301a:610_4": "Jātimāti jātisampanno. Suparikammakatoti dhovanādiparikammena suṭṭhu parikammakato.",
  "atk-s0301a:610_5": "Paṇḍukambale nikkhittoti rattakambale ṭhapito. Evamevanti rattakambale nikkhittamaṇi",
  "atk-s0301a:610_6": "viya sabbā ekappahāreneva virocituṃ āraddhā. Nikkhanti atirekapañcasuvaṇṇena katapiḷandhanaṃ.",
  "atk-s0301a:610_7": "Tañhi ghaṭṭanamajjanakkhamaṃ hoti. Jambonadanti mahājambusākhāya pavattanadiyaṃ nibbattaṃ,",
  "atk-s0301a:610_8": "mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti, tena suvaṇṇena",
  "atk-s0301a:610_9": "katapiḷandhanantipi attho. Dakkhakammāraputtaukkāmukhasukusalasampahaṭṭhanti sukusalena",
  "atk-s0301a:610_10": "kammāraputtena ukkāmukhe pacitvā sampahaṭṭhaṃ. Dhātuvibhaṅge akatabhaṇḍaṃ gahitaṃ,",
  "atk-s0301a:610_11": "idha pana katabhaṇḍaṃ.",
  "atk-s0301a:611_0": "Viddheti dūrībhūte. Deveti ākāse. Nabhaṃ abbhussakkamānoti ākāsaṃ abhilaṅghanto.",
  "atk-s0301a:611_1": "Iminā taruṇasūriyabhāvo dassito. Soratoti soraccena samannāgato. Dantoti nibbisevano.",
  "atk-s0301a:611_2": "Satthuvaṇṇābhatoti satthārā ābhatavaṇṇo. Satthā hi aṭṭhaparisamajjhe nisīditvā “sevatha,",
  "atk-s0301a:611_3": "bhikkhave, sāriputtamoggallāne”tiādinā nayena therassa vaṇṇaṃ āharīti thero ābhatavaṇṇo",
  "atk-s0301a:611_4": "nāma hoti. Kālaṃ kaṅkhatīti parinibbānakālaṃ pattheti. Khīṇāsavo hi neva maraṇaṃ",
  "atk-s0301a:611_5": "abhinandati, na jīvitaṃ pattheti, divasasaṅkhepaṃ vetanaṃ gahetvā ṭhitapuriso viya",
  "atk-s0301a:611_6": "kālaṃ pana pattheti, olokento tiṭṭhatīti attho. Tenevāha –",
  "atk-s0301a:612": "“Nābhinandāmi maraṇaṃ, nābhinandāmi jīvitaṃ;",
  "atk-s0301a:613": "Kālañca paṭikaṅkhāmi, nibbisaṃ bhatako yathā”ti. ; Navamaṃ;",
  "atk-s0301a:614": "10. Nānātitthiyasāvakasuttavaṇṇanā",
  "atk-s0301a:615_0": "111. Dasame nānātitthiyasāvakāti te kira kammavādino ahesuṃ, tasmā dānādīni puññāni",
  "atk-s0301a:615_1": "katvā sagge nibbattā, te “attano attano satthari pasādena nibbattamhā”ti saññino",
  "atk-s0301a:615_2": "hutvā “gacchāma dasabalassa santike ṭhatvā amhākaṃ satthārānaṃ vaṇṇaṃ kathessāmā”ti",
  "atk-s0301a:615_3": "āgantvā paccekagāthāhi kathayiṃsu. Tattha chinditamāriteti chindite ca mārite ca.",
  "atk-s0301a:615_4": "Hatajānīsūti pothane ca dhanajānīsu ca. Puññaṃ vā panāti attano puññampi na samanupassati,",
  "atk-s0301a:615_5": "saṅkhepato puññāpuññānaṃ vipāko natthīti vadati. Sa ve vissāsamācikkhīti so – “evaṃ",
  "atk-s0301a:615_6": "katapāpānampi katapuññānampi vipāko natthī”ti vadanto sattānaṃ vissāsaṃ avassayaṃ",
  "atk-s0301a:615_7": "patiṭṭhaṃ ācikkhati, tasmā mānanaṃ vandanaṃ pūjanaṃ arahatīti vadati.",
  "atk-s0301a:616_0": "Tapojigucchāyāti kāyakilamathatapena pāpajigucchanena. Susaṃvutattoti samannāgato",
  "atk-s0301a:616_1": "pihito vā. Jegucchīti tapena pāpajigucchako. Nipakoti paṇḍito. Cātuyāmasusaṃvutoti",
  "atk-s0301a:616_2": "cātuyāmena susaṃvuto. Cātuyāmo nāma sabbavārivārito ca hoti sabbavāriyutto ca sabbavāridhuto",
  "atk-s0301a:616_3": "ca sabbavāriphuṭo cāti ime cattāro koṭṭhāsā. Tattha sabbavārivāritoti vāritasabbaudako,",
  "atk-s0301a:616_4": "paṭikkhittasabbasītodakoti attho. So kira sītodake sattasaññī hoti, tasmā taṃ na",
  "atk-s0301a:616_5": "valañjeti. Sabbavāriyuttoti sabbena pāpavāraṇena yuto. Sabbavāridhutoti sabbena pāpavāraṇena",
  "atk-s0301a:616_6": "dhutapāpo. Sabbavāriphuṭoti sabbena pāpavāraṇena phuṭṭho. Diṭṭhaṃ sutañca ācikkhanti",
  "atk-s0301a:616_7": "diṭṭhaṃ “diṭṭhaṃ me”ti sutaṃ “sutaṃ me”ti ācikkhanto, na niguhanto. Na hi nūna kibbisīti",
  "atk-s0301a:616_8": "evarūpo satthā kibbisakārako nāma na hoti.",
  "atk-s0301a:617_0": "Nānātitthiyeti so kira nānātitthiyānaṃyeva upaṭṭhāko, tasmā te ārabbha vadati. Pakudhako",
  "atk-s0301a:617_1": "kātiyānoti pakudho kaccāyano. Nigaṇṭhoti nāṭaputto. Makkhalipūraṇāseti makkhali ca",
  "atk-s0301a:617_2": "pūraṇo ca. Sāmaññappattāti samaṇadhamme koṭippattā. Na hi nūna teti sappurisehi na",
  "atk-s0301a:617_3": "dūre, teyeva loke sappurisāti vadati. Paccabhāsīti “ayaṃ ākoṭako imesaṃ nagganissirikānaṃ",
  "atk-s0301a:617_4": "dasabalassa santike ṭhatvā vaṇṇaṃ kathetīti tesaṃ avaṇṇaṃ kathessāmī”ti patiabhāsīti.",
  "atk-s0301a:618_0": "Tattha sahācaritenāti saha caritamattena. Chavo sigāloti lāmako kālasigālo. Kotthukoti",
  "atk-s0301a:618_1": "tasseva vevacanaṃ. Saṅkassarācāroti āsaṅkitasamācāro. Na sataṃ sarikkhoti paṇḍitānaṃ",
  "atk-s0301a:618_2": "sappurisānaṃ sadiso na hoti, kiṃ tvaṃ kālasigālasadise titthiye sīhe karosīti?",
  "atk-s0301a:619_0": "Anvāvisitvāti “ayaṃ evarūpānaṃ satthārānaṃ avaṇṇaṃ katheti, teneva naṃ mukhena vaṇṇaṃ",
  "atk-s0301a:619_1": "kathāpessāmī”ti cintetvā tassa sarīre anuāvisi adhimucci, evaṃ anvāvisitvā. Āyuttāti",
  "atk-s0301a:619_2": "tapojigucchane yuttapayuttā. Pālayaṃ pavivekiyanti pavivekaṃ pālayantā. Te kira “nhāpitapavivekaṃ",
  "atk-s0301a:619_3": "pālessāmā”ti sayaṃ kese luñcanti. “Cīvarapavivekaṃ pātessāmā”ti naggā vicaranti.",
  "atk-s0301a:619_4": "“Piṇḍapātapavivekaṃ pālessāmā”ti sunakhā viya bhūmiyaṃ vā bhuñjanti hatthesu vā.",
  "atk-s0301a:619_5": "“Senāsanapavivekaṃ pālessāmā”ti kaṇṭakaseyyādīni kappenti. Rūpe niviṭṭhāti taṇhādiṭṭhīhi",
  "atk-s0301a:619_6": "rūpe patiṭṭhitā. Devalokābhinandinoti devalokapatthanakāmā. Mātiyāti maccā, te ve",
  "atk-s0301a:619_7": "maccā paralokatthāya sammā anusāsantīti vadati.",
  "atk-s0301a:620_0": "Iti viditvāti “ayaṃ paṭhamaṃ etesaṃ avaṇṇaṃ kathetvā idāni vaṇṇaṃ katheti, ko nu",
  "atk-s0301a:620_1": "kho eso”ti āvajjento jānitvāva. Ye cantalikkhasmiṃ pabhāsavaṇṇāti ye antalikkhe candobhāsasūriyobhāsasañjhārāgaindadhanutārakarūpānaṃ",
  "atk-s0301a:620_2": "pabhāsavaṇṇā. Sabbeva te teti sabbeva te tayā. Namucīti māraṃ ālapati. Āmisaṃva macchānaṃ",
  "atk-s0301a:620_3": "vadhāya khittāti yathā macchānaṃ vadhatthāya baḷisalaggaṃ āmisaṃ khipati, evaṃ tayā",
  "atk-s0301a:620_4": "pasaṃsamānena ete rūpā sattānaṃ vadhāya khittāti vadati.",
  "atk-s0301a:621_0": "Māṇavagāmiyoti ayaṃ kira devaputto buddhupaṭṭhāko. Rājagahīyānanti rājagahapabbatānaṃ.",
  "atk-s0301a:621_1": "Setoti kelāso. Aghagāminanti ākāsagāmīnaṃ. Udadhinanti udakanidhānānaṃ. Idaṃ vuttaṃ",
  "atk-s0301a:621_2": "hoti – yathā rājagahīyānaṃ pabbatānaṃ vipulo seṭṭho, himavantapabbatānaṃ kelāso,",
  "atk-s0301a:621_3": "ākāsagāmīnaṃ ādicco, udakanidhānānaṃ samuddo, nakkhattānaṃ cando, evaṃ sadevakassa",
  "atk-s0301a:621_4": "lokassa buddho seṭṭhoti. Dasamaṃ.",
  "atk-s0301a:622": "Nānātitthiyavaggo tatiyo.",
  "atk-s0301a:623": "Iti sāratthappakāsiniyā",
  "atk-s0301a:624": "Saṃyuttanikāya-aṭṭhakathāya",
  "atk-s0301a:625": "Devaputtasaṃyuttavaṇṇanā niṭṭhitā.",
  "atk-s0301a:628": "3. Kosalasaṃyuttaṃ",
  "atk-s0301a:629": "1. Paṭhamavaggo",
  "atk-s0301a:630": "1. Daharasuttavaṇṇanā",
  "atk-s0301a:631_0": "112. Kosalasaṃyuttassa paṭhame bhagavatā saddhiṃ sammodīti yathā khamanīyādīni pucchanto",
  "atk-s0301a:631_1": "bhagavā tena, evaṃ sopi bhagavatā saddhiṃ samappavattamodo ahosi. Sītodakaṃ viya",
  "atk-s0301a:631_2": "uṇhodakena sammoditaṃ ekībhāvaṃ agamāsi. Yāya ca – “kacci, bho gotama, khamanīyaṃ,",
  "atk-s0301a:631_3": "kacci yāpanīyaṃ, kacci bhoto ca gotamassa sāvakānañca appābādhaṃ appātaṅkaṃ lahuṭṭhānaṃ",
  "atk-s0301a:631_4": "balaṃ phāsuvihāro”tiādikāya kathāya sammodi, taṃ pītipāmojjasaṅkhātasammodajananato",
  "atk-s0301a:631_5": "sammodituṃ yuttabhāvato ca sammodanīyaṃ, atthabyañjanamadhuratāya cirampi kālaṃ sāretuṃ",
  "atk-s0301a:631_6": "nirantaraṃ pavattetuṃ araharūpato saritabbabhāvato ca sāraṇīyaṃ. Suyyamānasukhato",
  "atk-s0301a:631_7": "ca sammodanīyaṃ, anussariyamānasukhato sāraṇīyaṃ. Tathā byañjanaparisuddhatāya sammodanīyaṃ,",
  "atk-s0301a:631_8": "atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ sāraṇīyaṃ",
  "atk-s0301a:631_9": "vītisāretvā pariyosāpetvā niṭṭhapetvā ito pubbe tathāgatassa adiṭṭhattā guṇāguṇavasena",
  "atk-s0301a:631_10": "gambhīrabhāvaṃ vā uttānabhāvaṃ vā ajānanto ekamantaṃ nisīdi, ekamantaṃ nisinno kho",
  "atk-s0301a:631_11": "yaṃ ovaṭṭikasāraṃ katvā āgato lokanissaraṇabhavokkantipañhaṃ satthu sammāsambuddhataṃ",
  "atk-s0301a:631_12": "pucchituṃ bhavampi notiādimāha.",
  "atk-s0301a:632_0": "Tattha bhavampīti pi-kāro sampiṇḍanatthe nipāto, tena ca cha satthāre sampiṇḍeti.",
  "atk-s0301a:632_1": "Yathā pūraṇādayo “sammāsambuddhamhā”ti paṭijānanti, evaṃ bhavampi nu paṭijānātīti",
  "atk-s0301a:632_2": "attho. Idaṃ pana rājā na attano laddhiyā, loke mahājanena gahitapaṭiññāvasena pucchati.",
  "atk-s0301a:632_3": "Atha bhagavā buddhasīhanādaṃ nadanto yaṃ hi taṃ mahārājātiādimāha. Tattha ahaṃ hi",
  "atk-s0301a:632_4": "mahārājāti anuttaraṃ sabbaseṭṭhaṃ sabbaññutaññāṇasaṅkhātaṃ sammāsambodhiṃ ahaṃ abhisambuddhoti",
  "atk-s0301a:632_5": "attho. Samaṇabrāhmaṇāti pabbajjūpagamanena samaṇā, jātivasena brāhmaṇā. Saṅghinotiādīsu",
  "atk-s0301a:632_6": "pabbajitasamūhasaṅkhāto saṅgho etesaṃ atthīti saṅghino. Sveva gaṇo etesaṃ atthīti",
  "atk-s0301a:632_7": "gaṇino. Ācārasikkhāpanavasena tassa gaṇassa ācariyāti gaṇācariyā. Ñātāti paññātā",
  "atk-s0301a:632_8": "pākaṭā. “Appicchā santuṭṭhā appicchatāya vatthampi na nivāsentī”ti evaṃ samuggato",
  "atk-s0301a:632_9": "yaso etesaṃ atthīti yasassino. Titthakarāti laddhikarā. Sādhusammatāti “santo sappurisā”ti",
  "atk-s0301a:632_10": "evaṃ sammatā. Bahujanassāti assutavato andhabālaputhujjanassa. Pūraṇotiādīni tesaṃ",
  "atk-s0301a:632_11": "nāmagottāni. Pūraṇoti hi nāmameva. Tathā, makkhalīti. So pana gosālāya jātattā gosāloti",
  "atk-s0301a:632_12": "vutto. Nāṭaputtoti nāṭassa putto. Belaṭṭhaputtoti belaṭṭhassa putto. Kaccāyanoti",
  "atk-s0301a:632_13": "pakudhassa gottaṃ. Kesakambalassa dhāraṇato ajito kesakambaloti vutto.",
  "atk-s0301a:633_0": "Tepi mayāti kappakolāhalaṃ buddhakolāhalaṃ cakkavattikolāhalanti tīṇi kolāhalāni.",
  "atk-s0301a:633_1": "Tattha “vassasatasahassamatthake kappuṭṭhānaṃ bhavissatī”ti kappakolāhalaṃ nāma hoti",
  "atk-s0301a:633_2": "– “ito vassasatasahassamatthake loko vinassissati, mettaṃ mārisā, bhāvetha, karuṇaṃ",
  "atk-s0301a:633_3": "muditaṃ upekkha”nti manussappathe devatā ghosentiyo vicaranti. “Vassasahassamatthake",
  "atk-s0301a:633_4": "pana buddho uppajjissatī”ti buddhakolāhalaṃ nāma hoti – “ito vassasahassamatthake",
  "atk-s0301a:633_5": "buddho uppajjitvā dhammānudhammapaṭipadaṃ paṭipannena saṅgharatanena parivārito dhammaṃ",
  "atk-s0301a:633_6": "desento vicarissatī”ti devatā ugghosenti. “Vassasatamatthake pana cakkavattī uppajjissatī”ti",
  "atk-s0301a:633_7": "cakkavattikolāhalaṃ nāma hoti – “ito vassasatamatthake sattaratanasampanno catuddīpissaro",
  "atk-s0301a:633_8": "sahassa puttaparivāro vehāsaṅgamo cakkavattirājā uppajjissatī”ti devatā ugghosenti.",
  "atk-s0301a:634_0": "Imesu tīsu kolāhalesu ime cha satthāro buddhakolāhalaṃ sutvā ācariye payirupāsitvā",
  "atk-s0301a:634_1": "cintāmāṇivijjādīni uggaṇhitvā – “mayaṃ buddhamhā”ti paṭiññaṃ katvā mahājanaparivutā",
  "atk-s0301a:634_2": "janapadaṃ vicarantā anupubbena sāvatthiyaṃ pattā. Tesaṃ upaṭṭhākā rājānaṃ upasaṅkamitvā,",
  "atk-s0301a:634_3": "“mahārāja, pūraṇo kassapo…pe… ajito kesakambalo buddho kira sabbaññū kirā”ti ārocesuṃ.",
  "atk-s0301a:634_4": "Rājā “tumheva ne nimantetvā ānethā”ti āha. Te gantvā tehi, “rājā vo nimanteti. Rañño",
  "atk-s0301a:634_5": "gehe bhikkhaṃ gaṇhathā”ti vuttā gantuṃ na ussahanti, punappunaṃ vuccamānā upaṭṭhākānaṃ",
  "atk-s0301a:634_6": "cittānurakkhaṇatthāya adhivāsetvā sabbe ekatova agamaṃsu. Rājā āsanāni paññāpetvā",
  "atk-s0301a:634_7": "“nisīdantū”ti āha. Nigguṇānaṃ attabhāve rājusmā nāma pharati, te mahārahesu āsanesu",
  "atk-s0301a:634_8": "nisīdituṃ asakkontā phalakesu ceva bhūmiyaṃ ca nisīdiṃsu.",
  "atk-s0301a:635_0": "Rājā “ettakeneva natthi tesaṃ anto sukkadhammo”ti vatvā āhāraṃ adatvāva tālato patitaṃ",
  "atk-s0301a:635_1": "muggarena pothento viya “tumhe buddhā, na buddhā”ti pañhaṃ pucchi. Te cintayiṃsu",
  "atk-s0301a:635_2": "– “sace ‘buddhamhā’ti vakkhāma, rājā buddhavisaye pañhaṃ pucchitvā kathetuṃ asakkonte",
  "atk-s0301a:635_3": "‘tumhe mayaṃ buddhāti mahājanaṃ vañcetvā āhiṇḍathā’ti jivhampi chindāpeyya, aññampi",
  "atk-s0301a:635_4": "anatthaṃ kareyyā”ti sakapaṭiññāya eva ‘na mayaṃ buddhā’ti vadiṃsu. Atha ne rājā gehato",
  "atk-s0301a:635_5": "nikaḍḍhāpesi. Te rājagharato nikkhante upaṭṭhākā pucchiṃsu – “kiṃ ācariyā rājā tumhe",
  "atk-s0301a:635_6": "pañhaṃ pucchitvā sakkārasammānaṃ akāsī”ti? Rājā “buddhā tumhe”ti pucchi, tato mayaṃ",
  "atk-s0301a:635_7": "– “sace ayaṃ rājā buddhavisaye pañhaṃ kathiyamānaṃ ajānanto amhesu manaṃ padosessati,",
  "atk-s0301a:635_8": "bahuṃ apuññaṃ pasavissatī”ti rañño anukampāya ‘na mayaṃ buddhā’ti vadimhā, mayaṃ",
  "atk-s0301a:635_9": "pana buddhā eva, amhākaṃ buddhabhāvo, udakena dhovitvāpi harituṃ na sakkāti. Iti",
  "atk-s0301a:635_10": "bahiddhā ‘buddhamhā’ti āhaṃsu – rañño santike ‘na mayaṃ buddhā’ti vadiṃsūti, idaṃ",
  "atk-s0301a:635_11": "gahetvā rājā evamāha. Tattha kiṃ pana bhavaṃ gotamo daharo ceva jātiyā, navo ca pabbajjāyāti",
  "atk-s0301a:635_12": "idaṃ attano paṭiññaṃ gahetvā vadati. Tattha kinti paṭikkhepavacanaṃ. Ete jātimahallakā",
  "atk-s0301a:635_13": "ca cirapabbajitā ca “buddhamhā”ti na paṭijānanti, bhavaṃ gotamo jātiyā ca daharo",
  "atk-s0301a:635_14": "pabbajjāya ca navo kiṃ paṭijānāti? Mā paṭijānāhīti attho.",
  "atk-s0301a:636_0": "Na uññātabbāti na avajānitabbā. Na paribhotabbāti na paribhavitabbā. Katame cattāroti",
  "atk-s0301a:636_1": "kathetukamyatāpucchā. Khattiyoti rājakumāro. Uragoti āsīviso. Aggīti aggiyeva. Bhikkhūti",
  "atk-s0301a:636_2": "imasmiṃ pana pade desanākusalatāya attānaṃ abbhantaraṃ katvā sīlavantaṃ pabbajitaṃ",
  "atk-s0301a:636_3": "dasseti. Ettha ca daharaṃ rājakumāraṃ disvā, ukkamitvā maggaṃ adento, pārupanaṃ anapanento,",
  "atk-s0301a:636_4": "nisinnāsanato anuṭṭhahanto, hatthipiṭṭhādīhi anotaranto, heṭṭhā katvā maññanavasena",
  "atk-s0301a:636_5": "aññampi evarūpaṃ anācāraṃ karonto khattiyaṃ avajānāti nāma. “Bhaddako vatāyaṃ rājakumāro,",
  "atk-s0301a:636_6": "mahākaṇḍo mahodaro – kiṃ nāma yaṃkiñci corūpaddavaṃ vūpasametuṃ yattha katthaci ṭhāne",
  "atk-s0301a:636_7": "rajjaṃ anusāsituṃ sakkhissatī”tiādīni vadanto paribhoti nāma. Añjanisalākamattampi",
  "atk-s0301a:636_8": "āsīvisapotakaṃ kaṇṇādīsu piḷandhanto aṅgulimpi jivhampi ḍaṃsāpento uragaṃ avajānāti",
  "atk-s0301a:636_9": "nāma. “Bhaddako vatāyaṃ āsīviso udakadeḍḍubho viya kiṃ nāma kiñcideva ḍaṃsituṃ kassacideva",
  "atk-s0301a:636_10": "kāye visaṃ pharituṃ sakkhissatī”tiādīni vadanto paribhoti nāma. Khajjopanakamattampi",
  "atk-s0301a:636_11": "aggiṃ gahetvā hatthena kīḷanto bhaṇḍukkhalikāya khipanto cūḷāya vā sayanapiṭṭhasāṭakapasibbakādīsu",
  "atk-s0301a:636_12": "vā ṭhapento aggiṃ avajānāti nāma. “Bhaddako vatāyaṃ aggi kataraṃ nu kho yāgubhattaṃ",
  "atk-s0301a:636_13": "pacissati, kataraṃ macchamaṃsaṃ, kassa sītaṃ vinodessatī”tiādīni vadanto paribhoti",
  "atk-s0301a:636_14": "nāma. Daharasāmaṇerampi pana disvā ukkamitvā maggaṃ adentoti rājakumāre vuttaṃ anācāraṃ",
  "atk-s0301a:636_15": "karonto bhikkhuṃ avajānāti nāma. “Bhaddako vatāyaṃ sāmaṇero mahākaṇṭho mahodaro yaṃkiñci",
  "atk-s0301a:636_16": "buddhavacanaṃ uggahetuṃ yaṃkiñci araññaṃ ajjhogāhetvā vasituṃ sakkhissati, saṅghattherakāle",
  "atk-s0301a:636_17": "manāpo bhavissatī”tiādīni vadanto paribhoti nāma. Taṃ sabbampi na kātabbanti dassento",
  "atk-s0301a:636_18": "na uññātabbo na paribhotabboti āha.",
  "atk-s0301a:637_0": "Etadavocāti etaṃ gāthābandhaṃ avoca. Gāthā ca nāmetā tadatthadīpanāpi honti visesatthadīpanāpi,",
  "atk-s0301a:637_1": "tatrimā tadatthampi visesatthampi dīpentiyeva. Tattha khattiyanti khettānaṃ adhipatiṃ.",
  "atk-s0301a:637_2": "Vuttañhetaṃ “khettānaṃ adhipatīti kho, vāseṭṭha, ‘khattiyo khattiyo’tveva dutiyaṃ",
  "atk-s0301a:637_3": "akkharaṃ upanibbatta”nti. Jātisampannanti tāyeva khattiyajātiyā jātisampannaṃ. Abhijātanti",
  "atk-s0301a:637_4": "tīṇi kulāni atikkamitvā jātaṃ.",
  "atk-s0301a:638_0": "Ṭhānaṃ hīti kāraṇaṃ vijjati. Manujindoti manussajeṭṭhako. Rājadaṇḍenāti rañño uddhaṭadaṇḍena,",
  "atk-s0301a:638_1": "so appako nāma na hoti, dasasahassavīsatisahassappamāṇo hotiyeva. Tasmiṃ pakkamate",
  "atk-s0301a:638_2": "bhusanti tasmiṃ puggale balavaupakkamaṃ upakkamati. Rakkhaṃ jīvitamattanoti attano",
  "atk-s0301a:638_3": "jīvitaṃ rakkhamāno taṃ khattiyaṃ parivajjeyya na ghaṭṭeyya.",
  "atk-s0301a:639_0": "Uccāvacehīti nānāvidhehi. Vaṇṇehīti saṇṭhānehi. Yena yena hi vaṇṇena caranto gocaraṃ",
  "atk-s0301a:639_1": "labhati, yadi sappavaṇṇena, yadi deḍḍubhavaṇṇena, yadi dhamanivaṇṇena, antamaso kalandakavaṇṇenapi",
  "atk-s0301a:639_2": "caratiyeva. Āsajjāti patvā. Bālanti yena bālena ghaṭṭito, taṃ bālaṃ naraṃ vā nāriṃ vā ḍaṃseyya.",
  "atk-s0301a:640_0": "Pahūtabhakkhanti bahubhakkhaṃ. Aggissa hi abhakkhaṃ nāma natthi. Jālinanti jālavantaṃ.",
  "atk-s0301a:640_1": "Pāvakanti aggiṃ. Pāvagantipi pāṭho. Kaṇhavattaninti vattanīti maggo, agginā gatamaggo",
  "atk-s0301a:640_2": "kaṇho hoti kāḷako, tasmā “kaṇhavattanī”ti vuccati.",
  "atk-s0301a:641_0": "Mahā hutvānāti mahanto hutvā. Aggi hi ekadā yāvabrahmalokappamāṇopi hoti. Jāyanti",
  "atk-s0301a:641_1": "tattha pārohāti tattha agginā daḍḍhavane pārohā jāyanti. Pārohāti tiṇarukkhādayo",
  "atk-s0301a:641_2": "vuccanti. Te hi agginā daḍḍhaṭṭhāne mūlamattepi avasiṭṭhe pādato rohanti jāyanti",
  "atk-s0301a:641_3": "vaḍḍhanti, tasmā “pārohā”ti vuccanti. Puna rohanatthena vā pārohā. Ahorattānamaccayeti",
  "atk-s0301a:641_4": "rattindivānaṃ atikkame. Nidāghepi deve vuṭṭhamatte jāyanti.",
  "atk-s0301a:642_0": "Bhikkhu ḍahati tejasāti ettha akkosantaṃ paccakkosanto bhaṇḍantaṃ paṭibhaṇḍanto paharantaṃ",
  "atk-s0301a:642_1": "paṭipaharanto bhikkhu nāma kiñci bhikkhutejasā ḍahituṃ na sakkoti. Yo pana akkosantaṃ",
  "atk-s0301a:642_2": "na paccakkosati, bhaṇḍantaṃ na paṭibhaṇḍati. Paharantaṃ na paṭipaharati, tasmiṃ vippaṭipanno",
  "atk-s0301a:642_3": "tassa sīlatejena ḍayhati. Tenevetaṃ vuttaṃ. Na tassa puttā pasavoti tassa puttadhītaropi",
  "atk-s0301a:642_4": "gomahiṃsakukkuṭasūkarādayo pasavopi na bhavanti, vinassantīti attho. Dāyādā vindare",
  "atk-s0301a:642_5": "dhananti tassa dāyādāpi dhanaṃ na vindanti. Tālāvatthū bhavanti teti te bhikkhutejasā",
  "atk-s0301a:642_6": "daḍḍhā vatthumattāvasiṭṭho matthakacchinnatālo viya bhavanti, puttadhītādivasena",
  "atk-s0301a:642_7": "na vaḍḍhantīti attho.",
  "atk-s0301a:643_0": "Tasmāti yasmā samaṇatejena daḍḍhā matthakacchinnatālo viya aviruḷhidhammā bhavanti,",
  "atk-s0301a:643_1": "tasmā. Sammadeva samācareti sammā samācareyya. Sammā samācarantena pana kiṃ kātabbanti?",
  "atk-s0301a:643_2": "Khattiyaṃ tāva nissāya laddhabbaṃ gāmanigamayānavāhanādiānisaṃsaṃ, uragaṃ nissāya",
  "atk-s0301a:643_3": "tassa kīḷāpanena laddhabbaṃ vatthahiraññasuvaṇṇādiānisaṃsaṃ aggiṃ nissāya tassānubhāvena",
  "atk-s0301a:643_4": "pattabbaṃ yāgubhattapacanasītavinodanādiānisaṃsaṃ, bhikkhuṃ nissāya tassa vasena",
  "atk-s0301a:643_5": "pattabbaṃ asutasavanasutapariyodapana-saggamaggādhigamādiānisaṃsaṃ sampassamānena",
  "atk-s0301a:643_6": "“ete nissāya pubbe vuttappakāro ādīnavo atthi. Kiṃ imehī”ti? Na sabbaso pahātabbā.",
  "atk-s0301a:643_7": "Issariyatthikena pana vuttappakāraṃ avajānanañca paribhavanañca akatvā pubbuṭṭhāyipacchānipātitādīhi",
  "atk-s0301a:643_8": "upāyehi khattiyakumāro tosetabbo, evaṃ tato issariyaṃ adhigamissati. Ahituṇḍikena",
  "atk-s0301a:643_9": "urage vissāsaṃ akatvā nāgavijjaṃ parivattetvā ajapadena daṇḍena gīvāya gahetvā visaharena",
  "atk-s0301a:643_10": "mūlena dāṭhā dhovitvā peḷāyaṃ pakkhipitvā kīḷāpentena caritabbaṃ. Evaṃ taṃ nissāya",
  "atk-s0301a:643_11": "ghāsacchādanādīni labhissati. Yāgupacanādīni kattukāmena aggiṃ vissāsena bhaṇḍukkhalikādīsu",
  "atk-s0301a:643_12": "apakkhipitvā hatthehi anāmasantena gomayacuṇṇādīhi jāletvā yāgupacanādīni kattabbāni,",
  "atk-s0301a:643_13": "evaṃ taṃ nissāya ānisaṃsaṃ labhissati. Asutasavanādīni patthayantenapi bhikkhuṃ ativissāsena",
  "atk-s0301a:643_14": "vejjakammanavakammādīsu ayojetvā catūhi paccayehi sakkaccaṃ upaṭṭhātabbo, evaṃ taṃ",
  "atk-s0301a:643_15": "nissāya asutapubbaṃ buddhavacanaṃ asutapubbaṃ pañhāvinicchayaṃ diṭṭhadhammikasamparāyikaṃ",
  "atk-s0301a:643_16": "atthaṃ tisso kulasampattiyo cha kāmasaggāni nava ca brahmaloke patvā amatamahānibbānadassanampi",
  "atk-s0301a:643_17": "labhissatīti imamatthaṃ sandhāya sammadeva samācareti āha.",
  "atk-s0301a:644_0": "Etadavocāti dhammadesanaṃ sutvā pasanno pasādaṃ āvikaronto etaṃ “abhikkanta”ntiādivacanaṃ",
  "atk-s0301a:644_1": "avoca. Tattha abhikkantanti abhikantaṃ atiiṭṭhaṃ atimanāpaṃ, atisundaranti attho.",
  "atk-s0301a:644_2": "Ettha ekena abhikkantasaddena desanaṃ thometi “abhikkantaṃ, bhante, yadidaṃ bhagavato",
  "atk-s0301a:644_3": "dhammadesanā”ti. Ekena attano pasādaṃ “abhikkantaṃ, bhante, yadidaṃ bhagavato dhammadesanaṃ",
  "atk-s0301a:644_4": "āgamma mama pasādo”ti.",
  "atk-s0301a:645_0": "Tato paraṃ catūhi upamāhi desanaṃyeva thometi. Tattha nikkujjitanti adhomukhaṭhapitaṃ,",
  "atk-s0301a:645_1": "heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇapaṇṇādichāditaṃ.",
  "atk-s0301a:645_2": "Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā",
  "atk-s0301a:645_3": "“esa maggo”ti vadeyya. Andhakāreti kāḷapakkhacātuddasī aḍḍharattaghanavanasaṇḍa meghapaṭalehi",
  "atk-s0301a:645_4": "caturaṅge tame. Idaṃ vuttaṃ hoti – yathā koci nikkujjitaṃ ukkujjeyya, evaṃ saddhammavimukhaṃ",
  "atk-s0301a:645_5": "asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya, evaṃ",
  "atk-s0301a:645_6": "kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ",
  "atk-s0301a:645_7": "vivarantena, yathā mūḷhassa maggaṃ ācikkheyya, evaṃ kummaggamicchāmaggapaṭipannassa",
  "atk-s0301a:645_8": "me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre",
  "atk-s0301a:645_9": "nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotaṃ",
  "atk-s0301a:645_10": "dhārentena mayhaṃ bhagavatā etehi pariyāyehi pakāsitattā anekapariyāyena dhammo pakāsitoti.",
  "atk-s0301a:646_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto",
  "atk-s0301a:646_1": "esāhantiādimāha. Tattha esāhanti eso ahaṃ. Bhagavantaṃ saraṇaṃ gacchāmi dhammañca",
  "atk-s0301a:646_2": "bhikkhusaṅghañcāti bhagavantañca dhammañca bhikkhusaṅghañcāti imaṃ ratanattayaṃ saraṇaṃ",
  "atk-s0301a:646_3": "gacchāmi. Upāsakaṃ maṃ, bhante, bhagavā dhāretūti maṃ bhagavā ‘upāsako aya’nti evaṃ",
  "atk-s0301a:646_4": "dhāretu, jānātūti attho. Ajjataggeti ajjataṃ ādiṃ katvā. Ajjadaggeti vā pāṭho, da-kāro",
  "atk-s0301a:646_5": "padasandhikaro, ajja aggaṃ katvāti attho. Pāṇupetanti pāṇehi upetaṃ yāva me jīvitaṃ",
  "atk-s0301a:646_6": "pavattati, tāva upetaṃ anaññasatthukaṃ tīhi saraṇagamanehi saraṇaṃ gataṃ upāsakaṃ",
  "atk-s0301a:646_7": "kappiyakārakaṃ maṃ bhagavā dhāretūti ayamettha saṅkhepo, vitthāro pana sumaṅgalavilāsiniyā",
  "atk-s0301a:646_8": "dīghanikāyaṭṭhakathāya sāmaññaphalasutte sabbākārena vuttoti. Paṭhamaṃ.",
  "atk-s0301a:647": "2. Purisasuttavaṇṇanā",
  "atk-s0301a:648_0": "113. Dutiye abhivādetvāti purimasutte saraṇagatattā idha abhivādesi. Ajjhattanti",
  "atk-s0301a:648_1": "niyakajjhattaṃ, attano santāne uppajjantīti attho. Lobhādīsu lubbhanalakkhaṇo lobho,",
  "atk-s0301a:648_2": "dussanalakkhaṇo doso, muyhanalakkhaṇo mohoti. Hiṃsantīti viheṭhenti nāsenti vināsenti.",
  "atk-s0301a:648_3": "Attasambhūtāti attani sambhūtā. Tacasāraṃva samphalanti yathā tacasāraṃ veḷuṃ vā",
  "atk-s0301a:648_4": "naḷaṃ vā attano phalaṃ hiṃsati vināseti, evaṃ hiṃsanti vināsentīti. Dutiyaṃ.",
  "atk-s0301a:649": "3. Jarāmaraṇasuttavaṇṇanā",
  "atk-s0301a:650_0": "114. Tatiye aññatra jarāmaraṇāti jarāmaraṇato mutto nāma atthīti vuccati. Khattiyamahāsālāti",
  "atk-s0301a:650_1": "khattiyamahāsālā nāma mahāsārappattā khattiyā. Yesaṃ hi khattiyānaṃ heṭṭhimantena",
  "atk-s0301a:650_2": "koṭisataṃ nidhānagataṃ hoti, tayo kahāpaṇakumbhā valañjanatthāya gehamajjhe rāsiṃ",
  "atk-s0301a:650_3": "katvā ṭhapitā honti, te khattiyamahāsālā nāma. Yesaṃ brāhmaṇānaṃ asītikoṭidhanaṃ",
  "atk-s0301a:650_4": "nihitaṃ hoti, diyaḍḍho kahāpaṇakumbho valañjanatthāya gehamajjhe rāsiṃ katvā ṭhapito",
  "atk-s0301a:650_5": "hoti, te brāhmaṇamahāsālā nāma. Yesaṃ gahapatīnaṃ cattālīsakoṭidhanaṃ nihitaṃ hoti,",
  "atk-s0301a:650_6": "kahāpaṇakumbho valañjanatthāya gehamajjhe rāsiṃ katvā ṭhapito hoti, te gahapatimahāsālā nāma.",
  "atk-s0301a:651_0": "Aḍḍhāti issarā. Nidhānagatadhanassa mahantatāya mahaddhanā. Suvaṇṇarajatabhājanādīnaṃ",
  "atk-s0301a:651_1": "upabhogabhaṇḍānaṃ mahantatāya mahābhogā. Anidhānagatassa jātarūparajatassa pahūtatāya,",
  "atk-s0301a:651_2": "pahūtajātarūparajatā. Vittūpakaraṇassa tuṭṭhikaraṇassa pahūtatāya pahūtavittūpakaraṇā.",
  "atk-s0301a:651_3": "Godhanādīnañca sattavidhadhaññānañca pahūtatāya pahūtadhanadhaññā. Tesampi jātānaṃ",
  "atk-s0301a:651_4": "natthi aññatra jarāmaraṇāti tesampi evaṃ issarānaṃ jātānaṃ nibbattānaṃ natthi aññatra",
  "atk-s0301a:651_5": "jarāmaraṇā, jātattāyeva jarāmaraṇato mokkho nāma natthi, antojarāmaraṇeyeva hoti.",
  "atk-s0301a:652_0": "Arahantotiādīsu ārakā kilesehīti arahanto. Khīṇā etesaṃ cattāro āsavāti khīṇāsavā.",
  "atk-s0301a:652_1": "Brahmacariyavāsaṃ vuṭṭhā pariniṭṭhitavāsāti vusitavanto. Catūhi maggehi karaṇīyaṃ",
  "atk-s0301a:652_2": "etesaṃ katanti katakaraṇīyā. Khandhabhāro kilesabhāro abhisaṅkhārabhāro kāmaguṇabhāroti,",
  "atk-s0301a:652_3": "ime ohitā bhārā etesanti ohitabhārā. Anuppatto arahattasaṅkhāto sako attho etesanti",
  "atk-s0301a:652_4": "anuppattasadatthā. Dasavidhampi parikkhīṇaṃ bhavasaṃyojanaṃ etesanti parikkhīṇabhavasaṃyojanā.",
  "atk-s0301a:652_5": "Sammā kāraṇehi jānitvā vimuttāti sammadaññāvimuttā. Maggapaññāya catusaccadhammaṃ",
  "atk-s0301a:652_6": "ñatvā phalavimuttiyā vimuttāti attho. Bhedanadhammoti bhijjanasabhāvo. Nikkhepanadhammoti",
  "atk-s0301a:652_7": "nikkhipitabbasabhāvo. Khīṇāsavassa hi ajīraṇadhammopi atthi, ārammaṇato paṭividdhaṃ",
  "atk-s0301a:652_8": "nibbānaṃ, taṃ hi na jīrati. Idha panassa jīraṇadhammaṃ dassento evamāha. Atthuppattiko",
  "atk-s0301a:652_9": "kirassa suttassa nikkhepo. Sivikasālāya nisīditvā kathitanti vadanti. Tattha bhagavā",
  "atk-s0301a:652_10": "citrāni rathayānādīni disvā diṭṭhameva upamaṃ katvā, “jīranti ve rājarathā”ti gāthamāha.",
  "atk-s0301a:653_0": "Tattha jīrantīti jaraṃ pāpuṇanti. Rājarathāti rañño abhirūhanarathā. Sucittāti suvaṇṇarajatādīhi",
  "atk-s0301a:653_1": "suṭṭhu cittitā. Atho sarīrampi jaraṃ upetīti evarūpesu anupādiṇṇakesu sāradārumayesu",
  "atk-s0301a:653_2": "rathesu jīrantesu imasmiṃ ajjhattike upādiṇṇake maṃsalohitādimaye sarīre kiṃ vattabbaṃ?",
  "atk-s0301a:653_3": "Sarīrampi jaraṃ upetiyevāti attho. Santo have sabbhi pavedayantīti santo sabbhīhi",
  "atk-s0301a:653_4": "saddhiṃ sataṃ dhammo na jaraṃ upetīti evaṃ pavedayanti. “Sataṃ dhammo nāma nibbānaṃ,",
  "atk-s0301a:653_5": "taṃ na jīrati, ajaraṃ amatanti evaṃ kathentī”ti attho. Yasmā vā nibbānaṃ āgamma sīdanasabhāvā",
  "atk-s0301a:653_6": "kilesā bhijjanti, tasmā taṃ sabbhīti vuccati. Iti purimapadassa kāraṇaṃ dassento",
  "atk-s0301a:653_7": "“santo have sabbhi pavedayantī”ti āha. Idaṃ hi vuttaṃ hoti – sataṃ dhammo na jaraṃ",
  "atk-s0301a:653_8": "upeti, tasmā santo sabbhi pavedayanti. Ajaraṃ nibbānaṃ sataṃ dhammoti ācikkhantīti",
  "atk-s0301a:653_9": "attho. Sundarādhivacanaṃ vā etaṃ sabbhīti. Yaṃ sabbhidhammabhūtaṃ nibbānaṃ santo",
  "atk-s0301a:653_10": "pavedayanti kathayanti, so sataṃ dhammo na jaraṃ upetītipi attho. Tatiyaṃ.",
  "atk-s0301a:654": "4. Piyasuttavaṇṇanā",
  "atk-s0301a:655_0": "115. Catutthe rahogatassāti rahasi gatassa. Paṭisallīnassāti nilīnassa ekībhūtassa.",
  "atk-s0301a:655_1": "Evametaṃ, mahārājāti idha bhagavā imaṃ suttaṃ sabbaññubhāsitaṃ karonto āha. Antakenādhipannassāti",
  "atk-s0301a:655_2": "maraṇena ajjhotthaṭassa. Catutthaṃ.",
  "atk-s0301a:656": "5. Attarakkhitasuttavaṇṇanā",
  "atk-s0301a:657_0": "116. Pañcame hatthikāyoti hatthighaṭā. Sesesupi eseva nayo. Saṃvaroti pidahanaṃ.",
  "atk-s0301a:657_1": "Sādhu sabbattha saṃvaroti iminā kammapathabhedaṃ apattassa kammassa saṃvaraṃ dasseti.",
  "atk-s0301a:657_2": "Lajjīti hirimā. Lajjīgahaṇena cettha ottappampi gahitameva hoti. Pañcamaṃ.",
  "atk-s0301a:658": "6. Appakasuttavaṇṇanā",
  "atk-s0301a:659": "117. Chaṭṭhe uḷāre uḷāreti paṇīte ca bahuke ca. Majjantīti mānamajjanena majjanti. Atisāranti atikkamaṃ. Kūṭanti pāsaṃ. Pacchāsanti pacchā tesaṃ. Chaṭṭhaṃ.",
  "atk-s0301a:660": "7. Aḍḍakaraṇasuttavaṇṇanā",
  "atk-s0301a:661_0": "118. Sattame kāmahetūti kāmamūlakaṃ. Kāmanidānanti kāmapaccayā. Kāmādhikaraṇanti",
  "atk-s0301a:661_1": "kāmakāraṇā. Sabbāni hetāni aññamaññavevacanāneva. Bhadramukhoti sundaramukho. Ekadivasaṃ",
  "atk-s0301a:661_2": "kira rājā aḍḍakaraṇe nisīdi. Tattha paṭhamataraṃ lañjaṃ gahetvā nisinnā amaccā assāmikepi",
  "atk-s0301a:661_3": "sāmike kariṃsu. Rājā taṃ ñatvā – “mayhaṃ tāva pathavissarassa sammukhāpete evaṃ karonti,",
  "atk-s0301a:661_4": "parammukhā kiṃ nāma na karissanti? Paññāyissati dāni viṭaṭūbho senāpati sakena rajjena,",
  "atk-s0301a:661_5": "kiṃ mayhaṃ evarūpehi lañjakhādakehi musāvādīhi saddhiṃ ekaṭṭhāne nisajjāyā”ti cintesi.",
  "atk-s0301a:661_6": "Tasmā evamāha. Khippaṃva oḍḍitanti kuminaṃ viya oḍḍitaṃ. Yathā macchā oḍḍitaṃ kuminaṃ",
  "atk-s0301a:661_7": "pavisantā na jānanti, evaṃ sattā kilesakāmena vatthukāmaṃ vītikkamantā na jānantīti attho. Sattamaṃ.",
  "atk-s0301a:662": "8. Mallikāsuttavaṇṇanā",
  "atk-s0301a:663_0": "119. Aṭṭhame atthi nu kho te malliketi kasmā pucchati? Ayaṃ kira mallikā duggatamālākārassa",
  "atk-s0301a:663_1": "dhītā, ekadivasaṃ āpaṇato pūvaṃ gahetvā “mālārāmaṃ gantvāva khādissāmī”ti gacchantī",
  "atk-s0301a:663_2": "paṭipathe bhikkhusaṅghaparivāraṃ bhagavantaṃ bhikkhācāraṃ pavisantaṃ disvā pasannacittā",
  "atk-s0301a:663_3": "taṃ bhagavato adāsi. Satthā nisīdanākāraṃ dassesi. Ānandatthero cīvaraṃ paññāpetvā",
  "atk-s0301a:663_4": "adāsi. Bhagavā tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ",
  "atk-s0301a:663_5": "pātvākāsi. Thero “imissā, bhante, ko vipāko bhavissatī”ti pucchi. Ānanda, ajjesā",
  "atk-s0301a:663_6": "tathāgatassa paṭhamabhojanaṃ adāsi, ajjeva kosalarañño aggamahesī bhavissatīti. Taṃdivasameva",
  "atk-s0301a:663_7": "ca rājā kāsigāme bhāgineyyena yuddhena parājito palāyitvā nagaraṃ āgacchanto mālārāmaṃ",
  "atk-s0301a:663_8": "pavisitvā balakāyassa āgamanaṃ āgamesi. Tassa sā vattaṃ akāsi. So tāya vatte pasīditvā",
  "atk-s0301a:663_9": "taṃ antepūraṃ atihārāpetvā taṃ aggamahesiṭṭhāne ṭhapesi.",
  "atk-s0301a:664_0": "Athekadivasaṃ cintesi – “mayā imissā duggatakulassa dhītuyā mahantaṃ issariyaṃ dinnaṃ,",
  "atk-s0301a:664_1": "yaṃnūnāhaṃ imaṃ puccheyyaṃ ‘ko te piyo’ti? Sā ‘tvaṃ me, mahārāja, piyo’ti vatvā puna",
  "atk-s0301a:664_2": "maṃ pucchissati. Athassāhaṃ ‘mayhampi tvaṃyeva piyā’ti vakkhāmī”ti. Iti so aññamaññaṃ",
  "atk-s0301a:664_3": "vissāsajananatthaṃ sammodanīyaṃ kathaṃ kathento pucchati. Sā pana devī paṇḍitā buddhupaṭṭhāyikā",
  "atk-s0301a:664_4": "dhammupaṭṭhāyikā saṅghupaṭṭhāyikā mahāpaññā, tasmā evaṃ cintesi – “nāyaṃ pañho rañño",
  "atk-s0301a:664_5": "mukhaṃ oloketvā kathetabbo”ti. Sā saraseneva kathetvā rājānaṃ pucchi. Rājā tāya sarasena",
  "atk-s0301a:664_6": "kathitattā nivattituṃ alabhanto sayampi saraseneva kathetvā “sakāraṇaṃ idaṃ, tathāgatassa",
  "atk-s0301a:664_7": "naṃ ārocessāmī”ti gantvā bhagavato ārocesi. Nevajjhagāti nādhigacchati. Evaṃ piyo",
  "atk-s0301a:664_8": "puthu attā paresanti yathā ekassa attā piyo, evaṃ paresaṃ puthusattānampi attā piyoti attho. Aṭṭhamaṃ.",
  "atk-s0301a:665": "9. Yaññasuttavaṇṇanā",
  "atk-s0301a:666_0": "120. Navame thūṇūpanītānīti thūṇaṃ upanītāni, thūṇāya baddhāni honti. Parikammāni",
  "atk-s0301a:666_1": "karontīti ettāvatā tehi bhikkhūhi rañño āraddhayañño tathāgatassa ārocito. Kasmā",
  "atk-s0301a:666_2": "pana raññā ayaṃ yañño āraddho? Dussupinapaṭighātāya. Ekadivasaṃ kira rājā sabbālaṅkārappaṭimaṇḍito",
  "atk-s0301a:666_3": "hatthikkhandhavaragato nagaraṃ anusañcaranto vātapānaṃ vivaritvā olokayamānaṃ ekaṃ",
  "atk-s0301a:666_4": "itthiṃ disvā tassā paṭibaddhacitto tatova paṭinivattitvā antepuraṃ pavisitvā ekassa",
  "atk-s0301a:666_5": "purisassa tamatthaṃ ārocetvā “gaccha tassā sassāmikabhāvaṃ vā assāmikabhāvaṃ vā jānāhī”ti",
  "atk-s0301a:666_6": "pesesi. So gantvā pucchi. Sā “eso me sāmiko āpaṇe nisinno”ti dassesi. Rājapuriso",
  "atk-s0301a:666_7": "rañño tamatthaṃ ācikkhi. Rājā taṃ purisaṃ pakkosāpetvā “maṃ upaṭṭhahā”ti āha. “Nāhaṃ,",
  "atk-s0301a:666_8": "deva, upaṭṭhahituṃ jānāmī”ti ca vutte “upaṭṭhānaṃ nāma na ācariyassa santike uggahetabba”nti",
  "atk-s0301a:666_9": "balakkārena āvudhaphalakaṃ gāhāpetvā upaṭṭhākaṃ akāsi. Upaṭṭhahitvā gehaṃ gatamattameva",
  "atk-s0301a:666_10": "ca naṃ puna pakkosāpetvā “upaṭṭhākena nāma rañño vacanaṃ kattabbaṃ, gaccha ito yojanamatte",
  "atk-s0301a:666_11": "amhākaṃ sīsadhovanapokkharaṇī atthi, tato aruṇamattikañca lohituppalamālañca gaṇhitvā",
  "atk-s0301a:666_12": "ehi. Sace ajjeva nāgacchasi, rājadaṇḍaṃ karissāmī”ti vatvā pesesi. So rājabhayena nikkhamitvā gato.",
  "atk-s0301a:667_0": "Rājāpi tasmiṃ gate dovārikaṃ pakkosāpetvā, “ajja sāyanheyeva dvāraṃ pidahitvā ‘ahaṃ",
  "atk-s0301a:667_1": "rājadūto’ti vā ‘uparājadūto’ti vā bhaṇantānampi mā vivarī”ti āha. So puriso mattikañca",
  "atk-s0301a:667_2": "uppalāni ca gahetvā dvāre pihitamatte āgantvā bahuṃ vadantopi dvāraṃ alabhitvā parissayabhayena",
  "atk-s0301a:667_3": "jetavanaṃ gato. Rājāpi rāgapariḷāhena abhibhūto kāle nisīdati, kāle tiṭṭhati, kāle",
  "atk-s0301a:667_4": "nipajjati, sanniṭṭhānaṃ alabhanto yattha katthaci nisinnakova makkaṭaniddāya niddāyati.",
  "atk-s0301a:668_0": "Pubbe ca tasmiṃyeva nagare cattāro seṭṭhiputtā paradārikakammaṃ katvā nandopanandāya",
  "atk-s0301a:668_1": "nāma lohakumbhiyā nibbattiṃsu. Te pheṇuddehakaṃ paccamānā tiṃsavassasahassāni heṭṭhā",
  "atk-s0301a:668_2": "gacchantā kumbhiyā talaṃ pāpuṇanti, tiṃsavassasahassāni upari gacchantā matthakaṃ",
  "atk-s0301a:668_3": "pāpuṇanti. Te taṃ divasaṃ ālokaṃ oloketvā attano dukkaṭabhayena ekekaṃ gāthaṃ vattukāmā",
  "atk-s0301a:668_4": "vattuṃ asakkontā ekekaṃ akkharameva āhaṃsu. Eko sa-kāraṃ, eko so-kāraṃ, eko na-kāraṃ,",
  "atk-s0301a:668_5": "eko du-kāraṃ āha. Rājā tesaṃ nerayikasattānaṃ saddaṃ sutakālato paṭṭhāya sukhaṃ avindamānova",
  "atk-s0301a:668_6": "taṃrattāvasesaṃ vītināmesi.",
  "atk-s0301a:669_0": "Aruṇe uṭṭhite purohito āgantvā taṃ sukhaseyyaṃ pucchi. So “kuto me, ācariya, sukha”nti?",
  "atk-s0301a:669_1": "Vatvā, “supine evarūpe sadde assosi”nti ācikkhi. Brāhmaṇo – “imassa rañño iminā supinena",
  "atk-s0301a:669_2": "vuḍḍhi vā hāni vā natthi, apica kho pana yaṃ imassa gehe atthi, taṃ samaṇassa gotamassa",
  "atk-s0301a:669_3": "hoti, gotamasāvakānaṃ hoti, brāhmaṇā kiñci na labhanti, brāhmaṇānaṃ bhikkhaṃ uppādessāmī”ti,",
  "atk-s0301a:669_4": "“bhāriyo ayaṃ, mahārāja, supino tīsu jānīsu ekā paññāyati, rajjantarāyo vā bhavissati",
  "atk-s0301a:669_5": "jīvitantarāyo vā, devo vā na vassissatī”ti āha. Kathaṃ sotthi bhaveyya ācariyāti?",
  "atk-s0301a:669_6": "“Mantetvā ñātuṃ sakkā, mahārājāti. Gacchatha ācariyehi saddhiṃ mantetvā amhākaṃ sotthiṃ karothā”ti.",
  "atk-s0301a:670_0": "So sivikasālāyaṃ brāhmaṇe sannipātetvā tamatthaṃ ārocetvā, “visuṃ visuṃ gantvā evaṃ",
  "atk-s0301a:670_1": "vadathā”ti tayo vagge akāsi. Brāhmaṇā pavisitvā rājānaṃ sukhaseyyaṃ pucchiṃsu. Rājā",
  "atk-s0301a:670_2": "purohitassa kathitaniyāmeneva kathetvā “kathaṃ sotthi bhaveyyā”ti pucchi. Mahābrāhmaṇā",
  "atk-s0301a:670_3": "– “sabbapañcasataṃ yaññaṃ yajitvā etassa kammassa sotthi bhaveyya, evaṃ, mahārāja,",
  "atk-s0301a:670_4": "ācariyā kathentī”ti āhaṃsu. Rājā tesaṃ sutvā anabhinanditvā appaṭikkositvā tuṇhī",
  "atk-s0301a:670_5": "ahosi. Atha dutiyavaggabrāhmaṇāpi āgantvā tattheva kathesuṃ. Tathā tatiyavaggabrāhmaṇāpi.",
  "atk-s0301a:670_6": "Atha rājā “yaññaṃ karontū”ti āṇāpesi. Tato paṭṭhāya brāhmaṇā usabhādayo pāṇe āharāpesuṃ.",
  "atk-s0301a:670_7": "Nagare mahāsaddo udapādi. Taṃ pavattiṃ ñatvā mallikā rājānaṃ tathāgatassa santikaṃ",
  "atk-s0301a:670_8": "pesesi. So gantvā bhagavantaṃ vanditvā ekamantaṃ nisīdi. Atha naṃ bhagavā – “handa",
  "atk-s0301a:670_9": "kuto nu tvaṃ, mahārāja, āgacchasi divādivassā”ti āha. Rājā – “ajja me, bhante, supinake",
  "atk-s0301a:670_10": "cattāro saddā sutā, sohaṃ brāhmaṇe pucchiṃ. Brāhmaṇā ‘bhāriyo, mahārāja, supino,",
  "atk-s0301a:670_11": "sabbapañcasataṃ yaññaṃ yajitvā paṭikammaṃ karomāti āraddhā”’ti āha. Kinti te, mahārāja,",
  "atk-s0301a:670_12": "saddā sutāti. So yathāsutaṃ ārocesi. Atha naṃ bhagavā āha – pubbe, mahārāja, imasmiṃyeva",
  "atk-s0301a:670_13": "nagare cattāro seṭṭhiputtā paradārikā hutvā nandopanandāya lohakumbhiyā nibbattā",
  "atk-s0301a:670_14": "saṭṭhivassasahassamatthake uggacchiṃsu.",
  "atk-s0301a:671": "Tattha eko –",
  "atk-s0301a:672": "“Saṭṭhivassasahassāni, paripuṇṇāni sabbaso;",
  "atk-s0301a:673": "Niraye paccamānānaṃ, kadā anto bhavissatī”ti. –",
  "atk-s0301a:674": "Imaṃ gāthaṃ vatthukāmo ahosi. Dutiyo –",
  "atk-s0301a:675": "“Sohaṃ nūna ito gantvā, yoniṃ laddhāna mānusiṃ;",
  "atk-s0301a:676": "Vadaññū sīlasampanno, kāhāmi kusalaṃ bahu”nti. –",
  "atk-s0301a:677": "Imaṃ gāthaṃ vatthukāmo ahosi. Tatiyo –",
  "atk-s0301a:678": "“Natthi anto kuto anto, na anto paṭidissati;",
  "atk-s0301a:679": "Tadā hi pakataṃ pāpaṃ, mama tuyhañca mārisā”ti. –",
  "atk-s0301a:680": "Imaṃ gāthaṃ vatthukāmo ahosi. Catuttho –",
  "atk-s0301a:681": "“Dujjīvitamajīvimhā, ye sante na dadamhase;",
  "atk-s0301a:682": "Vijjamānesu bhogesu, dīpaṃ nākamha attano”ti. –",
  "atk-s0301a:683_0": "Imaṃ. Te imā gāthā vattuṃ asakkontā ekekaṃ akkharaṃ vatvā tattheva nimuggā. Iti,",
  "atk-s0301a:683_1": "mahārāja, te nerayikasattā yathākammena viraviṃsu. Tassa saddassa sutapaccayā tuyhaṃ",
  "atk-s0301a:683_2": "hāni vā vuḍḍhi vā natthi. Ettakānaṃ pana pasūnaṃ ghātanakammaṃ nāma bhāriyanti nirayabhayena",
  "atk-s0301a:683_3": "tajjetvā dhammakathaṃ kathesi. Rājā dasabale pasīditvā, “muñcāmi, nesaṃ jīvitaṃ dadāmi,",
  "atk-s0301a:683_4": "haritāni ceva tiṇāni khādantu, sītalāni ca pānīyāni pivantu, sīto ca nesaṃ vāto upavāyatū”ti",
  "atk-s0301a:683_5": "vatvā, “gacchatha hārethā”ti manusse āṇāpesi. Te gantvā brāhmaṇe palāpetvā taṃ pāṇasaṅghaṃ",
  "atk-s0301a:683_6": "bandhanato mocetvā nagare dhammabheriṃ carāpesuṃ.",
  "atk-s0301a:684_0": "Atha rājā dasabalassa santike nisinno āha – “bhante, ekaratti nāma tiyāmā hoti, mayhaṃ",
  "atk-s0301a:684_1": "pana ajja dve rattiyo ekato ghaṭitā viya ahesu”nti. Sopi puriso tattheva nisinno",
  "atk-s0301a:684_2": "āha – “bhante, yojanaṃ nāma catugāvutaṃ hoti, mayhaṃ pana ajja dve yojanāni ekato",
  "atk-s0301a:684_3": "katāni viya ahesu”nti. Atha bhagavā – “jāgarassa tāva rattiyā dīghabhāvo pākaṭo,",
  "atk-s0301a:684_4": "santassa yojanassa dīghabhāvo pākaṭo, vaṭṭapatitassa pana bālaputhujjanassa anamataggasaṃsāravaṭṭaṃ",
  "atk-s0301a:684_5": "ekantadīghamevā”ti rājānañca tañca purisaṃ nerayikasatte ca ārabbha dhammapade imaṃ gāthaṃ abhāsi –",
  "atk-s0301a:685": "“Dīghā jāgarato ratti, dīghaṃ santassa yojanaṃ;",
  "atk-s0301a:686": "Dīgho bālānaṃ saṃsāro, saddhammaṃ avijānata”nti. ;",
  "atk-s0301a:687": "Gāthāpariyosāne so itthisāmiko puriso sotāpattiphale patiṭṭhahi. Etamatthaṃ viditvāti etaṃ kāraṇaṃ jānitvā.",
  "atk-s0301a:688_0": "Assamedhantiādīsu – porāṇarājakāle kira sassamedhaṃ purisamedhaṃ sammāpāsaṃ vācāpeyyanti",
  "atk-s0301a:688_1": "cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato",
  "atk-s0301a:688_2": "dasamabhāgaggahaṇaṃ sassamedhaṃ nāma, sassasampādane medhāvitāti attho. Mahāyodhānaṃ",
  "atk-s0301a:688_3": "chamāsikaṃ bhatta-vetanānuppadānaṃ purisamedhaṃ nāma, purisasaṅgaṇhane medhāvitāti",
  "atk-s0301a:688_4": "attho. Daliddamanussānaṃ hatthato lekhaṃ gahetvā tīṇi vassāni vināva vaḍḍhiyā sahassadvisahassamattadhanānuppadānaṃ",
  "atk-s0301a:688_5": "sammāpāsaṃ nāma. Tañhi sammā manusse pāseti, hadaye bandhitvā viya ṭhapeti, tasmā",
  "atk-s0301a:688_6": "sammāpāsanti vuccati. “Tāta mātulā”tiādinā nayena saṇhavācābhaṇanaṃ vācāpeyyaṃ nāma,",
  "atk-s0301a:688_7": "piyavācāti attho. Evaṃ catūhi saṅgahavatthūhi saṅgahitaṃ raṭṭhaṃ iddhañceva hoti",
  "atk-s0301a:688_8": "phītañca pahūtaannapānaṃ khemaṃ nirabbudaṃ. Manussā mudā modamānā ure putte naccentā",
  "atk-s0301a:688_9": "apārutagharadvārā viharanti. Idaṃ gharadvāresu aggaḷānaṃ abhāvato niraggaḷanti vuccati.",
  "atk-s0301a:688_10": "Ayaṃ porāṇikā paveṇī.",
  "atk-s0301a:689_0": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ",
  "atk-s0301a:689_1": "parivattetvā uddhaṃmūlakaṃ katvā assamedhaṃ purisamedhanti ādike pañca yaññe nāma",
  "atk-s0301a:689_2": "akaṃsu. Tesu assamettha medhanti vadhantīti assamedho. Dvīhi pariyaññehi yajitabbassa",
  "atk-s0301a:689_3": "ekavīsatiyūpassa ekasmiṃ majjhimadivaseyeva sattanavutipañcapasusataghātabhiṃsanassa",
  "atk-s0301a:689_4": "ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0301a:689_5": "Purisamettha medhantīti purisamedho. Catūhi pariyaññehi yajitabbassa saddhiṃ bhūmiyā",
  "atk-s0301a:689_6": "assamedhe vuttavibhavadakkhiṇassa yaññassetaṃ adhivacanaṃ. Sammamettha pāsentīti",
  "atk-s0301a:689_7": "sammāpāso. Divase divase sammaṃ khipitvā tassa patitokāse vediṃ katvā saṃhārimehi",
  "atk-s0301a:689_8": "yūpādīhi sarassatinadiyā nimuggokāsato pabhuti paṭilomaṃ gacchantena yajitabbassa",
  "atk-s0301a:689_9": "satrayāgassetaṃ adhivacanaṃ. Vājamettha pivantīti vājapeyyo. Ekena pariyaññena sattarasahi",
  "atk-s0301a:689_10": "pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ.",
  "atk-s0301a:689_11": "Natthi ettha aggaḷāti niraggaḷo. Navahi pariyaññehi yajitabbassa saddhiṃ bhūmiyā",
  "atk-s0301a:689_12": "ca purisehi ca assamedhe vuttavibhavadakkhiṇassa sabbamedhapariyāyanāmassa assamedhavikappassevetaṃ",
  "atk-s0301a:689_13": "adhivacanaṃ. Mahārambhāti mahākiccā mahākaraṇīyā. Sammaggatāti sammā paṭipannā buddhādayo.",
  "atk-s0301a:689_14": "Nirārambhāti appatthā appakiccā. Yajanti anukulanti anukulesu yajanti, yaṃ niccabhattādi",
  "atk-s0301a:689_15": "pubbapurisehi paṭṭhapitaṃ, taṃ aparāparaṃ anupacchinnattā manussā dadantīti attho. Navamaṃ.",
  "atk-s0301a:690": "10. Bandhanasuttavaṇṇanā",
  "atk-s0301a:691_0": "121. Dasame idha, bhante, raññāti idaṃ te bhikkhū tesu manussesu ānandattherassa",
  "atk-s0301a:691_1": "sukatakāraṇaṃ ārocentā ārocesuṃ. Rañño kira sakkena kusarājassa dinno aṭṭhavaṅko",
  "atk-s0301a:691_2": "maṇi paveṇiyā āgato. Rājā alaṅkaraṇakāle taṃ maṇiṃ āharathāti āha. Manussā “ṭhapitaṭṭhāne",
  "atk-s0301a:691_3": "na passāmā”ti ārocesuṃ. Rājā antogharacārino “maṇiṃ pariyesitvā dethā”ti bandhāpesi.",
  "atk-s0301a:691_4": "Ānandatthero te disvā maṇipaṭisāmakānaṃ ekaṃ upāyaṃ ācikkhi. Te rañño ārocesuṃ. Rājā",
  "atk-s0301a:691_5": "“paṇḍito thero, therassa vacanaṃ karothā”ti. Paṭisāmakamanussā rājaṅgaṇe udakacāṭiṃ",
  "atk-s0301a:691_6": "ṭhapetvā sāṇiyā parikkhipāpetvā te manusse āhaṃsu – “sāṭakaṃ pārupitvā ettha gantvā",
  "atk-s0301a:691_7": "hatthaṃ otārethā”ti. Maṇicoro cintesi – “rājabhaṇḍaṃ vissajjetuṃ vā valañjetuṃ vā",
  "atk-s0301a:691_8": "na sakkā”ti. So gehaṃ gantvā maṇiṃ upakacchake ṭhapetvā sāṭakaṃ pārupitvā āgamma",
  "atk-s0301a:691_9": "udakacāṭiyaṃ pakkhipitvā pakkāmi. Mahājane paṭikkante rājamanussā cāṭiyaṃ hatthaṃ",
  "atk-s0301a:691_10": "otāretvā maṇiṃ disvā āharitvā rañño adaṃsu. “Ānandattherena kira dassitanayena maṇi",
  "atk-s0301a:691_11": "diṭṭho”ti mahājano kolāhalaṃ akāsi. Te bhikkhū taṃ kāraṇaṃ tathāgatassa ārocentā",
  "atk-s0301a:691_12": "imaṃ pavattiṃ ārocesuṃ. Satthā – “anacchariyaṃ, bhikkhave, yaṃ ānando manussānaṃ",
  "atk-s0301a:691_13": "hatthāruḷhamaṇiṃ āharāpeyya, yattha pubbe paṇḍitā attano ñāṇe ṭhatvā ahetukapaṭisandhiyaṃ",
  "atk-s0301a:691_14": "nibbattānaṃ tiracchānagatānampi hatthāruḷhaṃ bhaṇḍaṃ āharāpetvā rañño adaṃsū”ti vatvā –",
  "atk-s0301a:692": "“Ukkaṭṭhe sūramicchanti, mantīsu akutūhalaṃ;",
  "atk-s0301a:693": "Piyañca annapānamhi, atthe jāte ca paṇḍita”nti. –",
  "atk-s0301a:694": "Mahāsārajātakaṃ kathesi.",
  "atk-s0301a:695_0": "Na taṃ daḷhanti taṃ bandhanaṃ thiranti na kathenti. Yadāyasanti yaṃ āyasā kataṃ.",
  "atk-s0301a:695_1": "Sārattarattāti suṭṭhu rattarattā, sārattena vā rattā sārattarattā, sāraṃ idanti maññanāya",
  "atk-s0301a:695_2": "rattāti attho. Apekkhāti ālayo nikanti. Āhūti kathenti. Ohārinanti catūsu apāyesu",
  "atk-s0301a:695_3": "ākaḍḍhanakaṃ. Sithilanti na āyasādibandhanaṃ viya iriyāpathaṃ nivāretvā ṭhitaṃ. Tena",
  "atk-s0301a:695_4": "hi bandhanena baddhā paradesampi gacchantiyeva. Duppamuñcanti aññatra lokuttarañāṇena",
  "atk-s0301a:695_5": "muñcituṃ asakkuṇeyyanti. Dasamaṃ.",
  "atk-s0301a:696": "Paṭhamo vaggo.",
  "atk-s0301a:697": "2. Dutiyavaggo",
  "atk-s0301a:698": "1. Sattajaṭilasuttavaṇṇanā",
  "atk-s0301a:699_0": "122. Dutiyavaggassa paṭhame pubbārāme migāramātupāsādeti pubbārāmasaṅkhāte vihāre",
  "atk-s0301a:699_1": "migāramātuyā pāsāde. Tatrāyaṃ anupubbikathā – atīte satasahassakappamatthake ekā",
  "atk-s0301a:699_2": "upāsikā padumuttaraṃ bhagavantaṃ nimantetvā buddhappamukhassa bhikkhusaṅghassa satasahassadānaṃ",
  "atk-s0301a:699_3": "datvā bhagavato pādamūle nipajjitvā – “anāgate tumhādisassa buddhassa aggupaṭṭhāyikā",
  "atk-s0301a:699_4": "homī”ti patthanaṃ akāsi. Sā kappasatasahassaṃ devesu ca manussesu ca saṃsaritvā amhākaṃ",
  "atk-s0301a:699_5": "bhagavato kāle bhaddiyanagare meṇḍakaputtassa dhanañcayaseṭṭhino gehe sumanadeviyā",
  "atk-s0301a:699_6": "kucchismiṃ paṭisandhiṃ gaṇhi. Jātakāle cassā visākhāti nāmaṃ akaṃsu. Sā yadā bhagavā",
  "atk-s0301a:699_7": "bhaddiyanagaraṃ agamāsi, tadā pañcahi dārikāsatehi saddhiṃ bhagavato paccuggamanaṃ",
  "atk-s0301a:699_8": "gatā paṭhamadassanamhiyeva sotāpannā ahosi. Aparabhāge sāvatthiyaṃ migāraseṭṭhiputtassa",
  "atk-s0301a:699_9": "puṇṇavaḍḍhanakumārassa gehaṃ gatā. Tattha naṃ migāraseṭṭhi mātiṭṭhāne ṭhapesi, tasmā",
  "atk-s0301a:699_10": "migāramātāti vuccati. Tāya kārite pāsāde.",
  "atk-s0301a:700_0": "Bahi dvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa. So kira",
  "atk-s0301a:700_1": "pāsādo lohapāsādo viya samantā catudvārakoṭṭhakayuttena pākārena parikkhitto. Tesu",
  "atk-s0301a:700_2": "pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññatte varabuddhāsane nisinno hoti.",
  "atk-s0301a:701_0": "Parūḷhakacchanakhalomāti parūḷhakacchā parūḷhanakhā parūḷhalomā, kacchādīsu dīghalomā",
  "atk-s0301a:701_1": "dīghanakhā cāti attho. Khārivividhanti vividhakhāriṃ nānappakārakaṃ pabbajitaparikkhārabhaṇḍakaṃ.",
  "atk-s0301a:701_2": "Avidūre atikkamantīti avidūramaggena nagaraṃ pavisanti. Rājāhaṃ, bhanteti ahaṃ, bhante,",
  "atk-s0301a:701_3": "rājā pasenadi kosalo, mayhaṃ nāmaṃ tumhe jānāthāti. Kasmā pana rājā loke aggapuggalassa",
  "atk-s0301a:701_4": "santike nisinno evarūpānaṃ naggabhogganissirikānaṃ añjaliṃ paggaṇhātīti. Saṅgaṇhanatthāya.",
  "atk-s0301a:701_5": "Evaṃ hissa ahosi – “sacāhaṃ ettakampi etesaṃ na karissāmi, ‘mayaṃ puttadāraṃ pahāya",
  "atk-s0301a:701_6": "etassatthāya dubbhojanadukkhaseyyādīni anubhoma, ayaṃ amhākaṃ añjalimattampi na karotī’ti",
  "atk-s0301a:701_7": "attanā diṭṭhaṃ sutaṃ paṭicchādetvā na katheyyuṃ. Evaṃ kate pana anigūhitvā kathessantī”ti.",
  "atk-s0301a:701_8": "Tasmā evamakāsi. Apica satthu ajjhāsayajānanatthaṃ evamakāsi.",
  "atk-s0301a:702": "Kāsikacandananti saṇhacandanaṃ. Mālāgandhavilepananti vaṇṇagandhatthāya mālaṃ, sugandhabhāvatthāya gandhaṃ, vaṇṇagandhatthāya vilepanañca dhārentena.",
  "atk-s0301a:703_0": "Saṃvāsenāti sahavāsena. Sīlaṃ veditabbanti ayaṃ susīlo vā dussīlo vāti saṃvasantena",
  "atk-s0301a:703_1": "upasaṅkamantena jānitabbo. Tañca kho dīghena addhunā na ittaranti tañca sīlaṃ dīghena",
  "atk-s0301a:703_2": "kālena veditabbaṃ, na ittarena. Dvīhatīhañhi saṃyatākāro ca saṃvutindriyākāro ca",
  "atk-s0301a:703_3": "na sakkā dassetuṃ. Manasikarotāti sīlamassa pariggahessāmīti manasikarontena paccavekkhanteneva",
  "atk-s0301a:703_4": "sakkā jānituṃ, na itarena. Paññavatāti tampi sappaññeneva paṇḍitena. Bālo hi manasikarontopi jānituṃ na sakkoti.",
  "atk-s0301a:704": "Saṃvohārenāti kathanena.",
  "atk-s0301a:705": "“Yo hi koci manussesu, vohāraṃ upajīvati;",
  "atk-s0301a:706": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0301a:707_0": "Ettha hi byavahāro vohāro nāma. “Cattāro ariyavohārā cattāro anariyavohārā”ti ettha",
  "atk-s0301a:707_1": "cetanā. “Saṅkhā samaññā paññatti vohāro”ti ettha paññatti. “Vohāramattena so vohareyyā”ti",
  "atk-s0301a:707_2": "ettha kathā vohāro. Idhāpi esova adhippeto. Ekaccassa hi sammukhā kathā parammukhāya",
  "atk-s0301a:707_3": "kathāya na sameti, parammukhā kathā ca sammukhāya kathāya, tathā purimakathā ca pacchimakathāya,",
  "atk-s0301a:707_4": "pacchimakathā ca purimakathāya. So kathenteneva sakkā jānituṃ “asuci eso puggalo”ti.",
  "atk-s0301a:707_5": "Sucisīlassa pana purimaṃ pacchimena, pacchimañca purimena sameti, sammukhākathitaṃ",
  "atk-s0301a:707_6": "parammukhākathitena, parammukhākathitañca sammukhākathitena, tasmā kathentena sakkā",
  "atk-s0301a:707_7": "sucibhāvo jānitunti pakāsento evamāha.",
  "atk-s0301a:708_0": "Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbaggahaṇaṃ",
  "atk-s0301a:708_1": "katabbakiccaṃ apassanto advāragharaṃ paviṭṭho viya carati. Tenāha āpadāsu kho, mahārāja,",
  "atk-s0301a:708_2": "thāmo veditabboti. Sākacchāyāti saṃkathāya. Duppaññassa hi kathā udake geṇḍu viya",
  "atk-s0301a:708_3": "uppalavati, paññavato kathentassa paṭibhānaṃ anantaraṃ hoti. Udakavipphanditeneva",
  "atk-s0301a:708_4": "hi maccho khuddako vā mahanto vāti ñāyati. Ocarakāti heṭṭhācarakā. Carā hi pabbatamatthakena",
  "atk-s0301a:708_5": "carantāpi heṭṭhā – carakāva honti. Ocaritvāti avacaritvā vīmaṃsitvā, taṃ taṃ pavattiṃ",
  "atk-s0301a:708_6": "ñatvāti attho. Rajojallanti rajañca jallañca. Vaṇṇarūpenāti vaṇṇasaṇṭhānena. Ittaradassanenāti",
  "atk-s0301a:708_7": "lahukadassanena. Viyañjanenāti parikkhārabhaṇḍakena. Patirūpako mattikākuṇḍalovāti",
  "atk-s0301a:708_8": "suvaṇṇakuṇḍalapatirūpako mattikākuṇḍalova. Lohaḍḍhamāsoti lohaḍḍhamāsako. Paṭhamaṃ.",
  "atk-s0301a:709": "2. Pañcarājasuttavaṇṇanā",
  "atk-s0301a:710_0": "123. Dutiye rūpāti nīlapītādibhedaṃ rūpārammaṇaṃ. Kāmānaṃ agganti etaṃ kāmānaṃ uttamaṃ",
  "atk-s0301a:710_1": "seṭṭhanti rūpagaruko āha. Sesesupi eseva nayo. Yatoti yadā. Manāpapariyantanti manāpanipphattikaṃ",
  "atk-s0301a:710_2": "manāpakoṭikaṃ. Tattha dve manāpāni puggalamanāpaṃ sammutimanāpañca. Puggalamanāpaṃ",
  "atk-s0301a:710_3": "nāma yaṃ ekassa puggalassa iṭṭhaṃ kantaṃ hoti, tadeva aññassa aniṭṭhaṃ akantaṃ. Paccantavāsīnañhi",
  "atk-s0301a:710_4": "gaṇḍuppādāpi iṭṭhā honti kantā manāpā, majjhimadesavāsīnaṃ atijegucchā. Tesañca moramaṃsādīni",
  "atk-s0301a:710_5": "iṭṭhāni honti, itaresaṃ tāni atijegucchāni. Idaṃ puggalamanāpaṃ. Itaraṃ sammutimanāpaṃ.",
  "atk-s0301a:711_0": "Iṭṭhāniṭṭhārammaṇaṃ nāma loke paṭivibhattaṃ natthi, vibhajitvā pana dassetabbaṃ.",
  "atk-s0301a:711_1": "Vibhajantena ca na atiissarānaṃ mahāsammatamahāsudassanadhammāsokādīnaṃ vasena vibhajitabbaṃ.",
  "atk-s0301a:711_2": "Tesañhi dippakappampi ārammaṇaṃ amanāpaṃ upaṭṭhāti. Atiduggatānaṃ dullabhannapānānaṃ",
  "atk-s0301a:711_3": "vasenapi na vibhajitabbaṃ. Tesañhi kaṇājakabhattasitthānipi pūtimaṃsassa rasopi atimadhuro",
  "atk-s0301a:711_4": "amatasadiso hoti. Majjhimānaṃ pana gaṇakamahāmattaseṭṭhi kuṭumbikavāṇijādīnaṃ kālena",
  "atk-s0301a:711_5": "iṭṭhaṃ kālena aniṭṭhaṃ labhamānānaṃ vasena vibhajitabbaṃ. Tañca panetaṃ ārammaṇaṃ",
  "atk-s0301a:711_6": "javanaṃ paricchindituṃ na sakkoti. Javanañhi iṭṭhepi rajjati aniṭṭhepi, iṭṭhepi dussati",
  "atk-s0301a:711_7": "aniṭṭhepi. Ekantato pana vipākacittaṃ iṭṭhāniṭṭhaṃ paricchindati. Kiñcāpi hi micchādiṭṭhikā",
  "atk-s0301a:711_8": "buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni pidahanti",
  "atk-s0301a:711_9": "domanassaṃ āpajjanti, dhammasaddaṃ sutvā kaṇṇe thakenti, cakkhuviññāṇasotaviññāṇāni",
  "atk-s0301a:711_10": "pana tesaṃ kusalavipākāneva honti. Kiñcāpi gūthasūkarādayo gūthagandhaṃ ghāyitvā",
  "atk-s0301a:711_11": "khādituṃ labhissāmāti somanassajātā honti, gūthadassane pana nesaṃ cakkhuviññāṇaṃ,",
  "atk-s0301a:711_12": "tassa gandhaghāyane ghānaviññāṇaṃ, rasasāyane jivhāviññāṇañca akusalavipākameva hoti.",
  "atk-s0301a:711_13": "Bhagavā pana puggalamanāpataṃ sandhāya te ca, mahārāja, rūpātiādimāha.",
  "atk-s0301a:712_0": "Candanaṅgalikoti idaṃ tassa upāsakassa nāmaṃ. Paṭibhāti maṃ bhagavāti bhagavā mayhaṃ",
  "atk-s0301a:712_1": "ekaṃ kāraṇaṃ upaṭṭhāti paññāyati. Tassa te pañca rājāno āmuttamaṇikuṇḍale sajjitāya",
  "atk-s0301a:712_2": "āpānabhūmiyā nisinnavaseneva mahatā rājānubhāvena paramena issariyavibhavena āgantvāpi",
  "atk-s0301a:712_3": "dasabalassa santike ṭhitakālato paṭṭhāya divā padīpe viya udakābhisitte aṅgāre viya",
  "atk-s0301a:712_4": "sūriyuṭṭhāne khajjopanake viya ca hatappabhe hatasobhe taṃ tathāgatañca tehi sataguṇena",
  "atk-s0301a:712_5": "sahassaguṇena virocamānaṃ disvā, “mahantā vata bho buddhā nāmā”ti paṭibhānaṃ udapādi. Tasmā evamāha.",
  "atk-s0301a:713_0": "Kokanadanti padumassevetaṃ vevacanaṃ. Pātoti kālasseva. Siyāti bhaveyya. Avītagandhanti",
  "atk-s0301a:713_1": "avigatagandhaṃ. Aṅgīrasanti sammāsambuddhaṃ. Bhagavato hi aṅgato rasmiyo nikkhamanti,",
  "atk-s0301a:713_2": "tasmā aṅgīrasoti vuccati. Yathā kokanadasaṅkhātaṃ padumaṃ pātova phullaṃ avītagandhaṃ",
  "atk-s0301a:713_3": "siyā, evameva bhagavantaṃ aṅgīrasaṃ tapantaṃ ādiccamiva antalikkhe virocamānaṃ passāti",
  "atk-s0301a:713_4": "ayamettha saṅkhepattho. Bhagavantaṃ acchādesīti bhagavato adāsīti attho. Lokavohārato",
  "atk-s0301a:713_5": "panettha īdisaṃ vacanaṃ hoti. So kira upāsako – “ete tathāgatassa guṇesu pasīditvā",
  "atk-s0301a:713_6": "mayhaṃ pañca uttarāsaṅge denti, ahampi te bhagavatova dassāmī”ti cintetvā adāsi. Dutiyaṃ.",
  "atk-s0301a:714": "3. Doṇapākasuttavaṇṇanā",
  "atk-s0301a:715_0": "124. Tatiye doṇapākakuranti doṇapākaṃ kuraṃ, doṇassa taṇḍulānaṃ pakkabhattaṃ tadūpiyañca",
  "atk-s0301a:715_1": "sūpabyañjanaṃ bhuñjatīti attho. Bhuttāvīti pubbe bhattasammadaṃ vinodetvā muhuttaṃ",
  "atk-s0301a:715_2": "vissamitvā buddhupaṭṭhānaṃ gacchati, taṃdivasaṃ pana bhuñjantova dasabalaṃ saritvā",
  "atk-s0301a:715_3": "hatthe dhovitvā agamāsi. Mahassāsīti tassa gacchato balavā bhattaparīḷāho udapādi,",
  "atk-s0301a:715_4": "tasmā mahantehi assāsehi assasati, gattatopissa sedabindūni muccanti, tamenaṃ ubhosu",
  "atk-s0301a:715_5": "passesu ṭhatvā yamakatālavaṇṭehi bījanti, buddhagāravena pana nipajjituṃ na ussahatīti",
  "atk-s0301a:715_6": "idaṃ sandhāya “mahassāsī”ti vuttaṃ. Imaṃ gāthaṃ abhāsīti, rājā bhojane amattaññutāya",
  "atk-s0301a:715_7": "kilamati, phāsu vihāraṃ dānissa karissāmīti cintetvā abhāsi. Manujassāti sattassa.",
  "atk-s0301a:715_8": "Kahāpaṇasatanti pātarāse paṇṇāsaṃ sāyamāse paṇṇāsanti evaṃ kahāpaṇasataṃ. Pariyāpuṇitvāti",
  "atk-s0301a:715_9": "raññā saddhiṃ thokaṃ gantvā “imaṃ maṅgalaasiṃ kassa dammi, mahārājā”ti? Asukassa",
  "atk-s0301a:715_10": "nāma dehīti so taṃ asiṃ datvā dasabalassa santikaṃ āgamma vanditvā ṭhitakova “gāthaṃ",
  "atk-s0301a:715_11": "vadatha, bho gotamā”ti vatvā bhagavatā vuttaṃ pariyāpuṇitvāti attho.",
  "atk-s0301a:716_0": "Bhattābhihāre sudaṃ bhāsatīti kathaṃ bhāsati? Bhagavatā anusiṭṭhiniyāmena. Bhagavā",
  "atk-s0301a:716_1": "hi naṃ evaṃ anusāsi – “māṇava, imaṃ gāthaṃ naṭo viya pattapattaṭṭhāne mā avaca, rañño",
  "atk-s0301a:716_2": "bhuñjanaṭṭhāne ṭhatvā paṭhamapiṇḍādīsupi avatvā vosānapiṇḍe gahite vadeyyāsi, rājā",
  "atk-s0301a:716_3": "sutvāva bhattapiṇḍaṃ chaḍḍessati. Atha rañño hatthesu dhotesu pātiṃ apanetvā sitthāni",
  "atk-s0301a:716_4": "gaṇetvā tadupiyaṃ byañjanaṃ ñatvā punadivase tāvatake taṇḍule hāreyyāsi, pātarāse",
  "atk-s0301a:716_5": "ca vatvā sāyamāse mā vadeyyāsī”ti. So sādhūti paṭissuṇitvā taṃdivasaṃ rañño pātarāsaṃ",
  "atk-s0301a:716_6": "bhutvā gatattā sāyamāse bhagavato anusiṭṭhiniyāmena gāthaṃ abhāsi. Rājā dasabalassa",
  "atk-s0301a:716_7": "vacanaṃ saritvā bhattapiṇḍaṃ pātiyaṃyeva chaḍḍesi. Rañño hatthesu dhotesu pātiṃ apanetvā",
  "atk-s0301a:716_8": "sitthāni gaṇetvā tadupiyaṃ byañjanaṃ ñatvā punadivase tattake taṇḍule hariṃsu.",
  "atk-s0301a:717_0": "Nāḷikodanaparamatāya saṇṭhāsīti so kira māṇavo divase divase tathāgatassa santikaṃ",
  "atk-s0301a:717_1": "gacchati, dasabalassa vissāsiko ahosi. Atha naṃ ekadivasaṃ pucchi “rājā kittakaṃ",
  "atk-s0301a:717_2": "bhuñjatī”ti? So “nāḷikodana”nti āha. Vaṭṭissati ettāvatā purisabhāgo esa, ito paṭṭhāya",
  "atk-s0301a:717_3": "gāthaṃ mā vadīti. Iti rājā tattheva saṇṭhāsi. Diṭṭhadhammikena ceva atthena samparāyikena",
  "atk-s0301a:717_4": "cāti ettha sallikhitasarīratā diṭṭhadhammikattho nāma, sīlaṃ samparāyikattho. Bhojane",
  "atk-s0301a:717_5": "mattaññutā hi sīlaṅgaṃ nāma hotīti. Tatiyaṃ.",
  "atk-s0301a:718": "4. Paṭhamasaṅgāmasuttavaṇṇanā",
  "atk-s0301a:719_0": "125. Catutthe vedehiputtoti vedehīti paṇḍitādhivacanametaṃ, paṇḍititthiyā puttoti",
  "atk-s0301a:719_1": "attho. Caturaṅgininti hatthiassarathapattisaṅkhātehi catūhi aṅgehi samannāgataṃ.",
  "atk-s0301a:719_2": "Sannayhitvāti cammapaṭimuñcanādīhi sannāhaṃ kāretvā. Saṅgāmesunti yujjhiṃsu. Kena",
  "atk-s0301a:719_3": "kāraṇena? Mahākosalaraññā kira bimbisārassa dhītaraṃ dentena dvinnaṃ rajjānaṃ antare",
  "atk-s0301a:719_4": "satasahassuṭṭhāno kāsigāmo nāma dhītu dinno. Ajātasattunā ca pitari mārite mātāpissa",
  "atk-s0301a:719_5": "rañño viyogasokena nacirasseva matā. Tato rājā pasenadi kosalo – “ajātasattunā mātāpitaro",
  "atk-s0301a:719_6": "māritā, mayhaṃ pitu santako gāmo”ti tassatthāya aḍḍaṃ karoti. Ajātasattupi “mayhaṃ",
  "atk-s0301a:719_7": "mātu santako”ti tassa gāmassatthāya dvepi mātulabhāgineyyā yujjhiṃsu.",
  "atk-s0301a:720_0": "Pāpā devadattādayo mittā assāti pāpamitto. Teyevassa sahāyāti pāpasahāyo. Tesvevassa",
  "atk-s0301a:720_1": "cittaṃ ninnaṃ sampavaṅkanti pāpasampavaṅko. Pasenadissa sāriputtattherādīnaṃ vasena",
  "atk-s0301a:720_2": "kalyāṇamittāditā veditabbā. Dukkhaṃ setīti jitāni hatthiādīni anusocanto dukkhaṃ",
  "atk-s0301a:720_3": "sayissati. Idaṃ bhagavā puna tassa jayakāraṇaṃ disvā āha. Jayaṃ veraṃ pasavatīti",
  "atk-s0301a:720_4": "jinanto veraṃ pasavati, veripuggalaṃ labhati. Catutthaṃ.",
  "atk-s0301a:721": "5. Dutiyasaṅgāmasuttavaṇṇanā",
  "atk-s0301a:722_0": "126. Pañcame abbhuyyāsīti parājaye garahappatto “ārāmaṃ gantvā bhikkhūnaṃ kathāsallāpaṃ",
  "atk-s0301a:722_1": "suṇāthā”ti rattibhāge buddharakkhitena nāma vuḍḍhapabbajitena dhammarakkhitassa vuḍḍhapabbajitassa",
  "atk-s0301a:722_2": "“sace rājā imañca upāyaṃ katvā gaccheyya, puna jineyyā”ti vuttajayakāraṇaṃ sutvā abhiuyyāsi.",
  "atk-s0301a:723_0": "Yāvassa upakappatīti yāva tassa upakappati sayhaṃ hoti. Yadā caññeti yadā aññe. Vilumpantīti",
  "atk-s0301a:723_1": "taṃ vilumpitvā ṭhitapuggalaṃ vilumpanti. Vilumpatīti vilumpiyati. Ṭhānaṃ hi maññatīti",
  "atk-s0301a:723_2": "“kāraṇa”nti hi maññati. Yadāti yasmiṃ kāle. Jetāraṃ labhate jayanti jayanto puggalo",
  "atk-s0301a:723_3": "pacchā jetārampi labhati. Rosetāranti ghaṭṭetāraṃ. Rosakoti ghaṭṭako. Kammavivaṭṭenāti",
  "atk-s0301a:723_4": "kammapariṇāmena, tassa vilumpanakammassa vipākadānena. So vilutto viluppatīti so",
  "atk-s0301a:723_5": "vilumpako vilumpiyati. Pañcamaṃ.",
  "atk-s0301a:724": "6. Mallikāsuttavaṇṇanā",
  "atk-s0301a:725_0": "127. Chaṭṭhe upasaṅkamīti mallikāya deviyā gabbhavuṭṭhānakāle sūtigharaṃ paṭijaggāpetvā",
  "atk-s0301a:725_1": "ārakkhaṃ datvā upasaṅkami. Anattamano ahosīti, “duggatakulassa me dhītu mahantaṃ",
  "atk-s0301a:725_2": "issariyaṃ dinnaṃ, sace puttaṃ alabhissa, mahantaṃ sakkāraṃ adhigamissa, tato dāni",
  "atk-s0301a:725_3": "parihīnā”ti anattamano ahosi. Seyyāti dandhapaññasmā elamūgaputtato ekaccā itthīyeva",
  "atk-s0301a:725_4": "seyyā. Posāti posehi. Janādhipāti janādhibhuṃ rājānaṃ ālapati. Sassudevāti sassusasuradevatā.",
  "atk-s0301a:725_5": "Disampatīti disājeṭṭhakā. Tādisā subhagiyāti tādisāya subhariyāya. Chaṭṭhaṃ.",
  "atk-s0301a:726": "7. Appamādasuttavaṇṇanā",
  "atk-s0301a:727_0": "128. Sattame samadhiggayhāti samadhiggaṇhitvā, ādiyitvāti attho. Appamādoti kārāpakaappamādo.",
  "atk-s0301a:727_1": "Samodhānanti samavadhānaṃ upakkhepaṃ. Evameva khoti hatthipadaṃ viya hi kārāpakaappamādo,",
  "atk-s0301a:727_2": "sesapadajātāni viya avasesā catubhūmakā kusaladhammā. Te hatthipade sesapadāni viya",
  "atk-s0301a:727_3": "appamāde samodhānaṃ gacchanti, appamādassa anto parivattanti. Yathā ca hatthipadaṃ",
  "atk-s0301a:727_4": "sesapadānaṃ aggaṃ seṭṭhaṃ, evaṃ appamādo sesadhammānanti dasseti. Mahaggatalokuttaradhammānampi",
  "atk-s0301a:727_5": "hesa paṭilābhakaṭṭhena lokiyopi samāno aggova hoti.",
  "atk-s0301a:728_0": "Appamādaṃ pasaṃsantīti “etāni āyuādīni patthayantena appamādova kātabbo”ti appamādameva",
  "atk-s0301a:728_1": "pasaṃsanti. Yasmā vā puññakiriyāsu paṇḍitā appamādaṃ pasaṃsanti, tasmā āyuādīni patthayantena",
  "atk-s0301a:728_2": "appamādova kātabboti attho. Atthābhisamayāti atthapaṭilābhā. Sattamaṃ.",
  "atk-s0301a:729": "8. Kalyāṇamittasuttavaṇṇanā",
  "atk-s0301a:730_0": "129. Aṭṭhame so ca kho kalyāṇamittassāti so cāyaṃ dhammo kalyāṇamittasseva svākkhāto",
  "atk-s0301a:730_1": "nāma hoti, na pāpamittassāti. Kiñcāpi hi dhammo sabbesampi svākkhātova, kalyāṇamittassa",
  "atk-s0301a:730_2": "pana sussūsantassa saddahantassa atthaṃ pūreti bhesajjaṃ viya vaḷañjantassa na itarassāti.",
  "atk-s0301a:730_3": "Tenetaṃ vuttaṃ. Dhammoti cettha desanādhammo veditabbo.",
  "atk-s0301a:731_0": "Upaḍḍhamidanti thero kira rahogato cintesi – “ayaṃ samaṇadhammo nāma ovādake anusāsake",
  "atk-s0301a:731_1": "kalyāṇamitte sati paccattapurisakāre ṭhitassa sampajjati, upaḍḍhaṃ kalyāṇamittato",
  "atk-s0301a:731_2": "hoti, upaḍḍhaṃ paccattapurisakārato”ti. Athassa etadahosi – “ahaṃ padesañāṇe ṭhito",
  "atk-s0301a:731_3": "nippadesaṃ cintetuṃ na sakkomi, satthāraṃ pucchitvā nikkaṅkho bhavissāmī”ti. Tasmā",
  "atk-s0301a:731_4": "satthāraṃ upasaṅkamitvā evamāha. Brahmacariyassāti ariyamaggassa. Yadidaṃ kalyāṇamittatāti",
  "atk-s0301a:731_5": "yā esā kalyāṇamittatā nāma, sā upaḍḍhaṃ, tato upaḍḍhaṃ āgacchatīti attho. Iti therena",
  "atk-s0301a:731_6": "“upaḍḍhupaḍḍhā sammādiṭṭhiādayo kalyāṇamittato āgacchanti, upaḍḍhupaḍḍhā paccattapurisakārato”ti",
  "atk-s0301a:731_7": "vuttaṃ. Kiñcāpi therassa ayaṃ manoratho, yathā pana bahūhi silāthambhe ussāpite,",
  "atk-s0301a:731_8": "“ettakaṃ ṭhānaṃ asukena ussāpitaṃ, ettakaṃ asukenā”ti vinibbhogo natthi, yathā ca",
  "atk-s0301a:731_9": "mātāpitaro nissāya uppannesu puttesu “ettakaṃ mātito nibbattaṃ, ettakaṃ pitito”ti",
  "atk-s0301a:731_10": "vinibbhogo natthi, evaṃ idhāpi avinibbhogadhammo hesa, “ettakaṃ sammādiṭṭhiādīnaṃ",
  "atk-s0301a:731_11": "kalyāṇamittato nibbattaṃ, ettakaṃ paccattapurisakārato”ti na sakkā laddhuṃ, kalyāṇamittatāya",
  "atk-s0301a:731_12": "pana upaḍḍhaguṇo labbhatīti therassa ajjhāsayena upaḍḍhaṃ nāma jātaṃ, sakalaguṇo",
  "atk-s0301a:731_13": "paṭilabbhatīti bhagavato ajjhāsayena sakalaṃ nāma jātaṃ. Kalyāṇamittatāti cetaṃ pubbabhāgapaṭilābhaṅgaṃ",
  "atk-s0301a:731_14": "nāmāti gahitaṃ. Atthato kalyāṇamittaṃ nissāya laddhā sīlasamādhivipassanāvasena cattāro",
  "atk-s0301a:731_15": "khandhā. Saṅkhārakkhandhotipi vadantiyeva.",
  "atk-s0301a:732_0": "Mā hevaṃ, ānandāti, ānanda, mā evaṃ abhaṇi, bahussuto tvaṃ sekhapaṭisambhidappatto",
  "atk-s0301a:732_1": "aṭṭha vare gahetvā maṃ upaṭṭhahasi, catūhi acchariyabbhutadhammehi samannāgato, tādisassa",
  "atk-s0301a:732_2": "evaṃ kathetuṃ na vaṭṭati. Sakalameva hidaṃ, ānanda, brahmacariyaṃ, yadidaṃ kalyāṇamittatāti",
  "atk-s0301a:732_3": "idaṃ bhagavā – “cattāro maggā cattāri phalāni tisso vijjā cha abhiññā sabbaṃ kalyāṇamittamūlakameva",
  "atk-s0301a:732_4": "hotī”ti sandhāyāha. Idāni vacībhedeneva kāraṇaṃ dassento kalyāṇamittassetantiādimāha.",
  "atk-s0301a:732_5": "Tattha pāṭikaṅkhanti pāṭikaṅkhitabbaṃ icchitabbaṃ, avassaṃbhāvīti attho.",
  "atk-s0301a:733_0": "Idhāti imasmiṃ sāsane. Sammādiṭṭhiṃ bhāvetītiādīsu aṭṭhannaṃ ādipadānaṃyeva tāva",
  "atk-s0301a:733_1": "ayaṃ saṅkhepavaṇṇanā – sammā dassanalakkhaṇā sammādiṭṭhi. Sammā abhiniropanalakkhaṇo",
  "atk-s0301a:733_2": "sammāsaṅkappo. Sammā pariggahaṇalakkhaṇā sammāvācā. Sammā samuṭṭhāpanalakkhaṇo sammākammanto.",
  "atk-s0301a:733_3": "Sammā vodāpanalakkhaṇā sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0301a:733_4": "sammāsati. Sammā samādhānalakkhaṇo sammāsamādhi.",
  "atk-s0301a:734_0": "Tesu ekekassa tīṇi kiccāni honti. Seyyāthidaṃ – sammādiṭṭhi tāva aññehipi attano",
  "atk-s0301a:734_1": "paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti, sampayuttadhamme",
  "atk-s0301a:734_2": "ca passati tappaṭicchādakamohavidhamanavasena asammohato. Sammāsaṅkappādayopi tatheva",
  "atk-s0301a:734_3": "micchāsaṅkappādīni ca pajahanti, nirodhañca ārammaṇaṃ karonti. Visesato panettha",
  "atk-s0301a:734_4": "sammādiṭṭhi sahajātadhamme sammā dasseti. Sammāsaṅkappo sahajātadhamme abhiniropeti,",
  "atk-s0301a:734_5": "sammāvācā sammā pariggaṇhāti, sammākammanto sammā samuṭṭhāpeti, sammāājīvo sammā",
  "atk-s0301a:734_6": "vodāpeti, sammāvāyāmo sammā paggaṇhāti, sammāsati sammā upaṭṭhāpeti, sammāsamādhi sammā dahati.",
  "atk-s0301a:735_0": "Apicesā sammādiṭṭhi nāma pubbabhāge nānākhaṇā nānārammaṇā hoti, maggakāle ekakkhaṇā",
  "atk-s0301a:735_1": "ekārammaṇā. Kiccato pana sammādiṭṭhi dukkhe ñāṇantiādīni cattāri nāmāni labhati.",
  "atk-s0301a:735_2": "Sammāsaṅkappādayopi pubbabhāge nānākhaṇā nānārammaṇā honti, maggakāle ekakkhaṇā ekārammaṇā.",
  "atk-s0301a:735_3": "Tesu sammāsaṅkappo kiccato nekkhammasaṅkappotiādīni tīṇi nāmāni labhati. Sammāvācādayo",
  "atk-s0301a:735_4": "tayo viratiyopi honti cetanāyopi, maggakkhaṇe pana viratiyova. Sammāvāyāmo sammāsatīti",
  "atk-s0301a:735_5": "idampi dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi",
  "atk-s0301a:735_6": "pana pubbabhāgepi maggakkhaṇepi sammāsamādhiyeva.",
  "atk-s0301a:736_0": "Evaṃ tāva “sammādiṭṭhi”ntiādinā nayena vuttānaṃ aṭṭhannaṃ ādipadānaṃyeva atthavaṇṇanaṃ",
  "atk-s0301a:736_1": "ñatvā idāni bhāveti vivekanissitantiādīsu evaṃ ñātabbo. Bhāvetīti vaḍḍheti, attano",
  "atk-s0301a:736_2": "cittasantāne punappunaṃ janeti, abhinibbattetīti attho. Vivekanissitanti vivekaṃ",
  "atk-s0301a:736_3": "nissitaṃ, viveke vā nissitanti vivekanissitaṃ. Vivekoti vivittatā. Vivittatā cāyaṃ",
  "atk-s0301a:736_4": "tadaṅgaviveko, vikkhambhana-samuccheda-paṭippassaddhi-nissaraṇavivekoti pañcavidho.",
  "atk-s0301a:736_5": "Evametasmiṃ pañcavidhe viveke. Vivekanissitanti tadaṅgavivekanissitaṃ samucchedavivekanissitaṃ",
  "atk-s0301a:736_6": "nissaraṇavivekanissitañca sammādiṭṭhiṃ bhāvetīti ayamattho veditabbo. Tathā hi ayaṃ",
  "atk-s0301a:736_7": "ariyamaggabhāvanānuyutto yogī vipassanākkhaṇe kiccato tadaṅgavivekanissitaṃ, ajjhāsayato",
  "atk-s0301a:736_8": "nissaraṇavivekanissitaṃ, maggakāle pana kiccato samucchedavivekanissitaṃ, ārammaṇato",
  "atk-s0301a:736_9": "nissaraṇavivekanissitaṃ sammādiṭṭhiṃ bhāveti. Esa nayo virāganissitādīsu. Vivekatthā eva hi virāgādayo.",
  "atk-s0301a:737_0": "Kevalañcettha vossaggo duvidho pariccāgavossaggo ca pakkhandanavossaggo cāti. Tattha",
  "atk-s0301a:737_1": "pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena",
  "atk-s0301a:737_2": "kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe",
  "atk-s0301a:737_3": "pana ārammaṇakaraṇena nibbānapakkhandanaṃ, tadubhayampi imasmiṃ lokiyalokuttaramissake",
  "atk-s0301a:737_4": "atthavaṇṇanānaye vaṭṭati. Tathā hi ayaṃ sammādiṭṭhi yathāvuttena pakārena kilese",
  "atk-s0301a:737_5": "ca pariccajati, nibbānañca pakkhandati.",
  "atk-s0301a:738_0": "Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,",
  "atk-s0301a:738_1": "paripaccantaṃ paripakkañcāti idaṃ vuttaṃ hoti. Ayañhi ariyamaggabhāvanānuyutto bhikkhu",
  "atk-s0301a:738_2": "yathā sammādiṭṭhi kilesapariccāgavossaggatthaṃ nibbānapakkhandanavossaggatthañca",
  "atk-s0301a:738_3": "paripaccati, yathā ca paripakkā hoti, tathā naṃ bhāvetīti. Esa nayo sesamaggaṅgesu.",
  "atk-s0301a:739_0": "Āgammāti ārabbha sandhāya paṭicca. Jātidhammāti jātisabhāvā jātipakatikā. Tasmāti",
  "atk-s0301a:739_1": "yasmā sakalo ariyamaggopi kalyāṇamittaṃ nissāya labbhati, tasmā. Handāti vavassaggatthe",
  "atk-s0301a:739_2": "nipāto. Appamādaṃ pasaṃsantīti appamādaṃ vaṇṇayanti, tasmā appamādo kātabbo. Atthābhisamayāti",
  "atk-s0301a:739_3": "atthapaṭilābhā. Aṭṭhamaṃ.",
  "atk-s0301a:740": "9. Paṭhamaaputtakasuttavaṇṇanā",
  "atk-s0301a:741_0": "130. Navame divā divassāti divasassa divā, majjhanhikasamayeti attho. Sāpateyyanti",
  "atk-s0301a:741_1": "dhanaṃ. Ko pana vādo rūpiyassāti suvaṇṇarajatatambalohakāḷalohaphālakacchapakādibhedassa",
  "atk-s0301a:741_2": "ghanakatassa ceva paribhogabhājanādibhedassa ca rūpiyabhaṇḍassa pana ko vādo? “Ettakaṃ",
  "atk-s0301a:741_3": "nāmā”ti kā paricchedakathāti attho. Kaṇājakanti sakuṇḍakabhattaṃ. Bilaṅgadutiyanti",
  "atk-s0301a:741_4": "kañjikadutiyaṃ. Sāṇanti sāṇavākamayaṃ. Tipakkhavasananti tīṇi khaṇḍāni dvīsu ṭhānesu",
  "atk-s0301a:741_5": "sibbitvā katanivāsanaṃ.",
  "atk-s0301a:742_0": "Asappurisoti lāmakapuriso. Uddhaggikantiādīsu uparūparibhūmīsu phaladānavasena uddhaṃ",
  "atk-s0301a:742_1": "aggamassāti uddhaggikā. Saggassa hitā tatrupapattijananatoti sovaggikā. Nibbattaṭṭhānesu",
  "atk-s0301a:742_2": "sukho vipāko assāti sukhavipākā. Suṭṭhu aggānaṃ dibbavaṇṇādīnaṃ visesānaṃ nibbattanato",
  "atk-s0301a:742_3": "saggasaṃvattanikā. Evarūpaṃ dakkhiṇadānaṃ na patiṭṭhāpetīti.",
  "atk-s0301a:743_0": "Sātodakāti madhurodakā. Settodakāti vīcīnaṃ bhinnaṭṭhāne udakassa setatāya setodakā.",
  "atk-s0301a:743_1": "Supatitthāti sundaratitthā. Taṃ janoti yena udakena sātodakā, taṃ udakaṃ jano bhājanāni",
  "atk-s0301a:743_2": "pūretvā neva hareyya. Na yathāpaccayaṃ vā kareyyāti, yaṃ yaṃ udakena udakakiccaṃ",
  "atk-s0301a:743_3": "kātabbaṃ, taṃ taṃ na kareyya. Tadapeyyamānanti taṃ apeyyamānaṃ. Kiccakaro ca hotīti",
  "atk-s0301a:743_4": "attanā kattabbakiccakaro ceva kusalakiccakaro ca, bhuñjati ca, kammante ca payojeti,",
  "atk-s0301a:743_5": "dānañca detīti attho. Navamaṃ.",
  "atk-s0301a:744": "10. Dutiyaaputtakasuttavaṇṇanā",
  "atk-s0301a:745_0": "131. Dasame piṇḍapātena paṭipādesīti piṇḍapātena saddhiṃ saṃyojesi, piṇḍapātaṃ adāsīti",
  "atk-s0301a:745_1": "attho. Pakkāmīti kenacideva rājupaṭṭhānādinā kiccena gato. Pacchā vippaṭisārī ahosīti",
  "atk-s0301a:745_2": "so kira aññesupi divasesu taṃ paccekasambuddhaṃ passati, dātuṃ panassa cittaṃ na",
  "atk-s0301a:745_3": "uppajjati. Tasmiṃ pana divase ayaṃ padumavatideviyā tatiyaputto taggarasikhī paccekabuddho",
  "atk-s0301a:745_4": "gandhamādanapabbate phalasamāpattisukhena vītināmetvā pubbaṇhasamaye vuṭṭhāya anotattadahe",
  "atk-s0301a:745_5": "mukhaṃ dhovitvā manosilātale nivāsetvā kāyabandhanaṃ bandhitvā pattacīvaramādāya",
  "atk-s0301a:745_6": "abhiññāpādakaṃ catutthajjhānaṃ samāpajjitvā iddhiyā vehāsaṃ abbhuggantvā nagaradvāre",
  "atk-s0301a:745_7": "oruyha cīvaraṃ pārupitvā pattamādāya nagaravāsīnaṃ gharadvāresu sahassabhaṇḍikaṃ",
  "atk-s0301a:745_8": "ṭhapento viya pāsādikehi abhikkantādīhi anupubbena seṭṭhino gharadvāraṃ sampatto.",
  "atk-s0301a:745_9": "Taṃdivasañca seṭṭhi pātova uṭṭhāya paṇītabhojanaṃ bhuñjitvā, gharadvārakoṭṭhake āsanaṃ",
  "atk-s0301a:745_10": "paññāpetvā, dantantarāni sodhento nisinno hoti. So paccekabuddhaṃ disvā, taṃdivasaṃ",
  "atk-s0301a:745_11": "pāto bhutvā nisinnattā dānacittaṃ uppādetvā, bhariyaṃ pakkosāpetvā, “imassa samaṇassa",
  "atk-s0301a:745_12": "piṇḍapātaṃ dehī”ti vatvā pakkāmi.",
  "atk-s0301a:746_0": "Seṭṭhibhariyā cintesi – “mayā ettakena kālena imassa ‘dethā’ti vacanaṃ na sutapubbaṃ,",
  "atk-s0301a:746_1": "dāpentopi ca ajja na yassa vā tassa vā dāpeti, vītarāgadosamohassa vantakilesassa",
  "atk-s0301a:746_2": "ohitabhārassa paccekabuddhassa dāpeti, yaṃ vā taṃ vā adatvā paṇītaṃ piṇḍapātaṃ dassāmī”ti,",
  "atk-s0301a:746_3": "gharā nikkhamma paccekabuddhaṃ pañcapatiṭṭhitena vanditvā pattaṃ ādāya antonivesane",
  "atk-s0301a:746_4": "paññattāsane nisīdāpetvā suparisuddhehi sālitaṇḍulehi bhattaṃ sampādetvā tadanurūpaṃ",
  "atk-s0301a:746_5": "khādanīyaṃ byañjanaṃ supeyyañca sallakkhetvā pattaṃ pūretvā bahi gandhehi samalaṅkaritvā",
  "atk-s0301a:746_6": "paccekabuddhassa hatthesu patiṭṭhapetvā vandi. Paccekabuddho – “aññesampi paccekabuddhānaṃ",
  "atk-s0301a:746_7": "saṅgahaṃ karissāmī”ti aparibhuñjitvāva anumodanaṃ katvā pakkāmi. Sopi kho seṭṭhi",
  "atk-s0301a:746_8": "bāhirato āgacchanto paccekabuddhaṃ disvā mayaṃ “tumhākaṃ piṇḍapātaṃ dethā”ti vatvā",
  "atk-s0301a:746_9": "pakkantā, api vo laddhoti? Āma, seṭṭhi laddhoti. “Passāmī”ti gīvaṃ ukkhipitvā olokesi.",
  "atk-s0301a:746_10": "Athassa piṇḍapātagandho uṭṭhahitvā nāsāpuṭaṃ pahari. So cittaṃ saṃyametuṃ asakkonto",
  "atk-s0301a:746_11": "pacchā vippaṭisārī āhosīti.",
  "atk-s0301a:747_0": "Varametantiādi vippaṭisārassa uppannākāradassanaṃ. Bhātu ca pana ekaputtakaṃ sāpateyyassa",
  "atk-s0301a:747_1": "kāraṇā jīvitā voropesīti tadā kirassa avibhatteyeva kuṭumbe mātāpitaro ca jeṭṭhabhātā",
  "atk-s0301a:747_2": "ca kālamakaṃsu. So bhātujāyāya saddhiṃyeva saṃvāsaṃ kappesi. Bhātu panassa eko putto",
  "atk-s0301a:747_3": "hoti, taṃ vīthiyā kīḷantaṃ manussā vadanti – “ayaṃ dāso ayaṃ dāsī idaṃ yānaṃ idaṃ",
  "atk-s0301a:747_4": "dhanaṃ tava santaka”nti. So tesaṃ kathaṃ gahetvā – “ayaṃ dāso mayhaṃ santaka”ntiādīni katheti.",
  "atk-s0301a:748_0": "Athassa cūḷapitā cintesi – “ayaṃ dārako idāneva evaṃ kathesi, mahallakakāle kuṭumbaṃ",
  "atk-s0301a:748_1": "majjhe bhindāpeyya, idānevassa kattabbaṃ karissāmī”ti ekadivasaṃ vāsiṃ ādāya – “ehi",
  "atk-s0301a:748_2": "putta, araññaṃ gacchāmā”ti taṃ araññaṃ netvā viravantaṃ viravantaṃ māretvā āvāṭe",
  "atk-s0301a:748_3": "pakkhipitvā paṃsunā paṭicchādesi. Idaṃ sandhāyetaṃ vuttaṃ. Sattakkhattunti sattavāre.",
  "atk-s0301a:748_4": "Pubbapacchimacetanāvasena cettha attho veditabbo. Ekapiṇḍapātadānasmiñhi ekāva cetanā",
  "atk-s0301a:748_5": "dve paṭisandhiyo na deti, pubbapacchimacetanāhi panesa sattakkhattuṃ sagge, sattakkhattuṃ",
  "atk-s0301a:748_6": "seṭṭhikule nibbatto. Purāṇanti paccekasambuddhassa dinnapiṇḍapātacetanākammaṃ.",
  "atk-s0301a:749_0": "Pariggahanti pariggahitavatthu. Anujīvinoti ekaṃ mahākulaṃ nissāya paṇṇāsampi saṭṭhipi",
  "atk-s0301a:749_1": "kulāni jīvanti, te manusse sandhāyetaṃ vuttaṃ. Sabbaṃ nādāya gantabbanti sabbametaṃ",
  "atk-s0301a:749_2": "na ādiyitvā gantabbaṃ. Sabbaṃ nikkhippagāminanti sabbametaṃ nikkhippasabhāvaṃ, pariccajitabbasabhāvamevāti attho. Dasamaṃ.",
  "atk-s0301a:750": "Dutiyo vaggo.",
  "atk-s0301a:751": "3. Tatiyavaggo",
  "atk-s0301a:752": "1. Puggalasuttavaṇṇanā",
  "atk-s0301a:753_0": "132. Tatiyavaggassa paṭhame “nīce kule paccājāto”tiādikena tamena yuttoti tamo. Kāyaduccaritādīhi",
  "atk-s0301a:753_1": "puna nirayatamūpagamanato tamaparāyaṇo. Iti ubhayenapi khandhatamova kathito hoti.",
  "atk-s0301a:753_2": "“Ucce kule paccājāto”tiādikena jotinā yuttato joti, ālokībhūtoti vuttaṃ hoti. Kāyasucaritādīhi",
  "atk-s0301a:753_3": "puna saggūpapattijotibhāvūpagamanato jotiparāyaṇo. Iminā nayena itarepi dve veditabbā.",
  "atk-s0301a:754_0": "Venakuleti vilīvakārakule. Nesādakuleti migaluddakādīnaṃ kule. Rathakārakuleti cammakārakule.",
  "atk-s0301a:754_1": "Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti paṃsupisācako",
  "atk-s0301a:754_2": "viya jhāmakhāṇuvaṇṇo. Duddasikoti vijātamātuyāpi amanāpadassano. Okoṭimakoti lakuṇḍako.",
  "atk-s0301a:754_3": "Kāṇoti ekakkhikāṇo vā ubhayakkhikāṇo vā. Kuṇīti ekahatthakuṇī vā ubhayahatthakuṇī",
  "atk-s0301a:754_4": "vā. Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.",
  "atk-s0301a:754_5": "Padīpeyyassāti telakapallakādino padīpaupakaraṇassa. Evaṃ kho, mahārājāti ettha eko",
  "atk-s0301a:754_6": "puggalo bahiddhā ālokaṃ adisvā mātukucchismiṃyeva kālaṃ katvā apāyesu nibbattanto",
  "atk-s0301a:754_7": "sakalaṃ kappampi saṃsarati, sopi tamotamaparāyaṇova. So pana kuhakapuggalo bhaveyya.",
  "atk-s0301a:754_8": "Kuhakassa hi evarūpā nibbatti hotīti vuttaṃ.",
  "atk-s0301a:755_0": "Ettha ca “nīce kule paccājāto hoti caṇḍālakule vā”tiādīhi āgamanavipatti ceva pubbuppannapaccayavipatti",
  "atk-s0301a:755_1": "ca dassitā. Daliddetiādīhi pavattapaccayavipatti. Kasiravuttiketiādīhi ājīvupāyavipatti.",
  "atk-s0301a:755_2": "Dubbaṇṇotiādīhi attabhāvavipatti. Bavhābādhotiādīhi dukkhakāraṇasamāyogo. Na lābhītiādīhi",
  "atk-s0301a:755_3": "sukhakāraṇavipatti ceva upabhogavipatti ca. Kāyena duccaritantiādīhi tamaparāyaṇabhāvassa",
  "atk-s0301a:755_4": "kāraṇasamāyogo. Kāyassa bhedātiādīhi samparāyikatamūpagamo. Sukkapakkho vuttapaṭipakkhanayena veditabbo.",
  "atk-s0301a:756_0": "Akkosatīti dasahi akkosavatthūhi akkosati. Paribhāsatīti, “kasmā tiṭṭhatha? Kiṃ tumhehi",
  "atk-s0301a:756_1": "amhākaṃ kasikammādīni katānī”tiādīhi? Paribhavavacanehi paribhāsati. Rosakoti ghaṭṭako.",
  "atk-s0301a:756_2": "Abyaggamanasoti ekaggacitto. Paṭhamaṃ.",
  "atk-s0301a:757": "2. Ayyikāsuttavaṇṇanā",
  "atk-s0301a:758_0": "133. Dutiye jiṇṇāti jarājiṇṇā. Vuḍḍhāti vayovuḍḍhā. Mahallikāti jātimahallikā. Addhagatāti",
  "atk-s0301a:758_1": "addhaṃ cirakālaṃ atikkantā. Vayoanuppattāti pacchimavayaṃ sampattā. Piyā manāpāti",
  "atk-s0301a:758_2": "rañño kira mātari matāya ayyikā mātuṭṭhāne ṭhatvā paṭijaggi, tenassa ayyikāya balavapemaṃ",
  "atk-s0301a:758_3": "uppajji. Tasmā evamāha. Hatthiratanenāti satasahassagghanako hatthī satasahassagghanakena",
  "atk-s0301a:758_4": "alaṅkārena alaṅkato hatthiratanaṃ nāma. Assaratanepi eseva nayo. Gāmavaropi satasahassuṭṭhānakagāmova.",
  "atk-s0301a:758_5": "Sabbāni tāni bhedanadhammānīti tesu hi kiñci kariyamānameva bhijjati, kiñci katapariyositaṃ",
  "atk-s0301a:758_6": "cakkato anapanītameva, kiñci apanetvā bhūmiyaṃ ṭhapitamattaṃ, kiñci tato paraṃ, evameva",
  "atk-s0301a:758_7": "sattesupi koci paṭisandhiṃ gahetvā marati, koci mūḷhagabbhāya mātari mātukucchito",
  "atk-s0301a:758_8": "anikkhantova, koci nikkhantamatto, koci tato paranti. Tasmā evamāha. Dutiyaṃ.",
  "atk-s0301a:759": "134. Tatiye sabbaṃ uttānameva. Tatiyaṃ.",
  "atk-s0301a:760": "4. Issattasuttavaṇṇanā",
  "atk-s0301a:761_0": "135. Catutthassa aṭṭhuppattiko nikkhepo. Bhagavato kira paṭhamabodhiyaṃ mahālābhasakkāro",
  "atk-s0301a:761_1": "udapādi bhikkhusaṅghassa ca. Titthiyā hatalābhasakkārā hutvā kulesu evaṃ kanthentā",
  "atk-s0301a:761_2": "vicaranti – “samaṇo gotamo evamāha, ‘mayhameva dānaṃ dātabbaṃ, na aññesaṃ dānaṃ dātabbaṃ.",
  "atk-s0301a:761_3": "Mayhameva sāvakānaṃ dānaṃ dātabbaṃ, na aññesaṃ sāvakānaṃ dānaṃ dātabbaṃ. Mayhameva",
  "atk-s0301a:761_4": "dinnaṃ mahapphalaṃ, na aññesaṃ dinnaṃ mahapphalaṃ. Mayhameva sāvakānaṃ dinnaṃ mahapphalaṃ,",
  "atk-s0301a:761_5": "na aññesaṃ sāvakānaṃ dinnaṃ mahapphala’nti. Yuttaṃ nu kho sayampi bhikkhācāranissitena",
  "atk-s0301a:761_6": "paresaṃ bhikkhācāranissitānaṃ catunnaṃ paccayānaṃ antarāyaṃ kātuṃ, ayuttaṃ karoti",
  "atk-s0301a:761_7": "ananucchavika”nti. Sā kathā pattharamānā rājakulaṃ sampattā. Rājā sutvā cintesi –",
  "atk-s0301a:761_8": "“aṭṭhānametaṃ yaṃ tathāgato paresaṃ lābhantarāyaṃ kareyya. Ete tathāgatassa alābhāya",
  "atk-s0301a:761_9": "ayasāya parisakkanti. Sacāhaṃ idheva ṭhatvā ‘mā evaṃ avocuttha, na satthā evaṃ kathetī’ti",
  "atk-s0301a:761_10": "vadeyyaṃ, evaṃ sā kathā nijjhattiṃ na gaccheyya, imassa mahājanassa sannipatitakāleyeva",
  "atk-s0301a:761_11": "naṃ nijjhāpessāmī”ti ekaṃ chaṇadivasaṃ āgamento tuṇhī ahosi.",
  "atk-s0301a:762_0": "Aparena samayena mahāchaṇe sampatte “ayaṃ imassa kālo”ti nagare bheriṃ carāpesi –",
  "atk-s0301a:762_1": "“saddhā vā assaddhā vā sammādiṭṭhikā vā micchādiṭṭhikā vā geharakkhake dārake vā",
  "atk-s0301a:762_2": "mātugāme vā ṭhapetvā avasesā ye vihāraṃ nāgacchanti, paññāsaṃ daṇḍo”ti. Sayampi pātova",
  "atk-s0301a:762_3": "nhatvā katapātarāso sabbābharaṇapaṭimaṇḍito mahatā balakāyena saddhiṃ vihāraṃ agamāsi.",
  "atk-s0301a:762_4": "Gacchanto ca cintesi – “bhagavā tumhe kira evaṃ vadatha ‘mayhameva dānaṃ dātabbaṃ…pe…",
  "atk-s0301a:762_5": "na aññesaṃ sāvakānaṃ dinnaṃ mahapphala’nti evaṃ pucchituṃ ayuttaṃ, pañhameva pucchissāmi,",
  "atk-s0301a:762_6": "pañhaṃ kathento ca me bhagavā avasāne titthiyānaṃ vādaṃ bhañjissatī”ti. So pañhaṃ",
  "atk-s0301a:762_7": "pucchanto kattha nu kho, bhante, dānaṃ dātabbanti āha. Yatthāti yasmiṃ puggale cittaṃ",
  "atk-s0301a:762_8": "pasīdati, tasmiṃ dātabbaṃ, tassa vā dātabbanti attho.",
  "atk-s0301a:763_0": "Evaṃ vutte rājā yehi manussehi titthiyānaṃ vacanaṃ ārocitaṃ, te olokesi. Te raññā",
  "atk-s0301a:763_1": "olokitamattāva maṅkubhūtā adhomukhā pādaṅguṭṭhakena bhūmiṃ lekhamānā aṭṭhaṃsu. Rājā",
  "atk-s0301a:763_2": "– “ekapadeneva, bhante, hatā titthiyā”ti mahājanaṃ sāvento mahāsaddena abhāsi. Evañca",
  "atk-s0301a:763_3": "pana bhāsitvā – “bhagavā cittaṃ nāma nigaṇṭhācelakaparibbājakādīsu yattha katthaci",
  "atk-s0301a:763_4": "pasīdati, kattha pana, bhante, dinnaṃ mahapphala”nti pucchi. Aññaṃ kho etanti, “mahārāja,",
  "atk-s0301a:763_5": "aññaṃ tayā paṭhamaṃ pucchitaṃ, aññaṃ pacchā, sallakkhehi etaṃ, pañhākathanaṃ pana",
  "atk-s0301a:763_6": "mayhaṃ bhāro”ti vatvā sīlavato khotiādimāha. Tattha idha tyassāti idha te assa. Samupabyūḷhoti",
  "atk-s0301a:763_7": "rāsibhūto. Asikkhitoti dhanusippe asikkhito. Akatahatthoti muṭṭhibandhādivasena asampāditahattho.",
  "atk-s0301a:763_8": "Akatayoggoti tiṇapuñjamattikāpuñjādīsu akataparicayo. Akatūpāsanoti rājarājamahāmattānaṃ",
  "atk-s0301a:763_9": "adassitasarakkhepo. Chambhīti pavedhitakāyo.",
  "atk-s0301a:764_0": "Kāmacchando pahīnotiādīsu arahattamaggena kāmacchando pahīno hoti, anāgāmimaggena",
  "atk-s0301a:764_1": "byāpādo, arahattamaggeneva thinamiddhaṃ, tathā uddhaccaṃ, tatiyeneva kukkuccaṃ, paṭhamamaggena",
  "atk-s0301a:764_2": "vicikicchā pahīnā hoti. Asekkhena sīlakkhandhenāti asekkhassa sīlakkhandho asekkho",
  "atk-s0301a:764_3": "sīlakkhandho nāma. Esa nayo sabbattha. Ettha ca purimehi catūhi padehi lokiyalokuttarasīlasamādhipaññāvimuttiyo",
  "atk-s0301a:764_4": "kathitā. Vimuttiñāṇadassanaṃ paccavekkhaṇañāṇaṃ hoti, taṃ lokiyameva.",
  "atk-s0301a:765_0": "Issattanti ususippaṃ. Balavīriyanti ettha balaṃ nāma vāyodhātu, vīriyaṃ kāyikacetasikavīriyameva.",
  "atk-s0301a:765_1": "Bhareti bhareyya. Nāsūraṃ jātipaccayāti, “ayaṃ jātisampanno”ti evaṃ jātikāraṇā asūraṃ na bhareyya.",
  "atk-s0301a:766_0": "Khantisoraccanti ettha khantīti adhivāsanakhanti, soraccanti arahattaṃ. Dhammāti",
  "atk-s0301a:766_1": "ete dve dhammā. Assameti āvasathe. Vivaneti araññaṭṭhāne, nirudake araññe caturassapokkharaṇiādīni",
  "atk-s0301a:766_2": "kārayeti attho. Duggeti visamaṭṭhāne. Saṅkamanānīti paṇṇāsahatthasaṭṭhihatthāni samokiṇṇaparisuddhavālikāni",
  "atk-s0301a:766_3": "saṅkamanāni kareyya.",
  "atk-s0301a:767_0": "Idāni etesu araññasenāsanesu vasantānaṃ bhikkhūnaṃ bhikkhācāravattaṃ ācikkhanto annaṃ",
  "atk-s0301a:767_1": "pānantiādimāha. Tattha senāsanānīti mañcapīṭhādīni. Vippasannenāti khīṇāsavassa dentopi",
  "atk-s0301a:767_2": "sakaṅkhena kilesamalinena cittena adatvā vippasanneneva cittena dadeyya. Thanayanti",
  "atk-s0301a:767_3": "gajjanto. Satakkakūti satasikharo, anekakūṭoti attho. Abhisaṅkhaccāti abhisaṅkharitvā",
  "atk-s0301a:767_4": "samodhānetvā rāsiṃ katvā.",
  "atk-s0301a:768_0": "Āmodamānoti tuṭṭhamānaso hutvā. Pakiretīti dānagge vicirati, pakiranto viya vā dānaṃ",
  "atk-s0301a:768_1": "deti. Puññadhārāti anekadānacetanāmayā puññadhārā. Dātāraṃ abhivassatīti yathā ākāse",
  "atk-s0301a:768_2": "samuṭṭhitameghato nikkhantā udakadhārā pathaviṃ sinehayantī tementī kiledayantī abhivassati,",
  "atk-s0301a:768_3": "evameva ayampi dāyakassa abbhantare uppannā puññadhārā tameva dātāraṃ anto sineheti",
  "atk-s0301a:768_4": "pūreti abhisandeti. Tena vuttaṃ “dātāraṃ abhivassatī”ti. Catutthaṃ.",
  "atk-s0301a:769": "5. Pabbatūpamasuttavaṇṇanā",
  "atk-s0301a:770_0": "136. Pañcame muddhāvasittānanti khattiyābhisekena muddhani avasittānaṃ katābhisekānaṃ.",
  "atk-s0301a:770_1": "Kāmagedhapariyuṭṭhitānanti kāmesu gedhena pariyuṭṭhitānaṃ abhibhūtānaṃ. Janapadatthāvariyappattānanti",
  "atk-s0301a:770_2": "janapade thirabhāvappattānaṃ. Rājakaraṇīyānīti rājakammāni rājūhi kattabbakiccāni.",
  "atk-s0301a:770_3": "Tesu khvāhanti tesu ahaṃ. Usukkamāpannoti byāpāraṃ āpanno. Esa kira rājā divasassa",
  "atk-s0301a:770_4": "tikkhattuṃ bhagavato upaṭṭhānaṃ gacchati, antarāgamanāni bahūnipi honti. Tassa nibaddhaṃ",
  "atk-s0301a:770_5": "gacchato balakāyo mahāpi hoti appopi. Athekadivasaṃ pañcasatā corā cintayiṃsu – “ayaṃ",
  "atk-s0301a:770_6": "rājā avelāya appena balena samaṇassa gotamassa upaṭṭhānaṃ gacchati, antarāmagge naṃ",
  "atk-s0301a:770_7": "gahetvā rajjaṃ gaṇhissāmā”ti. Te andhavane nilīyiṃsu. Rājāno ca nāma mahāpuññā honti.",
  "atk-s0301a:770_8": "Atha tesaṃyeva abbhantarato eko puriso nikkhamitvā rañño ārocesi. Rājā mahantaṃ balakāyaṃ",
  "atk-s0301a:770_9": "ādāya andhavanaṃ parivāretvā te sabbe gahetvā andhavanato yāva nagaradvārā maggassa",
  "atk-s0301a:770_10": "ubhosu passesu yathā aññamaññaṃ cakkhunā cakkhuṃ upanibandhitvā olokenti, evaṃ āsannāni",
  "atk-s0301a:770_11": "sūlāni ropāpetvā sūlesu uttāsesi. Idaṃ sandhāya evamāha.",
  "atk-s0301a:771_0": "Atha satthā cintesi – “sacāhaṃ vakkhāmi, ‘mahārāja, mādise nāma sammāsambuddhe dhuravihāre",
  "atk-s0301a:771_1": "vasante tayā evarūpaṃ dāruṇaṃ kammaṃ kataṃ, ayuttaṃ te kata’nti, athāyaṃ rājā maṅku",
  "atk-s0301a:771_2": "hutvā santhambhituṃ na sakkuṇeyya, pariyāyena dhammaṃ kathentasseva me sallakkhessatī”ti",
  "atk-s0301a:771_3": "dhammadesanaṃ ārabhanto taṃ kiṃ maññasītiādimāha. Tattha saddhāyikoti saddhātabbo,",
  "atk-s0301a:771_4": "yassa tvaṃ vacanaṃ saddahasīti attho. Paccayikoti tasseva vevacanaṃ, yassa vacanaṃ",
  "atk-s0301a:771_5": "pattiyāyasīti attho. Abbhasamanti ākāsasamaṃ. Nippothento āgacchatīti pathavitalato",
  "atk-s0301a:771_6": "yāva akaniṭṭhabrahmalokā sabbe satte saṇhakaraṇīyaṃ tiṇacuṇṇaṃ viya karonto pisanto āgacchati.",
  "atk-s0301a:772_0": "Aññatra dhammacariyāyāti ṭhapetvā dhammacariyaṃ aññaṃ kātabbaṃ natthi, dasakusalakammapathasaṅkhātā",
  "atk-s0301a:772_1": "dhammacariyāva kattabbā, bhanteti – samacariyādīni tasseva vevacanāni. Ārocemīti",
  "atk-s0301a:772_2": "ācikkhāmi. Paṭivedayāmīti jānāpemi. Adhivattatīti ajjhottharati. Hatthiyuddhānīti",
  "atk-s0301a:772_3": "nāḷāgirisadise hemakappane nāge abhiruyha yujjhitabbayuddhāni. Gatīti nipphatti.",
  "atk-s0301a:772_4": "Visayoti okāso, samatthabhāvo vā. Na hi sakkā tehi jarāmaraṇaṃ paṭibāhituṃ. Mantino",
  "atk-s0301a:772_5": "mahāmattāti mantasampannā mahosadhavidhurapaṇḍitādisadisā mahāamaccā. Bhūmigatanti",
  "atk-s0301a:772_6": "mahālohakumbhiyo pūretvā bhūmiyaṃ ṭhapitaṃ. Vehāsaṭṭhanti cammapasibbake pūretvā",
  "atk-s0301a:772_7": "tulāsaṅghāṭādīsu laggetvā ceva niyyuhādīsu ca pūretvā ṭhapitaṃ. Upalāpetunti aññamaññaṃ",
  "atk-s0301a:772_8": "bhindituṃ. Yathā dve janā ekena maggena na gacchanti evaṃ kātuṃ.",
  "atk-s0301a:773_0": "Nabhaṃ āhaccāti ākāsaṃ pūretvā. Evaṃ jarā ca maccu cāti idha dveyeva pabbatā gahitā,",
  "atk-s0301a:773_1": "rājovāde pana “jarā āgacchati sabbayobbanaṃ vilumpamānā”ti evaṃ jarā maraṇaṃ byādhi",
  "atk-s0301a:773_2": "vipattīti cattāropete āgatāva. Tasmāti yasmā hatthiyuddhādīhi jarāmaraṇaṃ jinituṃ",
  "atk-s0301a:773_3": "na sakkā, tasmā. Saddhaṃ nivesayeti saddhaṃ niveseyya, patiṭṭhāpeyyāti. Pañcamaṃ.",
  "atk-s0301a:774": "Tatiyo vaggo.",
  "atk-s0301a:775": "Iti sāratthappakāsiniyā",
  "atk-s0301a:776": "Saṃyuttanikāya-aṭṭhakathāya",
  "atk-s0301a:777": "Kosalasaṃyuttavaṇṇanā niṭṭhitā.",
  "atk-s0301a:780": "4. Mārasaṃyuttaṃ",
  "atk-s0301a:781": "1. Paṭhamavaggo",
  "atk-s0301a:782": "1. Tapokammasuttavaṇṇanā",
  "atk-s0301a:783_0": "137. Mārasaṃyuttassa paṭhame uruvelāyaṃ viharatīti paṭividdhasabbaññutaññāṇo uruvelagāmaṃ",
  "atk-s0301a:783_1": "upanissāya viharati. Paṭhamābhisambuddhoti abhisambuddho hutvā paṭhamaṃ antosattāhasmiṃyeva.",
  "atk-s0301a:783_2": "Dukkarakārikāyāti chabbassāni katāya dukkarakārikāya. Māro pāpimāti attano visayaṃ",
  "atk-s0301a:783_3": "atikkamituṃ paṭipanne satte māretīti māro. Pāpe niyojeti, sayaṃ vā pāpe niyuttoti",
  "atk-s0301a:783_4": "pāpimā. Aññānipissa kaṇho, adhipati, vasavattī, antako, namuci, pamattabandhūtiādīni",
  "atk-s0301a:783_5": "bahūni nāmāni, idha pana nāmadvayameva gahitaṃ. Upasaṅkamīti – “ayaṃ samaṇo gotamo",
  "atk-s0301a:783_6": "‘muttosmī’ti maññati, amuttabhāvamassa kathessāmī”ti cintetvā upasaṅkami.",
  "atk-s0301a:784_0": "Tapokammā apakkammāti tapokammato apakkamitvā. Aparaddhoti “dūre tvaṃ suddhimaggā”ti",
  "atk-s0301a:784_1": "vadati. Amaraṃ tapanti amaratapaṃ amarabhāvatthāya kataṃ lūkhatapaṃ, attakilamathānuyogo.",
  "atk-s0301a:784_2": "Sabbānatthāvahaṃ hotīti, “sabbaṃ tapaṃ mayhaṃ atthāvahaṃ na bhavatī”ti ñatvā. Phiyārittaṃva",
  "atk-s0301a:784_3": "dhammanīti araññe thale phiyārittaṃ viya. Idaṃ vuttaṃ hoti – yathā araññe thale nāvaṃ",
  "atk-s0301a:784_4": "ṭhapetvā bhaṇḍassa pūretvā mahājanā abhirūhitvā phiyārittaṃ gahetvā saṃkaḍḍheyyuṃ",
  "atk-s0301a:784_5": "ceva uppīleyyuṃ ca, so mahājanassa vāyāmo ekaṅguladvaṅgulamattampi nāvāya gamanaṃ",
  "atk-s0301a:784_6": "asādhento niratthako bhaveyya na anatthāvaho, evameva ahaṃ ‘sabbaṃ amaraṃ tapaṃ anatthāvahaṃ",
  "atk-s0301a:784_7": "hotī’ti ñatvā vissajjesinti.",
  "atk-s0301a:785_0": "Idāni taṃ amaraṃ tapaṃ pahāya yena maggena buddho jāto, taṃ dassento sīlantiādimāha.",
  "atk-s0301a:785_1": "Tattha sīlanti vacanena sammāvācākammantājīvā gahitā, samādhinā sammāvāyāmasatisamādhayo,",
  "atk-s0301a:785_2": "paññāya sammādiṭṭhisaṅkappā. Maggaṃ bodhāya bhāvayanti imaṃ aṭṭhaṅgikameva ariyamaggaṃ",
  "atk-s0301a:785_3": "bodhatthāya bhāvayanto. Ettha ca bodhāyāti maggatthāya. Yathā hi yāgutthāya yāgumeva",
  "atk-s0301a:785_4": "pacanti, pūvatthāya pūvameva pacanti, na aññaṃ kiñci karonti, evaṃ maggameva maggatthāya",
  "atk-s0301a:785_5": "bhāveti. Tenāha “maggaṃ bodhāya bhāvaya”nti. Paramaṃ suddhinti arahattaṃ. Nihatoti",
  "atk-s0301a:785_6": "tvaṃ mayā nihato parājito. Paṭhamaṃ.",
  "atk-s0301a:786": "2. Hatthirājavaṇṇasuttavaṇṇanā",
  "atk-s0301a:787_0": "138. Dutiye rattandhakāratimisāyanti rattiṃ andhabhāvakārake mahātame caturaṅge tamasi.",
  "atk-s0301a:787_1": "Abbhokāse nisinno hotīti gandhakuṭito nikkhamitvā caṅkamanakoṭiyaṃ pāsāṇaphalake",
  "atk-s0301a:787_2": "mahācīvaraṃ sīse ṭhapetvā padhānaṃ pariggaṇhamāno nisinno hoti.",
  "atk-s0301a:788_0": "Nanu ca tathāgatassa abhāvito vā maggo, appahīnā vā kilesā, appaṭividdhaṃ vā akuppaṃ,",
  "atk-s0301a:788_1": "asacchikato vā nirodho natthi, kasmā evamakāsīti? Anāgate kulaputtānaṃ aṅkusatthaṃ.",
  "atk-s0301a:788_2": "“Anāgate hi kulaputtā mayā gatamaggaṃ āvajjitvā abbhokāsavāsaṃ vasitabbaṃ maññamānā",
  "atk-s0301a:788_3": "padhānakammaṃ karissantī”ti sampassamāno satthā evamakāsi. Mahāti mahanto. Ariṭṭhakoti",
  "atk-s0301a:788_4": "kāḷako. Maṇīti pāsāṇo. Evamassa sīsaṃ hotīti evarūpaṃ tassa kāḷavaṇṇaṃ kūṭāgārappamāṇaṃ",
  "atk-s0301a:788_5": "mahāpāsāṇasadisaṃ sīsaṃ hoti.",
  "atk-s0301a:789_0": "Subhāsubhanti dīghamaddhānaṃ saṃsaranto sundarāsundaraṃ vaṇṇaṃ katvā āgatosīti vadati.",
  "atk-s0301a:789_1": "Atha vā saṃsaranti saṃsaranto āgacchanto. Dīghamaddhānanti vasavattiṭṭhānato yāva",
  "atk-s0301a:789_2": "uruvelāya dīghamaggaṃ, pure bodhāya vā chabbassāni dukkarakārikasamayasaṅkhātaṃ dīghakālaṃ.",
  "atk-s0301a:789_3": "Vaṇṇaṃ katvā subhāsubhanti sundarañca asundarañca nānappakāraṃ vaṇṇaṃ katvā anekavāraṃ",
  "atk-s0301a:789_4": "mama santikaṃ āgatosīti attho. So kira vaṇṇo nāma natthi, yena vaṇṇena māro vibhiṃsakatthāya",
  "atk-s0301a:789_5": "bhagavato santikaṃ na āgatapubbo. Tena taṃ bhagavā evamāha. Alaṃ te tenāti alaṃ tuyhaṃ",
  "atk-s0301a:789_6": "etena māravibhiṃsākāradassanabyāpārena. Dutiyaṃ.",
  "atk-s0301a:790": "3. Subhasuttavaṇṇanā",
  "atk-s0301a:791": "139. Tatiye susaṃvutāti supihitā. Na te māravasānugāti, māra, te tuyhaṃ vasānugā na honti. Na te mārassa baddhagūti te tuyhaṃ mārassa baddhacarā sissā antevāsikā na honti. Tatiyaṃ.",
  "atk-s0301a:792": "4. Paṭhamamārapāsasuttavaṇṇanā",
  "atk-s0301a:793_0": "140. Catutthe yoniso manasikārāti upāyamanasikārena. Yoniso sammappadhānāti upāyavīriyena",
  "atk-s0301a:793_1": "kāraṇavīriyena. Vimuttīti arahattaphalavimutti. Ajjhabhāsīti “ayaṃ attanā vīriyaṃ",
  "atk-s0301a:793_2": "katvā arahattaṃ patvāpi na tussati, idāni aññesampi ‘pāpuṇāthā’ti ussāhaṃ karoti,",
  "atk-s0301a:793_3": "paṭibāhessāmi na”nti cintetvā abhāsi.",
  "atk-s0301a:794_0": "Mārapāsenāti kilesapāsena. Ye dibbā ye ca mānusāti ye dibbā kāmaguṇasaṅkhātā mānusā",
  "atk-s0301a:794_1": "kāmaguṇasaṅkhātā ca mārapāsā nāma atthi, sabbehi tehi tvaṃ baddhoti vadati. Mārabandhanabaddhoti",
  "atk-s0301a:794_2": "mārabandhanena baddho, mārabandhane vā baddho. Na me samaṇa mokkhasīti samaṇa tvaṃ",
  "atk-s0301a:794_3": "mama visayato na muccissasi. Catutthaṃ.",
  "atk-s0301a:795": "5. Dutiyamārapāsasuttavaṇṇanā",
  "atk-s0301a:796_0": "141. Pañcame muttāhanti mutto ahaṃ. Purimaṃ suttaṃ antovasse vuttaṃ, idaṃ pana pavāretvā",
  "atk-s0301a:796_1": "vuṭṭhavassakāle. Cārikanti anupubbagamanacārikaṃ. (Pavāretvā) divase divase yojanaparamaṃ",
  "atk-s0301a:796_2": "gacchantā carathāti vadati. Mā ekena dveti ekamaggena dve janā mā agamittha. Evañhi",
  "atk-s0301a:796_3": "gatesu ekasmiṃ dhammaṃ desente, ekena tuṇhībhūtena ṭhātabbaṃ hoti. Tasmā evamāha.",
  "atk-s0301a:797_0": "Ādikalyāṇanti ādimhi kalyāṇaṃ sundaraṃ bhaddakaṃ. Tathā majjhapariyosānesu. Ādimajjhapariyosānañca",
  "atk-s0301a:797_1": "nāmetaṃ sāsanassa ca desanāya ca vasena duvidhaṃ. Tattha sāsanassa sīlaṃ ādi, samathavipassanāmaggā",
  "atk-s0301a:797_2": "majjhaṃ, phalanibbānāni pariyosānaṃ. Sīlasamādhayo vā ādi, vipassanāmaggā majjhaṃ,",
  "atk-s0301a:797_3": "phalanibbānāni pariyosānaṃ. Sīlasamādhivipassanā vā ādi, maggo majjhaṃ, phalanibbānāni",
  "atk-s0301a:797_4": "pariyosānaṃ. Desanāya pana catuppadikāya gāthāya tāva paṭhamapādo ādi, dutiyatatiyā",
  "atk-s0301a:797_5": "majjhaṃ, catuttho pariyosānaṃ. Pañcapadachappadānaṃ paṭhamapādo ādi, avasānapādo",
  "atk-s0301a:797_6": "pariyosānaṃ, avasesā majjhaṃ. Ekānusandhikasuttassa nidānaṃ ādi, “idamavocā”ti pariyosānaṃ,",
  "atk-s0301a:797_7": "sesaṃ majjhaṃ. Anekānusandhikassa majjhe bahūpi anusandhi majjhameva, nidānaṃ ādi,",
  "atk-s0301a:797_8": "“idamavocā”ti pariyosānaṃ.",
  "atk-s0301a:798_0": "Sātthanti sātthakaṃ katvā desetha. Sabyañjananti byañjanehi ceva padehi ca paripūraṃ",
  "atk-s0301a:798_1": "katvā desetha. Kevalaparipuṇṇanti sakalaparipuṇṇaṃ. Parisuddhanti nirupakkilesaṃ.",
  "atk-s0301a:798_2": "Brahmacariyanti sikkhattayasaṅgahaṃ sāsanabrahmacariyaṃ. Pakāsethāti āvikarotha.",
  "atk-s0301a:799_0": "Apparajakkhajātikāti paññācakkhumhi appakilesarajasabhāvā, dukūlasāṇiyā paṭicchannā",
  "atk-s0301a:799_1": "viya catuppadikagāthāpariyosāne arahattaṃ pattuṃ samatthā santīti attho. Assavanatāti",
  "atk-s0301a:799_2": "assavanatāya. Parihāyantīti alābhaparihāniyā dhammato parihāyanti. Senānigamoti paṭhamakappikānaṃ",
  "atk-s0301a:799_3": "senāya niviṭṭhokāse patiṭṭhitagāmo, sujātāya vā pitu senānī nāma nigamo. Tenupasaṅkamissāmīti",
  "atk-s0301a:799_4": "nāhaṃ tumhe uyyojetvā pariveṇādīni kāretvā upaṭṭhākādīhi paricariyamāno viharissāmi,",
  "atk-s0301a:799_5": "tiṇṇaṃ pana jaṭilānaṃ aḍḍhuḍḍhāni pāṭihāriyasahassāni dassetvā dhammameva desetuṃ",
  "atk-s0301a:799_6": "upasaṅkamissāmīti. Tenupasaṅkamīti, “ayaṃ samaṇo gotamo mahāyuddhaṃ vicārento viya,",
  "atk-s0301a:799_7": "‘mā ekena dve agamittha, dhammaṃ desethā’ti saṭṭhi jane uyyojeti, imasmiṃ pana ekasmimpi",
  "atk-s0301a:799_8": "dhammaṃ desente mayhaṃ cittassādaṃ natthi, evaṃ bahūsu desentesu kuto bhavissati,",
  "atk-s0301a:799_9": "paṭibāhāmi na”nti cintetvā upasaṅkami. Pañcamaṃ.",
  "atk-s0301a:800": "6. Sappasuttavaṇṇanā",
  "atk-s0301a:801_0": "142. Chaṭṭhe soṇḍikākilañjanti surākārakānaṃ piṭṭhapattharaṇakakilañjaṃ. Kosalikā",
  "atk-s0301a:801_1": "kaṃsapātīti kosalarañño rathacakkappamāṇā paribhogapāti. Gaḷagaḷāyanteti gajjante.",
  "atk-s0301a:801_2": "Kammāragaggariyāti kammāruddhanapaṇāḷiyā. Dhamamānāyāti bhastavātena pūriyamānāya.",
  "atk-s0301a:801_3": "Iti viditvāti – “samaṇo gotamo padhānamanuyutto sukhena nisinno, ghaṭṭayissāmi na”nti",
  "atk-s0301a:801_4": "vuttappakāraṃ attabhāvaṃ māpetvā niyāmabhūmiyaṃ ito cito ca sañcarantaṃ vijjulatālokena",
  "atk-s0301a:801_5": "disvā, “ko nu kho eso satto”ti? Āvajjento, “māro aya”nti evaṃ viditvā.",
  "atk-s0301a:802_0": "Suññagehānīti suññāgārāni. Seyyāti seyyatthāya. Ṭhassāmi caṅkamissāmi nisīdissāmi",
  "atk-s0301a:802_1": "nipajjissāmīti etadatthāya yo suññāgārāni sevatīti attho. So muni attasaññatoti so",
  "atk-s0301a:802_2": "buddhamuni hatthapādakukkuccābhāvena saṃyatattabhāvo. Vossajja careyya tattha soti",
  "atk-s0301a:802_3": "so tasmiṃ attabhāve ālayaṃ nikantiṃ vossajjitvā pahāya careyya. Patirūpaṃ hi tathāvidhassa",
  "atk-s0301a:802_4": "tanti tādisassa taṃsaṇṭhitassa buddhamunino taṃ attabhāve nikantiṃ vossajjitvā caraṇaṃ",
  "atk-s0301a:802_5": "nāma patirūpaṃ yuttaṃ anucchavikaṃ.",
  "atk-s0301a:803_0": "Carakāti sīhabyagghādikā sañcaraṇasattā. Bheravāti saviññāṇakaaviññāṇakabheravā.",
  "atk-s0301a:803_1": "Tattha saviññāṇakā sīhabyagghādayo, aviññāṇakā rattibhāge khāṇuvammikādayo. Tepi",
  "atk-s0301a:803_2": "hi tasmiṃ kāle yakkhā viya upaṭṭhahanti, rajjuvalliyādīni sabbāni sappā viya upaṭṭhahanti.",
  "atk-s0301a:803_3": "Tatthāti tesu bheravesu suññāgāragato buddhamuni lomacalanamattakampi na karoti.",
  "atk-s0301a:804_0": "Idāni aṭṭhānaparikappaṃ dassento nabhaṃ phaleyyātiādimāha. Tattha phaleyyāti kākapadaṃ",
  "atk-s0301a:804_1": "viya hīrahīraso phaleyya. Caleyyāti pokkharapatte vātāhato udakabindu viya caleyya.",
  "atk-s0301a:804_2": "Sallampi ce urasi pakappayeyyunti tikhiṇasattisallaṃ cepi urasmiṃ cāreyeyyuṃ. Upadhīsūti",
  "atk-s0301a:804_3": "khandhūpadhīsu. Tāṇaṃ na karontīti tikhiṇe salle urasmiṃ cāriyamāne bhayena gumbantarakandarādīni",
  "atk-s0301a:804_4": "pavisantā tāṇaṃ karonti nāma. Buddhā pana samucchinnasabbabhayā evarūpaṃ tāṇaṃ nāma",
  "atk-s0301a:804_5": "na karonti. Chaṭṭhaṃ.",
  "atk-s0301a:805": "7. Supatisuttavaṇṇanā",
  "atk-s0301a:806_0": "143. Sattame pāde pakkhāletvāti utugāhāpanatthaṃ dhovitvā. Buddhānaṃ pana sarīre",
  "atk-s0301a:806_1": "rajojallaṃ na upalimpati, udakampi pokkharapatte pakkhittaṃ viya vivaṭṭitvā gacchati.",
  "atk-s0301a:806_2": "Apica kho dhotapādake gehe pāde dhovitvā pavisanaṃ pabbajitānaṃ vattaṃ. Tattha buddhānaṃ",
  "atk-s0301a:806_3": "vattabhedo nāma natthi, vattasīse pana ṭhatvā dhovanti. Sace hi tathāgato neva nhāyeyya,",
  "atk-s0301a:806_4": "na pāde dhoveyya, “nāyaṃ manusso”ti vadeyyuṃ. Tasmā manussakiriyaṃ amuñcanto dhovati.",
  "atk-s0301a:806_5": "Sato sampajānoti soppapariggāhakena satisampajaññena samannāgato. Upasaṅkamīti samaṇo",
  "atk-s0301a:806_6": "gotamo sabbarattiṃ abbhokāse caṅkamitvā gandhakuṭiṃ pavisitvā niddāyati, ativiya",
  "atk-s0301a:806_7": "sukhasayito bhavissati, ghaṭṭayissāmi nanti cintetvā upasaṅkami.",
  "atk-s0301a:807_0": "Kiṃ soppasīti kiṃ supasi, kiṃ soppaṃ nāmidaṃ tavāti vadati. Kiṃ nu soppasīti kasmā",
  "atk-s0301a:807_1": "nu supasi? Dubbhago viyāti mato viya, visaññī viya ca. Suññamagāranti suññaṃ me gharaṃ",
  "atk-s0301a:807_2": "laddhanti soppasīti vadati. Sūriye uggateti sūriyamhi uṭṭhite. Idāni hi aññe bhikkhū",
  "atk-s0301a:807_3": "sammajjanti, pānīyaṃ upaṭṭhapenti, bhikkhācāragamanasajjā bhavanti, tvaṃ kasmā soppasiyeva.",
  "atk-s0301a:808_0": "Jālinīti tayo bhave ajjhottharitvā ṭhitena “ajjhattikassupādāya aṭṭhārasataṇhāvicaritānī”tiādinā",
  "atk-s0301a:808_1": "tena tena attano koṭṭhāsabhūtena jālena jālinī. Visattikāti rūpādīsu tattha tattha",
  "atk-s0301a:808_2": "visattatāya visamūlatāya visaparibhogatāya ca visattikā. Kuhiñci netaveti katthaci",
  "atk-s0301a:808_3": "netuṃ. Sabbūpadhi parikkhayāti sabbesaṃ khandhakilesābhisaṅkhārakāmaguṇabhedānaṃ",
  "atk-s0301a:808_4": "upadhīnaṃ parikkhayā. Kiṃ tavettha, mārāti, māra, tuyhaṃ kiṃ ettha? Kasmā tvaṃ uṇhayāguyaṃ",
  "atk-s0301a:808_5": "nilīyituṃ asakkontī khuddakamakkhikā viya antanteneva ujjhāyanto āhiṇḍasīti. Sattamaṃ.",
  "atk-s0301a:809": "8. Nandatisuttavaṇṇanā",
  "atk-s0301a:810": "144. Aṭṭhamaṃ devatāsaṃyutte vuttatthameva. Aṭṭhamaṃ.",
  "atk-s0301a:811": "9. Paṭhamaāyusuttavaṇṇanā",
  "atk-s0301a:812_0": "145. Navame appaṃ vā bhiyyoti bhiyyo jīvanto aparaṃ vassasataṃ jīvituṃ na sakkoti,",
  "atk-s0301a:812_1": "paṇṇāsaṃ vā saṭṭhi vā vassāni jīvati. Ajjhabhāsīti samaṇo gotamo “manussānaṃ appamāyū”ti",
  "atk-s0301a:812_2": "katheti, dīghabhāvamassa kathessāmīti paccanīkasātatāya abhibhavitvā abhāsi.",
  "atk-s0301a:813_0": "Na naṃ hīḷeti taṃ āyuṃ “appakamida”nti na hīḷeyya. Khīramatto vāti yathā daharo kumāro",
  "atk-s0301a:813_1": "uttānaseyyako khīraṃ pivitvā dukūlacumbaṭake nipanno asaññī viya niddāyati, kassaci",
  "atk-s0301a:813_2": "āyuṃ appaṃ vā dīghaṃ vāti na cinteti, evaṃ sappuriso. Careyyādittasīso vāti āyuṃ",
  "atk-s0301a:813_3": "parittanti ñatvā pajjalitasīso viya careyya. Navamaṃ.",
  "atk-s0301a:814": "10. Dutiyaāyusuttavaṇṇanā",
  "atk-s0301a:815": "146. Dasame nemīva rathakubbaranti yathā divasaṃ gacchantassa rathassa cakkanemi kubbaraṃ anupariyāyati na vijahati, evaṃ āyu anupariyāyatīti. Dasamaṃ.",
  "atk-s0301a:816": "Paṭhamo vaggo.",
  "atk-s0301a:817": "2. Dutiyavaggo",
  "atk-s0301a:818": "1. Pāsāṇasuttavaṇṇanā",
  "atk-s0301a:819_0": "147. Dutiyavaggassa paṭhame nisinnoti pubbe vuttanayeneva padhānaṃ pariggaṇhanto",
  "atk-s0301a:819_1": "nisinno. Māropissa sukhanisinnabhāvaṃ ñatvā ghaṭṭayissāmīti upasaṅkamanto. Padālesīti",
  "atk-s0301a:819_2": "pabbatapiṭṭhe ṭhatvā pavijjhi. Pāsāṇā nirantarā aññamaññaṃ abhihanantā patanti. Kevalanti",
  "atk-s0301a:819_3": "sakalaṃ. Sabbanti tasseva vevacanaṃ. Paṭhamaṃ.",
  "atk-s0301a:820": "2. Kinnusīhasuttavaṇṇanā",
  "atk-s0301a:821_0": "148. Dutiye vicakkhukammāyāti parisāya paññācakkhuṃ vināsetukamyatāya. Buddhānaṃ",
  "atk-s0301a:821_1": "panesa paññācakkhuṃ vināsetuṃ na sakkoti, parisāya bheravārammaṇaṃ sāvento vā dassento",
  "atk-s0301a:821_2": "vā sakkoti. Vijitāvī nu maññasīti kiṃ nu tvaṃ “vijitavijayo aha”nti maññasi? Mā evaṃ",
  "atk-s0301a:821_3": "maññi, natthi te jayo. Parisāsūti, aṭṭhasu parisāsu. Balappattāti dasabalappattā. Dutiyaṃ.",
  "atk-s0301a:822": "3. Sakalikasuttavaṇṇanā",
  "atk-s0301a:823_0": "149. Tatiye mandiyā nūti mandabhāvena momūhabhāvena. Udāhu kāveyyamattoti udāhu yathā",
  "atk-s0301a:823_1": "kavi kabbaṃ cintento tena kabbakaraṇena matto sayati, evaṃ sayasi. Sampacurāti bahavo.",
  "atk-s0301a:823_2": "Kimidaṃ soppase vāti kasmā idaṃ soppaṃ soppasiyeva? Atthaṃ sameccāti atthaṃ samāgantvā",
  "atk-s0301a:823_3": "pāpuṇitvā. Mayhaṃ hi asaṅgaho nāma saṅgahavipanno vā attho natthi. Sallanti tikhiṇaṃ",
  "atk-s0301a:823_4": "sattisallaṃ. Jaggaṃ na saṅketi yathā ekacco sīhapathādīsu jagganto saṅkati, tathā",
  "atk-s0301a:823_5": "ahaṃ jaggantopi na saṅkāmi. Napi bhemi sottunti yathā ekacco sīhapathādīsuyeva supituṃ",
  "atk-s0301a:823_6": "bhāyati, evaṃ ahaṃ supitumpi na bhāyāmi. Nānutapanti māmanti yathā ācariyassa vā",
  "atk-s0301a:823_7": "antevāsikassa vā aphāsuke jāte uddesaparipucchāya ṭhitattā antevāsiṃ rattindivā atikkamantā",
  "atk-s0301a:823_8": "anutapanti, evaṃ maṃ nānutapanti. Na hi mayhaṃ kiñci apariniṭṭhitakammaṃ nāma atthi.",
  "atk-s0301a:823_9": "Tenevāha hāniṃ na passāmi kuhiñci loketi. Tatiyaṃ.",
  "atk-s0301a:824": "4. Patirūpasuttavaṇṇanā",
  "atk-s0301a:825_0": "150. Catutthe anurodhavirodhesūti rāgapaṭighesu. Mā sajjittho tadācaranti evaṃ dhammakathaṃ",
  "atk-s0301a:825_1": "ācaranto mā laggi. Dhammakathaṃ kathentassa hi ekacce sādhukāraṃ dadanti, tesu rāgo",
  "atk-s0301a:825_2": "uppajjati. Ekacce asakkaccaṃ suṇanti, tesu paṭigho uppajjati. Iti dhammakathiko anurodhavirodhesu",
  "atk-s0301a:825_3": "sajjati nāma. Tvaṃ evaṃ mā sajjitthoti vadati. Yadaññamanusāsatīti yaṃ aññaṃ anusāsati,",
  "atk-s0301a:825_4": "taṃ. Sambuddho hitānukampī hitena anupakampati. Yasmā ca hitānukampī, tasmā anurodhavirodhehi",
  "atk-s0301a:825_5": "vippamutto tathāgatoti. Catutthaṃ.",
  "atk-s0301a:826": "5. Mānasasuttavaṇṇanā",
  "atk-s0301a:827": "151. Pañcame ākāse carantepi bandhatīti antalikkhacaro. Pāsoti rāgapāso. Mānasoti manasampayutto. Pañcamaṃ.",
  "atk-s0301a:828": "6. Pattasuttavaṇṇanā",
  "atk-s0301a:829_0": "152. Chaṭṭhe pañcannaṃ upādānakkhandhānaṃ upādāyāti pañca upādānakkhandhe ādiyitvā,",
  "atk-s0301a:829_1": "sabhāvasāmaññalakkhaṇavasena nānappakārato vibhajitvā dassento. Sandassetīti khandhānaṃ",
  "atk-s0301a:829_2": "sabhāvalakkhaṇādīni dasseti. Samādapetīti gaṇhāpeti. Samuttejetīti samādānamhi ussāhaṃ",
  "atk-s0301a:829_3": "janeti. Sampahaṃsetīti paṭividdhaguṇena vodāpeti jotāpeti. Aṭṭhiṃ katvāti atthikaṃ",
  "atk-s0301a:829_4": "katvā, “ayaṃ no adhigantabbo attho”ti evaṃ sallakkhetvā tāya desanāya atthikā hutvā.",
  "atk-s0301a:829_5": "Manasi katvāti citte ṭhapetvā. Sabbacetaso samannāharitvāti sabbena tena kammakārakacittena",
  "atk-s0301a:829_6": "samannāharitvā. Ohitasotāti ṭhapitāsotā. Abbhokāse nikkhittāti otāpanatthāya ṭhapitā.",
  "atk-s0301a:830_0": "Rūpaṃ vedayitaṃ saññānti, ete rūpādayo tayo khandhā. Yañca saṅkhatanti iminā saṅkhārakkhandho",
  "atk-s0301a:830_1": "gahito. Evaṃ tattha virajjatīti “eso ahaṃ na homi, etaṃ mayhaṃ na hotī”ti passanto",
  "atk-s0301a:830_2": "evaṃ tesu khandhesu virajjati. Khemattanti khemībhūtaṃ attabhāvaṃ. Iminā phalakkhaṇaṃ",
  "atk-s0301a:830_3": "dasseti. Anvesanti bhavayonigatiṭhitisattāvāsasaṅkhātesu sabbaṭṭhānesu pariyesamānā.",
  "atk-s0301a:830_4": "Nājjhagāti na passīti. Chaṭṭhaṃ.",
  "atk-s0301a:831": "7. Chaphassāyatanasuttavaṇṇanā",
  "atk-s0301a:832_0": "153. Sattame phassāyatanānanti sañjātisamosaraṇaṭṭhena chadvārikassa phassassa āyatanānaṃ.",
  "atk-s0301a:832_1": "Bhayabheravaṃ saddanti meghadundubhiasanipātasaddasadisaṃ bhayajanakaṃ saddaṃ. Pathavī",
  "atk-s0301a:832_2": "maññe undrīyatīti ayaṃ mahāpathavī paṭapaṭasaddaṃ kurumānā viya ahosi. Ettha loko",
  "atk-s0301a:832_3": "vimucchitoti etesu chasu ārammaṇesu loko adhimucchito. Māradheyyanti mārassa ṭhānabhūtaṃ",
  "atk-s0301a:832_4": "tebhūmakavaṭṭaṃ. Sattamaṃ.",
  "atk-s0301a:833": "8. Piṇḍasuttavaṇṇanā",
  "atk-s0301a:834_0": "154. Aṭṭhame pāhunakāni bhavantīti tathārūpe nakkhatte tattha tattha pesetabbāni",
  "atk-s0301a:834_1": "pāhunakāni bhavanti, āgantukapaṇṇākāradānāni vā. Sayaṃcaraṇadivase samavayajātigottā",
  "atk-s0301a:834_2": "kumārakā tato tato sannipatanti. Kumārikāyopi attano attano vibhavānurūpena alaṅkatā",
  "atk-s0301a:834_3": "tahaṃ tahaṃ vicaranti. Tatra kumārikāyopi yathārucikānaṃ kumārakānaṃ paṇṇākāraṃ pesenti,",
  "atk-s0301a:834_4": "kumārakāpi kumārikānaṃ aññasmiṃ asati antamaso mālāguḷenapi parikkhipanti. Anvāviṭṭhāti",
  "atk-s0301a:834_5": "anu āviṭṭhā. Taṃdivasaṃ kira pañcasatā kumārikāyo uyyānakīḷaṃ gacchantiyo paṭipathe",
  "atk-s0301a:834_6": "satthāraṃ disvā chaṇapūvaṃ dadeyyuṃ. Satthā tāsaṃ dānānumodanatthaṃ pakiṇṇakadhammadesanaṃ",
  "atk-s0301a:834_7": "deseyya, desanāpariyosāne sabbāpi sotāpattiphale patiṭṭhaheyyuṃ. Māro tāsaṃ sampattiyā",
  "atk-s0301a:834_8": "antarāyaṃ karissāmīti anvāvisi. Pāḷiyaṃ pana mā samaṇo gotamo piṇḍamalatthāti ettakaṃyeva vuttanti.",
  "atk-s0301a:835_0": "Kiṃ pana satthā mārāvaṭṭanaṃ ajānitvā paviṭṭhoti? Āma ajānitvā. Kasmā? Anāvajjanatāya.",
  "atk-s0301a:835_1": "Buddhānañhi – “asukaṭṭhāne bhattaṃ labhissāma, na labhissāmā”ti āvajjanaṃ na ananucchavikaṃ.",
  "atk-s0301a:835_2": "Paviṭṭho pana manussānaṃ upacārabhedaṃ disvā, “kiṃ ida”nti? Āvajjento ñatvā, “āmisatthaṃ",
  "atk-s0301a:835_3": "mārāvaṭṭanaṃ bhindituṃ ananucchavika”nti abhinditvāva nikkhanto.",
  "atk-s0301a:836_0": "Upasaṅkamīti amittavijayena viya tuṭṭho sakalagāme kaṭacchumattampi bhattaṃ alabhitvā",
  "atk-s0301a:836_1": "gāmato nikkhamantaṃ bhagavantaṃ gāmiyamanussavesena upasaṅkami. Tathāhaṃ karissāmīti",
  "atk-s0301a:836_2": "idaṃ so musā bhāsati. Evaṃ kirassa ahosi – “mayā evaṃ vutte puna pavisissati, atha",
  "atk-s0301a:836_3": "naṃ gāmadārakā ‘sakalagāme caritvā kaṭacchubhikkhampi alabhitvā gāmato nikkhamma",
  "atk-s0301a:836_4": "puna paviṭṭhosī’tiādīni vatvā uppaṇḍessantī”ti. Bhagavā pana – “sacāyaṃ maṃ evaṃ",
  "atk-s0301a:836_5": "viheṭhessati muddhamasseva sattadhā phalissatī”ti tasmiṃ anukampāya apavisitvā gāthādvayamāha.",
  "atk-s0301a:837_0": "Tattha pasavīti janesi nipphādesi. Āsajjāti āsādetvā ghaṭṭetvā. Na me pāpaṃ vipaccatīti",
  "atk-s0301a:837_1": "mama pāpaṃ na paccati. Nipphalaṃ etanti kiṃ nu tvaṃ evaṃ maññasi? Mā evaṃ maññi,",
  "atk-s0301a:837_2": "atthi tayā katassa pāpassa phalanti dīpeti. Kiñcananti maddituṃ samatthaṃ rāgakiñcanādi",
  "atk-s0301a:837_3": "kilesajātaṃ. Ābhassarā yathāti yathā ābhassarā devā sappītikajjhānena yāpentā pītibhakkhā",
  "atk-s0301a:837_4": "nāma honti, evaṃ bhavissāmāti. Aṭṭhamaṃ.",
  "atk-s0301a:838": "9. Kassakasuttavaṇṇanā",
  "atk-s0301a:839_0": "155. Navame nibbānapaṭisaṃyuttāyāti nibbānaṃ apadisitvā pavattāya. Haṭahaṭakesoti",
  "atk-s0301a:839_1": "purimakese pacchato, pacchimakese purato vāmapassakese dakkhiṇato, dakkhiṇapassakese",
  "atk-s0301a:839_2": "vāmato pharitvā pharitvā vippakiṇṇakeso. Mama cakkhusamphassaviññāṇāyatananti cakkhuviññāṇena",
  "atk-s0301a:839_3": "sampayutto cakkhusamphassopi viññāṇāyatanampi mamevāti. Ettha ca cakkhusamphassena",
  "atk-s0301a:839_4": "viññāṇasampayuttakā dhammā gahitā, viññāṇāyatanena sabbānipi cakkhudvāre uppannāni",
  "atk-s0301a:839_5": "āvajjanādiviññāṇāni. Sotadvārādīsupi eseva nayo. Manodvāre pana manoti sāvajjanakaṃ",
  "atk-s0301a:839_6": "bhavaṅgacittaṃ. Dhammāti ārammaṇadhammā. Manosamphassoti sāvajjanena bhavaṅgena sampayuttaphasso.",
  "atk-s0301a:839_7": "Viññāṇāyatananti javanacittaṃ tadārammaṇampi vaṭṭati.",
  "atk-s0301a:840": "Taveva pāpima, cakkhūti yaṃ loke timirakācādīhi upaddutaṃ anekarogāyatanaṃ upakkavipakkaṃ antamaso kāṇacakkhupi, sabbaṃ taṃ taveva bhavatu. Rūpādīsupi eseva nayo.",
  "atk-s0301a:841_0": "Yaṃ vadantīti yaṃ bhaṇḍakaṃ “mama ida”nti vadanti. Ye vadanti mamanti cāti ye ca",
  "atk-s0301a:841_1": "puggalā “mama”nti vadanti. Ettha ce te mano atthīti etesu ca ṭhānesu yadi cittaṃ",
  "atk-s0301a:841_2": "atthi. Na me samaṇa mokkhasīti samaṇa mayhaṃ visayato na muccissasi. Yaṃ vadantīti",
  "atk-s0301a:841_3": "yaṃ bhaṇḍakaṃ vadanti, na taṃ mayhaṃ. Ye vadantīti yepi puggalā evaṃ vadanti, na",
  "atk-s0301a:841_4": "te ahaṃ. Na me maggampi dakkhasīti bhavayonigatiādīsu mayhaṃ gatamaggampi na passasi. Navamaṃ.",
  "atk-s0301a:842": "10. Rajjasuttavaṇṇanā",
  "atk-s0301a:843_0": "156. Dasame ahanaṃ aghātayanti ahanantena aghātayantena. Ajinaṃ ajāpayanti parassa",
  "atk-s0301a:843_1": "dhanajāniṃ akarontena akārāpentena. Asocaṃ asocāpayanti asocantena asocāpayantena.",
  "atk-s0301a:843_2": "Iti bhagavā adhammikarājūnaṃ rajje vijite daṇḍakarapīḷite manusse disvā kāruññavasena",
  "atk-s0301a:843_3": "evaṃ cintesi. Upasaṅkamīti “samaṇo gotamo ‘sakkā nu kho rajjaṃ kāretu’nti cintesi,",
  "atk-s0301a:843_4": "rajjaṃ kāretukāmo bhavissati, rajjañca nāmetaṃ pamādaṭṭhānaṃ, rajjaṃ kārente sakkā",
  "atk-s0301a:843_5": "otāraṃ labhituṃ, gacchāmi ussāhamassa janessāmī”ti cintetvā upasaṅkami. Iddhipādāti",
  "atk-s0301a:843_6": "ijjhanakakoṭṭhāsā. Bhāvitāti vaḍḍhitā. Bahulīkatāti punappunaṃ katā. Yānīkatāti yuttayānaṃ",
  "atk-s0301a:843_7": "viya katā. Vatthukatāti patiṭṭhaṭṭhenavatthukatā. Anuṭṭhitāti avijahitā niccānubaddhā.",
  "atk-s0301a:843_8": "Paricitāti sātaccakiriyāya suparicitā katā issāsassa avirādhitavedhihattho viya.",
  "atk-s0301a:843_9": "Susamāraddhāti suṭṭhu samāraddhā paripuṇṇabhāvanā. Adhimucceyyāti cinteyya.",
  "atk-s0301a:844_0": "Pabbatassāti pabbato bhaveyya. Dvittāvāti tiṭṭhatu eko pabbato, dvikkhattumpi tāva",
  "atk-s0301a:844_1": "mahanto suvaṇṇapabbato ekassa nālaṃ, na pariyattoti attho. Iti vidvā samañcareti",
  "atk-s0301a:844_2": "evaṃ jānanto samaṃ careyya. Yatonidānanti dukkhaṃ nāma pañcakāmaguṇanidānaṃ, taṃ",
  "atk-s0301a:844_3": "yatonidānaṃ hoti, evaṃ yo adakkhi. Kathaṃ nameyyāti so jantu tesu dukkhassa nidānabhūtesu",
  "atk-s0301a:844_4": "kāmesu kena kāraṇena nameyya. Upadhiṃ viditvāti kāmaguṇaupadhiṃ “saṅgo eso, lagganameta”nti",
  "atk-s0301a:844_5": "evaṃ viditvā. Tasseva jantu vinayāya sikkheti tasseva upadhissa vinayāya sikkheyya. Dasamaṃ.",
  "atk-s0301a:845": "Dutiyo vaggo.",
  "atk-s0301a:846": "3. Tatiyavaggo",
  "atk-s0301a:847": "1. Sambahulasuttavaṇṇanā",
  "atk-s0301a:848_0": "157. Tatiyavaggassa paṭhame jaṭaṇḍuvenāti jaṭācumbaṭakena. Ajinakkhipanivatthoti",
  "atk-s0301a:848_1": "sakhuraṃ ajinacammaṃ ekaṃ nivattho ekaṃ pāruto. Udumbaradaṇḍanti appicchabhāvappakāsanatthaṃ",
  "atk-s0301a:848_2": "īsakaṃ vaṅkaṃ udumbaradaṇḍaṃ gahetvā. Etadavocāti loke brāhmaṇassa vacanaṃ nāma sussūsanti,",
  "atk-s0301a:848_3": "brāhmaṇesupi pabbajitassa, pabbajitesupi mahallakassāti mahallakabrāhmaṇassa pabbajitavesaṃ",
  "atk-s0301a:848_4": "gahetvā padhānabhūmiyaṃ kammaṃ karonte te bhikkhū upasaṅkamitvā hatthaṃ ukkhipitvā",
  "atk-s0301a:848_5": "etaṃ “daharā bhavanto”tiādivacanaṃ avoca. Okampetvāti hanukena uraṃ paharanto adhonataṃ",
  "atk-s0301a:848_6": "katvā. Jivhaṃ nillāletvāti kabaramahājivhaṃ nīharitvā uddhamadho ubhayapassesu ca",
  "atk-s0301a:848_7": "lāletvā. Tivisākhanti tisākhaṃ. Nalāṭikanti bhakuṭiṃ, nalāṭe uṭṭhitaṃ valittayanti",
  "atk-s0301a:848_8": "attho. Pakkāmīti tumhe jānantānaṃ vacanaṃ akatvā attanova tele paccissathāti vatvā",
  "atk-s0301a:848_9": "ekaṃ maggaṃ gahetvā gato. Paṭhamaṃ.",
  "atk-s0301a:849": "2. Samiddhisuttavaṇṇanā",
  "atk-s0301a:850_0": "158. Dutiye lābhā vata me, suladdhaṃ vata meti evarūpassa satthu ceva dhammassa ca",
  "atk-s0301a:850_1": "sabrahmacārīnañca laddhattā mayhaṃ lābhā mayhaṃ suladdhanti. So kirāyasmā pacchā",
  "atk-s0301a:850_2": "mūlakammaṭṭhānaṃ sammasitvā “arahattaṃ gahessāmī”ti pāsādikaṃ tāva kammaṭṭhānaṃ gahetvā",
  "atk-s0301a:850_3": "buddhadhammasaṅghaguṇe āvajjetvā cittakallataṃ uppādetvā cittaṃ hāsetvā tosetvā nisinno.",
  "atk-s0301a:850_4": "Tenassa evamahosi. Upasaṅkamīti “ayaṃ samiddhi bhikkhu pāsādikaṃ kammaṭṭhānaṃ gahetvā",
  "atk-s0301a:850_5": "nisinnasadiso, yāva mūlakammaṭṭhānaṃ gahetvā arahattaṃ na gaṇhāti, tāvassa antarāyaṃ",
  "atk-s0301a:850_6": "karissāmī”ti upasaṅkami. Gaccha tvanti satthā sakalajambudīpaṃ olokento “tasmiṃyeva",
  "atk-s0301a:850_7": "ṭhāne tassa kammaṭṭhānaṃ sappāyaṃ bhavissatī”ti addasa, tasmā evamāha. Satipaññā",
  "atk-s0301a:850_8": "ca me buddhāti mayā sati ca paññā ca ñātā. Karassu rūpānīti bahūnipi vibhiṃsakārahāni",
  "atk-s0301a:850_9": "rūpāni karassu. Neva maṃ byādhayissasīti maṃ neva vedhayissasi na kampassesi. Dutiyaṃ.",
  "atk-s0301a:851": "3. Godhikasuttavaṇṇanā",
  "atk-s0301a:852_0": "159. Tatiye isigilipasseti isigilissa nāma pabbatassa passe. Kāḷasilāyanti kāḷavaṇṇāya",
  "atk-s0301a:852_1": "silāyaṃ. Sāmayikaṃ cetovimuttinti appitappitakkhaṇe paccanīkadhammehi vimuccati,",
  "atk-s0301a:852_2": "ārammaṇe ca adhimuccatīti lokiyasamāpatti sāmayikā cetovimutti nāma. Phusīti paṭilabhi.",
  "atk-s0301a:852_3": "Parihāyīti kasmā yāva chaṭṭhaṃ parihāyi? Sābādhattā. Therassa kira vātapittasemhavasena",
  "atk-s0301a:852_4": "anusāyiko ābādho atthi, tena samādhissa sappāye upakārakadhamme pūretuṃ na sakkoti,",
  "atk-s0301a:852_5": "appitappitāya samāpattiyā parihāyati.",
  "atk-s0301a:853_0": "Yaṃnūnāhaṃ satthaṃ āhareyyanti so kira cintesi, yasmā parihīnajjhānassa kālaṅkaroto",
  "atk-s0301a:853_1": "anibaddhā gati hoti, aparihīnajjhānassa nibaddhā gati hoti, brahmaloke nibbattati,",
  "atk-s0301a:853_2": "tasmā satthaṃ āharitukāmo ahosi. Upasaṅkamīti – “ayaṃ samaṇo satthaṃ āharitukāmo,",
  "atk-s0301a:853_3": "satthāharaṇañca nāmetaṃ kāye ca jīvite ca anapekkhassa hoti. Yo evaṃ kāye ca jīvite",
  "atk-s0301a:853_4": "ca anapekkho hoti, so mūlakammaṭṭhānaṃ sammasitvā arahattampi gahetuṃ samattho hoti,",
  "atk-s0301a:853_5": "mayā pana paṭibāhitopi esa na oramissati, satthārā paṭibāhito oramissatī”ti therassa",
  "atk-s0301a:853_6": "atthakāmo viya hutvā yena bhagavā tenupasaṅkami.",
  "atk-s0301a:854_0": "Jalāti jalamānā. Pāde vandāmi cakkhumāti pañcahi cakkhūhi cakkhumā tava pāde vandāmi.",
  "atk-s0301a:854_1": "Jutindharāti ānubhāvadharā. Appattamānasoti appattaarahatto. Sekhoti sīlādīni sikkhamāno",
  "atk-s0301a:854_2": "sakaraṇīyo. Jane sutāti jane vissutā. Satthaṃ āharitaṃ hotīti thero kira “kiṃ mayhaṃ",
  "atk-s0301a:854_3": "iminā jīvitenā”ti? Uttāno nipajjitvā satthena galanāḷiṃ chindi, dukkhā vedanā uppajjiṃsu.",
  "atk-s0301a:854_4": "Thero vedanaṃ vikkhambhetvā taṃyeva vedanaṃ pariggahetvā satiṃ upaṭṭhapetvā mūlakammaṭṭhānaṃ",
  "atk-s0301a:854_5": "sammasanto arahattaṃ patvā samasīsī hutvā parinibbāyi. Samasīsī nāma tividho hoti",
  "atk-s0301a:854_6": "iriyāpathasamasīsī, rogasamasīsī, jīvitasamasīsīti.",
  "atk-s0301a:855_0": "Tattha yo ṭhānādīsu iriyāpathesu aññataraṃ adhiṭṭhāya – “imaṃ akopetvāva arahattaṃ",
  "atk-s0301a:855_1": "pāpuṇissāmī”ti vipassanaṃ paṭṭhapeti, athassa arahattappatti ca iriyāpathakopanañca",
  "atk-s0301a:855_2": "ekappahāreneva hoti. Ayaṃ iriyāpathasamasīsī nāma. Yo pana cakkhurogādīsu aññatarasmiṃ",
  "atk-s0301a:855_3": "sati – “ito anuṭṭhitova arahattaṃ pāpuṇissāmī”ti vipassanaṃ paṭṭhapeti, athassa arahattappatti",
  "atk-s0301a:855_4": "ca rogato vuṭṭhānañca ekappahāreneva hoti. Ayaṃ rogasamasīsī nāma. Keci pana tasmiṃyeva",
  "atk-s0301a:855_5": "iriyāpathe tasmiñca roge parinibbānavasenettha samasīsitaṃ paññāpenti. Yassa pana",
  "atk-s0301a:855_6": "āsavakkhayo ca jīvitakkhayo ca ekappahāreneva hoti. Ayaṃ jīvitasamasīsī nāma. Vuttampi",
  "atk-s0301a:855_7": "cetaṃ – “yassa puggalassa apubbaṃ acarimaṃ āsavapariyādānañca hoti jīvitapariyādānañca,",
  "atk-s0301a:855_8": "ayaṃ vuccati puggalo samasīsī”ti.",
  "atk-s0301a:856_0": "Ettha ca pavattisīsaṃ kilesasīsanti dve sīsāni. Tattha pavattisīsaṃ nāma jīvitindriyaṃ,",
  "atk-s0301a:856_1": "kilesasīsaṃ nāma avijjā. Tesu jīvitindriyaṃ cuticittaṃ khepeti, avijjā maggacittaṃ.",
  "atk-s0301a:856_2": "Dvinnaṃ cittānaṃ ekato uppādo natthi. Maggānantaraṃ pana phalaṃ, phalānantaraṃ bhavaṅgaṃ,",
  "atk-s0301a:856_3": "bhavaṅgato vuṭṭhāya paccavekkhaṇaṃ, taṃ paripuṇṇaṃ vā hoti aparipuṇṇaṃ vā. Tikhiṇena",
  "atk-s0301a:856_4": "asinā sīse chijjantepi hi eko vā dve vā paccavekkhaṇavārā avassaṃ uppajjantiyeva,",
  "atk-s0301a:856_5": "cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya paññāyati.",
  "atk-s0301a:857": "Samūlaṃ taṇhamabbuyhāti avijjāmūlena samūlakaṃ taṇhaṃ arahattamaggena uppāṭetvā. Parinibbutoti anupādisesanibbānena parinibbuto.",
  "atk-s0301a:858_0": "Vivattakkhandhanti parivattakkhandhaṃ. Semānanti uttānaṃ hutvā sayitaṃ hoti. Thero",
  "atk-s0301a:858_1": "pana kiñcāpi uttānako sayito, tathāpissa dakkhiṇena passena paricitasayanattā sīsaṃ",
  "atk-s0301a:858_2": "dakkhiṇatova parivattitvā ṭhitaṃ. Dhūmāyitattanti dhūmāyitabhāvaṃ. Tasmiṃ hi khaṇe",
  "atk-s0301a:858_3": "dhūmavalāhakā viya timiravalāhakā viya ca uṭṭhahiṃsu. Viññāṇaṃ samanvesatīti paṭisandhicittaṃ",
  "atk-s0301a:858_4": "pariyesati. Appatiṭṭhitenāti paṭisandhiviññāṇena appatiṭṭhitena, appatiṭṭhitakāraṇāti",
  "atk-s0301a:858_5": "attho. Beluvapaṇḍuvīṇanti beluvapakkaṃ viya paṇḍuvaṇṇaṃ suvaṇṇamahāvīṇaṃ. Ādāyāti",
  "atk-s0301a:858_6": "kacche ṭhapetvā. Upasaṅkamīti “godhikattherassa nibbattaṭṭhānaṃ na jānāmi, samaṇaṃ",
  "atk-s0301a:858_7": "gotamaṃ pucchitvā nikkaṅkho bhavissāmī”ti khuddakadārakavaṇṇī hutvā upasaṅkami. Nādhigacchāmīti",
  "atk-s0301a:858_8": "na passāmi. Sokaparetassāti sokena phuṭṭhassa. Abhassathāti pādapiṭṭhiyaṃ patitā. Tatiyaṃ.",
  "atk-s0301a:859": "4. Sattavassānubandhasuttavaṇṇanā",
  "atk-s0301a:860_0": "160. Catutthe satta vassānīti pure bodhiyā chabbassāni, bodhito pacchā ekaṃ vassaṃ.",
  "atk-s0301a:860_1": "Otārāpekkhoti “sace samaṇassa gotamassa kāyadvārādīsu kiñcideva ananucchavikaṃ passāmi,",
  "atk-s0301a:860_2": "codessāmi na”nti evaṃ vivaraṃ apekkhamāno. Alabhamānoti rathareṇumattampi avakkhalitaṃ apassanto. Tenāha –",
  "atk-s0301a:861": "“Satta vassāni bhagavantaṃ, anubandhiṃ padāpadaṃ;",
  "atk-s0301a:862": "Otāraṃ nādhigacchissaṃ, sambuddhassa satīmato”ti. ;",
  "atk-s0301a:863": "Upasaṅkamīti “ajja samaṇaṃ gotamaṃ atigahetvā gamissāmī”ti upasaṅkami.",
  "atk-s0301a:864_0": "Jhāyasīti jhāyanto avajjhāyanto nisinnosīti vadati. Vittaṃ nu jīnoti sataṃ vā sahassaṃ",
  "atk-s0301a:864_1": "vā jitosi nu. Āguṃ nu gāmasminti, kiṃ nu antogāme pamāṇātikkantaṃ pāpakammaṃ akāsi,",
  "atk-s0301a:864_2": "yena aññesaṃ mukhaṃ oloketuṃ avisahanto araññe vicarasi? Sakkhinti mittabhāvaṃ.",
  "atk-s0301a:865_0": "Palikhāyāti khaṇitvā. Bhavalobhajappanti bhavalobhasaṅkhātaṃ taṇhaṃ. Anāsavo jhāyāmīti",
  "atk-s0301a:865_1": "nittaṇho hutvā dvīhi jhānehi jhāyāmi. Pamattabandhūti māraṃ ālapati. So hi yekeci",
  "atk-s0301a:865_2": "loke pamattā, tesaṃ bandhu.",
  "atk-s0301a:866_0": "Sace maggaṃ anubuddhanti yadi tayā maggo anubuddho. Apehīti apayāhi. Amaccudheyyanti",
  "atk-s0301a:866_1": "maccuno anokāsabhūtaṃ nibbānaṃ. Pāragāminoti yepi pāraṃ gatā, tepi pāragāmino. Yepi",
  "atk-s0301a:866_2": "pāraṃ gacchissanti, yepi pāraṃ gantukāmā, tepi pāragāmino.",
  "atk-s0301a:867_0": "Visūkāyikānīti māravisūkāni. Visevitānīti viruddhasevitāni, “appamāyu manussānaṃ,",
  "atk-s0301a:867_1": "accayanti ahorattā”ti vutte. “Dīghamāyu manussānaṃ, nāccayanti ahorattā”tiādīni paṭilomakāraṇāni.",
  "atk-s0301a:867_2": "Vipphanditānīti, tamhi tamhi kāle hatthirājavaṇṇasappavaṇṇādidassanāni. Nibbejanīyāti ukkaṇṭhanīyā.",
  "atk-s0301a:868_0": "Anupariyagātiādīsu kiñcāpi atītavacanaṃ kataṃ, attho pana vikappavasena veditabbo.",
  "atk-s0301a:868_1": "Idaṃ vuttaṃ hoti – yathā medavaṇṇaṃ pāsāṇaṃ vāyaso disvā – “api nāmettha muduṃ vindeyyāma,",
  "atk-s0301a:868_2": "api assādo siyā”ti anuparigaccheyya, atha so tattha assādaṃ alabhitvāva vāyaso etto",
  "atk-s0301a:868_3": "apakkameyya, tato pāsāṇā apagaccheyya, evaṃ mayampi so kāko viya selaṃ gotamaṃ āsajja",
  "atk-s0301a:868_4": "assādaṃ vā santhavaṃ vā alabhantā gotamā nibbinditvā apagacchāma. Catutthaṃ.",
  "atk-s0301a:869": "5. Māradhītusuttavaṇṇanā",
  "atk-s0301a:870_0": "161. Pañcame abhāsitvāti ettha a-kāro nipātamattaṃ, bhāsitvāti attho. Abhāsayitvātipi",
  "atk-s0301a:870_1": "pāṭho. Upasaṅkamiṃsūti “gopālakadārakaṃ viya daṇḍakena bhūmiṃ lekhaṃ datvā ativiya",
  "atk-s0301a:870_2": "dummano hutvā nisinno. ‘Kinnu kho kāraṇa’nti? Pucchitvā, jānissāmā”ti upasaṅkamiṃsu.",
  "atk-s0301a:871_0": "Socasīti cintesi. Āraññamiva kuñjaranti yathā araññato pesitagaṇikārahatthiniyo āraññakaṃ",
  "atk-s0301a:871_1": "kuñjaraṃ itthikuttadassanena palobhetvā bandhitvā ānayanti, evaṃ ānayissāma. Māradheyyanti tebhūmakavaṭṭaṃ.",
  "atk-s0301a:872_0": "Upasaṅkamiṃsūti – “tumhe thokaṃ adhivāsetha, mayaṃ taṃ ānessāmā”ti pitaraṃ samassāsetvā",
  "atk-s0301a:872_1": "upasaṅkamiṃsu. Uccāvacāti nānāvidhā. Ekasataṃ ekasatanti ekekaṃ sataṃ sataṃ katvā.",
  "atk-s0301a:872_2": "Kumārivaṇṇasatanti iminā nayena kumāriattabhāvānaṃ sataṃ.",
  "atk-s0301a:873_0": "Atthassa pattiṃ hadayassa santinti, dvīhipi padehi arahattameva kathesi. Senanti",
  "atk-s0301a:873_1": "kilesasenaṃ. Sā hi piyarūpasātarūpā nāma. Ekāhaṃ jhāyanti eko ahaṃ jhāyanto. Sukhamanubodhinti",
  "atk-s0301a:873_2": "arahattasukhaṃ anubujjhiṃ. Idaṃ vuttaṃ hoti – piyarūpaṃ sātarūpaṃ senaṃ jinitvā ahaṃ",
  "atk-s0301a:873_3": "eko jhāyanto “atthassa pattiṃ hadayassa santi”nti saṅkhaṃ gataṃ arahattasukhaṃ anubujjhiṃ.",
  "atk-s0301a:873_4": "Tasmā janena mittasanthavaṃ na karomi, teneva ca me kāraṇena kenaci saddhiṃ sakkhī na sampajjatīti.",
  "atk-s0301a:874_0": "Kathaṃvihārībahuloti katamena vihārena bahulaṃ viharanto. Aladdhāti alabhitvā. Yoti",
  "atk-s0301a:874_1": "nipātamattaṃ. Idaṃ vuttaṃ hoti – katamena jhānena bahulaṃ jhāyantaṃ taṃ puggalaṃ",
  "atk-s0301a:874_2": "kāmasaññā alabhitvāva paribāhirā hontīti.",
  "atk-s0301a:875_0": "Passaddhakāyoti catutthajjhānena assāsapassāsakāyassa passaddhattā passaddhakāyo.",
  "atk-s0301a:875_1": "Suvimuttacittoti arahattaphalavimuttiyā suṭṭhu vimuttacitto. Asaṅkharānoti tayo kammābhisaṅkhāre",
  "atk-s0301a:875_2": "anabhisaṅkharonto. Anokoti anālayo. Aññāya dhammanti catusaccadhammaṃ jānitvā. Avitakkajhāyīti",
  "atk-s0301a:875_3": "avitakkena catutthajjhānena jhāyanto. Na kuppatītiādīsu dosena na kuppati, rāgena",
  "atk-s0301a:875_4": "na sarati, mohena na thīno. Imesu tīsu mūlakilesesu gahitesu diyaḍḍhakilesasahassaṃ",
  "atk-s0301a:875_5": "gahitameva hoti. Paṭhamapadena vā byāpādanīvaraṇaṃ gahitaṃ, dutiyena kāmacchandanīvaraṇaṃ,",
  "atk-s0301a:875_6": "tatiyena thinaṃ ādiṃ katvā sesanīvaraṇāni. Iti iminā nīvaraṇappahānena khīṇāsavaṃ dasseti.",
  "atk-s0301a:876_0": "Pañcoghatiṇṇoti pañcadvārikaṃ kilesoghaṃ tiṇṇo. Chaṭṭhanti manodvārikampi chaṭṭhaṃ",
  "atk-s0301a:876_1": "kilesoghaṃ atari. Pañcoghaggahaṇena vā pañcorambhāgiyāni saṃyojanāni, chaṭṭhaggahaṇena",
  "atk-s0301a:876_2": "pañcuddhambhāgiyāni veditabbāni. Gaṇasaṅghacārīti gaṇe ca saṅghe ca caratīti satthā",
  "atk-s0301a:876_3": "gaṇasaṅghacārī nāma. Addhā carissantīti aññepi saddhā bahujanā ekaṃsena carissanti.",
  "atk-s0301a:876_4": "Ayanti ayaṃ satthā. Anokoti anālayo.",
  "atk-s0301a:877": "Acchejja nessatīti acchinditvā nayissati, maccurājassa hatthato acchinditvā nibbānapāraṃ nayissatīti vuttaṃ hoti. Nayamānānanti nayamānesu.",
  "atk-s0301a:878_0": "Selaṃva sirasūhacca, pātāle gādhamesathāti mahantaṃ kūṭāgārappamāṇaṃ silaṃ sīse ṭhapetvā",
  "atk-s0301a:878_1": "pātāle patiṭṭhagavesanaṃ viya. Khāṇuṃva urasāsajjāti urasi khāṇuṃ paharitvā viya.",
  "atk-s0301a:878_2": "Apethāti apagacchatha. Imasmiṃ ṭhāne saṅgītikārā “idamavocā”ti desanaṃ niṭṭhapetvā",
  "atk-s0301a:878_3": "daddallamānāti gāthaṃ āhaṃsu. Tattha daddallamānāti ativiya jalamānā sobhamānā. Āgañchunti",
  "atk-s0301a:878_4": "āgatā. Panudīti nīhari. Tūlaṃ bhaṭṭhaṃva mālutoti yathā phalato bhaṭṭhaṃ simbalitūlaṃ",
  "atk-s0301a:878_5": "vā poṭakitūlaṃ vā vāto panudati nīharati, evaṃ panudīti. Pañcamaṃ.",
  "atk-s0301a:879": "Tatiyo vaggo.",
  "atk-s0301a:880": "Iti sāratthappakāsiniyā",
  "atk-s0301a:881": "Saṃyuttanikāya-aṭṭhakathāya",
  "atk-s0301a:882": "Mārasaṃyuttavaṇṇanā niṭṭhitā.",
  "atk-s0301a:885": "5. Bhikkhunīsaṃyuttaṃ",
  "atk-s0301a:886": "1. Āḷavikāsuttavaṇṇanā",
  "atk-s0301a:887_0": "162. Bhikkhunīsaṃyuttassa paṭhame āḷavikāti āḷaviyaṃ jātā āḷavinagaratoyeva ca nikkhamma",
  "atk-s0301a:887_1": "pabbajitā. Andhavananti kassapasammāsambuddhassa cetiye navakammatthāya dhanaṃ samādapetvā",
  "atk-s0301a:887_2": "āgacchantassa yasodharassa nāma dhammabhāṇakassa ariyapuggalassa akkhīni uppāṭetvā",
  "atk-s0301a:887_3": "tattheva akkhibhedappattehi pañcahi corasatehi nivutthattā tato paṭṭhāya “andhavana”nti",
  "atk-s0301a:887_4": "saṅkhaṃ gataṃ vanaṃ. Taṃ kira sāvatthito dakkhiṇapasse gāvutamatte hoti rājārakkhāya",
  "atk-s0301a:887_5": "guttaṃ. Tattha pavivekakāmā bhikkhū ca bhikkhuniyo ca gacchanti. Tasmā ayampi kāyavivekatthinī",
  "atk-s0301a:887_6": "yena taṃ vanaṃ, tenupasaṅkami. Nissaraṇanti nibbānaṃ. Paññāyāti paccavekkhaṇañāṇena.",
  "atk-s0301a:887_7": "Na tvaṃ jānāsi taṃ padanti tvaṃ etaṃ nibbānapadaṃ vā nibbānagāmimaggapadaṃ vā na",
  "atk-s0301a:887_8": "jānāsi. Sattisūlūpamāti vinivijjhanatthena sattisūlasadisā. Khandhāsaṃ adhikuṭṭanāti",
  "atk-s0301a:887_9": "khandhā tesaṃ adhikuṭṭanabhaṇḍikā. Paṭhamaṃ.",
  "atk-s0301a:888": "2. Somāsuttavaṇṇanā",
  "atk-s0301a:889_0": "163. Dutiye ṭhānanti arahattaṃ. Durabhisambhavanti duppasahaṃ. Dvaṅgulapaññāyāti",
  "atk-s0301a:889_1": "parittapaññāya. Yasmā vā dvīhi aṅgulehi kappāsavaṭṭiṃ gahetvā suttaṃ kantanti, tasmā",
  "atk-s0301a:889_2": "itthī “dvaṅgulapaññā”ti vuccati. Ñāṇamhi vattamānamhīti phalasamāpattiñāṇe pavattamāne.",
  "atk-s0301a:889_3": "Dhammaṃ vipassatoti catusaccadhammaṃ vipassantassa, pubbabhāge vā vipassanāya ārammaṇabhūtaṃ",
  "atk-s0301a:889_4": "khandhapañcakameva. Kiñci vā pana aññasmīti aññaṃ vā kiñci “ahaṃ asmī”ti taṇhāmānadiṭṭhivasena",
  "atk-s0301a:889_5": "yassa siyā. Dutiyaṃ.",
  "atk-s0301a:890": "3. Kisāgotamīsuttavaṇṇanā",
  "atk-s0301a:891_0": "164. Tatiye kisāgotamīti appamaṃsalohitatāya kisā, gotamīti panassā nāmaṃ. Pubbe",
  "atk-s0301a:891_1": "kira sāvatthiyaṃ ekasmiṃ kule asītikoṭidhanaṃ sabbaṃ aṅgārāva jātaṃ. Kuṭumbiko aṅgārajātāni",
  "atk-s0301a:891_2": "anīharitvā – “avassaṃ koci puññavā bhavissati, tassa puññena puna pākatikaṃ bhavissatī”ti",
  "atk-s0301a:891_3": "suvaṇṇahiraññassa cāṭiyo pūretvā āpaṇe ṭhapetvā samīpe nisīdi. Athekā duggatakulassa",
  "atk-s0301a:891_4": "dhītā – “aḍḍhamāsakaṃ gahetvā dārusākaṃ āharissāmī”ti vīthiṃ gatā taṃ disvā kuṭumbikaṃ",
  "atk-s0301a:891_5": "āha – “āpaṇe tāva dhanaṃ ettakaṃ, gehe kittakaṃ bhavissatī”ti. Kiṃ disvā amma evaṃ",
  "atk-s0301a:891_6": "kathesīti? Imaṃ hiraññasuvaṇṇanti. So “puññavatī esā bhavissatī”ti tassā vasanaṭṭhānaṃ",
  "atk-s0301a:891_7": "pucchitvā āpaṇe bhaṇḍaṃ paṭisāmetvā tassā mātāpitaro upasaṅkamitvā evamāha – “amhākaṃ",
  "atk-s0301a:891_8": "gehe vayappatto dārako atthi, tassetaṃ dārikaṃ dethā”ti. Kiṃ sāmi duggatehi saddhiṃ",
  "atk-s0301a:891_9": "keḷiṃ karosīti? Mittasanthavo nāma duggatehipi saddhiṃ hoti, detha naṃ, kuṭumbasāminī",
  "atk-s0301a:891_10": "bhavissatīti naṃ gahetvā gharaṃ ānesi. Sā saṃvāsamanvāya puttaṃ vijātā. Putto padasā",
  "atk-s0301a:891_11": "āhiṇḍanakāle kālamakāsi. Sā duggatakule uppajjitvā mahākulaṃ gantvāpi “puttavināsaṃ",
  "atk-s0301a:891_12": "pattāmhī”ti uppannabalavasokā puttassa sarīrakiccaṃ vāretvā taṃ matakaḷevaraṃ ādāya",
  "atk-s0301a:891_13": "nagare vippalapantī carati.",
  "atk-s0301a:892_0": "Ekadivasaṃ mahatiyā buddhavīthiyā dasabalassa santikaṃ gantvā – “puttassa me arogabhāvatthāya",
  "atk-s0301a:892_1": "bhesajjaṃ detha bhagavā”ti āha. Gaccha sāvatthiṃ āhiṇḍitvā yasmiṃ gehe matapubbo",
  "atk-s0301a:892_2": "natthi, tato siddhatthakaṃ āhara, puttassa te bhesajjaṃ bhavissatīti. Sā nagaraṃ",
  "atk-s0301a:892_3": "pavisitvā dhuragehato paṭṭhāya bhagavatā vuttanayena gantvā siddhatthakaṃ yācantī",
  "atk-s0301a:892_4": "ghare ghare, “kuto tvaṃ evarūpaṃ gharaṃ passissasī”ti vuttā katipayāni gehāni āhiṇḍitvā",
  "atk-s0301a:892_5": "– “sabbesampi kirāyaṃ dhammatā, na mayhaṃ puttassevā”ti sālāyaṃ chavaṃ chaḍḍetvā",
  "atk-s0301a:892_6": "pabbajjaṃ yāci. Satthā “imaṃ pabbājetū”ti bhikkhuniupassayaṃ pesesi. Sā khuraggeyeva",
  "atk-s0301a:892_7": "arahattaṃ pāpuṇi. Imaṃ theriṃ sandhāya “atha kho kisāgotamī”ti vuttaṃ.",
  "atk-s0301a:893_0": "Ekamāsīti ekā āsi. Rudammukhīti rudamānamukhī viya. Accantaṃ mataputtāmhīti ettha",
  "atk-s0301a:893_1": "antaṃ atītaṃ accantaṃ, bhāvanapuṃsakametaṃ. Idaṃ vuttaṃ hoti – yathā puttamaraṇaṃ",
  "atk-s0301a:893_2": "antaṃ atītaṃ hoti, evaṃ mataputtā ahaṃ, idāni mama puna puttamaraṇaṃ nāma natthi.",
  "atk-s0301a:893_3": "Purisā etadantikāti purisāpi me etadantikāva. Yo me puttamaraṇassa anto, purisānampi",
  "atk-s0301a:893_4": "me esevanto, abhabbā ahaṃ idāni purisaṃ gavesitunti. Sabbattha vihatā nandīti sabbesu",
  "atk-s0301a:893_5": "khandhāyatanadhātubhavayonigatiṭhitinivāsesu mama taṇhānandī vihatā. Tamokkhandhoti",
  "atk-s0301a:893_6": "avijjākkhandho. Padālitoti ñāṇena bhinno. Tatiyaṃ.",
  "atk-s0301a:894": "4. Vijayāsuttavaṇṇanā",
  "atk-s0301a:895_0": "165. Catutthe pañcaṅgikenāti ātataṃ vitataṃ ātatavitataṃ ghanaṃ susiranti evaṃ pañcaṅgasamannāgatena.",
  "atk-s0301a:895_1": "Niyyātayāmi tuyhevāti sabbe tuyhaṃyeva demi. Nāhaṃ tenatthikāti nāhaṃ tena atthikā.",
  "atk-s0301a:895_2": "Pūtikāyenāti suvaṇṇavaṇṇopi kāyo niccaṃ uggharitapaggharitaṭṭhena pūtikāyova, tasmā",
  "atk-s0301a:895_3": "evamāha. Bhindanenāti bhijjanasabhāvena. Pabhaṅgunāti cuṇṇavicuṇṇaṃ āpajjanadhammena.",
  "atk-s0301a:895_4": "Aṭṭīyāmīti aṭṭā pīḷitā homi. Harāyāmīti lajjāmi. Santā samāpattīti aṭṭhavidhā lokiyasamāpatti",
  "atk-s0301a:895_5": "ārammaṇasantatāya aṅgasantatāya ca santāti vuttā. Sabbatthāti sabbesu rūpārūpabhavesu,",
  "atk-s0301a:895_6": "tesaṃ dvinnaṃ bhavānaṃ gahitattā gahite kāmabhave aṭṭhasu ca samāpattīsūti etesu",
  "atk-s0301a:895_7": "sabbesu ṭhānesu mayhaṃ avijjātamo vihatoti vadati. Catutthaṃ.",
  "atk-s0301a:896": "5. Uppalavaṇṇāsuttavaṇṇanā",
  "atk-s0301a:897_0": "166. Pañcame supupphitagganti aggato paṭṭhāya suṭṭhu pupphitaṃ sālarukkhaṃ. Na catthi",
  "atk-s0301a:897_1": "te dutiyā vaṇṇadhātūti tava vaṇṇadhātusadisā dutiyā vaṇṇadhātu natthi, tayā sadisā",
  "atk-s0301a:897_2": "aññā bhikkhunī natthīti vadati. Idhāgatā tādisikā bhaveyyunti yathā tvaṃ idhāgatā",
  "atk-s0301a:897_3": "kiñci santhavaṃ vā sinehaṃ vā na labhasi, evamevaṃ tepi tayāva sadisā bhaveyyuṃ.",
  "atk-s0301a:897_4": "Pakhumantarikāyanti dvinnaṃ akkhīnaṃ majjhe nāsavaṃsepi tiṭṭhantiṃ maṃ na passasi.",
  "atk-s0301a:897_5": "Vasībhūtamhīti vasībhūtā asmi. Pañcamaṃ.",
  "atk-s0301a:898": "6. Cālāsuttavaṇṇanā",
  "atk-s0301a:899_0": "167. Chaṭṭhe ko nu taṃ idamādapayīti ko nu mandabuddhi bālo taṃ evaṃ gāhāpesi? Pariklesanti",
  "atk-s0301a:899_1": "aññampi nānappakāraṃ upaddavaṃ. Idāni yaṃ māro āha – “ko nu taṃ idamādapayī”ti, taṃ",
  "atk-s0301a:899_2": "maddantī – “na maṃ andhabālo ādapesi, loke pana aggapuggalo satthā dhammaṃ desesī”ti",
  "atk-s0301a:899_3": "dassetuṃ, buddhotiādimāha. Tattha sacce nivesayīti paramatthasacce nibbāne nivesesi.",
  "atk-s0301a:899_4": "Nirodhaṃ appajānantāti nirodhasaccaṃ ajānantā. Chaṭṭhaṃ.",
  "atk-s0301a:900": "7. Upacālāsuttavaṇṇanā",
  "atk-s0301a:901_0": "168. Sattame enti māravasaṃ punāti punappunaṃ maraṇamārakilesamāradevaputtamārānaṃ",
  "atk-s0301a:901_1": "vasaṃ āgacchanti. Padhūpitoti santāpito. Agati yattha mārassāti yattha tuyhaṃ mārassa",
  "atk-s0301a:901_2": "agati. Tatthāti tasmiṃ nibbāne. Sattamaṃ.",
  "atk-s0301a:902": "8. Sīsupacālāsuttavaṇṇanā",
  "atk-s0301a:903_0": "169. Aṭṭhame samaṇī viya dissasīti samaṇisadisā dissasi. Kimiva carasi momūhāti kiṃ",
  "atk-s0301a:903_1": "kāraṇā momūhā viya carasi? Ito bahiddhāti imamhā sāsanā bahi. Pāsaṃ ḍentīti pāsaṇḍā,",
  "atk-s0301a:903_2": "sattānaṃ cittesu diṭṭhipāsaṃ khipantīti attho. Sāsanaṃ pana pāse moceti, tasmā pāsaṇḍoti",
  "atk-s0301a:903_3": "na vuccati, ito bahiddhāyeva pāsaṇḍā honti. Pasīdantīti saṃsīdanti lagganti.",
  "atk-s0301a:904_0": "Idāni “kaṃ nu uddissa muṇḍāsī”ti pañhaṃ kathentī atthi sakyakule jātotiādimāha. Tattha",
  "atk-s0301a:904_1": "sabbābhibhūti sabbāni khandhāyatanadhātubhavayonigatiādīni abhibhavitvā ṭhito. Maraṇamārādayo",
  "atk-s0301a:904_2": "nudi nīharīti māranudo. Sabbatthamaparājitoti sabbesu rāgādīsu vā mārayuddhe vā ajito.",
  "atk-s0301a:904_3": "Sabbattha muttoti sabbesu khandhādīsu mutto. Asitoti taṇhādiṭṭhinissayena anissito.",
  "atk-s0301a:904_4": "Sabbakammakkhayaṃ pattoti sabbakammakkhayasaṅkhātaṃ arahattaṃ patto. Upadhisaṅkhayeti",
  "atk-s0301a:904_5": "upadhisaṅkhayasaṅkhāte nibbāne ārammaṇato vimutto. Aṭṭhamaṃ.",
  "atk-s0301a:905": "9. Selāsuttavaṇṇanā",
  "atk-s0301a:906_0": "170. Navame kenidaṃ pakatanti kena idaṃ kataṃ. Bimbanti attabhāvaṃ sandhāya vadati.",
  "atk-s0301a:906_1": "Aghanti dukkhapatiṭṭhānattā attabhāvameva vadati. Hetubhaṅgāti hetunirodhena paccayavekallena. Navamaṃ.",
  "atk-s0301a:907": "10. Vajirāsuttavaṇṇanā",
  "atk-s0301a:908_0": "171. Dasame nayidha sattupalabbhatīti imasmiṃ suddhasaṅkhārapuñje paramatthato satto",
  "atk-s0301a:908_1": "nāma na upalabbhati. Khandhesu santesūti pañcasu khandhesu vijjamānesu tena tenākārena",
  "atk-s0301a:908_2": "vavatthitesu. Sammutīti sattoti samaññāmattameva hoti. Dukkhanti pañcakkhandhadukkhaṃ.",
  "atk-s0301a:908_3": "Nāññatra dukkhāti ṭhapetvā dukkhaṃ añño neva sambhoti na nirujjhatīti. Dasamaṃ.",
  "atk-s0301a:909": "Iti sāratthappakāsiniyā",
  "atk-s0301a:910": "Saṃyuttanikāya-aṭṭhakathāya",
  "atk-s0301a:911": "Bhikkhunīsaṃyuttavaṇṇanā niṭṭhitā.",
  "atk-s0301a:914": "6. Brahmasaṃyuttaṃ",
  "atk-s0301a:915": "1. Paṭhamavaggo",
  "atk-s0301a:916": "1. Brahmāyācanasuttavaṇṇanā",
  "atk-s0301a:917_0": "172. Brahmasaṃyuttassa paṭhame parivitakko udapādīti sabbabuddhānaṃ āciṇṇasamāciṇṇo",
  "atk-s0301a:917_1": "ayaṃ cetaso vitakko udapādi. Kadā udapādīti? Buddhabhūtassa aṭṭhame sattāhe rājāyatanamūle",
  "atk-s0301a:917_2": "sakkena devānamindena ābhataṃ dantakaṭṭhañca osadhaharītakañca khāditvā mukhaṃ dhovitvā",
  "atk-s0301a:917_3": "catūhi lokapālehi upanīte paccagghe selamayapatte tapussabhallikānaṃ piṇḍapātaṃ paribhuñjitvā",
  "atk-s0301a:917_4": "puna paccāgantvā ajapālanigrodhe nisinnamattassa.",
  "atk-s0301a:918_0": "Adhigatoti paṭividdho. Dhammoti catusaccadhammo. Gambhīroti uttānapaṭikkhepavacanametaṃ.",
  "atk-s0301a:918_1": "Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṃ. Duddasattāva",
  "atk-s0301a:918_2": "duranubodho dukkhena avabujjhitabbo, na sakkā sukhena avabujjhituṃ. Santoti nibbuto.",
  "atk-s0301a:918_3": "Paṇītoti atappako. Idaṃ dvayaṃ lokuttarameva sandhāya vuttaṃ. Atakkāvacaroti takkena",
  "atk-s0301a:918_4": "avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti",
  "atk-s0301a:918_5": "sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu kāmaguṇesu",
  "atk-s0301a:918_6": "allīyanti, tasmā te ālayāti vuccanti. Aṭṭhasatataṇhāvicaritāni vā allīyanti, tasmāpi",
  "atk-s0301a:918_7": "ālayāti vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu",
  "atk-s0301a:918_8": "suṭṭhu muditāti ālayasammuditā. Yatheva hi susajjitaṃ pupphaphalabharitarukkhādisampannaṃ",
  "atk-s0301a:918_9": "uyyānaṃ paviṭṭho rājā tāya tāya sampattiyā ramati, sammudito āmoditapamodito hoti,",
  "atk-s0301a:918_10": "na ukkaṇṭhati, sāyampi nikkhamituṃ na icchati, evamimehipi kāmālayataṇhālayehi sattā",
  "atk-s0301a:918_11": "ramanti, saṃsāravaṭṭe sammuditā anukkaṇṭhitā vasanti. Tena tesaṃ bhagavā duvidhaṃ",
  "atk-s0301a:918_12": "ālayaṃ uyyānabhūmiṃ viya dassento “ālayarāmā”tiādimāha.",
  "atk-s0301a:919_0": "Tattha yadidanti nipāto, tassa ṭhānaṃ sandhāya “yaṃ ida”nti, paṭiccasamuppādaṃ sandhāya",
  "atk-s0301a:919_1": "“yo aya”nti evamattho daṭṭhabbo. Idappaccayatāpaṭiccasamuppādoti imesaṃ paccayā idappaccayā,",
  "atk-s0301a:919_2": "idappaccayā eva idappaccayatā, idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0301a:919_3": "Saṅkhārādipaccayānaṃ etaṃ adhivacanaṃ. Sabbasaṅkhārasamathotiādi sabbaṃ nibbānameva.",
  "atk-s0301a:919_4": "Yasmā hi taṃ āgamma sabbasaṅkhāravipphanditāni samanti, vūpasammanti, tasmā sabbasaṅkhārasamathoti",
  "atk-s0301a:919_5": "vuccati. Yasmā ca taṃ āgamma sabbe upadhayo paṭinissaṭṭhā honti, sabbā taṇhā khīyanti,",
  "atk-s0301a:919_6": "sabbe kilesarāgā virajjanti, sabbaṃ dukkhaṃ nirujjhati, tasmā sabbūpadhipaṭinissaggo",
  "atk-s0301a:919_7": "taṇhākkhayo virāgo nirodhoti vuccati. Yā panesā taṇhā bhavena bhavaṃ, phalena vā",
  "atk-s0301a:919_8": "saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti",
  "atk-s0301a:919_9": "nibbānaṃ. So mamassa kilamathoti yā ajānantānaṃ desanā nāma, so mama kilamatho assa,",
  "atk-s0301a:919_10": "sā mama vihesā assāti attho. Kāyakilamatho ceva kāyavihesā ca assāti vuttaṃ hoti.",
  "atk-s0301a:919_11": "Citte pana ubhayampetaṃ buddhānaṃ natthi. Apissūti anubrūhanatthe nipāto. So “na",
  "atk-s0301a:919_12": "kevalaṃ ayaṃ parivitakko udapādi, imāpi gāthā paṭibhaṃsū”ti dīpeti. Anacchariyāti",
  "atk-s0301a:919_13": "anuacchariyā. Paṭibhaṃsūti paṭibhānasaṅkhātassa ñāṇassa gocarā ahesuṃ, parivitakkayitabbataṃ pāpuṇiṃsu.",
  "atk-s0301a:920_0": "Kicchenāti dukkhena, na dukkhāya paṭipadāya. Buddhānaṃ hi cattāropi maggā sukhapaṭipadāva",
  "atk-s0301a:920_1": "honti. Pāramīpūraṇakāle pana sarāgasadosasamohasseva sato āgatāgatānaṃ yācakānaṃ",
  "atk-s0301a:920_2": "alaṅkatapaṭiyattaṃ sīsaṃ kantitvā galalohitaṃ nīharitvā suañjitāni akkhīni uppāṭetvā",
  "atk-s0301a:920_3": "kulavaṃsappadīpaṃ puttaṃ manāpacāriniṃ bhariyanti evamādīni dentassa aññāni ca khantivādisadisesu",
  "atk-s0301a:920_4": "attabhāvesu chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ.",
  "atk-s0301a:920_5": "Halanti ettha ha-kāro nipātamatto, alanti attho. Pakāsitunti desituṃ, evaṃ kicchena",
  "atk-s0301a:920_6": "adhigatassa alaṃ desituṃ pariyattaṃ desituṃ. Ko attho desitenāti vuttaṃ hoti? Rāgadosaparetehīti",
  "atk-s0301a:920_7": "rāgadosaphuṭṭhehi rāgadosānugatehi vā.",
  "atk-s0301a:921_0": "Paṭisotagāminti niccādīnaṃ paṭisotaṃ, “aniccaṃ dukkhamanattā asubha”nti evaṃ gataṃ",
  "atk-s0301a:921_1": "catusaccadhammaṃ. Rāgarattāti kāmarāgena bhavarāgena diṭṭhirāgena ca rattā. Na dakkhantīti",
  "atk-s0301a:921_2": "aniccaṃ dukkhamanattā asubhanti iminā sabhāvena na passissanti, te apassante ko sakkhissati",
  "atk-s0301a:921_3": "evaṃ gāhāpetuṃ. Tamokhandhena āvuṭāti avijjārāsinā ajjhotthaṭā.",
  "atk-s0301a:922": "Appossukkatāyāti nirussukkabhāvena, adesetukāmatāyāti attho. Kasmā panassa evaṃ cittaṃ nami? Nanu esa mutto mocessāmi, tiṇṇo tāressāmi –",
  "atk-s0301a:923": "“Kiṃ me aññātavesena, dhammaṃ sacchikatenidha;",
  "atk-s0301a:924": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0301a:925_0": "Patthanaṃ katvā pāramiyo pūretvā sabbaññutaṃ pattoti? Saccametaṃ, tadevaṃ paccavekkhaṇānubhāvena",
  "atk-s0301a:925_1": "panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ, dhammassa",
  "atk-s0301a:925_2": "ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena",
  "atk-s0301a:925_3": "pākaṭā jātā. Athassa – “ime sattā kañjiyapuṇṇā lābu viya, takkabharitā cāṭi viya,",
  "atk-s0301a:925_4": "vasātelapītapilotikā viya, añjanamakkhitahattho viya ca kilesabharitā atisaṃkiliṭṭhā",
  "atk-s0301a:925_5": "rāgarattā dosaduṭṭhā mohamūḷhā, te kiṃ nāma paṭivijjhissantī”ti? Cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0301a:926_0": "“Ayañca dhammo pathavīsandhārakaudakakkhandho viya gambhīro, pabbatena paṭicchādetvā",
  "atk-s0301a:926_1": "ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṃ viya",
  "atk-s0301a:926_2": "duranubodho. Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma",
  "atk-s0301a:926_3": "natthi, arakkhitaṃ sīlaṃ nāma natthi, aparipūritā kāci pāramī nāma natthi, tassa",
  "atk-s0301a:926_4": "me nirussāhaṃ viya mārabalaṃ vidhamantassāpi pathavī na kampittha, paṭhamayāme pubbenivāsaṃ",
  "atk-s0301a:926_5": "anussarantassāpi na kampittha, majjhimayāme dibbacakkhuṃ visodhentassāpi na kampittha,",
  "atk-s0301a:926_6": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0301a:926_7": "Iti mādisenāpi tikkhañāṇena kicchenevāyaṃ dhammo paṭividdho. Taṃ lokiyamahājanā kathaṃ",
  "atk-s0301a:926_8": "paṭivijjhissantī”ti? Dhammagambhīrapaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0301a:927_0": "Apica brahmunā yācite desetukāmatāyapissa evaṃ cittaṃ nami. Jānāti hi bhagavā – “mama",
  "atk-s0301a:927_1": "appossukkatāya citte namamāne maṃ mahābrahmā dhammadesanaṃ yācissati, ime ca sattā",
  "atk-s0301a:927_2": "brahmagarukā. Te ‘satthā kira dhammaṃ na desetukāmo ahosi. Atha naṃ mahābrahmā yācitvā",
  "atk-s0301a:927_3": "desāpesi. Santo vata bho dhammo, paṇīto vata bho dhammo’ti maññamānā sussūsissantī”ti.",
  "atk-s0301a:927_4": "Idampissa kāraṇaṃ paṭicca appossukkatāya cittaṃ nami, no dhammadesanāyāti veditabbaṃ.",
  "atk-s0301a:928_0": "Sahampatissāti so kira kassapassa bhagavato sāsane sahako nāma thero paṭhamajjhānaṃ",
  "atk-s0301a:928_1": "nibbattetvā paṭhamajjhānabhūmiyaṃ kappāyukabrahmā hutvā nibbatto. Tatra naṃ “sahampatibrahmā”ti",
  "atk-s0301a:928_2": "paṭisañjānanti. Taṃ sandhāyāha “brahmuno sahampatissā”ti. Nassati vata bhoti so kira",
  "atk-s0301a:928_3": "imaṃ saddaṃ tathā nicchāresi, yathā dasasahassilokadhātubrahmāno sutvā sabbe sannipatiṃsu.",
  "atk-s0301a:928_4": "Yatra hi nāmāti yasmiṃ nāma loke. Purato pāturahosīti tehi dasahi brahmasahassehi",
  "atk-s0301a:928_5": "saddhiṃ pāturahosi. Apparajakkhajātikāti paññāmaye akkhimhi appaṃ parittaṃ rāgadosamoharajaṃ",
  "atk-s0301a:928_6": "etesaṃ evaṃsabhāvāti apparajakkhajātikā. Assavanatāti assavanatāya. Bhavissantīti",
  "atk-s0301a:928_7": "purimabuddhesu dasapuññakiriyavasena katādhikārā paripākagatā padumāni viya sūriyarasmisamphassaṃ,",
  "atk-s0301a:928_8": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na",
  "atk-s0301a:928_9": "eko, na dve, anekasatasahassā dhammassa aññātāro bhavissantīti dasseti.",
  "atk-s0301a:929_0": "Pāturahosīti pātubhavi. Samalehi cintitoti samalehi chahi satthārehi cintito. Te",
  "atk-s0301a:929_1": "hi puretaraṃ uppajjitvā sakalajambudīpe kaṇṭake pattharamānā viya, visaṃ siñcamānā",
  "atk-s0301a:929_2": "viya ca samalaṃ micchādiṭṭhidhammaṃ desayiṃsu. Apāpuretanti vivaraṃ etaṃ. Amatassa",
  "atk-s0301a:929_3": "dvāranti amatassa nibbānassa dvārabhūtaṃ ariyamaggaṃ. Suṇantu dhammaṃ vimalenānubuddhanti",
  "atk-s0301a:929_4": "ime sattā rāgādimalānaṃ abhāvato vimalena sammāsambuddhena anubuddhaṃ catusaccadhammaṃ",
  "atk-s0301a:929_5": "suṇantu tāva bhagavāti yācati.",
  "atk-s0301a:930_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova.",
  "atk-s0301a:930_1": "Na hi tassa ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti",
  "atk-s0301a:930_2": "tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhani",
  "atk-s0301a:930_3": "ṭhitova cakkhumā puriso samantato janataṃ passeyya, tathā tvampi sumedha sundarapañña",
  "atk-s0301a:930_4": "sabbaññutañāṇena samantacakkhu bhagavā dhammamayaṃ pāsādamāruyha sayaṃ apetasoko",
  "atk-s0301a:930_5": "sokāvatiṇṇaṃ jātijarābhibhūtaṃ janataṃ avekkhassu upadhāraya upaparikkha. Ayaṃ panettha",
  "atk-s0301a:930_6": "adhippāyo – yathā hi pabbatapāde samantā mahantaṃ khettaṃ katvā, tattha kedārapāḷīsu",
  "atk-s0301a:930_7": "kuṭikāyo katvā rattiṃ aggiṃ jāleyyuṃ, caturaṅgasamannāgatañca andhakāraṃ assa, atha",
  "atk-s0301a:930_8": "tassa pabbatassa matthake ṭhatvā cakkhumato purisassa bhūmiṃ olokayato neva khettaṃ",
  "atk-s0301a:930_9": "na kedārapāḷiyo na kuṭiyo na tattha sayitamanussā paññāyeyyuṃ. Kuṭikāsu pana aggijālāmattakameva",
  "atk-s0301a:930_10": "paññāyeyya, evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā",
  "atk-s0301a:930_11": "sattā, te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,",
  "atk-s0301a:930_12": "rattiṃ khittā sarā viya honti. Ye pana katakalyāṇā veneyyapuggalā, te evassa dūrepi",
  "atk-s0301a:930_13": "ṭhitā āpāthaṃ āgacchanti so aggi viya himavantapabbato viya ca. Vuttampi cetaṃ –",
  "atk-s0301a:931": "“Dūre santo pakāsenti, himavantova pabbato;",
  "atk-s0301a:932": "Asantettha na dissanti, rattiṃ khittā yathā sarā”ti. ;",
  "atk-s0301a:933_0": "Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena",
  "atk-s0301a:933_1": "ca. Imesaṃ hi dvinnaṃ ñāṇānaṃ “buddhacakkhū”ti nāmaṃ, sabbaññutaññāṇassa “samantacakkhū”ti,",
  "atk-s0301a:933_2": "tiṇṇaṃ maggañāṇānaṃ “dhammacakkhū”ti. Apparajakkhetiādīsu yesaṃ vuttanayeneva paññācakkhumhi",
  "atk-s0301a:933_3": "rāgādirajaṃ appaṃ, te apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni",
  "atk-s0301a:933_4": "indriyāni tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva",
  "atk-s0301a:933_5": "saddhādayo ākārā sundarā, te svākārā. Ye kathitakāraṇaṃ sallakkhenti, sukhena sakkā",
  "atk-s0301a:933_6": "honti viññāpetuṃ, te suviññāpayā. Ye paralokañceva vajjañca bhayato passanti, te",
  "atk-s0301a:933_7": "paralokavajjabhayadassāvino nāma.",
  "atk-s0301a:934_0": "Ayaṃ panettha pāḷi – “saddho puggalo apparajakkho, assaddho puggalo mahārajakkho.",
  "atk-s0301a:934_1": "Āraddhavīriyo, kusīto. Upaṭṭhitassati, muṭṭhassati. Samāhito, asamāhito. Paññavā,",
  "atk-s0301a:934_2": "duppañño puggalo mahārajakkho. Tathā saddho puggalo tikkhindriyo…pe… paññavā puggalo",
  "atk-s0301a:934_3": "paralokavajjabhayadassāvī, duppañño puggalo na paralokavajjabhayadassāvī. Lokoti",
  "atk-s0301a:934_4": "khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,",
  "atk-s0301a:934_5": "vipattisambhavaloko. Eko loko sabbe sattā āhāraṭṭhitikā. Dve lokā nāmañca rūpañca.",
  "atk-s0301a:934_6": "Tayo lokā tisso vedanā. Cattāro lokā cattāro āhārā. Pañca lokā pañcupādānakkhandhā.",
  "atk-s0301a:934_7": "Cha lokā cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā",
  "atk-s0301a:934_8": "aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa lokā",
  "atk-s0301a:934_9": "dvādasāyatanāni. Aṭṭhārasa lokā aṭṭhārasa dhātuyo. Vajjanti sabbe kilesā vajjā, sabbe",
  "atk-s0301a:934_10": "duccaritā vajjā, sabbe abhisaṅkhārā vajjā, sabbe bhavagāmikammā vajjā, iti imasmiñca",
  "atk-s0301a:934_11": "loke imasmiñca vajje tibbā bhayasaññā paccupaṭṭhitā hoti, seyyathāpi ukkhittāsike",
  "atk-s0301a:934_12": "vadhake. Imehi paññāsāya ākārehi imāni pañcindriyāni jānāti passati aññāsi paṭivijjhi.",
  "atk-s0301a:934_13": "Idaṃ tathāgatassa indriyaparopariyatte ñāṇa”nti.",
  "atk-s0301a:935_0": "Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva",
  "atk-s0301a:935_1": "posiyanti. Udakaṃ accuggamma ṭhitānī ti udakaṃ atikkamitvā ṭhitāni. Tattha yāni accuggamma",
  "atk-s0301a:935_2": "ṭhitāni, tāni sūriyarasmisamphassaṃ āgamayamānāni ṭhitāni ajja pupphanakāni. Yāni",
  "atk-s0301a:935_3": "pana samodakaṃ ṭhitāni, tāni sve pupphanakāni. Yāni udakānuggatāni antonimuggaposīni,",
  "atk-s0301a:935_4": "tāni tatiyadivase pupphanakāni. Udakā pana anuggatāni aññānipi sarogauppalādīni nāma",
  "atk-s0301a:935_5": "atthi, yāni neva pupphissanti, macchakacchapabhakkhāneva bhavissanti, tāni pāḷiṃ",
  "atk-s0301a:935_6": "nāruḷhāni. Āharitvā pana dīpetabbānīti dīpitāni. Yatheva hi tāni catubbidhāni pupphāni,",
  "atk-s0301a:935_7": "evamevaṃ ugghaṭitaññū vipañcitaññū neyyo padaparamoti cattāro puggalā.",
  "atk-s0301a:936_0": "Tattha “yassa puggalassa saha udāhaṭavelāya dhammābhisamayo hoti, ayaṃ vuccati puggalo",
  "atk-s0301a:936_1": "ugghaṭitaññū. Yassa puggalassa saṃkhittena bhāsitassa vitthārena atthe vibhajiyamāne",
  "atk-s0301a:936_2": "dhammābhisamayo hoti, ayaṃ vuccati puggalo vipañcitaññū. Yassa puggalassa uddesato",
  "atk-s0301a:936_3": "paripucchato yoniso manasikaroto kalyāṇamitte sevato bhajato payirupāsato anupubbena",
  "atk-s0301a:936_4": "dhammābhisamayo hoti, ayaṃ vuccati puggalo neyyo. Yassa puggalassa bahumpi suṇato",
  "atk-s0301a:936_5": "bahumpi bhaṇato bahumpi dhārayato bahumpi vācayato na tāya jātiyā dhammābhisamayo",
  "atk-s0301a:936_6": "hoti, ayaṃ vuccati puggalo padaparamo. Tattha bhagavā uppalavanādisadisaṃ dasasahassilokadhātuṃ",
  "atk-s0301a:936_7": "olokento – “ajja pupphanakāni viya ugghaṭitaññū, sve pupphanakāni viya vipañcitaññū,",
  "atk-s0301a:936_8": "tatiyadivase pupphanakāni viya neyyo, macchakacchapabhakkhāni pupphāni viya padaparamo”ti",
  "atk-s0301a:936_9": "addassa. Passanto ca “ettakā apparajakkhā, ettakā mahārajakkhā, tatrāpi ettakā ugghaṭitaññū”ti",
  "atk-s0301a:936_10": "evaṃ sabbākāratova addasa.",
  "atk-s0301a:937_0": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.",
  "atk-s0301a:937_1": "Padaparamānaṃ anāgatatthāya vāsanā hoti. Atha bhagavā imesaṃ catunnaṃ puggalānaṃ",
  "atk-s0301a:937_2": "atthāvahaṃ dhammadesanaṃ viditvā desetukamyataṃ uppādetvā puna sabbepi tīsu bhavesu",
  "atk-s0301a:937_3": "satte bhabbābhabbavasena dve koṭṭhāse akāsi. Ye sandhāya vuttaṃ – “katame sattā abhabbā?",
  "atk-s0301a:937_4": "Ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā",
  "atk-s0301a:937_5": "assaddhā acchandikā duppaññā abhabbā niyāmaṃ okkamituṃ kusalesu dhammesu sammattaṃ,",
  "atk-s0301a:937_6": "ime te sattā abhabbā. Katame sattā bhabbā? Ye te sattā na kammāvaraṇena…pe… ime te",
  "atk-s0301a:937_7": "sattā bhabbā”ti. Tattha sabbepi abhabbapuggale pahāya bhabbapuggaleyeva ñāṇena pariggahetvā,",
  "atk-s0301a:937_8": "“ettakā rāgacaritā ettakā dosa-mohacaritā vitakka-saddhā-buddhicaritā”ti cha koṭṭhāse",
  "atk-s0301a:937_9": "akāsi. Evaṃ katvā dhammaṃ desessāmīti cintesi.",
  "atk-s0301a:938_0": "Paccabhāsīti patiabhāsi. Apārutāti vivaṭā. Amatassa dvārāti ariyamaggo. So hi amatasaṅkhātassa",
  "atk-s0301a:938_1": "nibbānassa dvāraṃ, so mayā vivaritvā ṭhapitoti dasseti. Pamuñcantu saddhanti sabbe",
  "atk-s0301a:938_2": "attano saddhaṃ pamuñcantu vissajjentu. Pacchimapadadvaye ayamattho – ahañhi attano",
  "atk-s0301a:938_3": "paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā",
  "atk-s0301a:938_4": "na bhāsiṃ. Idāni pana sabbo jano saddhābhājanaṃ upanetu, pūressāmi tesaṃ saṅkappanti.",
  "atk-s0301a:939_0": "Antaradhāyīti satthāraṃ gandhamālādīhi pūjetvā antarahito, sakaṭṭhānameva gatoti",
  "atk-s0301a:939_1": "attho. Gate ca pana tasmiṃ bhagavā “kassa nu kho ahaṃ paṭhamaṃ dhammaṃ deseyya”nti?",
  "atk-s0301a:939_2": "Āḷārudakānaṃ kālaṅkatabhāvaṃ, pañcavaggiyānañca bahūpakārabhāvaṃ ñatvā tesaṃ dhammaṃ",
  "atk-s0301a:939_3": "desetukāmo bārāṇasiyaṃ isipatanaṃ gantvā dhammacakkaṃ pavattesīti. Paṭhamaṃ.",
  "atk-s0301a:940": "2. Gāravasuttavaṇṇanā",
  "atk-s0301a:941_0": "173. Dutiye udapādīti ayaṃ vitakko pañcame sattāhe udapādi. Agāravoti aññasmiṃ gāravarahito,",
  "atk-s0301a:941_1": "kañci garuṭṭhāne aṭṭhapetvāti attho. Appatissoti patissayarahito, kañci jeṭṭhakaṭṭhāne aṭṭhapetvāti attho.",
  "atk-s0301a:942_0": "Sadevaketiādīsu saddhiṃ devehi sadevake. Devaggahaṇena cettha mārabrahmesu gahitesupi",
  "atk-s0301a:942_1": "māro nāma vasavattī sabbesaṃ upari vasaṃ vatteti, brahmā nāma mahānubhāvo ekaṅguliyā",
  "atk-s0301a:942_2": "ekasmiṃ cakkavāḷasahasse ālokaṃ pharati. Dvīhi dvīsu…pe… dasahi aṅgulīhi dasasupi",
  "atk-s0301a:942_3": "cakkavāḷasahassesu ālokaṃ pharati, so iminā sīlasampannataroti vattuṃ mā labhatūti",
  "atk-s0301a:942_4": "samārake sabrahmaketi visuṃ vuttaṃ. Tathā samaṇā nāma ekanikāyādivasena bahussutā",
  "atk-s0301a:942_5": "sīlavanto paṇḍitā, brāhmaṇāpi vatthuvijjādivasena bahussutā paṇḍitā, te iminā sīlasampannatarāti",
  "atk-s0301a:942_6": "vattuṃ mā labhantūti sassamaṇabrāhmaṇiyā pajāyāti vuttaṃ. Sadevamanussāyāti idaṃ",
  "atk-s0301a:942_7": "pana nippadesato dassanatthaṃ gahitameva gahetvā vuttaṃ. Apicettha purimāni tīṇi",
  "atk-s0301a:942_8": "padāni lokavasena vuttāni, pacchimāni dve pajāvasena. Sīlasampannataranti sīlena",
  "atk-s0301a:942_9": "sampannataraṃ, adhikataranti attho. Sesesupi eseva nayo. Ettha ca sīlādayo cattāro",
  "atk-s0301a:942_10": "dhammā lokiyalokuttarā kathitā, vimuttiñāṇadassanaṃ lokiyameva. Paccavekkhaṇañāṇaṃ hetaṃ.",
  "atk-s0301a:943_0": "Pāturahosīti – “ayaṃ satthā avīcito yāva bhavaggā sīlādīhi attanā adhikataraṃ apassanto",
  "atk-s0301a:943_1": "‘mayā paṭividdhaṃ navalokuttaradhammameva sakkatvā garuṃ katvā upanissāya viharissāmī’ti",
  "atk-s0301a:943_2": "cinteti, kāraṇaṃ bhagavā cinteti, atthaṃ vuḍḍhivisesaṃ cinteti, gacchāmissa ussāhaṃ",
  "atk-s0301a:943_3": "janessāmī”ti cintetvā purato pākaṭo ahosi, abhimukhe aṭṭhāsīti attho.",
  "atk-s0301a:944": "Viharanti cāti ettha yo vadeyya “viharantīti vacanato paccuppannepi bahū buddhā”ti, so “bhagavāpi, bhante, etarahi arahaṃ sammāsambuddho”ti iminā vacanena paṭibāhitabbo.",
  "atk-s0301a:945": "“Na me ācariyo atthi, sadiso me na vijjati;",
  "atk-s0301a:946": "Sadevakasmiṃ lokasmiṃ, natthi me paṭipuggalo”ti. –",
  "atk-s0301a:947_0": "Ādīhi cassa suttehi aññesaṃ buddhānaṃ abhāvo dīpetabbo. Tasmāti yasmā sabbepi buddhā",
  "atk-s0301a:947_1": "saddhammagaruno, tasmā. Mahattamabhikaṅkhatāti mahantabhāvaṃ patthayamānena. Saraṃ",
  "atk-s0301a:947_2": "buddhāna-sāsananti buddhānaṃ sāsanaṃ sarantena. Dutiyaṃ.",
  "atk-s0301a:948": "3. Brahmadevasuttavaṇṇanā",
  "atk-s0301a:949_0": "174. Tatiye ekoti ṭhānādīsu iriyāpathesu ekako, ekavihārīti attho. Vūpakaṭṭhoti kāyena",
  "atk-s0301a:949_1": "vūpakaṭṭho nissaṭo. Appamattoti satiyā avippavāse ṭhito. Ātāpīti vīriyātāpena samannāgato.",
  "atk-s0301a:949_2": "Pahitattoti pesitatto. Kulaputtāti ācārakulaputtā. Sammadevāti na iṇaṭṭā na bhayaṭṭā",
  "atk-s0301a:949_3": "na jīvitapakatā hutvā, yathā vā tathā vā pabbajitāpi ye anulomapaṭipadaṃ pūrenti,",
  "atk-s0301a:949_4": "te sammadeva agārasmā anagāriyaṃ pabbajanti nāma. Brahmacariyapariyosānanti maggabrahmacariyassa",
  "atk-s0301a:949_5": "pariyosānabhūtaṃ ariyaphalaṃ. Diṭṭheva dhammeti imasmiṃyeva attabhāve. Sayaṃ abhiññā",
  "atk-s0301a:949_6": "sacchikatvāti sāmaṃ jānitvā paccakkhaṃ katvā. Upasampajjāti paṭilabhitvā sampādetvā",
  "atk-s0301a:949_7": "vihāsi. Evaṃ viharanto ca khīṇā jāti…pe… abbhaññāsīti. Etenassa paccavekkhaṇabhūmi dassitā.",
  "atk-s0301a:950_0": "Katamā panassa jāti khīṇā, kathañca naṃ abbhaññāsīti? Vuccate, na tāvassa atītā jāti",
  "atk-s0301a:950_1": "khīṇā pubbeva khīṇattā, na anāgatā tattha vāyāmābhāvato, na paccuppannā vijjamānattā.",
  "atk-s0301a:950_2": "Maggassa pana abhāvitattā yā uppajjeyya ekacatupañcavokārabhavesu ekacatupañcakkhandhappabhedā",
  "atk-s0301a:950_3": "jāti. Sā maggassa bhāvitattā anuppādadhammataṃ āpajjanena khīṇā. Taṃ so maggabhāvanāya",
  "atk-s0301a:950_4": "pahīnakilese paccavekkhitvā – “kilesābhāve vijjamānampi kammaṃ āyatiṃ appaṭisandhikaṃ",
  "atk-s0301a:950_5": "hotī”ti jānanto jānāti.",
  "atk-s0301a:951_0": "Vusitanti vutthaṃ parivutthaṃ, kataṃ caritaṃ niṭṭhāpitanti attho. Brahmacariyanti",
  "atk-s0301a:951_1": "maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0301a:951_2": "soḷasavidhampi kiccaṃ niṭṭhāpitanti attho. Nāparaṃ itthattāyāti idāni puna itthabhāvāya,",
  "atk-s0301a:951_3": "evaṃ soḷasakiccabhāvāya, kilesakkhayāya vā katamaggabhāvanā natthīti. Atha vā itthattāyāti",
  "atk-s0301a:951_4": "itthattabhāvato, imasmā evaṃpakārā idāni vattamānakkhandhasantānā aparaṃ khandhasantānaṃ",
  "atk-s0301a:951_5": "natthi, ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.",
  "atk-s0301a:951_6": "Aññataroti eko. Arahatanti arahantānaṃ, bhagavato sāvakānaṃ arahataṃ abbhantaro ahosi.",
  "atk-s0301a:952_0": "Sapadānanti sapadānacāraṃ, sampattagharaṃ anukkamma paṭipāṭiyā caranto. Upasaṅkamīti",
  "atk-s0301a:952_1": "upasaṅkamanto. Mātā panassa puttaṃ disvāva gharā nikkhamma pattaṃ gahetvā antonivesanaṃ",
  "atk-s0301a:952_2": "pavesetvā paññattāsane nisīdāpesi.",
  "atk-s0301a:953_0": "Āhutiṃ niccaṃ paggaṇhātīti niccakāle āhutipiṇḍaṃ paggaṇhāti. Taṃ divasaṃ pana tasmiṃ",
  "atk-s0301a:953_1": "ghare bhūtabalikammaṃ hoti. Sabbagehaṃ haritupalittaṃ vippakiṇṇalājaṃ vanamālaparikkhittaṃ",
  "atk-s0301a:953_2": "ussitaddhajapaṭākaṃ tattha tattha puṇṇaghare ṭhapetvā daṇḍadīpikā jāletvā gandhacuṇṇamālādīhi",
  "atk-s0301a:953_3": "alaṅkataṃ, samantato sañchādiyamānā dhūmakaṭacchu ahosi. Sāpi brāhmaṇī kālasseva",
  "atk-s0301a:953_4": "vuṭṭhāya soḷasahi gandhodakaghaṭehi nhāyitvā sabbālaṅkārena attabhāvaṃ alaṅkari.",
  "atk-s0301a:953_5": "Sā tasmiṃ samaye mahākhīṇāsavaṃ nisīdāpetvā, yāguuḷuṅkamattampi adatvā, “mahābrahmaṃ",
  "atk-s0301a:953_6": "bhojessāmī”ti suvaṇṇapātiyaṃ pāyāsaṃ pūretvā sappimadhusakkharādīhi yojetvā nivesanassa",
  "atk-s0301a:953_7": "pacchābhāge haritupalittabhāvādīhi alaṅkatā bhūtapīṭhikā atthi. Sā taṃ pātiṃ ādāya,",
  "atk-s0301a:953_8": "tattha gantvā, catūsu koṇesu majjhe ca ekekaṃ pāyāsapiṇḍaṃ ṭhapetvā, ekaṃ piṇḍaṃ",
  "atk-s0301a:953_9": "hatthena gahetvā, yāva kapparā sappinā paggharantena pathaviyaṃ jāṇumaṇḍalaṃ patiṭṭhāpetvā",
  "atk-s0301a:953_10": "“bhuñjatu bhavaṃ mahābrahmā, sāyatu bhavaṃ mahābrahmā, tappetu bhavaṃ mahābrahmā”ti",
  "atk-s0301a:953_11": "vadamānā brahmānaṃ bhojeti.",
  "atk-s0301a:954_0": "Etadahosīti mahākhīṇāsavassa sīlagandhaṃ chadevaloke ajjhottharitvā brahmalokaṃ upagataṃ",
  "atk-s0301a:954_1": "ghāyamānassa etaṃ ahosi. Saṃvejeyyanti codeyyaṃ, sammāpaṭipattiyaṃ yojeyyaṃ. ‘Ayaṃ",
  "atk-s0301a:954_2": "hi evarūpaṃ aggadakkhiṇeyyaṃ mahākhīṇāsavaṃ nisīdāpetvā yāguuḷuṅkamattampi adatvā,",
  "atk-s0301a:954_3": "“mahābrahmaṃ bhojessāmī”ti tulaṃ pahāya hatthena tulayantī viya, bheriṃ pahāya kucchiṃ",
  "atk-s0301a:954_4": "vādentī viya, aggiṃ pahāya khajjopanakaṃ dhamamānā viya bhūtabaliṃ kurumānā āhiṇḍati.",
  "atk-s0301a:954_5": "Gacchāmissā micchādassanaṃ bhinditvā apāyamaggato uddharitvā yathā asītikoṭidhanaṃ",
  "atk-s0301a:954_6": "buddhasāsane vippakiritvā saggamaggaṃ ārohati, tathā karomīti vuttaṃ hoti.",
  "atk-s0301a:955_0": "Dūre itoti imamhā ṭhānā dūre brahmaloko. Tato hi kūṭāgāramattā silā pātitā ekena",
  "atk-s0301a:955_1": "ahorattena aṭṭhacattālīsayojanasahassāni khepayamānā catūhi māsehi pathaviyaṃ patiṭṭhaheyya,",
  "atk-s0301a:955_2": "sabbaheṭṭhimopi brahmaloko evaṃ dūre. Yassāhutinti yassa brahmuno āhutiṃ paggaṇhāsi,",
  "atk-s0301a:955_3": "tassa brahmaloko dūreti attho. Brahmapathanti ettha brahmapatho nāma cattāri kusalajjhānāni,",
  "atk-s0301a:955_4": "vipākajjhānāni pana nesaṃ jīvitapatho nāma, taṃ brahmapathaṃ ajānantī tvaṃ kiṃ jappasi",
  "atk-s0301a:955_5": "vippalapasi? Brahmāno hi sappītikajjhānena yāpenti, na etaṃ tiṇabījāni pakkhipitvā",
  "atk-s0301a:955_6": "randhaṃ goyūsaṃ khādanti, mā akāraṇā kilamasīti.",
  "atk-s0301a:956_0": "Evaṃ vatvā puna so mahābrahmā añjaliṃ paggayha avakujjo hutvā theraṃ upadisanto eso",
  "atk-s0301a:956_1": "hi te brāhmaṇi brahmadevotiādimāha. Tattha nirūpadhikoti kilesābhisaṅkhārakāmaguṇopadhīhi",
  "atk-s0301a:956_2": "virahito. Atidevapattoti devānaṃ atidevabhāvaṃ brahmānaṃ atibrahmabhāvaṃ patto. Anaññaposīti",
  "atk-s0301a:956_3": "ṭhapetvā imaṃ attabhāvaṃ aññassa attabhāvassa vā puttadārassa vā aposanatāya anaññaposī.",
  "atk-s0301a:957_0": "Āhuneyyoti āhunapiṇḍaṃ paṭiggahetuṃ yutto. Vedagūti catumaggasaṅkhātehi vedehi dukkhassantaṃ",
  "atk-s0301a:957_1": "gato. Bhāvitattoti attānaṃ bhāvetvā vaḍḍhetvā ṭhito. Anūpalittoti taṇhādīhi lepehi",
  "atk-s0301a:957_2": "ālitto. Ghāsesanaṃ iriyatīti āhārapariyesanaṃ carati.",
  "atk-s0301a:958_0": "Na tassa pacchā na puratthamatthīti pacchā vuccati atītaṃ, puratthaṃ vuccati anāgataṃ,",
  "atk-s0301a:958_1": "atītānāgatesu khandhesu chandarāgavirahitassa pacchā vā puratthaṃ vā natthīti vadati.",
  "atk-s0301a:958_2": "Santotiādīsu rāgādisantatāya santo. Kodhadhūmavigamā vidhūmo, dukkhābhāvā anīgho,",
  "atk-s0301a:958_3": "kattaradaṇḍādīni gahetvā vicarantopi vadhakacetanāya abhāvā nikkhittadaṇḍo. Tasathāvaresūti",
  "atk-s0301a:958_4": "ettha pana puthujjanā tasā nāma, khīṇāsavā thāvarā nāma. Satta pana sekhā tasāti",
  "atk-s0301a:958_5": "vattuṃ na sakkā, thāvarā na honti, bhajamānā pana thāvarapakkhameva bhajanti. So",
  "atk-s0301a:958_6": "tyāhutinti so te āhutiṃ.",
  "atk-s0301a:959_0": "Visenibhūtoti kilesasenāya viseno jāto. Anejoti nittaṇho. Susīloti khīṇāsavasīlena",
  "atk-s0301a:959_1": "susīlo. Suvimuttacittoti phalavimuttiyā suṭṭhu vimuttacitto. Oghatiṇṇanti cattāro",
  "atk-s0301a:959_2": "oghe tiṇṇaṃ. Ettakena kathāmaggena brahmā therassa vaṇṇaṃ kathento āyatane brāhmaṇiṃ",
  "atk-s0301a:959_3": "niyojesi. Avasānagāthā pana saṅgītikārehi ṭhapitā. Patiṭṭhapesi dakkhiṇanti catupaccayadakkhiṇaṃ",
  "atk-s0301a:959_4": "patiṭṭhapesi. Sukhamāyatikanti sukhāyatikaṃ āyatiṃ sukhavipākaṃ, sukhāvahanti attho. Tatiyaṃ.",
  "atk-s0301a:960": "4. Bakabrahmasuttavaṇṇanā",
  "atk-s0301a:961_0": "175. Catutthe pāpakaṃ diṭṭhigatanti lāmikā sassatadiṭṭhi. Idaṃ niccanti idaṃ saha",
  "atk-s0301a:961_1": "kāyena brahmaṭṭhānaṃ aniccaṃ “nicca”nti vadati. Dhuvādīni tasseva vevacanāni. Tattha",
  "atk-s0301a:961_2": "dhuvanti thiraṃ. Sassatanti sadā vijjamānaṃ. Kevalanti akhaṇḍaṃ sakalaṃ. Acavanadhammanti",
  "atk-s0301a:961_3": "acavanasabhāvaṃ. Idaṃ hi na jāyatītiādīsu imasmiṃ ṭhāne koci jāyanako vā jīyanako",
  "atk-s0301a:961_4": "vā mīyanako vā cavanako vā upapajjanako vā natthi, taṃ sandhāya vadati. Ito ca panaññanti",
  "atk-s0301a:961_5": "ito sahakāyā brahmaṭṭhānā uttari aññaṃ nissaraṇaṃ nāma natthīti. Evamassa thāmagatā",
  "atk-s0301a:961_6": "sassatadiṭṭhi uppannā hoti. Evaṃvādī ca pana so upari tisso jhānabhūmiyo cattāro",
  "atk-s0301a:961_7": "magge cattāri phalāni nibbānanti sabbaṃ paṭibāhati. Kadā panassa sā diṭṭhi uppannāti?",
  "atk-s0301a:961_8": "Paṭhamajjhānabhūmiyaṃ nibbattakāle. Dutiyajjhānabhūmiyanti eke.",
  "atk-s0301a:962_0": "Tatrāyaṃ anupubbikathā – heṭṭhupapattiko kiresa brahmā anuppanne buddhuppāde isipabbajjaṃ",
  "atk-s0301a:962_1": "pabbajitvā kasiṇaparikammaṃ katvā samāpattiyo nibbattetvā aparihīnajjhāno kālaṃ katvā",
  "atk-s0301a:962_2": "catutthajjhānabhūmiyaṃ vehapphalabrahmaloke pañcakappasatikaṃ āyuṃ gahetvā nibbatti.",
  "atk-s0301a:962_3": "Tattha yāvatāyukaṃ ṭhatvā heṭṭhupapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke",
  "atk-s0301a:962_4": "catusaṭṭhikappaṃ āyuṃ gahetvā nibbatti. Tattha dutiyajjhānaṃ bhāvetvā ābhassare aṭṭha",
  "atk-s0301a:962_5": "kappe āyuṃ gahetvā nibbatti. Tattha paṭhamajjhānaṃ bhāvetvā, paṭhamajjhānabhūmiyaṃ",
  "atk-s0301a:962_6": "kappāyuko hutvā nibbatti. So paṭhamakāle attanā katakammañca nibbattaṭṭhānañca aññāsi,",
  "atk-s0301a:962_7": "kāle pana gacchante gacchante ubhayaṃ pamussitvā sassatadiṭṭhiṃ uppādesi.",
  "atk-s0301a:963": "Avijjāgatoti avijjāya gato samannāgato aññāṇī andhībhūto. Yatra hi nāmāti yo nāma. Vakkhatīti bhaṇati. “Yatrā”ti nipātayogena pana anāgatavacanaṃ kataṃ.",
  "atk-s0301a:964_0": "Evaṃ vutte so brahmā yathā nāma maggacoro dve tayo pahāre adhivāsento sahāye anācikkhitvāpi",
  "atk-s0301a:964_1": "uttariṃ pahāraṃ pahariyamāno “asuko ca asuko ca mayhaṃ sahāyo”ti ācikkhati, evameva",
  "atk-s0301a:964_2": "bhagavatā santajjiyamāno satiṃ labhitvā, “bhagavā mayhaṃ padānupadaṃ pekkhanto maṃ",
  "atk-s0301a:964_3": "nippīḷitukāmo”ti bhīto attano sahāye ācikkhanto dvāsattatītiādimāha. Tassattho –",
  "atk-s0301a:964_4": "bho gotama, mayaṃ dvāsattati janā puññakammā tena puññakammena idha nibbattā. Vasavattino",
  "atk-s0301a:964_5": "sayaṃ aññesaṃ vase avattitvā pare attano vase vattema, jātiñca jarañca atītā, ayaṃ",
  "atk-s0301a:964_6": "no vedehi gatattā “vedagū”ti saṅkhaṃ gatā bhagavā antimā brahmupapatti. Asmābhijappanti",
  "atk-s0301a:964_7": "janā anekāti anekajanā amhe abhijappanti. “Ayaṃ kho bhavaṃ brahmā, mahābrahmā, abhibhū,",
  "atk-s0301a:964_8": "anabhibhūto, aññadatthudaso, vasavattī, issaro, kattā, nimmātā, seṭṭho, sajitā, vasī,",
  "atk-s0301a:964_9": "pitā bhūtabhabyāna”nti evaṃ patthenti pihentīti.",
  "atk-s0301a:965_0": "Atha naṃ bhagavā appaṃ hi etantiādimāha. Tattha etanti yaṃ tvaṃ idha tava āyuṃ “dīgha”nti",
  "atk-s0301a:965_1": "maññasi, etaṃ appaṃ parittakaṃ. Sataṃ sahassānaṃ nirabbudānanti nirabbudagaṇanāya",
  "atk-s0301a:965_2": "satasahassanirabbudānaṃ. Āyuṃ pajānāmīti, “idāni tava avasiṭṭhaṃ ettakaṃ āyū”ti ahaṃ",
  "atk-s0301a:965_3": "jānāmi. Anantadassī bhagavā hamasmīti, bhagavā, tumhe “ahaṃ anantadassī jātiādīni",
  "atk-s0301a:965_4": "upātivatto”ti vadatha. Kiṃ me purāṇanti, yadi tvaṃ anantadassī, evaṃ sante idaṃ me",
  "atk-s0301a:965_5": "ācikkha, kiṃ mayhaṃ purāṇaṃ? Vatasīlavattanti sīlameva vuccati. Yamahaṃ vijaññāti",
  "atk-s0301a:965_6": "yaṃ ahaṃ tayā kathitaṃ jāneyyaṃ, taṃ me ācikkhāti vadati.",
  "atk-s0301a:966_0": "Idānissa ācikkhanto bhagavā yaṃ tvaṃ apāyesītiādimāha. Tatrāyaṃ adhippāyo – pubbe",
  "atk-s0301a:966_1": "kiresa kulaghare nibbattitvā kāmesu ādīnavaṃ disvā – “jātijarāmaraṇassa antaṃ karissāmī”ti",
  "atk-s0301a:966_2": "nikkhamma isipabbajjaṃ pabbajitvā samāpattiyo nibbattetvā abhiññāpādakajjhānassa",
  "atk-s0301a:966_3": "lābhī hutvā gaṅgātīre paṇṇasālaṃ kāretvā jhānaratiyā vītināmeti. Tadā ca kālenakālaṃ",
  "atk-s0301a:966_4": "satthavāhā pañcahi sakaṭasatehi marukantāraṃ paṭipajjanti. Marukantāre pana divā",
  "atk-s0301a:966_5": "na sakkā gantuṃ, rattiṃ gamanaṃ hoti. Atha purimasakaṭassa aggayuge yuttabalibaddā",
  "atk-s0301a:966_6": "gacchantā gacchantā nivattitvā āgatamaggābhimukhā ahesuṃ, sabbasakaṭāni tatheva nivattitvā",
  "atk-s0301a:966_7": "aruṇe uggate nivattitabhāvaṃ jāniṃsu. Tesañca tadā kantāraṃ atikkamanadivaso ahosi.",
  "atk-s0301a:966_8": "Sabbaṃ dārudakaṃ parikkhīṇaṃ – tasmā “natthi dāni amhākaṃ jīvita”nti cintetvā, goṇe",
  "atk-s0301a:966_9": "cakkesu bandhitvā, manussā sakaṭacchāyaṃ pavisitvā nipajjiṃsu.",
  "atk-s0301a:967_0": "Tāpasopi kālasseva paṇṇasālato nikkhamitvā paṇṇasāladvāre nisinno gaṅgaṃ olokayamāno",
  "atk-s0301a:967_1": "addasa gaṅgaṃ mahatā udakoghena pūriyamānaṃ pavattitamaṇikkhandhaṃ viya āgacchantaṃ,",
  "atk-s0301a:967_2": "disvā cintesi – “atthi nu kho imasmiṃ loke evarūpassa madhurodakassa alābhena kilissamānā",
  "atk-s0301a:967_3": "sattā”ti? So evaṃ āvajjento marukantāre taṃ satthaṃ disvā ‘ime sattā mā nassantū’ti",
  "atk-s0301a:967_4": "“ito cito ca mahāudakakkhandho chijjitvā marukantāre satthābhimukho gacchatū”ti abhiññācittena",
  "atk-s0301a:967_5": "adhiṭṭhāsi. Saha cittuppādena mātikāruḷhaṃ viya udakaṃ tattha agamāsi. Manussā udakasaddena",
  "atk-s0301a:967_6": "vuṭṭhāya udakaṃ disvā haṭṭhatuṭṭhā nhāyitvā pivitvā goṇepi pāyetvā sotthinā icchitaṭṭhānaṃ",
  "atk-s0301a:967_7": "agamaṃsu. Satthā taṃ brahmuno pubbakammaṃ dassento paṭhamaṃ gāthamāha. Tattha apāyesīti",
  "atk-s0301a:967_8": "pāyesi. A-kāro nipātamattaṃ. Gammanīti gimhe. Sampareteti gimhātapena phuṭṭhe anugate.",
  "atk-s0301a:968_0": "Aparasmimpi samaye tāpaso gaṅgātīre paṇṇasālaṃ māpetvā araññagāmakaṃ nissāya vasati.",
  "atk-s0301a:968_1": "Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare",
  "atk-s0301a:968_2": "ca gahetvā gacchanti. Gāvopi sunakhāpi manussāpi mahāviravaṃ viravanti. Tāpaso taṃ",
  "atk-s0301a:968_3": "saddaṃ sutvā “kinnu kho eta”nti? Āvajjento “manussānaṃ bhayaṃ uppanna”nti ñatvā “mayi",
  "atk-s0301a:968_4": "passante ime sattā mā nassantū”ti abhiññāpādakajjhānaṃ samāpajjitvā vuṭṭhāya abhiññācittena",
  "atk-s0301a:968_5": "corānaṃ paṭipathe caturaṅginiṃ senaṃ māpesi. Kammasajjā āgacchantā corā disvā, “rājā",
  "atk-s0301a:968_6": "maññe āgato”ti vilopaṃ chaḍḍetvā pakkamiṃsu. Tāpaso “yaṃ yassa santakaṃ, taṃ tasseva",
  "atk-s0301a:968_7": "hotū”ti adhiṭṭhāsi, taṃ tatheva ahosi. Mahājano sotthibhāvaṃ pāpuṇi. Satthā idampi",
  "atk-s0301a:968_8": "tassa pubbakammaṃ dassento dutiyaṃ gāthamāha. Tattha eṇikūlasminti gaṅgātīre. Gayhakaṃ",
  "atk-s0301a:968_9": "nīyamānanti gahetvā nīyamānaṃ, karamaraṃ nīyamānantipi attho.",
  "atk-s0301a:969_0": "Puna ekasmiṃ samaye uparigaṅgāvāsikaṃ ekaṃ kulaṃ heṭṭhāgaṅgāvāsikena kulena saddhiṃ",
  "atk-s0301a:969_1": "mittasanthavaṃ katvā, nāvāsaṅghāṭaṃ bandhitvā, bahuṃ khādanīyañceva bhojanīyañca",
  "atk-s0301a:969_2": "gandhamālādīni ca āropetvā gaṅgāsotena āgacchati. Manussā khādamānā bhuñjamānā naccantā",
  "atk-s0301a:969_3": "gāyantā devavimānena gacchantā viya balavasomanassā ahesuṃ. Gaṅgeyyako nāgo disvā",
  "atk-s0301a:969_4": "kupito “ime mayi saññampi na karonti. Idāni ne samuddameva pāpessāmī”ti mahantaṃ",
  "atk-s0301a:969_5": "attabhāvaṃ māpetvā udakaṃ dvidhā bhinditvā uṭṭhāya phaṇaṃ katvā, susukāraṃ karonto",
  "atk-s0301a:969_6": "aṭṭhāsi. Mahājano disvā bhīto vissaramakāsi. Tāpaso paṇṇasālāyaṃ nisinno sutvā, “ime",
  "atk-s0301a:969_7": "gāyantā naccantā somanassajātā āgacchanti. Idāni pana bhayaravaṃ raviṃsu, kinnu kho”ti?",
  "atk-s0301a:969_8": "Āvajjento nāgarājaṃ disvā, “mayi passante sattā mā nassantū”ti abhiññāpādakajjhānaṃ",
  "atk-s0301a:969_9": "samāpajjitvā attabhāvaṃ pajahitvā supaṇṇavaṇṇaṃ māpetvā nāgarājassa dassesi. Nāgarājā",
  "atk-s0301a:969_10": "bhīto phaṇaṃ saṃharitvā udakaṃ paviṭṭho, mahājano sotthibhāvaṃ pāpuṇi. Satthā idampi",
  "atk-s0301a:969_11": "tassa pubbakammaṃ dassento tatiyaṃ gāthamāha. Tattha luddenāti dāruṇena. Manussakamyāti",
  "atk-s0301a:969_12": "manussakāmatāya, manusse viheṭhetukāmatāyāti attho.",
  "atk-s0301a:970_0": "Aparasmimpi samaye esa isipabbajjaṃ pabbajitvā kesavo nāma tāpaso ahosi. Tena samayena",
  "atk-s0301a:970_1": "amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa",
  "atk-s0301a:970_2": "kiṃkārapaṭissāvī manāpacārī buddhisampanno atthacaro ahosi. Kesavo tena vinā vasituṃ",
  "atk-s0301a:970_3": "na sakkoti, taṃ nissāyeva jīvikaṃ kappesi. Satthā idampi tassa pubbakammaṃ dassento",
  "atk-s0301a:970_4": "catutthaṃ gāthamāha.",
  "atk-s0301a:971_0": "Tattha baddhacaroti antevāsiko, so pana jeṭṭhantevāsiko ahosi. Sambuddhimantaṃ vatinaṃ",
  "atk-s0301a:971_1": "amaññīti, “sammā buddhimā vatasampanno aya”nti evaṃ maññamāno kappo tava antevāsiko",
  "atk-s0301a:971_2": "ahosiṃ ahaṃ so tena samayenāti dasseti. Aññepi jānāsīti na kevalaṃ mayhaṃ āyumeva,",
  "atk-s0301a:971_3": "aññepi tvaṃ jānāsiyeva. Tathā hi buddhoti tathā hi tvaṃ buddho, yasmā buddho, tasmā",
  "atk-s0301a:971_4": "jānāsīti attho. Tathā hi tyāyaṃ jalitānubhāvoti yasmā ca tvaṃ buddho, tasmā te ayaṃ",
  "atk-s0301a:971_5": "jalito ānubhāvo. Obhāsayaṃ tiṭṭhatīti sabbaṃ brahmalokaṃ obhāsayanto tiṭṭhati. Catutthaṃ.",
  "atk-s0301a:972": "5. Aññatarabrahmasuttavaṇṇanā",
  "atk-s0301a:973_0": "176. Pañcame tejodhātuṃ samāpajjitvāti tejokasiṇaparikammaṃ katvā pādakajjhānato",
  "atk-s0301a:973_1": "vuṭṭhāya, “sarīrato jālā nikkhamantū”ti adhiṭṭhahanto adhiṭṭhānacittānubhāvena sakalasarīrato",
  "atk-s0301a:973_2": "jālā nikkhamanti, evaṃ tejodhātuṃ samāpanno nāma hoti, tathā samāpajjitvā. Tasmiṃ",
  "atk-s0301a:973_3": "brahmaloketi kasmā thero tattha agamāsi? Therassa kira tejodhātuṃ samāpajjitvā tassa",
  "atk-s0301a:973_4": "brahmuno upari nisinnaṃ tathāgataṃ disvā “aṭṭhivedhī ayaṃ puggalo, mayāpettha gantabba”nti",
  "atk-s0301a:973_5": "ahosi, tasmā agamāsi. Sesānaṃ gamanepi eseva nayo. So hi brahmā tathāgatassa ceva",
  "atk-s0301a:973_6": "tathāgatasāvakānañca ānubhāvaṃ adisvā abhabbo vinayaṃ upagantuṃ, tena so sannipāto",
  "atk-s0301a:973_7": "ahosi. Tattha tathāgatassa sarīrato uggatajālā sakalabrahmalokaṃ atikkamitvā ajaṭākāse",
  "atk-s0301a:973_8": "pakkhandā, tā ca pana chabbaṇṇā ahesuṃ, tathāgatassa sāvakānaṃ ābhā pakativaṇṇāva.",
  "atk-s0301a:974_0": "Passasi vītivattantanti imasmiṃ brahmaloke aññabrahmasarīravimānālaṅkārādīnaṃ pabhā",
  "atk-s0301a:974_1": "atikkamamānaṃ buddhassa bhagavato pabhassaraṃ pabhaṃ passasīti pucchati. Na me, mārisa,",
  "atk-s0301a:974_2": "sā diṭṭhīti yā mesā, “idhāgantuṃ samattho añño samaṇo vā brāhmaṇo vā natthī”ti pure",
  "atk-s0301a:974_3": "diṭṭhi, natthi me sā. Kathaṃ vajjanti kena kāraṇena vadeyyaṃ. Niccomhi sassatoti",
  "atk-s0301a:974_4": "imassa kira brahmuno laddhidiṭṭhi sassatadiṭṭhi cāti dve diṭṭhiyo. Tatrāssa tathāgatañceva",
  "atk-s0301a:974_5": "tathāgatasāvake ca passato laddhidiṭṭhi pahīnā. Bhagavā panettha mahantaṃ dhammadesanaṃ",
  "atk-s0301a:974_6": "desesi. Brahmā desanāpariyosāne sotāpattiphale patiṭṭhahi. Itissa maggena sassatadiṭṭhi",
  "atk-s0301a:974_7": "pahīnā, tasmā evamāha.",
  "atk-s0301a:975_0": "Brahmapārisajjanti brahmapāricārikaṃ. Therānañhi bhaṇḍagāhakadaharā viya brahmānampi",
  "atk-s0301a:975_1": "pārisajjā brahmāno nāma honti. Tenupasaṅkamāti kasmā therasseva santikaṃ pesesi?",
  "atk-s0301a:975_2": "There kirassa tattakeneva kathāsallāpena vissāso udapādi, tasmā tasseva santikaṃ",
  "atk-s0301a:975_3": "pesesi aññepīti yathā tumhe cattāro janā, kinnu kho evarūpā aññepi atthi, udāhu tumhe",
  "atk-s0301a:975_4": "cattāro eva mahiddhikāti? Tevijjāti pubbenivāsadibbacakkhuāsavakkhayasaṅkhātāhi tīhi",
  "atk-s0301a:975_5": "vijjāhi samannāgatā. Iddhipattāti iddhividhañāṇaṃ pattā. Cetopariyāyakovidāti paresaṃ",
  "atk-s0301a:975_6": "cittācāre kusalā. Evamettha pañca abhiññāpi sarūpena vuttā. Dibbasotaṃ pana tāsaṃ",
  "atk-s0301a:975_7": "vasena āgatameva hoti. Bahūti evarūpā chaḷabhiññā buddhasāvakā bahū gaṇanapathaṃ",
  "atk-s0301a:975_8": "atikkantā, sakalaṃ jambudīpaṃ kāsāvapajjotaṃ katvā vicarantīti. Pañcamaṃ.",
  "atk-s0301a:976": "6. Brahmalokasuttavaṇṇanā",
  "atk-s0301a:977_0": "177. Chaṭṭhe paccekaṃ dvārabāhanti ekeko ekekaṃ dvārabāhaṃ nissāya dvārapālā viya",
  "atk-s0301a:977_1": "aṭṭhaṃsu. Iddhoti jhānasukhena samiddho. Phītoti abhiññāpupphehi supupphito. Anadhivāsentoti",
  "atk-s0301a:977_2": "asahanto. Etadavocāti etesaṃ nimmitabrahmānaṃ majjhe nisinno etaṃ “passasi me”tiādivacanaṃ avoca.",
  "atk-s0301a:978_0": "Tayo supaṇṇāti gāthāya pañcasatāti satapadaṃ rūpavasena vā pantivasena vā yojetabbaṃ.",
  "atk-s0301a:978_1": "Rūpavasena tāva tayo supaṇṇāti tīṇi supaṇṇarūpasatāni. Caturo ca haṃsāti cattārihaṃsarūpasatāni.",
  "atk-s0301a:978_2": "Bugghīnisā pañcasatāti byagghasadisā ekacce migā byagghīnisā nāma, tesaṃ byagghīnisārūpakānaṃ",
  "atk-s0301a:978_3": "pañcasatāni, pantivasena tayo supaṇṇāti tīṇi supaṇṇapantisatāni, caturo haṃsāti cattāri",
  "atk-s0301a:978_4": "haṃsapantisatāni. Byagghīnisā pañcasatāti pañca byagghīnisā pantisatāni. Jhāyinoti",
  "atk-s0301a:978_5": "jhāyissa mayhaṃ vimāne ayaṃ vibhūtīti dasseti. Obhāsayanti obhāsayamānaṃ. Uttarassaṃ",
  "atk-s0301a:978_6": "disāyanti taṃ kira kanakavimānaṃ tesaṃ mahābrahmānaṃ ṭhitaṭṭhānato uttaradisāyaṃ",
  "atk-s0301a:978_7": "hoti. Tasmā evamāha. Ayaṃ panassa adhippāyo – evarūpe kanakavimāne vasanto ahaṃ kassa",
  "atk-s0301a:978_8": "aññassa upaṭṭhānaṃ gamissāmīti. Rūpe raṇaṃ disvāti rūpamhi jātijarābhaṅgasaṅkhātaṃ",
  "atk-s0301a:978_9": "dosaṃ disvā. Sadā pavedhitanti sītādīhi ca niccaṃ pavedhitaṃ calitaṃ ghaṭṭitaṃ rūpaṃ",
  "atk-s0301a:978_10": "disvā. Tasmā na rūpe ramati sumedhoti yasmā rūpe raṇaṃ passati, sadā pavedhitañca",
  "atk-s0301a:978_11": "rūpaṃ passati, tasmā sumedho sundarapañño so satthā rūpe na ramatīti. Chaṭṭhaṃ.",
  "atk-s0301a:979": "7. Kokālikasuttavaṇṇanā",
  "atk-s0301a:980_0": "178. Sattame appameyyaṃ paminantoti appameyyaṃ khīṇāsavapuggalaṃ “ettakaṃ sīlaṃ,",
  "atk-s0301a:980_1": "ettako samādhi, ettakā paññā”ti evaṃ minanto. Kodhavidvā vikappayeti ko idha vidvā",
  "atk-s0301a:980_2": "medhāvī vikappeyya, khīṇāsavova khīṇāsavaṃ minanto kappeyyāti dīpeti. Nivutaṃ taṃ",
  "atk-s0301a:980_3": "maññeti yo pana puthujjano taṃ pametuṃ ārabhati, taṃ nivutaṃ avakujjapaññaṃ maññāmīti. Sattamaṃ.",
  "atk-s0301a:981": "8. Katamodakatissasuttavaṇṇanā",
  "atk-s0301a:982": "179. Aṭṭhame akissavanti kissavā vuccati paññā, nippaññoti attho. Aṭṭhamaṃ.",
  "atk-s0301a:983": "9. Turūbrahmasuttavaṇṇanā",
  "atk-s0301a:984_0": "180. Navame ābādhikoti “sāsapamattīhi pīḷakāhī”tiādinā nayena anantarasutte āgatena",
  "atk-s0301a:984_1": "ābādhena ābādhiko. Bāḷhagilānoti adhimattagilāno. Turūti kokālikassa upajjhāyo turutthero",
  "atk-s0301a:984_2": "nāma anāgāmiphalaṃ patvā brahmaloke nibbatto. So bhūmaṭṭhakadevatā ādiṃ katvā, “ayuttaṃ",
  "atk-s0301a:984_3": "kokālikena kataṃ aggasāvake antimavatthunā abbhācikkhantenā”ti paramparāya brahmalokasampattaṃ",
  "atk-s0301a:984_4": "kokālikassa pāpakammaṃ sutvā – “mā mayhaṃ passantasseva varāko nassi, ovadissāmi",
  "atk-s0301a:984_5": "naṃ theresu cittapasādatthāyā”ti āgantvā tassa purato aṭṭhāsi. Taṃ sandhāya vuttaṃ",
  "atk-s0301a:984_6": "“turū paccekabrahmā”ti. Pesalāti piyasīlā. Kosi tvaṃ, āvusoti nipannakova kabarakkhīni",
  "atk-s0301a:984_7": "ummīletvā evamāha. Passa yāvañca teti passa yattakaṃ tayā aparaddhaṃ, attano nalāṭe",
  "atk-s0301a:984_8": "mahāgaṇḍaṃ apassanto sāsapamattāya pīḷakāya maṃ codetabbaṃ maññasīti āha.",
  "atk-s0301a:985_0": "Atha naṃ “adiṭṭhippatto ayaṃ varāko, gilaviso viya kassaci vacanaṃ na karissatī”ti",
  "atk-s0301a:985_1": "ñatvā purisassa hītiādimāha. Tattha kuṭhārīti kuṭhārisadisā pharusā vācā. Chindatīti",
  "atk-s0301a:985_2": "kusalamūlasaṅkhāte mūleyeva nikantati. Nindiyanti ninditabbaṃ dussīlapuggalaṃ. Pasaṃsatīti",
  "atk-s0301a:985_3": "uttamatthe sambhāvetvā khīṇāsavoti vadati. Taṃ vā nindati yo pasaṃsiyoti, yo vā pasaṃsitabbo",
  "atk-s0301a:985_4": "khīṇāsavo, taṃ antimavatthunā codento “dussīlo aya”nti vadati. Vacināti mukhena so",
  "atk-s0301a:985_5": "kalinti, so taṃ aparādhaṃ mukhena vicināti nāma. Kalinā tenāti tena aparādhena sukhaṃ",
  "atk-s0301a:985_6": "na vindati. Nindiyapasaṃsāya hi pasaṃsiyanindāya ca samakova vipāko.",
  "atk-s0301a:986_0": "Sabbassāpi sahāpi attanāti sabbena sakenapi attanāpi saddhiṃ yo akkhesu dhanaparājayo",
  "atk-s0301a:986_1": "nāma, ayaṃ appamattako aparādho. Yo sugatesūti yo pana sammaggatesu puggalesu cittaṃ",
  "atk-s0301a:986_2": "padusseyya, ayaṃ cittapadosova tato kalito mahantataro kali.",
  "atk-s0301a:987_0": "Idāni tassa mahantatarabhāvaṃ dassento sataṃ sahassānantiādimāha. Tattha sataṃ sahassānanti",
  "atk-s0301a:987_1": "nirabbudagaṇanāya satasahassaṃ. Chattiṃsatīti aparāni chattiṃsati nirabbudāni. Pañca",
  "atk-s0301a:987_2": "cāti abbudagaṇanāya pañca abbudāni. Yamariyagarahīti yaṃ ariye garahanto nirayaṃ",
  "atk-s0301a:987_3": "upapajjati, tattha ettakaṃ āyuppamāṇanti. Navamaṃ.",
  "atk-s0301a:988": "10. Kokālikasuttavaṇṇanā",
  "atk-s0301a:989_0": "181. Dasame kokāliko bhikkhu yena bhagavā tenupasaṅkamīti, ko ayaṃ kokāliko, kasmā",
  "atk-s0301a:989_1": "ca upasaṅkami? Ayaṃ kira kokālikaraṭṭhe kokālikanagare kokālikaseṭṭhissa putto pabbajitvā",
  "atk-s0301a:989_2": "pitarā kārāpite vihāre paṭivasati cūḷakokālikoti nāmena, na devadattassa sisso. So",
  "atk-s0301a:989_3": "hi brāhmaṇaputto mahākokāliko nāma. Bhagavati pana sāvatthiyaṃ viharante dve aggasāvakā",
  "atk-s0301a:989_4": "pañcamattehi bhikkhusatehi saddhiṃ janapadacārikaṃ caramānā upakaṭṭhāya vassūpanāyikāya",
  "atk-s0301a:989_5": "vivekāvāsaṃ vasitukāmā te bhikkhū uyyojetvā attano pattacīvaramādāya tasmiṃ janapade",
  "atk-s0301a:989_6": "taṃ nagaraṃ patvā taṃ vihāraṃ agamaṃsu. Tattha nesaṃ kokāliko vattaṃ dassesi. Te",
  "atk-s0301a:989_7": "tena saddhiṃ sammoditvā, “āvuso, mayaṃ idha temāsaṃ vasissāma, mā kassaci ārocehī”ti",
  "atk-s0301a:989_8": "paṭiññaṃ gahetvā vasiṃsu. Vasitvā pavāraṇādivase pavāretvā, “gacchāma mayaṃ, āvuso”ti",
  "atk-s0301a:989_9": "kokālikaṃ āpucchiṃsu. Kokāliko “ajjekadivasaṃ, āvuso, vasitvā sve gamissathā”ti vatvā",
  "atk-s0301a:989_10": "dutiyadivase nagaraṃ pavisitvā manusse āmantesi – “āvuso, tumhe aggasāvake idhāgantvā",
  "atk-s0301a:989_11": "vasamānepi na jānātha, na ne koci paccayenāpi nimantetī”ti. Nagaravāsino, “kahaṃ,",
  "atk-s0301a:989_12": "bhante, therā, kasmā no na ārocayitthā”ti? Kiṃ āvuso ārocitena, kiṃ na passatha dve",
  "atk-s0301a:989_13": "bhikkhū therāsane nisīdante, ete aggasāvakāti. Te khippaṃ sannipatitvā sappiphāṇitādīni",
  "atk-s0301a:989_14": "ceva cīvaradussāni ca saṃhariṃsu.",
  "atk-s0301a:990_0": "Kokāliko cintesi – “paramappicchā aggasāvakā payuttavācāya uppannaṃ lābhaṃ na sādiyissanti,",
  "atk-s0301a:990_1": "asādiyantā ‘āvāsikassa dethā’ti vakkhantī”ti. Taṃ taṃ lābhaṃ gāhāpetvā therānaṃ santikaṃ",
  "atk-s0301a:990_2": "agamāsi. Therā disvāva “ime paccayā neva amhākaṃ, na kokālikassa kappantī”ti paṭikkhipitvā",
  "atk-s0301a:990_3": "pakkamiṃsu. Kokāliko “kathaṃ hi nāma attanā agaṇhantā mayhampi adāpetvā pakkamissantī”ti?",
  "atk-s0301a:990_4": "Āghātaṃ uppādesi. Tepi bhagavato santikaṃ gantvā bhagavantaṃ vanditvā puna attano",
  "atk-s0301a:990_5": "parisaṃ ādāya janapadacārikaṃ carantā anupubbena tasmiṃ raṭṭhe tameva nagaraṃ paccāgamiṃsu.",
  "atk-s0301a:990_6": "Nāgarā there sañjānitvā saha parikkhārehi dānaṃ sajjitvā nagaramajjhe maṇḍapaṃ katvā",
  "atk-s0301a:990_7": "dānaṃ adaṃsu, therānañca parikkhāre upanāmesuṃ. Therā bhikkhusaṅghassa niyyādayiṃsu.",
  "atk-s0301a:990_8": "Taṃ disvā kokāliko cintesi – “ime pubbe appicchā ahesuṃ, idāni pāpicchā jātā, pubbepi",
  "atk-s0301a:990_9": "appicchasantuṭṭhapavivittasadisā maññe”ti there upasaṅkamitvā, “āvuso, tumhe pubbe",
  "atk-s0301a:990_10": "appicchā viya, idāni pana pāpabhikkhū jātā”ti vatvā “mūlaṭṭhāneyeva nesaṃ patiṭṭhaṃ",
  "atk-s0301a:990_11": "bhindissāmī”ti taramānarūpo nikkhamitvā sāvatthiṃ gantvā yena bhagavā tenupasaṅkami.",
  "atk-s0301a:990_12": "Ayameva kokāliko iminā ca kāraṇena upasaṅkamīti veditabbo.",
  "atk-s0301a:991_0": "Bhagavā taṃ turitaturitaṃ āgacchantaṃ disvāva āvajjento aññāsi – “ayaṃ aggasāvake",
  "atk-s0301a:991_1": "akkositukāmo āgato”ti. “Sakkā nu kho paṭisedhetu”nti ca āvajjento, “na sakkā paṭisedhetuṃ,",
  "atk-s0301a:991_2": "theresu aparajjhitvā kālaṅkato ekaṃsena padumaniraye nibbattissatī”ti disvā, “sāriputtamoggallānepi",
  "atk-s0301a:991_3": "nāma garahantaṃ sutvā na nisedhetī”ti vādamocanatthaṃ ariyūpavādassa ca mahāsāvajjabhāvadassanatthaṃ",
  "atk-s0301a:991_4": "mā hevanti tikkhattuṃ paṭisedhesi. Tattha mā hevanti mā evaṃ abhaṇi. Saddhāyikoti",
  "atk-s0301a:991_5": "saddhāya ākaro pasādāvaho saddhātabbavacano vā. Paccayikoti pattiyāyitabbavacano.",
  "atk-s0301a:992_0": "Pakkāmīti kammānubhāvena codiyamāno pakkāmi. Okāsakataṃ hi kammaṃ na sakkā paṭibāhituṃ,",
  "atk-s0301a:992_1": "taṃ tassa tattha ṭhātuṃ na adāsi. Acirapakkantassāti pakkantassa sato na cireneva.",
  "atk-s0301a:992_2": "Sabbo kāyo phuṭo ahosīti kesaggamattampi okāsaṃ āvajjetvā sakalasarīraṃ aṭṭhīni bhinditvā",
  "atk-s0301a:992_3": "uggatāhi pīḷakāhi ajjhotthaṭaṃ ahosi. Yasmā pana buddhānubhāvena tathārūpaṃ kammaṃ",
  "atk-s0301a:992_4": "buddhānaṃ sammukhībhāve vipākaṃ na deti, dassanūpacāre vijahitamatte deti, tasmā",
  "atk-s0301a:992_5": "tassa acirapakkantassa pīḷakā uṭṭhahiṃsu. Kalāyamattiyoti caṇakamattiyo. Beluvasalāṭukamattiyoti",
  "atk-s0301a:992_6": "taruṇabeluvamattiyo. (Billamattiyoti mahābeluvamattiyo.) Pabhijjiṃsūti bhijjiṃsu.",
  "atk-s0301a:992_7": "Tāsu bhinnāsu sakalasarīraṃ panasapakkaṃ viya ahosi. So pakkena gattena jetavanadvārakoṭṭhake",
  "atk-s0301a:992_8": "visagilito maccho viya kadalipattesu sayi. Atha dhammasavanatthaṃ āgatāgatā manussā",
  "atk-s0301a:992_9": "– “dhi kokālika, dhi kokālika, ayuttamakāsi, attanoyeva mukhaṃ nissāya anayabyasanaṃ",
  "atk-s0301a:992_10": "patto”ti āhaṃsu. Tesaṃ sutvā ārakkhadevatā dhi-kāraṃ akaṃsu. Ārakkhakadevatānaṃ ākāsadevatāti",
  "atk-s0301a:992_11": "iminā upāyena yāva akaniṭṭhabhavanā ekadhikāro udapādi. Athassa upajjhāyo āgantvā",
  "atk-s0301a:992_12": "ovādaṃ agaṇhantaṃ ñatvā garahitvā pakkāmi.",
  "atk-s0301a:993": "Kālamakāsīti upajjhāye pakkante kālamakāsi. Padumaṃ nirayanti pāṭiyekko padumanirayo nāma natthi, avīcimahānirayamhiyeva pana padumagaṇanāya paccitabbe ekasmiṃ ṭhāne nibbatti.",
  "atk-s0301a:994_0": "Vīsatikhārikoti māgadhakena patthena cattāro patthā kosalaraṭṭhe ekapattho hoti,",
  "atk-s0301a:994_1": "tena patthena cattāro patthā āḷhakaṃ, cattāri āḷhakāni doṇaṃ, catudoṇā mānikā, catumānikā",
  "atk-s0301a:994_2": "khārī, tāya khāriyā vīsatikhāriko. Tilavāhoti māgadhakānaṃ sukhumatilānaṃ tilasakaṭaṃ.",
  "atk-s0301a:994_3": "Abbudo nirayoti abbudo nāma pāṭiyekko nirayo natthi. Avīcimhiyeva pana abbudagaṇanāya",
  "atk-s0301a:994_4": "paccitabbaṭṭhānassetaṃ nāmaṃ. Nirabbudādīsupi eseva nayo.",
  "atk-s0301a:995_0": "Vassagaṇanāpi panettha evaṃ veditabbā – yatheva hi sataṃ satasahassāni koṭi hoti,",
  "atk-s0301a:995_1": "evaṃ sataṃ satasahassakoṭiyo pakoṭi nāma hoti, sataṃ satasahassapakoṭiyo koṭipakoṭi",
  "atk-s0301a:995_2": "nāma, sataṃ satasahassakoṭipakoṭiyo nahutaṃ, sataṃ satasahassanahutāni ninnahutaṃ,",
  "atk-s0301a:995_3": "sataṃ satasahassaninnahutāni ekaṃ abbudaṃ, tato vīsatiguṇaṃ nirabbudaṃ. Eseva nayo",
  "atk-s0301a:995_4": "sabbatthāti. Dasamaṃ.",
  "atk-s0301a:996": "Paṭhamo vaggo.",
  "atk-s0301a:997": "2. Dutiyavaggo",
  "atk-s0301a:998": "1. Sanaṅkumārasuttavaṇṇanā",
  "atk-s0301a:999_0": "182. Dutiyavaggassa paṭhame sappinītīreti sappinīnāmikāya nadiyā tīre. Sanaṅkumāroti",
  "atk-s0301a:999_1": "so kira pañcasikhakumārakakāle jhānaṃ bhāvetvā brahmaloke nibbatto kumārakavaṇṇeneva",
  "atk-s0301a:999_2": "vicarati. Tena naṃ “kumāro”ti sañjānanti, porāṇakattā pana “sanaṅkumāro”ti vuccati.",
  "atk-s0301a:999_3": "Janetasminti janitasmiṃ, pajāyāti attho. Ye gottapaṭisārinoti ye janetasmiṃ gottaṃ",
  "atk-s0301a:999_4": "paṭisaranti tesu loke gottapaṭisārīsu khattiyo seṭṭho. Vijjācaraṇasampannoti bhayabheravasuttapariyāyena",
  "atk-s0301a:999_5": "pubbenivāsādīhi vā tīhi, ambaṭṭhasuttapariyāyena vipassanāñāṇaṃ manomayiddhi cha",
  "atk-s0301a:999_6": "abhiññāyoti imāhi vā aṭṭhahi vijjāhi, sīlesu paripūrakāritā indriyesu guttadvāratā",
  "atk-s0301a:999_7": "bhojane mattaññutā jāgariyānuyogo satta saddhammā cattāri rūpāvacarajjhānānīti evaṃ",
  "atk-s0301a:999_8": "pannarasadhammabhedena caraṇena ca samannāgato. So seṭṭho devamānuseti so khīṇāsavabrāhmaṇo",
  "atk-s0301a:999_9": "devesu ca manussesu ca seṭṭho uttamoti. Paṭhamaṃ.",
  "atk-s0301a:1000": "2. Devadattasuttavaṇṇanā",
  "atk-s0301a:1001": "183. Dutiye acirapakkanteti saṅghaṃ bhinditvā nacirasseva veḷuvanato gayāsīsaṃ gate. Assatarinti gadrabhassa vaḷavāya jātaṃ. Dutiyaṃ.",
  "atk-s0301a:1002": "3. Andhakavindasuttavaṇṇanā",
  "atk-s0301a:1003_0": "184. Tatiye andhakavindanti evaṃnāmakaṃ gāmaṃ. Upasaṅkamīti “satthā idānipi vīriyaṃ",
  "atk-s0301a:1003_1": "karoti padhānamanuyuñjati, gacchāmissa santike ṭhatvā sāsanānucchavikaṃ vīriyapaṭisaṃyuttaṃ",
  "atk-s0301a:1003_2": "gāthaṃ vakkhāmī”ti upasaṅkami.",
  "atk-s0301a:1004_0": "Pantānīti janataṃ atikkamitvā manussānaṃ anupacāre ṭhitāni. Saṃyojanavippamokkhāti",
  "atk-s0301a:1004_1": "tāni ca senāsanāni sevamāno na cīvarādīnaṃ atthāya seveyya, atha kho dasasaṃyojanavippamokkhatthāya",
  "atk-s0301a:1004_2": "careyya. Saṅghe vaseti tesu senāsanesu ratiṃ alabhanto upaṭṭhākādīnaṃ cittānurakkhaṇatthaṃ",
  "atk-s0301a:1004_3": "gadrabhapiṭṭhe rajaṃ viya uppatanto araññe acaritvā saṅghamajjhe vaseyya. Rakkhitatto",
  "atk-s0301a:1004_4": "satīmāti tattha ca vasanto sagavacaṇḍo goṇo viya sabrahmacārino avijjhanto aghaṭṭento",
  "atk-s0301a:1004_5": "rakkhitatto satipaṭṭhānaparāyaṇo hutvā vaseyya.",
  "atk-s0301a:1005_0": "Idāni saṅghe vasamānassa bhikkhuno bhikkhācāravattaṃ ācikkhanto kulākulantiādimāha.",
  "atk-s0301a:1005_1": "Tattha piṇḍikāya carantoti piṇḍatthāya caramāno. Sevetha pantāni senāsanānīti saṅghamajjhaṃ",
  "atk-s0301a:1005_2": "otaritvā vasamānopi dhurapariveṇe tālanāḷikeraādīni ropetvā upaṭṭhākādisaṃsaṭṭho",
  "atk-s0301a:1005_3": "na vaseyya, cittakallataṃ pana janetvā cittaṃ hāsetvā tosetvā puna pantasenāsane",
  "atk-s0301a:1005_4": "vaseyyāti araññasseva vaṇṇaṃ katheti. Bhayāti vaṭṭabhayato. Abhayeti nibbāne. Vimuttoti",
  "atk-s0301a:1005_5": "adhimutto hutvā vaseyya.",
  "atk-s0301a:1006_0": "Yattha bheravāti yasmiṃ ṭhāne bhayajanakā saviññāṇakā sīhabyagghādayo, aviññāṇakā",
  "atk-s0301a:1006_1": "rattibhāge khāṇuvalliādayo bahū atthi. Sarīsapāti dīghajātikādisarīsapā. Nisīdi tattha",
  "atk-s0301a:1006_2": "bhikkhūti tādise ṭhāne bhikkhu nisinno. Iminā idaṃ dīpeti – bhagavā yathā tumhe etarahi",
  "atk-s0301a:1006_3": "tatraṭṭhakabheravārammaṇāni ceva sarīsape ca vijjunicchāraṇādīni ca amanasikatvā",
  "atk-s0301a:1006_4": "nisinnā, evamevaṃ padhānamanuyuttā bhikkhū nisīdantīti.",
  "atk-s0301a:1007_0": "Jātu me diṭṭhanti ekaṃsena mayā diṭṭhaṃ. Na yidaṃ itihītihanti idaṃ itiha itihāti",
  "atk-s0301a:1007_1": "na takkahetu vā nayahetu vā piṭakasampadānena vā ahaṃ vadāmi. Ekasmiṃ brahmacariyasminti",
  "atk-s0301a:1007_2": "ekāya dhammadesanāya. Dhammadesanā hi idha brahmacariyanti adhippetā. Maccuhāyinanti",
  "atk-s0301a:1007_3": "maraṇapariccāginaṃ khīṇāsavānaṃ.",
  "atk-s0301a:1008_0": "Dasā ca dasadhā dasāti ettha dasāti daseva, dasadhā dasāti sataṃ, aññe ca dasuttaraṃ",
  "atk-s0301a:1008_1": "sekhasataṃ passāmīti vadati. Sotasamāpannāti maggasotaṃ samāpannā. Atiracchānagāminoti",
  "atk-s0301a:1008_2": "desanāmattametaṃ, avinipātadhammāti attho. Saṅkhātuṃ nopi sakkomīti musāvādabhayena",
  "atk-s0301a:1008_3": "ettakā nāma puññabhāgino sattāti gaṇetuṃ na sakkomīti bahuṃ brahmadhammadesanaṃ sandhāya evamāha. Tatiyaṃ.",
  "atk-s0301a:1009": "4. Aruṇavatīsuttavaṇṇanā",
  "atk-s0301a:1010_0": "185. Catutthe abhibhūsambhavanti abhibhū ca sambhavo ca. Tesu abhibhūthero sāriputtatthero",
  "atk-s0301a:1010_1": "viya paññāya aggo, sambhavatthero mahāmoggallāno viya samādhinā aggo. Ujjhāyantīti",
  "atk-s0301a:1010_2": "avajjhāyanti, lāmakato vā cintenti. Khiyyantīti, kinnāmetaṃ kinnāmetanti? Aññamaññaṃ",
  "atk-s0301a:1010_3": "kathenti. Vipācentīti vitthārayantā punappunaṃ kathenti. Heṭṭhimena upaḍḍhakāyenāti",
  "atk-s0301a:1010_4": "nābhito paṭṭhāya heṭṭhimakāyena. Pāḷiyaṃ ettakameva āgataṃ. Thero pana “pakativaṇṇaṃ",
  "atk-s0301a:1010_5": "vijahitvā nāgavaṇṇaṃ gahetvā dasseti, supaṇṇavaṇṇaṃ gahetvā vā dassetī”tiādinā nayena",
  "atk-s0301a:1010_6": "āgataṃ anekappakāraṃ iddhivikubbanaṃ dassesi. Imā gāthāyo abhāsīti thero kira cintesi",
  "atk-s0301a:1010_7": "– “kathaṃ desitā nu kho dhammadesanā sabbesaṃ piyā assa manāpā”ti. Tato āvajjento",
  "atk-s0301a:1010_8": "– “sabbepi pāsaṇḍā sabbe devamanussā attano attano samaye purisakāraṃ vaṇṇayanti,",
  "atk-s0301a:1010_9": "vīriyassa avaṇṇavādī nāma natthi, vīriyapaṭisaṃyuttaṃ katvā desessāmi, evaṃ ayaṃ",
  "atk-s0301a:1010_10": "dhammadesanā sabbesaṃ piyā bhavissati manāpā”ti ñatvā tīsu piṭakesu vicinitvā imā gāthā abhāsi.",
  "atk-s0301a:1011_0": "Tattha ārambhathāti ārambhavīriyaṃ karotha. Nikkamathāti nikkamavīriyaṃ karotha.",
  "atk-s0301a:1011_1": "Yuñjathāti payogaṃ karotha parakkamatha. Maccuno senanti maccuno senā nāma kilesasenā,",
  "atk-s0301a:1011_2": "taṃ dhunātha. Jātisaṃsāranti jātiñca saṃsārañca, jātisaṅkhātaṃ vā saṃsāraṃ. Dukkhassantaṃ",
  "atk-s0301a:1011_3": "karissatīti vaṭṭadukkhassa paricchedaṃ karissati. Kiṃ pana katvā thero sahassilokadhātuṃ",
  "atk-s0301a:1011_4": "viññāpesīti? Nīlakasiṇaṃ tāva samāpajjitvā sabbattha ālokaṭṭhāne andhakāraṃ phari,",
  "atk-s0301a:1011_5": "odātakasiṇaṃ samāpajjitvā andhakāraṭṭhāne obhāsaṃ. Tato “kimidaṃ andhakāra”nti? Sattānaṃ",
  "atk-s0301a:1011_6": "ābhoge uppanne ālokaṃ dassesi. Ālokaṭṭhāne ālokakiccaṃ natthi, “kiṃ āloko aya”nti?",
  "atk-s0301a:1011_7": "Vicinantānaṃ attānaṃ dassesi. Atha tesaṃ theroti vadantānaṃ imā gāthāyo abhāsi, sabbe",
  "atk-s0301a:1011_8": "osaṭāya parisāya majjhe nisīditvā dhammaṃ desentassa viya saddaṃ suṇiṃsu. Atthopi",
  "atk-s0301a:1011_9": "nesaṃ pākaṭo ahosi. Catutthaṃ.",
  "atk-s0301a:1012": "5. Parinibbānasuttavaṇṇanā",
  "atk-s0301a:1013_0": "186. Pañcame upavattane mallānaṃ sālavaneti yatheva hi kadambanadītīrato rājamātuvihāradvārena",
  "atk-s0301a:1013_1": "thūpārāmaṃ gantabbaṃ hoti, evaṃ hiraññavatikāya nāma nadiyā pārimatīrato sālavanaṃ",
  "atk-s0301a:1013_2": "uyyānaṃ. Yathā anurādhapurassa thūpārāmo, evaṃ taṃ kusinārāya hoti. Yathā thūpārāmato",
  "atk-s0301a:1013_3": "dakkhiṇadvārena nagaraṃ pavisanamaggo pācīnamukho gantvā uttarena nivattati, evaṃ",
  "atk-s0301a:1013_4": "uyyānato sālapanti pācīnamukhā gantvā uttarena nivattā. Tasmā taṃ “upavattana”nti",
  "atk-s0301a:1013_5": "vuccati. Tasmiṃ upavattane mallānaṃ sālavane. Antarena yamakasālānanti mūlakkhandhaviṭapapattehi",
  "atk-s0301a:1013_6": "aññamaññaṃ saṃsibbitvā ṭhitasālānaṃ antarikāya. Appamādena sampādethāti satiavippavāsena",
  "atk-s0301a:1013_7": "kattabbakiccāni sampādayatha. Iti bhagavā yathā nāma maraṇamañce nipanno mahaddhano",
  "atk-s0301a:1013_8": "kuṭumbiko puttānaṃ dhanasāraṃ ācikkheyya, evamevaṃ parinibbānamañce nipanno pañcacattālīsa",
  "atk-s0301a:1013_9": "vassāni dinnaṃ ovādaṃ sabbaṃ ekasmiṃ appamādapadeyeva pakkhipitvā abhāsi. Ayaṃ tathāgatassa",
  "atk-s0301a:1013_10": "pacchimā vācāti idaṃ pana saṅgītikārānaṃ vacanaṃ.",
  "atk-s0301a:1014_0": "Ito paraṃ yaṃ parinibbānaparikammaṃ katvā bhagavā parinibbuto, taṃ dassetuṃ, atha",
  "atk-s0301a:1014_1": "kho bhagavā paṭhamaṃ jhānantiādi vuttaṃ. Tattha saññāvedayitanirodhaṃ samāpanne bhagavati",
  "atk-s0301a:1014_2": "assāsapassāsānaṃ appavattiṃ disvā, “parinibbuto satthā”ti saññāya devamanussā ekappahārena",
  "atk-s0301a:1014_3": "viraviṃsu, ānandattheropi – “parinibbuto nu kho, bhante, anuruddha bhagavā”ti theraṃ",
  "atk-s0301a:1014_4": "pucchi. Thero “na kho, āvuso ānanda, tathāgato parinibbuto, apica saññāvedayitanirodhaṃ",
  "atk-s0301a:1014_5": "samāpanno”ti āha. Kathaṃ pana so aññāsi? Thero kira satthārā saddhiṃyeva taṃ taṃ",
  "atk-s0301a:1014_6": "samāpattiṃ samāpajjanto yāva nevasaññānāsaññāyatanavuṭṭhānaṃ, tāva gantvā, “idāni",
  "atk-s0301a:1014_7": "bhagavā nirodhaṃ samāpanno, antonirodhe ca kālaṃkiriyā nāma natthī”ti aññāsi.",
  "atk-s0301a:1015_0": "Atha kho bhagavā saññāvedayitanirodhasamāpattito vuṭṭhahitvā nevasaññānāsaññāyatanaṃ",
  "atk-s0301a:1015_1": "samāpajji…pe… tatiyajjhānā vuṭṭhahitvā catutthaṃ jhānaṃ samāpajjīti ettha pana bhagavā",
  "atk-s0301a:1015_2": "catuvīsatiyā ṭhānesu paṭhamaṃ jhānaṃ samāpajji, terasasu ṭhānesu dutiyaṃ jhānaṃ…",
  "atk-s0301a:1015_3": "tathā tatiyaṃ… pannarasasu ṭhānesu catutthaṃ jhānaṃ samāpajji. Kathaṃ? Dasasu asubhesu",
  "atk-s0301a:1015_4": "dvattiṃsākāre aṭṭhasu kasiṇesu mettākaruṇāmuditesu ānāpāne paricchedākāseti imesu",
  "atk-s0301a:1015_5": "tāva catuvīsatiyā ṭhānesu paṭhamaṃ jhānaṃ samāpajji. Ṭhapetvā pana dvattiṃsākārañca",
  "atk-s0301a:1015_6": "dasa ca asubhāni sesesu terasasu dutiyaṃ jhānaṃ… tesuyeva tatiyaṃ jhānaṃ samāpajji.",
  "atk-s0301a:1015_7": "Aṭṭhasu pana kasiṇesu upekkhābrahmavihāre ānāpāne paricchedākāse catūsu arūpesūti",
  "atk-s0301a:1015_8": "imesu pannarasasu ṭhānesu catutthaṃ jhānaṃ samāpajji. Ayampi ca saṅkhepakathāva.",
  "atk-s0301a:1015_9": "Nibbānapuraṃ pavisanto pana bhagavā dhammassāmi sabbāpi catuvīsatikoṭisatasahassasaṅkhā",
  "atk-s0301a:1015_10": "samāpattiyo pavisitvā videsaṃ gacchanto ñātijanaṃ āliṅgetvā viya sabbasamāpattisukhaṃ",
  "atk-s0301a:1015_11": "anubhavitvā paviṭṭho.",
  "atk-s0301a:1016_0": "Catutthajjhānā vuṭṭhahitvā samanantarā bhagavā parinibbāyīti ettha ca jhānasamanantaraṃ",
  "atk-s0301a:1016_1": "paccavekkhaṇasamanantaranti, dve samanantarāni. Catutthajjhānā vuṭṭhāya bhavaṅgaṃ",
  "atk-s0301a:1016_2": "otiṇṇassa tattheva parinibbānaṃ jhānasamanantaraṃ nāma, catutthajjhānā vuṭṭhahitvā",
  "atk-s0301a:1016_3": "puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ paccavekkhaṇasamanantaraṃ",
  "atk-s0301a:1016_4": "nāma. Imāni dvepi samanantarāneva. Bhagavā pana jhānaṃ samāpajjitvā jhānā vuṭṭhāya",
  "atk-s0301a:1016_5": "jhānaṅgāni paccavekkhitvā bhavaṅgacittena abyākatena dukkhasaccena parinibbāyi. Ye",
  "atk-s0301a:1016_6": "hi keci buddhā vā paccekabuddhā vā ariyasāvakā vā antamaso kunthakipillikaṃ upādāya",
  "atk-s0301a:1016_7": "sabbe bhavaṅgacitteneva abyākatena dukkhasaccena kālaṃ karonti.",
  "atk-s0301a:1017_0": "Bhūtāti sattā. Appaṭipuggaloti paṭibhāgapuggalavirahito. Balappattoti dasavidhaṃ",
  "atk-s0301a:1017_1": "ñāṇabalaṃ patto. Uppādavayadhamminoti uppādavayasabhāvā. Tesaṃ vūpasamoti tesaṃ saṅkhārānaṃ",
  "atk-s0301a:1017_2": "vūpasamo. Sukhoti asaṅkhataṃ nibbānameva sukhanti attho. Tadāsīti “saha parinibbānā",
  "atk-s0301a:1017_3": "mahābhūmicālo ahosī”ti evaṃ mahāparinibbāne vuttaṃ bhūmicālaṃ sandhāyāha. So hi lomahaṃsanako",
  "atk-s0301a:1017_4": "ca bhiṃsanako ca āsi. Sabbākāravarūpeteti sabbākāravaraguṇūpete. Nāhu assāsapassāsoti",
  "atk-s0301a:1017_5": "na jāto assāsapassāso. Anejoti taṇhāsaṅkhātāya ejāya abhāvena anejo. Santimārabbhāti",
  "atk-s0301a:1017_6": "anupādisesaṃ nibbānaṃ ārabbha paṭicca sandhāya. Cakkhumāti pañcahi cakkhūhi cakkhumā.",
  "atk-s0301a:1017_7": "Parinibbutoti khandhaparinibbānena parinibbuto. Asallīnenāti anallīnena asaṅkuṭitena",
  "atk-s0301a:1017_8": "suvikasiteneva cittena. Vedanaṃ ajjhavāsayīti vedanaṃ adhivāsesi, na vedanānuvattī",
  "atk-s0301a:1017_9": "hutvā ito cito samparivatti. Vimokkhoti kenaci dhammena anāvaraṇavimokkho sabbaso",
  "atk-s0301a:1017_10": "apaññattibhāvūpagamo pajjotanibbānasadiso jātoti. Pañcamaṃ.",
  "atk-s0301a:1018": "Dutiyo vaggo.",
  "atk-s0301a:1019": "Iti sāratthappakāsiniyā",
  "atk-s0301a:1020": "Saṃyuttanikāya-aṭṭhakathāya",
  "atk-s0301a:1021": "Brahmasaṃyuttavaṇṇanā niṭṭhitā.",
  "atk-s0301a:1024": "7. Brāhmaṇasaṃyuttaṃ",
  "atk-s0301a:1025": "1. Arahantavaggo",
  "atk-s0301a:1026": "1. Dhanañjānīsuttavaṇṇanā",
  "atk-s0301a:1027_0": "187. Brāhmaṇasaṃyuttassa paṭhame dhanañjānīti dhanañjānigottā. Ukkaṭṭhagottā kiresā.",
  "atk-s0301a:1027_1": "Sesabrāhmaṇā kira brahmuno mukhato jātā, dhanañjānigottā matthakaṃ bhinditvā nikkhantāti",
  "atk-s0301a:1027_2": "tesaṃ laddhi. Udānaṃ udānesīti kasmā udānesi? So kira brāhmaṇo micchādiṭṭhiko “buddho",
  "atk-s0301a:1027_3": "dhammo saṅgho”ti vutte kaṇṇe pidahati, thaddho khadirakhāṇusadiso. Brāhmaṇī pana",
  "atk-s0301a:1027_4": "sotāpannā ariyasāvikā. Brāhmaṇo dānaṃ dento pañcasatānaṃ brāhmaṇānaṃ appodakaṃ pāyāsaṃ",
  "atk-s0301a:1027_5": "deti, brāhmaṇī buddhappamukhassa saṅghassa nānārasabhojanaṃ. Brāhmaṇassa dānadivase",
  "atk-s0301a:1027_6": "brāhmaṇī tassa vasavattitāya pahīnamaccheratāya ca sahatthā parivisati. Brāhmaṇiyā",
  "atk-s0301a:1027_7": "pana dānadivase brāhmaṇo pātova gharā nikkhamitvā palāyati. Athekadivasaṃ brāhmaṇo",
  "atk-s0301a:1027_8": "brāhmaṇiyā saddhiṃ asammantetvā pañcasate brāhmaṇe nimantetvā brāhmaṇiṃ āha – “sve",
  "atk-s0301a:1027_9": "bhoti amhākaṃ ghare pañcasatā brāhmaṇā bhuñjissantī”ti. Mayā kiṃ kātabbaṃ brāhmaṇāti?",
  "atk-s0301a:1027_10": "Tayā aññaṃ kiñci kātabbaṃ natthi, sabbaṃ pacanaparivesanaṃ aññe karissanti. Yaṃ pana",
  "atk-s0301a:1027_11": "tvaṃ ṭhitāpi nisinnāpi khipitvāpi ukkāsitvāpi “namo buddhassā”ti tassa muṇḍakassa",
  "atk-s0301a:1027_12": "samaṇakassa namakkāraṃ karosi, taṃ sve ekadivasamattaṃ mā akāsi. Taṃ hi sutvā brāhmaṇā",
  "atk-s0301a:1027_13": "anattamanā honti, mā maṃ brāhmaṇehi bhindasīti. Tvaṃ brāhmaṇehi vā bhijja devehi",
  "atk-s0301a:1027_14": "vā, ahaṃ pana satthāraṃ anussaritvā na sakkomi anamassamānā saṇṭhātunti. Bhoti kulasatike",
  "atk-s0301a:1027_15": "gāme gāmadvārampi tāva pidahituṃ vāyamanti, tvaṃ dvīhaṅgulehi pidahitabbaṃ mukhaṃ",
  "atk-s0301a:1027_16": "brāhmaṇānaṃ bhojanakālamattaṃ pidahituṃ na sakkosīti. Evaṃ punappunaṃ kathetvāpi",
  "atk-s0301a:1027_17": "so nivāretuṃ asakkonto ussīsake ṭhapitaṃ maṇḍalaggakhaggaṃ gahetvā – “bhoti sace",
  "atk-s0301a:1027_18": "sve brāhmaṇesu nisinnesu taṃ muṇḍasamaṇakaṃ namassasi, iminā taṃ khaggena pādatalato",
  "atk-s0301a:1027_19": "paṭṭhāya yāva kesamatthakā kaḷīraṃ viya koṭṭetvā rāsiṃ karissāmī”ti imaṃ gāthaṃ abhāsi –",
  "atk-s0301a:1028": "“Iminā maṇḍalaggena, pādato yāva matthakā;",
  "atk-s0301a:1029": "Kaḷīramiva chejjāmi, yadi micchaṃ na kāhasi.",
  "atk-s0301a:1030": "“Sace buddhoti bhaṇasi, sace dhammoti bhāsasi;",
  "atk-s0301a:1031": "Sace saṅghoti kittesi, jīvantī me nivesane”ti.",
  "atk-s0301a:1032": "Ariyasāvikā pana pathavī viya duppakampā, sineru viya dupparivattiyā. Sā tena naṃ evamāha –",
  "atk-s0301a:1033": "“Sace me aṅgamaṅgāni, kāmaṃ chejjasi brāhmaṇa;",
  "atk-s0301a:1034": "Nevāhaṃ viramissāmi, buddhaseṭṭhassa sāsanā.",
  "atk-s0301a:1035": "“Nāhaṃ okkā varadharā, sakkā rodhayituṃ jinā;",
  "atk-s0301a:1036": "Dhītāhaṃ buddhaseṭṭhassa, chinda vā maṃ vadhassu vā”ti.",
  "atk-s0301a:1037_0": "Evaṃ dhanañjānigajjitaṃ nāma gajjantī pañca gāthāsatāni abhāsi. Brāhmaṇo brāhmaṇiṃ",
  "atk-s0301a:1037_1": "parāmasituṃ vā paharituṃ vā asakkonto “bhoti yaṃ te ruccati, taṃ karohī”ti vatvā",
  "atk-s0301a:1037_2": "khaggaṃ sayane khipi. Punadivase gehaṃ haritupalittaṃ kārāpetvā lājāpuṇṇaghaṭamālāgandhādīhi",
  "atk-s0301a:1037_3": "tattha tattha alaṅkārāpetvā pañcannaṃ brāhmaṇasatānaṃ navasappisakkharamadhuyuttaṃ",
  "atk-s0301a:1037_4": "appodakapāyāsaṃ paṭiyādāpetvā kālaṃ ārocāpesi.",
  "atk-s0301a:1038_0": "Brāhmaṇīpi pātova gandhodakena sayaṃ nhāyitvā sahassagghanakaṃ ahatavatthaṃ nivāsetvā",
  "atk-s0301a:1038_1": "pañcasatagghanakaṃ ekaṃsaṃ katvā sabbālaṅkārapaṭimaṇḍitā suvaṇṇakaṭacchuṃ gahetvā",
  "atk-s0301a:1038_2": "bhattagge brāhmaṇe parivisamānā tehi saddhiṃ ekapantiyaṃ nisinnassa tassa brāhmaṇassa",
  "atk-s0301a:1038_3": "bhattaṃ upasaṃharantī dunnikkhitte dārubhaṇḍe pakkhali. Pakkhalanaghaṭṭanāya dukkhā",
  "atk-s0301a:1038_4": "vedanā uppajji. Tasmiṃ samaye dasabalaṃ sari. Satisampannatāya pana pāyāsapātiṃ achaḍḍetvā",
  "atk-s0301a:1038_5": "saṇikaṃ otāretvā bhūmiyaṃ saṇṭhapetvā pañcannaṃ brāhmaṇasatānaṃ majjhe sirasi añjaliṃ",
  "atk-s0301a:1038_6": "ṭhapetvā yena veḷuvanaṃ, tenañjaliṃ paṇāmetvā imaṃ udānaṃ udānesi.",
  "atk-s0301a:1039_0": "Tasmiñca samaye tesu brāhmaṇesu keci bhuttā honti, keci bhuñjamānā, keci hatthe otāritamattā,",
  "atk-s0301a:1039_1": "kesañci bhojanaṃ purato ṭhapitamattaṃ hoti. Te taṃ saddaṃ sutvāva sinerumattena muggarena",
  "atk-s0301a:1039_2": "sīse pahaṭā viya kaṇṇesu sūlena viddhā viya dukkhadomanassaṃ paṭisaṃvediyamānā “iminā",
  "atk-s0301a:1039_3": "aññaladdhikena mayaṃ gharaṃ pavesitā”ti kujjhitvā hatthe piṇḍaṃ chaḍḍetvā mukhena",
  "atk-s0301a:1039_4": "gahitaṃ niṭṭhubhitvā dhanuṃ disvā kākā viya brāhmaṇaṃ akkosamānā disāvidisā pakkamiṃsu.",
  "atk-s0301a:1039_5": "Brāhmaṇo evaṃ bhijjitvā gacchante brāhmaṇe disvā brāhmaṇiṃ sīsato paṭṭhāya oloketvā,",
  "atk-s0301a:1039_6": "“idameva bhayaṃ sampassamānā mayaṃ hiyyo paṭṭhāya bhotiṃ yācantā na labhimhā”ti nānappakārehi",
  "atk-s0301a:1039_7": "brāhmaṇiṃ akkositvā, etaṃ “evamevaṃ panā”tiādivacanaṃ avoca.",
  "atk-s0301a:1040_0": "Upasaṅkamīti “samaṇo gotamo gāmanigamaraṭṭhapūjito, na sakkā gantvā yaṃ vā taṃ vā",
  "atk-s0301a:1040_1": "vatvā santajjetuṃ, ekameva naṃ pañhaṃ pucchissāmī”ti gacchantova “kiṃsu chetvā”ti",
  "atk-s0301a:1040_2": "gāthaṃ abhisaṅkharitvā – “sace ‘asukassa nāma vadhaṃ rocemī’ti vakkhati, atha naṃ",
  "atk-s0301a:1040_3": "‘ye tuyhaṃ na ruccanti, te māretukāmosi, lokavadhāya uppanno, kiṃ tuyhaṃ samaṇabhāvenā’ti?",
  "atk-s0301a:1040_4": "Niggahessāmi. Sace ‘na kassaci vadhaṃ rocemī’ti vakkhati, atha naṃ ‘tvaṃ rāgādīnampi",
  "atk-s0301a:1040_5": "vadhaṃ na icchasi. Kasmā samaṇo hutvā āhiṇḍasī’ti? Niggahessāmī. Iti imaṃ ubhatokoṭikaṃ",
  "atk-s0301a:1040_6": "pañhaṃ samaṇo gotamo neva gilituṃ na uggilituṃ sakkhissatī”ti cintetvā upasaṅkami.",
  "atk-s0301a:1040_7": "Sammodīti attano paṇḍitatāya kuddhabhāvaṃ adassetvā madhurakathaṃ kathento sammodi.",
  "atk-s0301a:1040_8": "Pañho devatāsaṃyutte kathito. Sesampi heṭṭhā vitthāritamevāti. Paṭhamaṃ.",
  "atk-s0301a:1041": "2. Akkosasuttavaṇṇanā",
  "atk-s0301a:1042_0": "188. Dutiye akkosakabhāradvājoti bhāradvājova so, pañcamattehi pana gāthā satehi",
  "atk-s0301a:1042_1": "tathāgataṃ akkosanto āgatoti. “Akkosakabhāradvājo”ti tassa saṅgītikārehi nāmaṃ gahitaṃ.",
  "atk-s0301a:1042_2": "Kupito anattamanoti “samaṇena gotamena mayhaṃ jeṭṭhakabhātaraṃ pabbājentena jāni",
  "atk-s0301a:1042_3": "katā, pakkho bhinno”ti kodhena kupito domanassena ca anattamano hutvāti attho. Akkosatīti",
  "atk-s0301a:1042_4": "“corosi, bālosi, mūḷhosi, thenosi, oṭṭhosi, meṇḍosi, goṇosi, gadrabhosi, tiracchānagatosi,",
  "atk-s0301a:1042_5": "nerayikosī”ti dasahi akkosavatthūhi akkosati. Paribhāsatīti “hotu muṇḍakasamaṇaka,",
  "atk-s0301a:1042_6": "‘adaṇḍo aha’nti karosi, idāni te rājakulaṃ gantvā daṇḍaṃ āropessāmī”tiādīni vadanto paribhāsati nāma.",
  "atk-s0301a:1043_0": "Sambhuñjatīti ekato bhuñjati. Vītiharatīti katassa paṭikāraṃ karoti. Bhagavantaṃ",
  "atk-s0301a:1043_1": "kho, gotamanti kasmā evamāha? “Tavevetaṃ, brāhmaṇa, tavevetaṃ, brāhmaṇā”ti kirassa",
  "atk-s0301a:1043_2": "sutvā. “Isayo nāma kupitā sapanaṃ denti kisavacchādayo viyā”ti anussavavasena “sapati",
  "atk-s0301a:1043_3": "maṃ maññe samaṇo gotamo”ti bhayaṃ uppajji. Tasmā evamāha.",
  "atk-s0301a:1044_0": "Dantassāti nibbisevanassa. Tādinoti tādilakkhaṇaṃ pattassa. Tasseva tena pāpiyoti",
  "atk-s0301a:1044_1": "tasseva puggalassa tena kodhena pāpaṃ hoti. Sato upasammatīti satiyā samannāgato",
  "atk-s0301a:1044_2": "hutvā adhivāseti. Ubhinnaṃ tikicchantānanti ubhinnaṃ tikicchantaṃ. Ayameva vā pāṭho.",
  "atk-s0301a:1044_3": "Yo puggalo sato upasammati, ubhinnamatthaṃ carati tikicchati sādheti, taṃ puggalaṃ",
  "atk-s0301a:1044_4": "janā bāloti maññanti. Kīdisā janā? Ye dhammassa akovidā. Dhammassāti pañcakkhandhadhammassa",
  "atk-s0301a:1044_5": "vā catusaccadhammassa vā. Akovidāti tasmiṃ dhamme akusalā andhabālaputhujjanā. Dutiyaṃ.",
  "atk-s0301a:1045": "3. Asurindakasuttavaṇṇanā",
  "atk-s0301a:1046_0": "189. Tatiye asurindakabhāradvājoti akkosakabhāradvājassa kaniṭṭho. Kupitoti teneva",
  "atk-s0301a:1046_1": "kāraṇena kuddho. Jayañcevassa taṃ hotīti asseva taṃ jayaṃ hoti, so jayo hotīti attho.",
  "atk-s0301a:1046_2": "Katamassāti? Yā titikkhā vijānato adhivāsanāya guṇaṃ vijānantassa titikkhā adhivāsanā,",
  "atk-s0301a:1046_3": "ayaṃ tassa vijānatova jayo. Bālo pana pharusaṃ bhaṇanto “mayhaṃ jayo”ti kevalaṃ jayaṃ maññati. Tatiyaṃ.",
  "atk-s0301a:1047": "4. Bilaṅgīkasuttavaṇṇanā",
  "atk-s0301a:1048_0": "190. Catutthe bilaṅgikabhāradvājoti bhāradvājova so, nānappakāraṃ pana suddhañca",
  "atk-s0301a:1048_1": "sambhārayuttañca kañjikaṃ kāretvā vikkiṇāpento bahudhanaṃ saṅkharīti “bilaṅgikabhāradvājo”ti",
  "atk-s0301a:1048_2": "tassa saṅgītikārehi nāmaṃ gahitaṃ. Tuṇhībhūtoti “tayo me jeṭṭhakabhātaro iminā pabbājitā”ti",
  "atk-s0301a:1048_3": "ativiya kuddho kiñci vattuṃ asakkonto tuṇhībhūto aṭṭhāsi. Gāthā pana devatāsaṃyutte",
  "atk-s0301a:1048_4": "kathitāva. Catutthaṃ.",
  "atk-s0301a:1049": "5. Ahiṃsakasuttavaṇṇanā",
  "atk-s0301a:1050_0": "191. Pañcame ahiṃsakabhāradvājoti bhāradvājovesa, ahiṃsakapañhaṃ pana pucchi, tenassetaṃ",
  "atk-s0301a:1050_1": "saṅgītikārehi nāmaṃ gahitaṃ. Nāmena vā esa ahiṃsako, gottena bhāradvājo. Ahiṃsakāhanti",
  "atk-s0301a:1050_2": "ahiṃsako ahaṃ, iti me bhavaṃ gotamo jānātūti āha. Tathā cassāti tathā ce assa, bhaveyyāsīti",
  "atk-s0301a:1050_3": "attho. Na hiṃsatīti na viheṭheti na dukkhāpeti. Pañcamaṃ.",
  "atk-s0301a:1051": "6. Jaṭāsuttavaṇṇanā",
  "atk-s0301a:1052": "192. Chaṭṭhe jaṭābhāradvājoti bhāradvājovesa, jaṭāpañhassa pana pucchitattā saṅgītikārehi evaṃ vutto. Sesaṃ devatāsaṃyutte kathitameva. Chaṭṭhaṃ.",
  "atk-s0301a:1053": "7. Suddhikasuttavaṇṇanā",
  "atk-s0301a:1054_0": "193. Sattame suddhikabhāradvājoti ayampi bhāradvājova, suddhikapañhassa pana pucchitattā",
  "atk-s0301a:1054_1": "saṅgītikārehi evaṃ vutto. Sīlavāpi tapokaranti sīlasampannopi tapokammaṃ karonto.",
  "atk-s0301a:1054_2": "Vijjācaraṇasampannoti ettha vijjāti tayo vedā. Caraṇanti gottacaraṇaṃ. So sujjhati",
  "atk-s0301a:1054_3": "na aññā itarā pajāti so tevijjo brāhmaṇo sujjhati, ayaṃ pana aññā nāmikā pajā na",
  "atk-s0301a:1054_4": "sujjhatīti vadati. Bahumpi palapaṃ jappanti bahumpi palapaṃ jappanto, “brāhmaṇova",
  "atk-s0301a:1054_5": "sujjhatī”ti evaṃ vacanasahassampi bhaṇantoti attho. Antokasambūti anto kilesapūtisabhāvena",
  "atk-s0301a:1054_6": "pūtiko. Saṃkiliṭṭhoti kiliṭṭhehi kāyakammādīhi samannāgato. Sattamaṃ.",
  "atk-s0301a:1055": "8. Aggikasuttavaṇṇanā",
  "atk-s0301a:1056_0": "194. Aṭṭhame aggikabhāradvājoti ayampi bhāradvājova, aggi paricaraṇavasena panassa",
  "atk-s0301a:1056_1": "saṅgītikārehi etaṃ nāmaṃ gahitaṃ. Sannihito hotīti saṃyojito hoti. Aṭṭhāsīti kasmā",
  "atk-s0301a:1056_2": "tattha aṭṭhāsi? Bhagavā kira paccūsasamaye lokaṃ olokento imaṃ brāhmaṇaṃ disvā cintesi",
  "atk-s0301a:1056_3": "– “ayaṃ brāhmaṇo evarūpaṃ aggapāyāsaṃ gahetvā ‘mahābrahmānaṃ bhojemī’ti aggimhi jhāpento",
  "atk-s0301a:1056_4": "aphalaṃ karoti apāyamaggaṃ okkamati, imaṃ laddhiṃ avissajjanto apāyapūrakova bhavissati,",
  "atk-s0301a:1056_5": "gacchāmissa dhammadesanāya, micchādiṭṭhiṃ bhinditvā pabbājetvā cattāro magge ceva",
  "atk-s0301a:1056_6": "cattāri ca phalāni demī”ti, tasmā pubbaṇhasamaye rājagahaṃ pavisitvā tattha aṭṭhāsi.",
  "atk-s0301a:1057_0": "Tīhi vijjāhīti tīhi vedehi. Jātimāti yāva sattamā pitāmahayugā parisuddhāya jātiyā",
  "atk-s0301a:1057_1": "samannāgato. Sutavā bahūti bahu nānappakāre ganthe sutavā. Somaṃ bhuñjeyyāti so tevijjo",
  "atk-s0301a:1057_2": "brāhmaṇo imaṃ pāyāsaṃ bhuñjituṃ yutto, tumhākaṃ panesa pāyāso ayuttoti vadati.",
  "atk-s0301a:1058_0": "Vedīti pubbenivāsañāṇena jāni paṭivijjhi. Saggāpāyanti dibbena cakkhunā saggampi",
  "atk-s0301a:1058_1": "apāyampi passati. Jātikkhayanti arahattaṃ. Abhiññāvositoti jānitvā vositavosāno.",
  "atk-s0301a:1058_2": "Brāhmaṇo bhavanti avīcito yāva bhavaggā bhotā gotamena sadiso jātisampanno khīṇāsavabrāhmaṇo",
  "atk-s0301a:1058_3": "natthi, bhavaṃyeva brāhmaṇoti.",
  "atk-s0301a:1059_0": "Evañca pana vatvā suvaṇṇapātiṃ pūretvā dasabalassa pāyāsaṃ upanāmesi. Satthā uppattiṃ",
  "atk-s0301a:1059_1": "dīpetvā bhojanaṃ paṭikkhipanto gāthābhigītaṃ metiādimāha. Tattha gāthābhigītanti",
  "atk-s0301a:1059_2": "gāthāhi abhigītaṃ. Abhojaneyyanti abhuñjitabbaṃ. Idaṃ vuttaṃ hoti – tvaṃ, brāhmaṇa,",
  "atk-s0301a:1059_3": "mayhaṃ ettakaṃ kālaṃ bhikkhācāravattena ṭhitassa kaṭacchumattampi dātuṃ nāsakkhi,",
  "atk-s0301a:1059_4": "idāni pana mayā tuyhaṃ kilañjamhi tile vitthārentena viya sabbe buddhaguṇā pakāsitā,",
  "atk-s0301a:1059_5": "iti gāyanena gāyitvā laddhaṃ viya idaṃ bhojanaṃ hoti, tasmā idaṃ gāthābhigītaṃ me",
  "atk-s0301a:1059_6": "abhojaneyyanti. Sampassataṃ, brāhmaṇa, nesa dhammoti, brāhmaṇa, atthañca dhammañca",
  "atk-s0301a:1059_7": "sampassantānaṃ “evarūpaṃ bhojanaṃ bhuñjitabba”nti esa dhammo na hoti. Sudhābhojanampi",
  "atk-s0301a:1059_8": "gāthābhigītaṃ panudanti buddhā, gāthāhi gāyitvā laddhaṃ buddhā nīharantiyeva. Dhamme",
  "atk-s0301a:1059_9": "sati, brāhmaṇa, vuttiresāti, brāhmaṇa, dhamme sati dhammaṃ apekkhitvā dhamme patiṭṭhāya",
  "atk-s0301a:1059_10": "jīvitaṃ kappentānaṃ esā vutti ayaṃ ājīvo – evarūpaṃ nīharitvā dhammaladdhameva bhuñjitabbanti.",
  "atk-s0301a:1060_0": "Atha brāhmaṇo cintesi – ahaṃ pubbe samaṇassa gotamassa guṇe vā aguṇe vā na jānāmi.",
  "atk-s0301a:1060_1": "Idāni panassāhaṃ guṇe ñatvā mama gehe asītikoṭimattaṃ dhanaṃ sāsane vippakiritukāmo",
  "atk-s0301a:1060_2": "jāto, ayañca “mayā dinnapaccayā akappiyā”ti vadati. Appaṭiggayho ahaṃ samaṇena gotamenāti.",
  "atk-s0301a:1060_3": "Atha bhagavā sabbaññutaññāṇaṃ pesetvā tassa cittācāraṃ vīmaṃsanto, “ayaṃ sabbepi",
  "atk-s0301a:1060_4": "attanā dinnapaccaye ‘akappiyā’ti sallakkheti. Yaṃ hi bhojanaṃ ārabbha kathā uppannā,",
  "atk-s0301a:1060_5": "etadeva na vaṭṭati, sesā niddosā”ti brāhmaṇassa catunnaṃ paccayānaṃ dānadvāraṃ dassento",
  "atk-s0301a:1060_6": "aññena cātiādimāha. Tattha kukkuccavūpasantanti hatthakukkuccādīnaṃ vasena vūpasantakukkuccaṃ.",
  "atk-s0301a:1060_7": "Annena pānenāti desanāmattametaṃ. Ayaṃ panattho – aññehi tayā “pariccajissāmī”ti",
  "atk-s0301a:1060_8": "sallakkhitehi cīvarādīhi paccayehi upaṭṭhahassu. Khettaṃ hi taṃ puññapekkhassa hotīti",
  "atk-s0301a:1060_9": "etaṃ tathāgatasāsanaṃ nāma puññapekkhassa puññatthikassa tuyhaṃ appepi bīje bahusassaphaladāyakaṃ",
  "atk-s0301a:1060_10": "sukhettaṃ viya paṭiyattaṃ hoti. Aṭṭhamaṃ.",
  "atk-s0301a:1061": "9. Sundarikasuttavaṇṇanā",
  "atk-s0301a:1062_0": "195. Navame sundarikabhāradvājoti sundarikāya nadiyā tīre aggijuhaṇena evaṃladdhanāmo.",
  "atk-s0301a:1062_1": "Sundarikāyāti evaṃnāmikāya nadiyā. Aggiṃ juhatīti āhutiṃ pakkhipanena jāleti. Aggihuttaṃ",
  "atk-s0301a:1062_2": "paricaratīti agyāyatanaṃ sammajjanupalepanabalikammādinā payirupāsati. Ko nu kho",
  "atk-s0301a:1062_3": "imaṃ habyasesaṃ bhuñjeyyāti so kira brāhmaṇo aggimhi hutāvasesaṃ pāyāsaṃ disvā cintesi",
  "atk-s0301a:1062_4": "– “aggimhi tāva pakkhittapāyāso mahābrahmunā bhutto, ayaṃ pana avaseso atthi, taṃ",
  "atk-s0301a:1062_5": "yadi brahmuno mukhato jātassa brāhmaṇassa dadeyyaṃ, evaṃ me pitarā saha puttopi santappito",
  "atk-s0301a:1062_6": "bhaveyya, suvisodhito cassa brahmalokagāmimaggo”ti. So brāhmaṇassa dassanatthaṃ uṭṭhāyāsanā",
  "atk-s0301a:1062_7": "catuddisā anuvilokesi, “ko nu kho imaṃ habyasesaṃ bhuñjeyyā”ti?",
  "atk-s0301a:1063_0": "Rukkhamūleti tasmiṃ vanasaṇḍe jeṭṭhakarukkhassa mūle. Sasīsaṃ pārutaṃ nisinnanti",
  "atk-s0301a:1063_1": "saha sīsena pārutakāyaṃ nisinnaṃ. Kasmā pana bhagavā tattha nisīdi? Bhagavā kira",
  "atk-s0301a:1063_2": "paccūsasamaye lokaṃ olokento imaṃ brāhmaṇaṃ disvā cintesi – ayaṃ brāhmaṇo evarūpaṃ",
  "atk-s0301a:1063_3": "aggapāyāsaṃ gahetvā “mahābrahmānaṃ bhojemī”ti aggimhi jhāpento aphalaṃ karoti…pe…",
  "atk-s0301a:1063_4": "cattāro magge ceva cattāri ca phalāni demīti. Tasmā kālasseva vuṭṭhāya sarīrapaṭijagganaṃ",
  "atk-s0301a:1063_5": "katvā pattacīvaraṃ ādāya gantvā vuttanayena tasmiṃ rukkhamūle nisīdi. Atha kasmā",
  "atk-s0301a:1063_6": "sasīsaṃ pārupīti? Himapātassa ca sītavātassa ca paṭibāhaṇatthaṃ, paṭibalova etaṃ",
  "atk-s0301a:1063_7": "tathāgato adhivāsetuṃ. Sace pana apārupitvā nisīdeyya, brāhmaṇo dūratova sañjānitvā",
  "atk-s0301a:1063_8": "nivatteyya, evaṃ sati kathā nappavatteyya. Iti bhagavā – “brāhmaṇe āgate sīsaṃ vivarissāmi,",
  "atk-s0301a:1063_9": "atha maṃ so disvā kathaṃ pavattessati, tassāhaṃ kathānusārena dhammaṃ desessāmī”ti",
  "atk-s0301a:1063_10": "kathāpavattanatthaṃ evamakāsi.",
  "atk-s0301a:1064_0": "Upasaṅkamīti brāhmaṇo – “ayaṃ sasīsaṃ pārupitvā sabbarattiṃ padhānamanuyutto. Imassa",
  "atk-s0301a:1064_1": "dakkhiṇodakaṃ datvā imaṃ habyasesaṃ dassāmī”ti, brāhmaṇasaññī hutvā upasaṅkami. Muṇḍo",
  "atk-s0301a:1064_2": "ayaṃ bhavaṃ, muṇḍako ayaṃ bhavanti sīse vivaritamatte nīcakesantaṃ disvā “muṇḍo”ti",
  "atk-s0301a:1064_3": "āha. Tato suṭṭhutaraṃ olokento pavattamattampi sikhaṃ adisvā hīḷento “muṇḍako”ti",
  "atk-s0301a:1064_4": "āha. Tatovāti yattha ṭhito addasa, tamhāva padesā. Muṇḍāpi hīti kenaci kāraṇena muṇḍitasīsāpi honti.",
  "atk-s0301a:1065_0": "Mā jātiṃ pucchāti yadi dānassa mahapphalataṃ paccāsīsasi, jātiṃ mā puccha. Akāraṇaṃ",
  "atk-s0301a:1065_1": "hi dakkhiṇeyyabhāvassa jāti. Caraṇañca pucchāti apica kho sīlādiguṇabhedaṃ caraṇaṃ",
  "atk-s0301a:1065_2": "puccha. Etaṃ hi dakkhiṇeyyabhāvassa kāraṇaṃ. Idānissa tamatthaṃ vibhāvento kaṭṭhā",
  "atk-s0301a:1065_3": "have jāyati jātavedotiādimāha. Tatrāyaṃ adhippāyo – idha kaṭṭhā aggi jāyati, na ca",
  "atk-s0301a:1065_4": "so sālādikaṭṭhā jātova aggikiccaṃ karoti, sāpāna-doṇiādikaṭṭhā jāto na karoti, attano",
  "atk-s0301a:1065_5": "pana acciyādiguṇasampattiyā yato vā tato vā jāto karotiyeva. Evaṃ na brāhmaṇakulādīsu",
  "atk-s0301a:1065_6": "jātova dakkhiṇeyyo hoti, caṇḍālakulādīsu jāto na hoti, apica kho nīcakulinopi uccakulinopi",
  "atk-s0301a:1065_7": "khīṇāsava-muni dhitimā hirīnisedho ājānīyo hoti. Imāya dhitihiripamokkhāya guṇasampattiyā",
  "atk-s0301a:1065_8": "jātimā uttamadakkhiṇeyyo hoti. So hi dhitiyā guṇe dhāreti, hiriyā dose nisedhetīti.",
  "atk-s0301a:1065_9": "Apicettha munīti monadhammena samannāgato. Dhitimāti vīriyavā. Ājānīyoti kāraṇākāraṇajānanako.",
  "atk-s0301a:1065_10": "Hirīnisedhoti hiriyā pāpāni nisedhetvā ṭhito.",
  "atk-s0301a:1066_0": "Saccena dantoti paramatthasaccena danto. Damasā upetoti indriyadamena upeto. Vedantagūti",
  "atk-s0301a:1066_1": "catunnaṃ maggavedānaṃ antaṃ, catūhi vā maggavedehi kilesānaṃ antaṃ gato. Vusitabrahmacariyoti",
  "atk-s0301a:1066_2": "maggabrahmacariyavāsaṃ vuttho. Yaññopanītoti upanītayañño paṭiyāditayañño ca. Tamupavhayethāti",
  "atk-s0301a:1066_3": "yena yañño paṭiyādito, so taṃ paramatthabrāhmaṇaṃ avhayeyya. “Indamavhayāma, somamavhayāma,",
  "atk-s0301a:1066_4": "varuṇamavhayāma, īsānamavhayāma, yāmamavhayāmā”ti idaṃ pana avhānaṃ niratthakaṃ.",
  "atk-s0301a:1066_5": "Kālenāti avhayanto ca “kālo, bhante, niṭṭhitaṃ bhatta”nti antomajjhanhikakāleyeva",
  "atk-s0301a:1066_6": "taṃ upavhayeyya. So juhati dakkhiṇeyyeti yo evaṃ kāle khīṇāsavaṃ āmantetvā tattha",
  "atk-s0301a:1066_7": "catupaccayadakkhiṇaṃ patiṭṭhapeti, so dakkhiṇeyye juhati nāma, na acetane aggimhi pakkhipanto.",
  "atk-s0301a:1067_0": "Iti brāhmaṇo bhagavato kathaṃ suṇanto pasīditvā idāni attano pasādaṃ āvikaronto addhā",
  "atk-s0301a:1067_1": "suyiṭṭhantiādimāha. Tassattho – addhā mama yidaṃ idāni suyiṭṭhañca suhutañca bhavissati,",
  "atk-s0301a:1067_2": "pubbe pana aggimhi jhāpitaṃ niratthakaṃ ahosīti. Añño janoti “ahaṃ brāhmaṇo, ahaṃ",
  "atk-s0301a:1067_3": "brāhmaṇo”ti vadanto andhabālaputhujjano. Habyasesanti hutasesaṃ. Bhuñjatu bhavantiādi",
  "atk-s0301a:1067_4": "purimasutte vuttanayeneva veditabbaṃ.",
  "atk-s0301a:1068_0": "Na khvāhanti na kho ahaṃ. Kasmā panevamāhāti? Tasmiṃ kira bhojane upahaṭamatteva",
  "atk-s0301a:1068_1": "“satthā bhuñjissatī”ti saññāya catūsu mahādīpesu dvīsu parittadīpasahassesu devatā",
  "atk-s0301a:1068_2": "pupphaphalādīni ceva sappinavanītatelamadhuphāṇitādīni ca ādāya madhupaṭalaṃ pīḷetvā",
  "atk-s0301a:1068_3": "madhuṃ gaṇhantiyo viya dibbānubhāvena nibbattitojameva gahetvā pakkhipiṃsu. Tena",
  "atk-s0301a:1068_4": "taṃ sukhumattaṃ gataṃ, manussānañca oḷārikaṃ vatthūti tesaṃ tāva oḷārikavatthutāya",
  "atk-s0301a:1068_5": "sammā pariṇāmaṃ na gacchati. Goyūse pana tilabījāni pakkhipitvā pakkattā oḷārikamissakaṃ",
  "atk-s0301a:1068_6": "jātaṃ, devānañca sukhumaṃ vatthūti tesaṃ sukhumavatthutāya sammā pariṇāmaṃ na gacchati.",
  "atk-s0301a:1068_7": "Sukkhavipassakakhīṇāsavassāpi kucchiyaṃ na pariṇamati. Aṭṭhasamāpattilābhīkhīṇāsavassa",
  "atk-s0301a:1068_8": "pana samāpattibalena pariṇāmeyya. Bhagavato pana pākatikeneva kammajatejena pariṇāmeyya.",
  "atk-s0301a:1069_0": "Appahariteti aharite. Sace hi haritesu tiṇesu pakkhipeyya, siniddhapāyāsena tiṇāni",
  "atk-s0301a:1069_1": "pūtīni bhaveyyuṃ. Buddhā ca bhūtagāmasikkhāpadaṃ na vītikkamanti, tasmā evamāha.",
  "atk-s0301a:1069_2": "Yattha pana galappamāṇāni mahātiṇāni, tādise ṭhāne pakkhipituṃ vaṭṭati. Appāṇaketi",
  "atk-s0301a:1069_3": "sappāṇakasmiṃ hi parittake udake pakkhitte pāṇakā maranti, tasmā evamāha. Yaṃ pana",
  "atk-s0301a:1069_4": "gambhīraṃ mahāudakaṃ hoti, pātisatepi pātisahassepi pakkhitte na āluḷati, tathārūpe",
  "atk-s0301a:1069_5": "udake vaṭṭati. Opilāpesīti suvaṇṇapātiyā saddhiṃyeva nimujjāpesi. Cicciṭāyati ciṭiciṭāyatīti",
  "atk-s0301a:1069_6": "evarūpaṃ saddaṃ karoti. Kiṃ panesa pāyāsassa ānubhāvo, udāhu tathāgatassāti? Tathāgatassa.",
  "atk-s0301a:1069_7": "Ayaṃ hi brāhmaṇo taṃ pāyāsaṃ opilāpetvā ummaggaṃ āruyha satthu santikaṃ anāgantvāva",
  "atk-s0301a:1069_8": "gaccheyya, atha bhagavā – “ettakaṃ acchariyaṃ disvā mama santikaṃ āgamissati. Athassāhaṃ",
  "atk-s0301a:1069_9": "dhammadesanāya micchādiṭṭhigahaṇaṃ bhinditvā sāsane otāretvā amatapānaṃ pāyessāmī”ti",
  "atk-s0301a:1069_10": "adhiṭṭhānabalena evamakāsi.",
  "atk-s0301a:1070_0": "Dāru samādahānoti dāruṃ jhāpayamāno. Bahiddhā hi etanti etaṃ dārujjhāpanaṃ nāma ariyadhammato",
  "atk-s0301a:1070_1": "bahiddhā. Yadi etena suddhi bhaveyya, ye davaḍāhakādayo bahūni dārūni jhāpenti, te",
  "atk-s0301a:1070_2": "paṭhamataraṃ sujjheyyuṃ. Kusalāti khandhādīsu kusalā. Ajjhattamevujjalayāmi jotinti",
  "atk-s0301a:1070_3": "niyakajjhatte attano santānasmiṃyeva ñāṇajotiṃ jālemi. Niccagginīti āvajjanapaṭibaddhena",
  "atk-s0301a:1070_4": "sabbaññutaññāṇena niccaṃ pajjalitaggi. Niccasamāhitattoti niccaṃ sammā ṭhapitacitto.",
  "atk-s0301a:1070_5": "Brahmacariyaṃ carāmīti bodhimaṇḍe caritaṃ brahmacariyaṃ gahetvā evaṃ vadati.",
  "atk-s0301a:1071_0": "Māno hi te, brāhmaṇa, khāribhāroti yathā khāribhāro khandhena vayhamāno upari ṭhitopi",
  "atk-s0301a:1071_1": "akkantakkantaṭṭhāne pathaviyā saddhiṃ phuseti, evameva jātigottakulādīni mānavatthūni",
  "atk-s0301a:1071_2": "nissāya ussāpito mānopi tattha tattha issaṃ uppādento catūsu apāyesu saṃsīdāpeti.",
  "atk-s0301a:1071_3": "Tenāha “māno hi te, brāhmaṇa, khāribhāro”ti. Kodho dhūmoti tava ñāṇaggissa upakkilesaṭṭhena",
  "atk-s0301a:1071_4": "kodho dhumo. Tena hi te upakkiliṭṭho ñāṇaggi na virocati. Bhasmani mosavajjanti nirojaṭṭhena",
  "atk-s0301a:1071_5": "musāvādo chārikā nāma. Yathā hi chārikāya paṭicchanno aggi na joteti, evaṃ te musāvādena",
  "atk-s0301a:1071_6": "paṭicchannaṃ ñāṇanti dasseti. Jivhā sujāti yathā tuyhaṃ suvaṇṇarajatalohakaṭṭhamattikāsu",
  "atk-s0301a:1071_7": "aññataramayā yāgayajanatthāya sujā hoti, evaṃ mayhaṃ dhammayāgaṃ yajanatthāya pahūtajivhā",
  "atk-s0301a:1071_8": "sujāti vadati. Hadayaṃ jotiṭṭhānanti yathā tuyhaṃ nadītīre jotiṭṭhānaṃ, evaṃ mayhaṃ",
  "atk-s0301a:1071_9": "dhammayāgassa yajanaṭṭhānatthena sattānaṃ hadayaṃ jotiṭṭhānaṃ. Attāti cittaṃ.",
  "atk-s0301a:1072_0": "Dhammo rahadoti yathā tvaṃ aggiṃ paricaritvā dhūmachārikasedakiliṭṭhasarīro sundarikaṃ",
  "atk-s0301a:1072_1": "nadiṃ otaritvā nhāyasi, evaṃ mayhaṃ sundarikāsadisena bāhirena rahadena attho natthi,",
  "atk-s0301a:1072_2": "aṭṭhaṅgikamaggadhammo pana mayhaṃ rahado, tatrāhaṃ pāṇasatampi pāṇasahassampi caturāsītipāṇasahassānipi",
  "atk-s0301a:1072_3": "ekappahārena nhāpemi. Sīlatitthoti tassa pana me dhammarahadassa catupārisuddhisīlaṃ",
  "atk-s0301a:1072_4": "titthanti dasseti. Anāviloti yathā tuyhaṃ sundarikā nadī catūhi pañcahi ekato nhāyantehi",
  "atk-s0301a:1072_5": "heṭṭhupariyavālikā āluḷā hoti, na evaṃ mayhaṃ rahado, anekasatasahassesupi pāṇesu",
  "atk-s0301a:1072_6": "otaritvā nhāyantesu so anāvilo vippasannova hoti. Sabbhi sataṃ pasatthoti paṇḍitehi",
  "atk-s0301a:1072_7": "paṇḍitānaṃ pasaṭṭho. Uttamatthena vā so sabbhīti vuccati, paṇḍitehi pasatthattā sataṃ",
  "atk-s0301a:1072_8": "pasattho. Taranti pāranti nibbānapāraṃ gacchanti.",
  "atk-s0301a:1073_0": "Idāni ariyamaggarahadassa aṅgāni uddharitvā dassento saccaṃ dhammotiādimāha. Tattha",
  "atk-s0301a:1073_1": "saccanti vacīsaccaṃ. Dhammoti iminā diṭṭhisaṅkappavāyāmasatisamādhayo dasseti. Saṃyamoti",
  "atk-s0301a:1073_2": "iminā kammantājīvā gahitā. Saccanti vā iminā maggasaccaṃ gahitaṃ. Sā atthato sammādiṭṭhi.",
  "atk-s0301a:1073_3": "Vuttañhetaṃ – “sammādiṭṭhi maggo ceva hetu cā”ti. Sammādiṭṭhiyā pana gahitāya taggatikattā",
  "atk-s0301a:1073_4": "sammāsaṅkappo gahitova hoti. Dhammoti iminā vāyāmasatisamādhayo. Saṃyamoti iminā",
  "atk-s0301a:1073_5": "vācākammantājīvā. Evampi aṭṭhaṅgiko maggo dassito hoti. Atha vā saccanti paramatthasaccaṃ,",
  "atk-s0301a:1073_6": "taṃ atthato nibbānaṃ. Dhammotipadena diṭṭhi saṅkappo vāyāmo sati samādhīti pañcaṅgāni",
  "atk-s0301a:1073_7": "gahitāni. Saṃyamoti vācā kammanto ājīvoti tīṇi. Evampi aṭṭhaṅgiko maggo dassito hoti.",
  "atk-s0301a:1073_8": "Brahmacariyanti etaṃ brahmacariyaṃ nāma. Majjhe sitāti sassatucchede vajjetvā majjhe",
  "atk-s0301a:1073_9": "nissitā. Brahmapattīti seṭṭhapatti. Sa tujjubhūtesu namo karohīti ettha ta-kāro padasandhikaro,",
  "atk-s0301a:1073_10": "sa tvaṃ ujubhūtesu khīṇāsavesu namo karohīti attho. Tamahaṃ naraṃ dhammasārīti brūmīti",
  "atk-s0301a:1073_11": "yo evaṃ paṭipajjati, tamahaṃ puggalaṃ “dhammasārī eso dhammasāriyā paṭicchanno”ti",
  "atk-s0301a:1073_12": "ca “kusaladhammehi akusaladhamme sāretvā ṭhito”ti vāti vadāmīti. Navamaṃ.",
  "atk-s0301a:1074": "10. Bahudhītarasuttavaṇṇanā",
  "atk-s0301a:1075_0": "196. Dasame aññatarasmiṃ vanasaṇḍeti paccūsasamaye lokaṃ olokento tassa brāhmaṇassa",
  "atk-s0301a:1075_1": "arahattassa upanissayaṃ disvā “gacchāmissa saṅgahaṃ karissāmī”ti gantvā tasmiṃ vanasaṇḍe",
  "atk-s0301a:1075_2": "viharati. Naṭṭhā hontīti kasitvā vissaṭṭhā aṭavimukhā caramānā brāhmaṇe bhuñjituṃ",
  "atk-s0301a:1075_3": "gate palātā honti. Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ",
  "atk-s0301a:1075_4": "kāyaṃ paṇidhāyāti uparimaṃ sarīraṃ ujukaṃ ṭhapetvā, aṭṭhārasa piṭṭhikaṇṭake koṭiyā",
  "atk-s0301a:1075_5": "koṭiṃ paṭipādetvā. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,",
  "atk-s0301a:1075_6": "mukhasamīpe vā katvāti attho. Teneva vibhaṅge vuttaṃ – “ayaṃ sati upaṭṭhitā hoti",
  "atk-s0301a:1075_7": "sūpaṭṭhitā nāsikagge vā mukhanimitte vā, tena vuccati parimukhaṃ satiṃ upaṭṭhapetvā”ti.",
  "atk-s0301a:1075_8": "Atha vā “parīti pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati",
  "atk-s0301a:1075_9": "parimukhaṃ satiṃ upaṭṭhapetvā”ti evaṃ paṭisambhidāyaṃ vuttanayenapettha attho daṭṭhabbo.",
  "atk-s0301a:1075_10": "Tatrāyaṃ saṅkhepo – “pariggahitaniyyānaṃ satiṃ katvā”ti. Evaṃ nisīdanto ca pana chabbaṇṇā",
  "atk-s0301a:1075_11": "ghanabuddharasmiyo vissajjetvā nisīdi. Upasaṅkamīti domanassābhibhūto āhiṇḍanto,",
  "atk-s0301a:1075_12": "“sukhena vatāyaṃ samaṇo nisinno”ti cintetvā upasaṅkami.",
  "atk-s0301a:1076_0": "Ajjasaṭṭhiṃ na dissantīti ajja chadivasamattakā paṭṭhāya na dissanti. Pāpakāti lāmakā",
  "atk-s0301a:1076_1": "tilakhāṇukā. Tena kira tilakhette vapite tadaheva devo vassitvā tile paṃsumhi osīdāpesi,",
  "atk-s0301a:1076_2": "pupphaṃ vā phalaṃ vā gahetuṃ nāsakkhiṃsu. Yepi vaḍḍhiṃsu, tesaṃ upari pāṇakā patitvā",
  "atk-s0301a:1076_3": "paṇṇāni khādiṃsu, ekapaṇṇadupaṇṇā khāṇukā avasissiṃsu. Brāhmaṇo khettaṃ oloketuṃ",
  "atk-s0301a:1076_4": "gato te disvā – “vaḍḍhiyā me tilā gahitā, tepi naṭṭhā”ti domanassajāto ahosi, taṃ",
  "atk-s0301a:1076_5": "gahetvā imaṃ gāthamāha.",
  "atk-s0301a:1077_0": "Ussoḷhikāyāti ussāhena kaṇṇanaṅguṭṭhādīni ukkhipitvā vicarantā uppatanti. Tassa kira",
  "atk-s0301a:1077_1": "anupubbena bhogesu parikkhīṇesu pakkhipitabbassa abhāvena tucchakoṭṭhā ahesuṃ. Tassa",
  "atk-s0301a:1077_2": "ito cito ca sattahi gharehi āgatā mūsikā te tucchakoṭṭhe pavisitvā uyyānakīḷaṃ kīḷantā",
  "atk-s0301a:1077_3": "viya naccanti, taṃ gahetvā evamāha.",
  "atk-s0301a:1078_0": "Uppāṭakehi sañchannoti uppāṭakapāṇakehi sañchanno. Tassa kira brāhmaṇassa sayanatthāya",
  "atk-s0301a:1078_1": "santhataṃ tiṇapaṇṇasanthāraṃ koci antarantarā paṭijagganto natthi. So divasaṃ araññe",
  "atk-s0301a:1078_2": "kammaṃ katvā sāyaṃ āgantvā tasmiṃ nipajjati. Athassa uppāṭakapāṇakā sarīraṃ ekacchannaṃ",
  "atk-s0301a:1078_3": "karontā khādanti, taṃ gahetvā evamāha.",
  "atk-s0301a:1079_0": "Vidhavāti matapatikā. Yāva kira tassa brāhmaṇassa gehe vibhavamattā ahosi, tāva tā",
  "atk-s0301a:1079_1": "vidhavāpi hutvā patikulesu vasituṃ labhiṃsu. Yadā pana so niddhano jāto, tadā tā",
  "atk-s0301a:1079_2": "“pitugharaṃ gacchathā”ti sassusasurādīhi nikkaḍḍhitā tato tasseva gharaṃ āgantvā",
  "atk-s0301a:1079_3": "vasantiyo brāhmaṇassa bhojanakāle “gacchatha ayyakena saddhiṃ bhuñjathā”ti putte",
  "atk-s0301a:1079_4": "pesenti, tehi pātiyaṃ hatthesu otāritesu brāhmaṇo hatthassa okāsaṃ na labhati. Taṃ",
  "atk-s0301a:1079_5": "gahetvā imaṃ gāthamāha.",
  "atk-s0301a:1080_0": "Piṅgalāti kaḷārapiṅgalā. Tilakāhatāti kāḷasetādivaṇṇehi tilakehi āhatagattā. Sottaṃ",
  "atk-s0301a:1080_1": "pādena bodhetīti niddaṃ okkantaṃ pādena paharitvā pabodheti. Ayaṃ kira brāhmaṇo mūsikasaddena",
  "atk-s0301a:1080_2": "ubbāḷho uppāṭakehi ca khajjamāno sabbarattiṃ niddaṃ alabhitvā paccūsakāle niddāyati.",
  "atk-s0301a:1080_3": "Atha naṃ akkhīsu nimmilitamattesveva – “kiṃ karosi, brāhmaṇa, pacchā ca pubbe ca",
  "atk-s0301a:1080_4": "gahitassa iṇassa? Vaḍḍhi matthakaṃ pattā, satta dhītaro posetabbā. Idāni iṇāyikā",
  "atk-s0301a:1080_5": "āgantvā gehaṃ parivāressanti, gaccha kammaṃ karohī”ti pādena paharitvā pabodheti.",
  "atk-s0301a:1080_6": "Taṃ gahetvā imaṃ gāthamāha.",
  "atk-s0301a:1081_0": "Iṇāyikāti yesaṃ anena hatthato iṇaṃ gahitaṃ. So kira kassaci hatthato ekaṃ kahāpaṇaṃ",
  "atk-s0301a:1081_1": "kassaci dve kassaci dasa…pe… kassaci satanti evaṃ bahūnaṃ hatthato iṇaṃ aggahesi.",
  "atk-s0301a:1081_2": "Te divā brāhmaṇaṃ apassantā “gehato taṃ nikkhantameva gaṇhissāmā”ti balavapaccūse",
  "atk-s0301a:1081_3": "gantvā codenti. Taṃ gahetvā imaṃ gāthamāha.",
  "atk-s0301a:1082_0": "Bhagavā tena brāhmaṇena imāhi sattahi gāthāhi dukkhe kathite “yaṃ yaṃ, brāhmaṇa,",
  "atk-s0301a:1082_1": "tayā dukkhaṃ kathitaṃ, sabbametaṃ mayhaṃ natthī”ti dassento paṭigāthāhi brāhmaṇassa",
  "atk-s0301a:1082_2": "dhammadesanaṃ vaḍḍhesi. Brāhmaṇo tā gāthā sutvā bhagavati pasanno saraṇesu patiṭṭhāya",
  "atk-s0301a:1082_3": "pabbajitvā arahattaṃ pāpuṇi. Taṃ dassetuṃ evaṃ vutte bhāradvājagottotiādi vuttaṃ.",
  "atk-s0301a:1082_4": "Tattha alatthāti labhi.",
  "atk-s0301a:1083_0": "Tañca pana brāhmaṇaṃ bhagavā pabbājetvā ādāya jetavanaṃ gantvā punadivase tena therena",
  "atk-s0301a:1083_1": "pacchāsamaṇena kosalarañño gehadvāraṃ agamāsi. Rājā “satthā āgato”ti sutvā pāsādā",
  "atk-s0301a:1083_2": "oruyha vanditvā hatthato pattaṃ gahetvā tathāgataṃ uparipāsādaṃ āropetvā varāsane",
  "atk-s0301a:1083_3": "nisīdāpetvā gandhodakena pāde dhovitvā satapākatelena makkhetvā yāguṃ āharāpetvā",
  "atk-s0301a:1083_4": "rajatadaṇḍaṃ suvaṇṇakaṭacchuṃ gahetvā satthu upanāmesi. Satthā pattaṃ pidahi. Rājā",
  "atk-s0301a:1083_5": "tathāgatassa pādesu patitvā, “sace me, bhante, doso atthi, khamathā”ti āha. Natthi,",
  "atk-s0301a:1083_6": "mahārājāti. Atha kasmā yāguṃ na gaṇhathāti? Palibodho atthi, mahārājāti. Kiṃ pana,",
  "atk-s0301a:1083_7": "bhante, yāguṃ agaṇhanteheva labhitabbo esa palibodho, paṭibalo ahaṃ palibodhaṃ dātuṃ,",
  "atk-s0301a:1083_8": "gaṇhatha, bhanteti. Satthā aggahesi. Mahallakattheropi dīgharattaṃ chāto yāvadatthaṃ",
  "atk-s0301a:1083_9": "yāguṃ pivi. Rājā khādanīyabhojanīyaṃ datvā bhattakiccāvasāne bhagavantaṃ vanditvā",
  "atk-s0301a:1083_10": "āha – “bhagavā tumhe paveṇiyā āgate okkākavaṃse uppajjitvā cakkavattisiriṃ pahāya",
  "atk-s0301a:1083_11": "pabbajitvā loke aggataṃ patto, ko nāma, bhante, tumhākaṃ palibodho”ti? Mahārāja,",
  "atk-s0301a:1083_12": "etassa mahallakattherassa palibodho amhākaṃ palibodhasadisovāti.",
  "atk-s0301a:1084_0": "Rājā theraṃ vanditvā – “ko, bhante, tumhākaṃ palibodho”ti pucchi? Iṇapalibodho, mahārājāti.",
  "atk-s0301a:1084_1": "Kittako, bhanteti? Gaṇehi, mahārājāti. Rañño “ekaṃ dve sataṃ sahassa”nti gaṇentassa",
  "atk-s0301a:1084_2": "aṅguliyo nappahonti. Athekaṃ purisaṃ pakkositvā, “gaccha, bhaṇe, nagare bheriṃ carāpehi",
  "atk-s0301a:1084_3": "‘sabbe bahudhītikabrāhmaṇassa iṇāyikā rājaṅgaṇe sannipatantū”ti. Manussā bheriṃ sutvā",
  "atk-s0301a:1084_4": "sannipatiṃsu. Rājā tesaṃ hatthato paṇṇāni āharāpetvā sabbesaṃ anūnaṃ dhanamadāsi.",
  "atk-s0301a:1084_5": "Tattha suvaṇṇameva satasahassagghanakaṃ ahosi. Puna rājā pucchi – “aññopi atthi,",
  "atk-s0301a:1084_6": "bhante, palibodho”ti. Iṇaṃ nāma, mahārāja, datvā muccituṃ sakkā, etā pana satta dārikā",
  "atk-s0301a:1084_7": "mahāpalibodhā mayhanti. Rājā yānāni pesetvā tassa dhītaro āharāpetvā attano dhītaro",
  "atk-s0301a:1084_8": "katvā taṃ taṃ kulagharaṃ pesetvā, “aññopi, bhante, atthi palibodho”ti pucchi? Brāhmaṇī,",
  "atk-s0301a:1084_9": "mahārājāti. Rājā yānaṃ pesetvā, tassa brāhmaṇiṃ āharāpetvā, ayyikaṭṭhāne ṭhapetvā",
  "atk-s0301a:1084_10": "puna pucchi – “aññopi, bhante, atthi palibodho”ti? Natthi, mahārājāti vutte rājāpi",
  "atk-s0301a:1084_11": "cīvaradussāni dāpetvā, “bhante, mama santakaṃ tumhākaṃ bhikkhubhāvaṃ jānāthā”ti āha.",
  "atk-s0301a:1084_12": "Āma, mahārājāti. Atha naṃ rājā āha – “bhante, cīvarapiṇḍapātādayopi sabbe paccayā",
  "atk-s0301a:1084_13": "amhākaṃ santakā bhavissanti. Tumhe tathāgatassa manaṃ gahetvā samaṇadhammaṃ karothā”ti.",
  "atk-s0301a:1084_14": "Thero tatheva appamatto samaṇadhammaṃ karonto nacirasseva āsavakkhayaṃ pattoti. Dasamaṃ.",
  "atk-s0301a:1085": "Paṭhamo vaggo.",
  "atk-s0301a:1086": "2. Upāsakavaggo",
  "atk-s0301a:1087": "1. Kasibhāradvājasuttavaṇṇanā",
  "atk-s0301a:1088_0": "197. Dutiyavaggassa paṭhame magadhesūti evaṃnāmake janapade. Dakkhiṇāgirisminti rājagahaṃ",
  "atk-s0301a:1088_1": "parivāretvā ṭhitassa girino dakkhiṇabhāge janapado atthi, tasmiṃ janapade, tattha",
  "atk-s0301a:1088_2": "vihārassāpi tadeva nāmaṃ. Ekanāḷāyaṃ brāhmaṇagāmeti ekanāḷāti tassa gāmassa nāmaṃ.",
  "atk-s0301a:1088_3": "Brāhmaṇā panettha sambahulā paṭivasanti, brāhmaṇabhogo eva vā so. Tasmā “brāhmaṇagāmo”ti vuccati.",
  "atk-s0301a:1089_0": "Tena kho pana samayenāti yaṃ samayaṃ bhagavā magadharaṭṭhe ekanāḷaṃ brāhmaṇagāmaṃ",
  "atk-s0301a:1089_1": "upanissāya dakkhiṇagirimahāvihāre brāhmaṇassa indriyaparipākaṃ āgamayamāno viharati,",
  "atk-s0301a:1089_2": "tena samayena. Kasibhāradvājassāti so brāhmaṇo kasiṃ nissāya jīvati, bhāradvājoti",
  "atk-s0301a:1089_3": "cassa gottaṃ. Pañcamattānīti pañca pamāṇāni, anūnāni anadhikāni pañcanaṅgalasatānīti",
  "atk-s0301a:1089_4": "vuttaṃ hoti. Payuttānīti yojitāni, balībaddānaṃ khandhesu ṭhapetvā yuge yottehi yojitānīti attho.",
  "atk-s0301a:1090_0": "Vappakāleti vappanakāle bījanikkhepasamaye. Tattha dve vappāni kalalavappañca paṃsuvappañca.",
  "atk-s0301a:1090_1": "Paṃsuvappaṃ idha adhippetaṃ, tañca kho paṭhamadivase maṅgalavappaṃ. Tatthāyaṃ upakaraṇasampadā",
  "atk-s0301a:1090_2": "– tīṇi balibaddasahassāni upaṭṭhāpitāni honti, sabbesaṃ suvaṇṇamayāni siṅgāni paṭimukkāni,",
  "atk-s0301a:1090_3": "rajatamayā khurā, sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā",
  "atk-s0301a:1090_4": "sabbalakkhaṇasampannā, ekacce kāḷā añjanavaṇṇā, ekacce setā phalikavaṇṇā, ekacce",
  "atk-s0301a:1090_5": "rattā pavāḷavaṇṇā, ekacce kammāsā masāragallavaṇṇā. Evaṃ pañcasatā kassakā sabbe",
  "atk-s0301a:1090_6": "ahatasetavatthā gandhamālālaṅkatā dakkhiṇaaṃsakūṭesu patiṭṭhitapupphacumbaṭakā haritālamanosilālañjanujjalagattā",
  "atk-s0301a:1090_7": "dasa dasa naṅgalā ekekagumbā hutvā gacchanti. Naṅgalānaṃ sīsañca yugañca patodā ca",
  "atk-s0301a:1090_8": "suvaṇṇakhacitā. Paṭhamanaṅgale aṭṭha balībaddā yuttā, sesesu cattāro cattāro, avasesā",
  "atk-s0301a:1090_9": "kilantaparivattanatthaṃ ānītā. Ekekagumbe ekekabījasakaṭaṃ ekeko kasati, ekeko vappati.",
  "atk-s0301a:1091_0": "Brāhmaṇo pana pageva massukammaṃ kārāpetvā nhāyitvā sugandhagandhehi vilitto pañcasatagghanakaṃ",
  "atk-s0301a:1091_1": "vatthaṃ nivāsetvā sahassagghanakaṃ ekaṃsaṃ karitvā ekekissā aṅguliyā dve dveti vīsati",
  "atk-s0301a:1091_2": "aṅgulimuddikāyo kaṇṇesu sīhakuṇḍalāni sīse brahmaveṭhanaṃ paṭimuñcitvā suvaṇṇamālaṃ",
  "atk-s0301a:1091_3": "kaṇṭhe katvā brāhmaṇagaṇaparivuto kammantaṃ vosāsati. Athassa brāhmaṇī anekasatabhājanesu",
  "atk-s0301a:1091_4": "pāyāsaṃ pacāpetvā mahāsakaṭesu āropetvā gandhodakena nhāyitvā sabbālaṅkāravibhūsitā",
  "atk-s0301a:1091_5": "brāhmaṇīgaṇaparivutā kammantaṃ agamāsi. Gehampissa haritupalittaṃ vippakiṇṇalājaṃ",
  "atk-s0301a:1091_6": "puṇṇaghaṭakadalidhajapaṭākāhi alaṅkataṃ gandhapupphādīhi sukatabalikammaṃ, khettañca",
  "atk-s0301a:1091_7": "tesu tesu ṭhānesu samussitaddhajapaṭākaṃ ahosi. Parijanakammakārehi saddhiṃ osaṭaparisā",
  "atk-s0301a:1091_8": "aḍḍhateyyasahassā ahosi, sabbe ahatavatthā, sabbesaṃ pāyāsabhojanameva paṭiyattaṃ.",
  "atk-s0301a:1092_0": "Atha brāhmaṇo suvaṇṇapātiṃ dhovāpetvā pāyāsassa pūretvā sappimadhuphāṇitehi abhisaṅkharitvā",
  "atk-s0301a:1092_1": "naṅgalabalikammaṃ kārāpesi. Brāhmaṇī pañcannaṃ kassakasatānaṃ suvaṇṇarajatakaṃsatambalohamayāni",
  "atk-s0301a:1092_2": "bhājanāni dāpetvā suvaṇṇakaṭacchuṃ gahetvā pāyāsena parivisantī gacchati. Brāhmaṇo",
  "atk-s0301a:1092_3": "pana balikammaṃ kāretvā rattabandhikāyo upāhanāyo ārohitvā rattasuvaṇṇadaṇḍakaṃ gahetvā,",
  "atk-s0301a:1092_4": "“idha pāyāsaṃ detha, idha sappiṃ detha, idha sakkharaṃ dethā”ti vosāsamāno vicarati.",
  "atk-s0301a:1092_5": "Ayaṃ tāva kammante pavatti.",
  "atk-s0301a:1093_0": "Vihāre pana yattha yattha buddhā vasanti, tattha tattha nesaṃ devasikaṃ pañca kiccāni",
  "atk-s0301a:1093_1": "bhavanti, seyyathidaṃ – purebhattakiccaṃ pacchābhattakiccaṃ purimayāmakiccaṃ majjhimayāmakiccaṃ",
  "atk-s0301a:1093_2": "pacchimayāmakiccanti.",
  "atk-s0301a:1094_0": "Tatridaṃ purebhattakiccaṃ – bhagavā hi pātova uṭṭhāya upaṭṭhākānuggahatthaṃ sarīraphāsukatthañca",
  "atk-s0301a:1094_1": "mukhadhovanādiparikammaṃ katvā yāva bhikkhācāravelā, tāva vivittāsane vītināmetvā",
  "atk-s0301a:1094_2": "bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya",
  "atk-s0301a:1094_3": "kadāci ekako kadāci bhikkhusaṅghaparivuto gāmaṃ vā nigamaṃ vā piṇḍāya pavisati kadāci",
  "atk-s0301a:1094_4": "pakatiyā, kadāci anekehi pāṭihāriyehi vattamānehi. Seyyathidaṃ – piṇḍāya pavisato",
  "atk-s0301a:1094_5": "lokanāthassa purato purato gantvā mudugatiyo vātā pathaviṃ sodhenti, valāhakā udakaphusitāni",
  "atk-s0301a:1094_6": "muñcantā magge reṇuṃ vūpasametvā upari vitānaṃ hutvā tiṭṭhanti, apare vātā pupphāni",
  "atk-s0301a:1094_7": "upaharitvā magge okiranti. Unnatā bhūmippadesā onamanti, onatā unnamanti. Pādanikkhepasamaye",
  "atk-s0301a:1094_8": "samāva bhūmi hoti, sukhasamphassāni padumapupphāni vā pāde sampaṭicchanti. Indakhīlassa",
  "atk-s0301a:1094_9": "anto ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni",
  "atk-s0301a:1094_10": "viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti.",
  "atk-s0301a:1094_11": "Hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,",
  "atk-s0301a:1094_12": "tathā bherivīṇādīni tūriyāni manussānañca kāyūpagāni ābharaṇāni. Tena saññāṇena manussā",
  "atk-s0301a:1094_13": "jānanti “ajja bhagavā idha piṇḍāya paviṭṭho”ti. Te sunivatthā supārutā gandhapupphādīni",
  "atk-s0301a:1094_14": "ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ",
  "atk-s0301a:1094_15": "pūjetvā vanditvā – “amhākaṃ, bhante, dasa bhikkhū, amhākaṃ vīsati, amhākaṃ bhikkhusataṃ",
  "atk-s0301a:1094_16": "dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.",
  "atk-s0301a:1095_0": "Bhagavā katabhattakicco tesaṃ santānāni oloketvā tathā dhammaṃ deseti, yathā keci",
  "atk-s0301a:1095_1": "saraṇagamane patiṭṭhahanti, keci pañcasu sīlesu, keci sotāpattisakadāgāmianāgāmiphalānaṃ",
  "atk-s0301a:1095_2": "aññatarasmiṃ, keci pabbajitvā aggaphale arahatteti. Evaṃ mahājanaṃ anuggahetvā uṭṭhāyāsanā",
  "atk-s0301a:1095_3": "vihāraṃ gacchati. Tattha gandhamaṇḍalamāḷe paññattavarabuddhāsane nisīdati bhikkhūnaṃ",
  "atk-s0301a:1095_4": "bhattakiccapariyosānaṃ āgamayamāno. Tato bhikkhūnaṃ bhattakiccapariyosāne upaṭṭhāko",
  "atk-s0301a:1095_5": "bhagavato nivedeti. Atha bhagavā gandhakuṭiṃ pavisati. Idaṃ tāva purebhattakiccaṃ.",
  "atk-s0301a:1096_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā",
  "atk-s0301a:1096_1": "pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho",
  "atk-s0301a:1096_2": "buddhuppādo lokasmiṃ, dullabho manussattapaṭilābho, dullabhā saddhāsampatti, dullabhā",
  "atk-s0301a:1096_3": "pabbajjā, dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti.",
  "atk-s0301a:1096_4": "Bhagavā tesaṃ attano cariyānurūpaṃ kammaṭṭhānaṃ deti. Tato sabbepi bhagavantaṃ vanditvā",
  "atk-s0301a:1096_5": "attano attano rattiṭṭhānadivāṭṭhānāni gacchanti, keci araññaṃ, keci rukkhamūlaṃ,",
  "atk-s0301a:1096_6": "keci pabbatādīnaṃ aññataraṃ, keci cātumahārājikabhavanaṃ…pe… keci vasavattibhavananti.",
  "atk-s0301a:1096_7": "Tato bhagavā gandhakuṭiṃ pavisitvā sace ākaṅkhati, dakkhiṇena passena sato sampajāno",
  "atk-s0301a:1096_8": "muhuttaṃ sīhaseyyaṃ kappeti. Atha samassāsitakāyo uṭṭhahitvā dutiyabhāge lokaṃ voloketi.",
  "atk-s0301a:1096_9": "Tatiyabhāge yaṃ gāmaṃ vā nigamaṃ vā upanissāya viharati, tattha mahājano purebhattaṃ",
  "atk-s0301a:1096_10": "dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0301a:1096_11": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane",
  "atk-s0301a:1096_12": "nisajja dhammaṃ deseti kālayuttaṃ samayayuttaṃ. Atha kālaṃ viditvā parisaṃ uyyojeti,",
  "atk-s0301a:1096_13": "manussā bhagavantaṃ vanditvā pakkamanti. Idaṃ pacchābhattakiccaṃ.",
  "atk-s0301a:1097_0": "So evaṃ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya",
  "atk-s0301a:1097_1": "nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gāhāpeti. Upaṭṭhākopi",
  "atk-s0301a:1097_2": "buddhāsanaṃ ānetvā papphoṭetvā gandhakuṭipariveṇe paññāpeti. Bhagavā surattadupaṭṭaṃ",
  "atk-s0301a:1097_3": "nivāsetvā kāyabandhanaṃ bandhitvā uttarāsaṅgaṃ katvā tattha āgantvā nisīdati ekakova",
  "atk-s0301a:1097_4": "muhuttaṃ paṭisallīno. Atha bhikkhū tato tato āgamma bhagavato upaṭṭhānaṃ gacchanti.",
  "atk-s0301a:1097_5": "Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.",
  "atk-s0301a:1097_6": "Bhagavā tesaṃ adhippāyaṃ sampādento purimayāmaṃ vītināmeti. Idaṃ purimayāmakiccaṃ.",
  "atk-s0301a:1098_0": "Purimayāmakiccapariyosāne pana bhikkhūsu bhagavantaṃ vanditvā pakkamantesu sakaladasasahassilokadhātudevatāyo",
  "atk-s0301a:1098_1": "okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso",
  "atk-s0301a:1098_2": "caturakkharampi. Bhagavā tāsaṃ tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0301a:1098_3": "Idaṃ majjhimayāmakiccaṃ.",
  "atk-s0301a:1099_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa",
  "atk-s0301a:1099_1": "kilāsubhāvamocanatthaṃ ekaṃ koṭṭhāsaṃ caṅkamena vītināmeti. Dutiyakoṭṭhāse gandhakuṭiṃ",
  "atk-s0301a:1099_2": "pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse paccuṭṭhāya",
  "atk-s0301a:1099_3": "nisīditvā purimabuddhānaṃ santike dānasīlādivasena katādhikārapuggaladassanatthaṃ",
  "atk-s0301a:1099_4": "buddhacakkhunā lokaṃ oloketi. Idaṃ pacchimayāmakiccaṃ.",
  "atk-s0301a:1100_0": "Tadāpi evaṃ olokento kasibhāradvājaṃ brāhmaṇaṃ arahattassa upanissayasampannaṃ disvā",
  "atk-s0301a:1100_1": "– “tattha mayi gate kathā pavattissati, kathāvasāne dhammadesanaṃ sutvā eso brāhmaṇo",
  "atk-s0301a:1100_2": "saputtadāro tīsu saraṇesu patiṭṭhāya asītikoṭidhanaṃ mama sāsane vippakiritvā aparabhāge",
  "atk-s0301a:1100_3": "nikkhamma pabbajitvā arahattaṃ pāpuṇissatī”ti ñatvā tattha gantvā kathaṃ samuṭṭhāpetvā",
  "atk-s0301a:1100_4": "dhammaṃ desesi. Etamatthaṃ dassetuṃ atha kho bhagavātiādi vuttaṃ.",
  "atk-s0301a:1101_0": "Tattha pubbaṇhasamayanti bhummatthe upayogavacanaṃ, pubbaṇhasamayeti attho. Nivāsetvāti",
  "atk-s0301a:1101_1": "paridahitvā. Vihāracīvaraparivattanavasenetaṃ vuttaṃ. Pattacīvaramādāyāti pattaṃ",
  "atk-s0301a:1101_2": "hatthehi, cīvaraṃ kāyena ādiyitvā, sampaṭicchitvā dhāretvāti attho. Bhagavato kira",
  "atk-s0301a:1101_3": "piṇḍāya pavisitukāmassa bhamaro viya vikasitapadumadvayamajjhaṃ, indanīlamaṇivaṇṇaselamayapatto",
  "atk-s0301a:1101_4": "hatthadvayamajjhaṃ āgacchati. Taṃ evamāgataṃ pattaṃ hatthehi sampaṭicchitvā cīvarañca",
  "atk-s0301a:1101_5": "parimaṇḍalaṃ pārutaṃ kāyena dhāretvāti vuttaṃ hoti. Tenupasaṅkamīti yena maggena",
  "atk-s0301a:1101_6": "kammanto gantabbo, tena ekakova upasaṅkami. Kasmā pana naṃ bhikkhū nānubandhiṃsūti?",
  "atk-s0301a:1101_7": "Yadā hi bhagavā ekakova katthaci gantukāmo hoti, yāva bhikkhācāravelā dvāraṃ pidahitvā",
  "atk-s0301a:1101_8": "antogandhakuṭiyaṃ nisīdati. Bhikkhū tāya saññāya jānanti “ajja bhagavā ekakova piṇḍāya",
  "atk-s0301a:1101_9": "caritukāmo, addhā kañci eva vinetabbapuggalaṃ addasā”ti. Te attano pattacīvaraṃ gahetvā",
  "atk-s0301a:1101_10": "gandhakuṭiṃ padakkhiṇaṃ katvā vanditvā bhikkhācāraṃ gacchanti. Tadā ca bhagavā evamakāsi,",
  "atk-s0301a:1101_11": "tasmā bhikkhū nānubandhiṃsūti.",
  "atk-s0301a:1102_0": "Parivesanā vattatīti tesaṃ suvaṇṇabhājanādīni gahetvā nisinnānaṃ pañcasatānaṃ kassakānaṃ",
  "atk-s0301a:1102_1": "parivisanā vippakatā hoti. Ekamantaṃ aṭṭhāsīti yattha ṭhitaṃ brāhmaṇo passati, tathārūpe",
  "atk-s0301a:1102_2": "dassanūpacāre kathāsavanaphāsuke uccaṭṭhāne aṭṭhāsi. Ṭhatvā ca rajatasuvaṇṇarasapiñjaraṃ",
  "atk-s0301a:1102_3": "candimasūriyānaṃ pabhaṃ atirocamānaṃ samantato sarīrappabhaṃ muñci, yāya ajjhotthaṭattā",
  "atk-s0301a:1102_4": "brāhmaṇassa kammantasālābhittirukkhakasitamattikapiṇḍādayo suvaṇṇamayā viya ahesuṃ.",
  "atk-s0301a:1102_5": "Atha manussā bhuñjantā ca kasantā ca sabbakiccāni pahāya asītianubyañjanaparivāraṃ",
  "atk-s0301a:1102_6": "dvattiṃsamahāpurisalakkhaṇapaṭimaṇḍitaṃ sarīraṃ byāmappabhāparikkhepavibhūsitaṃ bāhuyugalaṃ",
  "atk-s0301a:1102_7": "jaṅgamaṃ viya padumasaraṃ, rasmijālasamujjalitatārāgaṇamiva gaganatalaṃ, vijjulatāvinaddhamiva",
  "atk-s0301a:1102_8": "ca kanakasikharaṃ siriyā jalamānaṃ sammāsambuddhaṃ ekamantaṃ ṭhitaṃ disvā hatthapāde",
  "atk-s0301a:1102_9": "dhovitvā añjaliṃ paggayha samparivāretvā aṭṭhaṃsu. Evaṃ tehi samparivāritaṃ addasā",
  "atk-s0301a:1102_10": "kho kasibhāradvājo brāhmaṇo bhagavantaṃ piṇḍāya ṭhitaṃ, disvāna bhagavantaṃ etadavoca",
  "atk-s0301a:1102_11": "– ahaṃ kho, samaṇa, kasāmi ca vapāmi cāti.",
  "atk-s0301a:1103_0": "Kasmā panāyaṃ evamāha, kiṃ samantapāsādike pasādanīye uttamadamathasamathamanuppattepi",
  "atk-s0301a:1103_1": "tathāgate appasādena, udāhu aḍḍhatiyānaṃ janasahassānaṃ pāyāsaṃ paṭiyādetvāpi kaṭacchubhikkhāya",
  "atk-s0301a:1103_2": "maccherenāti? Ubhayathāpi no, bhagavato panassa dassanena atittaṃ nikkhittakammantaṃ",
  "atk-s0301a:1103_3": "janaṃ disvā “kammabhaṅgaṃ me kātuṃ āgato”ti anattamanatā ahosi, tasmā evamāha. Bhagavato",
  "atk-s0301a:1103_4": "ca lakkhaṇasampattiṃ disvā – “sacāyaṃ kammante appayojayissa, sakalajambudīpe manussānaṃ",
  "atk-s0301a:1103_5": "sīse cūḷāmaṇi viya abhavissa, ko nāmassa attho na sampajjissati, evamevaṃ alasatāya",
  "atk-s0301a:1103_6": "kammante appayojetvā vappamaṅgalādīsu piṇḍāya caratī”tipissa anattamanatā ahosi.",
  "atk-s0301a:1103_7": "Tenāha – “ahaṃ kho, samaṇa, kasāmi ca vapāmi ca, kasitvā ca vapitvā ca bhuñjāmī”ti.",
  "atk-s0301a:1104_0": "Ayaṃ kirassa adhippāyo – mayhampi tāva kammantā na byāpajjanti, na camhi yathā tvaṃ",
  "atk-s0301a:1104_1": "evaṃ lakkhaṇasampanno, tvampi kasitvā ca vapitvā ca bhuñjassu, ko te attho na sampajjeyya",
  "atk-s0301a:1104_2": "evaṃ lakkhaṇasampannassāti. Apicāyaṃ assosi – “sakyarājakule kira kumāro uppanno,",
  "atk-s0301a:1104_3": "so cakkavattirajjaṃ pahāya pabbajito”ti. Tasmā idāni “ayaṃ so”ti ñatvā “cakkavattirajjaṃ",
  "atk-s0301a:1104_4": "pahāya kilantosī”ti upārambhaṃ āropento evamāha. Apica tikkhapañño esa brāhmaṇo,",
  "atk-s0301a:1104_5": "na bhagavantaṃ apasādento bhaṇati, bhagavato pana rūpasampattiṃ disvā puññasampattiṃ",
  "atk-s0301a:1104_6": "sambhāvayamāno kathāpavattanatthampi evamāha. Atha bhagavā veneyyavasena sadevake",
  "atk-s0301a:1104_7": "loke aggakassakavappakabhāvaṃ attano dassento ahampi kho brāhmaṇotiādimāha.",
  "atk-s0301a:1105_0": "Atha brāhmaṇo cintesi – “ayaṃ samaṇo” ‘ahampi kasāmi ca vapāmi cā’ti bhaṇati. Na",
  "atk-s0301a:1105_1": "cassa oḷārikāni yuganaṅgalādīni kasibhaṇḍāni passāmi, kiṃ nu kho musā bhaṇatī”ti?",
  "atk-s0301a:1105_2": "Bhagavantaṃ pādatalato paṭṭhāya yāva kesaggā olokayamāno, aṅgavijjāya katādhikārattā",
  "atk-s0301a:1105_3": "dvattiṃsavaralakkhaṇasampattimassa ñatvā, “aṭṭhānametaṃ yaṃ evarūpo musā bhaṇeyyā”ti",
  "atk-s0301a:1105_4": "sañjātabahumāno bhagavati samaṇavādaṃ pahāya gottena bhagavantaṃ samudācaramāno na",
  "atk-s0301a:1105_5": "kho pana mayaṃ passāma bhoto gotamassātiādimāha. Bhagavā pana yasmā pubbadhammasabhāgatāya",
  "atk-s0301a:1105_6": "kathanaṃ nāma buddhānaṃ ānubhāvo, tasmā buddhānubhāvaṃ dīpento saddhā bījantiādimāha.",
  "atk-s0301a:1106_0": "Kā panettha pubbadhammasabhāgatā? Nanu brāhmaṇena bhagavā naṅgalādikasisambhārasamāyogaṃ",
  "atk-s0301a:1106_1": "puṭṭho apucchitassa bījassa sabhāgatāya āha “saddhā bīja”nti, evañca sati kathāpi",
  "atk-s0301a:1106_2": "ananusandhikā hoti? Na hi buddhānaṃ ananusandhikakathā nāma atthi, napi pubbadhammassa",
  "atk-s0301a:1106_3": "asabhāgatāya kathenti. Evaṃ panettha anusandhi veditabbā – brāhmaṇena hi bhagavā",
  "atk-s0301a:1106_4": "yuganaṅgalādikasisambhāravasena kasiṃ pucchito. So tassa anukampāya “idaṃ apucchita”nti",
  "atk-s0301a:1106_5": "aparihāpetvā samūlaṃ saupakāraṃ sasambhāraṃ saphalaṃ kasiṃ paññāpetuṃ mūlato paṭṭhāya",
  "atk-s0301a:1106_6": "dassento “saddhā bīja”ntiādimāha. Tattha bījaṃ kasiyā mūlaṃ, tasmiṃ sati kattabbato,",
  "atk-s0301a:1106_7": "asati akattabbato, tappamāṇena ca kattabbato. Bīje hi sati kasiṃ karonti, na asati.",
  "atk-s0301a:1106_8": "Bījappamāṇena ca kusalā kassakā khettaṃ kasanti, na ūnaṃ “mā no sassaṃ parihāyī”ti,",
  "atk-s0301a:1106_9": "na adhikaṃ “mā no mogho vāyāmo ahosī”ti. Yasmā ca bījameva mūlaṃ, tasmā bhagavā mūlato",
  "atk-s0301a:1106_10": "paṭṭhāya kasisambhāraṃ dassento tassa brāhmaṇassa kasiyā pubbadhammassa bījassa sabhāgatāya",
  "atk-s0301a:1106_11": "attano kasiyā pubbadhammaṃ dassento āha “saddhā bīja”nti. Evamettha pubbadhammasabhāgatāpi veditabbā.",
  "atk-s0301a:1107_0": "Pucchitaṃyeva vatvā apucchitaṃ pacchā kiṃ na vuttanti ce? Tassa upakārabhāvato ca",
  "atk-s0301a:1107_1": "dhammasambandhasamatthabhāvato ca. Ayaṃ hi brāhmaṇo paññavā, micchādiṭṭhikule pana",
  "atk-s0301a:1107_2": "jātattā saddhārahito, saddhārahito ca paññavā paresaṃ saddhāya attano avisaye apaṭipajjamāno",
  "atk-s0301a:1107_3": "visesaṃ nādhigacchati, kilesakālussiyaparāmaṭṭhāpi cassa dubbalā saddhā balavatiyā",
  "atk-s0301a:1107_4": "paññāya sahasā vattamānā atthasiddhiṃ na karoti hatthinā saddhiṃ ekadhure yutto goṇo",
  "atk-s0301a:1107_5": "viya. Itissa saddhā upakārikāti taṃ brāhmaṇaṃ saddhāya patiṭṭhāpentena pacchāpi vattabbo",
  "atk-s0301a:1107_6": "ayamattho desanākusalatāya pubbe vutto. Bījassa ca upakārikā vuṭṭhi, sā tadanantaraṃyeva",
  "atk-s0301a:1107_7": "vuccamānā samatthā hoti. Evaṃ dhammasambandhasamatthabhāvato pacchāpi vattabbo ayamattho,",
  "atk-s0301a:1107_8": "añño ca evarūpo īsāyottādi pubbe vuttoti veditabbo.",
  "atk-s0301a:1108_0": "Tattha sampasādalakkhaṇā saddhā, okappanalakkhaṇā vā. Bījanti pañcavidhaṃ bījaṃ mūlabījaṃ",
  "atk-s0301a:1108_1": "khandhabījaṃ phalubījaṃ aggabījaṃ bījabījameva pañcamanti. Taṃ sabbampi viruhaṇaṭṭhena",
  "atk-s0301a:1108_2": "bījanteva saṅkhaṃ gacchati.",
  "atk-s0301a:1109_0": "Tattha yathā brāhmaṇassa kasiyā mūlabhūtaṃ bījaṃ dve kiccāni karoti, heṭṭhā mūlena",
  "atk-s0301a:1109_1": "patiṭṭhāti, upari aṅkuraṃ uṭṭhāpeti, evaṃ bhagavato kasiyā mūlabhūtā saddhā heṭṭhā",
  "atk-s0301a:1109_2": "sīlamūlena patiṭṭhāti, upari samathavipassanaṅkuraṃ uṭṭhāpeti. Yathā ca taṃ mūlena",
  "atk-s0301a:1109_3": "pathavirasaṃ āporasaṃ gahetvā nāḷena dhaññaparipākagahaṇatthaṃ vaḍḍhati, evamayaṃ",
  "atk-s0301a:1109_4": "sīlamūlena samathavipassanārasaṃ gahetvā ariyamagganāḷena ariyaphaladhaññaparipākagahaṇatthaṃ",
  "atk-s0301a:1109_5": "vaḍḍhati. Yathā ca taṃ subhūmiyaṃ patiṭṭhahitvā mūlaṅkurapaṇṇanāḷakaṇḍapasavehi vuddhiṃ",
  "atk-s0301a:1109_6": "virūḷhiṃ vepullaṃ patvā khīraṃ janetvā anekasāliphalabharitaṃ sālisīsaṃ nipphādeti,",
  "atk-s0301a:1109_7": "evamesā cittasantāne patiṭṭhahitvā chahi visuddhīhi vuddhiṃ virūḷhiṃ vepullaṃ patvā",
  "atk-s0301a:1109_8": "ñāṇadassanavisuddhikhīraṃ janetvā anekapaṭisambhidābhiññābharitaṃ arahattaphalaṃ",
  "atk-s0301a:1109_9": "nipphādeti. Tena vuttaṃ “saddhā bīja”nti.",
  "atk-s0301a:1110_0": "Kasmā pana aññesu paropaññāsāya kusaladhammesu ekato uppajjamānesu saddhāva “bīja”nti",
  "atk-s0301a:1110_1": "vuttāti ce? Bījakiccakaraṇato. Yathā hi tesu viññāṇaṃyeva vijānanakiccaṃ karoti,",
  "atk-s0301a:1110_2": "evaṃ saddhā bījakiccaṃ. Sā ca sabbakusalānaṃ mūlabhūtā. Yathāha – “saddhājāto upasaṅkamati,",
  "atk-s0301a:1110_3": "upasaṅkamanto payirupāsati…pe… paññāya ca naṃ ativijjha passatī”ti.",
  "atk-s0301a:1111_0": "Akusaladhamme ceva kāyañca tapatīti tapo. Indriyasaṃvaravīriyadhutaṅgadukkarakārikānaṃ",
  "atk-s0301a:1111_1": "etaṃ adhivacanaṃ, idha pana indriyasaṃvaro adhippeto. Vuṭṭhīti vassavuṭṭhi vātavuṭṭhītiādi",
  "atk-s0301a:1111_2": "anekavidhā, idha vassavuṭṭhi adhippetā. Yathā hi brāhmaṇassa vassavuṭṭhisamanuggahitaṃ",
  "atk-s0301a:1111_3": "bījaṃ bījamūlakañca sassaṃ viruhati na milāyati nipphattiṃ gacchati, evaṃ bhagavato",
  "atk-s0301a:1111_4": "indriyasaṃvarasamanuggahitā saddhā, saddhāmūlā ca sīlādayo dhammā viruhanti, na milāyanti",
  "atk-s0301a:1111_5": "nipphattiṃ gacchanti. Tenāha “tapo vuṭṭhī”ti.",
  "atk-s0301a:1112_0": "Paññā meti ettha vutto me-saddo purimapadesupi yojetabbo “saddhā me bījaṃ, tapo me",
  "atk-s0301a:1112_1": "vuṭṭhī”ti tena kiṃ dīpeti? Yathā, brāhmaṇa, tayā vapite khette sace vuṭṭhi atthi,",
  "atk-s0301a:1112_2": "iccetaṃ kusalaṃ. No ce atthi, udakampi tāva dātabbaṃ hoti. Tathā mayā hiriīse paññāyuganaṅgale",
  "atk-s0301a:1112_3": "manoyottena ekābaddhe kate vīriyabalībadde yojetvā satipācanena vijjhitvā attano",
  "atk-s0301a:1112_4": "cittasantānakhettamhi saddhābīje vapite vuṭṭhiyā abhāvo nāma natthi, ayaṃ pana me",
  "atk-s0301a:1112_5": "niccakālaṃ indriyasaṃvaratapo vuṭṭhīti.",
  "atk-s0301a:1113_0": "Paññāti kāmāvacarādibhedato anekavidhā. Idha pana saha vipassanāya maggapaññā adhippetā.",
  "atk-s0301a:1113_1": "Yuganaṅgalanti yugañca naṅgalañca yuganaṅgalaṃ. Yathā hi brāhmaṇassa yuganaṅgalaṃ,",
  "atk-s0301a:1113_2": "evaṃ bhagavato duvidhāpi vipassanā paññā ca. Tattha yathā yugaṃ īsāya upanissayaṃ",
  "atk-s0301a:1113_3": "hoti, purato ca īsābaddhaṃ hoti, yottānaṃ nissayaṃ hoti, balībaddānaṃ ekato gamanaṃ",
  "atk-s0301a:1113_4": "dhāreti, evaṃ paññā hirippamukhānaṃ dhammānaṃ upanissayā hoti. Yathāha – “paññuttarā",
  "atk-s0301a:1113_5": "sabbe kusalā dhammā”ti ca, “paññā hi seṭṭhā kusalā vadanti, nakkhattarājāriva tārakāna”nti",
  "atk-s0301a:1113_6": "ca. Kusalānaṃ dhammānaṃ pubbaṅgamaṭṭhena purato ca hoti. Yathāha – “sīlaṃ sirī cāpi",
  "atk-s0301a:1113_7": "satañca dhammo, anvāyikā paññavato bhavantī”ti hirivippayogena anuppattito pana īsābaddho",
  "atk-s0301a:1113_8": "hoti. Manosaṅkhātassa samādhiyottassa nissayapaccayato yottānaṃ nissayo hoti. Accāraddhātilīnabhāvapaṭisedhanato",
  "atk-s0301a:1113_9": "vīriyabalībaddānaṃ ekato gamanaṃ dhāreti, yathā ca naṅgalaṃ phālayuttaṃ kasanakāle",
  "atk-s0301a:1113_10": "pathavighanaṃ bhindati, mūlasantānakāni padāleti, evaṃ satiyuttā paññā vipassanākāle",
  "atk-s0301a:1113_11": "dhammānaṃ santatisamūhakiccārammaṇaghanaṃ bhindati, sabbakilesamūlasantānakāni padāleti.",
  "atk-s0301a:1113_12": "Sā ca kho lokuttarāva, itarā pana lokikāpi siyā. Tenāha “paññā me yuganaṅgala”nti.",
  "atk-s0301a:1114_0": "Hirīyati pāpakehi dhammehīti hirī. Taggahaṇena tāya avippayuttaṃ ottappampi gahitameva",
  "atk-s0301a:1114_1": "hoti. Īsāti yuganaṅgalasandhārikā rukkhalaṭṭhi. Yathā hi brāhmaṇassa īsā yuganaṅgalaṃ",
  "atk-s0301a:1114_2": "dhāreti, evaṃ bhagavatopi hirī lokiyalokuttarapaññāsaṅkhātaṃ yuganaṅgalaṃ dhāreti",
  "atk-s0301a:1114_3": "hiriabhāve paññāya abhāvato. Yathā ca īsāpaṭibaddhayuganaṅgalaṃ kiccakaraṃ hoti acalaṃ",
  "atk-s0301a:1114_4": "asithilaṃ, evaṃ hiripaṭibaddhā ca paññā kiccakārī hoti acalā asithilā abbokiṇṇā ahirikena.",
  "atk-s0301a:1114_5": "Tenāha “hirī īsā”ti. Munātīti mano, cittassetaṃ nāmaṃ. Idha pana manosīsena taṃsampayutto",
  "atk-s0301a:1114_6": "samādhi adhippeto. Yottanti rajjubandhanaṃ. Taṃ tividhaṃ īsāya saha yugassa bandhanaṃ,",
  "atk-s0301a:1114_7": "yugena saha balībaddānaṃ bandhanaṃ, sārathinā saha balībaddānaṃ ekābandhananti. Tattha",
  "atk-s0301a:1114_8": "yathā brāhmaṇassa yottaṃ īsāyugabalībadde ekābaddhe katvā sakakicce paṭipādeti, evaṃ",
  "atk-s0301a:1114_9": "bhagavato samādhi sabbeva te hiripaññāvīriyadhamme ekārammaṇe avikkhepasabhāvena",
  "atk-s0301a:1114_10": "bandhitvā sakakicce paṭipādeti. Tenāha “mano yotta”nti.",
  "atk-s0301a:1115_0": "Cirakatādimatthaṃ saratīti sati. Phāletīti phālo. Pājenti etenāti pājanaṃ. Taṃ idha",
  "atk-s0301a:1115_1": "“pācana”nti vuttaṃ. Patodassetaṃ nāmaṃ. Phālo ca pācanañca phālapācanaṃ. Yathā hi",
  "atk-s0301a:1115_2": "brāhmaṇassa phālapācanaṃ, evaṃ bhagavato vipassanāsampayuttā maggasampayuttā ca sati.",
  "atk-s0301a:1115_3": "Tattha yathā phālo naṅgalaṃ anurakkhati, purato cassa gacchati, evaṃ sati kusalākusalānaṃ",
  "atk-s0301a:1115_4": "dhammānaṃ gatiyo samanvesamānā ārammaṇe vā upaṭṭhāpayamānā paññānaṅgalaṃ rakkhati.",
  "atk-s0301a:1115_5": "Tenevesā “satārakkhena cetasā viharatī”tiādīsu viya ārakkhāti vuttā. Appamussanavasena",
  "atk-s0301a:1115_6": "cassā purato hoti. Satiparicite hi dhamme paññā pajānāti, no pamuṭṭhe. Yathā ca pācanaṃ",
  "atk-s0301a:1115_7": "balībaddānaṃ vijjhanabhayaṃ dassentaṃ saṃsīdituṃ na deti, uppathagamanaṃ vāreti,",
  "atk-s0301a:1115_8": "evaṃ sati vīriyabalībaddānaṃ apāyabhayaṃ dassentī kosajjasaṃsīdanaṃ na deti, kāmaguṇasaṅkhāte",
  "atk-s0301a:1115_9": "agocare cāraṃ nivāretvā kammaṭṭhāne niyojentī uppathagamanaṃ vāreti. Tenāha “sati me phālapācana”nti.",
  "atk-s0301a:1116_0": "Kāyaguttoti tividhena kāyasucaritena gutto. Vacīguttoti catubbidhena vacīsucaritena",
  "atk-s0301a:1116_1": "gutto. Ettāvatā pātimokkhasaṃvarasīlaṃ vuttaṃ. Āhāre udare yatoti ettha āhāramukhena",
  "atk-s0301a:1116_2": "sabbapaccayānaṃ gahitattā catubbidhepi paccaye yato saṃyato nirupakkilesoti attho.",
  "atk-s0301a:1116_3": "Iminā ājīvapārisuddhisīlaṃ vuttaṃ. Udare yatoti udare yato saṃyato mitabhojī, āhāre",
  "atk-s0301a:1116_4": "mattaññūti vuttaṃ hoti. Iminā bhojane mattaññutāmukhena paccayapaṭisevanasīlaṃ vuttaṃ.",
  "atk-s0301a:1116_5": "Tena kiṃ dīpeti? Yathā tvaṃ, brāhmaṇa, bījaṃ vapitvā sassaparipālanatthaṃ kaṇṭakavatiṃ",
  "atk-s0301a:1116_6": "vā rukkhavatiṃ vā pākāraparikkhepaṃ vā karosi, tena te gomahiṃsamigagaṇā pavesaṃ",
  "atk-s0301a:1116_7": "alabhantā sassaṃ na vilumpanti, evamahampi taṃ saddhābījaṃ vapitvā nānappakārakusalasassaparipālanatthaṃ",
  "atk-s0301a:1116_8": "kāyavacīāhāraguttimayaṃ tividhaṃ parikkhepaṃ karomi, tena me rāgādiakusaladhammagomahiṃsamigagaṇā",
  "atk-s0301a:1116_9": "pavesaṃ alabhantā nānappakārakaṃ kusalasassaṃ na vilumpantīti.",
  "atk-s0301a:1117_0": "Saccaṃ karomi niddānanti ettha dvīhākārehi avisaṃvādanaṃ saccaṃ. Niddānanti chedanaṃ",
  "atk-s0301a:1117_1": "lunanaṃ uppāṭanaṃ. Karaṇatthe cetaṃ upayogavacanaṃ veditabbaṃ. Ayaṃ hettha attho",
  "atk-s0301a:1117_2": "“saccena karomi niddāna”nti. Kiṃ vuttaṃ hoti – “yathā tvaṃ bāhiraṃ kasiṃ katvā sassadūsakānaṃ",
  "atk-s0301a:1117_3": "tiṇānaṃ hatthena vā asitena vā niddānaṃ karosi, evaṃ ahampi ajjhattikaṃ kasiṃ katvā",
  "atk-s0301a:1117_4": "kusalasassadūsakānaṃ visaṃvādanatiṇānaṃ saccena niddānaṃ karomī”ti. Yathābhūtañāṇaṃ",
  "atk-s0301a:1117_5": "vā ettha saccanti veditabbaṃ. Tena attasaññādīnaṃ tiṇānaṃ niddānaṃ karomīti dasseti.",
  "atk-s0301a:1117_6": "Atha vā niddānanti chedakaṃ lāvakaṃ uppāṭakanti attho. Yathā tvaṃ dāsaṃ vā kammakaraṃ",
  "atk-s0301a:1117_7": "vā niddānaṃ karosi, “niddehi tiṇānī”ti tiṇānaṃ chedakaṃ lāvakaṃ uppāṭakaṃ karosi,",
  "atk-s0301a:1117_8": "evamahaṃ saccaṃ karomīti dasseti, atha vā saccanti diṭṭhisaccaṃ. Tamahaṃ niddānaṃ",
  "atk-s0301a:1117_9": "karomi, chinditabbaṃ lunitabbaṃ uppāṭetabbaṃ karomīti. Iti imesu dvīsu vikappesu",
  "atk-s0301a:1117_10": "upayogenevattho yujjati.",
  "atk-s0301a:1118_0": "Soraccaṃ me pamocananti ettha yaṃ taṃ “kāyiko avītikkamo vācasiko avītikkamo”ti sīlameva",
  "atk-s0301a:1118_1": "“soracca”nti vuttaṃ, na taṃ adhippetaṃ. “Kāyagutto”tiādinā hi taṃ vuttameva. Arahattaphalaṃ",
  "atk-s0301a:1118_2": "pana adhippetaṃ. Taṃ hi sundare nibbāne ratattā “soracca”nti vuccati. Pamocananti",
  "atk-s0301a:1118_3": "yogavissajjanaṃ. Idaṃ vuttaṃ hoti – yathā tava pamocanaṃ punapi sāyanhe vā dutiyadivase",
  "atk-s0301a:1118_4": "vā anāgatasaṃvacchare vā yojetabbato appamocanameva hoti, na mama evaṃ. Na hi mama",
  "atk-s0301a:1118_5": "antarā mocanaṃ nāma atthi. Ahaṃ hi dīpaṅkaradasabalakālato paṭṭhāya paññānaṅgale",
  "atk-s0301a:1118_6": "vīriyabalībadde yojetvā kappasatasahassādhikāni cattāri asaṅkhyeyyāni mahākasiṃ kasanto",
  "atk-s0301a:1118_7": "tāva na muñciṃ, yāva na sammāsambodhiṃ abhisambujjhiṃ. Yadā ca me sabbaṃ taṃ kālaṃ",
  "atk-s0301a:1118_8": "khepetvā bodhimūle aparājitapallaṅke nisinnassa sabbaguṇaparivāraṃ arahattaphalaṃ",
  "atk-s0301a:1118_9": "udapādi, tadā mayā taṃ sabbussukkapaṭippassaddhiyā pamuttaṃ, na dāni puna yojetabbaṃ",
  "atk-s0301a:1118_10": "bhavissatīti. Etamatthaṃ sandhāyāha “soraccaṃ me pamocana”nti.",
  "atk-s0301a:1119_0": "Vīriyaṃ me dhuradhorayhanti ettha vīriyanti kāyikacetasiko vīriyārambho. Dhuradhorayhanti",
  "atk-s0301a:1119_1": "dhurāyaṃ dhorayhaṃ, dhurāvahanti attho. Yathā hi brāhmaṇassa dhurāyaṃ dhorayhākaḍḍhitaṃ",
  "atk-s0301a:1119_2": "naṅgalaṃ bhūmighanaṃ bhindati, mūlasantānakāni ca padāleti, evaṃ bhagavato vīriyākaḍḍhitaṃ",
  "atk-s0301a:1119_3": "paññānaṅgalaṃ yathā vuttaṃ ghanaṃ bhindati, kilesasantānakāni ca padāleti. Tenāha",
  "atk-s0301a:1119_4": "“vīriyaṃ me dhuradhorayha”nti. Atha vā purimadhurāvahattā dhurā, mūladhurāvahattā",
  "atk-s0301a:1119_5": "dhorayhā, dhurā ca dhorayhā ca dhuradhorayhā. Iti yathā brāhmaṇassa ekekasmiṃ naṅgale",
  "atk-s0301a:1119_6": "catubalībaddapabhedaṃ dhuradhorayhaṃ vahantaṃ uppannuppannaṃ tiṇamūlaghātañceva sassasampattiñca",
  "atk-s0301a:1119_7": "sādheti, evaṃ bhagavato catusammappadhānavīriyabhedaṃ dhuradhorayhaṃ vahantaṃ uppannuppannaṃ",
  "atk-s0301a:1119_8": "akusalaghātañceva kusalasampattiñca sādheti. Tenāha “vīriyaṃ me dhuradhorayha”nti.",
  "atk-s0301a:1120_0": "Yogakkhemādhivāhananti ettha yogehi khemattā nibbānaṃ yogakkhemaṃ nāma, taṃ adhikicca",
  "atk-s0301a:1120_1": "vāhīyati, abhimukhaṃ vā vāhīyatīti adhivāhanaṃ, yogakkhemassa adhivāhanaṃ yogakkhemādhivāhananti.",
  "atk-s0301a:1120_2": "Idaṃ vuttaṃ hoti – yathā tava dhuradhorayhaṃ puratthimādīsu aññataradisābhimukhaṃ",
  "atk-s0301a:1120_3": "vāhīyati, tathā mama dhuradhorayhaṃ nibbānābhimukhaṃ vāhīyatīti. Evaṃ vāhīyamānaṃva",
  "atk-s0301a:1120_4": "gacchati anivattantaṃ. Yathā tava naṅgalaṃ vahantaṃ dhuradhorayhaṃ khettakoṭiṃ patvā",
  "atk-s0301a:1120_5": "puna nivattati, evaṃ anivattantaṃ dīpaṅkarakālato paṭṭhāya gacchateva. Yasmā vā tena",
  "atk-s0301a:1120_6": "tena maggena pahīnā kilesā na punappunaṃ pahātabbā honti, yathā tava naṅgalena chinnāni",
  "atk-s0301a:1120_7": "tiṇāni puna aparasmiṃ samaye chinditabbāni honti, tasmāpi evaṃ paṭhamamaggavasena",
  "atk-s0301a:1120_8": "diṭṭhekaṭṭhe kilese, dutiyavasena oḷārike, tatiyavasena aṇusahagate, catutthavasena",
  "atk-s0301a:1120_9": "sabbakilese pajahantaṃ gacchati anivattantaṃ. Atha vā gacchati anivattanti nivattanarahitaṃ",
  "atk-s0301a:1120_10": "hutvā gacchatīti attho. Tanti taṃ dhuradhorayhaṃ. Evamettha attho veditabbo. Evaṃ",
  "atk-s0301a:1120_11": "gacchantañca yathā tava dhuradhorayhaṃ na taṃ ṭhānaṃ gacchati, yattha gantvā kassako",
  "atk-s0301a:1120_12": "asoko virajo hutvā na socati. Etaṃ pana taṃ ṭhānaṃ gacchati yattha gantvā na socati.",
  "atk-s0301a:1120_13": "Yattha satipācanena etaṃ vīriyadhuradhorayhaṃ codento gantvā mādiso kassako asoko",
  "atk-s0301a:1120_14": "virajo hutvā na socati, taṃ sabbasokasallasamugghātabhūtaṃ nibbānaṃ nāma asaṅkhataṃ ṭhānaṃ gacchatīti.",
  "atk-s0301a:1121_0": "Idāni nigamanaṃ karonto evamesā kasīti gāthamāha. Tassāyaṃ saṅkhepattho – yassa,",
  "atk-s0301a:1121_1": "brāhmaṇa, esā saddhābījā tapovuṭṭhiyā anuggahitā kasī paññāmayaṃ yuganaṅgalaṃ hirimayañca",
  "atk-s0301a:1121_2": "īsaṃ manomayena yottena ekābaddhaṃ katvā paññānaṅgalena satiphālaṃ ākoṭetvā satipācanaṃ",
  "atk-s0301a:1121_3": "gahetvā kāyavacīāhāraguttiyā gopetvā saccaṃ niddānaṃ katvā soraccapamocanaṃ vīriyadhuradhorayhaṃ",
  "atk-s0301a:1121_4": "yogakkhemābhimukhaṃ anivattantaṃ vāhantena kaṭṭhā kasī kammapariyosānaṃ catubbidhaṃ",
  "atk-s0301a:1121_5": "sāmaññaphalaṃ pāpitā, sā hoti amatapphalā, sā esā kasī amatapphalā hoti. Amataṃ vuccati",
  "atk-s0301a:1121_6": "nibbānaṃ, nibbānānisaṃsā hotīti attho. Sā kho panesā kasī na mamevekassa amatapphalā",
  "atk-s0301a:1121_7": "hoti, atha kho yo koci khattiyo vā brāhmaṇo vā vesso vā suddo vā gahaṭṭho vā pabbajito",
  "atk-s0301a:1121_8": "vā etaṃ kasiṃ kasati, so sabbopi etaṃ kasitvāna sabbadukkhā pamuccatīti.",
  "atk-s0301a:1122_0": "Evaṃ bhagavā brāhmaṇassa arahattanikūṭena nibbānapariyosānaṃ katvā desanaṃ niṭṭhāpesi.",
  "atk-s0301a:1122_1": "Tato brāhmaṇo gambhīratthaṃ desanaṃ sutvā – “mama kasiphalaṃ bhuñjitvā punapi divaseyeva",
  "atk-s0301a:1122_2": "chāto hoti, imassa pana kasī amatapphalā, tassa phalaṃ bhuñjitvā sabbadukkhā pamuccatī”ti",
  "atk-s0301a:1122_3": "ñatvā pasanno pasannākāraṃ karonto bhuñjatu bhavaṃ gotamotiādimāha. Taṃ sabbaṃ tato",
  "atk-s0301a:1122_4": "parañca vuttatthamevāti. Paṭhamaṃ.",
  "atk-s0301a:1123": "2. Udayasuttavaṇṇanā",
  "atk-s0301a:1124_0": "198. Dutiye odanena pūresīti attano atthāya sampāditena sūpabyañjanena odanena pūretvā",
  "atk-s0301a:1124_1": "adāsi. Bhagavā kira paccūsasamaye lokaṃ olokentova taṃ brāhmaṇaṃ disvā, pātova sarīrapaṭijagganaṃ",
  "atk-s0301a:1124_2": "katvā, gandhakuṭiṃ pavisitvā, dvāraṃ pidhāya, nisinno tassa bhojanaṃ upasaṃhariyamānaṃ",
  "atk-s0301a:1124_3": "disvā, ekakova pattaṃ aṃsakūṭe laggetvā, gandhakuṭito nikkhamma, nagaradvāre pattaṃ",
  "atk-s0301a:1124_4": "nīharitvā, antonagaraṃ pavisitvā, paṭipāṭiyā gacchanto brāhmaṇassa dvārakoṭṭhake",
  "atk-s0301a:1124_5": "aṭṭhāsi. Brāhmaṇo bhagavantaṃ disvā, attano sajjitaṃ bhojanaṃ adāsi. Taṃ sandhāyetaṃ",
  "atk-s0301a:1124_6": "vuttaṃ. Dutiyampīti dutiyadivasepi. Tatiyampīti tatiyadivasepi. Tāni kira tīṇi divasāni",
  "atk-s0301a:1124_7": "nirantaraṃ brāhmaṇassa gharadvāraṃ gacchantassa bhagavato antarā añño koci uṭṭhāya",
  "atk-s0301a:1124_8": "pattaṃ gahetuṃ samattho nāma nāhosi, mahājano olokentova aṭṭhāsi.",
  "atk-s0301a:1125_0": "Etadavocāti brāhmaṇo tīṇi divasāni pattaṃ pūretvā dentopi na saddhāya adāsi, “gharadvāraṃ",
  "atk-s0301a:1125_1": "āgantvā ṭhitassa pabbajitassa bhikkhāmattampi adatvā bhuñjatī”ti upārambhabhayena",
  "atk-s0301a:1125_2": "adāsi. Dadanto ca dve divasāni datvā kiñci avatvāva nivatto. Bhagavāpi kiñci avatvāva",
  "atk-s0301a:1125_3": "pakkanto. Tatiyadivase pana adhivāsetuṃ asakkonto etaṃ “pakaṭṭhako”tiādivacanaṃ avoca.",
  "atk-s0301a:1125_4": "Bhagavāpi etaṃ vacanaṃ nicchārāpanatthameva yāva tatiyamagamāsi. Tattha pakaṭṭhakoti rasagiddho.",
  "atk-s0301a:1126_0": "Punappunaṃ ceva vapanti bījanti satthā brāhmaṇassa vacanaṃ sutvā, “brāhmaṇa, tvaṃ",
  "atk-s0301a:1126_1": "tīṇi divasāni piṇḍapātaṃ datvā osakkasi, punappunaṃ kātabbā nāma lokasmiṃ soḷasa",
  "atk-s0301a:1126_2": "dhammā”ti vatvā te dhamme dassetuṃ imaṃ desanaṃ ārabhi. Tattha punappunaṃ ceva vapantīti",
  "atk-s0301a:1126_3": "ekasmiṃ sassavāre vuttaṃ “alamettāvatā”ti anosakkitvā aparāparesupi sassavāresu ca",
  "atk-s0301a:1126_4": "vapantiyeva. Punappunaṃ vassatīti na ekadivasaṃ vassitvā tiṭṭhati, punappunadivasesupi",
  "atk-s0301a:1126_5": "punappunasaṃvaccharesupi vassatiyeva, evaṃ janapadā iddhā honti. Etenupāyena sabbattha nayo veditabbo.",
  "atk-s0301a:1127_0": "Yācakāti imasmiṃ pade satthā desanākusalatāya attānampi pakkhipitvā dasseti. Khīranikāti",
  "atk-s0301a:1127_1": "khīrakārakā godohakā. Na hi te ekavārameva thanaṃ añchanti, punappunaṃ añchantā dhenuṃ",
  "atk-s0301a:1127_2": "duhantīti attho. Kilamati phandati cāti ayaṃ satto tena iriyāpathena kilamati ceva",
  "atk-s0301a:1127_3": "phandati ca. Gabbhanti soṇasiṅgālādīnampi tiracchānagatānaṃ kucchiṃ. Sivathikanti",
  "atk-s0301a:1127_4": "susānaṃ, mataṃ mataṃ sattaṃ tattha punappunaṃ harantīti attho. Maggañca laddhā apunabbhavāyāti",
  "atk-s0301a:1127_5": "apunabbhavāya maggo nāma nibbānaṃ, taṃ labhitvāti attho.",
  "atk-s0301a:1128_0": "Evaṃ vutteti evaṃ bhagavatā antaravīthiyaṃ ṭhatvāva soḷasa punappunadhamme desentena",
  "atk-s0301a:1128_1": "vutte. Etadavocāti desanāpariyosāne pasanno saddhiṃ puttadāramittañātivaggena bhagavato",
  "atk-s0301a:1128_2": "pāde vanditvā etaṃ “abhikkantaṃ bho”tiādivacanaṃ avoca. Dutiyaṃ.",
  "atk-s0301a:1129": "3. Devahitasuttavaṇṇanā",
  "atk-s0301a:1130_0": "199. Tatiye vātehīti udaravātehi. Bhagavato kira chabbassāni dukkarakārikaṃ karontassa",
  "atk-s0301a:1130_1": "pasatamuggayūsādīni āhārayato dubbhojanena ceva dukkhaseyyāya ca udaravāto kuppi.",
  "atk-s0301a:1130_2": "Aparabhāge sambodhiṃ patvā paṇītabhojanaṃ bhuñjantassāpi antarantarā so ābādho attānaṃ",
  "atk-s0301a:1130_3": "dassetiyeva. Taṃ sandhāyetaṃ vuttaṃ. Upaṭṭhāko hotīti paṭhamabodhiyaṃ anibaddhupaṭṭhākakāle",
  "atk-s0301a:1130_4": "upaṭṭhāko hoti. Tasmiṃ kira kāle satthuasītimahātheresu upaṭṭhāko abhūtapubbo nāma",
  "atk-s0301a:1130_5": "natthi. Nāgasamālo upavāno sunakkhatto cundo samaṇuddeso sāgato bodhi meghiyoti ime",
  "atk-s0301a:1130_6": "pana pāḷiyaṃ āgatupaṭṭhākā. Imasmiṃ pana kāle upavānatthero pātova uṭṭhāya pariveṇasammajjanaṃ",
  "atk-s0301a:1130_7": "dantakaṭṭhadānaṃ nhānodakapariyādanaṃ pattacīvaraṃ gahetvā anugamananti sabbaṃ bhagavato",
  "atk-s0301a:1130_8": "upaṭṭhānamakāsi. Upasaṅkamīti paṭhamabodhiyaṃ kira vīsati vassāni niddhūmaṃ araññameva",
  "atk-s0301a:1130_9": "hoti, bhikkhusaṅghassa udakatāpanampi na bhagavatā anuññātaṃ. So ca brāhmaṇo uddhanapāḷiṃ",
  "atk-s0301a:1130_10": "bandhāpetvā mahācāṭiyo uddhanamāropetvā uṇhodakaṃ kāretvā, nhānīyacuṇṇādīhi saddhiṃ",
  "atk-s0301a:1130_11": "taṃ vikkiṇanto jīvikaṃ kappeti. Nhāyitukāmā tattha gantvā mūlaṃ datvā nhāyitvā gandhe",
  "atk-s0301a:1130_12": "vilimpitvā mālaṃ piḷandhitvā pakkamanti. Tasmā thero tattha upasaṅkami.",
  "atk-s0301a:1131_0": "Kiṃ patthayānoti kiṃ icchanto. Kiṃ esanti kiṃ gavesanto. Pūjito pūjaneyyānanti idaṃ",
  "atk-s0301a:1131_1": "thero dasabalassa vaṇṇaṃ kathetumārabhi. Gilānabhesajjatthaṃ gatena kira gilānassa",
  "atk-s0301a:1131_2": "vaṇṇo kathetabboti vattametaṃ. Vaṇṇaṃ hi sutvā manussā sakkaccaṃ bhesajjaṃ dātabbaṃ",
  "atk-s0301a:1131_3": "maññanti. Sappāyabhesajjaṃ laddhā gilāno khippameva vuṭṭhāti. Kathentena ca jhānavimokkhasamāpattimaggaphalāni",
  "atk-s0301a:1131_4": "ārabbha kathetuṃ na vaṭṭati. “Sīlavā lajjī kukkuccako bahussuto āgamadharo vaṃsānurakkhako”ti",
  "atk-s0301a:1131_5": "evaṃ pana āgamanīyapaṭipadaṃyeva kathetuṃ vaṭṭati. Pūjaneyyānanti asītimahātherā",
  "atk-s0301a:1131_6": "sadevakena lokena pūjetabbāti pūjaneyyā. Teyeva sakkātabbāti sakkareyyā. Tesaṃyeva",
  "atk-s0301a:1131_7": "apaciti kattabbāti apaceyyā. Bhagavā tesaṃ pūjito sakkato apacito ca, iccassa taṃ",
  "atk-s0301a:1131_8": "guṇaṃ pakāsento thero evamāha. Hātaveti harituṃ.",
  "atk-s0301a:1132_0": "Phāṇitassa ca puṭanti mahantaṃ nicchārikaṃ guḷapiṇḍaṃ. So kira “kiṃ samaṇassa gotamassa",
  "atk-s0301a:1132_1": "aphāsuka”nti? Pucchitvā, “udaravāto”ti sutvā, “tena hi mayamettha bhesajjaṃ jānāma,",
  "atk-s0301a:1132_2": "ito thokena udakena idaṃ phāṇitaṃ āloḷetvā nhānapariyosāne pātuṃ detha, iti uṇhodakena",
  "atk-s0301a:1132_3": "bahi parisedo bhavissati, iminā antoti evaṃ samaṇassa gotamassa phāsukaṃ bhavissatī”ti",
  "atk-s0301a:1132_4": "vatvā therassa patte pakkhipitvā adāsi.",
  "atk-s0301a:1133_0": "Upasaṅkamīti tasmiṃ kira ābādhe paṭippassaddhe “devahitena tathāgatassa bhesajjaṃ",
  "atk-s0301a:1133_1": "dinnaṃ, teneva rogo vūpasanto, aho dānaṃ paramadānaṃ brāhmaṇassā”ti kathā vitthāritā",
  "atk-s0301a:1133_2": "jātā. Taṃ sutvā kittikāmo brāhmaṇo “ettakenapi tāva me ayaṃ kittisaddo abbhuggato”ti",
  "atk-s0301a:1133_3": "somanassajāto attanā katabhāvaṃ jānāpetukāmo tāvatakeneva dasabale vissāsaṃ āpajjitvā upasaṅkami.",
  "atk-s0301a:1134_0": "Dajjāti dadeyya. Kathaṃ hi yajamānassāti kena kāraṇena yajantassa. Ijjhatīti samijjhati",
  "atk-s0301a:1134_1": "mahapphalo hoti. Yovedīti yo avedi aññāsi, viditaṃ pākaṭamakāsi “yovetī”tipi pāṭho,",
  "atk-s0301a:1134_2": "yo aveti jānātīti attho. Passatīti dibbacakkhunā passati. Jātikkhayanti arahattaṃ.",
  "atk-s0301a:1134_3": "Abhiññāvositoti jānitvā vosito vosānaṃ katakiccataṃ patto. Evaṃ hi yajamānassāti",
  "atk-s0301a:1134_4": "iminā khīṇāsave yajanākārena yajantassa. Tatiyaṃ.",
  "atk-s0301a:1135": "4. Mahāsālasuttavaṇṇanā",
  "atk-s0301a:1136_0": "200. Catutthe lūkho lūkhapāvuraṇoti jiṇṇo jiṇṇapāvuraṇo. Upasaṅkamīti kasmā upasaṅkami?",
  "atk-s0301a:1136_1": "Tassa kira ghare aṭṭhasatasahassadhanaṃ ahosi. So catunnaṃ puttānaṃ āvāhaṃ katvā",
  "atk-s0301a:1136_2": "cattāri satasahassāni adāsi. Athassa brāhmaṇiyā kālaṅkatāya puttā sammantayiṃsu –",
  "atk-s0301a:1136_3": "“sace aññaṃ brāhmaṇiṃ ānessati, tassā kucchiyaṃ nibbattavasena kulaṃ bhijjissati.",
  "atk-s0301a:1136_4": "Handa naṃ mayaṃ saṅgaṇhāmā”ti. Te cattāropi paṇītehi ghāsacchādanādīhi upaṭṭhahantā",
  "atk-s0301a:1136_5": "hatthapādasambāhanādīni karontā saṅgaṇhitvā ekadivasaṃ divā niddāyitvā vuṭṭhitassa",
  "atk-s0301a:1136_6": "hatthapāde sambāhamānā pāṭiyekkaṃ gharāvāse ādīnavaṃ vatvā – “mayaṃ tumhe iminā nīhārena",
  "atk-s0301a:1136_7": "yāvajīvaṃ upaṭṭhahissāma, sesadhanampi no dethā”ti yāciṃsu. Brāhmaṇo puna ekekassa",
  "atk-s0301a:1136_8": "satasahassaṃ satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ",
  "atk-s0301a:1136_9": "cattāro koṭṭhāse katvā niyyādesi. Taṃ jeṭṭhaputto katipāhaṃ upaṭṭhahi.",
  "atk-s0301a:1137_0": "Atha naṃ ekadivasaṃ nhatvā āgacchantaṃ dvārakoṭṭhake ṭhatvā suṇhā evamāha – “kiṃ",
  "atk-s0301a:1137_1": "tayā jeṭṭhaputtassa sataṃ vā sahassaṃ vā atirekaṃ dinnamatthi? Nanu sabbesaṃ dve",
  "atk-s0301a:1137_2": "dve satasahassāni dinnāni, kiṃ sesaputtānaṃ gharassa maggaṃ na jānāsī”ti? So “nassa",
  "atk-s0301a:1137_3": "vasalī”ti kujjhitvā aññassa gharaṃ agamāsi, tatopi katipāhaccayena imināva upāyena",
  "atk-s0301a:1137_4": "palāpito aññassāti evaṃ ekagharepi pavesanaṃ alabhamāno paṇḍaraṅgapabbajjaṃ pabbajitvā",
  "atk-s0301a:1137_5": "bhikkhāya caranto kālānamaccayena jarājiṇṇo dubbhojanadukkhaseyyāhi milātasarīro",
  "atk-s0301a:1137_6": "bhikkhācārato āgamma, pīṭhakāya nipanno niddaṃ okkamitvā vuṭṭhāya nisinno attānaṃ",
  "atk-s0301a:1137_7": "oloketvā puttesu patiṭṭhaṃ apassanto cintesi – “samaṇo kira gotamo abbhākuṭiko uttānamukho",
  "atk-s0301a:1137_8": "sukhasambhāso paṭisanthārakusalo, sakkā samaṇaṃ gotamaṃ upasaṅkamitvā paṭisanthāraṃ",
  "atk-s0301a:1137_9": "labhitu”nti nivāsanapāvuraṇaṃ saṇṭhapetvā bhikkhābhājanamādāya yena bhagavā tenupasaṅkami.",
  "atk-s0301a:1138": "Dārehi saṃpuccha gharā nikkhāmentīti sabbaṃ mama santakaṃ gahetvā mayhaṃ niddhanabhāvaṃ ñatvā attano bhariyāhi saddhiṃ mantayitvā maṃ gharā nikkaḍḍhāpenti.",
  "atk-s0301a:1139_0": "Nandissanti nandijāto tuṭṭho pamudito ahosiṃ. Bhavamicchisanti vuḍḍhiṃ patthayiṃ.",
  "atk-s0301a:1139_1": "Sāva vārenti sūkaranti yathā sunakhā vaggavaggā hutvā bhussantā bhussantā sūkaraṃ",
  "atk-s0301a:1139_2": "vārenti, punappunaṃ mahāravaṃ ravāpenti, evaṃ dārehi saddhiṃ maṃ bahuṃ vatvā viravantaṃ palāpentīti attho.",
  "atk-s0301a:1140": "Asantāti asappurisā. Jammāti lāmakā. Bhāsareti bhāsanti. Puttarūpenāti puttavesena. Vayogatanti tayo vaye gataṃ atikkantaṃ pacchimavaye ṭhitaṃ maṃ. Jahantīti pariccajanti.",
  "atk-s0301a:1141_0": "Nibbhogoti nipparibhogo. Khādanā apanīyatīti asso hi yāvadeva taruṇo hoti javasampanno,",
  "atk-s0301a:1141_1": "tāvassa nānārasaṃ khādanaṃ dadanti, jiṇṇaṃ nibbhogaṃ tato apanenti, antimavaye taṃ",
  "atk-s0301a:1141_2": "vattaṃ na labhati, gāvīhi saddhiṃ aṭaviyaṃ sukkhatiṇāni khādanto carati. Yathā so",
  "atk-s0301a:1141_3": "asso, evaṃ jiṇṇakāle viluttasabbadhanattā nibbhogo mādisopi bālakānaṃ pitā thero",
  "atk-s0301a:1141_4": "paragharesu bhikkhati.",
  "atk-s0301a:1142": "Yañceti nipāto. Idaṃ vuttaṃ hoti – ye mama puttā anassavā appatissā avasavattino, tehi daṇḍova kira seyyo sundarataroti. Idānissa seyyabhāvaṃ dassetuṃ caṇḍampi goṇantiādi vuttaṃ.",
  "atk-s0301a:1143": "Pure hotīti aggato hoti, taṃ purato katvā gantuṃ sukhaṃ hotīti attho. Gādhamedhatīti udakaṃ otaraṇakāle gambhīre udake patiṭṭhaṃ labhati.",
  "atk-s0301a:1144_0": "Pariyāpuṇitvāti uggaṇhitvā vā vācuggatā katvā. Sannisinnesūti tathārūpe brāhmaṇānaṃ",
  "atk-s0301a:1144_1": "samāgamadivase sabbālaṅkārapaṭimaṇḍitesu puttesu taṃ sabhaṃ ogāhetvā brāhmaṇānaṃ",
  "atk-s0301a:1144_2": "majjhe mahārahe āsane nisinnesu. Abhāsīti ‘ayaṃ me kālo’ti sabhāya majjhe pavisitvā",
  "atk-s0301a:1144_3": "hatthaṃ ukkhipitvā, “bho ahaṃ tumhākaṃ gāthā bhāsitukāmo, bhāsite suṇissathā”ti vatvā",
  "atk-s0301a:1144_4": "– “bhāsa, brāhmaṇa, suṇomā”ti vutto ṭhitakova abhāsi. “Tena ca samayena manussānaṃ",
  "atk-s0301a:1144_5": "vattaṃ hoti yo mātāpitūnaṃ santakaṃ khādanto mātāpitaro na poseti, so māretabbo”ti.",
  "atk-s0301a:1144_6": "Tasmā te brāhmaṇaputtā pitupādesu nipatitvā “jīvitaṃ no tāta, dehī”ti yāciṃsu. So",
  "atk-s0301a:1144_7": "pituhadayassa puttānaṃ muduttā “mā me, bho, bālake vināsayittha, posissanti ma”nti āha.",
  "atk-s0301a:1145_0": "Athassa putte manussā āhaṃsu – “sace, bho, ajja paṭṭhāya pitaraṃ na sammā paṭijaggissatha,",
  "atk-s0301a:1145_1": "ghātessāma vo”ti. Te bhītā gharaṃ netvā paṭijaggiṃsu. Taṃ dassetuṃ atha kho naṃ brāhmaṇamahāsālantiādi",
  "atk-s0301a:1145_2": "vuttaṃ. Tattha netvāti pīṭhe nisīdāpetvā sayaṃ ukkhipitvā nayiṃsu. Nhāpetvāti sarīraṃ",
  "atk-s0301a:1145_3": "telena abbhañjitvā ubbaṭṭetvā gandhacuṇṇādīhi nhāpesuṃ. Brāhmaṇiyopi pakkosāpetvā,",
  "atk-s0301a:1145_4": "“ajja paṭṭhāya amhākaṃ pitaraṃ sammā paṭijaggatha. Sace pamādaṃ āpajjissatha, gharato",
  "atk-s0301a:1145_5": "vo nikkaḍḍhissāmā”ti vatvā, paṇītabhojanaṃ bhojesuṃ.",
  "atk-s0301a:1146_0": "Brāhmaṇo subhojanañca sukhaseyyañca āgamma katipāhaccayena sañjātabalo pīṇitindriyo",
  "atk-s0301a:1146_1": "attabhāvaṃ oloketvā, “ayaṃ me sampatti samaṇaṃ gotamaṃ nissāya laddhā”ti paṇṇākāraṃ",
  "atk-s0301a:1146_2": "ādāya bhagavato santikaṃ agamāsi. Taṃ dassetuṃ atha kho sotiādi vuttaṃ. Tattha etadavocāti",
  "atk-s0301a:1146_3": "dussayugaṃ pādamūle ṭhapetvā etaṃ avoca. Saraṇagamanāvasāne cāpi bhagavantaṃ evamāha",
  "atk-s0301a:1146_4": "– “bho gotama, mayhaṃ puttehi cattāri dhurabhattāni dinnāni, tato ahaṃ dve tumhākaṃ",
  "atk-s0301a:1146_5": "dammi, dve sayaṃ paribhuñjissāmī”ti. Kalyāṇaṃ, brāhmaṇa, pāṭiyekkaṃ pana mā niyyādehi,",
  "atk-s0301a:1146_6": "amhākaṃ ruccanaṭṭhānameva gamissāmāti. “Evaṃ, bho”ti kho brāhmaṇo bhagavantaṃ vanditvā",
  "atk-s0301a:1146_7": "gharaṃ gantvā putte āmantesi “tātā, samaṇo gotamo mayhaṃ sahāyo, tassa dve dhurabhattāni",
  "atk-s0301a:1146_8": "dinnāni, tumhe tasmiṃ sampatte mā pamajjathā”ti. Sādhu, tātāti. Punadivase bhagavā",
  "atk-s0301a:1146_9": "pubbaṇhasamaye pattacīvaraṃ ādāya jeṭṭhaputtassa nivesanadvāraṃ gato. So satthāraṃ",
  "atk-s0301a:1146_10": "disvāva hatthato pattaṃ gahetvā gharaṃ pavesetvā mahārahe pallaṅke nisīdāpetvā paṇītabhojanamadāsi.",
  "atk-s0301a:1146_11": "Satthā punadivase itarassa, punadivase itarassāti paṭipāṭiyā sabbesaṃ gharāni agamāsi.",
  "atk-s0301a:1146_12": "Sabbe tatheva sakkāraṃ akaṃsu.",
  "atk-s0301a:1147_0": "Athekadivasaṃ jeṭṭhaputtassa ghare maṅgalaṃ paccupaṭṭhitaṃ. So pitaraṃ āha – “tāta,",
  "atk-s0301a:1147_1": "kassa maṅgalaṃ demā”ti. Amhe aññaṃ na jānāma? Nanu samaṇo gotamo mayhaṃ sahāyoti?",
  "atk-s0301a:1147_2": "Tena hi tumhe pañcahi bhikkhusatehi saddhiṃ svātanāya samaṇaṃ gotamaṃ nimantethāti.",
  "atk-s0301a:1147_3": "Brāhmaṇo tathā akāsi. Bhagavā adhivāsetvā punadivase bhikkhusaṅghaparivuto tassa",
  "atk-s0301a:1147_4": "gehadvāraṃ agamāsi. So haritupalittaṃ sabbālaṅkārapaṭimaṇḍitaṃ gehaṃ satthāraṃ pavesetvā",
  "atk-s0301a:1147_5": "buddhappamukhaṃ bhikkhusaṅghaṃ paññattāsanesu nisīdāpetvā appodakapāyāsañceva khajjakavikatiñca",
  "atk-s0301a:1147_6": "adāsi. Antarabhattasmiṃyeva brāhmaṇassa cattāropi puttā satthu santike nisīditvā",
  "atk-s0301a:1147_7": "āhaṃsu – “bho gotama, mayaṃ amhākaṃ pitaraṃ paṭijaggāma nappamajjāma, passathassa",
  "atk-s0301a:1147_8": "attabhāva”nti. Satthā “kalyāṇaṃ vo kataṃ, mātāpituposakaṃ nāma porāṇakapaṇḍitānaṃ",
  "atk-s0301a:1147_9": "āciṇṇamevā”ti vatvā mahānāgajātakaṃ nāma kathetvā, cattāri saccāni dīpetvā dhammaṃ",
  "atk-s0301a:1147_10": "desesi. Desanāpariyosāne brāhmaṇo saddhiṃ catūhi puttehi catūhi ca suṇhāhi desanānusārena",
  "atk-s0301a:1147_11": "ñāṇaṃ pesetvā sotāpattiphale patiṭṭhito. Tato paṭṭhāya satthā na sabbakālaṃ tesaṃ",
  "atk-s0301a:1147_12": "gehaṃ agamāsīti. Catutthaṃ.",
  "atk-s0301a:1148": "5. Mānatthaddhasuttavaṇṇanā",
  "atk-s0301a:1149_0": "201. Pañcame mānatthaddhoti vātabharitabhastā viya mānena thaddho. Ācariyanti sippuggahaṇakāle",
  "atk-s0301a:1149_1": "ācariyo anabhivādentassa sippaṃ na deti, aññasmiṃ pana kāle taṃ na abhivādeti, atthibhāvampissa",
  "atk-s0301a:1149_2": "na jānāti. Nāyaṃ samaṇoti evaṃ kirassa ahosi – “yasmā ayaṃ samaṇo mādise jātisampannabrāhmaṇe",
  "atk-s0301a:1149_3": "sampatte paṭisanthāramattampi na karoti, tasmā na kiñci jānātī”ti.",
  "atk-s0301a:1150_0": "Abbhutavittajātāti abhūtapubbāya tuṭṭhiyā samannāgatā. Kesu cassāti kesu bhaveyya.",
  "atk-s0301a:1150_1": "Kyassāti ke assa puggalassa. Apacitā assūti apacitiṃ dassetuṃ yuttā bhaveyyuṃ. Arahanteti",
  "atk-s0301a:1150_2": "imāya gāthāya desanākusalattā attānaṃ antokatvā pūjaneyyaṃ dasseti. Pañcamaṃ.",
  "atk-s0301a:1151": "6. Paccanīkasuttavaṇṇanā",
  "atk-s0301a:1152_0": "202. Chaṭṭhe “sabbaṃ seta”nti vutte “sabbaṃ kaṇha”ntiādinā nayena paccanīkaṃ karontassevassa",
  "atk-s0301a:1152_1": "sātaṃ sukhaṃ hotīti paccanīkasāto. Yo ca vineyya sārambhanti yo karaṇuttariyalakkhaṇaṃ",
  "atk-s0301a:1152_2": "sārambhaṃ vinetvā suṇātīti attho. Chaṭṭhaṃ.",
  "atk-s0301a:1153": "7. Navakammikasuttavaṇṇanā",
  "atk-s0301a:1154_0": "203. Sattame navakammikabhāradvājoti so kira araññe rukkhaṃ chindāpetvā tattheva",
  "atk-s0301a:1154_1": "pāsādakūṭāgārādīni yojetvā nagaraṃ āharitvā vikkiṇāti, iti navakammaṃ nissāya jīvatīti",
  "atk-s0301a:1154_2": "navakammiko, gottena bhāradvājoti navakammikabhāradvājo. Disvānassa etadahosīti chabbaṇṇarasmiyo",
  "atk-s0301a:1154_3": "vissajjetvā nisinnaṃ bhagavantaṃ disvāna assa etaṃ ahosi. Vanasminti imasmiṃ vanasaṇḍe.",
  "atk-s0301a:1154_4": "Ucchinnamūlaṃ me vananti mayhaṃ kilesavanaṃ ucchinnamūlaṃ. Nibbanathoti nikkilesavano.",
  "atk-s0301a:1154_5": "Eko rameti ekako abhiramāmi. Aratiṃ vippahāyāti pantasenāsanesu ceva bhāvanāya ca",
  "atk-s0301a:1154_6": "ukkaṇṭhitaṃ jahitvā. Sattamaṃ.",
  "atk-s0301a:1155": "8. Kaṭṭhahārasuttavaṇṇanā",
  "atk-s0301a:1156": "204. Aṭṭhame antevāsikāti veyyāvaccaṃ katvā sippuggaṇhanakā dhammantevāsikā. Nisinnanti chabbaṇṇarasmiyo vissajjetvā nisinnaṃ. Gambhīrarūpeti gambhīrasabhāve.",
  "atk-s0301a:1157_0": "Bahubheraveti tatraṭṭhakasaviññāṇakaaviññāṇakabheravehi bahubherave. Vigāhiyāti anupavisitvā.",
  "atk-s0301a:1157_1": "Aniñjamānenātiādīni kāyavisesanāni, evarūpena kāyenāti attho. Sucārurūpaṃ vatāti",
  "atk-s0301a:1157_2": "atisundaraṃ vata jhānaṃ jhāyasīti vadati.",
  "atk-s0301a:1158": "Vanavassito munīti vanaṃ avassito buddhamuni. Idanti idaṃ tumhākaṃ evaṃ vane nisinnakāraṇaṃ mayhaṃ accherarūpaṃ paṭibhāti. Pītimanoti tuṭṭhacitto. Vane vaseti vanamhi vasi.",
  "atk-s0301a:1159_0": "Maññāmahanti maññāmi ahaṃ. Lokādhipatisahabyatanti lokādhipatimahābrahmunā sahabhāvaṃ.",
  "atk-s0301a:1159_1": "Ākaṅkhamānoti icchamāno. Tidivaṃ anuttaranti idaṃ brahmalokameva sandhāyāha. Kasmā",
  "atk-s0301a:1159_2": "bhavaṃ vijanamaraññamassitoti ahaṃ tāva brahmalokaṃ ākaṅkhamānoti maññāmi. Yadi evaṃ",
  "atk-s0301a:1159_3": "na hoti, atha me ācikkha, kasmā bhavanti? Pucchati. Brahmapattiyāti seṭṭhapattiyā.",
  "atk-s0301a:1159_4": "Idha idaṃ tapo kasmā karosīti aparenapi ākārena pucchati.",
  "atk-s0301a:1160_0": "Kaṅkhāti taṇhā. Abhinandanāti abhinandanavasena taṇhāva vuttā. Anekadhātūsūti anekasabhāvesu",
  "atk-s0301a:1160_1": "ārammaṇesu. Puthūti nānappakārā taṇhā sesakilesā vā. Sadāsitāti niccakālaṃ avassitā.",
  "atk-s0301a:1160_2": "Aññāṇamūlappabhavāti avijjāmūlā hutvā jātā. Pajappitāti taṇhāva “idampi mayhaṃ, idampi",
  "atk-s0301a:1160_3": "mayha”nti pajappāpanavasena pajappitā nāmāti vuttā. Sabbā mayā byantikatāti sabbā",
  "atk-s0301a:1160_4": "taṇhā mayā aggamaggena vigatantā nirantā katā. Samūlikāti saddhiṃ aññāṇamūlena.",
  "atk-s0301a:1161_0": "Anūpayoti anupagamano. Sabbesu dhammesu visuddhadassanoti iminā sabbaññutaññāṇaṃ",
  "atk-s0301a:1161_1": "dīpeti. Sambodhimanuttaranti arahattaṃ sandhāyāha. Sivanti seṭṭhaṃ. Jhāyāmīti dvīhi",
  "atk-s0301a:1161_2": "jhānehi jhāyāmi. Visāradoti vigatasārajjo. Aṭṭhamaṃ.",
  "atk-s0301a:1162": "9. Mātuposakasuttavaṇṇanā",
  "atk-s0301a:1163": "205. Navame peccāti ito paṭigantvā. Navamaṃ.",
  "atk-s0301a:1164": "10. Bhikkhakasuttavaṇṇanā",
  "atk-s0301a:1165_0": "206. Dasame idhāti imasmiṃ bhikkhubhāve. Vissaṃ dhammanti duggandhaṃ akusaladhammaṃ.",
  "atk-s0301a:1165_1": "Bāhitvāti aggamaggena jahitvā. Saṅkhāyāti ñāṇena. Sa ve bhikkhūti vuccatīti so ve",
  "atk-s0301a:1165_2": "bhinnakilesattā bhikkhu nāma vuccati. Dasamaṃ.",
  "atk-s0301a:1166": "11. Saṅgāravasuttavaṇṇanā",
  "atk-s0301a:1167_0": "207. Ekādasame paccetīti icchati pattheti. Sādhu, bhanteti āyācamāno āha. Therassa",
  "atk-s0301a:1167_1": "kiresa gihisahāyo, tasmā thero “ayaṃ varāko maṃ sahāyaṃ labhitvāpi micchādiṭṭhiṃ",
  "atk-s0301a:1167_2": "gahetvā mā apāyapūrako ahosī”ti āyācati. Apicesa mahāparivāro, tasmiṃ pasanne pañcakulasatāni",
  "atk-s0301a:1167_3": "anuvattissantīti maññamānopi āyācati. Atthavasanti atthānisaṃsaṃ atthakāraṇaṃ. Pāpanti",
  "atk-s0301a:1167_4": "pāṇātipātādiakusalaṃ. Pavāhemīti galappamāṇaṃ udakaṃ otaritvā pavāhemi palāpemi.",
  "atk-s0301a:1167_5": "Dhammoti gāthā vuttatthāva. Ekādasamaṃ.",
  "atk-s0301a:1168": "12. Khomadussasuttavaṇṇanā",
  "atk-s0301a:1169_0": "208. Dvādasame khomadussaṃ nāmāti khomadussānaṃ ussannattā evaṃladdhanāmaṃ. Sabhāyanti",
  "atk-s0301a:1169_1": "sālāyaṃ. Phusāyatīti phusitāni muñcati vassati. Satthā kira taṃ sabhaṃ upasaṅkamitukāmo",
  "atk-s0301a:1169_2": "– “mayi evamevaṃ upasaṅkamante aphāsukadhātukaṃ hoti, ekaṃ kāraṇaṃ paṭicca upasaṅkamissāmī”ti",
  "atk-s0301a:1169_3": "adhiṭṭhānavasena vuṭṭhiṃ uppādesi. Sabhādhammanti sukhanisinne kira asañcāletvā ekapassena",
  "atk-s0301a:1169_4": "pavisanaṃ tesaṃ sabhādhammo nāma, na mahājanaṃ cāletvā ujukameva pavisanaṃ. Bhagavā",
  "atk-s0301a:1169_5": "ca ujukameva āgacchati, tena te kupitā bhagavantaṃ hīḷentā “ke ca muṇḍakā samaṇakā,",
  "atk-s0301a:1169_6": "ke ca sabhādhammaṃ jānissantī”ti āhaṃsu. Santoti paṇḍitā sappurisā. Pahāyāti ete",
  "atk-s0301a:1169_7": "rāgādayo jahitvā rāgādivinayāya dhammaṃ bhaṇanti, tasmā te santo nāmāti. Dvādasamaṃ.",
  "atk-s0301a:1170": "Upāsakavaggo dutiyo.",
  "atk-s0301a:1171": "Iti sāratthappakāsiniyā",
  "atk-s0301a:1172": "Saṃyuttanikāya-aṭṭhakathāya",
  "atk-s0301a:1173": "Brāhmaṇasaṃyuttavaṇṇanā niṭṭhitā.",
  "atk-s0301a:1176": "8. Vaṅgīsasaṃyuttaṃ",
  "atk-s0301a:1177": "1. Nikkhantasuttavaṇṇanā",
  "atk-s0301a:1178_0": "209. Vaṅgīsasaṃyuttassa paṭhame aggāḷave cetiyeti āḷaviyaṃ aggacetiye. Anuppanne",
  "atk-s0301a:1178_1": "buddhe aggāḷavagotamakādīni yakkhanāgādīnaṃ bhavanāni, cetiyāni ahesuṃ. Uppanne buddhe",
  "atk-s0301a:1178_2": "tāni apanetvā manussā vihāre kariṃsu. Tesaṃ tāneva nāmāni jātāni. Nigrodhakappenāti",
  "atk-s0301a:1178_3": "nigrodharukkhamūlavāsinā kappattherena. Ohiyyakoti ohīnako. Vihārapāloti so kira",
  "atk-s0301a:1178_4": "tadā avassiko hoti pattacīvaraggahaṇe akovido. Atha naṃ therā bhikkhū – “āvuso, imāni",
  "atk-s0301a:1178_5": "chattupāhanakattarayaṭṭhiādīni olokento nisīdā”ti vihārarakkhakaṃ katvā piṇḍāya pavisiṃsu.",
  "atk-s0301a:1178_6": "Tena vuttaṃ “vihārapālo”ti. Samalaṅkaritvāti attano vibhavānurūpena alaṅkārena alaṅkaritvā.",
  "atk-s0301a:1178_7": "Cittaṃ anuddhaṃsetīti kusalacittaṃ viddhaṃseti vināseti. Taṃ kutettha labbhāti etasmiṃ",
  "atk-s0301a:1178_8": "rāge uppanne taṃ kāraṇaṃ kuto labbhā. Yaṃ me paroti yena me kāraṇena añño puggalo",
  "atk-s0301a:1178_9": "vā dhammo vā anabhiratiṃ vinodetvā idāneva abhiratiṃ uppādeyya ācariyupajjhāyāpi",
  "atk-s0301a:1178_10": "maṃ vihāre ohāya gatā.",
  "atk-s0301a:1179_0": "Agārasmāti agārato nikkhantaṃ. Anagāriyanti pabbajjaṃ upagatanti attho. Kaṇhatoti",
  "atk-s0301a:1179_1": "kaṇhapakkhato mārapakkhato ādhāvanti. Uggaputtāti uggatānaṃ puttā mahesakkhā rājaññabhūtā.",
  "atk-s0301a:1179_2": "Daḷhadhamminoti daḷhadhanuno, uttamappamāṇaṃ ācariyadhanuṃ dhārayamānā. Sahassaṃ",
  "atk-s0301a:1179_3": "apalāyinanti ye te samantā sarehi parikireyyuṃ, tesaṃ apalāyīnaṃ saṅkhaṃ dassento",
  "atk-s0301a:1179_4": "“sahassa”nti āha. Etato bhiyyoti etasmā sahassā atirekatarā. Neva maṃ byādhayissantīti",
  "atk-s0301a:1179_5": "maṃ cāletuṃ na sakkhissanti. Dhamme samhi patiṭṭhitanti anabhiratiṃ vinodetvā abhiratiṃ",
  "atk-s0301a:1179_6": "uppādanasamatthe sake sāsanadhamme patiṭṭhitaṃ. Idaṃ vuttaṃ hoti – issāsasahasse",
  "atk-s0301a:1179_7": "tāva samantā sarehi parikirante sikkhito puriso daṇḍakaṃ gahetvā sabbe sare sarīre",
  "atk-s0301a:1179_8": "apatamāne antarāva paharitvā pādamūle pāteti. Tattha ekopi issāso dve sare ekato",
  "atk-s0301a:1179_9": "na khipati, imā pana itthiyo rūpārammaṇādivasena pañca pañca sare ekato khipanti.",
  "atk-s0301a:1179_10": "Evaṃ khipantiyo etā sacepi atirekasahassā honti, neva maṃ cāletuṃ sakkhissantīti.",
  "atk-s0301a:1180_0": "Sakkhī hi me sutaṃ etanti mayā hi sammukhā etaṃ sutaṃ. Nibbānagamanaṃ magganti vipassanaṃ",
  "atk-s0301a:1180_1": "sandhāyāha. So hi nibbānassa pubbabhāgamaggo, liṅgavipallāsena pana “magga”nti āha.",
  "atk-s0301a:1180_2": "Tattha meti tasmiṃ me attano taruṇavipassanāsaṅkhāte nibbānagamanamagge mano nirato.",
  "atk-s0301a:1180_3": "Pāpimāti kilesaṃ ālapati. Maccūtipi tameva ālapati. Na me maggampi dakkhasīti yathā",
  "atk-s0301a:1180_4": "me bhavayoniādīsu gatamaggampi na passasi, tathā karissāmīti. Paṭhamaṃ.",
  "atk-s0301a:1181": "2. Aratīsuttavaṇṇanā",
  "atk-s0301a:1182_0": "210. Dutiye nikkhamatīti vihārā nikkhamati. Aparajju vā kāleti dutiyadivase vā bhikkhācārakāle.",
  "atk-s0301a:1182_1": "Vihāragaruko kiresa thero. Aratiñca ratiñcāti sāsane aratiṃ kāmaguṇesu ca ratiṃ.",
  "atk-s0301a:1182_2": "Sabbaso gehasitañca vitakkanti pañcakāmaguṇagehanissitaṃ pāpavitakkañca sabbākārena",
  "atk-s0301a:1182_3": "pahāya. Vanathanti kilesamahāvanaṃ. Kuhiñcīti kismiñci ārammaṇe. Nibbanathoti nikkilesavano.",
  "atk-s0301a:1182_4": "Aratoti taṇhāratirahito.",
  "atk-s0301a:1183_0": "Pathaviñca vehāsanti pathaviṭṭhitañca itthipurisavatthālaṅkārādivaṇṇaṃ, vehāsaṭṭhakañca",
  "atk-s0301a:1183_1": "candasūriyobhāsādi. Rūpagatanti rūpameva. Jagatogadhanti jagatiyā ogadhaṃ, antopathaviyaṃ",
  "atk-s0301a:1183_2": "nāgabhavanagatanti attho. Parijīyatīti parijīrati. Sabbamaniccanti sabbaṃ taṃ aniccaṃ.",
  "atk-s0301a:1183_3": "Ayaṃ therassa mahāvipassanāti vadanti. Evaṃ samaccāti evaṃ samāgantvā. Caranti mutattāti",
  "atk-s0301a:1183_4": "viññātattabhāvā viharanti.",
  "atk-s0301a:1184_0": "Upadhīsūti khandhakilesābhisaṅkhāresu. Gadhitāti giddhā. Diṭṭhasuteti cakkhunā diṭṭhe",
  "atk-s0301a:1184_1": "rūpe, sotena sute sadde. Paṭighe ca mute cāti ettha paṭighapadena gandharasā gahitā,",
  "atk-s0301a:1184_2": "mutapadena phoṭṭhabbārammaṇaṃ. Yo ettha na limpatīti yo etesu pañcakāmaguṇesu taṇhādiṭṭhilepehi na limpati.",
  "atk-s0301a:1185_0": "Atha saṭṭhinissitā savitakkā, puthū janatāya adhammā niviṭṭhāti atha cha ārammaṇanissitā",
  "atk-s0301a:1185_1": "puthū adhammavitakkā janatāya niviṭṭhāti attho. Na ca vaggagatassa kuhiñcīti tesaṃ",
  "atk-s0301a:1185_2": "vasena na katthaci kilesavaggagato bhaveyya. No pana duṭṭhullabhāṇīti duṭṭhullavacanabhāṇīpi",
  "atk-s0301a:1185_3": "na siyā. Sa bhikkhūti so evaṃvidho bhikkhu nāma hoti.",
  "atk-s0301a:1186_0": "Dabboti dabbajātiko paṇḍito. Cirarattasamāhitoti dīgharattaṃ samāhitacitto. Nipakoti",
  "atk-s0301a:1186_1": "nepakkena samannāgato pariṇatapañño. Apihālūti nittaṇho. Santaṃ padanti nibbānaṃ.",
  "atk-s0301a:1186_2": "Ajjhagamā munīti adhigato muni. Paṭicca parinibbuto kaṅkhati kālanti nibbānaṃ paṭicca",
  "atk-s0301a:1186_3": "kilesaparinibbānena parinibbuto parinibbānakālaṃ āgameti. Dutiyaṃ.",
  "atk-s0301a:1187": "3. Pesalasuttavaṇṇanā",
  "atk-s0301a:1188_0": "211. Tatiye atimaññatīti “kiṃ ime mahallakā? Na etesaṃ pāḷi, na aṭṭhakathā, na padabyañjanamadhuratā,",
  "atk-s0301a:1188_1": "amhākaṃ pana pāḷipi aṭṭhakathāpi nayasatena nayasahassena upaṭṭhātī”ti atikkamitvā",
  "atk-s0301a:1188_2": "maññati. Gotamāti gotamabuddhasāvakattā attānaṃ ālapati. Mānapathanti mānārammaṇañceva",
  "atk-s0301a:1188_3": "mānasahabhuno ca dhamme. Vippaṭisārīhuvāti vippaṭisārī ahuvā, ahosīti attho. Maggajinoti",
  "atk-s0301a:1188_4": "maggena jitakileso. Kittiñca sukhañcāti vaṇṇabhaṇanañca kāyikacetasikasukhañca. Akhilodha",
  "atk-s0301a:1188_5": "padhānavāti akhilo idha padhānavā vīriyasampanno. Visuddhoti visuddho bhaveyya. Asesanti",
  "atk-s0301a:1188_6": "nissesaṃ navavidhaṃ. Vijjāyantakaroti vijjāya kilesānaṃ antakaro. Samitāvīti rāgādīnaṃ",
  "atk-s0301a:1188_7": "samitatāya samitāvī. Tatiyaṃ.",
  "atk-s0301a:1189": "4. Ānandasuttavaṇṇanā",
  "atk-s0301a:1190_0": "212. Catutthe rāgoti āyasmā ānando mahāpuñño sambhāvito, taṃ rājarājamahāmattādayo",
  "atk-s0301a:1190_1": "nimantetvā antonivesane nisīdāpenti. Sabbālaṅkārapaṭimaṇḍitāpi itthiyo theraṃ upasaṅkamitvā",
  "atk-s0301a:1190_2": "vanditvā tālavaṇṭena bījenti, upanisīditvā pañhaṃ pucchanti dhammaṃ suṇanti. Tattha",
  "atk-s0301a:1190_3": "āyasmato vaṅgīsassa navapabbajitassa ārammaṇaṃ pariggahetuṃ asakkontassa itthirūpārammaṇe",
  "atk-s0301a:1190_4": "rāgo cittaṃ anuddhaṃseti. So saddhāpabbajitattā ujujātiko kulaputto “ayaṃ me rāgo",
  "atk-s0301a:1190_5": "vaḍḍhitvā diṭṭhadhammikasamparāyikaṃ atthaṃ nāseyyā”ti cintetvā anantaraṃ nisinnova",
  "atk-s0301a:1190_6": "therassa attānaṃ āvikaronto kāmarāgenātiādimāha.",
  "atk-s0301a:1191_0": "Tattha nibbāpananti rāganibbānakāraṇaṃ. Vipariyesāti vipallāsena. Subhaṃ rāgūpasañhitanti",
  "atk-s0301a:1191_1": "rāgaṭṭhāniyaṃ iṭṭhārammaṇaṃ. Parato passāti aniccato passa. Mā ca attatoti attato",
  "atk-s0301a:1191_2": "mā passa. Kāyagatā tyatthūti kāyagatā te atthu. Animittañca bhāvehīti niccādīnaṃ",
  "atk-s0301a:1191_3": "nimittānaṃ ugghāṭitattā vipassanā animittā nāma, taṃ bhāvehīti vadati. Mānābhisamayāti",
  "atk-s0301a:1191_4": "mānassa dassanābhisamayā ceva pahānābhisamayā ca. Upasantoti rāgādisantatāya upasanto. Catutthaṃ.",
  "atk-s0301a:1192": "5. Subhāsitasuttavaṇṇanā",
  "atk-s0301a:1193_0": "213. Pañcame aṅgehīti kāraṇehi, avayavehi vā. Musāvādāveramaṇiādīni hi cattāri subhāsitavācāya",
  "atk-s0301a:1193_1": "kāraṇāni, saccavacanādayo cattāro avayavā. Kāraṇatthe ca aṅgasadde “catūhī”ti nissakkavacanaṃ",
  "atk-s0301a:1193_2": "hoti, avayavatthe karaṇavacanaṃ. Samannāgatāti samanuāgatā pavattā yuttā ca. Vācāti",
  "atk-s0301a:1193_3": "samullapanavācā, yā “vācā girā byappatho”ti ca, “nelā kaṇṇasukhā”ti ca āgatā. “Yā",
  "atk-s0301a:1193_4": "pana vācāya ce kataṃ kamma”nti evaṃ viññatti ca “yā catūhi vacīduccaritehi ārati…pe…",
  "atk-s0301a:1193_5": "ayaṃ vuccati sammāvācā”ti evaṃ virati ca, “pharusavācā, bhikkhave, āsevitā bhāvitā",
  "atk-s0301a:1193_6": "bahulīkatā nirayasaṃvattanikā hotī”ti evaṃ cetanā ca vācāti āgatā, na sā idha adhippetā.",
  "atk-s0301a:1193_7": "Kasmā? Abhāsitabbato. Subhāsitāti suṭṭhu bhāsitā. Tenassā atthāvahataṃ dīpeti. No",
  "atk-s0301a:1193_8": "dubbhāsitāti na duṭṭhu bhāsitā. Tenassā anatthāvahanapahānataṃ dīpeti. Anavajjāti",
  "atk-s0301a:1193_9": "rāgādivajjarahitā. Imināssā kāraṇasuddhiṃ catudosābhāvañca dīpeti. Ananuvajjāti anuvādavimuttā.",
  "atk-s0301a:1193_10": "Imināssā sabbākārasampattiṃ dīpeti. Viññūnanti paṇḍitānaṃ. Tena nindāpasaṃsāsu bālā appamāṇāti dīpeti.",
  "atk-s0301a:1194_0": "Subhāsitaṃyeva bhāsatīti puggalādhiṭṭhānāya desanāya catūsu vācaṅgesu aññataraniddosavacanametaṃ.",
  "atk-s0301a:1194_1": "No dubbhāsitanti tasseva vācaṅgassa paṭipakkhabhāsananivāraṇaṃ. No dubbhāsitanti",
  "atk-s0301a:1194_2": "iminā micchāvācappahānaṃ dīpeti. Subhāsitanti iminā pahīnamicchāvācena bhāsitabbavacanalakkhaṇaṃ.",
  "atk-s0301a:1194_3": "Aṅgaparidīpanatthaṃ panettha abhāsitabbaṃ pubbe avatvā bhāsitabbamevāha. Esa nayo",
  "atk-s0301a:1194_4": "dhammaṃyevātiādīsupi. Ettha ca paṭhamena pisuṇadosarahitaṃ samaggakaraṇaṃ vacanaṃ",
  "atk-s0301a:1194_5": "vuttaṃ, dutiyena samphappalāpadosarahitaṃ dhammato anapetaṃ mantāvacanaṃ, itarehi",
  "atk-s0301a:1194_6": "dvīhi pharusālikarahitāni piyasaccavacanāni. Imehi khoti ādinā tāni aṅgāni paccakkhato",
  "atk-s0301a:1194_7": "dassento taṃ vācaṃ nigameti. Yañca aññe paṭiññādīhi avayavehi, nāmādīhi padehi, liṅgavacanavibhattikālakārakasampattīhi",
  "atk-s0301a:1194_8": "ca samannāgataṃ musāvādādivācampi subhāsitanti maññanti, taṃ paṭisedheti. Avayavādisamannāgatāpi",
  "atk-s0301a:1194_9": "hi tathārūpī vācā dubbhāsitāva hoti attano ca paresañca anatthāvahattā. Imehi pana",
  "atk-s0301a:1194_10": "catūhaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi",
  "atk-s0301a:1194_11": "hoti, tathāpi subhāsitāva lokiyalokuttarahitasukhāvahattā. Tathā hi maggapasse sassaṃ",
  "atk-s0301a:1194_12": "rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā saddaṃ",
  "atk-s0301a:1194_13": "sutvā maggaṃ gacchantā saṭṭhimattā vipassakā bhikkhū arahattaṃ pāpuṇiṃsu. Tathā tisso",
  "atk-s0301a:1194_14": "nāma āraddhavipassako bhikkhu padumasarasamīpena gacchanto padumasare padumāni bhañjitvā –",
  "atk-s0301a:1195": "“Pātova phullitakokanadaṃ, sūriyālokena bhijjiyate;",
  "atk-s0301a:1196": "Evaṃ manussattaṃ gatā sattā, jarābhivegena maddiyantī”ti. –",
  "atk-s0301a:1197": "Imaṃ gītikaṃ gāyantiyā ceṭikāya sutvā arahattaṃ patto.",
  "atk-s0301a:1198": "Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –",
  "atk-s0301a:1199": "“Jarāya parimadditaṃ etaṃ, milātachavicammanissitaṃ;",
  "atk-s0301a:1200": "Maraṇena bhijjati etaṃ, maccussa ghāsamāmisaṃ.",
  "atk-s0301a:1201": "“Kimīnaṃ ālayaṃ etaṃ, nānākuṇapena pūritaṃ;",
  "atk-s0301a:1202": "Asucissa bhājanaṃ etaṃ, kadalikkhandhasamaṃ ida”nti. –",
  "atk-s0301a:1203_0": "Imaṃ gītikaṃ sutvā paccavekkhanto saha puttehi paccekabodhiṃ patto. Evaṃ imehi catūhi",
  "atk-s0301a:1203_1": "aṅgehi samannāgatā vācā sacepi milakkhubhāsāpariyāpannā ghaṭaceṭikāgītikapariyāpannāpi",
  "atk-s0301a:1203_2": "hoti, tathāpi subhāsitāti veditabbā. Subhāsitattā eva ca anavajjā ca ananuvajjā ca",
  "atk-s0301a:1203_3": "viññūnaṃ atthatthikānaṃ atthapaṭisaraṇānaṃ, no byañjanapaṭisaraṇānanti.",
  "atk-s0301a:1204_0": "Sāruppāhīti anucchavikāhi. Abhitthavīti pasaṃsi. Na tāpayeti vippaṭisārena na tāpeyya",
  "atk-s0301a:1204_1": "na vibādheyya. Pareti parehi bhindanto nābhibhaveyya na bādheyya. Iti imāya gāthāya",
  "atk-s0301a:1204_2": "apisuṇavācāvasena bhagavantaṃ thometi. Paṭinanditāti piyāyitā. Yaṃ anādāyāti yaṃ",
  "atk-s0301a:1204_3": "vācaṃ bhāsanto paresaṃ pāpāni appiyāni pharusavacanāni anādāya atthabyañjanamadhuraṃ",
  "atk-s0301a:1204_4": "piyameva bhāsati, taṃ vācaṃ bhāseyyāti piyavācāvasena abhitthavi.",
  "atk-s0301a:1205_0": "Amatāti sādhubhāvena amatasadisā. Vuttampi hetaṃ – “saccaṃ have sādutaraṃ rasāna”nti",
  "atk-s0301a:1205_1": "nibbānāmatapaccayattā vā amatā. Esa dhammo sanantanoti yā ayaṃ saccavācā nāma, esa",
  "atk-s0301a:1205_2": "porāṇo dhammo cariyā paveṇī. Idameva hi porāṇānaṃ āciṇṇaṃ, na te alikaṃ bhāsiṃsu.",
  "atk-s0301a:1205_3": "Tenevāha – sacce atthe ca dhamme ca, āhu santo patiṭṭhitāti.",
  "atk-s0301a:1206_0": "Tattha sacce patiṭṭhitattāva attano ca paresañca atthe patiṭṭhitā, atthe patiṭṭhitattā",
  "atk-s0301a:1206_1": "eva dhamme patiṭṭhitā hontīti veditabbā. Saccavisesanameva vā etaṃ. Idaṃ hi vuttaṃ",
  "atk-s0301a:1206_2": "hoti – sacce patiṭṭhitā, kīdise? Atthe ca dhamme ca, yaṃ paresaṃ atthato anapetattā",
  "atk-s0301a:1206_3": "atthaṃ anuparodhakaraṃ, dhammato anapetattā dhammaṃ dhammikameva atthaṃ sādhetīti.",
  "atk-s0301a:1206_4": "Iti imāya gāthāya saccavacanavasena abhitthavi.",
  "atk-s0301a:1207_0": "Khemanti abhayaṃ nirupaddavaṃ. Kena kāraṇenāti ce. Nibbānapattiyā dukkhassantakiriyāya,",
  "atk-s0301a:1207_1": "yasmā kilesanibbānaṃ pāpeti, vaṭṭadukkhassa ca antakiriyāya saṃvattatīti attho. Atha",
  "atk-s0301a:1207_2": "vā yaṃ buddho nibbānapattiyā dukkhassantakiriyāyāti dvinnaṃ nibbānadhātūnaṃ atthāya",
  "atk-s0301a:1207_3": "khemamaggappakāsanato khemaṃ vācaṃ bhāsati, sā ve vācānamuttamāti sā vācā sabbavācānaṃ",
  "atk-s0301a:1207_4": "seṭṭhāti evamettha attho daṭṭhabbo. Iti imāya gāthāya mantāvacanavasena bhagavantaṃ",
  "atk-s0301a:1207_5": "abhitthavanto arahattanikūṭena desanaṃ niṭṭhapesīti. Pañcamaṃ.",
  "atk-s0301a:1208": "6. Sāriputtasuttavaṇṇanā",
  "atk-s0301a:1209_0": "214. Chaṭṭhe poriyāti akkharādiparipuṇṇāya. Vissaṭṭhāyāti avibaddhāya apalibuddhāya.",
  "atk-s0301a:1209_1": "Dhammasenāpatissa hi kathentassa pittādīnaṃ vasena apalibuddhavacanaṃ hoti, ayadaṇḍena",
  "atk-s0301a:1209_2": "pahatakaṃsatālato saddo viya niccharati. Anelagalāyāti anelāya agalāya niddosāya",
  "atk-s0301a:1209_3": "ceva akkhalitapadabyañjanāya ca. Therassa hi kathayato padaṃ vā byañjanaṃ vā na parihāyati.",
  "atk-s0301a:1209_4": "Atthassa viññāpaniyāti atthassa viññāpanasamatthāya. Bhikkhunanti bhikkhūnaṃ.",
  "atk-s0301a:1210_0": "Saṃkhittenapīti “cattārimāni, āvuso, ariyasaccāni. Katamāni cattāri? Dukkhaṃ ariyasaccaṃ…pe…",
  "atk-s0301a:1210_1": "imāni kho, āvuso, cattāri ariyasaccāni, tasmātiha, āvuso, idaṃ dukkhaṃ ariyasaccanti",
  "atk-s0301a:1210_2": "yogo karaṇīyo”ti evaṃ saṃkhittenapi deseti. Vitthārenapīti “katamaṃ, āvuso, dukkhaṃ",
  "atk-s0301a:1210_3": "ariyasacca”ntiādinā nayena tāneva vibhajanto vitthārenapi bhāsati. Khandhādidesanāsupi",
  "atk-s0301a:1210_4": "eseva nayo. Sāḷikāyiva nigghosoti yathā madhuraṃ ambapakkaṃ sāyitvā pakkhehi vātaṃ",
  "atk-s0301a:1210_5": "datvā madhurassaraṃ nicchārentiyā sāḷikasakuṇiyā nigghoso, evaṃ therassa dhammaṃ",
  "atk-s0301a:1210_6": "kathentassa madhuro nigghoso hoti. Paṭibhānaṃ udīrayīti samuddato ūmiyo viya anantaṃ",
  "atk-s0301a:1210_7": "paṭibhānaṃ uṭṭhahati. Odhentīti odahanti. Chaṭṭhaṃ.",
  "atk-s0301a:1211": "7. Pavāraṇāsuttavaṇṇanā",
  "atk-s0301a:1212_0": "215. Sattame tadahūti tasmiṃ ahu, tasmiṃ divaseti attho. Upavasanti etthāti uposatho.",
  "atk-s0301a:1212_1": "Upavasantīti ca sīlena vā anasanena vā upetā hutvā vasantīti attho. So panesa uposathadivaso",
  "atk-s0301a:1212_2": "aṭṭhamīcātuddasīpannarasībhedena tividho, tasmā sesadvayanivāraṇatthaṃ pannaraseti",
  "atk-s0301a:1212_3": "vuttaṃ. Pavāraṇāyāti vassaṃ-vuṭṭha-pavāraṇāya. Visuddhipavāraṇātipi etissāva nāmaṃ.",
  "atk-s0301a:1212_4": "Nisinno hotīti sāyanhasamaye sampattaparisāya kālayuttaṃ dhammaṃ desetvā udakakoṭṭhake",
  "atk-s0301a:1212_5": "gattāni parisiñcitvā nivatthanivāsano ekaṃsaṃ sugatamahācīvaraṃ katvā majjhimatthambhaṃ",
  "atk-s0301a:1212_6": "nissāya paññatte varabuddhāsane puratthimadisāya uṭṭhahato candamaṇḍalassa siriṃ",
  "atk-s0301a:1212_7": "siriyā abhibhavamāno nisinno hoti. Tuṇhībhūtaṃ tuṇhībhūtanti yato yato anuviloketi,",
  "atk-s0301a:1212_8": "tato tato tuṇhībhūtameva. Tattha hi ekabhikkhussāpi hatthakukkuccaṃ vā pādakukkuccaṃ",
  "atk-s0301a:1212_9": "vā natthi, sabbe niravā santena iriyāpathena nisīdiṃsu. Anuviloketvāti dissamānapañcapasādehi",
  "atk-s0301a:1212_10": "nettehi anuviloketvā. Handāti vossaggatthe nipāto. Na ca me kiñci garahathāti ettha",
  "atk-s0301a:1212_11": "na ca kiñcīti pucchanatthe na-kāro. Kiṃ me kiñci garahatha? Yadi garahatha, vadatha,",
  "atk-s0301a:1212_12": "icchāpemi vo vattunti attho. Kāyikaṃ vā vācasikaṃ vāti iminā kāyavacīdvārāneva pavāreti,",
  "atk-s0301a:1212_13": "na manodvāraṃ. Kasmā? Apākaṭattā. Kāyavacīdvāresu hi doso pākaṭo hoti, na manodvāre.",
  "atk-s0301a:1212_14": "“Ekamañce sayatopi hi kiṃ cintesī”ti? Pucchitvā cittācāraṃ jānāti. Iti manodvāraṃ",
  "atk-s0301a:1212_15": "apākaṭattā na pavāreti, no aparisuddhattā. Bodhisattabhūtassāpi hi tassa bhūridattachaddantasaṅkhapāladhammapālādikāle",
  "atk-s0301a:1212_16": "manodvāraṃ parisuddhaṃ, idānettha vattabbameva natthi.",
  "atk-s0301a:1213_0": "Etadavocāti dhammasenāpatiṭṭhāne ṭhitattā bhikkhusaṅghassa bhāraṃ vahanto etaṃ avoca.",
  "atk-s0301a:1213_1": "Na kho mayaṃ, bhanteti, bhante, mayaṃ bhagavato na kiñci garahāma. Kāyikaṃ vā vācasikaṃ",
  "atk-s0301a:1213_2": "vāti idaṃ catunnaṃ arakkhiyataṃ sandhāya thero āha. Bhagavato hi cattāri arakkhiyāni. Yathāha –",
  "atk-s0301a:1214_0": "“Cattārimāni, bhikkhave, tathāgatassa arakkhiyāni. Katamāni cattāri? Parisuddhakāyasamācāro,",
  "atk-s0301a:1214_1": "bhikkhave, tathāgato, natthi tathāgatassa kāyaduccaritaṃ, yaṃ tathāgato rakkheyya",
  "atk-s0301a:1214_2": "‘mā me idaṃ paro aññāsī’ti. Parisuddhavacīsamācāro, bhikkhave, tathāgato, natthi",
  "atk-s0301a:1214_3": "tathāgatassa vacīduccaritaṃ, yaṃ tathāgato rakkheyya, ‘mā me idaṃ paro aññāsī’ti.",
  "atk-s0301a:1214_4": "Parisuddhamanosamācāro, bhikkhave, tathāgato, natthi tathāgatassa manoduccaritaṃ,",
  "atk-s0301a:1214_5": "yaṃ tathāgato rakkheyya, ‘mā me idaṃ paro aññāsī’ti. Parisuddhājīvo, bhikkhave, tathāgato,",
  "atk-s0301a:1214_6": "natthi tathāgatassa micchāājīvo, yaṃ tathāgato rakkheyya “mā me idaṃ paro aññāsī”ti.",
  "atk-s0301a:1215_0": "Idāni bhagavato yathābhūtaguṇe kathento bhagavā hi, bhantetiādimāha. Tattha anuppannassāti",
  "atk-s0301a:1215_1": "kassapasammāsambuddhato paṭṭhāya aññena samaṇena vā brāhmaṇena vā anuppāditapubbassa.",
  "atk-s0301a:1215_2": "Asañjātassāti idaṃ anuppannavevacanameva. Anakkhātassāti aññena adesitassa. Pacchā",
  "atk-s0301a:1215_3": "samannāgatāti paṭhamagatassa bhagavato pacchā samanuāgatā. Iti thero yasmā sabbepi",
  "atk-s0301a:1215_4": "bhagavato sīlādayo guṇā arahattamaggameva nissāya āgatā, tasmā arahattamaggameva",
  "atk-s0301a:1215_5": "nissāya guṇaṃ kathesi. Tena sabbaguṇā kathitāva honti. Ahañca kho, bhanteti idaṃ",
  "atk-s0301a:1215_6": "thero sadevake loke aggapuggalassa attano ceva saṅghassa ca kāyikavācasikaṃ pavārento āha.",
  "atk-s0301a:1216_0": "Pitarā pavattitanti cakkavattimhi kālaṅkate vā pabbajite vā sattāhaccayena cakkaṃ",
  "atk-s0301a:1216_1": "antaradhāyati, tato dasavidhaṃ dvādasavidhaṃ cakkavattivattaṃ pūretvā nisinnassa",
  "atk-s0301a:1216_2": "puttassa aññaṃ pātubhavati, taṃ so pavatteti. Ratanamayattā pana sadisaṭṭhena tadeva",
  "atk-s0301a:1216_3": "vattaṃ katvā “pitarā pavattita”nti vuttaṃ. Yasmā vā so “appossukko tvaṃ, deva, hohi,",
  "atk-s0301a:1216_4": "ahamanusāsissāmī”ti āha, tasmā pitarā pavattitaṃ āṇācakkaṃ anuppavatteti nāma. Sammadeva",
  "atk-s0301a:1216_5": "anuppavattesīti sammā nayena hetunā kāraṇeneva anuppavattesi. Bhagavā hi catusaccadhammaṃ",
  "atk-s0301a:1216_6": "katheti, thero tameva anukatheti, tasmā evamāha. Ubhatobhāgavimuttāti dvīhi bhāgehi",
  "atk-s0301a:1216_7": "vimuttā, arūpāvacarasamāpattiyā rūpakāyato vimuttā, aggamaggena nāmakāyatoti. Paññāvimuttāti",
  "atk-s0301a:1216_8": "paññāya vimuttā tevijjādibhāvaṃ appattā khīṇāsavā.",
  "atk-s0301a:1217_0": "Visuddhiyāti visuddhatthāya. Saṃyojanabandhanacchidāti saṃyojanasaṅkhāte ceva bandhanasaṅkhāte",
  "atk-s0301a:1217_1": "ca kilese chinditvā ṭhitā. Vijitasaṅgāmanti vijitarāgadosamohasaṅgāmaṃ, mārabalassa",
  "atk-s0301a:1217_2": "vijitattāpi vijitasaṅgāmaṃ. Satthavāhanti aṭṭhaṅgikamaggarathe āropetvā veneyyasatthaṃ",
  "atk-s0301a:1217_3": "vāheti saṃsārakantāraṃ uttāretīti bhagavā satthavāho, taṃ satthavāhaṃ. Palāpoti antotuccho",
  "atk-s0301a:1217_4": "dussīlo. Ādiccabandhunanti ādiccabandhuṃ satthāraṃ dasabalaṃ vandāmīti vadati. Sattamaṃ.",
  "atk-s0301a:1218": "8. Parosahassasuttavaṇṇanā",
  "atk-s0301a:1219_0": "216. Aṭṭhame parosahassanti atirekasahassaṃ. Akutobhayanti nibbāne kutoci bhayaṃ",
  "atk-s0301a:1219_1": "natthi, nibbānappattassa vā kutoci bhayaṃ natthīti nibbānaṃ akutobhayaṃ nāma. Isīnaṃ",
  "atk-s0301a:1219_2": "isisattamoti vipassito paṭṭhāya isīnaṃ sattamako isi.",
  "atk-s0301a:1220_0": "Kiṃ nu te vaṅgīsāti idaṃ bhagavā atthuppattivasena āha. Saṅghamajjhe kira kathā udapādi",
  "atk-s0301a:1220_1": "“vaṅgīsatthero vissaṭṭhavatto, neva uddese, na paripucchāya, na yonisomanasikāre",
  "atk-s0301a:1220_2": "kammaṃ karoti, gāthā bandhanto cuṇṇiyapadāni karonto vicaratī”ti. Atha bhagavā cintesi",
  "atk-s0301a:1220_3": "– “ime bhikkhū vaṅgīsassa paṭibhānasampattiṃ na jānanti, cintetvā cintetvā vadatīti",
  "atk-s0301a:1220_4": "maññanti, paṭibhānasampattimassa jānāpessāmī”ti cintetvā, “kiṃ nu te vaṅgīsā”tiādimāha.",
  "atk-s0301a:1221_0": "Ummaggapathanti anekāni kilesummujjanasatāni, vaṭṭapathattā pana pathanti vuttaṃ.",
  "atk-s0301a:1221_1": "Pabhijja khilānīti rāgakhilādīni pañca bhinditvā carasi. Taṃ passathāti taṃ evaṃ",
  "atk-s0301a:1221_2": "abhibhuyya bhinditvā carantaṃ buddhaṃ passatha. Bandhapamuñcakaranti bandhanamocanakaraṃ.",
  "atk-s0301a:1221_3": "Asitanti anissitaṃ. Bhāgaso pavibhajanti satipaṭṭhānādikoṭṭhāsavasena dhammaṃ vibhajantaṃ.",
  "atk-s0301a:1221_4": "Pavibhajjāti vā pāṭho, aṅgapaccaṅgakoṭṭhāsavasena vibhajitvā vibhajitvā passathāti attho.",
  "atk-s0301a:1222_0": "Oghassāti caturoghassa. Anekavihitanti satipaṭṭhānādivasena anekavidhaṃ. Tasmiṃ ca",
  "atk-s0301a:1222_1": "amate akkhāteti tasmiṃ tena akkhāte amate. Dhammaddasāti dhammassa passitāro. Ṭhitā",
  "atk-s0301a:1222_2": "asaṃhīrāti asaṃhāriyā hutvā patiṭṭhitā.",
  "atk-s0301a:1223_0": "Ativijjhāti ativijjhitvā. Sabbaṭṭhitīnanti sabbesaṃ diṭṭhiṭṭhānānaṃ viññāṇaṭṭhitīnaṃ",
  "atk-s0301a:1223_1": "vā. Atikkamamaddasāti atikkamabhūtaṃ nibbānamaddasa. Agganti uttamadhammaṃ. Aggeti",
  "atk-s0301a:1223_2": "vā pāṭho, paṭhamataranti attho. Dasaddhānanti pañcannaṃ, aggadhammaṃ pañcavaggiyānaṃ,",
  "atk-s0301a:1223_3": "agge vā pañcavaggiyānaṃ dhammaṃ desesīti attho. Tasmāti yasmā esa dhammo sudesitoti",
  "atk-s0301a:1223_4": "jānantena ca pamādo na kātabbo, tasmā. Anusikkheti tisso sikkhā sikkheyya. Aṭṭhamaṃ.",
  "atk-s0301a:1224": "9. Koṇḍaññasuttavaṇṇanā",
  "atk-s0301a:1225_0": "217. Navame aññāsikoṇḍaññoti paṭhamaṃ dhammassa aññātattā evaṃ gahitanāmo thero.",
  "atk-s0301a:1225_1": "Sucirassevāti kīvacirassa? Dvādasannaṃ saṃvaccharānaṃ. Ettakaṃ kālaṃ kattha vihāsīti.",
  "atk-s0301a:1225_2": "Chaddantabhavane mandākinipokkharaṇiyā tīre paccekabuddhānaṃ vasanaṭṭhāne. Kasmā?",
  "atk-s0301a:1225_3": "Vihāragarutāya. So hi paññavā mahāsāvako. Yatheva bhagavato, evamassa dasasahassacakkavāḷe",
  "atk-s0301a:1225_4": "devamanussānaṃ abbhantare guṇā patthaṭāva. Devamanussā tathāgatassa santikaṃ gantvā",
  "atk-s0301a:1225_5": "gandhamālādīhi pūjaṃ katvā “aggadhammaṃ paṭividdhasāvako”ti anantaraṃ theraṃ upasaṅkamitvā",
  "atk-s0301a:1225_6": "pūjenti. Santikaṃ āgatānañca nāma tathārūpā dhammakathā vā paṭisanthāro vā kātabbo",
  "atk-s0301a:1225_7": "hoti. Thero ca vihāragaruko, tenassa so papañco viya upaṭṭhāti. Iti vihāragarutāya",
  "atk-s0301a:1225_8": "tattha gantvā vihāsi.",
  "atk-s0301a:1226_0": "Aparampi kāraṇaṃ – bhikkhācāravelāyaṃ tāva sabbasāvakā vassaggena gacchanti. Dhammadesanākāle",
  "atk-s0301a:1226_1": "pana majjhaṭṭhāne alaṅkatabuddhāsanamhi satthari nisinne dakkhiṇahatthapasse dhammasenāpati,",
  "atk-s0301a:1226_2": "vāmahatthapasse mahāmoggallānatthero nisīdati, tesaṃ piṭṭhibhāge aññāsikoṇḍaññattherassa",
  "atk-s0301a:1226_3": "āsanaṃ paññāpenti. Sesā bhikkhū taṃ parivāretvā nisīdanti. Dve aggasāvakā aggadhammapaṭividdhattā",
  "atk-s0301a:1226_4": "ca mahallakattā ca there sagāravā theraṃ mahābrahmaṃ viya aggikkhandhaṃ viya āsīvisaṃ",
  "atk-s0301a:1226_5": "viya ca maññamānā dhurāsane nisīdantā ottappanti harāyanti. Thero cintesi – “imehi",
  "atk-s0301a:1226_6": "dhurāsanatthāya kappasatasahassādhikaṃ asaṅkhyeyyaṃ pāramiyo pūritā, te idāni dhurāsane",
  "atk-s0301a:1226_7": "nisīdantā mama ottappanti harāyanti, phāsuvihāraṃ nesaṃ karissāmī”ti. So patirūpe",
  "atk-s0301a:1226_8": "kāle tathāgataṃ upasaṅkamitvā “icchāmahaṃ, bhante, janapade vasitu”nti āha, satthā anujāni.",
  "atk-s0301a:1227_0": "Thero senāsanaṃ saṃsāmetvā pattacīvaramādāya chaddantabhavane mandākinitīraṃ gato.",
  "atk-s0301a:1227_1": "Pubbe paccekabuddhānaṃ pāricariyāya kataparicayā aṭṭhasahassā hatthināgā theraṃ disvāva",
  "atk-s0301a:1227_2": "“amhākaṃ puññakkhettaṃ āgata”nti nakhehi caṅkamanaṃ nittiṇaṃ katvā āvaraṇasākhā haritvā",
  "atk-s0301a:1227_3": "therassa vasanaṭṭhānaṃ paṭijaggitvā vattaṃ katvā sabbe sannipatitvā mantayiṃsu –",
  "atk-s0301a:1227_4": "“sace hi mayaṃ ‘ayaṃ therassa kattabbaṃ karissati, ayaṃ karissatī’ti paṭipajjissāma,",
  "atk-s0301a:1227_5": "thero bahuñātikagāmaṃ gato viya yathādhoteneva pattena gamissati, vārena naṃ paṭijaggissāma,",
  "atk-s0301a:1227_6": "ekassa pana vāre patte sesehipi nappamajjitabba”nti vāraṃ ṭhapayiṃsu. Vārikanāgo",
  "atk-s0301a:1227_7": "pātova therassa mukhodakañca dantakaṭṭhañca ṭhapeti, vattaṃ karoti.",
  "atk-s0301a:1228_0": "Mandākinipokkharaṇī nāma cesā paṇṇāsayojanā hoti. Tassā pañcavīsatiyojanamatte ṭhāne",
  "atk-s0301a:1228_1": "sevālo vā paṇakaṃ vā natthi, phalikavaṇṇaṃ udakameva hoti. Tato paraṃ pana kaṭippamāṇe",
  "atk-s0301a:1228_2": "udake aḍḍhayojanavitthataṃ sesapadumavanaṃ paṇṇāsayojanaṃ saraṃ parikkhipitvā ṭhitaṃ.",
  "atk-s0301a:1228_3": "Tadanantaraṃ tāva mahantameva rattapadumavanaṃ, tadanantaraṃ rattakumudavanaṃ, tadanantaraṃ",
  "atk-s0301a:1228_4": "setakumudavanaṃ, tadanantaraṃ nīluppalavanaṃ, tadanantaraṃ rattuppalavanaṃ, tadanantaraṃ",
  "atk-s0301a:1228_5": "sugandharattasālivanaṃ, tadanantaraṃ eḷālukalābukumbhaṇḍādīni madhurarasāni valliphalāni,",
  "atk-s0301a:1228_6": "tadanantaraṃ aḍḍhayojanavitthārameva ucchuvanaṃ, tattha pūgarukkhakkhandhappamāṇā",
  "atk-s0301a:1228_7": "ucchū, tadanantaraṃ kadalivanaṃ, yato duve pakkāni khādantā kilamanti, tadanantaraṃ",
  "atk-s0301a:1228_8": "cāṭippamāṇaphalaṃ panasavanaṃ, tadanantaraṃ jambuvanaṃ, tadanantaraṃ ambavanaṃ, tadanantaraṃ",
  "atk-s0301a:1228_9": "kapitthavananti. Saṅkhepato tasmiṃ dahe khāditabbayuttakaṃ phalaṃ nāma natthīti na",
  "atk-s0301a:1228_10": "vattabbaṃ. Kusumānaṃ pupphanasamaye vāto reṇuvaṭṭiṃ uṭṭhāpetvā paduminipattesu ṭhapeti,",
  "atk-s0301a:1228_11": "tattha udakaphusitāni patanti. Tato ādiccapākena paccitvā pakkapayoghanikā viya tiṭṭhati,",
  "atk-s0301a:1228_12": "etaṃ pokkharamadhu nāma, taṃ therassa āharitvā denti. Muḷālaṃ naṅgalasīsamattaṃ hoti,",
  "atk-s0301a:1228_13": "tampi āharitvā denti. Bhisaṃ mahābheripokkharappamāṇaṃ hoti, tassa ekasmiṃ pabbe",
  "atk-s0301a:1228_14": "pādaghaṭakappamāṇaṃ khīraṃ hoti, taṃ āharitvā denti. Pokkharaṭṭhīni madhusakkharāya",
  "atk-s0301a:1228_15": "yojetvā denti. Ucchuṃ pāsāṇapiṭṭhe ṭhapetvā pādena akkamanti. Tato raso paggharitvā",
  "atk-s0301a:1228_16": "soṇḍiāvāṭe pūretvā, ādiccapākena paccitvā khīrapāsāṇapiṇḍo viya tiṭṭhati, taṃ āharitvā",
  "atk-s0301a:1228_17": "denti. Panasakadaliambapakkādīsu kathāva natthi.",
  "atk-s0301a:1229_0": "Kelāsapabbate nāgadatto nāma devaputto vasati. Thero kālena kālaṃ tassa vimānadvāraṃ",
  "atk-s0301a:1229_1": "gacchati. So navasappipokkharamadhucuṇṇayuttassa nirudakapāyāsassa pattaṃ pūretvā",
  "atk-s0301a:1229_2": "deti. So kira kassapabuddhakāle vīsativassasahassāni sugandhasappinā khīrasalākaṃ",
  "atk-s0301a:1229_3": "adāsi. Tenassetaṃ bhojanaṃ uppajjati. Evaṃ thero dvādasa vassāni vasitvā attano āyusaṅkhāraṃ",
  "atk-s0301a:1229_4": "olokento parikkhīṇabhāvaṃ ñatvā “kattha parinibbāyissāmī”ti cintetvā – “hatthināgehi",
  "atk-s0301a:1229_5": "maṃ dvādasa vassāni upaṭṭhahantehi dukkaraṃ kataṃ, satthāraṃ anujānāpetvā etesaṃyeva",
  "atk-s0301a:1229_6": "santike parinibbāyissāmī”ti ākāsena bhagavato santikaṃ agamāsi. Tena vuttaṃ “sucirasseva",
  "atk-s0301a:1229_7": "yena bhagavā tenupasaṅkamī”ti.",
  "atk-s0301a:1230_0": "Nāmañcāti kasmā nāmaṃ sāveti? Therañhi keci sañjānanti, keci na sañjānanti. Tattha",
  "atk-s0301a:1230_1": "thero cintesi – “ye maṃ ajānantā ‘ko esa paṇḍarasīso obhaggo gopānasivaṅko mahallako",
  "atk-s0301a:1230_2": "satthārā saddhiṃ paṭisanthāraṃ karotī’ti cittaṃ padūsessanti, te apāyapūrakā bhavissanti.",
  "atk-s0301a:1230_3": "Ye pana maṃ jānantā – ‘dasasahassacakkavāḷe satthā viya paññāto pākaṭo mahāsāvako’ti",
  "atk-s0301a:1230_4": "cittaṃ pasādessanti, te saggūpagā bhavissantī”ti, sattānaṃ apāyamaggaṃ pidahitvā",
  "atk-s0301a:1230_5": "saggamaggaṃ vivaranto nāmaṃ sāveti.",
  "atk-s0301a:1231_0": "Buddhānubuddhoti paṭhamaṃ satthā cattāri saccāni bujjhi, pacchā thero, tasmā buddhānubuddhoti,",
  "atk-s0301a:1231_1": "vuccati. Tibbanikkamoti bāḷhavīriyo. Vivekānanti tiṇṇaṃ vivekānaṃ. Tevijjo, cetopariyāyakovidoti",
  "atk-s0301a:1231_2": "chasu abhiññāsu catasso vadati. Itarā dve kiñcāpi na vuttā, thero pana chaḷabhiññova.",
  "atk-s0301a:1231_3": "Imissā ca gāthāya pariyosāne parisā sannisīdi. Parisāya sannisinnabhāvaṃ ñatvā thero",
  "atk-s0301a:1231_4": "satthārā saddhiṃ paṭisanthāraṃ katvā “parikkhīṇā me, bhante, āyusaṅkhārā, parinibbāyissāmī”ti,",
  "atk-s0301a:1231_5": "parinibbānakālaṃ anujānāpesi. Kattha parinibbāyissasi koṇḍaññāti? Upaṭṭhākehi me,",
  "atk-s0301a:1231_6": "bhante, hatthināgehi dukkaraṃ kataṃ, tesaṃ santiketi. Satthā anujāni.",
  "atk-s0301a:1232_0": "Thero dasabalaṃ padakkhiṇaṃ katvā – “pubbaṃ taṃ me, bhante, paṭhamadassanaṃ, idaṃ",
  "atk-s0301a:1232_1": "pacchimadassana”nti paridevante mahājane satthāraṃ vanditvā nikkhamitvā, dvārakoṭṭhake",
  "atk-s0301a:1232_2": "ṭhito – “mā socittha, mā paridevittha, buddhā vā hontu buddhasāvakā vā, uppannā saṅkhārā",
  "atk-s0301a:1232_3": "abhijjanakā nāma natthī”ti mahājanaṃ ovaditvā passantasseva mahājanassa vehāsaṃ abbhuggamma",
  "atk-s0301a:1232_4": "mandākinitīre otaritvā pokkharaṇiyaṃ nhatvā nivatthanivāsano katuttarāsaṅgo senāsanaṃ",
  "atk-s0301a:1232_5": "saṃsāmetvā phalasamāpattiyā tayo yāme vītināmetvā balavapaccūsasamaye parinibbāyi.",
  "atk-s0301a:1232_6": "Therassa sahaparinibbānā himavati sabbarukkhā pupphehi ca phalehi ca onatavinatā",
  "atk-s0301a:1232_7": "ahesuṃ. Vārikanāgo therassa parinibbutabhāvaṃ ajānanto pātova mukhodakadantakaṭṭhāni",
  "atk-s0301a:1232_8": "upaṭṭhapetvā vattaṃ katvā khādanīyaphalāni āharitvā caṅkamanakoṭiyaṃ aṭṭhāsi. So",
  "atk-s0301a:1232_9": "yāva sūriyuggamanā therassa nikkhamanaṃ apassanto “kiṃ nu kho etaṃ? Pubbe ayyo pātova",
  "atk-s0301a:1232_10": "caṅkamati, mukhaṃ dhovati. Ajja pana paṇṇasālatopi na nikkhamatī”ti kuṭidvāraṃ kampetvā",
  "atk-s0301a:1232_11": "olokento theraṃ nisinnakameva disvā hatthaṃ pasāretvā parāmasitvā assāsapassāse pariyesanto",
  "atk-s0301a:1232_12": "tesaṃ appavattibhāvaṃ ñatvā – “parinibbuto thero”ti soṇḍaṃ mukhe pakkhipitvā mahāravaṃ",
  "atk-s0301a:1232_13": "viravi. Sakalahimavanto ekaninnādo ahosi. Aṭṭhanāgasahassāni sannipatitvā theraṃ",
  "atk-s0301a:1232_14": "jeṭṭhakanāgassa kumbhe nisīdāpetvā supupphitarukkhasākhā gahetvā parivāretvā sakalahimavantaṃ",
  "atk-s0301a:1232_15": "anuvicaritvā sakaṭṭhānameva āgatā.",
  "atk-s0301a:1233_0": "Sakko vissakammaṃ āmantesi – “tāta, amhākaṃ jeṭṭhabhātā parinibbuto, sakkāraṃ karissāma,",
  "atk-s0301a:1233_1": "navayojanikaṃ sabbaratanamayaṃ kūṭāgāraṃ māpehī”ti. So tathā katvā theraṃ tattha",
  "atk-s0301a:1233_2": "nipajjāpetvā hatthināgānaṃ adāsi. Te kūṭāgāraṃ ukkhipitvā tiyojanasahassaṃ himavantaṃ",
  "atk-s0301a:1233_3": "punappunaṃ āvijjhiṃsu. Tesaṃ hatthato ākāsaṭṭhakā devā gahetvā sādhukīḷitaṃ kīḷiṃsu.",
  "atk-s0301a:1233_4": "Tato vassavalāhakā sītavalāhakā uṇhavalāhakā cātumahārājikā tāvatiṃsāti etenupāyena",
  "atk-s0301a:1233_5": "yāva brahmalokā kūṭāgāraṃ agamāsi, puna brahmāno devānanti anupubbena hatthināgānaṃyeva",
  "atk-s0301a:1233_6": "kūṭāgāraṃ adaṃsu. Ekekā devatā caturaṅgulamattaṃ candanaghaṭikaṃ āhari, citako navayojaniko",
  "atk-s0301a:1233_7": "ahosi. Kūṭāgāraṃ citakaṃ āropayiṃsu. Pañca bhikkhusatāni ākāsenāgantvā sabbarattiṃ",
  "atk-s0301a:1233_8": "sajjhāyamakaṃsu. Anuruddhatthero dhammaṃ kathesi, bahūnaṃ devatānaṃ dhammābhisamayo",
  "atk-s0301a:1233_9": "ahosi. Punadivase aruṇuggamanavelāyameva citakaṃ nibbāpetvā sumanamakuḷavaṇṇānaṃ",
  "atk-s0301a:1233_10": "dhātūnaṃ parisāvanaṃ pūretvā bhagavati nikkhamitvā veḷuvanavihārakoṭṭhakaṃ sampatte",
  "atk-s0301a:1233_11": "āharitvā satthu hatthe ṭhapayiṃsu. Satthā dhātuparisāvanaṃ gahetvā pathaviyā hatthaṃ",
  "atk-s0301a:1233_12": "pasāresi, mahāpathaviṃ bhinditvā rajatabubbuḷasadisaṃ cetiyaṃ nikkhami. Satthā sahatthena",
  "atk-s0301a:1233_13": "cetiye dhātuyo nidhesi. Ajjāpi kira taṃ cetiyaṃ dharatiyevāti. Navamaṃ.",
  "atk-s0301a:1234": "10. Moggallānasuttavaṇṇanā",
  "atk-s0301a:1235_0": "218. Dasame samannesatīti pariyesati paccavekkhati. Nagassāti pabbatassa. Muninti",
  "atk-s0301a:1235_1": "buddhamuniṃ. Dukkhassa pāragunti dukkhapāraṃ gataṃ. Samannesanti samannesanto. Evaṃ",
  "atk-s0301a:1235_2": "sabbaṅgasampannanti evaṃ sabbaguṇasampannaṃ. Anekākārasampannanti anekehi guṇehi",
  "atk-s0301a:1235_3": "samannāgataṃ. Dasamaṃ.",
  "atk-s0301a:1236": "11. Gaggarāsuttavaṇṇanā",
  "atk-s0301a:1237": "219. Ekādasame tyāssudanti te assudaṃ. Assudanti nipātamattaṃ. Vaṇṇenāti sarīravaṇṇena. Yasasāti parivārena. Vigatamalova bhāṇumāti vigatamalo ādicco viya. Ekādasamaṃ.",
  "atk-s0301a:1238": "12. Vaṅgīsasuttavaṇṇanā",
  "atk-s0301a:1239_0": "220. Dvādasame āyasmāti piyavacanaṃ. Vaṅgīsoti tassa therassa nāmaṃ. So kira pubbe",
  "atk-s0301a:1239_1": "padumuttarakāle paṭibhānasampannaṃ sāvakaṃ disvā dānaṃ datvā patthanaṃ katvā kappasatasahassaṃ",
  "atk-s0301a:1239_2": "pāramiyo pūretvā amhākaṃ bhagavato kāle sakalajambudīpe vādakāmatāya jambusākhaṃ",
  "atk-s0301a:1239_3": "pariharitvā ekena paribbājakena saddhiṃ vādaṃ katvā vāde jayaparājayānubhāvena teneva",
  "atk-s0301a:1239_4": "paribbājakena saddhiṃ saṃvāsaṃ kappetvā vasamānāya ekissā paribbājikāya kucchimhi",
  "atk-s0301a:1239_5": "nibbatto vayaṃ āgamma mātito pañcavādasatāni, pitito pañcavādasatānīti vādasahassaṃ",
  "atk-s0301a:1239_6": "uggaṇhitvā vicarati. Ekañca vijjaṃ jānāti, yaṃ vijjaṃ parijappitvā matānaṃ sīsaṃ",
  "atk-s0301a:1239_7": "aṅguliyā paharitvā – “asukaṭṭhāne nibbatto”ti jānāti. So anupubbena gāmanigamādīsu",
  "atk-s0301a:1239_8": "vicaranto pañcahi māṇavakasatehi saddhiṃ sāvatthiṃ anuppatto nagaradvāre sālāya nisīdati.",
  "atk-s0301a:1240_0": "Tadā ca nagaravāsino purebhattaṃ dānaṃ datvā pacchābhattaṃ suddhuttarāsaṅgā gandhamālādihatthā",
  "atk-s0301a:1240_1": "dhammassavanāya vihāraṃ gacchanti. Māṇavo disvā, “kahaṃ gacchathā”ti? Pucchi. Te",
  "atk-s0301a:1240_2": "“dasabalassa santikaṃ dhammassavanāyā”ti āhaṃsu. Sopi saparivāro tehi saddhiṃ gantvā",
  "atk-s0301a:1240_3": "paṭisanthāraṃ katvā ekamantaṃ aṭṭhāsi. Atha naṃ bhagavā āha – “vaṅgīsa, bhaddakaṃ",
  "atk-s0301a:1240_4": "kira sippaṃ jānāsī”ti. “Bho gotama, ahaṃ bahusippaṃ jānāmi. Tumhe kataraṃ sandhāya",
  "atk-s0301a:1240_5": "vadathā”ti? Chavadūsakasippanti. Āma, bho gotamāti. Athassa bhagavā attano ānubhāvena",
  "atk-s0301a:1240_6": "niraye nibbattassa sīsaṃ dassetvā, “vaṅgīsa, ayaṃ kahaṃ nibbatto”ti pucchi. So mantaṃ",
  "atk-s0301a:1240_7": "jappitvā aṅguliyā paharitvā “niraye”ti āha. “Sādhu, vaṅgīsa, sukathita”nti devaloke",
  "atk-s0301a:1240_8": "nibbattassa sīsaṃ dassesi. Tampi so tatheva byākāsi. Athassa khīṇāsavassa sīsaṃ dassesi.",
  "atk-s0301a:1240_9": "So punappunaṃ mantaṃ parivattetvāpi aṅguliyā paharitvāpi nibbattaṭṭhānaṃ na passati.",
  "atk-s0301a:1241_0": "Atha naṃ bhagavā “kilamasi, vaṅgīsā”ti āha? Āma bho, gotamāti. Punappunaṃ upadhārehīti.",
  "atk-s0301a:1241_1": "Tathā karontopi adisvā, “tumhe, bho gotama, jānāthā”ti āha. Āma, vaṅgīsa, maṃ nissāya",
  "atk-s0301a:1241_2": "cesa gato, ahamassa gatiṃ jānāmīti. Mantena jānāsi, bho gotamāti? Āma, vaṅgīsa, ekena",
  "atk-s0301a:1241_3": "manteneva jānāmīti. Bho gotama, mayhaṃ mantena imaṃ mantaṃ dethāti. Amūliko, vaṅgīsa,",
  "atk-s0301a:1241_4": "mayhaṃ mantoti. Detha, bho gotamāti. Na sakkā mayhaṃ santike apabbajitassa dātunti.",
  "atk-s0301a:1241_5": "So antevāsike āmantesi – “tātā samaṇo gotamo atirekasippaṃ jānāti, ahaṃ imassa santike",
  "atk-s0301a:1241_6": "pabbajitvā sippaṃ gaṇhāmi, tato sakalajambudīpe amhehi bahutaraṃ jānanto nāma na",
  "atk-s0301a:1241_7": "bhavissati. Tumhe yāva ahaṃ āgacchāmi, tāva anukkaṇṭhitvā vicarathā”ti te uyyojetvā",
  "atk-s0301a:1241_8": "“pabbājetha ma”nti āha. Satthā nigrodhakappassa paṭipādesi. Thero taṃ attano vasanaṭṭhānaṃ",
  "atk-s0301a:1241_9": "netvā pabbājesi. So pabbajitvā satthu santikaṃ āgamma vanditvā ṭhito “sippaṃ dethā”ti",
  "atk-s0301a:1241_10": "yāci. Vaṅgīsa, tumhe sippaṃ gaṇhantā aloṇabhojanathaṇḍilaseyyādīhi parikammaṃ katvā",
  "atk-s0301a:1241_11": "gaṇhatha, imassāpi sippassa parikammaṃ atthi, taṃ tāva karohīti. Sādhu, bhanteti.",
  "atk-s0301a:1241_12": "Athassa satthā dvattiṃsākārakammaṭṭhānaṃ ācikkhi. So taṃ anulomapaṭilomaṃ manasikaronto",
  "atk-s0301a:1241_13": "vipassanaṃ vaḍḍhetvā anukkamena arahattaṃ pāpuṇi.",
  "atk-s0301a:1242_0": "Vimuttisukhaṃ paṭisaṃvedīti evaṃ arahattaṃ patvā vimuttisukhaṃ paṭisaṃvedento. Kāveyyamattāti",
  "atk-s0301a:1242_1": "kāveyyena kabbakaraṇena mattā. Khandhāyatanadhātuyoti imāni khandhādīni pakāsento",
  "atk-s0301a:1242_2": "dhammaṃ desesi. Ye niyāmagataddasāti ye niyāmagatā ceva niyāmadassāti ca. Svāgatanti",
  "atk-s0301a:1242_3": "suāgamanaṃ. Iddhipattomhīti iminā iddhividhañāṇaṃ gahitaṃ. Cetopariyāyakovidoti iminā",
  "atk-s0301a:1242_4": "cetopariyañāṇaṃ. Dibbasotaṃ pana avuttampi gahitameva hoti. Evaṃ cha abhiññāpatto",
  "atk-s0301a:1242_5": "eso mahāsāvakoti veditabbo. Dvādasamaṃ.",
  "atk-s0301a:1243": "Iti sāratthappakāsiniyā",
  "atk-s0301a:1244": "Saṃyuttanikāya-aṭṭhakathāya",
  "atk-s0301a:1245": "Vaṅgīsasaṃyuttavaṇṇanā niṭṭhitā.",
  "atk-s0301a:1248": "9. Vanasaṃyuttaṃ",
  "atk-s0301a:1249": "1. Vivekasuttavaṇṇanā",
  "atk-s0301a:1250_0": "221. Vanasaṃyuttassa paṭhame kosalesu viharatīti satthu santike kammaṭṭhānaṃ gahetvā",
  "atk-s0301a:1250_1": "tassa janapadassa sulabhabhikkhatāya tattha gantvā viharati. Saṃvejetukāmāti vivekaṃ",
  "atk-s0301a:1250_2": "paṭipajjāpetukāmā. Vivekakāmoti tayo viveke patthayanto. Niccharatī bahiddhāti bāhiresu",
  "atk-s0301a:1250_3": "puthuttārammaṇesu carati. Jano janasminti tvaṃ jano aññasmiṃ jane chandarāgaṃ vinayassu.",
  "atk-s0301a:1250_4": "Pajahāsīti pajaha. Bhavāsīti bhava. Sataṃ taṃ sārayāmaseti satimantaṃ paṇḍitaṃ taṃ",
  "atk-s0301a:1250_5": "mayampi sārayāma, sataṃ vā dhammaṃ mayaṃ taṃ sārayāmāti attho. Pātālarajoti appatiṭṭhaṭṭhena",
  "atk-s0301a:1250_6": "pātālasaṅkhāto kilesarajo. Mā taṃ kāmarajoti ayaṃ kāmarāgarajo taṃ mā avahari, apāyameva",
  "atk-s0301a:1250_7": "mā netūti attho. Paṃsukunthitoti paṃsumakkhito. Vidhunanti vidhunanto. Sitaṃ rajanti",
  "atk-s0301a:1250_8": "sarīralaggaṃ rajaṃ. Saṃvegamāpādīti devatāpi nāma maṃ evaṃ sāretīti vivekamāpanno,",
  "atk-s0301a:1250_9": "uttamavīriyaṃ vā paggayha paramavivekaṃ maggameva paṭipannoti. Paṭhamaṃ.",
  "atk-s0301a:1251": "2. Upaṭṭhānasuttavaṇṇanā",
  "atk-s0301a:1252_0": "222. Dutiye supatīti ayaṃ kira khīṇāsavo, so dūre bhikkhācāragāmaṃ gantvā āgato paṇṇasālāya",
  "atk-s0301a:1252_1": "pattacīvaraṃ paṭisāmetvā avidūre jātassaraṃ otaritvā gattāni utuṃ gāhāpetvā divāṭṭhānaṃ",
  "atk-s0301a:1252_2": "sammajjitvā tattha nīcamañcakaṃ paññāpetvā niddaṃ anokkamantova nipanno. Khīṇāsavassāpi",
  "atk-s0301a:1252_3": "hi kāyadaratho hotiyevāti tassa vinodanatthaṃ, taṃ sandhāya supatīti vuttaṃ. Ajjhabhāsīti",
  "atk-s0301a:1252_4": "“ayaṃ bhikkhu satthu santike kammaṭṭhānaṃ gahetvā divā supati, divāsoppañca nāmetaṃ",
  "atk-s0301a:1252_5": "vaḍḍhitaṃ diṭṭhadhammikasamparāyikaṃ atthaṃ nāsetī”ti maññamānā “codessāmi na”nti cintetvā abhāsi.",
  "atk-s0301a:1253_0": "Āturassāti jarāturo rogāturo kilesāturoti tayo āturā, tesu kilesāturaṃ sandhāyevamāha.",
  "atk-s0301a:1253_1": "Sallaviddhassāti savisena sattisallena viya avijjāvisaviṭṭhena taṇhāsallena hadaye",
  "atk-s0301a:1253_2": "viddhassa. Ruppatoti ghaṭṭiyamānassa.",
  "atk-s0301a:1254_0": "Idānissa kāmesu ādīnavaṃ kathayantī aniccātiādimāha. Tattha asitanti taṇhādiṭṭhinissayena",
  "atk-s0301a:1254_1": "anissitaṃ. Kasmā pabbajitaṃ tapeti evarūpaṃ khīṇāsavaṃ divāsoppaṃ na tapati, tādisaṃ",
  "atk-s0301a:1254_2": "pana kasmā na tapessatīti? Vadati. Therasseva vā etaṃ vacanaṃ, tasmā ayamettha attho",
  "atk-s0301a:1254_3": "– baddhesu muttaṃ asitaṃ mādisaṃ khīṇāsavapabbajitaṃ kasmā divāsoppaṃ tape, na tapessatīti?",
  "atk-s0301a:1254_4": "Sesagāthāsupi eseva nayo. Devatāya hi vacanapakkhe – “evarūpaṃ khīṇāsavapabbajitaṃ",
  "atk-s0301a:1254_5": "divāsoppaṃ na tapati, tādisaṃ pana kasmā na tapessati? Tapessatiyevā”ti attho. Therassa",
  "atk-s0301a:1254_6": "vacanapakkhe – “evarūpaṃ mādisaṃ khīṇāsavapabbajitaṃ kasmā divāsoppaṃ tape? Na tapatiyevā”ti",
  "atk-s0301a:1254_7": "attho. Ayaṃ panettha anuttānapadavaṇṇanā. Vinayāti vinayena. Samatikkamāti vaṭṭamūlikāya",
  "atk-s0301a:1254_8": "avijjāya samatikkamena. Taṃ ñāṇanti taṃ catusaccañāṇaṃ. Paramodānanti paramaparisuddhaṃ.",
  "atk-s0301a:1254_9": "Pabbajitanti evarūpena ñāṇena samannāgataṃ pabbajitaṃ. Vijjāyāti catutthamaggavijjāya.",
  "atk-s0301a:1254_10": "Āraddhavīriyanti paggahitavīriyaṃ paripuṇṇavīriyaṃ. Dutiyaṃ.",
  "atk-s0301a:1255": "3. Kassapagottasuttavaṇṇanā",
  "atk-s0301a:1256_0": "223. Tatiye chetanti ekaṃ migaluddakaṃ. Ovadatīti so kira migaluddako pātova bhuñjitvā",
  "atk-s0301a:1256_1": "“mige vadhissāmī”ti araññaṃ paviṭṭho ekaṃ rohitamigaṃ disvā “sattiyā naṃ paharissāmī”ti",
  "atk-s0301a:1256_2": "anubandhamāno therassa paṭhamasutte vuttanayeneva divāvihāraṃ nisinnassa avidūrena",
  "atk-s0301a:1256_3": "pakkamati. Atha naṃ thero – “upāsaka, pāṇātipāto nāmesa apāyasaṃvattaniko appāyukasaṃvattaniko,",
  "atk-s0301a:1256_4": "sakkā aññenapi kasivaṇijjādikammena dārabharaṇaṃ kātuṃ, mā evarūpaṃ kakkhaḷakammaṃ",
  "atk-s0301a:1256_5": "karohī”ti āha. Sopi “mahāpaṃsukūlikatthero kathetī”ti gāravena ṭhatvā sotuṃ āraddho.",
  "atk-s0301a:1256_6": "Athassa sotukāmataṃ janessāmīti thero aṅguṭṭhakaṃ jālāpesi. So akkhīhipi passati,",
  "atk-s0301a:1256_7": "kaṇṇehipi suṇāti, cittaṃ panassa “asukaṭṭhānaṃ migo gato bhavissati, asukatitthaṃ",
  "atk-s0301a:1256_8": "otiṇṇo, tattha naṃ gantvā ghātetvā yāvadicchakaṃ maṃsaṃ khāditvā sesaṃ kājenādāya",
  "atk-s0301a:1256_9": "gantvā puttake tosessāmī”ti evaṃ migasseva anupadaṃ dhāvati. Evaṃ vikkhittacittassa",
  "atk-s0301a:1256_10": "dhammaṃ desentaṃ theraṃ sandhāya vuttaṃ “ovadatī”ti. Ajjhabhāsīti “ayaṃ thero adāruṃ",
  "atk-s0301a:1256_11": "tacchanto viya akhette vappanto viya attanopi kammaṃ nāseti, etassāpi codessāmi na”nti abhāsi.",
  "atk-s0301a:1257_0": "Appapaññanti nippaññaṃ. Acetasanti kāraṇajānanasamatthena cittena rahitaṃ. Mandovāti",
  "atk-s0301a:1257_1": "andhabālo viya. Suṇātīti tava dhammakathaṃ suṇāti. Na vijānātīti atthamassa na jānāti.",
  "atk-s0301a:1257_2": "Āloketīti tava puthujjanikaiddhiyā jalantaṃ aṅguṭṭhakaṃ āloketi. Na passatīti ettha",
  "atk-s0301a:1257_3": "“neva telaṃ na vaṭṭi na dīpakapallikā, therassa pana ānubhāvenāyaṃ jalatī”ti imaṃ",
  "atk-s0301a:1257_4": "kāraṇaṃ na passati. Dasa pajjoteti dasasu aṅgulīsu dasa padīpe. Rūpānīti kāraṇarūpāni.",
  "atk-s0301a:1257_5": "Cakkhūti paññācakkhu. Saṃvegamāpādīti kiṃ me imināti? Vīriyaṃ paggayha paramavivekaṃ",
  "atk-s0301a:1257_6": "arahattamaggaṃ paṭipajji. Tatiyaṃ.",
  "atk-s0301a:1258": "4. Sambahulasuttavaṇṇanā",
  "atk-s0301a:1259_0": "224. Catutthe sambahulāti bahū suttantikā ābhidhammikā vinayadharā ca. Viharantīti",
  "atk-s0301a:1259_1": "satthu santike kammaṭṭhānaṃ gahetvā viharanti. Pakkamiṃsūti te kira tasmiṃ janapade",
  "atk-s0301a:1259_2": "aññataraṃ gāmaṃ upasaṅkamante disvā manussā pasannacittā āsanasālāya kojavattharaṇādīni",
  "atk-s0301a:1259_3": "paññāpetvā yāgukhajjakāni datvā upanisīdiṃsu. Mahāthero ekaṃ dhammakathikaṃ “dhammaṃ",
  "atk-s0301a:1259_4": "kathehī”ti āha. So cittaṃ dhammakathaṃ kathesi. Manussā pasīditvā bhojanavelāyaṃ",
  "atk-s0301a:1259_5": "paṇītabhojanaṃ adaṃsu. Mahāthero manuññaṃ bhattānumodanamakāsi. Manussā bhiyyosomattāya",
  "atk-s0301a:1259_6": "pasannā “idheva, bhante, temāsaṃ vasathā”ti paṭiññaṃ kāretvā gamanāgamanasampanne",
  "atk-s0301a:1259_7": "ṭhāne senāsanāni kāretvā catūhi paccayehi upaṭṭhahiṃsu. Mahāthero vassūpanāyikadivase",
  "atk-s0301a:1259_8": "bhikkhū ovadi – “āvuso, tumhehi garukassa satthu santike kammaṭṭhānaṃ gahitaṃ, buddhapātubhāvo",
  "atk-s0301a:1259_9": "nāma dullabho. Māsassa aṭṭha divase dhammassavanaṃ katvā gaṇasaṅgaṇikaṃ pahāya appamattā",
  "atk-s0301a:1259_10": "viharathā”ti. Te tato paṭṭhāya yuñjanti ghaṭenti. Kadāci sabbarattikaṃ dhammassavanaṃ",
  "atk-s0301a:1259_11": "karonti, kadāci pañhaṃ vissajjenti, kadāci padhānaṃ karonti. Tesaṃ dhammassavanadivase",
  "atk-s0301a:1259_12": "dhammaṃ kathentānaṃyeva aruṇo uggacchati. Pañhāvissajjanadivase byatto bhikkhu pañhaṃ",
  "atk-s0301a:1259_13": "pucchati, paṇḍito vissajjetīti pucchanavissajjanaṃ karontānaṃyeva. Padhānadivase",
  "atk-s0301a:1259_14": "sūriyatthaṅgamane gaṇḍiṃ paharitvāva caṅkamaṃ otaritvā padhānaṃ karontānaṃyeva. Te",
  "atk-s0301a:1259_15": "evaṃ vassaṃ vassitvā pavāretvā pakkamiṃsu. Taṃ sandhāyetaṃ vuttaṃ. Paridevamānāti",
  "atk-s0301a:1259_16": "“idāni tathārūpaṃ madhuraṃ dhammassavanaṃ pañhākathanaṃ kuto labhissāmī”tiādīni vatvā rodamānā.",
  "atk-s0301a:1260_0": "Khāyatīti paññāyati upaṭṭhāti. Ko meti kahaṃ ime. Vajjibhūmiyāti vajjiraṭṭhābhimukhā",
  "atk-s0301a:1260_1": "gatā. Magā viyāti yathā magā tasmiṃ tasmiṃ pabbatapāde vā vanasaṇḍe vā vicarantā",
  "atk-s0301a:1260_2": "– “idaṃ amhākaṃ mātusantakaṃ pitusantakaṃ paveṇiāgata”nti agahetvā, yattheva nesaṃ",
  "atk-s0301a:1260_3": "gocaraphāsutā ca hoti paripanthābhāvo ca, tattha vicaranti. Evaṃ aniketā agehā bhikkhavopi",
  "atk-s0301a:1260_4": "“ayaṃ, āvuso, amhākaṃ ācariyupajjhāyānaṃ santako paveṇiāgato”ti agahetvā yattheva",
  "atk-s0301a:1260_5": "nesaṃ utusappāyaṃ bhojanasappāyaṃ puggalasappāyaṃ senāsanasappāyaṃ dhammassavanasappāyañca",
  "atk-s0301a:1260_6": "sulabhaṃ hoti, tattha viharanti. Catutthaṃ.",
  "atk-s0301a:1261": "5. Ānandasuttavaṇṇanā",
  "atk-s0301a:1262_0": "225. Pañcame ānandoti dhammabhaṇḍāgārikatthero. Ativelanti atikkantaṃ velaṃ. Gihisaññattibahuloti",
  "atk-s0301a:1262_1": "rattiñca divā ca bahukālaṃ gihī saññāpayanto. Bhagavati parinibbute mahākassapatthero",
  "atk-s0301a:1262_2": "theraṃ āha – “āvuso, mayaṃ rājagahe vassaṃ upagantvā dhammaṃ saṅgāyissāma, gaccha",
  "atk-s0301a:1262_3": "tvaṃ araññaṃ pavisitvā uparimaggattayatthāya vāyāmaṃ karohī”ti. So bhagavato pattacīvaramādāya",
  "atk-s0301a:1262_4": "kosalaraṭṭhaṃ gantvā ekasmiṃ araññāvāse vasitvā punadivase ekaṃ gāmaṃ pāvisi. Manussā",
  "atk-s0301a:1262_5": "theraṃ disvā – “bhante ānanda, tumhe pubbe satthārā saddhiṃ āgacchatha. Ajja ekakāva",
  "atk-s0301a:1262_6": "āgatā. Kahaṃ satthāraṃ ṭhapetvā āgatattha? Idāni kassa pattacīvaraṃ gahetvā vicaratha?",
  "atk-s0301a:1262_7": "Kassa mukhodakaṃ dantakaṭṭhaṃ detha, pariveṇaṃ sammajjatha, vattapaṭivattaṃ karothā”ti",
  "atk-s0301a:1262_8": "bahuṃ vatvā parideviṃsu. Thero – “mā, āvuso, socittha, mā paridevittha, aniccā saṅkhārā”tiādīni",
  "atk-s0301a:1262_9": "vatvā te saññāpetvā bhattakiccāvasāne vasanaṭṭhānameva gacchati. Manussā sāyampi",
  "atk-s0301a:1262_10": "tattha gantvā tatheva paridevanti. Theropi tatheva ovadati. Taṃ sandhāyetaṃ vuttaṃ.",
  "atk-s0301a:1262_11": "Ajjhabhāsīti “ayaṃ thero bhikkhusaṅghassa kathaṃ sutvā ‘samaṇadhammaṃ karissāmī’ti",
  "atk-s0301a:1262_12": "araññaṃ pavisitvā idāni gihī saññāpento viharati, satthu sāsanaṃ asaṅgahitapuppharāsi",
  "atk-s0301a:1262_13": "viya ṭhitaṃ, dhammasaṅgahaṃ na karoti, codessāmi na”nti cintetvā abhāsi.",
  "atk-s0301a:1263_0": "Pasakkiyāti pavisitvā. Hadayasmiṃ opiyāti kiccato ca ārammaṇato ca hadayamhi pakkhipitvā.",
  "atk-s0301a:1263_1": "“Nibbānaṃ pāpuṇissāmī”ti vīriyaṃ karonto nibbānaṃ kiccato hadayamhi opeti nāma, nibbānārammaṇaṃ",
  "atk-s0301a:1263_2": "pana samāpattiṃ appetvā nisīdanto ārammaṇato. Tadubhayampi sandhāyesā bhāsati. Jhāyāti",
  "atk-s0301a:1263_3": "dvīhi jhānehi jhāyiko bhava. Biḷibiḷikāti ayaṃ gihīhi saddhiṃ biḷibiḷikathā. Pañcamaṃ.",
  "atk-s0301a:1264": "6. Anuruddhasuttavaṇṇanā",
  "atk-s0301a:1265_0": "226. Chaṭṭhe purāṇadutiyikāti anantare attabhāve aggamahesī. Sobhasīti pubbepi sobhasi,",
  "atk-s0301a:1265_1": "idānipi sobhasi. Duggatāti na gatiduggatiyā duggatā. Tā hi sugatiyaṃ ṭhitā sampattiṃ",
  "atk-s0301a:1265_2": "anubhavanti, paṭipattiduggatiyā pana duggatā. Tato cutā hi tā nirayepi upapajjantīti",
  "atk-s0301a:1265_3": "duggatā. Patiṭṭhitāti sakkāyasmiṃ hi patiṭṭhahanto aṭṭhahi kāraṇehi patiṭṭhāti –",
  "atk-s0301a:1265_4": "ratto rāgavasena patiṭṭhāti, duṭṭho dosavasena… mūḷho mohavasena… vinibaddho mānavasena…",
  "atk-s0301a:1265_5": "parāmaṭṭho diṭṭhivasena… thāmagato anusayavasena… aniṭṭhaṅgato vicikicchāvasena…",
  "atk-s0301a:1265_6": "vikkhepagato uddhaccavasena patiṭṭhāti. Tāpi evaṃ patiṭṭhitāva. Naradevānanti devanarānaṃ.",
  "atk-s0301a:1266_0": "Natthi dānīti sā kira devadhītā there balavasinehā ahosi, paṭigantuṃ nāsakkhi. Kālena",
  "atk-s0301a:1266_1": "āgantvā pariveṇaṃ sammajjati, mukhodakaṃ dantakaṭṭhaṃ pānīyaṃ paribhojanīyaṃ upaṭṭhapeti.",
  "atk-s0301a:1266_2": "Thero anāvajjanena paribhuñjati. Ekasmiṃ divase therassa jiṇṇacīvarassa coḷakabhikkhaṃ",
  "atk-s0301a:1266_3": "carato saṅkārakūṭe dibbadussaṃ ṭhapetvā pakkami. Thero taṃ disvā ukkhipitvā, olokento",
  "atk-s0301a:1266_4": "dussantaṃ disvā “dussameta”nti ñatvā, “alaṃ ettāvatā”ti aggahesi. Tenevassa cīvaraṃ",
  "atk-s0301a:1266_5": "niṭṭhāsi. Atha dve aggasāvakā anuruddhatthero cāti tayo janā cīvaraṃ kariṃsu. Satthā",
  "atk-s0301a:1266_6": "sūciṃ yojetvā adāsi. Niṭṭhitacīvarassa piṇḍāya carato devatā piṇḍapātaṃ samādapeti.",
  "atk-s0301a:1266_7": "Sā kālena ekikā, kālena attadutiyā therassa santikaṃ āgacchati. Tadā pana attatatiyā",
  "atk-s0301a:1266_8": "āgantvā divāṭṭhāne theraṃ upasaṅkamitvā – “mayaṃ manāpakāyikā nāma manasā icchiticchitarūpaṃ",
  "atk-s0301a:1266_9": "māpemā”ti āha. Thero – “etā evaṃ vadanti, vīmaṃsissāmi, sabbā nīlakā hontū”ti cintesi.",
  "atk-s0301a:1266_10": "Tā therassa manaṃ ñatvā sabbāva nīlavaṇṇā ahesuṃ, evaṃ pītalohitaodātavaṇṇāti. Tato",
  "atk-s0301a:1266_11": "cintayiṃsu – “thero amhākaṃ dassanaṃ assādetī”ti tā samajjaṃ kātuṃ āraddhā, ekāpi",
  "atk-s0301a:1266_12": "gāyi, ekāpi nacci, ekāpi accharaṃ pahari. Thero indriyāni okkhipi. Tato – “na amhākaṃ",
  "atk-s0301a:1266_13": "dassanaṃ thero assādetī”ti ñatvā sinehaṃ vā santhavaṃ vā alabhamānā nibbinditvā gantumāraddhā.",
  "atk-s0301a:1266_14": "Thero tāsaṃ gamanabhāvaṃ ñatvā – “mā punappunaṃ āgacchiṃsū”ti arahattaṃ byākaronto",
  "atk-s0301a:1266_15": "imaṃ gāthamāha. Tattha vikkhīṇoti khīṇo. Jātisaṃsāroti tattha tattha jātisaṅkhāto saṃsāro. Chaṭṭhaṃ.",
  "atk-s0301a:1267": "7. Nāgadattasuttavaṇṇanā",
  "atk-s0301a:1268_0": "227. Sattame atikālenāti sabbarattiṃ niddāyitvā balavapaccūse koṭisammuñjaniyā thokaṃ",
  "atk-s0301a:1268_1": "sammajjitvā mukhaṃ dhovitvā yāgubhikkhāya pātova pavisati. Atidivāti yāguṃ ādāya",
  "atk-s0301a:1268_2": "āsanasālaṃ gantvā pivitvā ekasmiṃ ṭhāne nipanno niddāyitvā – “manussānaṃ bhojanavelāya",
  "atk-s0301a:1268_3": "paṇītaṃ bhikkhaṃ labhissāmī”ti upakaṭṭhe majjhanhike uṭṭhāya dhammakaraṇena udakaṃ",
  "atk-s0301a:1268_4": "gahetvā akkhīni pamajjitvā piṇḍāya caritvā yāvadatthaṃ bhuñjitvā majjhanhike vītivatte",
  "atk-s0301a:1268_5": "paṭikkamati. Divā ca āgantvāti atikāle paviṭṭhena nāma aññehi bhikkhūhi paṭhamataraṃ",
  "atk-s0301a:1268_6": "āgantabbaṃ hoti, tvaṃ pana ativiya divā āgantvā gatāsīti attho. Bhāyāmi nāgadattanti",
  "atk-s0301a:1268_7": "taṃ nāgadattaṃ ahaṃ bhāyāmi. Suppagabbhanti suṭṭhu pagabbhaṃ. Kulesūti khattiyakulādiupaṭṭhākakulesu. Sattamaṃ.",
  "atk-s0301a:1269": "8. Kulagharaṇīsuttavaṇṇanā",
  "atk-s0301a:1270_0": "228. Aṭṭhame ajjhogāḷhappattoti ogāhappatto. So kira satthu santike kammaṭṭhānaṃ",
  "atk-s0301a:1270_1": "gahetvā taṃ vanasaṇḍaṃ pavisitvā dutiyadivase gāmaṃ piṇḍāya pāvisi pāsādikehi abhikkantādīhi.",
  "atk-s0301a:1270_2": "Aññataraṃ kulaṃ tassa iriyāpathe pasīditvā pañcapatiṭṭhitena vanditvā piṇḍapātaṃ",
  "atk-s0301a:1270_3": "adāsi. Bhattānumodanaṃ puna sutvā atirekataraṃ pasīditvā, “bhante, niccakālaṃ idheva",
  "atk-s0301a:1270_4": "bhikkhaṃ gaṇhathā”ti nimantesi. Thero adhivāsetvā tesaṃ āhāraṃ paribhuñjamāno vīriyaṃ",
  "atk-s0301a:1270_5": "paggayha ghaṭento arahattaṃ patvā cintesi – “bahūpakāraṃ me etaṃ kulaṃ, aññattha",
  "atk-s0301a:1270_6": "gantvā kiṃ karissāmī”ti? Phalasamāpattisukhaṃ anubhavanto tattheva vasi. Ajjhabhāsīti",
  "atk-s0301a:1270_7": "sā kira therassa khīṇāsavabhāvaṃ ajānantī cintesi – “ayaṃ thero neva aññaṃ gāmaṃ",
  "atk-s0301a:1270_8": "gacchati, na aññaṃ gharaṃ, na rukkhamūlaāsanasālādīsu nisīdati, niccakālaṃ gharaṃ",
  "atk-s0301a:1270_9": "pavisitvāva nisīdati, ubhopete ogādhappattā paṭigādhappattā, kadāci esa imaṃ kulaṃ",
  "atk-s0301a:1270_10": "dūseyya, codessāmi na”nti. Tasmā abhāsi.",
  "atk-s0301a:1271_0": "Saṇṭhāneti nagaradvārassa āsanne manussānaṃ bhaṇḍakaṃ otāretvā vissamanaṭṭhāne. Saṅgammāti",
  "atk-s0301a:1271_1": "samāgantvā. Mantentīti kathenti. Mañca tañcāti mañca kathenti tañca kathenti. Kimantaranti",
  "atk-s0301a:1271_2": "kiṃ kāraṇaṃ? Bahū hi saddā paccūhāti bahukā ete lokasmiṃ paṭilomasaddā. Na tenāti",
  "atk-s0301a:1271_3": "tena kāraṇena, tena vā tapassinā na maṅku hotabbaṃ. Na hi tenāti na hi tena parehi",
  "atk-s0301a:1271_4": "vuttavacanena satto kilissati, attanā katena pana pāpakammeneva kilissatīti dasseti.",
  "atk-s0301a:1271_5": "Vātamigo yathāti yathā vane vātamigo vāteritānaṃ paṇṇādīnaṃ saddena paritassati,",
  "atk-s0301a:1271_6": "evaṃ yo saddaparittāsī hotīti attho. Nāssa sampajjate vatanti tassa lahucittassa",
  "atk-s0301a:1271_7": "vataṃ na sampajjati. Thero pana khīṇāsavattā sampannavatoti veditabbo. Aṭṭhamaṃ.",
  "atk-s0301a:1272": "9. Vajjiputtasuttavaṇṇanā",
  "atk-s0301a:1273_0": "229. Navame vajjiputtakoti vajjiraṭṭhe rājaputto chattaṃ pahāya pabbajito. Sabbaratticāroti",
  "atk-s0301a:1273_1": "kattikanakkhattaṃ ghosetvā sakalanagaraṃ dhajapaṭākādīhi paṭimaṇḍetvā pavattito sabbaratticāro.",
  "atk-s0301a:1273_2": "Idañhi nakkhattaṃ yāva cātumahārājikehi ekābaddhaṃ hoti. Tūriyatāḷitavāditanigghosasaddanti",
  "atk-s0301a:1273_3": "bheriāditūriyānaṃ tāḷitānaṃ vīṇādīnañca vāditānaṃ nigghosasaddaṃ. Abhāsīti vesāliyaṃ",
  "atk-s0301a:1273_4": "kira satta rājasahassāni sattasatāni satta ca rājāno, tattakāva tesaṃ uparājasenāpatiādayo.",
  "atk-s0301a:1273_5": "Tesu alaṅkatapaṭiyattesu nakkhattakīḷanatthāya vīthiṃ otiṇṇesu saṭṭhihatthe mahācaṅkame",
  "atk-s0301a:1273_6": "caṅkamamāno nabhassa majjhe ṭhitaṃ candaṃ disvā caṅkamanakoṭiyaṃ phalakaṃ nissāya",
  "atk-s0301a:1273_7": "ṭhito abhāsi. Apaviddhaṃva vanasmiṃ dārukanti vatthaveṭhanālaṅkārarahitattā vane",
  "atk-s0301a:1273_8": "chaḍḍitadārukaṃ viya jātaṃ. Pāpiyoti lāmakataro amhehi añño koci atthi. Pihayantīti",
  "atk-s0301a:1273_9": "thero āraññiko paṃsukūliko piṇḍapātiko sapadānacāriko appiccho santuṭṭhoti bahū tuyhaṃ",
  "atk-s0301a:1273_10": "patthayantīti attho. Saggagāminanti saggaṃ gacchantānaṃ gatānampi. Navamaṃ.",
  "atk-s0301a:1274": "10. Sajjhāyasuttavaṇṇanā",
  "atk-s0301a:1275_0": "230. Dasame yaṃ sudanti nipātamattaṃ. Sajjhāyabahuloti nissaraṇapariyattivasena sajjhāyanato",
  "atk-s0301a:1275_1": "bahutaraṃ kālaṃ sajjhāyanto. So kira ācariyassa divāṭṭhānaṃ sammajjitvā ācariyaṃ",
  "atk-s0301a:1275_2": "udikkhanto tiṭṭhati. Atha naṃ āgacchantaṃ disvāva paccuggantvā pattacīvaraṃ paṭiggahetvā",
  "atk-s0301a:1275_3": "paññattāsane nisinnassa tālavaṇṭavātaṃ datvā pānīyaṃ āpucchitvā pāde dhovitvā telaṃ",
  "atk-s0301a:1275_4": "makkhetvā vanditvā ṭhito uddesaṃ gahetvā yāva sūriyatthaṅgamā sajjhāyaṃ karoti. So",
  "atk-s0301a:1275_5": "nhānakoṭṭhake udakaṃ upaṭṭhapetvā aṅgārakapalle aggiṃ karoti. Ācariyassa nhatvā āgatassa",
  "atk-s0301a:1275_6": "pādesu udakaṃ puñchitvā piṭṭhiparikammaṃ katvā vanditvā uddesaṃ gahetvā paṭhamayāme",
  "atk-s0301a:1275_7": "sajjhāyaṃ katvā majjhimayāme sarīraṃ samassāsetvā pacchimayāme uddesaṃ gahetvā yāva",
  "atk-s0301a:1275_8": "aruṇuggamanā sajjhāyaṃ katvā niruddhasaddaṃ khayato sammasati. Tato sesaṃ upādāyarūpaṃ",
  "atk-s0301a:1275_9": "bhūtarūpaṃ nāmarūpanti pañcasu khandhesu vipassanaṃ vaḍḍhetvā arahattaṃ pāpuṇi. Appossukkoti",
  "atk-s0301a:1275_10": "uddesaggahaṇe ca sajjhāyakaraṇīye ca nirussukko. Saṅkasāyatīti yassa dāni atthāya",
  "atk-s0301a:1275_11": "ahaṃ sajjhāyaṃ kareyyaṃ, so me attho matthakaṃ patto. Kiṃ me idāni sajjhāyenāti phalasamāpattisukhena",
  "atk-s0301a:1275_12": "kālaṃ ativatteti. Ajjhabhāsīti, “kiṃ nu kho assa therassa aphāsukaṃ jātaṃ, udāhussa",
  "atk-s0301a:1275_13": "ācariyassa? Kena nu kho kāraṇena pubbe viya madhurassarena na sajjhāyatī”ti? Āgantvā",
  "atk-s0301a:1275_14": "santike ṭhitā abhāsi.",
  "atk-s0301a:1276_0": "Dhammapadānīti idha sabbampi buddhavacanaṃ adhippetaṃ. Nādhīyasīti na sajjhāyasi.",
  "atk-s0301a:1276_1": "Nādiyasīti vā pāṭho, na gaṇhāsīti attho. Pasaṃsanti dhammabhāṇako pasaṃsaṃ labhati,",
  "atk-s0301a:1276_2": "ābhidhammiko suttantiko vinayadharotissa pasaṃsitā bhavanti. Virāgenāti ariyamaggena.",
  "atk-s0301a:1276_3": "Aññāyāti jānitvā. Nikkhepananti tassa diṭṭhasutādino vissajjanaṃ santo vadantīti",
  "atk-s0301a:1276_4": "dīpeti, na buddhavacanassa. Ettāvatā “thero buddhavacanaṃ na vissajjāpetī”ti na niccakālaṃ",
  "atk-s0301a:1276_5": "sajjhāyanteneva bhavitabbaṃ, sajjhāyitvā pana – “ettakassāhaṃ atthassa vā dhammassa",
  "atk-s0301a:1276_6": "vā ādhāro bhavituṃ samattho”ti ñatvā vaṭṭadukkhassa antakiriyāya paṭipajjitabbaṃ. Dasamaṃ.",
  "atk-s0301a:1277": "11. Akusalavitakkasuttavaṇṇanā",
  "atk-s0301a:1278_0": "231. Ekādasame akusale vitakketi kāmavitakkādayo tayo mahāvitakke. Ayoniso manasikārāti",
  "atk-s0301a:1278_1": "anupāyamanasikārena. Soti so tvaṃ. Ayoniso paṭinissajjāti etaṃ anupāyamanasikāraṃ",
  "atk-s0301a:1278_2": "vajjehi. Satthāranti imāya gāthāya pāsādikakammaṭṭhānaṃ katheti. Pītisukhamasaṃsayanti",
  "atk-s0301a:1278_3": "ekaṃseneva balavapītiñca sukhañca adhigamissasi. Ekādasamaṃ.",
  "atk-s0301a:1279": "12. Majjhanhikasuttavaṇṇanā",
  "atk-s0301a:1280": "232. Dvādasame yaṃ vattabbaṃ, taṃ devatāsaṃyutte nandanavagge vuttameva. Dvādasamaṃ.",
  "atk-s0301a:1281": "13. Pākatindriyasuttavaṇṇanā",
  "atk-s0301a:1282": "233. Terasamaṃ devaputtasaṃyutte jantudevaputtasutte vitthāritameva. Terasamaṃ.",
  "atk-s0301a:1283": "14. Gandhatthenasuttavaṇṇanā",
  "atk-s0301a:1284_0": "234. Cuddasame ajjhabhāsīti taṃ bhikkhuṃ nāḷe gahetvā padumaṃ siṅghamānaṃ disvāva",
  "atk-s0301a:1284_1": "– “ayaṃ bhikkhu satthu santike kammaṭṭhānaṃ gahetvā samaṇadhammaṃ kātuṃ araññaṃ paviṭṭho",
  "atk-s0301a:1284_2": "gandhārammaṇaṃ upanijjhāyati, svāyaṃ ajja upasiṅghaṃ svepi punadivasepi upasiṅghissati,",
  "atk-s0301a:1284_3": "evamassa sā gandhataṇhā vaḍḍhitvā diṭṭhadhammikasamparāyikaṃ atthaṃ nāsessati, mā",
  "atk-s0301a:1284_4": "mayi passantiyā nassatu, codessāmi na”nti upasaṅkamitvā abhāsi.",
  "atk-s0301a:1285_0": "Ekaṅgametaṃ theyyānanti thenitabbānaṃ rūpārammaṇādīnaṃ pañcakoṭṭhāsānaṃ idaṃ ekaṅgaṃ,",
  "atk-s0301a:1285_1": "ekakoṭṭhāsoti attho. Na harāmīti na gahetvā gacchāmi. Ārāti dūre nāḷe gahetvā nāmetvā",
  "atk-s0301a:1285_2": "dūre ṭhito upasiṅghāmīti vadati. Vaṇṇenāti kāraṇena.",
  "atk-s0301a:1286_0": "Yvāyanti yo ayaṃ. Tasmiṃ kira devatāya saddhiṃ kathenteyeva eko tāpaso otaritvā bhisakhananādīni",
  "atk-s0301a:1286_1": "kātuṃ āraddho, taṃ sandhāyevamāha. Ākiṇṇakammantoti evaṃ aparisuddhakammanto. Akhīṇakammantotipi",
  "atk-s0301a:1286_2": "pāṭho, kakkhaḷakammantoti attho. Na vuccatīti gandhacoroti vā pupphacoroti vā kasmā na vuccati.",
  "atk-s0301a:1287_0": "Ākiṇṇaluddoti bahupāpo gāḷhapāpo vā, tasmā na vuccati. Dhāticelaṃva makkhitoti yathā",
  "atk-s0301a:1287_1": "dhātiyā nivatthakiliṭṭhavatthaṃ uccārapassāvapaṃsumasikaddamādīhi makkhitaṃ, evamevaṃ",
  "atk-s0301a:1287_2": "rāgadosādīhi makkhito. Arahāmi vattaveti arahāmi vattuṃ. Devatāya codanā kira sugatānusiṭṭhisadisā,",
  "atk-s0301a:1287_3": "na taṃ lāmakā hīnādhimuttikā micchāpaṭipannakapuggalā labhanti. Tasmiṃ pana attabhāve",
  "atk-s0301a:1287_4": "maggaphalānaṃ bhabbarūpā puggalā taṃ labhanti, tasmā evamāha.",
  "atk-s0301a:1288_0": "Sucigavesinoti sucīni sīlasamādhiñāṇāni gavesantassa. Abbhāmattaṃ vāti valāhakakūṭamattaṃ",
  "atk-s0301a:1288_1": "viya. Jānāsīti suddho ayanti jānāsi. Vajjāsīti vadeyyāsi. Neva taṃ upajīvāmāti devatā",
  "atk-s0301a:1288_2": "kira cintesi – “ayaṃ bhikkhu atthi me hitakāmā devatā, sā maṃ codessati sāressatīti",
  "atk-s0301a:1288_3": "pamādampi anuyuñjeyya, nāssa vacanaṃ sampaṭicchissāmī”ti. Tasmā evamāha. Tvamevāti",
  "atk-s0301a:1288_4": "tvaṃyeva. Jāneyyāti jāneyyāsi. Yenāti yena kammena sugatiṃ gaccheyyāsi, taṃ kammaṃ",
  "atk-s0301a:1288_5": "tvaṃyeva jāneyyāsīti. Cuddasamaṃ.",
  "atk-s0301a:1289": "Iti sāratthappakāsiniyā",
  "atk-s0301a:1290": "Saṃyuttanikāya-aṭṭhakathāya",
  "atk-s0301a:1291": "Vanasaṃyuttavaṇṇanā niṭṭhitā.",
  "atk-s0301a:1294": "10. Yakkhasaṃyuttaṃ",
  "atk-s0301a:1295": "1. Indakasuttavaṇṇanā",
  "atk-s0301a:1296_0": "235. Yakkhasaṃyuttassa paṭhame indakassāti indakūṭanivāsino yakkhassa. Yakkhato hi",
  "atk-s0301a:1296_1": "kūṭena, kūṭato ca yakkhena nāmaṃ laddhaṃ. Rūpaṃ na jīvanti vadantīti yadi buddhā",
  "atk-s0301a:1296_2": "rūpaṃ jīvanti na vadanti, yadi rūpaṃ satto puggaloti evaṃ na vadantīti attho. Kathaṃ",
  "atk-s0301a:1296_3": "nvayanti kathaṃ nu ayaṃ? Kutassa aṭṭhīyakapiṇḍametīti assa sattassa aṭṭhiyakapiṇḍañca",
  "atk-s0301a:1296_4": "kuto āgacchati? Ettha ca aṭṭhiggahaṇena tīṇi aṭṭhisatāni, yakapiṇḍaggahaṇena nava",
  "atk-s0301a:1296_5": "maṃsapesisatāni gahitāni. Yadi rūpaṃ na jīvo, athassa imāni ca aṭṭhīni imā ca maṃsapesiyo",
  "atk-s0301a:1296_6": "kuto āgacchantīti pucchati. Kathaṃ nvayaṃ sajjati gabbharasminti kena nu kāraṇena",
  "atk-s0301a:1296_7": "ayaṃ satto mātukucchismiṃ sajjati laggati, tiṭṭhatīti? Puggalavādī kiresa yakkho,",
  "atk-s0301a:1296_8": "“ekappahāreneva satto mātukucchismiṃ nibbattatī”ti gahetvā gabbhaseyyakasattassa",
  "atk-s0301a:1296_9": "mātā macchamaṃsādīni khādati, sabbāni ekarattivāsena pacitvā pheṇaṃ viya vilīyanti.",
  "atk-s0301a:1296_10": "Yadi rūpaṃ satto na bhaveyya, evameva vilīyeyyāti laddhiyā evamāha. Athassa bhagavā",
  "atk-s0301a:1296_11": "– “na mātukucchismiṃ ekappahāreneva nibbattati, anupubbena pana vaḍḍhatī”ti dassento",
  "atk-s0301a:1296_12": "paṭhamaṃ kalalaṃ hotītiādimāha. Tattha paṭhamanti paṭhamena paṭisandhiviññāṇena saddhiṃ",
  "atk-s0301a:1296_13": "tissoti vā phussoti vā nāmaṃ natthi, atha kho tīhi jātiuṇṇaṃsūhi katasuttagge saṇṭhitatelabinduppamāṇaṃ",
  "atk-s0301a:1296_14": "kalalaṃ hoti, yaṃ sandhāya vuttaṃ –",
  "atk-s0301a:1297": "“Tilatelassa yathā bindu, sappimaṇḍo anāvilo;",
  "atk-s0301a:1298": "Evaṃ vaṇṇappaṭibhāgaṃ, kalalaṃ sampavuccatī”ti.",
  "atk-s0301a:1299": "Kalalā hoti abbudanti tasmā kalalā sattāhaccayena maṃsadhovanaudakavaṇṇaṃ abbudaṃ nāma hoti, kalalanti nāmaṃ antaradhāyati. Vuttampi cetaṃ –",
  "atk-s0301a:1300": "“Sattāhaṃ kalalaṃ hoti, paripakkaṃ samūhataṃ;",
  "atk-s0301a:1301": "Vivaṭṭamānaṃ tabbhāvaṃ, abbudaṃ nāma jāyatī”ti.",
  "atk-s0301a:1302_0": "Abbudā jāyate pesīti tasmāpi abbudā sattāhaccayena vilīnatipusadisā pesi nāma sañjāyati.",
  "atk-s0301a:1302_1": "Sā maricaphāṇitena dīpetabbā. Gāmadārikā hi supakkāni maricāni gahetvā sāṭakante",
  "atk-s0301a:1302_2": "bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti, taṃ sukkhamānaṃ",
  "atk-s0301a:1302_3": "sabbabhāgehi muccati. Evarūpā pesi hoti, abbudanti nāmaṃ antaradhāyati. Vuttampi cetaṃ –",
  "atk-s0301a:1303": "“Sattāhaṃ abbudaṃ hoti, paripakkaṃ samūhataṃ;",
  "atk-s0301a:1304": "Vivaṭṭamānaṃ tabbhāvaṃ, pesi nāma pajāyatī”ti.",
  "atk-s0301a:1305": "Pesi nibbattatī ghanoti tato pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ –",
  "atk-s0301a:1306": "“Sattāhaṃ pesi bhavati, paripakkaṃ samūhataṃ;",
  "atk-s0301a:1307": "Vivaṭṭamānaṃ tabbhāvaṃ, ghanoti nāma jāyati.",
  "atk-s0301a:1308": "“Yathā kukkuṭiyā aṇḍaṃ, samantā parimaṇḍalaṃ;",
  "atk-s0301a:1309": "Evaṃ ghanassa saṇṭhānaṃ, nibbattaṃ kammapaccayā”ti.",
  "atk-s0301a:1310_0": "Ghanā pasākhā jāyantīti pañcame sattāhe dvinnaṃ hatthapādānaṃ sīsassa catthāya pañca",
  "atk-s0301a:1310_1": "pīḷakā jāyanti, yaṃ sandhāyetaṃ vuttaṃ “pañcame, bhikkhave, sattāhe pañca pīḷakā",
  "atk-s0301a:1310_2": "saṇṭhahanti kammato”ti.",
  "atk-s0301a:1311_0": "Ito paraṃ chaṭṭhasattamādīni sattāhāni atikkamma desanaṃ saṅkhipitvā dvācattālīse",
  "atk-s0301a:1311_1": "sattāhe pariṇatakālaṃ gahetvā dassento kesātiādimāha. Tattha kesā lomā nakhāpi cāti",
  "atk-s0301a:1311_2": "dvācattālīse sattāhe etāni jāyanti.",
  "atk-s0301a:1312_0": "Tena so tattha yāpetīti tassa hi nābhito uṭṭhito nāḷo mātu udarapaṭalena ekābaddho",
  "atk-s0301a:1312_1": "hoti, so uppaladaṇḍako viya chiddo, tena āhāraraso saṃsaritvā āhārasamuṭṭhānarūpaṃ",
  "atk-s0301a:1312_2": "samuṭṭhāpeti. Evaṃ so dasa māse yāpeti. Mātukucchigato naroti mātuyā tirokucchigato,",
  "atk-s0301a:1312_3": "kucchiyā abbhantaragatoti attho. Iti bhagavā “evaṃ kho, yakkha, ayaṃ satto anupubbena",
  "atk-s0301a:1312_4": "mātukucchiyaṃ vaḍḍhati, na ekappahāreneva nibbattatī”ti dasseti. Paṭhamaṃ.",
  "atk-s0301a:1313": "2. Sakkanāmasuttavaṇṇanā",
  "atk-s0301a:1314_0": "236. Dutiye sakkanāmakoti evaṃ nāmako eko yakkho, so kira mārapakkhikayakkho. Vippamuttassāti",
  "atk-s0301a:1314_1": "tīhi bhavehi vippamuttassa. Yadaññanti yaṃ aññaṃ. Vaṇṇenāti kāraṇena. Saṃvāsoti ekato",
  "atk-s0301a:1314_2": "vāso, sakkhidhammo mittadhammoti attho. Sappaññoti supañño sambuddho. Dutiyaṃ.",
  "atk-s0301a:1315": "3. Sūcilomasuttavaṇṇanā",
  "atk-s0301a:1316_0": "237. Tatiye gayāyanti gayāgāme, gayāya avidūre niviṭṭhagāmaṃ upanissāyāti attho.",
  "atk-s0301a:1316_1": "Ṭaṅkitamañceti dīghamañce pādamajjhe vijjhitvā aṭaniyo pavesetvā katamañce. Tassa",
  "atk-s0301a:1316_2": "“idaṃ upari, idaṃ heṭṭhā”ti natthi, parivattetvā atthatopi tādisova hoti, taṃ devaṭṭhāne",
  "atk-s0301a:1316_3": "ṭhapenti. Catunnaṃ pāsāṇānaṃ upari pāsāṇaṃ attharitvā katagehampi “ṭaṅkitamañco”ti",
  "atk-s0301a:1316_4": "vuccati. Sūcilomassāti kathinasūcisadisalomassa. So kira kassapassa bhagavato sāsane",
  "atk-s0301a:1316_5": "pabbajitvā dūraṭṭhānato āgato sedamalaggahitena gattena supaññattaṃ saṅghikamañcaṃ",
  "atk-s0301a:1316_6": "anādarena apaccattharitvā nipajji, tassa parisuddhasīlassa taṃ kammaṃ suddhavatthe",
  "atk-s0301a:1316_7": "kāḷakaṃ viya ahosi. So tasmiṃ attabhāve visesaṃ nibbattetuṃ asakkonto kālaṃkatvā",
  "atk-s0301a:1316_8": "gayāgāmadvāre saṅkāraṭṭhāne yakkho hutvā nibbatti. Nibbattamattasseva cassa sakalasarīraṃ",
  "atk-s0301a:1316_9": "kathinasūcīhi gavicchivijjhitaṃ viya jātaṃ.",
  "atk-s0301a:1317_0": "Athekadivasaṃ bhagavā paccūsasamaye lokaṃ olokento taṃ yakkhaṃ paṭhamāvajjanasseva",
  "atk-s0301a:1317_1": "āpāthaṃ āgataṃ disvā – “ayaṃ ekaṃ buddhantaraṃ mahādukkhaṃ anubhavi. Kiṃ nu khvāssa",
  "atk-s0301a:1317_2": "maṃ āgamma sotthikāraṇaṃ bhaveyyā”ti? Āvajjento paṭhamamaggassa upanissayaṃ addasa.",
  "atk-s0301a:1317_3": "Athassa saṅgahaṃ kātukāmo surattadupaṭṭaṃ nivāsetvā sugatamahācīvaraṃ pārupitvā devavimānakappaṃ",
  "atk-s0301a:1317_4": "gandhakuṭiṃ pahāya hatthigavāssamanussakukkurādikuṇapaduggandhaṃ saṅkāraṭṭhānaṃ gantvā",
  "atk-s0301a:1317_5": "tattha mahāgandhakuṭiyaṃ viya nisīdi. Taṃ sandhāya vuttaṃ “sūcilomassa yakkhassa bhavane”ti.",
  "atk-s0301a:1318_0": "Kharoti suṃsumārapiṭṭhi viya chadaniṭṭhakāhi visamacchadanapiṭṭhi viya ca kharasarīro.",
  "atk-s0301a:1318_1": "So kira kassapasammāsambuddhakāle sīlasampanno upāsako ekadivase vihāre cittattharaṇādīhi",
  "atk-s0301a:1318_2": "atthatāya bhūmiyā saṅghike attharaṇe attano uttarāsaṅgaṃ apaccattharitvā nipajji.",
  "atk-s0301a:1318_3": "Saṅghikaṃ telaṃ abhājetvā attano uttarāsaṅgaṃ apaccattharitvā nipajji. Saṅghikaṃ",
  "atk-s0301a:1318_4": "telaṃ abhājetvā attano hatthehi sarīraṃ makkhesītipi vadanti. So tena kammena sagge",
  "atk-s0301a:1318_5": "nibbattituṃ asakkonto tasseva gāmassa dvāre saṅkāraṭṭhāne yakkho hutvā nibbatti.",
  "atk-s0301a:1318_6": "Nibbattamattassa cassa sakalasarīraṃ vuttappakāraṃ ahosi. Te ubhopi sahāyā jātā.",
  "atk-s0301a:1318_7": "Iti kharassa kharabhāvo veditabbo.",
  "atk-s0301a:1319_0": "Avidūre atikkamantīti gocaraṃ pariyesantā samāgamaṭṭhānaṃ vā gacchantā āsanne ṭhāne",
  "atk-s0301a:1319_1": "gacchanti. Tesu sūcilomo satthāraṃ na passati, kharalomo paṭhamataraṃ disvā sūcilomaṃ",
  "atk-s0301a:1319_2": "yakkhaṃ etadavoca – “eso samaṇo”ti, samma, esa tava bhavanaṃ pavisitvā nisinno eko",
  "atk-s0301a:1319_3": "samaṇoti. Neso samaṇo, samaṇako esoti so kira yo maṃ passitvā bhīto palāyati, taṃ",
  "atk-s0301a:1319_4": "samaṇakoti vadati. Yo na bhāyati, taṃ samaṇoti. Tasmā “ayaṃ maṃ disvā bhīto palāyissatī”ti maññamāno evamāha.",
  "atk-s0301a:1320_0": "Kāyaṃ upanāmesīti bheravarūpaṃ nimminitvā mahāmukhaṃ vivaritvā sakalasarīre lomāni",
  "atk-s0301a:1320_1": "uṭṭhāpetvā kāyaṃ upanāmesi. Apanāmesīti ratanasatikaṃ suvaṇṇagghanikaṃ viya thokaṃ",
  "atk-s0301a:1320_2": "apanāmesi. Pāpakoti lāmako amanuñño. So gūthaṃ viya aggi viya kaṇhasappo viya ca",
  "atk-s0301a:1320_3": "parivajjetabbo, na iminā suvaṇṇavaṇṇena sarīrena sampaṭicchitabbo. Evaṃ vutte pana",
  "atk-s0301a:1320_4": "sūcilomo “pāpako kira me samphasso”ti kuddho pañhaṃ taṃ, samaṇātiādimāha. Cittaṃ",
  "atk-s0301a:1320_5": "vā te khipissāmīti yesañhi amanussā cittaṃ khipitukāmā honti, tesaṃ setamukhaṃ nīlodaraṃ",
  "atk-s0301a:1320_6": "surattahatthapādaṃ mahāsīsaṃ pajjalitanettaṃ bheravaṃ vā attabhāvaṃ nimminitvā dassenti,",
  "atk-s0301a:1320_7": "bheravaṃ vā saddaṃ sāventi, kathentānaṃyeva vā mukhe hatthaṃ pakkhipitvā hadayaṃ",
  "atk-s0301a:1320_8": "maddanti, tena te sattā ummattakā honti khittacittā. Taṃ sandhāyevamāha. Pāragaṅgāyāti",
  "atk-s0301a:1320_9": "dvīsu pādesu gahetvā taṃ āviñchetvā yathā na punāgacchasi, evaṃ pāraṃ vā gaṅgāya",
  "atk-s0301a:1320_10": "khipissāmīti vadati. Sadevaketiādi vuttatthameva. Puccha yadākaṅkhasīti yaṃkiñci",
  "atk-s0301a:1320_11": "ākaṅkhasi, taṃ sabbaṃ puccha, asesaṃ te byākarissāmīti sabbaññupavāraṇaṃ pavāreti.",
  "atk-s0301a:1321_0": "Kutonidānāti kiṃnidānā, kiṃpaccayāti attho? Kumārakā dhaṅkamivossajantīti yathā kumārakā",
  "atk-s0301a:1321_1": "kākaṃ gahetvā ossajanti khipanti, evaṃ pāpavitakkā kuto samuṭṭhāya cittaṃ ossajantīti pucchati?",
  "atk-s0301a:1322_0": "Itonidānāti ayaṃ attabhāvo nidānaṃ etesanti ito nidānā. Itojāti ito attabhāvato jātā.",
  "atk-s0301a:1322_1": "Ito samuṭṭhāya manovitakkāti yathā dīghasuttakena pāde baddhaṃ kākaṃ kumārakā tassa",
  "atk-s0301a:1322_2": "suttapariyantaṃ aṅguliyaṃ veṭhetvā ossajanti, so dūraṃ gantvāpi puna tesaṃ pādamūleyeva",
  "atk-s0301a:1322_3": "patati, evameva ito attabhāvato samuṭṭhāya pāpavitakkā cittaṃ ossajanti.",
  "atk-s0301a:1323_0": "Snehajāti taṇhāsinehato jātā. Attasambhūtāti attani sambhūtā. Nigrodhasseva khandhajāti",
  "atk-s0301a:1323_1": "nigrodhakhandhe jātā pārohā viya. Puthūti bahū anekappakārā pāpavitakkā taṃsampayuttakilesā",
  "atk-s0301a:1323_2": "ca. Visattāti laggā laggitā. Kāmesūti vatthukāmesu. Māluvāva vitatā vaneti yathā",
  "atk-s0301a:1323_3": "vane māluvā latā yaṃ rukkhaṃ nissāya jāyati, taṃ mūlato yāva aggā, aggato yāva mūlā",
  "atk-s0301a:1323_4": "punappunaṃ saṃsibbitvā ajjhottharitvā otatavitatā tiṭṭhati. Evaṃ vatthukāmesu puthū",
  "atk-s0301a:1323_5": "kilesakāmā visattā, puthū vā sattā tehi kilesakāmehi vatthukāmesu visattā. Ye naṃ",
  "atk-s0301a:1323_6": "pajānantīti ye “attasambhūtā”ti ettha vuttaṃ attabhāvaṃ jānanti.",
  "atk-s0301a:1324_0": "Yatonidānanti yaṃ nidānamassa attabhāvassa tañca jānanti. Te naṃ vinodentīti te evaṃ",
  "atk-s0301a:1324_1": "attabhāvasaṅkhātassa dukkhasaccassa nidānabhūtaṃ samudayasaccaṃ maggasaccena vinodenti.",
  "atk-s0301a:1324_2": "Te duttaranti te samudayasaccaṃ nīharantā idaṃ duttaraṃ kilesoghaṃ taranti. Atiṇṇapubbanti",
  "atk-s0301a:1324_3": "anamatagge saṃsāre supinantepi na tiṇṇapubbaṃ. Apunabbhavāyāti apunabbhavasaṅkhātassa",
  "atk-s0301a:1324_4": "nirodhasaccassatthāya. Iti imāya gāthāya cattāri saccāni pakāsento arahattanikūṭena",
  "atk-s0301a:1324_5": "desanaṃ niṭṭhapesi. Desanāvasāne sūcilomo tasmiṃyeva padese ṭhito desanānusārena",
  "atk-s0301a:1324_6": "ñāṇaṃ pesetvā sotāpattiphale patiṭṭhito. Sotāpannā ca nāma na kiliṭṭhattabhāve tiṭṭhantīti",
  "atk-s0301a:1324_7": "saha phalapaṭilābhenassa sarīre setakaṇḍupīḷakasūciyo sabbā patitā. So dibbavatthanivattho",
  "atk-s0301a:1324_8": "dibbavaradukūluttarāsaṅgo dibbaveṭhanaveṭhito dibbābharaṇagandhamāladharo suvaṇṇavaṇṇo",
  "atk-s0301a:1324_9": "hutvā bhummadevatāparihāraṃ paṭilabhīti. Tatiyaṃ.",
  "atk-s0301a:1325": "4. Maṇibhaddasuttavaṇṇanā",
  "atk-s0301a:1326_0": "238. Catutthe sukhamedhatīti, sukhaṃ paṭilabhati. Suve seyyoti suve suve seyyo, niccameva",
  "atk-s0301a:1326_1": "seyyoti attho. Verā na parimuccatīti ahaṃ satimāti ettakena verato na muccati. Yassāti",
  "atk-s0301a:1326_2": "yassa arahato. Ahiṃsāyāti karuṇāya ceva karuṇāpubbabhāge ca. Mettaṃsoti so mettañceva",
  "atk-s0301a:1326_3": "mettāpubbabhāgañca bhāveti. Atha vā aṃsoti koṭṭhāso vuccati. Mettā aṃso etassāti",
  "atk-s0301a:1326_4": "mettaṃso. Idaṃ vuttaṃ hoti – yassa arahato sabbakālaṃ ahiṃsāya rato mano, yassa ca",
  "atk-s0301a:1326_5": "sabbabhūtesu mettākoṭṭhāso atthi, tassa kenaci puggalena saddhiṃ veraṃ nāma natthi",
  "atk-s0301a:1326_6": "yakkhāti. Catutthaṃ.",
  "atk-s0301a:1327": "5. Sānusuttavaṇṇanā",
  "atk-s0301a:1328_0": "239. Pañcame yakkhena gahito hotīti so kira tassā upāsikāya ekaputtako. Atha naṃ",
  "atk-s0301a:1328_1": "sā daharakāleyeva pabbājesi. So pabbajitakālato paṭṭhāya sīlavā ahosi vattasampanno,",
  "atk-s0301a:1328_2": "ācariyupajjhāyaāgantukādīnaṃ vattaṃ katameva hoti, māsassa aṭṭhamīdivase pāto vuṭṭhāya",
  "atk-s0301a:1328_3": "udakamāḷake udakaṃ upaṭṭhāpetvā dhammassavanaggaṃ sammajjitvā dīpaṃ jāletvā madhurassarena",
  "atk-s0301a:1328_4": "dhammassavanaṃ ghoseti. Bhikkhū tassa thāmaṃ ñatvā “sarabhāṇaṃ bhaṇa, sāmaṇerā”ti",
  "atk-s0301a:1328_5": "ajjhesanti. So “mayhaṃ hadayavāto rujati, kāso vā bādhatī”ti kiñci paccāhāraṃ akatvā",
  "atk-s0301a:1328_6": "dhammāsanaṃ abhiruhitvā ākāsagaṅgaṃ otārento viya sarabhāṇaṃ vatvā otaranto – “mayhaṃ",
  "atk-s0301a:1328_7": "mātāpitūnampi imasmiṃ sarabhaññe pattī”ti vadati. Tassa manussā mātāpitaro pattiyā",
  "atk-s0301a:1328_8": "dinnabhāvaṃ na jānanti. Anantarattabhāve panassa mātā yakkhinī jātā. Sā devatāhi",
  "atk-s0301a:1328_9": "saddhiṃ āgatā, dhammaṃ sutvā – “sāmaṇerena dinnapattiṃ anumodāmi, tātā”ti vadati.",
  "atk-s0301a:1328_10": "Sīlasampannā ca nāma bhikkhū sadevakassa lokassa piyā hontīti tasmiṃ sāmaṇere devatā",
  "atk-s0301a:1328_11": "salajjā sagāravā mahābrahmaṃ viya aggikkhandhaṃ viya ca naṃ maññanti. Sāmaṇere gāravena",
  "atk-s0301a:1328_12": "taṃ yakkhiniṃ garuṃ katvā passanti. Dhammassavanayakkhasamāgamādīsu “sānumātā sānumātā”ti",
  "atk-s0301a:1328_13": "yakkhiniyā aggāsanaṃ aggodakaṃ aggapiṇḍaṃ denti. Mahesakkhāpi yakkhā taṃ disvā maggā",
  "atk-s0301a:1328_14": "okkamanti, āsanā vuṭṭhahanti.",
  "atk-s0301a:1329_0": "Atha kho sāmaṇero vuḍḍhimanvāya paripakkindriyo anabhiratipīḷito anabhiratiṃ vinodetuṃ",
  "atk-s0301a:1329_1": "asakkonto parūḷhakesanakho kiliṭṭhanivāsanapārupano kassaci anārocetvā pattacīvaramādāya",
  "atk-s0301a:1329_2": "ekakova mātu gharaṃ gato. Upāsikā puttaṃ disvā, vanditvā āha – “tāta, tvaṃ pubbe",
  "atk-s0301a:1329_3": "ācariyupajjhāyehi vā daharasāmaṇerehi vā saddhiṃ idhāgacchasi. Kasmā ekakova ajja",
  "atk-s0301a:1329_4": "āgato”ti? So ukkaṇṭhitabhāvaṃ ārocesi. Saddhā upāsikā nānappakārena gharāvāse ādīnavaṃ",
  "atk-s0301a:1329_5": "dassetvā puttaṃ ovadamānāpi taṃ saññāpetuṃ asakkontī, “appeva nāma attano dhammatāyapi",
  "atk-s0301a:1329_6": "sallakkhessatī”ti anuyojetvāva – “tiṭṭha, tāta, yāva te yāgubhattaṃ sampādemi, yāguṃ",
  "atk-s0301a:1329_7": "pivitvā katabhattakiccassa te manāpāni vatthāni nīharitvā dassāmī”ti vatvā āsanaṃ",
  "atk-s0301a:1329_8": "paññāpetvā adāsi. Nisīdi sāmaṇero. Upāsikā muhutteneva yāgukhajjakaṃ sampādetvā adāsi.",
  "atk-s0301a:1329_9": "Tato “bhattaṃ sampādessāmī”ti avidūre nisinnā taṇḍule dhovati. Tasmiṃ samaye sā yakkhinī",
  "atk-s0301a:1329_10": "“kahaṃ nu kho sāmaṇero? Kiñci bhikkhāhāraṃ labhati, udāhu no”ti? Āvajjamānā tassa",
  "atk-s0301a:1329_11": "vibbhamitukāmatāya nisinnabhāvaṃ ñatvā, “mā heva kho me devatānaṃ antare lajjaṃ uppādeyya,",
  "atk-s0301a:1329_12": "gacchāmissa vibbhamane antarāyaṃ karomī”ti āgantvā sarīre adhimuccitvā gīvaṃ parivattetvā",
  "atk-s0301a:1329_13": "bhūmiyaṃ pātesi. So akkhīhi viparivattehi kheḷena paggharantena bhūmiyaṃ vipphandati.",
  "atk-s0301a:1329_14": "Tena vuttaṃ “yakkhena gahito hotī”ti.",
  "atk-s0301a:1330_0": "Abhāsīti upāsikā puttassa taṃ vippakāraṃ disvā vegena gantvā puttaṃ āliṅgetvā ūrūsu",
  "atk-s0301a:1330_1": "nipajjāpesi. Sakalagāmavāsino āgantvā balikammādīni karonti. Upāsikā paridevamānā imā gāthāyo abhāsi.",
  "atk-s0301a:1331_0": "Pāṭihāriyapakkhañcāti manussā “aṭṭhamīuposathassa paccuggamanañca anuggamanañca karissāmā”ti",
  "atk-s0301a:1331_1": "sattamiyāpi navamiyāpi uposathaṅgāni samādiyanti, cātuddasīpannarasīnaṃ paccuggamanānuggamanaṃ",
  "atk-s0301a:1331_2": "karontā terasiyāpi pāṭipadepi samādiyanti, “vassāvāsassa anuggamanaṃ karissāmā”ti",
  "atk-s0301a:1331_3": "dvinnaṃ pavāraṇānaṃ antare aḍḍhamāsaṃ nibaddhuposathikā bhavanti. Idaṃ sandhāya vuttaṃ",
  "atk-s0301a:1331_4": "“pāṭihāriyapakkhañcā”ti. Aṭṭhaṅgasusamāgatanti aṭṭhaṅgehi suṭṭhu samāgataṃ, sampayuttanti",
  "atk-s0301a:1331_5": "attho. Brahmacariyanti seṭṭhacariyaṃ. Na te hi yakkhā kīḷantīti na te gahetvā yakkhā kilamenti.",
  "atk-s0301a:1332_0": "Puna cātuddasinti imāya gāthāya sāmaṇerassa kāye adhimuttā yakkhinī āha. Āvi vā yadi",
  "atk-s0301a:1332_1": "vā rahoti kassaci sammukhe vā parammukhe vā. Pamutyatthīti pamutti atthi. Uppaccāpīti",
  "atk-s0301a:1332_2": "uppatitvāpi. Sacepi sakuṇo viya uppatitvā palāyasi, tathāpi te mokkho natthīti vadati.",
  "atk-s0301a:1332_3": "Evañca pana vatvā sāmaṇeraṃ muñci. Sāmaṇero akkhīni ummīlesi, mātā kese pakiriya",
  "atk-s0301a:1332_4": "assasantī passasantī rodati. So “amanussena gahitomhī”ti na jānāti. Olokento pana",
  "atk-s0301a:1332_5": "“ahaṃ pubbe pīṭhe nisinno. Mātā me avidūre nisīditvā taṇḍule dhovati. Idāni panamhi",
  "atk-s0301a:1332_6": "bhūmiyaṃ nisinno, mātāpi me assasantī passasantī rodati, sakalagāmavāsinopi sannipatitā.",
  "atk-s0301a:1332_7": "Kiṃ nu kho eta”nti? Nipannakova mataṃ vā ammāti gāthamāha.",
  "atk-s0301a:1333": "Kāme cajitvānāti duvidhepi kāme pahāya. Punarāgacchateti vibbhamanavasena āgacchati. Puna jīvaṃ mato hi soti uppabbajitvā puna jīvantopi so matakova, tasmā tampi rodantīti vadati.",
  "atk-s0301a:1334_0": "Idānissa gharāvāse ādīnavaṃ dassentī kukkuḷātiādimāha. Tattha kukkuḷāti gharāvāso",
  "atk-s0301a:1334_1": "kira uṇhaṭṭhena kukkuḷā nāma hoti. Kassa ujjhāpayāmaseti – “abhidhāvatha, bhaddaṃ",
  "atk-s0301a:1334_2": "te hotū”ti evaṃ vatvā – “yaṃ tvaṃ vibbhamitukāmo yakkhena pāpito, imaṃ vippakāraṃ",
  "atk-s0301a:1334_3": "kassa mayaṃ ujjhāpayāma nijjhāpayāma ārocayāmā”ti vadati. Puna ḍayhitumicchasītiādittagharato",
  "atk-s0301a:1334_4": "nīhaṭabhaṇḍaṃ viya gharā nīharitvā buddhasāsane pabbajito puna mahāḍāhasadise gharāvāse",
  "atk-s0301a:1334_5": "ḍayhituṃ icchasīti attho. So mātari kathentiyā kathentiyā sallakkhetvā hirottappaṃ",
  "atk-s0301a:1334_6": "paṭilabhitvā, “natthi mayhaṃ gihibhāvena attho”ti āha. Athassa mātā “sādhu, tātā”ti",
  "atk-s0301a:1334_7": "tuṭṭhā paṇītabhojanaṃ bhojetvā, “kati vassosi, tātā”ti pucchi. Paripuṇṇavassomhi",
  "atk-s0301a:1334_8": "upāsiketi. “Tena hi, tāta, upasampadaṃ karohī”ti cīvarasāṭake adāsi. So ticīvaraṃ",
  "atk-s0301a:1334_9": "kārāpetvā upasampanno buddhavacanaṃ uggaṇhanto tepiṭako hutvā sīlādīnaṃ āgataṭṭhāne",
  "atk-s0301a:1334_10": "taṃ taṃ pūrento nacirasseva arahattaṃ patvā mahādhammakathiko hutvā vīsavassasataṃ",
  "atk-s0301a:1334_11": "ṭhatvā sakalajambudīpaṃ khobhetvā parinibbāyi. Pañcamaṃ.",
  "atk-s0301a:1335": "6. Piyaṅkarasuttavaṇṇanā",
  "atk-s0301a:1336_0": "240. Chaṭṭhe jetavaneti jetavanassa paccante kosambakakuṭi nāma atthi, tattha viharati.",
  "atk-s0301a:1336_1": "Dhammapadānīti idha pāṭiyekkaṃ saṅgahaṃ āruḷhā chabbīsativaggā tanti adhippetā. Tatra",
  "atk-s0301a:1336_2": "thero tasmiṃ samaye antovihāre nisinno madhurassarena sarabhaññaṃ katvā appamādavaggaṃ",
  "atk-s0301a:1336_3": "bhāsati. Evaṃ tosesīti sā kira puttaṃ piyaṅkaraṃ aṅkenādāya jetavanassa pacchimabhāgato",
  "atk-s0301a:1336_4": "paṭṭhāya gocaraṃ pariyesantī anupubbena nagarābhimukhī hutvā uccārapassāvakheḷasiṅghāṇikadubbhojanāni",
  "atk-s0301a:1336_5": "pariyesamānā therassa vasanaṭṭhānaṃ patvā madhurassaraṃ assosi. Tassā so saddo chaviādīni",
  "atk-s0301a:1336_6": "chetvā aṭṭhimiñjaṃ āhacca hadayaṅgamanīyo hutvā aṭṭhāsi. Athassā gocarapariyesane",
  "atk-s0301a:1336_7": "cittampi na uppajji, ohitasotā dhammameva suṇantī ṭhitā. Yakkhadārakassa pana daharatāya",
  "atk-s0301a:1336_8": "dhammassavane cittaṃ natthi. So jighacchāya pīḷitattā, “kasmā ammā gatagataṭṭhāne",
  "atk-s0301a:1336_9": "khāṇuko viya tiṭṭhasi? Na mayhaṃ khādanīyaṃ vā bhojanīyaṃ vā pariyesasī”ti punappunaṃ",
  "atk-s0301a:1336_10": "mātaraṃ codeti. Sā “dhammassavanassa me antarāyaṃ karotī”ti puttakaṃ “mā saddaṃ kari,",
  "atk-s0301a:1336_11": "piyaṅkarā”ti evaṃ tosesi. Tattha mā saddaṃ karīti saddaṃ mā kari.",
  "atk-s0301a:1337_0": "Pāṇesu cāti gāthāya sā attano dhammatāya samādiṇṇaṃ pañcasīlaṃ dasseti. Tattha saṃyamāmaseti",
  "atk-s0301a:1337_1": "saṃyamāma saṃyatā homa. Iminā pāṇātipātā virati gahitā, dutiyapadena musāvādā virati,",
  "atk-s0301a:1337_2": "tatiyapadena sesā tisso viratiyo. Api muccema pisācayoniyāti api nāma yakkhaloke",
  "atk-s0301a:1337_3": "uppannāni pañca verāni pahāya, yoniso paṭipajjitvā imāya chātakadubbhikkhāya pisācayakkhayoniyā",
  "atk-s0301a:1337_4": "muccema, tātāti vadati. Chaṭṭhaṃ.",
  "atk-s0301a:1338": "7. Punabbasusuttavaṇṇanā",
  "atk-s0301a:1339_0": "241. Sattame tena kho pana samayenāti katarasamayena? Sūriyassa atthaṅgamanasamayena.",
  "atk-s0301a:1339_1": "Tadā kira bhagavā pacchābhatte mahājanassa dhammaṃ desetvā mahājanaṃ uyyojetvā nhānakoṭṭhake",
  "atk-s0301a:1339_2": "nhatvā gandhakuṭipariveṇe paññattavarabuddhāsane puratthimalokadhātuṃ olokayamāno",
  "atk-s0301a:1339_3": "nisīdi. Athekacārikadvicārikādayo paṃsukūlikapiṇḍapātikabhikkhū attano attano vasanaṭṭhānehi",
  "atk-s0301a:1339_4": "nikkhamitvā āgamma dasabalaṃ vanditvā rattasāṇiyā parikkhipamānā viya nisīdiṃsu.",
  "atk-s0301a:1339_5": "Atha nesaṃ ajjhāsayaṃ viditvā satthā nibbānapaṭisaṃyuttaṃ dhammakathaṃ kathesi.",
  "atk-s0301a:1340_0": "Evaṃ tosesīti sā kira dhītaraṃ aṅkenādāya puttaṃ aṅguliyā gahetvā jetavanapiṭṭhiyaṃ",
  "atk-s0301a:1340_1": "pākāraparikkhepasamīpe uccārapassāvakheḷasiṅghāṇikaṃ pariyesamānā anupubbena jetavanadvārakoṭṭhakaṃ",
  "atk-s0301a:1340_2": "sampattā. Bhagavato ca, “ānanda, pattaṃ āhara, cīvaraṃ āhara, vighāsādānaṃ dānaṃ",
  "atk-s0301a:1340_3": "dehī”ti kathentassa saddo samantā dvādasahatthamattameva gaṇhāti. Dhammaṃ desentassa",
  "atk-s0301a:1340_4": "sacepi cakkavāḷapariyantaṃ katvā parisā nisīdati, yathā parisaṃ gacchati, bahiparisāya",
  "atk-s0301a:1340_5": "ekaṅgulimattampi na niggacchati, “mā akāraṇā madhurasaddo nassī”ti. Tatrāyaṃ yakkhinī",
  "atk-s0301a:1340_6": "bahiparisāya ṭhitā saddaṃ na suṇāti, dvārakoṭṭhake ṭhitāya panassā mahatiyā buddhavīthiyā",
  "atk-s0301a:1340_7": "abhimukhe ṭhitā gandhakuṭi paññāyi. Sā nivāte dīpasikhā viya buddhagāravena hatthakukkuccādirahitaṃ",
  "atk-s0301a:1340_8": "niccalaṃ parisaṃ disvā – “nūna mettha kiñci bhājanīyabhaṇḍaṃ bhavissati, yato ahaṃ",
  "atk-s0301a:1340_9": "sappitelamadhuphāṇitādīsu kiñcideva pattato vā hatthato vā paggharantaṃ bhūmiyaṃ",
  "atk-s0301a:1340_10": "vā pana patitaṃ labhissāmī”ti antovihāraṃ pāvisi. Dvārakoṭṭhake avaruddhakānaṃ nivāraṇatthāya",
  "atk-s0301a:1340_11": "ṭhitā ārakkhadevatā yakkhiniyā upanissayaṃ disvā na nivāresi. Tassā saha parisāya",
  "atk-s0301a:1340_12": "ekībhāvagamanena madhurassaro chaviādīni chinditvā aṭṭhimiñjaṃ āhacca aṭṭhāsi. Taṃ",
  "atk-s0301a:1340_13": "dhammassavanatthāya niccalaṃ ṭhitaṃ purimanayeneva puttakā codayiṃsu. Sā “dhammassavanassa",
  "atk-s0301a:1340_14": "me antarāyaṃ karontī”ti puttake tuṇhī uttarike hohīti evaṃ tosesi.",
  "atk-s0301a:1341_0": "Tattha yāvāti yāva dhammaṃ suṇāmi, tāva tuṇhī hohīti attho. Sabbaganthappamocananti",
  "atk-s0301a:1341_1": "nibbānaṃ āgamma sabbe ganthā pamuccanti, tasmā taṃ sabbaganthappamocananti vuccati.",
  "atk-s0301a:1341_2": "Ativelāti velātikkantā pamāṇātikkantā. Piyāyanāti magganā patthanā. Tato piyataranti",
  "atk-s0301a:1341_3": "yā ayaṃ assa dhammassa magganā patthanā, idaṃ mayhaṃ tato piyataranti attho. Piyatarāti",
  "atk-s0301a:1341_4": "vā pāṭho. Pāṇinanti yathā pāṇīnaṃ dukkhā moceti. Ke mocetīti? Pāṇineti āharitvā vattabbaṃ.",
  "atk-s0301a:1341_5": "Yaṃ dhammaṃ abhisambuddhanti, yaṃ dhammaṃ bhagavā abhisambuddho. Tuṇhībhūtāyamuttarāti",
  "atk-s0301a:1341_6": "na kevalaṃ ahameva, ayaṃ me bhaginī uttarāpi tuṇhībhūtāti vadati. Saddhammassa anaññāyāti,",
  "atk-s0301a:1341_7": "amma, mayaṃ pubbepi imaṃ saddhammameva ajānitvā idāni idaṃ khuppipāsādidukkhaṃ anubhavantā",
  "atk-s0301a:1341_8": "dukkhaṃ carāma viharāma.",
  "atk-s0301a:1342_0": "Cakkhumāti pañcahi cakkhūhi cakkhumā. Dhammaṃ desentoyeva bhagavā parisaṃ sallakkhayamāno",
  "atk-s0301a:1342_1": "tassā yakkhiniyā ceva yakkhadārakassa ca sotāpattiphalassa upanissayaṃ disvā desanaṃ",
  "atk-s0301a:1342_2": "vinivaṭṭetvā catusaccakathaṃ dīpeti, taṃ sutvā tasmiṃyeva dese ṭhitā yakkhinī saddhiṃ",
  "atk-s0301a:1342_3": "puttena sotāpattiphale patiṭṭhitā. Dhītuyāpi panassā upanissayo atthi, atidaharattā",
  "atk-s0301a:1342_4": "pana desanaṃ sampaṭicchituṃ nāsakkhi.",
  "atk-s0301a:1343_0": "Idāni sā yakkhinī puttassa anumodanaṃ karontī sādhu kho paṇḍito nāmātiādimāha. Ajjāhamhi",
  "atk-s0301a:1343_1": "samuggatāti ahamhi ajja vaṭṭato uggatā samuggatā sāsane vā uggatā samuggatā, tvampi",
  "atk-s0301a:1343_2": "sukhī hohīti. Diṭṭhānīti mayā ca tayā ca diṭṭhāni. Uttarāpi suṇātu meti, “amhākaṃ",
  "atk-s0301a:1343_3": "catusaccapaṭivedhabhāvaṃ, dhītā me uttarāpi, suṇātū”ti vadati. Saha saccapaṭivedheneva",
  "atk-s0301a:1343_4": "sāpi sūcilomo viya sabbaṃ setakaṇḍukacchuādibhāvaṃ pahāya dibbasampattiṃ paṭilabhati",
  "atk-s0301a:1343_5": "saddhiṃ puttena. Dhītā panassā yathā nāma loke mātāpitūhi issariye laddhe puttānampi",
  "atk-s0301a:1343_6": "taṃ hoti, evaṃ mātu-ānubhāveneva sampattiṃ labhi. Tato paṭṭhāya ca sā saddhiṃ puttakehi",
  "atk-s0301a:1343_7": "gandhakuṭisamīparukkheyeva nivāsarukkhaṃ labhitvā sāyaṃ pātaṃ buddhadassanaṃ labhamānā",
  "atk-s0301a:1343_8": "dhammaṃ suṇamānā dīgharattaṃ tattheva vasi. Sattamaṃ.",
  "atk-s0301a:1344": "8. Sudattasuttavaṇṇanā",
  "atk-s0301a:1345_0": "242. Aṭṭhame kenacideva karaṇīyenāti vāṇijjakammaṃ adhippetaṃ. Anāthapiṇḍiko ca rājagahaseṭṭhi",
  "atk-s0301a:1345_1": "ca aññamaññaṃ bhaginipatikā honti. Yadā rājagahe uṭṭhānakabhaṇḍakaṃ mahagghaṃ hoti,",
  "atk-s0301a:1345_2": "tadā rājagahaseṭṭhi taṃ gahetvā pañcasakaṭasatehi sāvatthiṃ gantvā yojanamatte ṭhito",
  "atk-s0301a:1345_3": "attano āgatabhāvaṃ jānāpeti. Anāthapiṇḍiko paccuggantvā tassa mahāsakkāraṃ katvā",
  "atk-s0301a:1345_4": "ekayānaṃ āropetvā sāvatthiṃ pavisati. So sace bhaṇḍaṃ lahukaṃ vikkīyati, vikkiṇāti.",
  "atk-s0301a:1345_5": "No ce, bhaginighare ṭhapetvā pakkamati. Anāthapiṇḍikopi tatheva karoti. Svāyaṃ tadāpi",
  "atk-s0301a:1345_6": "teneva karaṇīyena agamāsi. Taṃ sandhāyetaṃ vuttaṃ.",
  "atk-s0301a:1346_0": "Taṃ divasaṃ pana rājagahaseṭṭhi yojanamatte ṭhitena anāthapiṇḍikena āgatabhāvajānanatthaṃ",
  "atk-s0301a:1346_1": "pesitaṃ paṇṇaṃ na suṇi, dhammassavanatthāya vihāraṃ agamāsi. So dhammakathaṃ sutvā",
  "atk-s0301a:1346_2": "svātanāya buddhappamukhaṃ bhikkhusaṅghaṃ nimantetvā attano ghare uddhanakhaṇāpanadāruphālanādīni",
  "atk-s0301a:1346_3": "kāresi. Anāthapiṇḍikopi “idāni mayhaṃ paccuggamanaṃ karissati, idāni karissatī”ti",
  "atk-s0301a:1346_4": "gharadvārepi paccuggamanaṃ alabhitvā antogharaṃ paviṭṭho paṭisanthārampi na bahuṃ",
  "atk-s0301a:1346_5": "alattha. “Kiṃ, mahāseṭṭhi, kusalaṃ dārakarūpānaṃ? Nasi magge kilanto”ti? Ettakova",
  "atk-s0301a:1346_6": "paṭisanthāro ahosi. So tassa mahābyāpāraṃ disvā, “kiṃ nu te, gahapati, āvāho vā bhavissatī”ti?",
  "atk-s0301a:1346_7": "Khandhake āgatanayeneva kathaṃ pavattetvā tassa mukhato buddhasaddaṃ sutvā pañcavaṇṇaṃ",
  "atk-s0301a:1346_8": "pītiṃ paṭilabhi. Sā tassa sīsena uṭṭhāya yāva pādapiṭṭhiyā, pādapiṭṭhiyā uṭṭhāya",
  "atk-s0301a:1346_9": "yāva sīsā gacchati, ubhato uṭṭhāya majjhe osarati, majjhe uṭṭhāya ubhato gacchati.",
  "atk-s0301a:1346_10": "So pītiyā nirantaraṃ phuṭṭho, “buddhoti tvaṃ, gahapati, vadesi? Buddho tāhaṃ, gahapati,",
  "atk-s0301a:1346_11": "vadāmī”ti evaṃ tikkhattuṃ pucchitvā, “ghosopi kho eso dullabho lokasmiṃ yadidaṃ buddho”ti",
  "atk-s0301a:1346_12": "āha. Idaṃ sandhāya vuttaṃ “assosi kho anāthapiṇḍiko, gahapati, buddho kira loke uppanno”ti.",
  "atk-s0301a:1347_0": "Etadahosi akālo kho ajjāti so kira taṃ seṭṭhiṃ pucchi, “kuhiṃ gahapati satthā viharatī”ti?",
  "atk-s0301a:1347_1": "Athassa so – “buddhā nāma durāsadā āsīvisasadisā honti, satthā sivathikāya vasati,",
  "atk-s0301a:1347_2": "na sakkā tattha tumhādisehi imāya velāya gantu”nti ācikkhi. Athassa etadahosi. Buddhagatāya",
  "atk-s0301a:1347_3": "satiyā nipajjīti taṃdivasaṃ kirassa bhaṇḍasakaṭesu vā upaṭṭhākesu vā cittampi na",
  "atk-s0301a:1347_4": "uppajji, sāyamāsampi na akāsi, sattabhūmikaṃ pana pāsādaṃ āruyha supaññattālaṅkatavarasayane",
  "atk-s0301a:1347_5": "“buddho buddho”ti sajjhāyaṃ karontova nipajjitvā niddaṃ okkami. Tena vuttaṃ “buddhagatāya satiyā nipajjī”ti.",
  "atk-s0301a:1348_0": "Rattiyā sudaṃ tikkhattuṃ uṭṭhāsi pabhātanti maññamānoti paṭhamayāme tāva vītivatte",
  "atk-s0301a:1348_1": "uṭṭhāya buddhaṃ anussari, athassa balavappasādo udapādi, pītiāloko ahosi, sabbatamaṃ",
  "atk-s0301a:1348_2": "vigacchi, dīpasahassujjalaṃ viya canduṭṭhānaṃ sūriyuṭṭhānaṃ viya ca jātaṃ. So “papādaṃ",
  "atk-s0301a:1348_3": "āpanno vatamhi, sūriyo uggato”ti uṭṭhāya ākāsatale ṭhitaṃ candaṃ ulloketvā “ekova",
  "atk-s0301a:1348_4": "yāmo gato, aññe dve atthī”ti puna pavisitvā nipajji. Etenupāyena majjhimayāmāvasānepi",
  "atk-s0301a:1348_5": "pacchimayāmāvasānepīti tikkhattuṃ uṭṭhāsi. Pacchimayāmāvasāne pana balavapaccūseyeva",
  "atk-s0301a:1348_6": "uṭṭhāya ākāsatalaṃ āgantvā mahādvārābhimukhova ahosi, sattabhūmikadvāraṃ sayameva",
  "atk-s0301a:1348_7": "vivaṭaṃ ahosi. So pāsādā oruyha antaravīthiṃ paṭipajji.",
  "atk-s0301a:1349_0": "Vivariṃsūti “ayaṃ mahāseṭṭhi ‘buddhupaṭṭhānaṃ gamissāmī’ti nikkhanto, paṭhamadassaneneva",
  "atk-s0301a:1349_1": "sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ saṅghārāmaṃ",
  "atk-s0301a:1349_2": "katvā cātuddisassa ariyagaṇassa anāvaṭadvāro bhavissati, na yuttamassa dvāraṃ pidahitu”nti",
  "atk-s0301a:1349_3": "cintetvā vivariṃsu. Antaradhāyīti rājagahaṃ kira ākiṇṇamanussaṃ antonagare nava koṭiyo,",
  "atk-s0301a:1349_4": "bahinagare navāti taṃ upanissāya aṭṭhārasa manussakoṭiyo vasanti. Avelāya matamanusse",
  "atk-s0301a:1349_5": "bahi nīharituṃ asakkontā aṭṭālake ṭhatvā bahidvāre khipanti. Mahāseṭṭhi nagarato",
  "atk-s0301a:1349_6": "bahinikkhantamattova allasarīraṃ pādena akkami, aparampi piṭṭhipādena pahari. Makkhikā",
  "atk-s0301a:1349_7": "uppatitvā parikiriṃsu. Duggandho nāsapuṭaṃ abhihani. Buddhappasādo tanuttaṃ gato.",
  "atk-s0301a:1349_8": "Tenassa āloko antaradhāyi, andhakāro pāturahosi. Saddamanussāvesīti “seṭṭhissa ussāhaṃ",
  "atk-s0301a:1349_9": "janessāmī”ti suvaṇṇakiṅkiṇikaṃ ghaṭṭento viya madhurassarena saddaṃ anussāvesi.",
  "atk-s0301a:1350_0": "Sataṃ kaññāsahassānīti purimapadānipi imināva sahassapadena saddhiṃ sambandhanīyāni.",
  "atk-s0301a:1350_1": "Yatheva hi sataṃ kaññāsahassāni, sataṃ sahassāni hatthī, sataṃ sahassāni assā, sataṃ",
  "atk-s0301a:1350_2": "sahassāni rathāti ayamettha attho. Iti ekekasatasahassameva dīpitaṃ. Padavītihārassāti",
  "atk-s0301a:1350_3": "padavītihāro nāma samagamane dvinnaṃ padānaṃ antare muṭṭhiratanamattaṃ. Kalaṃ nāgghanti",
  "atk-s0301a:1350_4": "soḷasinti taṃ ekaṃ padavītihāraṃ soḷasabhāge katvā tato eko koṭṭhāso puna soḷasadhā,",
  "atk-s0301a:1350_5": "tato eko soḷasadhāti evaṃ soḷasa vāre soḷasadhā bhinnassa eko koṭṭhāso soḷasikalā",
  "atk-s0301a:1350_6": "nāma, taṃ soḷasikalaṃ etāni cattāri satasahassāni na agghanti. Idaṃ vuttaṃ hoti –",
  "atk-s0301a:1350_7": "sataṃ hatthisahassāni sataṃ assasahassāni sataṃ rathasahassāni sataṃ kaññāsahassāni,",
  "atk-s0301a:1350_8": "tā ca kho āmukkamaṇikuṇḍalā sakalajambudīparājadhītaro vāti imasmā ettakā lābhā vihāraṃ",
  "atk-s0301a:1350_9": "gacchantassa tasmiṃ soḷasikalasaṅkhāte padese pavattacetanāva uttaritarāti. Idaṃ",
  "atk-s0301a:1350_10": "pana vihāragamanaṃ kassa vasena gahitanti? Vihāraṃ gantvā anantarāyena sotāpattiphale",
  "atk-s0301a:1350_11": "patiṭṭhahantassa. “Gandhamālādīhi pūjaṃ karissāmi, cetiyaṃ vandissāmi, dhammaṃ sossāmi,",
  "atk-s0301a:1350_12": "dīpapūjaṃ karissāmi, saṅghaṃ nimantetvā dānaṃ dassāmi, sikkhāpadesu vā saraṇesu vā",
  "atk-s0301a:1350_13": "patiṭṭhahissāmī”ti gacchatopi vasena vaṭṭatiyeva.",
  "atk-s0301a:1351_0": "Andhakāro antaradhāyīti so kira cintesi – “ahaṃ ekakoti saññaṃ karomi, anuyuttāpi",
  "atk-s0301a:1351_1": "me atthi, kasmā bhāyāmī”ti sūro ahosi. Athassa balavā buddhappasādo udapādi. Tasmā",
  "atk-s0301a:1351_2": "andhakāro antaradhāyīti. Sesavāresupi eseva nayo. Apica purato purato gacchanto bhiṃsanake",
  "atk-s0301a:1351_3": "susānamagge aṭṭhikasaṅkhalikasamaṃsalohitantiādīni anekavidhāni kuṇapāni addasa.",
  "atk-s0301a:1351_4": "Soṇasiṅgālādīnaṃ saddaṃ assosi. Taṃ sabbaṃ parissayaṃ punappunaṃ buddhagataṃ pasādaṃ",
  "atk-s0301a:1351_5": "vaḍḍhetvā maddanto agamāsiyeva.",
  "atk-s0301a:1352_0": "Ehi sudattāti so kira seṭṭhi gacchamānova cintesi – “imasmiṃ loke bahū pūraṇakassapādayo",
  "atk-s0301a:1352_1": "titthiyā ‘mayaṃ buddhā mayaṃ buddhā’ti vadanti, kathaṃ nu kho ahaṃ satthu buddhabhāvaṃ",
  "atk-s0301a:1352_2": "jāneyya”nti? Athassa etadahosi – “mayhaṃ guṇavasena uppannaṃ nāmaṃ mahājano jānāti,",
  "atk-s0301a:1352_3": "kuladattiyaṃ pana me nāmaṃ aññatra mayā na koci jānāti. Sace buddho bhavissati, kuladattikanāmena",
  "atk-s0301a:1352_4": "maṃ ālapissatī”ti. Satthā tassa cittaṃ ñatvā evamāha.",
  "atk-s0301a:1353_0": "Parinibbutoti kilesaparinibbānena parinibbuto. Āsattiyoti taṇhāyo. Santinti kilesavūpasamaṃ.",
  "atk-s0301a:1353_1": "Pappuyyāti patvā. Idañca pana vatvā satthā tassa anupubbikathaṃ kathetvā matthake",
  "atk-s0301a:1353_2": "cattāri saccāni pakāsesi. Seṭṭhi dhammadesanaṃ sutvā sotāpattiphale patiṭṭhāya buddhappamukhaṃ",
  "atk-s0301a:1353_3": "bhikkhusaṅghaṃ nimantetvā punadivasato paṭṭhāya mahādānaṃ dātuṃ ārabhi. Bimbisārādayo",
  "atk-s0301a:1353_4": "seṭṭhissa sāsanaṃ pesenti – “tvaṃ āgantuko, yaṃ nappahoti, taṃ ito āharāpehī”ti.",
  "atk-s0301a:1353_5": "So “alaṃ tumhe bahukiccā”ti sabbe paṭikkhipitvā pañcahi sakaṭasatehi ānītavibhavena",
  "atk-s0301a:1353_6": "sattāhaṃ mahādānaṃ adāsi. Dānapariyosāne ca bhagavantaṃ sāvatthiyaṃ vassāvāsaṃ paṭijānāpetvā",
  "atk-s0301a:1353_7": "rājagahassa ca sāvatthiyā ca antare yojane yojane satasahassaṃ datvā pañcacattālīsa",
  "atk-s0301a:1353_8": "vihāre kārento sāvatthiṃ gantvā jetavanamahāvihāraṃ kāretvā buddhappamukhassa bhikkhusaṅghassa",
  "atk-s0301a:1353_9": "niyyādesīti. Aṭṭhamaṃ.",
  "atk-s0301a:1354": "9. Paṭhamasukkāsuttavaṇṇanā",
  "atk-s0301a:1355_0": "243. Navame rathikāya rathikanti ekaṃ rathikaṃ gahetvā tato aparaṃ gacchanto rathikāya",
  "atk-s0301a:1355_1": "rathikaṃ upasaṅkamanto nāma hoti. Siṅghāṭakepi eseva nayo. Ettha ca rathikāti racchā.",
  "atk-s0301a:1355_2": "Siṅghāṭakanti catukkaṃ. Kiṃ me katāti kiṃ ime katā? Kiṃ karontīti attho. Madhupītāva",
  "atk-s0301a:1355_3": "seyareti gandhamadhupānaṃ pītā viya sayanti. Gandhamadhupānaṃ pīto kira sīsaṃ ukkhipituṃ",
  "atk-s0301a:1355_4": "na sakkoti, asaññī hutvā sayateva. Tasmā evamāha.",
  "atk-s0301a:1356_0": "Tañca pana appaṭivānīyanti tañca pana dhammaṃ appaṭivānīyaṃ deseti. Bāhirakañhi sumadhurampi",
  "atk-s0301a:1356_1": "bhojanaṃ punappunaṃ bhuñjantassa na ruccati, “apanetha, kiṃ iminā”ti? Paṭivānetabbaṃ",
  "atk-s0301a:1356_2": "apanetabbaṃ hoti, na evamayaṃ dhammo. Imaṃ hi dhammaṃ paṇḍitā vassasatampi vassasahassampi",
  "atk-s0301a:1356_3": "suṇantā tittiṃ na gacchanti. Tenāha “appaṭivānīya”nti. Asecanakamojavanti anāsittakaṃ",
  "atk-s0301a:1356_4": "ojavantaṃ. Yathā hi bāhirāni asambhinnapāyāsādīnipi sappimadhusakkharāhi āsittāni",
  "atk-s0301a:1356_5": "yojitāneva madhurāni ojavantāni honti, na evamayaṃ dhammo. Ayaṃ hi attano dhammatāya",
  "atk-s0301a:1356_6": "madhuro ceva ojavā ca, na aññena upasitto. Tenāha “asecanakamojava”nti. Pivanti maññe",
  "atk-s0301a:1356_7": "sappaññāti paṇḍitapurisā pivanti viya. Valāhakameva panthagūti valāhakantarato nikkhantaudakaṃ",
  "atk-s0301a:1356_8": "ghammābhitattā pathikā viya. Navamaṃ.",
  "atk-s0301a:1357": "10-11. Dutiyasukkāsuttādivaṇṇanā",
  "atk-s0301a:1358": "244. Dasame puññaṃ vata pasavi bahunti bahuṃ vata puññaṃ pasavatīti. Dasamaṃ.",
  "atk-s0301a:1359": "245. Ekādasamaṃ uttānameva. Ekādasamaṃ.",
  "atk-s0301a:1360": "12. Āḷavakasuttavaṇṇanā",
  "atk-s0301a:1361_0": "246. Dvādasame āḷaviyanti āḷavīti taṃ raṭṭhampi nagarampi. Tañca bhavanaṃ nagarassa",
  "atk-s0301a:1361_1": "avidūre gāvutamatte ṭhitaṃ. Bhagavā tattha viharanto taṃ nagaraṃ upanissāya āḷaviyaṃ",
  "atk-s0301a:1361_2": "viharatīti vutto. Āḷavakassa yakkhassa bhavaneti ettha pana ayamanupubbikathā – āḷavako",
  "atk-s0301a:1361_3": "kira rājā vividhanāṭakūpabhogaṃ chaḍḍetvā corapaṭibāhanatthaṃ paṭirājanisedhanatthaṃ",
  "atk-s0301a:1361_4": "byāyāmakaraṇatthañca sattame sattame divase migavaṃ gacchanto ekadivasaṃ balakāyena",
  "atk-s0301a:1361_5": "saddhiṃ katikaṃ akāsi – “yassa passena migo palāyati, tasseva so bhāro”ti. Atha tasseva",
  "atk-s0301a:1361_6": "passena migo palāyi, javasampanno rājā dhanuṃ gahetvā pattikova tiyojanaṃ taṃ migaṃ",
  "atk-s0301a:1361_7": "anubandhi. Eṇimigā ca tiyojanavegā eva honti. Atha parikkhīṇajavaṃ taṃ udakaṃ viya",
  "atk-s0301a:1361_8": "pavisitvā ṭhitaṃ vadhitvā dvidhā chetvā anatthikopi maṃsena “nāsakkhi migaṃ gahetu”nti",
  "atk-s0301a:1361_9": "apavādamocanatthaṃ kājenādāya āgacchanto nagarassāvidūre bahalapattapalāsaṃ mahānigrodhaṃ",
  "atk-s0301a:1361_10": "disvā parissamavinodanatthaṃ tassa mūlamupagato. Tasmiñca nigrodhe āḷavako yakkho",
  "atk-s0301a:1361_11": "mahārājasantikā bhavanaṃ labhitvā majjhanhikasamaye tassa rukkhassa chāyāya phuṭṭhokāsaṃ",
  "atk-s0301a:1361_12": "paviṭṭhe pāṇino khādanto paṭivasati. So taṃ disvā khādituṃ upagato. Rājā tena saddhiṃ",
  "atk-s0301a:1361_13": "katikaṃ akāsi – “muñca maṃ, ahaṃ te divase divase manussañca thālipākañca pesessāmī”ti.",
  "atk-s0301a:1361_14": "Yakkho – “tvaṃ rājūpabhogena pamatto na sarissasi, ahaṃ pana bhavanaṃ anupagatañca",
  "atk-s0301a:1361_15": "ananuññātañca khādituṃ na labhāmi, svāhaṃ bhavantampi jīyeyya”nti na muñci. Rājā",
  "atk-s0301a:1361_16": "“yaṃ divasaṃ na pesemi, taṃ divasaṃ maṃ gahetvā khādā”ti attānaṃ anujānitvā tena",
  "atk-s0301a:1361_17": "mutto nagarābhimukho agamāsi.",
  "atk-s0301a:1362_0": "Balakāyo magge khandhāvāraṃ bandhitvā ṭhito rājānaṃ disvā, “kiṃ, mahārāja, ayasamattabhayā",
  "atk-s0301a:1362_1": "evaṃ kilantosī”ti? Vadanto paccuggantvā paṭiggahesi. Rājā taṃ pavattiṃ anārocetvā",
  "atk-s0301a:1362_2": "nagaraṃ gantvā katapātarāso nagaraguttikaṃ āmantetvā etamatthaṃ ārocesi. Nagaraguttiko",
  "atk-s0301a:1362_3": "– “kiṃ, deva, kālaparicchedo kato”ti āha? Na kato bhaṇeti. Duṭṭhu kataṃ, deva, amanussā",
  "atk-s0301a:1362_4": "hi paricchinnamattameva labhanti, aparicchinne pana janapadassābādho bhavissati,",
  "atk-s0301a:1362_5": "hotu deva, kiñcāpi evamakāsi, appossukko tvaṃ rajjasukhamanubhohi, ahamettha kātabbaṃ",
  "atk-s0301a:1362_6": "karissāmīti. So kālasseva vuṭṭhāya bandhanāgāradvāre ṭhatvā ye ye vajjhā honti, te",
  "atk-s0301a:1362_7": "te sandhāya “yo jīvitatthiko, so nikkhamatū”ti bhaṇati. Yo paṭhamaṃ nikkhamati, taṃ",
  "atk-s0301a:1362_8": "gehaṃ netvā nhāpetvā bhojetvā ca “imaṃ thālipākaṃ yakkhassa dehī”ti peseti. Taṃ rukkhamūlaṃ",
  "atk-s0301a:1362_9": "paviṭṭhamattaṃyeva yakkho bheravaṃ attabhāvaṃ nimminitvā mūlakandaṃ viya khādi. Yakkhānubhāvena",
  "atk-s0301a:1362_10": "kira manussānaṃ kesādīni upādāya sakalasarīraṃ navanītapiṇḍaṃ viya hoti, yakkhassa",
  "atk-s0301a:1362_11": "bhattaṃ gāhāpetuṃ gatapurisā taṃ disvā bhītā yathāmittaṃ ārocesuṃ. Tato pabhuti “rājā",
  "atk-s0301a:1362_12": "core gahetvā yakkhassa detī”ti manussā corakammato paṭiviratā. Tato aparena samayena",
  "atk-s0301a:1362_13": "navacorānaṃ abhāvena purāṇacorānañca parikkhayena bandhanāgārāni suññāni ahesuṃ.",
  "atk-s0301a:1363_0": "Atha nagaraguttiko rañño ārocesi. Rājā attano dhanaṃ nagararacchāsu chaḍḍāpesi “appeva",
  "atk-s0301a:1363_1": "nāma koci lobhena gaṇheyyā”ti. Taṃ pādenapi koci nacchupi. So core alabhanto amaccānaṃ",
  "atk-s0301a:1363_2": "ārocesi. Amaccā “kulapaṭipāṭiyā ekamekaṃ jiṇṇakaṃ pesema, so pakatiyāpi maccupathe",
  "atk-s0301a:1363_3": "vattatī”ti āhaṃsu. Rājā “amhākaṃ pitaraṃ amhākaṃ pitāmahaṃ pesetīti manussā khobhaṃ",
  "atk-s0301a:1363_4": "karissanti, mā vo etaṃ ruccī”ti vāresi. “Tena hi, deva, dārakaṃ pesema uttānaseyyakaṃ,",
  "atk-s0301a:1363_5": "tathāvidhassa hi ‘mātā me’ti ‘pitā me’ti sineho natthī”ti āhaṃsu. Rājā anujāni. Te",
  "atk-s0301a:1363_6": "tathā akaṃsu. Nagare dārakamātaro ca dārake gahetvā gabbhiniyo ca palāyitvā parajanapade",
  "atk-s0301a:1363_7": "dārake saṃvaḍḍhetvā ānenti. Evaṃ dvādasa vassāni gatāni.",
  "atk-s0301a:1364_0": "Tato ekadivasaṃ sakalanagaraṃ vicinitvā ekampi dārakaṃ alabhitvā amaccā rañño ārocesuṃ",
  "atk-s0301a:1364_1": "– “natthi, deva, nagare dārako ṭhapetvā antepure tava puttaṃ āḷavakakumāra”nti. Rājā",
  "atk-s0301a:1364_2": "“yathā mama putto piyo, evaṃ sabbalokassa, attanā pana piyataraṃ natthi, gacchatha",
  "atk-s0301a:1364_3": "tampi datvā mama jīvitaṃ rakkhathā”ti. Tena ca samayena āḷavakassa mātā puttaṃ nhāpetvā",
  "atk-s0301a:1364_4": "maṇḍetvā dukūlacumbaṭake katvā aṅke sayāpetvā nisinnā hoti. Rājapurisā rañño āṇāya",
  "atk-s0301a:1364_5": "tattha gantvā vippalapantiyā tassā soḷasannañca devisahassānaṃ saddhiṃ dhātiyā taṃ",
  "atk-s0301a:1364_6": "ādāya pakkamiṃsu, “sve yakkhabhakkho bhavissatī”ti. Taṃdivasañca bhagavā paccūsasamayaṃ",
  "atk-s0301a:1364_7": "paccuṭṭhāya jetavanavihāre gandhakuṭiyaṃ mahākaruṇāsamāpattiṃ samāpajjitvā buddhacakkhunā",
  "atk-s0301a:1364_8": "lokaṃ olokento addasa āḷavakassa kumārassa anāgāmiphaluppattiyā upanissayaṃ yakkhassa",
  "atk-s0301a:1364_9": "ca sotāpattiphaluppattiyā, desanāpariyosāne ca caturāsītipāṇasahassānaṃ dhammacakkhupaṭilābhassāti.",
  "atk-s0301a:1364_10": "So vibhātāya rattiyā purimabhattakiccaṃ katvā suniṭṭhitapacchābhattakicco kāḷapakkhūposathadivase",
  "atk-s0301a:1364_11": "vattamāne oggate sūriye eko adutiyo pattacīvaramādāya pādamaggeneva sāvatthito tiṃsa",
  "atk-s0301a:1364_12": "yojanāni gantvā tassa yakkhassa bhavanaṃ pāvisi. Tena vuttaṃ “āḷavakassa yakkhassa bhavane”ti.",
  "atk-s0301a:1365_0": "Kiṃ pana bhagavā yasmiṃ nigrodhe āḷavakassa bhavanaṃ, tassa mūle vihāsi, udāhu bhavaneyevāti?",
  "atk-s0301a:1365_1": "Bhavaneyeva. Yatheva hi yakkhā attano bhavanaṃ passanti, tathā bhagavāpi. So tattha",
  "atk-s0301a:1365_2": "gantvā bhavanadvāre aṭṭhāsi. Tadā āḷavako himavante yakkhasamāgamaṃ gato hoti. Tato",
  "atk-s0301a:1365_3": "āḷavakassa dvārapālo gadrabho nāma yakkho bhagavantaṃ upasaṅkamitvā vanditvā, “kiṃ,",
  "atk-s0301a:1365_4": "bhante, bhagavā vikāle āgato”ti āha. Āma, gadrabha, āgatomhi, sace te agaru, vihareyyāmekarattaṃ",
  "atk-s0301a:1365_5": "āḷavakassa bhavaneti. Na me, bhante, garu, apica kho so yakkho kakkhaḷo pharuso,",
  "atk-s0301a:1365_6": "mātāpitūnampi abhivādanādīni na karoti, mā rucci bhagavato idha vāsoti. Jānāmi, gadrabha,",
  "atk-s0301a:1365_7": "tassa sabhāvaṃ, na koci mamantarāyo bhavissati. Sace te agaru, vihareyyāmekarattanti.",
  "atk-s0301a:1366_0": "Dutiyampi gadrabho yakkho bhagavantaṃ etadavoca – “aggitattakapālasadiso, bhante,",
  "atk-s0301a:1366_1": "āḷavako, mātāpitaroti vā samaṇabrāhmaṇāti vā dhammoti vā na jānāti, idhāgatānaṃ pana",
  "atk-s0301a:1366_2": "cittakkhepampi karoti, hadayampi phāleti, pādepi gahetvā parasamuddaṃ vā paracakkavāḷaṃ",
  "atk-s0301a:1366_3": "vā khipatī”ti. Dutiyampi bhagavā āha – “jānāmi, gadrabha, sacepi te agaru, vihareyyāmekaratta”nti.",
  "atk-s0301a:1366_4": "Na me, bhante, garu, apica kho so yakkho attano anārocetvā anujānantaṃ maṃ jīvitāpi",
  "atk-s0301a:1366_5": "voropeyya, ārocemi, bhante, tassāti. Yathāsukhaṃ, gadrabha, ārocehīti. “Tena hi,",
  "atk-s0301a:1366_6": "bhante, tvameva jānāhī”ti bhagavantaṃ abhivādetvā himavantābhimukho pakkāmi. Bhavanadvārampi",
  "atk-s0301a:1366_7": "sayameva bhagavato vivaramadāsi. Bhagavā antobhavanaṃ pavisitvā yattha abhilakkhitesu",
  "atk-s0301a:1366_8": "maṅgaladivasādīsu nisīditvā āḷavako siriṃ anubhoti, tasmiṃyeva dibbaratanamaye pallaṅke",
  "atk-s0301a:1366_9": "nisīditvā suvaṇṇābhaṃ muñci. Taṃ disvā yakkhassa itthiyo āgantvā bhagavantaṃ vanditvā",
  "atk-s0301a:1366_10": "samparivāretvā nisīdiṃsu. Bhagavā “pubbe tumhe dānaṃ datvā sīlaṃ samādiyitvā pūjaneyyaṃ",
  "atk-s0301a:1366_11": "pūjetvā imaṃ sampattiṃ pattā, idānipi tatheva karotha, mā aññamaññaṃ issāmacchariyābhibhūtā",
  "atk-s0301a:1366_12": "viharathā”tiādinā nayena tāsaṃ pakiṇṇakadhammakathaṃ kathesi. Tā bhagavato madhuranigghosaṃ",
  "atk-s0301a:1366_13": "sutvā sādhukārasahassāni datvā bhagavantaṃ samparivāretvā nisīdiṃsuyeva. Gadrabhopi",
  "atk-s0301a:1366_14": "himavantaṃ gantvā āḷavakassārocesi – “yagghe, mārisa, jāneyyāsi vimāne te bhagavā",
  "atk-s0301a:1366_15": "nisinno”ti. So gadrabhassa saññaṃ akāsi “tuṇhī hohi, gantvā kattabbaṃ karissāmī”ti.",
  "atk-s0301a:1366_16": "Purisamānena kira lajjito ahosi, tasmā “mā koci parisamajjhe suṇeyyā”ti evamakāsi.",
  "atk-s0301a:1367_0": "Tadā sātāgirahemavatā bhagavantaṃ jetavaneyeva vanditvā “yakkhasamāgamaṃ gamissāmā”ti",
  "atk-s0301a:1367_1": "saparivārā nānāyānehi ākāsena gacchanti. Ākāse ca yakkhānaṃ sabbattha maggo natthi,",
  "atk-s0301a:1367_2": "ākāsaṭṭhāni vimānāni pariharitvā maggaṭṭhāneneva maggo hoti. Āḷavakassa pana vimānaṃ",
  "atk-s0301a:1367_3": "bhūmaṭṭhaṃ suguttaṃ pākāraparikkhittaṃ susaṃvihitadvāraaṭṭālakagopuraṃ upari kaṃsajālasañchannaṃ",
  "atk-s0301a:1367_4": "mañjūsasadisaṃ tiyojanaṃ ubbedhena, tassa upari maggo hoti. Te taṃ padesamāgamma",
  "atk-s0301a:1367_5": "gantuṃ nāsakkhiṃsu. Buddhānaṃ hi nisinnokāsassa uparibhāgena yāva bhavaggā koci gantuṃ",
  "atk-s0301a:1367_6": "na sakkoti. Te “kimida”nti? Āvajjetvā bhagavantaṃ disvā ākāse khittaleḍḍu viya oruyha",
  "atk-s0301a:1367_7": "vanditvā dhammaṃ sutvā padakkhiṇaṃ katvā, “yakkhasamāgamaṃ gacchāma bhagavā”ti tīṇi",
  "atk-s0301a:1367_8": "vatthūni pasaṃsantā yakkhasamāgamaṃ agamaṃsu. Āḷavako te disvā, “idha nisīdathā”ti",
  "atk-s0301a:1367_9": "paṭikkamma okāsamadāsi. Te āḷavakassa nivedesuṃ – “lābhā te, āḷavaka, yassa te bhavane",
  "atk-s0301a:1367_10": "bhagavā viharati, gacchāvuso, bhagavantaṃ payirupāsassū”ti. Evaṃ bhagavā bhavaneyeva",
  "atk-s0301a:1367_11": "vihāsi, na yasmiṃ nigrodhe āḷavakassa bhavanaṃ, tassa mūleti. Tena vuttaṃ – “ekaṃ",
  "atk-s0301a:1367_12": "samayaṃ bhagavā āḷaviyaṃ viharati āḷavakassa yakkhassa bhavane”ti.",
  "atk-s0301a:1368_0": "Atha kho āḷavako…pe… etadavoca – “nikkhama, samaṇā”ti kasmā panāyaṃ etadavoca? Rosetukāmatāya.",
  "atk-s0301a:1368_1": "Tatrevaṃ ādito pabhuti sambandho veditabbo – ayaṃ hi yasmā assaddhassa saddhākathā",
  "atk-s0301a:1368_2": "dukkathā hoti dussīlādīnaṃ sīlādikathā viya, tasmā tesaṃ yakkhānaṃ santikā bhagavato",
  "atk-s0301a:1368_3": "pasaṃsaṃ sutvāyeva aggimhi pakkhittaloṇasakkharā viya abbhantare kopena taṭataṭāyamānahadayo",
  "atk-s0301a:1368_4": "hutvā “ko so bhagavā nāma, yo mama bhavanaṃ paviṭṭho”ti āha. Te ahaṃsu – “na tvaṃ,",
  "atk-s0301a:1368_5": "āvuso, jānāsi bhagavantaṃ amhākaṃ satthāraṃ, yo tusitabhavane ṭhito pañcamahāvilokitaṃ",
  "atk-s0301a:1368_6": "viloketvā”tiādinā nayena yāva dhammacakkapavattanā kathentā paṭisandhiādīsu dvattiṃsa",
  "atk-s0301a:1368_7": "pubbanimittāni vatvā, “imānipi tvaṃ, āvuso, acchariyāni nāddasā”ti? Codesuṃ. So disvāpi",
  "atk-s0301a:1368_8": "kodhavasena “nāddasa”nti āha. Āvuso āḷavaka, passeyyāsi vā tvaṃ, na vā, ko tayā attho",
  "atk-s0301a:1368_9": "passatā vā apassatā vā? Kiṃ tvaṃ karissasi amhākaṃ satthuno, yo tvaṃ taṃ upanidhāya",
  "atk-s0301a:1368_10": "calakkakudha-mahāusabhasamīpe tadahujātavacchako viya, tidhā pabhinnamattavāraṇasamīpe",
  "atk-s0301a:1368_11": "bhiṅkapotako viya, bhāsuravilambitakesarasobhitakkhandhassa migarañño samīpe jarasiṅgālo",
  "atk-s0301a:1368_12": "viya, diyaḍḍhayojanasatapavaḍḍhakāyasupaṇṇarājasamīpe chinnapakkhakākapotako viya",
  "atk-s0301a:1368_13": "khāyasi, gaccha yaṃ te karaṇīyaṃ, taṃ karohīti. Evaṃ vutte duṭṭho āḷavako uṭṭhahitvā",
  "atk-s0301a:1368_14": "manosilātale vāmapādena ṭhatvā – “passatha dāni tumhākaṃ vā satthā mahānubhāvo, ahaṃ",
  "atk-s0301a:1368_15": "vā”ti dakkhiṇapādena saṭṭhiyojanamattaṃ kelāsapabbatakūṭaṃ akkami. Taṃ ayokūṭapahaṭo",
  "atk-s0301a:1368_16": "viya niddhantaayopiṇḍo papaṭikāyo muñci, so tatra ṭhatvā, “ahaṃ āḷavako”ti ugghosesi.",
  "atk-s0301a:1368_17": "Sakalajambudīpaṃ saddo phari.",
  "atk-s0301a:1369_0": "Cattāro kira saddā sakalajambudīpe sūyiṃsu – yañca puṇṇako yakkhasenāpati dhanañjayakorabyarājānaṃ",
  "atk-s0301a:1369_1": "jūtaṃ jinitvā apphoṭetvā “ahaṃ jini”nti ugghosesi; yañca sakko devānamindo kassapabhagavato",
  "atk-s0301a:1369_2": "sāsane osakkante vissakammadevaputtaṃ sunakhaṃ karitvā – “ahaṃ pāpabhikkhū ca pāpabhikkhuniyo",
  "atk-s0301a:1369_3": "ca upāsake ca upāsikāyo ca sabbeva ca adhammavādino khādāmī”ti ugghosāpesi; yañca",
  "atk-s0301a:1369_4": "kusajātake pabhāvatihetu sattahi rājūhi nagare uparuddhe pabhāvatiṃ attanā saha hatthikkhandhe",
  "atk-s0301a:1369_5": "āropetvā nagarā nikkhamma – “ahaṃ sīhassaramahākusarājā”ti mahāpuriso ugghosesi;",
  "atk-s0301a:1369_6": "yañca kelāsamuddhani ṭhatvā āḷavakoti. Tadā hi sakalajambudīpe dvāre ṭhatvā ugghositasadisaṃ",
  "atk-s0301a:1369_7": "ahosi. Tiyojanasahassavitthato ca himavāpi saṅkampi yakkhassānubhāvena.",
  "atk-s0301a:1370_0": "So vātamaṇḍalaṃ samuṭṭhāpesi – “eteneva samaṇaṃ palāpessāmī”ti. Te puratthimādibhedā",
  "atk-s0301a:1370_1": "vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā",
  "atk-s0301a:1370_2": "vanagaccharukkhādīni ummūlaṃ katvā, āḷavinagaraṃ pakkhantā jiṇṇahatthisālādīni cuṇṇentā",
  "atk-s0301a:1370_3": "chadaniṭṭhakā ākāse vidhamentā. Bhagavā “mā kassaci uparodho hotū”ti adhiṭṭhāsi.",
  "atk-s0301a:1370_4": "Te vātā dasabalaṃ patvā cīvarakaṇṇamattampi cāletuṃ nāsakkhiṃsu. Tato mahāvassaṃ",
  "atk-s0301a:1370_5": "samuṭṭhāpesi. “Udakena ajjhottharitvā samaṇaṃ māressāmī”ti. Tassānubhāvena uparūpari",
  "atk-s0301a:1370_6": "satapaṭalasahassapaṭalādibhedā valāhakā uṭṭhahitvā pavassiṃsu. Vuṭṭhidhārāvegena",
  "atk-s0301a:1370_7": "pathavī chiddā ahosi. Vanarukkhādīnaṃ upari mahogho āgantvā dasabalassa cīvare ussāvabindumattampi",
  "atk-s0301a:1370_8": "temetuṃ nāsakkhi. Tato pāsāṇavassaṃ samuṭṭhāpesi. Mahantāni mahantāni pabbatakūṭāni",
  "atk-s0301a:1370_9": "dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.",
  "atk-s0301a:1370_10": "Tato paharaṇavassaṃ samuṭṭhāpesi. Ekatodhārāubhatodhārāasisattikhurappādayo dhūmāyantā",
  "atk-s0301a:1370_11": "pajjalantā ākāsenāgantvā dasabalaṃ patvā dibbapupphāni ahesuṃ. Tato aṅgāravassaṃ",
  "atk-s0301a:1370_12": "samuṭṭhāpesi. Kiṃsuka vaṇṇā aṅgārā ākāsenāgantvā dasabalassa pādamūle dibbapupphāni",
  "atk-s0301a:1370_13": "hutvā vikīrayiṃsu. Tato kukkulavassaṃ samuṭṭhāpesi. Accuṇhā kukkulā ākāsenāgantvā",
  "atk-s0301a:1370_14": "dasabalassa pādamūle candanacuṇṇaṃ hutvā nipatiṃsu. Tato vālikavassaṃ samuṭṭhāpesi.",
  "atk-s0301a:1370_15": "Atisukhumavālikā dhūmāyantā pajjalantā ākāsenāgantvā dasabalassa pādamūle dibbapupphāni",
  "atk-s0301a:1370_16": "hutvā nipatiṃsu. Tato kalalavassaṃ samuṭṭhāpesi. Taṃ kalalavassaṃ dhūmāyantaṃ pajjalantaṃ",
  "atk-s0301a:1370_17": "ākāsenāgantvā dasabalassa pādamūle dibbagandhaṃ hutvā nipati. Tato andhakāraṃ samuṭṭhāpesi",
  "atk-s0301a:1370_18": "“bhiṃsetvā samaṇaṃ palāpessāmī”ti. Taṃ caturaṅgasamannāgataṃ andhakārasadisaṃ hutvā",
  "atk-s0301a:1370_19": "dasabalaṃ patvā sūriyappabhāvihatamiva andhakāraṃ antaradhāyi.",
  "atk-s0301a:1371_0": "Evaṃ yakkho imāhi navahi vātavassapāsāṇapaharaṇaṅgārakukkulavālikakalalandhakāravuṭṭhīhi",
  "atk-s0301a:1371_1": "bhagavantaṃ palāpetuṃ asakkonto nānāvidhapaharaṇahatthāya anekappakārarūpabhūtagaṇasamākulāya",
  "atk-s0301a:1371_2": "caturaṅginiyā senāya sayameva bhagavantaṃ abhigato. Te bhūtagaṇā anekappakāre vikāre",
  "atk-s0301a:1371_3": "katvā “gaṇhatha hanathā”ti bhagavato upari āgacchantā viya honti. Apica kho niddhantalohapiṇḍaṃ",
  "atk-s0301a:1371_4": "viya makkhikā, bhagavantaṃ allīyituṃ asamatthāva ahesuṃ. Evaṃ santepi yathā bodhimaṇḍe",
  "atk-s0301a:1371_5": "māro āgatavelāyameva nivatto, tathā anivattetvā upaḍḍharattimattaṃ byākulamakaṃsu.",
  "atk-s0301a:1371_6": "Evaṃ upaḍḍharattimattaṃ anekappakāravibhiṃsanakadassanenapi bhagavantaṃ cāletuṃ asakkonto",
  "atk-s0301a:1371_7": "āḷavako cintesi – “yaṃnūnāhaṃ kenaci ajeyyaṃ dussāvudhaṃ muñceyya”nti.",
  "atk-s0301a:1372_0": "Cattāri kira āvudhāni loke seṭṭhāni – sakkassa vajirāvudhaṃ, vessavaṇassa gadāvudhaṃ,",
  "atk-s0301a:1372_1": "yamassa nayanāvudhaṃ, āḷavakassa dussāvudhanti. Yadi hi sakko duṭṭho vajirāvudhaṃ",
  "atk-s0301a:1372_2": "sinerumatthake pahareyya, aṭṭhasaṭṭhisahassādhikayojanasatasahassaṃ vinivijjhitvā",
  "atk-s0301a:1372_3": "heṭṭhato gaccheyya. Vessavaṇena kujjhanakāle vissajjitaṃ gadāvudhaṃ bahūnaṃ yakkhasahassānaṃ",
  "atk-s0301a:1372_4": "sīsaṃ pātetvā puna hatthapāsaṃ āgantvā tiṭṭhati. Yamena duṭṭhena nayanāvudhena olokitamatte",
  "atk-s0301a:1372_5": "anekāni kumbhaṇḍasahassāni tattakapāle tilā viya pharantāni vinassanti. Āḷavako duṭṭho",
  "atk-s0301a:1372_6": "sace ākāse dussāvudhaṃ muñceyya, dvādasa vassāni devo na vasseyya. Sace pathaviyaṃ",
  "atk-s0301a:1372_7": "muñceyya. Sabbarukkhatiṇādīni sussitvā dvādasavassantare na puna viruheyyuṃ. Sace",
  "atk-s0301a:1372_8": "samudde muñceyya, tattakapāle udakabindu viya sabbamudakaṃ susseyya. Sace sinerusadisepi",
  "atk-s0301a:1372_9": "pabbate muñceyya, khaṇḍākhaṇḍaṃ hutvā vikireyya. So evaṃ mahānubhāvaṃ dussāvudhaṃ",
  "atk-s0301a:1372_10": "uttarisāṭakaṃ muñcitvā aggahesi. Yebhuyyena dasasahassīlokadhātudevatā vegena sannipatiṃsu",
  "atk-s0301a:1372_11": "“ajja bhagavā āḷavakaṃ damessati, tattha dhammaṃ sossāmā”ti yuddhadassanakāmāpi devatā",
  "atk-s0301a:1372_12": "sannipatiṃsu. Evaṃ sakalampi ākāsaṃ devatāhi paripuṇṇamahosi.",
  "atk-s0301a:1373_0": "Atha āḷavako bhagavato samīpe uparūpari vicaritvā vatthāvudhaṃ muñci. Taṃ asanivicakkaṃ",
  "atk-s0301a:1373_1": "viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ patvā yakkhamānamaddanatthaṃ",
  "atk-s0301a:1373_2": "pādapuñchanacoḷaṃ hutvā pādamūle nipati. Āḷavako taṃ disvā chinnavisāṇo viya usabho",
  "atk-s0301a:1373_3": "uddhatadāṭho viya sappo nittejo nimmado nipatitamānaddhajo hutvā cintesi – “dussāvudhampi",
  "atk-s0301a:1373_4": "me samaṇaṃ nābhibhosi. Kiṃ nu kho kāraṇa”nti? “Idaṃ kāraṇaṃ, mettāvihārayutto samaṇo,",
  "atk-s0301a:1373_5": "handa naṃ rosetvā mettāya viyojemī”ti iminā sambandhenetaṃ vuttaṃ – atha kho āḷavako",
  "atk-s0301a:1373_6": "yakkho yena bhagavā…pe… nikkhama samaṇāti. Tatthāyamadhippāyo – kasmā mayā ananuññāto",
  "atk-s0301a:1373_7": "mama bhavanaṃ pavisitvā gharasāmiko viya itthāgārassa majjhe nisinnosi? Ananuyuttametaṃ",
  "atk-s0301a:1373_8": "samaṇassa yadidaṃ adinnaparibhogo itthisaṃsaggo ca? Tasmā yadi tvaṃ samaṇadhamme",
  "atk-s0301a:1373_9": "ṭhito, nikkhama samaṇāti. Eke pana – “etāni aññāni ca pharusavacanāni vatvā evāyaṃ",
  "atk-s0301a:1373_10": "etadavocā”ti bhaṇanti.",
  "atk-s0301a:1374_0": "Atha bhagavā – “yasmā thaddho paṭithaddhabhāvena vinetuṃ na sakkā, so hi paṭithaddhabhāve",
  "atk-s0301a:1374_1": "kayiramāne, seyyathāpi caṇḍassa kukkurassa nāsāya pittaṃ bhindeyya, so bhiyyosomattāya",
  "atk-s0301a:1374_2": "caṇḍataro assa, evaṃ thaddhataro hoti, mudunā pana so sakkā vinetu”nti ñatvā, sādhāvusoti",
  "atk-s0301a:1374_3": "piyavacanena tassa vacanaṃ sampaṭicchitvā nikkhami. Tena vuttaṃ sādhāvusoti bhagavā nikkhamīti.",
  "atk-s0301a:1375_0": "Tato āḷavako – “subbaco vatāyaṃ samaṇo ekavacaneneva nikkhanto, evaṃ nāma nikkhametuṃ",
  "atk-s0301a:1375_1": "sukhaṃ samaṇaṃ akāraṇenevāhaṃ sakalarattiṃ yuddhena abbhuyyāsi”nti muducitto hutvā",
  "atk-s0301a:1375_2": "puna cintesi – “idānipi na sakkā jānituṃ, kiṃ nu kho subbacatāya nikkhanto udāhu",
  "atk-s0301a:1375_3": "kodhano. Handāhaṃ vīmaṃsāmī”ti. Tato pavisa, samaṇāti āha. Atha subbacoti mudubhūtacittavavatthānakaraṇatthaṃ",
  "atk-s0301a:1375_4": "puna piyavacanaṃ vadanto sādhāvusoti bhagavā pāvisi. Āḷavako punappunaṃ tameva subbacabhāvaṃ",
  "atk-s0301a:1375_5": "vīmaṃsanto dutiyampi tatiyampi nikkhama pavisāti āha. Bhagavāpi tathā akāsi. Yadi",
  "atk-s0301a:1375_6": "na kareyya, pakatiyāpi thaddhayakkhassa cittaṃ thaddhataraṃ hutvā dhammakathāya bhājanaṃ",
  "atk-s0301a:1375_7": "na bhaveyya. Tasmā yathā nāma mātā rodantaṃ puttakaṃ yaṃ so icchati, taṃ datvā vā",
  "atk-s0301a:1375_8": "katvā vā saññāpesi tathā bhagavā kilesarodanena rodantaṃ yakkhaṃ saññāpetuṃ yaṃ so",
  "atk-s0301a:1375_9": "bhaṇati, taṃ akāsi. Yathā ca dhātī thaññaṃ apivantaṃ dārakaṃ kiñci datvā upalāḷetvā",
  "atk-s0301a:1375_10": "pāyeti, tathā bhagavā yakkhaṃ lokuttaradhammakhīraṃ pāyetuṃ tassa patthitavacanakaraṇena",
  "atk-s0301a:1375_11": "upalāḷento evamakāsi. Yathā ca puriso lābumhi catumadhuraṃ pūretukāmo tassabbhantaraṃ",
  "atk-s0301a:1375_12": "sodheti, evaṃ bhagavā yakkhassa citte lokuttaracatumadhuraṃ pūretukāmo tassabbhantare",
  "atk-s0301a:1375_13": "kodhamalaṃ sodhetuṃ yāva tatiyaṃ nikkhamanapavisanaṃ akāsi.",
  "atk-s0301a:1376_0": "Atha āḷavako “subbaco ayaṃ samaṇo ‘nikkhamā’ti vutto nikkhamati, ‘pavisā’ti vutto",
  "atk-s0301a:1376_1": "pavisati. Yaṃnūnāhaṃ imaṃ samaṇaṃ evameva sakalarattiṃ kilametvā pāde gahetvā pāragaṅgāya",
  "atk-s0301a:1376_2": "khipeyya”nti? Pāpakaṃ cittaṃ uppādetvā catutthavāraṃ āha nikkhama, samaṇāti. Taṃ",
  "atk-s0301a:1376_3": "ñatvā bhagavā na khvāhaṃ tanti āha. Evaṃ vā vutte taduttarikaraṇīyaṃ pariyesamāno",
  "atk-s0301a:1376_4": "pañhaṃ pucchitabbaṃ maññissati. Taṃ dhammakathāya mukhaṃ bhavissatīti ñatvā, na khvāhaṃ",
  "atk-s0301a:1376_5": "tanti āha. Tattha na-iti paṭikkhepe. Khoti avadhāraṇe. Ahanti attanidassanaṃ. Tanti",
  "atk-s0301a:1376_6": "hetuvacanaṃ. Tenevettha “yasmā tvaṃ evaṃ cintesi, tasmā ahaṃ, āvuso, neva nikkhamissāmi,",
  "atk-s0301a:1376_7": "yaṃ te karaṇīyaṃ, taṃ karohī”ti evamattho daṭṭhabbo.",
  "atk-s0301a:1377_0": "Tato āḷavako yasmā pubbepi ākāsena gamanavelāya – “kiṃ nu kho etaṃ suvaṇṇavimānaṃ,",
  "atk-s0301a:1377_1": "udāhu rajatamaṇivimānānaṃ aññataraṃ, handa naṃ passāmā”ti evaṃ attano vimānaṃ āgate",
  "atk-s0301a:1377_2": "iddhimante tāpasaparibbājake pañhaṃ pucchitvā vissajjetuṃ asakkonte cittakkhepādīhi",
  "atk-s0301a:1377_3": "viheṭheti, tasmā bhagavantampi tathā viheṭhessāmīti maññamāno pañhaṃ tantiādimāha.",
  "atk-s0301a:1378_0": "Kuto panassa pañhāti? Tassa kira mātāpitaro kassapaṃ bhagavantaṃ payirupāsitvā aṭṭha",
  "atk-s0301a:1378_1": "pañhe saha vissajjanena uggahesuṃ. Te daharakāle āḷavakaṃ pariyāpuṇāpesuṃ; so kālaccayena",
  "atk-s0301a:1378_2": "vissajjanaṃ sammussi. Tato “ime pañhāpi mā vinassantū”ti suvaṇṇapaṭṭhe jātihiṅgulakena",
  "atk-s0301a:1378_3": "lekhāpetvā vimāne nikkhipi. Evamete puṭṭhapañhā buddhavisayāva honti. Bhagavā taṃ",
  "atk-s0301a:1378_4": "sutvā yasmā buddhānaṃ pariccattalābhantarāyo vā jīvitantarāyo vā sabbaññutaññāṇabyāmappabhādipaṭighāto",
  "atk-s0301a:1378_5": "vā na sakkā kenaci kātuṃ, tasmā naṃ loke asādhāraṇaṃ buddhānubhāvaṃ dassento na khvāhaṃ",
  "atk-s0301a:1378_6": "taṃ, āvuso, passāmi sadevake loketiādimāha.",
  "atk-s0301a:1379_0": "Evaṃ bhagavā tassa bādhanacittaṃ paṭisedhetvā pañhāpucchane ussāhaṃ janento āha apica",
  "atk-s0301a:1379_1": "tvaṃ, āvuso, puccha, yadākaṅkhasīti. Tassattho – puccha, yadi ākāṅkhasi, na me pañhāvissajjane",
  "atk-s0301a:1379_2": "bhāro atthi. Atha vā puccha, yaṃ ākaṅkhasi. Sabbaṃ te vissajjessāmīti sabbaññupavāraṇaṃ",
  "atk-s0301a:1379_3": "pavāresi asādhāraṇaṃ paccekabuddhaaggasāvakamahāsāvakehi. Evaṃ bhagavato sabbaññupavāraṇāya",
  "atk-s0301a:1379_4": "pavāritāya atha kho āḷavako yakkho bhagavantaṃ gāthāya ajjhabhāsi.",
  "atk-s0301a:1380_0": "Tattha kiṃ sūdha vittanti, kiṃ su idha vittaṃ. Vittanti dhanaṃ. Taṃ hi pītisaṅkhātaṃ",
  "atk-s0301a:1380_1": "vittiṃ karoti, tasmā “vitta”nti vuccati. Suciṇṇanti sukataṃ. Sukhanti kāyikacetasikaṃ",
  "atk-s0301a:1380_2": "sātaṃ. Āvahātīti āvahati āneti deti appeti. Have-iti daḷhatthe nipāto. Sādutaranti",
  "atk-s0301a:1380_3": "atisayena sādu. “Sādhutara”ntipi pāṭho. Rasānanti rasasaññitānaṃ dhammānaṃ. Kathanti",
  "atk-s0301a:1380_4": "kena pakārena. Kathaṃjīvino jīvitaṃ kathaṃjīviṃjīvitaṃ. Gāthābandhasukhatthaṃ pana",
  "atk-s0301a:1380_5": "sānunāsikaṃ vuccati. Kathaṃjīviṃ jīvatanti vā pāṭho, tassa “jīvantānaṃ kathaṃjīvi”nti",
  "atk-s0301a:1380_6": "attho. Evaṃ imāya gāthāya “kiṃ su idha loke purisassa vittaṃ seṭṭhaṃ? Kiṃ su suciṇṇaṃ",
  "atk-s0301a:1380_7": "sukhamāvahāti? Kiṃ rasānaṃ sādutaraṃ? Kathaṃjīviṃ jīvitaṃ seṭṭhamāhū”ti? Ime cattāro pañhe pucchi.",
  "atk-s0301a:1381_0": "Athassa bhagavā kassapadasabalena vissajjitanayeneva vissajjento imaṃ gāthamāha saddhīdha",
  "atk-s0301a:1381_1": "vittanti. Tattha yathā hiraññasuvaṇṇādi vittaṃ upabhogasukhaṃ āvahati, khuppipāsādidukkhaṃ",
  "atk-s0301a:1381_2": "paṭibāhati, dāliddiyaṃ vūpasameti, muttādiratanapaṭilābhahetu hoti, lokasantatiñca",
  "atk-s0301a:1381_3": "āvahati, evaṃ lokiyalokuttarā saddhāpi yathāsambhavaṃ lokiyalokuttaraṃ vipākaṃ sukhamāvahati,",
  "atk-s0301a:1381_4": "saddhādhurena paṭipannānaṃ jātijarādidukkhaṃ paṭibāhati, guṇadāliddiyaṃ vūpasameti,",
  "atk-s0301a:1381_5": "satisambojjhaṅgādiratanapaṭilābhahetu hoti.",
  "atk-s0301a:1382": "“Saddho sīlena sampanno, yaso bhogasamappito;",
  "atk-s0301a:1383": "Yaṃ yaṃ padesaṃ bhajati, tattha tattheva pūjito”ti. –",
  "atk-s0301a:1384_0": "Vacanato lokasantatiñca āvahatīti katvā “vitta”nti vuttaṃ. Yasmā pana tesaṃ saddhāvittaṃ",
  "atk-s0301a:1384_1": "anugāmikaṃ anaññasādhāraṇaṃ sabbasampattihetu, lokiyassa hiraññasuvaṇṇādivittassāpi",
  "atk-s0301a:1384_2": "nidānaṃ. Saddhoyeva hi dānādīni puññāni katvā vittaṃ adhigacchati, assaddhassa pana",
  "atk-s0301a:1384_3": "vittaṃ yāvadeva anatthāya hoti, tasmā seṭṭhanti vuttaṃ. Purisassāti ukkaṭṭhaparicchedadesanā.",
  "atk-s0301a:1384_4": "Tasmā na kevalaṃ purisassa, itthiādīnampi saddhāvittameva seṭṭhanti veditabbaṃ.",
  "atk-s0301a:1385_0": "Dhammoti dasakusaladhammo, dānasīlabhāvanādhammo vā. Suciṇṇoti sukato sucarito. Sukhamāvahatīti",
  "atk-s0301a:1385_1": "soṇaseṭṭhiputtaraṭṭhapālādīnaṃ viya manussasukhaṃ, sakkādīnaṃ viya dibbasukhaṃ, pariyosāne",
  "atk-s0301a:1385_2": "mahāpadumādīnaṃ viya nibbānasukhañca āvahati.",
  "atk-s0301a:1386_0": "Saccanti ayaṃ saccasaddo anekesu atthesu dissati. Seyyathidaṃ – “saccaṃ bhaṇe na",
  "atk-s0301a:1386_1": "kujjheyyā ” tiādīsu vācāsacce. “Sacce ṭhitā samaṇabrāhmaṇā cā”tiādīsu viratisacce.",
  "atk-s0301a:1386_2": "“Kasmā nu saccāni vadanti nānā, pavādiyāse kusalā vadānā”tiādīsu diṭṭhisacce. “Cattārimāni,",
  "atk-s0301a:1386_3": "bhikkhave, brāhmaṇasaccānī”tiādīsu brāhmaṇasacce. “Ekaṃ hi saccaṃ na dutiyamatthī”tiādīsu",
  "atk-s0301a:1386_4": "paramatthasacce. “Catunnaṃ saccānaṃ kati kusalā”tiādīsu ariyasacce. Idha pana paramatthasaccaṃ",
  "atk-s0301a:1386_5": "nibbānaṃ viratisaccañca abbhantaraṃ katvā vācāsaccaṃ adhippetaṃ, yassānubhāvena udakādīni",
  "atk-s0301a:1386_6": "vase vattenti, jātijarāmaraṇapāraṃ taranti. Yathāha –",
  "atk-s0301a:1387": "“Saccena vācenudakamhi dhāvati,",
  "atk-s0301a:1388": "Visampi saccena hananti paṇḍitā;",
  "atk-s0301a:1389": "Saccena devo thanayaṃ pavassati,",
  "atk-s0301a:1390": "Sace ṭhitā nibbutiṃ patthayanti.",
  "atk-s0301a:1391": "“Ye kecime atthi rasā pathabyā,",
  "atk-s0301a:1392": "Saccaṃ tesaṃ sādutaraṃ rasānaṃ;",
  "atk-s0301a:1393": "Sacce ṭhitā samaṇabrāhmaṇā ca,",
  "atk-s0301a:1394": "Taranti jātimaraṇassa pāra”nti. ;",
  "atk-s0301a:1395_0": "Sādutaranti madhurataraṃ paṇītataraṃ. Rasānanti ye ime “mūlaraso khandharaso”tiādinā",
  "atk-s0301a:1395_1": "nayena sāyanīyadhammā, yecime “anujānāmi, bhikkhave, sabbaṃ phalarasaṃ, arasarūpo",
  "atk-s0301a:1395_2": "bhavaṃ gotamo, ye te, brāhmaṇa, rūparasā saddarasā, anāpatti rasarase, ayaṃ dhammavinayo",
  "atk-s0301a:1395_3": "ekaraso vimuttiraso, bhāgī vā bhagavā attharasassa dhammarasassā”tiādinā nayena rūpācārarasupavajjā",
  "atk-s0301a:1395_4": "avasesā byañjanādayo “dhammarasā”ti vuccanti. Tesaṃ rasānaṃ saccaṃ have sādutaraṃ",
  "atk-s0301a:1395_5": "saccameva sādutaraṃ. Sādhutaraṃ vā, seṭṭhataraṃ, uttamataraṃ. Mūlarasādayo hi sarīramupabrūhenti,",
  "atk-s0301a:1395_6": "saṃkilesikañca sukhamāvahanti. Saccarase viratisaccavācāsaccarasā samathavipassanādīhi",
  "atk-s0301a:1395_7": "cittaṃ upabrūheti, asaṃkilesikañca sukhamāvahati. Vimuttiraso paramatthasaccarasaparibhāvitattā",
  "atk-s0301a:1395_8": "sādu, attharasadhammarasā ca tadadhigamūpāyabhūtaṃ atthañca dhammañca nissāya pavattitoti.",
  "atk-s0301a:1396_0": "Paññājīviṃjīvitanti ettha pana yvāyaṃ andhekacakkhudvicakkhukesu dvicakkhupuggalo",
  "atk-s0301a:1396_1": "gahaṭṭho vā kammantānuṭṭhāna-saraṇagamanadāna-saṃvibhāga-sīlasamādānuposathakammādi",
  "atk-s0301a:1396_2": "gahaṭṭhapaṭipadaṃ, pabbajito vā avippaṭisārakarasīlasaṅkhātaṃ taduttaricittavisuddhiādibhedampi",
  "atk-s0301a:1396_3": "pabbajitapaṭipadaṃ paññāya ārādhetvā jīvati, tassa paññāya jīvino jīvitaṃ, taṃ vā",
  "atk-s0301a:1396_4": "paññājīvitaṃ seṭṭhamāhūti evamattho daṭṭhabbo.",
  "atk-s0301a:1397_0": "Evaṃ bhagavatā vissajjite cattāropi pañhe sutvā attamano yakkho avasesepi cattāro",
  "atk-s0301a:1397_1": "pañhe pucchanto kathaṃsu tarati oghanti gāthamāha. Athassa bhagavā purimanayeneva",
  "atk-s0301a:1397_2": "vissajjento saddhāya taratīti gāthamāha. Tattha kiñcāpi yo catubbidhamoghaṃ tarati,",
  "atk-s0301a:1397_3": "so saṃsāraṇṇavampi tarati, vaṭṭadukkhampi acceti, kilesamalāpi parisujjhati, evaṃ",
  "atk-s0301a:1397_4": "santepi pana yasmā assaddho oghataraṇaṃ asaddahanto na pakkhandati, pañcasu kāmaguṇesu",
  "atk-s0301a:1397_5": "cittavossaggena pamatto tattheva visattattā saṃsāraṇṇavaṃ na tarati, kusīto dukkhaṃ",
  "atk-s0301a:1397_6": "viharati vokiṇṇo akusalehi dhammehi, appañño suddhimaggaṃ ajānanto na parisujjhati,",
  "atk-s0301a:1397_7": "tasmā tappaṭipakkhaṃ dassentena bhagavatā ayaṃ gāthā vuttā.",
  "atk-s0301a:1398_0": "Evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ, tasmā saddhāya",
  "atk-s0301a:1398_1": "tarati oghanti iminā padena diṭṭhoghataraṇaṃ sotāpattimaggaṃ sotāpannañca pakāseti.",
  "atk-s0301a:1398_2": "Yasmā pana sotāpanno kusalānaṃ dhammānaṃ bhāvanāya sātaccakiriyasaṅkhatena appamādena",
  "atk-s0301a:1398_3": "samannāgato dutiyamaggaṃ ārādhetvā ṭhapetvā sakidevimaṃ lokaṃ āgamanamaggaṃ avasesaṃ",
  "atk-s0301a:1398_4": "sotāpattimaggena atiṇṇaṃ bhavoghavatthuṃ saṃsāraṇṇavaṃ tarati, tasmā appamādena aṇṇavanti",
  "atk-s0301a:1398_5": "iminā padena bhavoghataraṇaṃ sakadāgāmimaggaṃ sakadāgāmiñca pakāseti. Yasmā ca sakadāgāmī",
  "atk-s0301a:1398_6": "vīriyena tatiyamaggaṃ ārādhetvā sakadāgāmimaggena anatītaṃ kāmoghavatthuṃ kāmoghasaññitañca",
  "atk-s0301a:1398_7": "kāmadukkhamacceti, tasmā vīriyena dukkhamaccetīti iminā padena kāmoghataraṇaṃ anāgāmimaggaṃ",
  "atk-s0301a:1398_8": "anāgāmiñca pakāseti. Yasmā pana anāgāmī vigatakāmasaññāya parisuddhāya paññāya ekantaparisuddhaṃ",
  "atk-s0301a:1398_9": "catutthamaggapaññaṃ ārādhetvā anāgāmimaggena appahīnaṃ avijjāsaṅkhātaṃ paramamalaṃ",
  "atk-s0301a:1398_10": "pajahati, tasmā paññāya parisujjhatīti, iminā padena avijjoghataraṇaṃ arahattamaggañca",
  "atk-s0301a:1398_11": "arahattañca pakāseti. Imāya ca arahattanikūṭena kathitāya gāthāya pariyosāne yakkho",
  "atk-s0301a:1398_12": "sotāpattiphale patiṭṭhāsi.",
  "atk-s0301a:1399_0": "Idāni tameva “paññāya parisujjhatī”ti ettha vuttaṃ paññāpadaṃ gahetvā attano paṭibhānena",
  "atk-s0301a:1399_1": "lokiyalokuttaramissakaṃ pañhaṃ pucchanto kathaṃsu labhate paññanti imaṃ chappadaṃ",
  "atk-s0301a:1399_2": "gāthamāha. Tattha kathaṃsūti sabbattheva atthayuttipucchā honti. Ayaṃ hi paññādiatthaṃ",
  "atk-s0301a:1399_3": "ñatvā tassa yuttiṃ pucchati – “kathaṃ, kāya yuttiyā, kena kāraṇena paññaṃ labhatī”ti? Esa nayo dhanādīsu.",
  "atk-s0301a:1400_0": "Athassa bhagavā catūhi kāraṇehi paññālābhaṃ dassento saddahānotiādimāha. Tassattho",
  "atk-s0301a:1400_1": "– yena pubbabhāge kāyasucaritādibhedena aparabhāge ca sattatiṃsabodhipakkhiyabhedena",
  "atk-s0301a:1400_2": "dhammena arahanto buddhapaccekabuddhasāvakā nibbānaṃ pattā, taṃ saddahāno arahataṃ",
  "atk-s0301a:1400_3": "dhammaṃ nibbānapattiyā lokiyalokuttarapaññaṃ labhati, tañca kho na saddhāmattakeneva.",
  "atk-s0301a:1400_4": "Yasmā pana saddhājāto upasaṅkamati, upasaṅkamanto payirupāsati, payirupāsanto sotaṃ",
  "atk-s0301a:1400_5": "odahati, ohitasoto dhammaṃ suṇāti, tasmā upasaṅkamanato pabhuti yāva dhammassavanena",
  "atk-s0301a:1400_6": "sussūsaṃ labhati. Kiṃ vuttaṃ hoti – taṃ dhammaṃ saddahitvāpi ācariyupajjhāye kālena",
  "atk-s0301a:1400_7": "upasaṅkamitvā vattakaraṇena payirupāsitvā yadā payirupāsanāya ārādhitacittā kiñci",
  "atk-s0301a:1400_8": "vattukāmā honti. Atha adhigatāya sotukāmatāya sotaṃ odahitvā suṇanto labhatīti. Evaṃ",
  "atk-s0301a:1400_9": "sussūsampi ca satiavippavāsena appamatto subhāsitadubbhāsitaññutāya vicakkhaṇo eva",
  "atk-s0301a:1400_10": "labhati, na itaro. Tenāha “appamatto vicakkhaṇo”ti.",
  "atk-s0301a:1401_0": "Evaṃ yasmā saddhāya paññalābhasaṃvattanikaṃ paṭipadaṃ paṭipajjati, sussūsāya sakkaccaṃ",
  "atk-s0301a:1401_1": "paññādhigamūpāyaṃ suṇāti, appamādena gahitaṃ na pamussati. Vicakkhaṇatāya anūnādhikaṃ",
  "atk-s0301a:1401_2": "aviparītañca gahetvā vitthārikaṃ karoti. Sussūsāya vā ohitasoto paññāpaṭilābhahetuṃ",
  "atk-s0301a:1401_3": "dhammaṃ suṇāti, appamādena sutadhammaṃ dhāreti, vicakkhaṇatāya dhatānaṃ dhammānaṃ",
  "atk-s0301a:1401_4": "atthamupaparikkhati, athānupubbena paramatthasaccaṃ sacchikaroti, tasmāssa bhagavā",
  "atk-s0301a:1401_5": "“kathaṃsu labhate pañña”nti puṭṭho imāni cattāri kāraṇāni dassento imaṃ gāthamāha.",
  "atk-s0301a:1402_0": "Idāni tato pare tayo pañhe vissajjento patirūpakārīti imaṃ gāthamāha. Tattha desakālādīni",
  "atk-s0301a:1402_1": "ahāpetvā lokiyassa lokuttarassa vā dhanassa patirūpaṃ adhigamūpāyaṃ karotīti patirūpakārī.",
  "atk-s0301a:1402_2": "Dhuravāti cetasikavīriyavasena anikkhittadhuro. Uṭṭhātāti, “yo ca sītañca uṇhañca,",
  "atk-s0301a:1402_3": "tiṇā bhiyyo na maññatī”tiādinā nayena kāyikavīrīyavasena uṭṭhānasampanno asithilaparakkamo.",
  "atk-s0301a:1402_4": "Vindate dhananti ekamūsikāya nacirasseva catusatasahassasaṅkhaṃ cūḷantevāsī viya",
  "atk-s0301a:1402_5": "lokiyadhanañca, mahallakamahātissatthero viya lokuttaradhanañca labhati. So “tīhiyeva",
  "atk-s0301a:1402_6": "iriyāpathehi viharissāmī”ti vattaṃ katvā thinamiddhāgamanavelāya palālacumbaṭakaṃ",
  "atk-s0301a:1402_7": "temetvā sīse katvā galappamāṇaṃ udakaṃ pavisitvā thinamiddhaṃ paṭibāhanto dasahi",
  "atk-s0301a:1402_8": "vassehi arahattaṃ pāpuṇi. Saccenāti vacīsaccenāpi “saccavādī bhūtavādī”ti, paramatthasaccenāpi",
  "atk-s0301a:1402_9": "“buddho paccekabuddho ariyasāvako”ti evaṃ kittiṃ pappoti. Dadanti yaṃkiñci icchitapatthitaṃ",
  "atk-s0301a:1402_10": "dadanto mittāni ganthati, sampādeti karotīti attho. Duddadaṃ vā dadaṃ taṃ ganthati.",
  "atk-s0301a:1402_11": "Dānamukhena vā cattāripi saṅgahavatthūni gahitānīti veditabbāni, tehi mittāni karotīti vuttaṃ hoti.",
  "atk-s0301a:1403_0": "Evaṃ gahaṭṭhapabbajitānaṃ sādhāraṇena lokiyalokuttaramissakena nayena cattāro pañhe",
  "atk-s0301a:1403_1": "vissajjetvā idāni “kathaṃ pecca na socatī”ti imaṃ pañcamaṃ pañhaṃ gahaṭṭhavasena",
  "atk-s0301a:1403_2": "vissajjento yassetetiādīmāha. Tassattho – yassa “saddahāno arahata”nti ettha vuttāya",
  "atk-s0301a:1403_3": "sabbakalyāṇadhammuppādikāya saddhāya samannāgatattā saddhassa, gharamesinoti gharāvāsaṃ",
  "atk-s0301a:1403_4": "pañca vā kāmaguṇe esantassa gavesantassa kāmabhogino gahaṭṭhassa “saccena kittiṃ",
  "atk-s0301a:1403_5": "pappotī”ti ettha vuttappakāraṃ saccaṃ. “Sussūsaṃ labhate pañña”nti ettha sussūsapaññānāmena",
  "atk-s0301a:1403_6": "vuttova damo. “Dhuravā uṭṭhātā”ti ettha dhuranāmena uṭṭhānanāmena ca vuttā dhiti.",
  "atk-s0301a:1403_7": "“Dadaṃ mittāni ganthatī”ti ettha vuttappakāro cāgo cāti ete caturo dhammā santi.",
  "atk-s0301a:1403_8": "Sa ve pecca na socatīti idhalokā paralokaṃ gantvā sa ve na socatīti.",
  "atk-s0301a:1404_0": "Evaṃ bhagavā pañcamampi pañhaṃ vissajjetvā taṃ yakkhaṃ codento iṅgha aññepītiādimāha.",
  "atk-s0301a:1404_1": "Tattha iṅghāti codanatthe nipāto. Aññepīti aññepi dhamme puthū samaṇabrāhmaṇe pucchassu.",
  "atk-s0301a:1404_2": "Aññepi vā pūraṇādayo sabbaññupaṭiññe puthū samaṇabrāhmaṇe pucchassu. Yadi amhehi",
  "atk-s0301a:1404_3": "“saccena kittiṃ pappotī”ti ettha vuttappakārā saccā bhiyyo kittippattikāraṇaṃ vā,",
  "atk-s0301a:1404_4": "“sussūsaṃ labhate pañña”nti ettha sussūsāti paññāpadesena vuttā dammā bhiyyo lokiyalokuttarapaññāpaṭilābhakāraṇaṃ",
  "atk-s0301a:1404_5": "vā, “dadaṃ mittāni ganthatī”ti ettha vuttappakārā cāgā bhiyyo mittaganthanakāraṇaṃ",
  "atk-s0301a:1404_6": "vā, “dhuravā uṭṭhātā”ti ettha taṃ taṃ atthavasaṃ paṭicca dhuranāmena uṭṭhānanāmena",
  "atk-s0301a:1404_7": "ca vuttāya mahābhārasahanatthena ussoḷhibhāvappattāya vīriyasaṅkhātāya khantyā bhiyyo",
  "atk-s0301a:1404_8": "lokiyalokuttaradhanavindanakāraṇaṃ vā, “saccaṃ dammo dhiti cāgo”ti evaṃ vuttehi imeheva",
  "atk-s0301a:1404_9": "catūhi dhammehi bhiyyo asmā lokā paraṃ lokaṃ pecca asocanakāraṇaṃ vā idha vijjatīti",
  "atk-s0301a:1404_10": "ayamettha saddhiṃ saṅkhepayojanāya atthavaṇṇanā. Vitthārato pana ekamekaṃ padaṃ atthuddhārapaduddhārapadavaṇṇanānayehi",
  "atk-s0301a:1404_11": "vibhajitvā veditabbā.",
  "atk-s0301a:1405_0": "Evaṃ vutte yakkho yena saṃsayena aññe puccheyya, tassa pahīnattā kathaṃ nu dāni puccheyyaṃ,",
  "atk-s0301a:1405_1": "puthū samaṇabrāhmaṇeti vatvā yepissa apucchanakāraṇaṃ na jānanti, tepi jānāpento",
  "atk-s0301a:1405_2": "yohaṃ ajjapajānāmi, yo attho samparāyikoti āha. Tattha ajjāti ajjādiṃ katvāti adhippāyo.",
  "atk-s0301a:1405_3": "Pajānāmīti yathāvuttena pakārena jānāmi. Yo atthoti ettāvatā “sussūsaṃ labhate pañña”ntiādinā",
  "atk-s0301a:1405_4": "nayena vuttaṃ diṭṭhadhammikaṃ dasseti. Samparāyikoti iminā “yassete caturo dhammā”ti",
  "atk-s0301a:1405_5": "vuttaṃ pecca sokābhāvakāraṇaṃ samparāyikaṃ. Atthoti ca kāraṇassetaṃ adhivacanaṃ.",
  "atk-s0301a:1405_6": "Ayaṃ hi atthasaddo “sātthaṃ sabyañjana”nti evamādīsu pāṭhatthe vattati. “Attho me,",
  "atk-s0301a:1405_7": "gahapati, hiraññasuvaṇṇenā”tiādīsu vicakkhaṇe. “Hoti sīlavataṃ attho”tiādīsu vuḍḍhimhi.",
  "atk-s0301a:1405_8": "“Bahujano bhajate atthahetū”tiādīsu dhane. “Ubhinnamatthaṃ caratī”tiādīsu hite. “Atthe",
  "atk-s0301a:1405_9": "jāte ca paṇḍita”ntiādīsu kāraṇe. Idha pana kāraṇe. Tasmā yaṃ paññādilābhādīnaṃ kāraṇaṃ",
  "atk-s0301a:1405_10": "diṭṭhadhammikaṃ, yañca pecca sokābhāvassa kāraṇaṃ samparāyikaṃ, taṃ yohaṃ ajja bhagavatā",
  "atk-s0301a:1405_11": "vuttanayena sāmaṃyeva pajānāmi, so kathaṃ nu dāni puccheyyaṃ puthū samaṇabrāhmaṇeti",
  "atk-s0301a:1405_12": "evamettha saṅkhepato attho veditabbo.",
  "atk-s0301a:1406_0": "Evaṃ yakkho “pajānāmi yo attho samparāyiko”ti vatvā tassa ñāṇassa bhagavaṃmūlakattaṃ",
  "atk-s0301a:1406_1": "dassento atthāya vata me buddhoti āha. Tattha atthāyāti hitāya vuḍḍhiyā ca. Yattha",
  "atk-s0301a:1406_2": "dinnaṃ mahapphalanti “yassete caturo dhammā”ti ettha vuttacāgena yattha dinnaṃ mahapphalaṃ,",
  "atk-s0301a:1406_3": "taṃ aggadakkhiṇeyyaṃ buddhaṃ pajānāmīti attho. Keci pana “saṅghaṃ sandhāya evamāhā”ti bhaṇanti.",
  "atk-s0301a:1407_0": "Evaṃ imāya gāthāya attano hitādhigamaṃ dassetvā idāni sahitapaṭipattiṃ dīpento so",
  "atk-s0301a:1407_1": "ahaṃ vicarissāmītiādimāha. Tattha gāmā gāmanti devagāmā devagāmaṃ. Purā puranti devanagarato",
  "atk-s0301a:1407_2": "devanagaraṃ. Namassamāno sambuddhaṃ, dhammassa ca sudhammatanti “sammāsambuddho vata",
  "atk-s0301a:1407_3": "bhagavā, svākkhāto vata bhagavato dhammo”tiādinā nayena buddhasubodhitañca dhammasudhammatañca",
  "atk-s0301a:1407_4": "ca-saddena “suppaṭipanno vata bhagavato sāvakasaṅgho”tiādinā saṅghasuppaṭipattiñca",
  "atk-s0301a:1407_5": "abhitthavitvā namassamāno dhammaghosako hutvā vicarissāmīti vuttaṃ hoti.",
  "atk-s0301a:1408_0": "Evamimāya gāthāya pariyosānañca rattivibhāvanañca sādhukārasadduṭṭhānañca āḷavakakumārassa",
  "atk-s0301a:1408_1": "yakkhabhavanaṃ ānayanañca ekakkhaṇeyeva ahosi. Rājapurisā sādhukārasaddaṃ sutvā –",
  "atk-s0301a:1408_2": "“evarūpo sādhukārasaddo ṭhapetvā buddhe na aññesaṃ abbhuggacchati, āgato nu kho bhagavā”ti",
  "atk-s0301a:1408_3": "āvajjentā bhagavato sarīrappabhaṃ disvā pubbe viya bahi aṭṭhatvā nibbisaṅkā antoyeva",
  "atk-s0301a:1408_4": "pavisitvā addasaṃsu bhagavantaṃ yakkhassa bhavane nisinnaṃ, yakkhañca añjaliṃ paggahetvā",
  "atk-s0301a:1408_5": "ṭhitaṃ. Disvāna yakkhaṃ āhaṃsu – “ayaṃ te, mahāyakkha, rājakumāro balikammāya ānīto,",
  "atk-s0301a:1408_6": "handa naṃ khāda vā bhuñja vā, yathāpaccayaṃ vā karohī”ti. So sotāpannattā lajjito",
  "atk-s0301a:1408_7": "visesena ca bhagavato purato evaṃ vuccamāno atha taṃ kumāraṃ ubhohi hatthehi paṭiggahetvā",
  "atk-s0301a:1408_8": "bhagavato upanāmesi “ayaṃ, bhante, kumāro mayhaṃ pesito, imāhaṃ bhagavato dammi,",
  "atk-s0301a:1408_9": "hitānukampakā buddhā, paṭiggaṇhātu, bhante, bhagavā imaṃ dārakaṃ imassa hitatthāya",
  "atk-s0301a:1408_10": "sukhatthāyā”ti imañca gāthamāha –",
  "atk-s0301a:1409": "“Imaṃ kumāraṃ satapuññalakkhaṇaṃ,",
  "atk-s0301a:1410": "Sabbaṅgupetaṃ paripuṇṇabyañjanaṃ;",
  "atk-s0301a:1411": "Udaggacitto sumano dadāmi te,",
  "atk-s0301a:1412": "Paṭiggaha lokahitāya cakkhumā”ti.",
  "atk-s0301a:1413_0": "Paṭiggahesi bhagavā kumāraṃ. Paṭiggaṇhanto ca yakkhassa ca kumārassa ca maṅgalakaraṇatthaṃ",
  "atk-s0301a:1413_1": "pādūnagāthaṃ abhāsi. Taṃ yakkho kumāraṃ saraṇaṃ gamento tikkhattuṃ catutthapādena",
  "atk-s0301a:1413_2": "pūresi. Seyyathidaṃ –",
  "atk-s0301a:1414": "“Dīghāyuko hotu ayaṃ kumāro,",
  "atk-s0301a:1415": "Tuvañca yakkha sukhito bhavāhi;",
  "atk-s0301a:1416": "Abyādhitā lokahitāya tiṭṭhatha,",
  "atk-s0301a:1417": "Ayaṃ kumāro saraṇamupeti buddhaṃ;",
  "atk-s0301a:1418": "Ayaṃ kumāro saraṇamupeti dhammaṃ;",
  "atk-s0301a:1419": "Ayaṃ kumāro saraṇamupeti saṅgha”nti.",
  "atk-s0301a:1420_0": "Atha bhagavā kumāraṃ rājapurisānaṃ adāsi – “imaṃ vaḍḍhetvā puna mameva dethā”ti.",
  "atk-s0301a:1420_1": "Evaṃ so kumāro rājapurisānaṃ hatthato yakkhassa hatthaṃ, yakkhassa hatthato bhagavato",
  "atk-s0301a:1420_2": "hatthaṃ, bhagavato hatthato puna rājapurisānaṃ hatthaṃ gatattā nāmato “hatthako āḷavako”ti",
  "atk-s0301a:1420_3": "jāto. Taṃ ādāya paṭinivatte rājapurise disvā kassakavanakammikādayo “kiṃ yakkho kumāraṃ",
  "atk-s0301a:1420_4": "atidaharattā na icchī”ti? Bhītā pucchiṃsu. Rājapurisā “mā bhāyatha. Khemaṃ kataṃ",
  "atk-s0301a:1420_5": "bhagavatā”ti sabbamārocesuṃ. Tato “sādhu sādhū”ti sakalaṃ āḷavinagaraṃ ekakolāhalena",
  "atk-s0301a:1420_6": "yakkhābhimukhaṃ ahosi. Yakkhopi bhagavato bhikkhācārakāle anuppatte pattacīvaraṃ",
  "atk-s0301a:1420_7": "gahetvā upaḍḍhamaggaṃ anugantvā nivatti.",
  "atk-s0301a:1421_0": "Atha bhagavā nagare piṇḍāya caritvā katabhattakicco nagaradvāre aññatarasmiṃ vivitte",
  "atk-s0301a:1421_1": "rukkhamūle paññattabuddhāsane nisīdi. Tato mahājanakāyena saddhiṃ rājā ca nāgarā",
  "atk-s0301a:1421_2": "ca ekato sampiṇḍitvā bhagavantaṃ upasaṅkamma vanditvā parivāretvā nisinnā – “kathaṃ,",
  "atk-s0301a:1421_3": "bhante, evaṃ dāruṇaṃ yakkhaṃ damayitthā”ti pucchiṃsu. Tesaṃ bhagavā yuddhamādiṃ katvā",
  "atk-s0301a:1421_4": "“evaṃ navavidhaṃ vassaṃ vassetvā evaṃ vibhiṃsanakaṃ akāsi, evaṃ pañhaṃ pucchi. Tassāhaṃ",
  "atk-s0301a:1421_5": "evaṃ vissajjesi”nti tamevāḷavakasuttaṃ kathesi. Kathāpariyosāne caturāsītipāṇasahassānaṃ",
  "atk-s0301a:1421_6": "dhammābhisamayo ahosi. Tato rājā ceva nāgarā ca vessavaṇamahārājassa bhavanasamīpe",
  "atk-s0301a:1421_7": "yakkhassa bhavanaṃ katvā pupphagandhādisakkārupetaṃ niccabaliṃ pavattesuṃ. Tañca",
  "atk-s0301a:1421_8": "kumāraṃ viññutaṃ pattaṃ “tvaṃ bhagavantaṃ nissāya jīvitaṃ labhi, gaccha bhagavantaṃyeva",
  "atk-s0301a:1421_9": "payirupāsassu bhikkhusaṅghañcā”ti vissajjesuṃ. So bhagavantañca bhikkhusaṅghañca",
  "atk-s0301a:1421_10": "payirupāsamāno nacirasseva anāgāmiphale patiṭṭhāya sabbaṃ buddhavacanaṃ uggahetvā",
  "atk-s0301a:1421_11": "pañcasataupāsakaparivāro ahosi. Bhagavā ca naṃ etadagge niddisi – “etadaggaṃ, bhikkhave,",
  "atk-s0301a:1421_12": "mama sāvakānaṃ upāsakānaṃ catūhi saṅgahavatthūhi parisaṃ saṅgaṇhantānaṃ yadidaṃ hatthako",
  "atk-s0301a:1421_13": "āḷavako”ti. Dvādasamaṃ.",
  "atk-s0301a:1422": "Iti sāratthappakāsiniyā",
  "atk-s0301a:1423": "Saṃyuttanikāya-aṭṭhakathāya",
  "atk-s0301a:1424": "Yakkhasaṃyuttavaṇṇanā niṭṭhitā.",
  "atk-s0301a:1427": "11. Sakkasaṃyuttaṃ",
  "atk-s0301a:1428": "1. Paṭhamavaggo",
  "atk-s0301a:1429": "1. Suvīrasuttavaṇṇanā",
  "atk-s0301a:1430_0": "247. Sakkasaṃyuttassa paṭhame abhiyaṃsūti kadā abhiyaṃsu? Yadā balavanto ahesuṃ,",
  "atk-s0301a:1430_1": "tadā. Tatrāyaṃ anupubbikathā – sakko kira magadharaṭṭhe macalagāmake magho nāma māṇavo",
  "atk-s0301a:1430_2": "hutvā tettiṃsa purise gahetvā kalyāṇakammaṃ karonto satta vatapadāni pūretvā tattha",
  "atk-s0301a:1430_3": "kālaṅkato devaloke nibbatti. Taṃ balavakammānubhāvena saparisaṃ sesadevatā dasahi",
  "atk-s0301a:1430_4": "ṭhānehi adhigaṇhantaṃ disvā “āgantukadevaputtā āgatā”ti nevāsikā gandhapānaṃ sajjayiṃsu.",
  "atk-s0301a:1430_5": "Sakko sakaparisāya saññaṃ adāsi – “mārisā mā gandhapānaṃ pivittha, pivanākāramattameva",
  "atk-s0301a:1430_6": "dassethā”ti. Te tattha akaṃsu. Nevāsikadevatā suvaṇṇasarakehi upanītaṃ gandhapānaṃ",
  "atk-s0301a:1430_7": "yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu. Sakko",
  "atk-s0301a:1430_8": "“gaṇhatha puttahatāya putte”ti te pādesu gahetvā sinerupāde khipāpesi. Sakkassa puññatejena",
  "atk-s0301a:1430_9": "tadanuvattakāpi sabbe tattheva patiṃsu. Te sineruvemajjhakāle saññaṃ labhitvā, “tātā",
  "atk-s0301a:1430_10": "na suraṃ pivimha, na suraṃ pivimhā”ti āhaṃsu. Tato paṭṭhāya asurā nāma jātā. Atha",
  "atk-s0301a:1430_11": "nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ",
  "atk-s0301a:1430_12": "nibbatti. Sakko tesaṃ nivattetvā anāgamanatthāya ārakkhaṃ ṭhapesi, yaṃ sandhāya vuttaṃ –",
  "atk-s0301a:1431": "“Antarā dvinnaṃ ayujjhapurānaṃ,",
  "atk-s0301a:1432": "Pañcavidhā ṭhapitā abhirakkhā;",
  "atk-s0301a:1433": "Udakaṃ karoṭi-payassa ca hārī,",
  "atk-s0301a:1434": "Madanayutā caturo ca mahatthā”ti.",
  "atk-s0301a:1435_0": "Dve nagarāni hi yuddhena gahetuṃ asakkuṇeyyatāya ayujjhapurāni nāma jātāni devanagarañca",
  "atk-s0301a:1435_1": "asuranagarañca. Yadā hi asurā balavanto honti, atha devehi palāyitvā devanagaraṃ",
  "atk-s0301a:1435_2": "pavisitvā dvāre pidahite asurānaṃ satasahassampi kiñci kātuṃ na sakkoti. Yadā devā",
  "atk-s0301a:1435_3": "balavanto honti, athāsurehi palāyitvā asuranagarassa dvāre pidahite sakkānaṃ satasahassampi",
  "atk-s0301a:1435_4": "kiñci kātuṃ na sakkoti. Iti imāni dve nagarāni ayujjhapurāni nāma. Nesaṃ antarā etesu",
  "atk-s0301a:1435_5": "udakādīsu pañcasu ṭhānesu sakkena ārakkhā ṭhapitā. Tattha udakasaddena nāgā gahitā.",
  "atk-s0301a:1435_6": "Te hi udake balavanto honti. Tasmā sinerussa paṭhamālinde tesaṃ ārakkhā. Karoṭisaddena",
  "atk-s0301a:1435_7": "supaṇṇā gahitā. Tesaṃ kira karoṭi nāma pānabhojanaṃ, tena taṃ nāmaṃ labhiṃsu. Dutiyālinde",
  "atk-s0301a:1435_8": "tesaṃ ārakkhā. Payassahārīsaddena kumbhaṇḍā gahitā. Dānavarakkhasā kira te. Tatiyālinde",
  "atk-s0301a:1435_9": "tesaṃ ārakkhā. Madanayutasaddena yakkhā gahitā. Visamacārino kirate yujjhasoṇḍā.",
  "atk-s0301a:1435_10": "Catutthālinde tesaṃ ārakkhā. Caturo ca mahantāti cattāro mahārājāno vuttā. Pañcamālinde",
  "atk-s0301a:1435_11": "tesaṃ ārakkhā. Tasmā yadi asurā kupitāvilacittā devapuraṃ upayanti yuddhesū, yaṃ",
  "atk-s0301a:1435_12": "girino paṭhamaṃ paribhaṇḍaṃ, taṃ uragā paṭibāhanti evaṃ sesesu sesā.",
  "atk-s0301a:1436_0": "Te pana asurā āyuvaṇṇarasaissariyasampattīhi tāvatiṃsasadisāva. Tasmā antarā attānaṃ",
  "atk-s0301a:1436_1": "ajānitvā pāṭaliyā pupphitāya, “na idaṃ devanagaraṃ, tattha pāricchattako pupphati,",
  "atk-s0301a:1436_2": "idha pana cittapāṭalī, jarasakkenāmhākaṃ suraṃ pāyetvā vañcitā, devanagarañca no",
  "atk-s0301a:1436_3": "gahitaṃ, gacchāma tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni",
  "atk-s0301a:1436_4": "gahetvā, yuddhasajjā hutvā, asurabheriyo vādentā mahāsamudde udakaṃ dvidhā bhetvā",
  "atk-s0301a:1436_5": "uṭṭhahanti. Te deve vuṭṭhe vammikamakkhikā vammikaṃ viya sineruṃ abhiruhitu ārabhanti.",
  "atk-s0301a:1436_6": "Atha nesaṃ paṭhamaṃ nāgehi saddhiṃ yuddhaṃ hoti. Tasmiṃ kho pana yuddhe na kassaci",
  "atk-s0301a:1436_7": "chavi vā cammaṃ vā chijjati, na lohitaṃ uppajjati, kevalaṃ kumārakānaṃ dārumeṇḍakayuddhaṃ",
  "atk-s0301a:1436_8": "viya aññamaññaṃ santāsanamattameva hoti. Koṭisatāpi koṭisahassāpi nāgā tehi saddhiṃ",
  "atk-s0301a:1436_9": "yujjhitvā te asurapuraṃyeva pavesetvā nivattanti.",
  "atk-s0301a:1437_0": "Yadā pana asurā balavanto honti, atha nāgā osakkitvā dutiye ālinde supaṇṇehi saddhiṃ",
  "atk-s0301a:1437_1": "ekatova hutvā yujjhanti. Esa nayo supaṇṇādīsūpi. Yadā pana tāni pañcapi ṭhānāni asurā",
  "atk-s0301a:1437_2": "maddanti, tadā ekato sampiṇḍitānipi pañca balāni osakkanti. Atha cattāro mahārājāno",
  "atk-s0301a:1437_3": "gantvā sakkassa taṃ pavattiṃ ārocenti. Sakko tesaṃ vacanaṃ sutvā diyaḍḍhayojanasatikaṃ",
  "atk-s0301a:1437_4": "vejayantarathaṃ āruyha sayaṃ vā nikkhamati, ekaṃ vā puttaṃ peseti. Imasmiṃ pana kāle",
  "atk-s0301a:1437_5": "puttaṃ pesetukāmo, tāta suvīrātiādimāha.",
  "atk-s0301a:1438_0": "Evaṃ bhaddantavāti khoti evaṃ hotu bhaddaṃ tava iti kho. Pamādaṃ āpādesīti pamādaṃ",
  "atk-s0301a:1438_1": "akāsi. Accharāsaṅghaparivuto saṭṭhiyojanaṃ vitthārena suvaṇṇamahāvīthiṃ otaritvā",
  "atk-s0301a:1438_2": "nakkhattaṃ kīḷanto nandanavanādīsu vicaratīti attho.",
  "atk-s0301a:1439_0": "Anuṭṭhahanti anuṭṭhahanto. Avāyāmanti avāyamanto. Alasvassāti alaso assa. Na ca kiccāni",
  "atk-s0301a:1439_1": "kārayeti kiñci kiccaṃ nāma na kareyya. Sabbakāmasamiddhassāti sabbakāmehi samiddho",
  "atk-s0301a:1439_2": "assa. Taṃ me, sakka, varaṃ disāti, sakka devaseṭṭha, taṃ me varaṃ uttamaṃ ṭhānaṃ",
  "atk-s0301a:1439_3": "okāsaṃ disaṃ ācikkha kathehīti vadati. Nibbānassa hi so maggoti kammaṃ akatvā jīvitaṭṭhānaṃ",
  "atk-s0301a:1439_4": "nāma nibbānassa maggo. Paṭhamaṃ.",
  "atk-s0301a:1440": "2. Susīmasuttavaṇṇanā",
  "atk-s0301a:1441": "248. Dutiye susīmanti attano puttasahassassa antare evaṃnāmakaṃ ekaṃ puttameva. Dutiyaṃ.",
  "atk-s0301a:1442": "3. Dhajaggasuttavaṇṇanā",
  "atk-s0301a:1443_0": "249. Tatiye samupabyūḷhoti sampiṇḍito rāsibhūto. Dhajaggaṃ ullokeyyathāti sakkassa",
  "atk-s0301a:1443_1": "kira diyaḍḍhayojanasatāyāmo ratho. Tassa hi pacchimanto paṇṇāsayojano, majjhe rathapañjaro",
  "atk-s0301a:1443_2": "paṇṇāsayojano, rathasandhito yāva rathasīsā paṇṇāsayojanāni. Tadeva pamāṇaṃ diguṇaṃ",
  "atk-s0301a:1443_3": "katvā tiyojanasatāyāmotipi vadantiyeva. Tasmiṃ yojanikapallaṅko atthato, tiyojanikaṃ",
  "atk-s0301a:1443_4": "setacchattaṃ matthake ṭhapitaṃ, ekasmiṃyeva yuge sahassaājaññā yuttā, sesālaṅkārassa",
  "atk-s0301a:1443_5": "pamāṇaṃ natthi. Dhajo panassa aḍḍhatiyāni yojanasatāni uggato, yassa vātāhatassa",
  "atk-s0301a:1443_6": "pañcaṅgikatūriyasseva saddo niccharati, taṃ ullokeyyāthāti vadati. Kasmā? Taṃ passantānañhi",
  "atk-s0301a:1443_7": "rājā no āgantvā parisapariyante nikhātathambho viya ṭhito, kassa mayaṃ bhāyāmāti",
  "atk-s0301a:1443_8": "bhayaṃ na hoti. Pajāpatissāti so kira sakkena samānavaṇṇo samānāyuko dutiyaṃ āsanaṃ",
  "atk-s0301a:1443_9": "labhati. Tathā varuṇo īsāno ca. Varuṇo pana tatiyaṃ āsanaṃ labhati, īsāno catutthaṃ.",
  "atk-s0301a:1443_10": "Palāyīti asurehi parājito tasmiṃ rathe ṭhito appamattakampi rajadhajaṃ disvā palāyanadhammo.",
  "atk-s0301a:1444_0": "Itipi so bhagavātiādīni visuddhimagge vitthāritāneva. Idamavocāti idaṃ dhajaggaparittaṃ",
  "atk-s0301a:1444_1": "nāma bhagavā avoca, yassa āṇākhette koṭisatasahassacakkavāḷe ānubhāvo vattati. Idaṃ",
  "atk-s0301a:1444_2": "āvajjetvā hi yakkhabhayacorabhayādīhi dukkhehi muttānaṃ anto natthi. Tiṭṭhatu aññadukkhavūpasamo,",
  "atk-s0301a:1444_3": "idaṃ āvajjamāno hi pasannacitto ākāsepi patiṭṭhaṃ labhati.",
  "atk-s0301a:1445_0": "Tatridaṃ vatthu – dīghavāpicetiyamhi kira sudhākamme kayiramāne eko daharo muddhavedikāpādato",
  "atk-s0301a:1445_1": "patitvā cetiyakucchiyā bhassati. Heṭṭhā ṭhito bhikkhusaṅgho “dhajaggaparittaṃ, āvuso,",
  "atk-s0301a:1445_2": "āvajjāhī”ti āha. So maraṇabhayena tajjito “dhajaggaparittaṃ maṃ rakkhatū”ti āha.",
  "atk-s0301a:1445_3": "Tāvadevassa cetiyakucchito dve iṭṭhakā nikkhamitvā sopānaṃ hutvā aṭṭhaṃsu, upariṭṭhito",
  "atk-s0301a:1445_4": "vallinisseṇiṃ otāresuṃ. Tasmiṃ nisseṇiyaṃ ṭhite iṭṭhakā yathāṭṭhāneyeva aṭṭhaṃsu. Tatiyaṃ.",
  "atk-s0301a:1446": "4. Vepacittisuttavaṇṇanā",
  "atk-s0301a:1447_0": "250. Catutthe vepacittīti so kira asurānaṃ sabbajeṭṭhako. Yenāti nipātamattaṃ nanti",
  "atk-s0301a:1447_1": "ca. Kaṇṭhapañcamehīti dvīsu hatthesu pādesu kaṇṭhe cāti evaṃ pañcahi bandhanehi.",
  "atk-s0301a:1447_2": "Tāni pana naḷinasuttaṃ viya makkaṭakasuttaṃ viya ca cakkhussāpāthaṃ āgacchanti, iriyāpathaṃ",
  "atk-s0301a:1447_3": "rujjhanti. Tehi pana citteneva bajjhati, citteneva muccati. Akkosatīti corosi bālosi",
  "atk-s0301a:1447_4": "mūḷhosi thenosi oṭṭhosi goṇosi gadrabhosi nerayikosi tiracchānagatosi, natthi tuyhaṃ",
  "atk-s0301a:1447_5": "sugati, duggatiyeva tuyhaṃ pāṭikaṅkhāti imehi dasahi akkosavatthūhi akkosati. Paribhāsatīti,",
  "atk-s0301a:1447_6": "jarasakka, na tvaṃ sabbakālaṃ jinissasi, yadā asurānaṃ jayo bhavissati, tadā tampi",
  "atk-s0301a:1447_7": "evaṃ bandhitvā asurabhavanassa dvāre nipajjāpetvā pothāpessāmīti ādīni vatvā tajjeti.",
  "atk-s0301a:1447_8": "Sakko vijitavijayo na taṃ manasi karoti, mahāpaṭiggahaṇaṃ panassa matthake vidhunanto",
  "atk-s0301a:1447_9": "sudhammadevasabhaṃ pavisati ceva nikkhamati ca. Ajjhabhāsīti “kiṃ nu kho esa sakko",
  "atk-s0301a:1447_10": "imāni pharusavacanāni bhayena titikkhati, udāhu adhivāsanakhantiyā samannāgatattā”ti? Vīmaṃsanto abhāsi.",
  "atk-s0301a:1448_0": "Dubbalyā noti dubbalabhāvena nu. Paṭisaṃyujeti paṭisaṃyujeyya paṭipphareyya. Pabhijjeyyunti",
  "atk-s0301a:1448_1": "virajjeyyuṃ. Pakujjheyyuntipi pāṭho. Paranti paccatthikaṃ. Yo sato upasammatīti yo",
  "atk-s0301a:1448_2": "satimā hutvā upasammati, tassa upasamaṃyevāhaṃ bālassa paṭisedhanaṃ maññeti attho.",
  "atk-s0301a:1448_3": "Yadā naṃ maññatīti yasmā taṃ maññati. Ajjhāruhatīti ajjhottharati. Gova bhiyyo palāyinanti",
  "atk-s0301a:1448_4": "yathā goyuddhe tāvadeva dve gāvo yujjhante gogaṇo olokento tiṭṭhati, yadā pana eko",
  "atk-s0301a:1448_5": "palāyati, atha naṃ palāyantaṃ sabbo gogaṇo bhiyyo ajjhottharati. Evaṃ dummedho khamantaṃ",
  "atk-s0301a:1448_6": "bhiyyo ajjhottharatīti attho.",
  "atk-s0301a:1449_0": "Sadatthaparamāti sakatthaparamā. Khantyā bhiyyo na vijjatīti tesu sakaatthaparamesu",
  "atk-s0301a:1449_1": "atthesu khantito uttaritaro añño attho na vijjati. Tamāhu paramaṃ khantinti yo balavā",
  "atk-s0301a:1449_2": "titikkhati, tassa taṃ khantiṃ paramaṃ āhu. Bālabalaṃ nāma aññāṇabalaṃ. Taṃ yassa",
  "atk-s0301a:1449_3": "balaṃ, abalameva taṃ balanti āhu kathentīti dīpeti. Dhammaguttassāti dhammena rakkhitassa,",
  "atk-s0301a:1449_4": "dhammaṃ vā rakkhantassa. Paṭivattāti paṭippharitvā vattā, paṭippharitvā vā bālabalanti",
  "atk-s0301a:1449_5": "vadeyyāpi, dhammaṭṭhaṃ pana cāletuṃ samattho nāma natthi. Tasseva tena pāpiyoti tena",
  "atk-s0301a:1449_6": "kodhena tasseva puggalassa pāpaṃ. Katarassa? Yo kuddhaṃ paṭikujjhati. Tikicchantānanti",
  "atk-s0301a:1449_7": "ekavacane bahuvacanaṃ, tikicchantanti attho. Janā maññantīti evarūpaṃ attano ca parassa",
  "atk-s0301a:1449_8": "cāti ubhinnaṃ atthaṃ tikicchantaṃ nipphādentaṃ puggalaṃ “andhabālo aya”nti andhabālaputhujjanāva",
  "atk-s0301a:1449_9": "evaṃ maññanti. Dhammassa akovidāti catusaccadhamme achekā. Idhāti imasmiṃ sāsane.",
  "atk-s0301a:1449_10": "Khoti nipātamattaṃ. Catutthaṃ.",
  "atk-s0301a:1450": "5. Subhāsitajayasuttavaṇṇanā",
  "atk-s0301a:1451_0": "251. Pañcame asurindaṃ etadavocāti chekatāya etaṃ avoca. Evaṃ kirassa ahosi “parassa",
  "atk-s0301a:1451_1": "nāma gāhaṃ mocetvā paṭhamaṃ vattuṃ garu. Parassa vacanaṃ anugantvā pana pacchā sukhaṃ",
  "atk-s0301a:1451_2": "vattu”nti. Pubbadevāti devaloke ciranivāsino pubbasāmikā, tumhākaṃ tāva paveṇiāgataṃ",
  "atk-s0301a:1451_3": "bhaṇathāti. Adaṇḍāvacarāti daṇḍāvacaraṇarahitā, daṇḍaṃ vā satthaṃ vā gahetabbanti",
  "atk-s0301a:1451_4": "evamettha natthīti attho. Pañcamaṃ.",
  "atk-s0301a:1452": "6. Kulāvakasuttavaṇṇanā",
  "atk-s0301a:1453_0": "252. Chaṭṭhe ajjhabhāsīti tassa kira simbalivanābhimukhassa jātassa rathasaddo ca",
  "atk-s0301a:1453_1": "ājānīyasaddo dhajasaddo ca samantā asanipātasaddo viya ahosi. Taṃ sutvā simbalivane",
  "atk-s0301a:1453_2": "balavasupaṇṇā palāyiṃsu, jarājiṇṇā ceva rogadubbalā ca asañjātapakkhapotakā ca palāyituṃ",
  "atk-s0301a:1453_3": "asakkontā, maraṇabhayena tajjitā ekappahāreneva mahāviravaṃ viraviṃsu. Sakko taṃ",
  "atk-s0301a:1453_4": "sutvā “kassa saddo, tātā”ti? Mātaliṃ pucchi. Rathasaddaṃ, te deva, sutvā supaṇṇā",
  "atk-s0301a:1453_5": "palāyituṃ asakkontā viravantīti. Taṃ sutvā karuṇāsamāvajjitahadayo abhāsi. Īsāmukhenāti",
  "atk-s0301a:1453_6": "rathassa īsāmukhena. Yathā kulāvake īsāmukhaṃ na sañcuṇṇeti, evaṃ iminā īsāmukhena",
  "atk-s0301a:1453_7": "te parivajjaya. So hi ratho puññapaccayanibbatto cakkavāḷapabbatepi sinerumhipi sammukhībhūte",
  "atk-s0301a:1453_8": "vinivijjhitvāva gacchati na sajjati, ākāsagatasadiseneva gacchati. Sace tena simbalivanena",
  "atk-s0301a:1453_9": "gato bhaveyya, yathā mahāsakaṭe kadalivanamajjhena vā eraṇḍavanamajjhena vā gacchante",
  "atk-s0301a:1453_10": "sabbavanaṃ vibhaggaṃ nimmathitaṃ hoti, evaṃ tampi simbalivanaṃ bhaveyya. Chaṭṭhaṃ.",
  "atk-s0301a:1454": "7. Nadubbhiyasuttavaṇṇanā",
  "atk-s0301a:1455_0": "253. Sattame upasaṅkamīti “ayaṃ sakko ‘yopi me assa supaccatthiko, tassa pāhaṃ na",
  "atk-s0301a:1455_1": "dubbheyya’nti cinteti, mayā tassa paccatthikataro nāma natthi, vīmaṃsissāmi tāva",
  "atk-s0301a:1455_2": "naṃ, kiṃ nu kho maṃ passitvā dubbhati, na dubbhatī”ti cintetvā upasaṅkami. Tiṭṭha",
  "atk-s0301a:1455_3": "vepacitti gahitosīti vepacitti, ettheva tiṭṭha, gahito tvaṃ mayāti vadati. Saha vacanenevassa",
  "atk-s0301a:1455_4": "so kaṇṭhapañcamehi bandhanehi baddhova ahosi. Sapassu ca meti mayi adubbhatthāya",
  "atk-s0301a:1455_5": "sapathaṃ karohīti vadati. Yaṃ musābhaṇato pāpanti imasmiṃ kappe paṭhamakappikesu",
  "atk-s0301a:1455_6": "cetiyarañño pāpaṃ sandhāyāha. Ariyūpavādinoti kokalikassa viya pāpaṃ. Mittadduno",
  "atk-s0301a:1455_7": "ca yaṃ pāpanti mahākapijātake mahāsatte duṭṭhacittassa pāpaṃ. Akataññunoti devadattasadisassa",
  "atk-s0301a:1455_8": "akataññuno pāpaṃ. Imāni kira imasmiṃ kappe cattāri mahāpāpāni. Sattamaṃ.",
  "atk-s0301a:1456": "8. Verocanaasurindasuttavaṇṇanā",
  "atk-s0301a:1457_0": "254. Aṭṭhame aṭṭhaṃsūti dvārapālarūpakāni viya ṭhitā. Nipphadāti nipphatti, yāva",
  "atk-s0301a:1457_1": "attho nipphajjati, tāva vāyamethevāti vadati. Dutiyagāthā sakkassa. Tattha khantyā",
  "atk-s0301a:1457_2": "bhiyyoti nipphannasobhanesu atthesu khantito uttaritaro attho nāma natthi. Atthajātāti",
  "atk-s0301a:1457_3": "kiccajātā. Soṇasiṅgālādayopi hi upādāya akiccajāto satto nāma natthi. Ito etto gamanamattampi",
  "atk-s0301a:1457_4": "kiccameva hoti. Saṃyogaparamā tveva, sambhogā sabbapāṇinanti pārivāsikaodanādīni",
  "atk-s0301a:1457_5": "hi asambhogārahāni honti, tāni puna uṇhāpetvā bhajjitvā sappimadhuphāṇitādīhi saṃyojitāni",
  "atk-s0301a:1457_6": "sambhogārahāni honti. Tenāha “saṃyogaparamā tveva, sambhogā sabbapāṇina”nti. Nipphannasobhano",
  "atk-s0301a:1457_7": "atthoti ime atthā nāma nipphannāva sobhanti. Puna catutthagāthā sakkassa. Tatthāpi",
  "atk-s0301a:1457_8": "vuttanayeneva attho veditabbo. Aṭṭhamaṃ.",
  "atk-s0301a:1458": "9. Araññāyatanaisisuttavaṇṇanā",
  "atk-s0301a:1459_0": "255. Navame paṇṇakuṭīsu sammantīti himavantapadese ramaṇīye araññāyatane rattiṭṭhānadivāṭṭhānacaṅkamanādīhi",
  "atk-s0301a:1459_1": "sampannāsu paṇṇasālāsu vasanti. Sakko ca devānamindo vepacitti cāti ime dve janā",
  "atk-s0301a:1459_2": "jāmātikasasurā kālena kalahaṃ karonti, kālena ekato caranti, imasmiṃ pana kāle ekato",
  "atk-s0301a:1459_3": "caranti. Paṭaliyoti gaṇaṅgaṇūpāhanā. Khaggaṃ olaggetvāti khaggaṃ aṃse olaggetvā.",
  "atk-s0301a:1459_4": "Chattenāti dibbasetacchattena matthake dhārayamānena. Apabyāmato karitvāti byāmato",
  "atk-s0301a:1459_5": "akatvā. Ciradikkhitānanti cirasamādiṇṇavatānaṃ. Ito paṭikkammāti “ito pakkama parivajjaya,",
  "atk-s0301a:1459_6": "mā uparivāte tiṭṭhā”ti vadanti. Na hettha devāti etasmiṃ sīlavantānaṃ gandhe devā",
  "atk-s0301a:1459_7": "na paṭikkūlasaññino, iṭṭhakantamanāpasaññinoyevāti dīpeti. Navamaṃ.",
  "atk-s0301a:1460": "10. Samuddakasuttavaṇṇanā",
  "atk-s0301a:1461_0": "256. Dasame samuddatīre paṇṇakuṭīsūti cakkavāḷamahāsamuddapiṭṭhiyaṃ rajatapaṭṭavaṇṇe",
  "atk-s0301a:1461_1": "vālukapuḷine vuttappakārāsu paṇṇasālāsu vasanti. Siyāpi noti siyāpi amhākaṃ. Abhayadakkhiṇaṃ",
  "atk-s0301a:1461_2": "yāceyyāmāti abhayadānaṃ yāceyyāma. Yebhuyyena kira devāsurasaṅgāmo mahāsamuddapiṭṭhe",
  "atk-s0301a:1461_3": "hoti. Asurānaṃ na sabbakālaṃ jayo hoti, bahuvāre parājayova hoti. Te devehi parājitā",
  "atk-s0301a:1461_4": "palāyantā isīnaṃ assamapadena gacchantā “sakko imehi saddhiṃ mantetvā amhe nāseti,",
  "atk-s0301a:1461_5": "gaṇhatha puttahatāya putte”ti kupitā assamapade pānīyaghaṭacaṅkamanasālādīni viddhaṃsenti.",
  "atk-s0301a:1461_6": "Isayo araññato phalāphalaṃ ādāya āgatā naṃ disvā puna dukkhena paṭipākatikaṃ karonti.",
  "atk-s0301a:1461_7": "Tepi punappunaṃ tatheva vināsenti. Tasmā “idāni tesaṃ saṅgāmo paccupaṭṭhito”ti sutvā evaṃ cintayiṃsu.",
  "atk-s0301a:1462_0": "Kāmaṃkaroti icchitakaro. Bhayassa abhayassa vāti bhayaṃ vā abhayaṃ vā. Idaṃ vuttaṃ",
  "atk-s0301a:1462_1": "hoti – sace tvaṃ abhayaṃ dātukāmo, abhayaṃ dātuṃ pahosi. Sace bhayaṃ dātukāmo. Bhayaṃ",
  "atk-s0301a:1462_2": "dātuṃ pahosi. Amhākaṃ pana abhayadānaṃ dehīti. Duṭṭhānanti viruddhānaṃ. Pavuttanti",
  "atk-s0301a:1462_3": "khette patiṭṭhāpitaṃ.",
  "atk-s0301a:1463_0": "Tikkhattuṃ ubbijjīti sāyamāsabhattaṃ bhuñjitvā sayanaṃ abhiruyha nipanno niddāya",
  "atk-s0301a:1463_1": "okkantamattāya samantā ṭhatvā sattisatena pahaṭo viya viravanto uṭṭhahati, dasayojanasahassaṃ",
  "atk-s0301a:1463_2": "asurabhavanaṃ “kimida”nti saṅkhobhaṃ āpajjati. Atha naṃ āgantvā “kimida”nti pucchanti.",
  "atk-s0301a:1463_3": "So “na kiñcī”ti vadati. Dutiyayāmādīsupi eseva nayo. Iti asurānaṃ “mā bhāyi, mahārājā”ti",
  "atk-s0301a:1463_4": "taṃ assāsentānaṃyeva aruṇaṃ uggacchati. Evamassa tato paṭṭhāya gelaññajātaṃ cittaṃ",
  "atk-s0301a:1463_5": "vepati. Teneva cassa “vepacittī”ti aparaṃ nāmaṃ udapādīti. Dasamaṃ.",
  "atk-s0301a:1464": "Paṭhamo vaggo.",
  "atk-s0301a:1465": "2. Dutiyavaggo",
  "atk-s0301a:1466": "1. Vatapadasuttavaṇṇanā",
  "atk-s0301a:1467_0": "257. Dutiyavaggassa paṭhame vatapadānīti vatakoṭṭhāsāni. Samattānīti paripuṇṇāni.",
  "atk-s0301a:1467_1": "Samādinnānīti gahitāni. Kule jeṭṭhāpacāyīti kulajeṭṭhakānaṃ mahāpitā mahāmātā cūḷapitā",
  "atk-s0301a:1467_2": "cūḷamātā mātulo mātulānītiādīnaṃ apacitikārako. Saṇhavācoti piyamudumadhuravāco.",
  "atk-s0301a:1467_3": "Muttacāgoti vissaṭṭhacāgo. Payatapāṇīti deyyadhammadānatthāya sadā dhotahattho. Vossaggaratoti",
  "atk-s0301a:1467_4": "vossajjane rato. Yācayogoti parehi yācitabbāraho, yācayogoti vā yācayogeneva yutto.",
  "atk-s0301a:1467_5": "Dānasaṃvibhāgaratoti dāne ca saṃvibhāge ca rato. Paṭhamaṃ.",
  "atk-s0301a:1468": "2. Sakkanāmasuttavaṇṇanā",
  "atk-s0301a:1469_0": "258. Dutiye manussabhūtoti magadharaṭṭhe macalagāme manussabhūto. Āvasathaṃ adāsīti",
  "atk-s0301a:1469_1": "catumahāpathe mahājanassa āvasathaṃ kāretvā adāsi. Sahassampi atthānanti sahassampi",
  "atk-s0301a:1469_2": "kāraṇānaṃ, janasahassena vā vacanasahassena vā osārite “ayaṃ imassa attho, ayaṃ imassa",
  "atk-s0301a:1469_3": "attho”ti ekapade ṭhitova vinicchinati. Dutiyaṃ.",
  "atk-s0301a:1470": "3. Mahālisuttavaṇṇanā",
  "atk-s0301a:1471_0": "259. Tatiye upasaṅkamīti “sakko devarājāti kathenti, atthi nu kho so sakko, yena",
  "atk-s0301a:1471_1": "so diṭṭhapubboti imamatthaṃ dasabalaṃ pucchissāmī”ti upasaṅkami. Tañca pajānāmīti",
  "atk-s0301a:1471_2": "bahuvacane ekavacanaṃ, te ca dhamme pajānāmīti attho. Sakko kira anantare attabhāve",
  "atk-s0301a:1471_3": "magadharaṭṭhe macalagāme magho nāma māṇavo ahosi paṇḍito byatto, bodhisattacariyā",
  "atk-s0301a:1471_4": "viya ca tassa cariyā ahosi. So tettiṃsa purise gahetvā kalyāṇamakāsi. Ekadivasaṃ",
  "atk-s0301a:1471_5": "attanova paññāya upaparikkhitvā gāmamajjhe mahājanassa sannipatitaṭṭhāne kacavaraṃ",
  "atk-s0301a:1471_6": "ubhatopassesu apabyūhitvā taṃ ṭhānaṃ ramaṇīyaṃ akāsi. Puna tattheva maṇḍapaṃ kāresi.",
  "atk-s0301a:1471_7": "Puna gacchante kāle sālaṃ kāresi. Gāmato ca nikkhamitvā gāvutampi aḍḍhayojanampi",
  "atk-s0301a:1471_8": "tigāvutampi yojanampi vicaritvā tehi sahāyehi saddhiṃ visamaṃ samaṃ akāsi. Te sabbeva",
  "atk-s0301a:1471_9": "ekacchandā tattha tattha setuyuttaṭṭhāne setuṃ, maṇḍapasālāpokkharaṇimālāvaccharopanapadīnaṃ",
  "atk-s0301a:1471_10": "yuttaṭṭhānesu maṇḍapasālāpokkharaṇimālāvaccharopanādīni karontā bahuṃ puññamakaṃsu.",
  "atk-s0301a:1471_11": "Magho satta vatapadāni pūretvā kāyassa bhedā saddhiṃ sahāyehi tāvatiṃsabhavane nibbatti.",
  "atk-s0301a:1471_12": "Taṃ sabbaṃ bhagavā jānāti. Tenāha – yesaṃ dhammānaṃ samādinnattā sakko sakkattaṃ",
  "atk-s0301a:1471_13": "ajjhagā, tañca pajānāmīti. Ayaṃ sakkassa sakkattādhigame saṅkhepakathā, vitthāro",
  "atk-s0301a:1471_14": "pana sumaṅgalavilāsiniyā dīghanikāyaṭṭhakathāya sakkapaṇhavaṇṇanāyaṃ vutto. Tatiyaṃ.",
  "atk-s0301a:1472": "4. Daliddasuttavaṇṇanā",
  "atk-s0301a:1473_0": "260. Catutthe manussadaliddoti manussaadhano. Manussakapaṇoti manussakāruññataṃ patto.",
  "atk-s0301a:1473_1": "Manussavarākoti manussalāmako. Tatrāti tasmiṃ ṭhāne, tasmiṃ vā atirocane. Ujjhāyantīti",
  "atk-s0301a:1473_2": "avajjhāyanti lāmakato cintenti. Khiyantīti kathenti pakāsenti. Vipācentīti tattha",
  "atk-s0301a:1473_3": "tattha kathenti vitthārenti. Eso kho mārisāti ettha ayamanupubbikathā – so kira anuppanne",
  "atk-s0301a:1473_4": "buddhe kāsiraṭṭhe bārāṇasirājā hutvā samussitaddhajapaṭākanānālaṅkārena suṭṭhu alaṅkataṃ",
  "atk-s0301a:1473_5": "nagaraṃ padakkhiṇaṃ akāsi attano sirisampattiyā samākaḍḍhitanettena janakāyena samullokiyamāno.",
  "atk-s0301a:1473_6": "Tasmiñca samaye eko paccekabuddho gandhamādanapabbatā āgamma tasmiṃ nagare piṇḍāya",
  "atk-s0301a:1473_7": "carati, santindriyo santamānaso uttamadamathasamannāgato. Mahājanopi rājagataṃ cittīkāraṃ",
  "atk-s0301a:1473_8": "pahāya paccekabuddhameva olokesi. Rājā – “idāni imasmiṃ janakāye ekopi maṃ na oloketi.",
  "atk-s0301a:1473_9": "Kiṃ nu kho eta”nti? Olokento paccekabuddhaṃ addasa. Sopi paccekabuddho mahallako",
  "atk-s0301a:1473_10": "hoti pacchimavaye ṭhito. Cīvarānipissa jiṇṇāni, tato tato suttāni gaḷanti. Rañño",
  "atk-s0301a:1473_11": "satasahassādhikāni dve asaṅkhyeyyāni pūritapāramiṃ paccekabuddhaṃ disvā cittapasādamattaṃ",
  "atk-s0301a:1473_12": "vā hatthaṃ pasāretvā vandanamattaṃ vā nāhosi. So rājā “pabbajito maññe esa usūyāya",
  "atk-s0301a:1473_13": "maṃ na oloketī”ti kujjhitvā “kvāyaṃ kuṭṭhicīvarāni pāruto”ti niṭṭhubhitvā pakkāmi.",
  "atk-s0301a:1473_14": "Tassa kammassa vipākena mahāniraye nibbattitvā vipākāvasesena manussalokaṃ āgacchanto",
  "atk-s0301a:1473_15": "rājagahe paramakapaṇāya itthiyā kucchimhi paṭisandhiṃ gaṇhi. Gahitakālato paṭṭhāya",
  "atk-s0301a:1473_16": "sā itthī kañjikamattampi udarapūraṃ nālattha. Tassa kucchigatasseva kaṇṇanāsā vilīnā,",
  "atk-s0301a:1473_17": "saṅkhapalitakuṭṭhī hutvā mātukucchito nikkhanto. Mātāpitaro nāma dukkarakārikā honti,",
  "atk-s0301a:1473_18": "tenassa mātā yāva kapālaṃ gahetvā carituṃ na sakkoti, tāvassa kañjikampi udakampi",
  "atk-s0301a:1473_19": "āharitvā adāsi. Bhikkhāya carituṃ samatthakāle panassa kapālaṃ hatthe datvā “paññāyissasi",
  "atk-s0301a:1473_20": "sakena kammenā”ti pakkāmi.",
  "atk-s0301a:1474_0": "Athassa tato paṭṭhāya sakalasarīrato maṃsāni chijjitvā chijjitvā patanti, yūsaṃ paggharati,",
  "atk-s0301a:1474_1": "mahāvedanā vattanti. Yaṃ yaṃ racchaṃ nissāya sayati, sabbarattiṃ mahāravena ravati.",
  "atk-s0301a:1474_2": "Tassa kāruññaparidevitasaddena sakalavīthiyaṃ manussā sabbarattiṃ niddaṃ na labhanti.",
  "atk-s0301a:1474_3": "Tassa tato paṭṭhāya sukhasayite pabodhetīti suppabuddhotveva nāmaṃ udapādi. Athāparena",
  "atk-s0301a:1474_4": "samayena bhagavati rājagahaṃ sampatte nāgarā satthāraṃ nimantetvā nagaramajjhe mahāmaṇḍapaṃ",
  "atk-s0301a:1474_5": "katvā dānaṃ adaṃsu. Suppabuddhopi kuṭṭhī gantvā dānaggamaṇḍapassa avidūre nisīdi.",
  "atk-s0301a:1474_6": "Nāgarā buddhappamukhaṃ bhikkhusaṅghaṃ paṇītena khādanīyena bhojanīyena parivisantā",
  "atk-s0301a:1474_7": "tassāpi yāgubhattaṃ adaṃsu. Tassa paṇītabhojanaṃ bhuttassa cittaṃ ekaggaṃ ahosi.",
  "atk-s0301a:1474_8": "Satthā bhattakiccāvasāne anumodanaṃ katvā saccāni dīpesi, suppabuddho nisinnaṭṭhāne",
  "atk-s0301a:1474_9": "nisinnova desanānusārena ñāṇaṃ pesetvā sotāpattiphale patiṭṭhito. Satthā uṭṭhāya",
  "atk-s0301a:1474_10": "vihāraṃ gato. Sopi cumbaṭaṃ āruyha kapālamādāya daṇḍamolubbha attano vasanaṭṭhānaṃ",
  "atk-s0301a:1474_11": "gacchanto vibbhantāya gāviyā jīvitā voropito mattikapātiṃ bhinditvā suvaṇṇapātiṃ",
  "atk-s0301a:1474_12": "paṭilabhanto viya dutiyacittavāre devaloke nibbatto attano puññaṃ nissāya aññe deve",
  "atk-s0301a:1474_13": "atikkamma virocittha. Taṃ kāraṇaṃ dassento sakko devānamindo eso kho mārisātiādimāha.",
  "atk-s0301a:1475_0": "Saddhāti maggenāgatasaddhā. Sīlañca yassa kalyāṇanti kalyāṇasīlaṃ nāma ariyasāvakassa",
  "atk-s0301a:1475_1": "ariyakantasīlaṃ vuccati. Tattha kiñcāpi ariyasāvakassa ekasīlampi akantaṃ nāma natthi,",
  "atk-s0301a:1475_2": "imasmiṃ panatthe bhavantarepi appahīnaṃ pañcasīlaṃ adhippetaṃ. Catutthaṃ.",
  "atk-s0301a:1476": "5. Rāmaṇeyyakasuttavaṇṇanā",
  "atk-s0301a:1477_0": "261. Pañcame ārāmacetyāti ārāmacetiyāni. Vanacetyāti vanacetiyāni. Ubhayatthāpi cittīkataṭṭhena",
  "atk-s0301a:1477_1": "cetyaṃ veditabbaṃ. Manussarāmaṇeyyassāti manussaramaṇīyabhāvassa. Idāni manussaramaṇīyakavasena",
  "atk-s0301a:1477_2": "bhūmiramaṇīyakaṃ dassento gāme vātiādimāha. Pañcamaṃ.",
  "atk-s0301a:1478": "6. Yajamānasuttavaṇṇanā",
  "atk-s0301a:1479_0": "262. Chaṭṭhe yajamānānanti yajantānaṃ. Tadā kira aṅgamagadhavāsikā manussā anusaṃvaccharaṃ",
  "atk-s0301a:1479_1": "sappimadhuphāṇitādīsu aggaṃ gahetvā ekasmiṃ ṭhāne dārūnaṃ saṭṭhimatte sakaṭabhāre",
  "atk-s0301a:1479_2": "rāsiṃ katvā aggiṃ datvā pajjalitakāle “mahābrahmuno yajāmā”ti taṃ sabbaṃ pakkhipanti.",
  "atk-s0301a:1479_3": "“Ekavāraṃ pakkhittaṃ sahassaguṇaphalaṃ detī”ti nesaṃ laddhi. Sakko devarājā “sabbepime",
  "atk-s0301a:1479_4": "sabbaaggāni gahetvā ‘mahābrahmuno yajāmā’ti aggimhi jhāpenti. Aphalaṃ karonti, mayi",
  "atk-s0301a:1479_5": "passante mā nassantu, yathā buddhassa ceva saṅghassa ca datvā bahuṃ puññaṃ pasavanti,",
  "atk-s0301a:1479_6": "evaṃ karissāmī”ti dārurāsiṃ jalāpetvā olokentesu manussesu puṇṇamadivase brahmattabhāvaṃ",
  "atk-s0301a:1479_7": "māpetvā mahājanassa passantasseva candamaṇḍalaṃ bhinditvā nikkhanto viya ahosi. Mahājano",
  "atk-s0301a:1479_8": "disvā “imaṃ yaññaṃ paṭiggahetuṃ mahābrahmā āgacchatī”ti jaṇṇukehi bhūmiyaṃ patiṭṭhāya,",
  "atk-s0301a:1479_9": "añjaliṃ paggayha namassamāno aṭṭhāsi. Brāhmaṇā āhaṃsu “tumhe ‘mayaṃ takkena kathemā’ti",
  "atk-s0301a:1479_10": "maññatha, idāni passatha, ayaṃ vo brahmā sahatthā yaññaṃ paṭiggahetuṃ āgacchatī”ti.",
  "atk-s0301a:1479_11": "Sakko āgantvā dārucitakamatthake ākāse ṭhatvā “kassāyaṃ sakkāro”ti pucchi? Tumhākaṃ,",
  "atk-s0301a:1479_12": "bhante, paṭiggaṇhatha no yaññanti. Tena hi āgacchatha, mā tulaṃ chaḍḍetvā hatthena",
  "atk-s0301a:1479_13": "tulayittha, ayaṃ satthā dhuravihāre vasati, taṃ pucchissāma “kassa dinnaṃ mahapphalaṃ",
  "atk-s0301a:1479_14": "hotī”ti? Ubhayaraṭṭhavāsino gahetvā satthu santikaṃ gantvā pucchanto evamāha.",
  "atk-s0301a:1480_0": "Tattha puññapekkhānanti puññaṃ icchantānaṃ puññatthikānaṃ. Opadhikaṃ puññanti upadhivipākaṃ",
  "atk-s0301a:1480_1": "puññaṃ. Saṅghe dinnaṃ mahapphalanti ariyasaṅghe dinnaṃ vipphāravantaṃ hoti. Desanāvasāne",
  "atk-s0301a:1480_2": "caturāsītipāṇasahassāni amatapānaṃ piviṃsu. Tato paṭṭhāya manussā sabbāni aggadānāni",
  "atk-s0301a:1480_3": "bhikkhusaṅghassa adaṃsu. Chaṭṭhaṃ.",
  "atk-s0301a:1481": "7. Buddhavandanāsuttavaṇṇanā",
  "atk-s0301a:1482_0": "263. Sattame uṭṭhehīti uṭṭhaha, ghaṭa, vāyama. Vijitasaṅgāmāti rāgādīnañceva dvādasayojanikassa",
  "atk-s0301a:1482_1": "ca mārabalassa jitattā bhagavantaṃ evaṃ ālapati. Pannabhārāti oropitakhandhakilesābhisaṅkhārabhāra.",
  "atk-s0301a:1482_2": "Pannarasāya rattinti pannarasāya puṇṇamāya rattiṃ. Sattamaṃ.",
  "atk-s0301a:1483": "8. Gahaṭṭhavandanāsuttavaṇṇanā",
  "atk-s0301a:1484_0": "264. Aṭṭhame puthuddisāti catasso disā catasso anudisā ca. Bhummāti bhūmivāsino.",
  "atk-s0301a:1484_1": "Cirarattasamāhiteti upacārappanāhi cirarattasamāhitacitte. Vandeti vandāmi. Brahmacariyaparāyaṇeti",
  "atk-s0301a:1484_2": "dasapi vassāni vīsatipi vassāni…pe… saṭṭhipi vassāni āpāṇakoṭikaṃ ekaseyyaṃ ekabhattantiādikaṃ",
  "atk-s0301a:1484_3": "seṭṭhacariyaṃ brahmacariyaṃ caramāneti attho. Puññakarāti catupaccayadānaṃ kusumbhasumanapūjā",
  "atk-s0301a:1484_4": "dīpasahassajālanti evamādipuññakārakā. Sīlavantoti upāsakatte patiṭṭhāya pañcahipi",
  "atk-s0301a:1484_5": "dasahipi sīlehi samannāgatā. Dhammena dāraṃ posentīti umaṅgabhindanādīni akatvā dhammikehi",
  "atk-s0301a:1484_6": "kasigorakkhavaṇijjādīhi puttadāraṃ posenti. Pamukho rathamāruhīti devānaṃ pamukho",
  "atk-s0301a:1484_7": "seṭṭho rathaṃ āruhi. Aṭṭhamaṃ.",
  "atk-s0301a:1485": "9. Satthāravandanāsuttavaṇṇanā",
  "atk-s0301a:1486_0": "265. Navame bhagavantaṃ namassatīti ekaṃsaṃ uttariyaṃ dukulaṃ katvā, brahmajāṇuko",
  "atk-s0301a:1486_1": "hutvā sirasi añjaliṃ ṭhapetvā namassati. So yakkhoti so sakko. Anomanāmanti sabbaguṇehi",
  "atk-s0301a:1486_2": "omakabhāvassa natthitāya sabbaguṇanemittakehi nāmehi anomanāmaṃ. Avijjāsamatikkamāti",
  "atk-s0301a:1486_3": "catusaccapaṭicchādikāya vaṭṭamūlakaavijjāya samatikkamena. Sekkhāti satta sekkhā.",
  "atk-s0301a:1486_4": "Apacayārāmāti vaṭṭaviddhaṃsane ratā. Sikkhareti sikkhanti. Navamaṃ.",
  "atk-s0301a:1487": "10. Saṅghavandanāsuttavaṇṇanā",
  "atk-s0301a:1488_0": "266. Dasame ajjhabhāsīti kasmā esa punappunaṃ evaṃ bhāsatīti? Sakkassa kira devarañño",
  "atk-s0301a:1488_1": "saddo madhuro, suphasitaṃ dantāvaraṇaṃ, kathanakāle suvaṇṇakiṅkiṇikasaddo viya niccharati.",
  "atk-s0301a:1488_2": "Taṃ punappunaṃ sotuṃ labhissāmīti bhāsati. Pūtidehasayāti pūtimhi mātusarīre vā,",
  "atk-s0301a:1488_3": "attanoyeva vā sarīraṃ avattharitvā sayanato pūtidehasayā. Nimuggā kuṇapamheteti dasamāse",
  "atk-s0301a:1488_4": "mātukucchisaṅkhāte kuṇapasmiṃ ete nimuggā. Etaṃ tesaṃ pihayāmīti etesaṃ etaṃ pihayāmi",
  "atk-s0301a:1488_5": "patthayāmi. Na te saṃ koṭṭhe opentīti na te saṃ santakaṃ dhaññaṃ koṭṭhe pakkhipanti.",
  "atk-s0301a:1488_6": "Na hi etesaṃ dhaññaṃ atthi. Na kumbhīti na kumbhiyaṃ. Na kaḷopiyanti na pacchiyaṃ.",
  "atk-s0301a:1488_7": "Paraniṭṭhitamesānāti paresaṃ niṭṭhitaṃ paraghare pakkaṃ bhikkhācāravattena esamānā",
  "atk-s0301a:1488_8": "gavesamānā. Tenāti evaṃ pariyiṭṭhena. Subbatāti dasapi…pe… saṭṭhipi vassāni susamādinnasundaravatā.",
  "atk-s0301a:1489_0": "Sumantamantinoti dhammaṃ sajjhāyissāma, dhutaṅgaṃ samādiyissāma, amataṃ paribhuñjissāma,",
  "atk-s0301a:1489_1": "samaṇadhammaṃ karissāmāti evaṃ subhāsitabhāsino. Tuṇhībhūtā samañcarāti tiyāmarattiṃ",
  "atk-s0301a:1489_2": "asanighosena ghositā viya dhammaṃ kathentāpi tuṇhībhūtā samaṃ carantiyeva nāma. Kasmā?",
  "atk-s0301a:1489_3": "Niratthakavacanassābhāvā. Puthumaccā cāti bahusattā ca aññamaññaṃ viruddhā. Attadaṇḍesu",
  "atk-s0301a:1489_4": "nibbutāti paraviheṭhanatthaṃ gahitadaṇḍesu sattesu nibbutā vissaṭṭhadaṇḍā. Sādānesu",
  "atk-s0301a:1489_5": "anādānāti sagahaṇesu sattesu ca bhavayoniādīnaṃ ekakoṭṭhāsassāpi agahitattā agahaṇā. Dasamaṃ.",
  "atk-s0301a:1490": "Dutiyo vaggo.",
  "atk-s0301a:1491": "3. Tatiyavaggo",
  "atk-s0301a:1492": "1. Chetvāsuttavaṇṇanā",
  "atk-s0301a:1493": "267. Tatiyavaggassa paṭhamaṃ vuttatthameva. Paṭhamaṃ.",
  "atk-s0301a:1494": "2. Dubbaṇṇiyasuttavaṇṇanā",
  "atk-s0301a:1495_0": "268. Dutiye dubbaṇṇoti jhāmakhāṇuvaṇṇo. Okoṭimakoti lakuṇḍako mahodaro. Āsaneti paṇḍukambalasilāyaṃ.",
  "atk-s0301a:1495_1": "Kodhabhakkhoti sakkena gahitanāmamevetaṃ. So pana eko rūpāvacarabrahmā, “sakko kira",
  "atk-s0301a:1495_2": "khantibalena samannāgato”ti sutvā vīmaṃsanatthaṃ āgato. Avaruddhakayakkhā pana evarūpaṃ",
  "atk-s0301a:1495_3": "saṃvihitārakkhaṃ ṭhānaṃ pavisituṃ na sakkonti. Upasaṅkamīti devānaṃ sutvā “na sakkā",
  "atk-s0301a:1495_4": "esa pharusena cāletuṃ, nīcavuttinā pana khantiyaṃ ṭhitena sakkā palāpetu”nti tathā",
  "atk-s0301a:1495_5": "palāpetukāmo upasaṅkami. Antaradhāyīti khantiyaṃ ṭhatvā balavacittīkāraṃ paccupaṭṭhapetvā",
  "atk-s0301a:1495_6": "nīcavuttiyā dassiyamānāya sakkāsane ṭhātuṃ asakkonto antaradhāyi. Na sūpahatacittomhīti",
  "atk-s0301a:1495_7": "ettha sūti nipātamattaṃ, upahatacittomhīti āha. Nāvattena suvānayoti na kodhāvattena",
  "atk-s0301a:1495_8": "suānayo, kodhavase vattetuṃ na sukaromhīti vadati. Na vo cirāhanti voti nipātamattaṃ,",
  "atk-s0301a:1495_9": "ahaṃ ciraṃ na kujjhāmīti vadati. Dutiyaṃ.",
  "atk-s0301a:1496": "3. Sambarimāyāsuttavaṇṇanā",
  "atk-s0301a:1497_0": "269. Tatiye ābādhikoti isigaṇena abhisapakāle uppannābādhena ābādhiko. Vācehi manti",
  "atk-s0301a:1497_1": "sace maṃ sambarimāyaṃ vācesi, evamahaṃ tampi tikicchissāmīti vadati. Mā kho tvaṃ,",
  "atk-s0301a:1497_2": "mārisa, vācesīti vināpi tāva sambarimāyaṃ sakko amhe bādhati, yadi pana taṃ jānissati,",
  "atk-s0301a:1497_3": "naṭṭhā mayaṃ, mā attano ekassa atthāya amhe nāsehīti vatvā nivārayiṃsu. Sambarova",
  "atk-s0301a:1497_4": "sataṃ samanti yathā sambaro asurindo māyāvī māyaṃ payojetvā vassasataṃ niraye pakko,",
  "atk-s0301a:1497_5": "evaṃ paccati. Tumhe dhammikāva, alaṃ vo māyāyāti vadati. Kiṃ pana sakko tassa kodhaṃ",
  "atk-s0301a:1497_6": "tikicchituṃ sakkuṇeyyāti? Āma sakkuṇeyya. Kathaṃ? Tadā kira so isigaṇo dharatiyeva,",
  "atk-s0301a:1497_7": "tasmā naṃ isīnaṃ santikaṃ netvā khamāpeyya, evamassa phāsu bhaveyya. Tena pana vañcitattā",
  "atk-s0301a:1497_8": "tathā akatvā pakkantova. Tatiyaṃ.",
  "atk-s0301a:1498": "4. Accayasuttavaṇṇanā",
  "atk-s0301a:1499_0": "270. Catutthe sampayojesunti kalahaṃ akaṃsu. Accasarāti atikkami, eko bhikkhu ekaṃ",
  "atk-s0301a:1499_1": "bhikkhuṃ atikkamma vacanaṃ avocāti attho. Yathādhammaṃ nappaṭiggaṇhātīti na khamati.",
  "atk-s0301a:1499_2": "Kodho vo vasamāyātūti kodho tumhākaṃ vasaṃ āgacchatu, mā tumhe kodhavasaṃ gamitthāti",
  "atk-s0301a:1499_3": "dīpeti. Mā ca mitte hi vo jarāti ettha hīti nipātamattaṃ, tumhākaṃ mittadhamme jarā",
  "atk-s0301a:1499_4": "nāma mā nibbatti. Bhummatthe vā karaṇavacanaṃ, mittesu vo jarā mā nibbatti, mittabhāvato",
  "atk-s0301a:1499_5": "aññathābhāvo mā hotūti attho. Agarahiyaṃ mā garahitthāti agārayhaṃ khīṇāsavapuggalaṃ",
  "atk-s0301a:1499_6": "mā garahittha. Catutthaṃ.",
  "atk-s0301a:1500": "5. Akkodhasuttavaṇṇanā",
  "atk-s0301a:1501_0": "271. Pañcame mā vo kodho ajjhabhavīti kodho tumhe mā abhibhavi, tumheva kodhaṃ abhibhavatha.",
  "atk-s0301a:1501_1": "Mā ca kujjhittha kujjhitanti kujjhantānaṃ mā paṭikujjhittha. Akkodhoti mettā ca mettāpubbabhāgo",
  "atk-s0301a:1501_2": "ca. Avihiṃsāti karuṇā ca karuṇāpubbabhāgo ca. Atha pāpajanaṃ kodho, pabbatovābhimaddatīti",
  "atk-s0301a:1501_3": "lāmakajanaṃ pabbato viya kodho abhimaddatīti. Pañcamaṃ.",
  "atk-s0301a:1502": "Tatiyo vaggo.",
  "atk-s0301a:1503": "Sakkasaṃyuttavaṇṇanā niṭṭhitā.",
  "atk-s0301a:1504": "Iti sāratthappakāsiniyā saṃyuttanikāya-aṭṭhakathāya",
  "atk-s0301a:1505": "Sagāthāvaggavaṇṇanā niṭṭhitā.",
  "atk-s0301a:1506": "Saṃyuttanikāya-aṭṭhakathāya paṭhamo bhāgo."
}