{
  "atk-s0508a212:0": "16. Vīsatinipāto",
  "atk-s0508a212:1": "1. Adhimuttattheragāthāvaṇṇanā",
  "atk-s0508a212:2_0": "Vīsatinipāte yaññatthaṁ vātiādikā āyasmato aparassa adhimuttattherassa gāthā. Kā",
  "atk-s0508a212:2_1": "uppatti? Ayampi purimabuddhesu katādhikāro tattha tattha bhave puññāni upacinanto",
  "atk-s0508a212:2_2": "atthadassissa bhagavato kāle vibhavasampanne kule nibbattitvā viññutaṁ patto satthari",
  "atk-s0508a212:2_3": "parinibbute bhikkhusaṅghaṁ upaṭṭhahanto mahādānāni pavattesi. So tena puññakammena",
  "atk-s0508a212:2_4": "devamanussesu saṁsaranto imasmiṁ buddhuppāde āyasmato saṁkiccattherassa bhaginiyā",
  "atk-s0508a212:2_5": "kucchimhi nibbatti, adhimuttotissa nāmaṁ ahosi. So vayappatto mātulattherassa santike",
  "atk-s0508a212:2_6": "pabbajitvā vipassanāya kammaṁ karonto sāmaṇerabhūmiyaṁyeva ṭhito arahattaṁ pāpuṇi.",
  "atk-s0508a212:2_7": "Tena vuttaṁ apadāne –",
  "atk-s0508a212:3": "“Nibbute lokanāthamhi, atthadassīnaruttame;",
  "atk-s0508a212:4": "Upaṭṭhahiṁ bhikkhusaṅghaṁ, vippasannena cetasā.",
  "atk-s0508a212:5": "“Nimantetvā bhikkhusaṅghaṁ, ujubhūtaṁ samāhitaṁ;",
  "atk-s0508a212:6": "Ucchunā maṇḍapaṁ katvā, bhojesiṁ saṅghamuttamaṁ.",
  "atk-s0508a212:7": "“Yaṁ yaṁ yonupapajjāmi, devattaṁ athamānusaṁ;",
  "atk-s0508a212:8": "Sabbe satte abhibhomi, puññakammassidaṁ phalaṁ.",
  "atk-s0508a212:9": "“Aṭṭhārase kappasate, yaṁ dānamadadiṁ tadā;",
  "atk-s0508a212:10": "Duggatiṁ nābhijānāmi, ucchudānassidaṁ phalaṁ.",
  "atk-s0508a212:11": "“Paṭisambhidā catasso…pe… kataṁ buddhassa sāsana”nti.",
  "atk-s0508a212:12_0": "Arahattaṁ pana patvā samāpattisukhena vītināmento upasampajjitukāmo “mātaraṁ āpucchissāmī”ti",
  "atk-s0508a212:12_1": "mātu santikaṁ gacchanto antarāmagge devatāya balikammakaraṇatthaṁ maṁsapariyesanaṁ",
  "atk-s0508a212:12_2": "carantehi pañcasatehi corehi samāgacchi. Corā ca taṁ aggahesuṁ “devatāya bali bhavissatī”ti.",
  "atk-s0508a212:12_3": "So corehi gahitopi abhīto acchambhī vippasannamukhova aṭṭhāsi. Taṁ disvā coragāmaṇiacchariyabbhutacittajāto pasaṁsanto –",
  "atk-s0508a212:13": "705.",
  "atk-s0508a212:14": "“Yaññatthaṁ vā dhanatthaṁ vā, ye hanāma mayaṁ pure;",
  "atk-s0508a212:15": "Avasesaṁ bhayaṁ hoti, vedhanti vilapanti ca.",
  "atk-s0508a212:16": "706.",
  "atk-s0508a212:17": "“Tassa te natthi bhītattaṁ, bhiyyo vaṇṇo pasīdati;",
  "atk-s0508a212:18": "Kasmā na paridevesi, evarūpe mahabbhaye”ti. – dve gāthā abhāsi;",
  "atk-s0508a212:19_0": "Tattha yaññatthanti yajanatthaṁ devatānaṁ balikammakaraṇatthaṁ vā. Vā-saddo vikappanattho.",
  "atk-s0508a212:19_1": "Dhanatthanti sāpateyyaharaṇatthaṁ. Ye hanāma mayaṁ pureti ye satte mayaṁ pubbe hanimha.",
  "atk-s0508a212:19_2": "Atītatthe hi idaṁ vattamānavacanaṁ. Avaseti avase aserike katvā. Tanti tesaṁ. “Avasesanti”pi",
  "atk-s0508a212:19_3": "paṭhanti. Amhehi gahitesu taṁ ekaṁ ṭhapetvā avasesānaṁ; ayameva vā pāṭho. Bhayaṁ",
  "atk-s0508a212:19_4": "hotīti maraṇabhayaṁ hoti. Yena te vedhanti vilapanti,cittutrāsena vedhanti, “sāmi,",
  "atk-s0508a212:19_5": "tumhākaṁ idañcidañca dassāma, dāsā bhavissāmā”tiādikaṁ vadantā vilapanti.",
  "atk-s0508a212:20_0": "Tassa teti yo tvaṁ amhehi devatāya balikammatthaṁ jīvitā voropetukāmehi ukkhittāsikehi",
  "atk-s0508a212:20_1": "santajjito, tassa te. Bhītattanti bhītabhāvo, bhayanti attho. Bhiyyo vaṇṇo pasīdatīti",
  "atk-s0508a212:20_2": "pakativaṇṇato uparipi te mukhavaṇṇo vippasīdati. Therassa kira tadā “sace ime māressanti,",
  "atk-s0508a212:20_3": "idānevāhaṁ anupādāya parinibbāyissāmi, dukkhabhāro vigacchissatī”ti uḷāraṁ pītisomanassaṁ",
  "atk-s0508a212:20_4": "uppajji. Evarūpe mahabbhayeti edise mahati maraṇabhaye upaṭṭhite. Hetuatthe vā etaṁ bhummavacanaṁ.",
  "atk-s0508a212:21": "Idāni thero coragāmaṇissa paṭivacanadānamukhena dhammaṁ desento –",
  "atk-s0508a212:22": "707.",
  "atk-s0508a212:23": "“Natthi cetasikaṁ dukkhaṁ, anapekkhassa gāmaṇi;",
  "atk-s0508a212:24": "Atikkantā bhayā sabbe, khīṇasaṁyojanassa ve.",
  "atk-s0508a212:25": "708.",
  "atk-s0508a212:26": "“Khīṇāya bhavanettiyā, diṭṭhe dhamme yathātathe;",
  "atk-s0508a212:27": "Na bhayaṁ maraṇe hoti, bhāranikkhepane yathā.",
  "atk-s0508a212:28": "709.",
  "atk-s0508a212:29": "“Suciṇṇaṁ brahmacariyaṁ me, maggo cāpi subhāvito;",
  "atk-s0508a212:30": "Maraṇe me bhayaṁ natthi, rogānamiva saṅkhaye.",
  "atk-s0508a212:31": "710.",
  "atk-s0508a212:32": "“Suciṇṇaṁ brahmacariyaṁ me, maggo cāpi subhāvito;",
  "atk-s0508a212:33": "Nirassādā bhavā diṭṭhā, visaṁ pitvāva chaḍḍitaṁ.",
  "atk-s0508a212:34": "711.",
  "atk-s0508a212:35": "“Pāragū anupādāno, katakicco anāsavo;",
  "atk-s0508a212:36": "Tuṭṭho āyukkhayā hoti, mutto āghātanā yathā.",
  "atk-s0508a212:37": "712.",
  "atk-s0508a212:38": "“Uttamaṁ dhammataṁ patto, sabbaloke anatthiko;",
  "atk-s0508a212:39": "Ādittāva gharā mutto, maraṇasmiṁ na socati.",
  "atk-s0508a212:40": "713.",
  "atk-s0508a212:41": "“Yadatthi saṅgataṁ kiñci, bhavo vā yattha labbhati;",
  "atk-s0508a212:42": "Sabbaṁ anissaraṁ etaṁ, iti vuttaṁ mahesinā.",
  "atk-s0508a212:43": "714.",
  "atk-s0508a212:44": "“Yo taṁ tathā pajānāti, yathā buddhena desitaṁ;",
  "atk-s0508a212:45": "Na gaṇhāti bhavaṁ kiñci, sutattaṁva ayoguḷaṁ.",
  "atk-s0508a212:46": "715.",
  "atk-s0508a212:47": "“Na me hoti ‘ahosi’nti, ‘bhavissa’nti na hoti me;",
  "atk-s0508a212:48": "Saṅkhārā vigamissanti, tattha kā paridevanā.",
  "atk-s0508a212:49": "716.",
  "atk-s0508a212:50": "“Suddhaṁ dhammasamuppādaṁ, suddhaṁ saṅkhārasantatiṁ;",
  "atk-s0508a212:51": "Passantassa yathābhūtaṁ, na bhayaṁ hoti gāmaṇi.",
  "atk-s0508a212:52": "717.",
  "atk-s0508a212:53": "“Tiṇakaṭṭhasamaṁ lokaṁ, yadā paññāya passati;",
  "atk-s0508a212:54": "Mamattaṁ so asaṁvindaṁ, ‘natthi me’ti na socati.",
  "atk-s0508a212:55": "718.",
  "atk-s0508a212:56": "“Ukkaṇṭhāmi sarīrena, bhavenamhi anatthiko;",
  "atk-s0508a212:57": "Soyaṁ bhijjissati kāyo, añño ca na bhavissati.",
  "atk-s0508a212:58": "719.",
  "atk-s0508a212:59": "“Yaṁ vo kiccaṁ sarīrena, taṁ karotha yadicchatha;",
  "atk-s0508a212:60": "Na me tappaccayā tattha, doso pemañca hehitī”ti. –",
  "atk-s0508a212:61": "Imā gāthā abhāsi.",
  "atk-s0508a212:62": "720.",
  "atk-s0508a212:63": "“Tassa taṁ vacanaṁ sutvā, abbhutaṁ lomahaṁsanaṁ;",
  "atk-s0508a212:64": "Satthāni nikkhipitvāna, māṇavā etadabravu”nti. –",
  "atk-s0508a212:65": "Ayaṁ saṅgītikārehi vuttagāthā. Ito aparā tisso corānaṁ, therassa ca vacanapaṭivacanagāthā –",
  "atk-s0508a212:66": "721.",
  "atk-s0508a212:67": "“Kiṁ bhadante karitvāna, ko vā ācariyo tava;",
  "atk-s0508a212:68": "Kassa sāsanamāgamma, labbhate taṁ asokatā.",
  "atk-s0508a212:69": "722.",
  "atk-s0508a212:70": "“Sabbaññū sabbadassāvī, jino ācariyo mama;",
  "atk-s0508a212:71": "Mahākāruṇiko satthā, sabbalokatikicchako.",
  "atk-s0508a212:72": "723.",
  "atk-s0508a212:73": "“Tenāyaṁ desito dhammo, khayagāmī anuttaro;",
  "atk-s0508a212:74": "Tassa sāsanamāgamma, labbhate taṁ asokatā.",
  "atk-s0508a212:75": "724.",
  "atk-s0508a212:76": "“Sutvāna corā isino subhāsitaṁ, nikkhippa satthāni ca āvudhāni ca;",
  "atk-s0508a212:77": "Tamhā ca kammā viramiṁsu eke, eke ca pabbajjamarocayiṁsu.",
  "atk-s0508a212:78": "725.",
  "atk-s0508a212:79": "“Te pabbajitvā sugatassa sāsane, bhāvetva bojjhaṅgabalāni paṇḍitā;",
  "atk-s0508a212:80": "Udaggacittā sumanā katindriyā, phusiṁsu nibbānapadaṁ asaṅkhata”nti. –",
  "atk-s0508a212:81": "Imāpi saṅgītikārehi vuttagāthā.",
  "atk-s0508a212:82_0": "Tattha natthi cetasikaṁ dukkhaṁ, anapekkhassa, gāmaṇīti gāmaṇi, apekkhāya, taṇhāya,",
  "atk-s0508a212:82_1": "abhāvena anapekkhassa mādisassa, lohitasabhāvo pubbo viya, cetasikaṁ dukkhaṁ domanassaṁ",
  "atk-s0508a212:82_2": "natthi, domanassābhāvāpadesena bhayābhāvaṁ vadati. Tenāha “atikkantā bhayā sabbe”ti.",
  "atk-s0508a212:82_3": "Atikkantā bhayā sabbeti khīṇasaṁyojanassa arahato pañcavīsati mahābhayā, aññe ca",
  "atk-s0508a212:82_4": "sabbepi bhayā ekaṁsena atikkantā atītā, apagatāti attho.",
  "atk-s0508a212:83_0": "Diṭṭhe dhamme yathātatheti catusaccadhamme pariññāpahānasacchikiriyabhāvanāvasena",
  "atk-s0508a212:83_1": "maggapaññāya yathābhūtaṁ diṭṭhe. Maraṇeti maraṇahetu. Bhāranikkhepane yathāti yathā",
  "atk-s0508a212:83_2": "koci puriso sīse ṭhitena mahatā garubhārena saṁsīdanto tassa nikkhepane, apanayane",
  "atk-s0508a212:83_3": "na bhāyati, evaṁ sampadamidanti attho. Vuttañhetaṁ bhagavatā –",
  "atk-s0508a212:84": "“Bhārā have pañcakkhandhā, bhārahāro ca puggalo;",
  "atk-s0508a212:85": "Bhārādānaṁ dukhaṁ loke, bhāranikkhepanaṁ sukha”nti. ;",
  "atk-s0508a212:86_0": "Suciṇṇanti suṭṭhu caritaṁ. Brahmacariyanti, sikkhattayasaṅgahaṁ sāsanabrahmacariyaṁ.",
  "atk-s0508a212:86_1": "Tato eva maggo cāpi subhāvito aṭṭhaṅgiko ariyamaggopi sammadeva bhāvito. Rogānamiva",
  "atk-s0508a212:86_2": "saṅkhayeti yathā bahūhi rogehi abhibhūtassa āturassa rogānaṁ saṅkhaye pītisomanassameva",
  "atk-s0508a212:86_3": "hoti, evaṁ khandharogasaṅkhaye maraṇe mādisassa bhayaṁ natthi.",
  "atk-s0508a212:87_0": "Nirassādā bhavā diṭṭhāti tīhi dukkhatāhi abhibhūtā, ekādasahi aggīhi ādittā, tayo",
  "atk-s0508a212:87_1": "bhavā nirassādā, assādarahitā, mayā diṭṭhā. Visaṁ pitvāva chaḍḍitanti pamādavasena",
  "atk-s0508a212:87_2": "visaṁ pivitvā tādisena payogena chaḍḍitaṁ viya maraṇe me bhayaṁ natthīti attho.",
  "atk-s0508a212:88_0": "Muttoāghātanā yathāti yathā corehi māraṇatthaṁ āghātanaṁ nīto kenaci upāyena tato",
  "atk-s0508a212:88_1": "mutto haṭṭhatuṭṭho hoti, evaṁ saṁsārapāraṁ, nibbānaṁ, gatattā pāragū, catūhipi upādānehi",
  "atk-s0508a212:88_2": "anupādāno, pariññādīnaṁ soḷasannaṁ kiccānaṁ katattā katakicco kāmāsavādīhi anāsavo,",
  "atk-s0508a212:88_3": "āyukkhayā āyukkhayahetu tuṭṭho somanassiko hoti.",
  "atk-s0508a212:89_0": "Uttamanti seṭṭhaṁ. Dhammatanti, dhammasabhāvaṁ. Arahatte siddhe sijjhanahetu iṭṭhādīsu",
  "atk-s0508a212:89_1": "tādibhāvaṁ. Sabbaloketi sabbalokasmimpi, dīghāyukasukhabahulatādivasena saṁyuttepi",
  "atk-s0508a212:89_2": "loke. Anatthikoti, anapekkho. Ādittāva gharā muttoti yathā koci puriso samantato",
  "atk-s0508a212:89_3": "ādittato pajjalitato gehato nissaṭo, tato nissaraṇanimittaṁ na socati, evaṁ khīṇāsavo",
  "atk-s0508a212:89_4": "maraṇanimittaṁ na socati.",
  "atk-s0508a212:90_0": "Yadatthi saṅgataṁ kiñcīti yaṁkiñci imasmiṁ loke atthi, vijjati, upalabbhati saṅgataṁ,",
  "atk-s0508a212:90_1": "sattehi saṅkhārehi vā samāgamo, samodhānaṁ. “Saṅkhata”ntipi pāṭho, tassa yaṁkiñci",
  "atk-s0508a212:90_2": "paccayehi samacca sambhuyya kataṁ, paṭiccasamuppannanti attho. Bhavo vā yattha labbhatīti",
  "atk-s0508a212:90_3": "yasmiṁ sattanikāye yo upapattibhavo labbhati. Sabbaṁ anissaraṁ etanti sabbametaṁ",
  "atk-s0508a212:90_4": "issararahitaṁ, na ettha kenaci “evaṁ hotū”ti issariyaṁ vattetuṁ sakkā. Iti vuttaṁ",
  "atk-s0508a212:90_5": "mahesināti “sabbe dhammā anattā”ti evaṁ vuttaṁ mahesinā sammāsambuddhena. Tasmā “anissaraṁ",
  "atk-s0508a212:90_6": "eta”nti pajānanto maraṇasmiṁ na socatīti yojanā.",
  "atk-s0508a212:91_0": "Nagaṇhāti bhavaṁ kiñcīti yo ariyasāvako “sabbe saṅkhārā aniccā”tiādinā yathā buddhena",
  "atk-s0508a212:91_1": "bhagavatā desitaṁ, tathā taṁ bhavattayaṁ vipassanāpaññāsahitāya maggapaññāya pajānāti.",
  "atk-s0508a212:91_2": "So yathā koci puriso sukhakāmo divasaṁ santattaṁ ayoguḷaṁ hatthena na gaṇhāti, evaṁ",
  "atk-s0508a212:91_3": "kiñci khuddakaṁ vā mahantaṁ vā bhavaṁ na gaṇhāti, na tattha taṇhaṁ karotīti attho.",
  "atk-s0508a212:92_0": "Na me hoti “ahosi”nti “atītamaddhānaṁ ahaṁ īdiso ahosi”nti attadiṭṭhivasena na me",
  "atk-s0508a212:92_1": "cittappavatti atthi diṭṭhiyā sammadeva ugghāṭitattā, dhammasabhāvassa ca sudiṭṭhattā.",
  "atk-s0508a212:92_2": "“Bhavissa”nti na hoti meti tato eva “anāgatamaddhānaṁ ahaṁ ediso kathaṁ nu kho bhavissaṁ",
  "atk-s0508a212:92_3": "bhaveyya”nti evampi me na hoti. Saṅkhārā vigamissantīti evaṁ pana hoti “yathāpaccayaṁ",
  "atk-s0508a212:92_4": "pavattamānā saṅkhārāva, na ettha koci attā vā attaniyaṁ vā, te ca kho vigamissanti,",
  "atk-s0508a212:92_5": "vinassissanti, khaṇe khaṇe bhijjissantī”ti. Tattha kā paridevanāti evaṁ passantassa",
  "atk-s0508a212:92_6": "mādisassa tattha saṅkhāragate kā nāma paridevanā.",
  "atk-s0508a212:93_0": "Suddhanti kevalaṁ, attasārena asammissaṁ. Dhammasamuppādanti paccayapaccayuppannadhammasamuppattiṁ",
  "atk-s0508a212:93_1": "avijjādipaccayehi saṅkhārādidhammamattappavattiṁ. Saṅkhārasantatinti kilesakammavipākappabhedasaṅkhārapabandhaṁ.",
  "atk-s0508a212:93_2": "Passantassa yathābhūtanti saha vipassanāya maggapaññāya yāthāvato jānantassa.",
  "atk-s0508a212:94_0": "Tiṇakaṭṭhasamaṁ lokanti yathā araññe apariggahe tiṇakaṭṭhe kenaci gayhamāne aparassa",
  "atk-s0508a212:94_1": "“mayhaṁ santakaṁ ayaṁ gaṇhatī”ti na hoti, evaṁ so asāmikatāya tiṇakaṭṭhasamaṁ saṅkhāralokaṁ",
  "atk-s0508a212:94_2": "yadā paññāya passati, so tattha mamattaṁ asaṁvindaṁ asaṁvindanto alabhanto akaronto.",
  "atk-s0508a212:94_3": "Natthi meti “ahu vata sohaṁ, taṁ me natthī”ti na socati.",
  "atk-s0508a212:95_0": "Ukkaṇṭhāmi sarīrenāti asārakena abhinudena dukkhena akataññunā asuciduggandhajegucchapaṭikkūlasabhāvena",
  "atk-s0508a212:95_1": "iminā kāyena ukkaṇṭhāmi imaṁ kāyaṁ nibbindanto evaṁ tiṭṭhāmi. Bhavenamhi anatthikoti",
  "atk-s0508a212:95_2": "sabbenapi bhavena anatthiko amhi, na kiñci bhavaṁ patthemi. Soyaṁ bhijjissati kāyoti",
  "atk-s0508a212:95_3": "ayaṁ mama kāyo idāni tumhākaṁ payogena aññathā vā aññattha bhijjissati. Añño ca na",
  "atk-s0508a212:95_4": "bhavissatīti añño kāyo mayhaṁ āyatiṁ na bhavissati, punabbhavābhāvato.",
  "atk-s0508a212:96_0": "Yaṁ vo kiccaṁ sarīrenāti yaṁ tumhākaṁ iminā sarīrena payojanaṁ, taṁ karotha yadicchatha,",
  "atk-s0508a212:96_1": "icchatha ce. Na me tappaccayāti, taṁ nimittaṁ imassa sarīrassa tumhehi yathicchitakiccassa",
  "atk-s0508a212:96_2": "karaṇahetu. Tatthāti tesu karontesu ca akarontesu ca. Doso pemañca hehitīti yathākkamaṁ",
  "atk-s0508a212:96_3": "paṭigho anunayo na bhavissati, attano bhave apekkhāya sabbaso pahīnattāti adhippāyo.",
  "atk-s0508a212:96_4": "Aññapaccayā aññattha ca paṭighānunayesu asantesupi tappaccayā, “tatthā”ti vacanaṁ",
  "atk-s0508a212:96_5": "yathādhigatavasena vuttaṁ.",
  "atk-s0508a212:97_0": "Tassāti adhimuttattherassa. Taṁ vacananti “natthi cetasikaṁ dukkha”ntiādikaṁ maraṇe",
  "atk-s0508a212:97_1": "bhayābhāvādidīpakaṁ, tato eva abbhutaṁ lomahaṁsanaṁ vacanaṁ sutvā. Māṇavāti corā.",
  "atk-s0508a212:97_2": "Corā hi “māṇavā”ti vuccanti “māṇavehi saha gacchanti katakammehi akatakammehipī”tiādīsu viya.",
  "atk-s0508a212:98_0": "Kiṁbhadante karitvānāti, bhante, kiṁ nāma tapokammaṁ katvā. Ko vā tava ācariyo kassa",
  "atk-s0508a212:98_1": "sāsanaṁ, ovādaṁ nissāya ayaṁ asokatā maraṇakāle sokābhāvo labbhatīti etaṁ atthaṁ",
  "atk-s0508a212:98_2": "abravuṁ, pucchāvasena kathesuṁ, bhāsiṁsu.",
  "atk-s0508a212:99_0": "Taṁ sutvā thero tesaṁ paṭivacanaṁ dento “sabbaññū”tiādimāha. Tattha sabbaññūti paropadesena",
  "atk-s0508a212:99_1": "vinā sabbapakārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa",
  "atk-s0508a212:99_2": "adhigamena atītādibhedaṁ sabbaṁ jānātīti, sabbaññū. Teneva samantacakkhunā sabbassa",
  "atk-s0508a212:99_3": "dassanato sabbadassāvī. Yamhi anāvaraṇañāṇaṁ, tadeva sabbaññutaññāṇaṁ, nattheva asādhāraṇañāṇapāḷiyā",
  "atk-s0508a212:99_4": "virodho visayuppattimukhena aññehi asādhāraṇabhāvadassanatthaṁ ekasseva ñāṇassa dvidhā",
  "atk-s0508a212:99_5": "vuttattā. Yaṁ panettha vattabbaṁ, taṁ itivuttakavaṇṇanāyaṁ vitthārato vuttamevāti",
  "atk-s0508a212:99_6": "tattha vuttanayeneva veditabbaṁ. Pañcannampi mārānaṁ vijayato jino, hīnādivibhāgabhinne",
  "atk-s0508a212:99_7": "sabbasmiṁ sattanikāye adhimuttavuttitāya mahatiyā karuṇāya samannāgatattā mahākāruṇiko,",
  "atk-s0508a212:99_8": "diṭṭhadhammikasamparāyikaparamatthehi yathārahaṁ veneyyānaṁ anusāsanato satthā, tato",
  "atk-s0508a212:99_9": "eva sabbalokassa kilesarogatikicchanato sabbalokatikicchako, sammāsambuddho ācariyo",
  "atk-s0508a212:99_10": "mamāti yojanā. Khayagāmīti nibbānagāmī.",
  "atk-s0508a212:100_0": "Evaṁ therena satthu sāsanassa ca guṇe pakāsite paṭiladdhasaddhā ekacce corā pabbajiṁsu,",
  "atk-s0508a212:100_1": "ekacce upāsakattaṁ pavedesuṁ. Tamatthaṁ dīpento dhammasaṅgāhakā “sutvāna corā”tiādinā",
  "atk-s0508a212:100_2": "dve gāthā abhāsiṁsu. Tattha isinoti adhisīlasikkhādīnaṁ esanaṭṭhena isino, adhimuttattherassa.",
  "atk-s0508a212:100_3": "Nikkhippāti pahāya. Satthāni ca āvudhāni cāti asiādisatthāni ceva dhanukalāpādiāvudhāni",
  "atk-s0508a212:100_4": "ca. Tamhā ca kammāti tato corakammato.",
  "atk-s0508a212:101_0": "Te pabbajitvā sugatassa sāsaneti te corā sobhanagamanatādīhi sugatassa bhagavato",
  "atk-s0508a212:101_1": "sāsane pabbajjaṁ upagantvā. Bhāvanāvisesādhigatāya odagyalakkhaṇāya pītiyā samannāgamena",
  "atk-s0508a212:101_2": "udaggacittā. Sumanāti somanassappattā. Katindriyāti bhāvitindriyā. Phusiṁsūti aggamaggādhigamena",
  "atk-s0508a212:101_3": "asaṅkhataṁ nibbānaṁ adhigacchiṁsu. Adhimutto kira core nibbisevane katvā, te tattheva",
  "atk-s0508a212:101_4": "ṭhapetvā, mātu santikaṁ gantvā, mātaraṁ āpucchitvā, paccāgantvā tehi saddhiṁ upajjhāyassa",
  "atk-s0508a212:101_5": "santikaṁ gantvā, pabbājetvā upasampadaṁ akāsi. Atha tesaṁ kammaṭṭhānaṁ ācikkhi, te",
  "atk-s0508a212:101_6": "nacirasseva arahatte patiṭṭhahiṁsu. Tena vuttaṁ “pabbajitvā…pe… asaṅkhata”nti.",
  "atk-s0508a212:102": "Adhimuttattheragāthāvaṇṇanā niṭṭhitā.",
  "atk-s0508a212:103": "2. Pārāpariyattheragāthāvaṇṇanā",
  "atk-s0508a212:104_0": "Samaṇassa ahu cintātiādikā āyasmato pārāpariyattherassa gāthā. Kā uppatti? Ayampi",
  "atk-s0508a212:104_1": "purimabuddhesu katādhikāro tattha tattha bhave vivaṭṭūpanissayaṁ kusalaṁ upacinitvā",
  "atk-s0508a212:104_2": "sugatīsuyeva saṁsaranto imasmiṁ buddhuppāde sāvatthiyaṁ aññatarassa brāhmaṇamahāsālassa",
  "atk-s0508a212:104_3": "putto hutvā nibbatti. Tassa vayappattassa gottavasena pārāpariyotveva samaññā ahosi.",
  "atk-s0508a212:104_4": "So tayo vede uggahetvā brāhmaṇasippesu nipphattiṁ gato. Ekadivasaṁ satthu dhammadesanākāle",
  "atk-s0508a212:104_5": "jetavanavihāraṁ gantvā parisapariyante nisīdi. Satthā tassa ajjhāsayaṁ oloketvā indriyabhāvanāsuttaṁ",
  "atk-s0508a212:104_6": "desesi. So taṁ sutvā paṭiladdhasaddho pabbaji. Taṁ suttaṁ uggahetvā tadatthamanucintesi.",
  "atk-s0508a212:104_7": "Yathā pana anucintesi, svāyamattho gāthāsu eva āvi bhavissati. So tathā anuvicintento",
  "atk-s0508a212:104_8": "āyatanamukhena vipassanaṁ paṭṭhapetvā nacirasseva arahattaṁ patto. Aparabhāge attanā",
  "atk-s0508a212:104_9": "cintitākāraṁ pakāsento –",
  "atk-s0508a212:105": "726.",
  "atk-s0508a212:106": "“Samaṇassa ahu cintā, pārāpariyassa bhikkhuno;",
  "atk-s0508a212:107": "Ekakassa nisinnassa, pavivittassa jhāyino.",
  "atk-s0508a212:108": "727.",
  "atk-s0508a212:109": "“Kimānupubbaṁ puriso, kiṁ vataṁ kiṁ samācāraṁ;",
  "atk-s0508a212:110": "Attano kiccakārīssa, na ca kañci viheṭhaye.",
  "atk-s0508a212:111": "728.",
  "atk-s0508a212:112": "“Indriyāni manussānaṁ, hitāya ahitāya ca;",
  "atk-s0508a212:113": "Arakkhitāni ahitāya, rakkhitāni hitāya ca.",
  "atk-s0508a212:114": "729.",
  "atk-s0508a212:115": "“Indriyāneva sārakkhaṁ, indriyāni ca gopayaṁ;",
  "atk-s0508a212:116": "Attano kiccakārīssa, na ca kañci viheṭhaye.",
  "atk-s0508a212:117": "730.",
  "atk-s0508a212:118": "“Cakkhundriyaṁ ce rūpesu, gacchantaṁ anivārayaṁ;",
  "atk-s0508a212:119": "Anādīnavadassāvī, so dukkhā na hi muccati.",
  "atk-s0508a212:120": "731.",
  "atk-s0508a212:121": "“Sotindriyaṁ ce saddesu, gacchantaṁ anivārayaṁ;",
  "atk-s0508a212:122": "Anādīnavadassāvī, so dukkhā na hi muccati.",
  "atk-s0508a212:123": "732.",
  "atk-s0508a212:124": "“Anissaraṇadassāvī, gandhe ce paṭisevati;",
  "atk-s0508a212:125": "Na so muccati dukkhamhā, gandhesu adhimucchito.",
  "atk-s0508a212:126": "733.",
  "atk-s0508a212:127": "“Ambilaṁ madhuraggañca, tittakaggamanussaraṁ;",
  "atk-s0508a212:128": "Rasataṇhāya gadhito, hadayaṁ nāvabujjhati.",
  "atk-s0508a212:129": "734.",
  "atk-s0508a212:130": "“Subhānyappaṭikūlāni, phoṭṭhabbāni anussaraṁ;",
  "atk-s0508a212:131": "Ratto rāgādhikaraṇaṁ, vividhaṁ vindate dukhaṁ.",
  "atk-s0508a212:132": "735.",
  "atk-s0508a212:133": "“Manaṁ cetehi dhammehi, yo na sakkoti rakkhituṁ;",
  "atk-s0508a212:134": "Tato naṁ dukkhamanveti, sabbehetehi pañcahi.",
  "atk-s0508a212:135": "736.",
  "atk-s0508a212:136": "“Pubbalohitasampuṇṇaṁ, bahussa kuṇapassa ca;",
  "atk-s0508a212:137": "Naravīrakataṁ vagguṁ, samuggamiva cittitaṁ.",
  "atk-s0508a212:138": "737.",
  "atk-s0508a212:139": "“Kaṭukaṁ madhurassādaṁ, piyanibandhanaṁ dukhaṁ;",
  "atk-s0508a212:140": "Khuraṁva madhunā littaṁ, ullihaṁ nāvabujjhati.",
  "atk-s0508a212:141": "738.",
  "atk-s0508a212:142": "“Itthirūpe itthisare, phoṭṭhabbepi ca itthiyā;",
  "atk-s0508a212:143": "Itthigandhesu sāratto, vividhaṁ vindate dukhaṁ.",
  "atk-s0508a212:144": "739.",
  "atk-s0508a212:145": "“Itthisotāni sabbāni, sandanti pañca pañcasu;",
  "atk-s0508a212:146": "Tesamāvaraṇaṁ kātuṁ, yo sakkoti vīriyavā.",
  "atk-s0508a212:147": "740.",
  "atk-s0508a212:148": "“So atthavā so dhammaṭṭho, so dakkho so vicakkhaṇo;",
  "atk-s0508a212:149": "Kareyya ramamānopi, kiccaṁ dhammatthasaṁhitaṁ.",
  "atk-s0508a212:150": "741.",
  "atk-s0508a212:151": "“Atho sīdati saññuttaṁ, vajje kiccaṁ niratthakaṁ;",
  "atk-s0508a212:152": "Na taṁ kiccanti maññitvā, appamatto vicakkhaṇo.",
  "atk-s0508a212:153": "742.",
  "atk-s0508a212:154": "“Yañca atthena saññuttaṁ, yā ca dhammagatā rati;",
  "atk-s0508a212:155": "Taṁ samādāya vattetha, sā hi ve uttamā rati.",
  "atk-s0508a212:156": "743.",
  "atk-s0508a212:157": "“Uccāvacehupāyehi, paresamabhijigīsati;",
  "atk-s0508a212:158": "Hantvā vadhitvā atha socayitvā, ālopati sāhasā yo paresaṁ.",
  "atk-s0508a212:159": "744.",
  "atk-s0508a212:160": "“Tacchanto āṇiyā āṇiṁ, nihanti balavā yathā;",
  "atk-s0508a212:161": "Indriyānindriyeheva, nihanti kusalo tathā.",
  "atk-s0508a212:162": "745.",
  "atk-s0508a212:163": "“Saddhaṁ vīriyaṁ samādhiñca, satipaññañca bhāvayaṁ;",
  "atk-s0508a212:164": "Pañca pañcahi hantvāna, anīgho yāti brāhmaṇo.",
  "atk-s0508a212:165": "746.",
  "atk-s0508a212:166": "“So atthavā so dhammaṭṭho, katvā vākyānusāsaniṁ;",
  "atk-s0508a212:167": "Sabbena sabbaṁ buddhassa, so naro sukhamedhatī”ti. – imā gāthā abhāsi;",
  "atk-s0508a212:168_0": "Tattha samaṇassāti pabbajitassa. Ahūti ahosi. Cintāti dhammacintā dhammavicāraṇā.",
  "atk-s0508a212:168_1": "Pārāpariyassāti pārāparagottassa. “Pārācariyassā”tipi paṭhanti. Bhikkhunoti saṁsāre",
  "atk-s0508a212:168_2": "bhayaṁ ikkhanasīlassa. Ekakassāti asahāyassa, etena kāyavivekaṁ dasseti. Pavivittassāti",
  "atk-s0508a212:168_3": "pavivekahetunā kilesānaṁ vikkhambhanena vivekaṁ āraddhassa, etena cittavivekaṁ dasseti.",
  "atk-s0508a212:168_4": "Tenāha “jhāyino”ti. Jhāyinoti jhāyanasīlassa, yonisomanasikāresu yuttassāti attho.",
  "atk-s0508a212:168_5": "Sabbametaṁ thero attānaṁ paraṁ viya katvā vadati.",
  "atk-s0508a212:169_0": "“Kimānupubba”ntiādinā taṁ cintanaṁ dasseti. Tattha paṭhamagāthāyaṁ tāva kimānupubbanti",
  "atk-s0508a212:169_1": "anupubbaṁ anukkamo, anupubbameva vakkhamānesu vatasamācāresu ko anukkamo, kena anukkamena",
  "atk-s0508a212:169_2": "te paṭipajjitabbāti attho. Puriso kiṁ vataṁ kiṁ samācāranti atthakāmo puriso samādiyitabbaṭṭhena",
  "atk-s0508a212:169_3": "“vata”nti laddhanāmaṁ, kīdisaṁ sīlaṁ samācāraṁ, samācaranto, attano kiccakārī kattabbakārī",
  "atk-s0508a212:169_4": "assa, kañci sattaṁ na ca viheṭhaye, na bādheyyāti attho. Attano kiccaṁ nāma samaṇadhammo,",
  "atk-s0508a212:169_5": "saṅkhepato sīlasamādhipaññā, taṁ sampādentassa paraviheṭhanāya lesopi natthi tāya",
  "atk-s0508a212:169_6": "sati samaṇabhāvasseva abhāvato.",
  "atk-s0508a212:170_0": "Yathāha bhagavā – “na hi pabbajito parūpaghātī, na samaṇo hoti paraṁ viheṭhayanto”ti.",
  "atk-s0508a212:170_1": "Ettha ca vataggahaṇena vārittasīlaṁ gahitaṁ, samācāraggahaṇena samācaritabbato cārittasīlena",
  "atk-s0508a212:170_2": "saddhiṁ jhānavipassanādi, tasmā vārittasīlaṁ padhānaṁ. Tatthāpi ca yasmā indriyasaṁvare",
  "atk-s0508a212:170_3": "siddhe sabbaṁ sīlaṁ surakkhitaṁ, sugopitameva hoti, tasmā indriyasaṁvarasīlaṁ tāva",
  "atk-s0508a212:170_4": "dassetukāmo indriyānaṁ arakkhaṇe rakkhaṇe ca ādīnavānisaṁse vibhāvento “indriyāni",
  "atk-s0508a212:170_5": "manussāna”ntiādimāha. Tattha indriyānīti rakkhitabbadhammanidassanaṁ, tasmā cakkhādīni",
  "atk-s0508a212:170_6": "cha indriyānīti vuttaṁ hoti. Manussānanti rakkhaṇayogyapuggalanidassanaṁ. Hitāyāti",
  "atk-s0508a212:170_7": "atthāya. Ahitāyāti anatthāya. Hontīti vacanaseso. Kathaṁ pana tāniyeva hitāya ca",
  "atk-s0508a212:170_8": "ahitāya hontīti āha “rakkhitānī”tiādi. Tassattho – yassa cakkhādīni indriyāni satikavāṭena",
  "atk-s0508a212:170_9": "apihitāni, tassa rūpādīsu abhijjhādipāpadhammapavattiyā dvārabhāvato anatthāya pihitāni,",
  "atk-s0508a212:170_10": "tadabhāvato atthāya saṁvattantīti.",
  "atk-s0508a212:171_0": "Indriyānevasārakkhanti yasmā indriyasaṁvaro paripuṇṇo sīlasampadaṁ paripūreti, sīlasampadā",
  "atk-s0508a212:171_1": "paripuṇṇā samādhisampadaṁ paripūreti, samādhisampadā paripuṇṇā paññāsampadaṁ paripūreti,",
  "atk-s0508a212:171_2": "tasmā indriyārakkhā attahitapaṭipattiyāva mūlanti dassento āha “indriyāneva sārakkha”nti.",
  "atk-s0508a212:171_3": "Satipubbaṅgamena ārakkhena saṁrakkhanto yonisomanasikārena indriyāni eva tāva sammadeva",
  "atk-s0508a212:171_4": "rakkhanto, yathā akusalacorā tehi tehi dvārehi pavisitvā cittasantāne kusalaṁ bhaṇḍaṁ",
  "atk-s0508a212:171_5": "na vilumpanti, tathā tāni pidahantoti attho. Sārakkhanti ca saṁ-saddassa sābhāvaṁ",
  "atk-s0508a212:171_6": "katvā vuttaṁ, “sārāgo”tiādīsu viya. “Saṁrakkha”nti ca pāṭho. Indriyāni ca gopayanti",
  "atk-s0508a212:171_7": "tasseva pariyāyavacanaṁ, pariyāyavacane payojanaṁ nettiaṭṭhakathāyaṁ vuttanayeneva",
  "atk-s0508a212:171_8": "veditabbaṁ. “Attano kiccakārīssā”ti iminā attahitapaṭipattiṁ dasseti, “na ca kañci",
  "atk-s0508a212:171_9": "viheṭhaye”ti iminā parahitapaṭipattiṁ, ubhayenāpi vā attahitapaṭipattimeva dasseti",
  "atk-s0508a212:171_10": "parāviheṭhanassāpi attahitapaṭipattibhāvato. Atha vā padadvayenapi attahitapaṭipattiṁ",
  "atk-s0508a212:171_11": "dasseti puthujjanassa sekkhassa ca parahitapaṭipattiyāpi attahitapaṭipattibhāvato.",
  "atk-s0508a212:172_0": "Evaṁ rakkhitāni indriyāni hitāya hontīti vodānapakkhaṁ saṅkhepeneva dassetvā, arakkhitāni",
  "atk-s0508a212:172_1": "ahitāya hontīti saṁkilesapakkhaṁ pana vibhajitvā dassento “cakkhundriyaṁ ce”tiādimāha.",
  "atk-s0508a212:172_2": "Tattha cakkhundriyaṁ ce rūpesu, gacchantaṁ anivārayaṁ. Anādīnavadassāvīti yo nīlapītādibhedesu",
  "atk-s0508a212:172_3": "iṭṭhāniṭṭhesu rūpāyatanesu gacchantaṁ yathāruci pavattantaṁ cakkhundriyaṁ anivārayaṁ,",
  "atk-s0508a212:172_4": "anivārayanto appaṭibāhanto tathāpavattiyaṁ ādīnavadassāvī na hoti ce, diṭṭhadhammikaṁ",
  "atk-s0508a212:172_5": "samparāyikañca ādīnavaṁ dosaṁ na passati ce. “Gacchantaṁ nivāraye anissaraṇadassāvī”ti",
  "atk-s0508a212:172_6": "ca pāṭho. Tattha yo “diṭṭhe diṭṭhamattaṁ bhavissatī”ti vuttavidhinā diṭṭhamatteyeva",
  "atk-s0508a212:172_7": "ṭhatvā satisampajaññavasena rūpāyatane pavattamāno tattha nissaraṇadassāvī nāma.",
  "atk-s0508a212:172_8": "Vuttavipariyāyena anissaraṇadassāvī daṭṭhabbo. So dukkhā na hi muccatīti so evarūpo",
  "atk-s0508a212:172_9": "puggalo vaṭṭadukkhato na muccateva. Ettha ca cakkhundriyassa anivāraṇaṁ nāma yathā",
  "atk-s0508a212:172_10": "tena dvārena abhijjhādayo pāpadhammā anvāssaveyyuṁ, tathā pavattanaṁ, taṁ pana atthato",
  "atk-s0508a212:172_11": "satisampajaññassa anuṭṭhāpanaṁ daṭṭhabbaṁ. Sesindriyesupi eseva nayo. Adhimucchitoti",
  "atk-s0508a212:172_12": "adhimuttataṇhāya mucchaṁ āpanno. Ambilanti ambilarasaṁ. Madhuragganti madhurarasakoṭṭhāsaṁ.",
  "atk-s0508a212:172_13": "Tathā tittakaggaṁ. Anussaranti assādavasena taṁ taṁ rasaṁ anuvicintento. Ganthitoti",
  "atk-s0508a212:172_14": "rasataṇhāya tasmiṁ tasmiṁ rase ganthito bandho. “Gadhito”ti ca paṭhanti, gedhaṁ āpannoti",
  "atk-s0508a212:172_15": "attho. Hadayaṁ nāvabujjhatīti “dukkhassantaṁ karissāmī”ti pabbajjādikkhaṇe uppannaṁ",
  "atk-s0508a212:172_16": "cittaṁ na jānāti na sallakkheti, sāsanassa hadayaṁ abbhantaraṁ anavajjadhammānaṁ",
  "atk-s0508a212:172_17": "sammaddanarasataṇhāya gadhito nāvabujjhati na jānāti, na paṭipajjatīti attho.",
  "atk-s0508a212:173_0": "Subhānīti sundarāni. Appaṭikūlānīti manoramāni, iṭṭhāni. Phoṭṭhabbānīti upādiṇṇānupādiṇṇappabhede",
  "atk-s0508a212:173_1": "phasse. Rattoti rajjanasabhāvena rāgena ratto. Rāgādhikaraṇanti rāgahetu. Vividhaṁ",
  "atk-s0508a212:173_2": "vindate dukhanti rāgapariḷāhādivasena diṭṭhadhammikañca nirayasantāpādivasena abhisamparāyañca",
  "atk-s0508a212:173_3": "nānappakāraṁ dukkhaṁ paṭilabhati.",
  "atk-s0508a212:174_0": "Manaṁ cetehīti manañca etehi rūpārammaṇādīhi dhammārammaṇappabhedehi ca. Nanti puggalaṁ.",
  "atk-s0508a212:174_1": "Sabbehīti sabbehi pañcahipi. Idaṁ vuttaṁ hoti – yo puggalo manaṁ, manodvāraṁ, etehi",
  "atk-s0508a212:174_2": "yathāvuttehi rūpādīhi pañcahi dhammehi dhammārammaṇappabhedato ca. Tattha pavattanakapāpakammanivāraṇena",
  "atk-s0508a212:174_3": "rakkhituṁ, gopituṁ na sakkoti, tato tassa arakkhaṇato naṁ puggalaṁ taṁnimittaṁ dukkhaṁ",
  "atk-s0508a212:174_4": "anveti, anugacchati, anugacchantañca etehi pañcahipi rūpārammaṇādīhi chaṭṭhārammaṇena",
  "atk-s0508a212:174_5": "saddhiṁ sabbehipi ārammaṇappaccayabhūtehi anugacchatīti. Ettha cakkhundriyaṁ, sotindriyañca",
  "atk-s0508a212:174_6": "asampattaggāhibhāvato “gacchantaṁ anivāraya”nti vuttaṁ itaraṁ sampattaggāhīti “gandhe",
  "atk-s0508a212:174_7": "ce paṭisevatī”tiādinā vuttaṁ. Tatthāpi ca rasataṇhā ca phoṭṭhabbataṇhā ca sattānaṁ",
  "atk-s0508a212:174_8": "visesato balavatīti “rasataṇhāya gadhito, phoṭṭhabbāni anussarantoti” vuttanti daṭṭhabbaṁ.",
  "atk-s0508a212:175_0": "Evaṁ aguttadvārassa puggalassa chahi dvārehi chasupi ārammaṇesu asaṁvaranimittaṁ",
  "atk-s0508a212:175_1": "uppajjanakadukkhaṁ dassetvā svāyamasaṁvaro yasmā sarīrasabhāvānavabodhena hoti, tasmā",
  "atk-s0508a212:175_2": "sarīrasabhāvaṁ vicinanto “pubbalohitasampuṇṇa”ntiādinā gāthādvayamāha. Tassattho",
  "atk-s0508a212:175_3": "– sarīraṁ nāmetaṁ pubbena lohitena ca sampuṇṇaṁ bharitaṁ aññena ca pittasemhādinā",
  "atk-s0508a212:175_4": "bahunā kuṇapena, tayidaṁ naravīrena naresu chekena sippācariyena kataṁ vaggu maṭṭhaṁ",
  "atk-s0508a212:175_5": "lākhāparikammādinā cittitaṁ, anto pana gūthādiasucibharitaṁ samuggaṁ viya chavimattamanoharaṁ",
  "atk-s0508a212:175_6": "bālajanasammohaṁ dukkhasabhāvatāya nirayādidukkhatāpanato ca kaṭukaṁ, parikappasambhavena",
  "atk-s0508a212:175_7": "amūlakena assādamattena madhuratāya madhurassādaṁ, tato eva piyabhāvanibandhanena",
  "atk-s0508a212:175_8": "piyanibandhanaṁ, dussahatāya appatītatāya ca dukhaṁ, īdise sarīre assādalobhena mahādukkhaṁ",
  "atk-s0508a212:175_9": "paccanubhuyyamānaṁ anavabujjhanto loko madhuragiddho khuradhārālehakapuriso viya daṭṭhabboti.",
  "atk-s0508a212:176_0": "Idāni ete cakkhādīnaṁ gocarabhūtā rūpādayo vuttā, te visesato purisassa itthipaṭibaddhā",
  "atk-s0508a212:176_1": "kamanīyāti tattha saṁvaro kātabboti dassento “itthirūpe”tiādimāha. Tattha itthirūpeti",
  "atk-s0508a212:176_2": "itthiyā catusamuṭṭhānikarūpāyatanasaṅkhāte vaṇṇe. Api ca yo koci itthiyā nivatthassa",
  "atk-s0508a212:176_3": "alaṅkārassa vā gandhavaṇṇakādīnaṁ vā piḷandhanamālānaṁ vā kāyapaṭibaddho vaṇṇo purisassa",
  "atk-s0508a212:176_4": "cakkhuviññāṇassa ārammaṇabhāvāya upakappati, sabbametaṁ “itthirūpa”ntveva veditabbaṁ.",
  "atk-s0508a212:176_5": "Itthisareti itthiyā gītalapitahasitaruditasadde. Api ca itthiyā nivatthavatthassapi",
  "atk-s0508a212:176_6": "alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi saddā idha",
  "atk-s0508a212:176_7": "itthisaraggahaṇena gahitāti veditabbā. Sabbopeso purisassa cittaṁ ākaḍḍhatīti. “Itthirase”ti",
  "atk-s0508a212:176_8": "pana pāḷiyā catusamuṭṭhānikarasāyatanavasena vuttaṁ. Itthiyā kiṁkārapaṭissāvitādivasena",
  "atk-s0508a212:176_9": "assavaraso ceva paribhogaraso ca itthirasoti eke. Yo pana itthiyā oṭṭhamaṁsasammakkhitakheḷādiraso,",
  "atk-s0508a212:176_10": "yo ca tāya purisassa dinnayāgubhattādīnaṁ raso, sabbopeso “itthiraso”tveva veditabbo.",
  "atk-s0508a212:176_11": "Phoṭṭhabbepi ca itthiyā kāyasamphasso, itthisarīrārūḷhānaṁ vatthālaṅkāramālādīnaṁ",
  "atk-s0508a212:176_12": "phasso “itthiphoṭṭhabbo”tveva veditabbo. Ettha ca yesaṁ itthirūpe itthisareti pāḷi,",
  "atk-s0508a212:176_13": "tesaṁ api-saddena itthirasasaṅgaho daṭṭhabbo. Itthigandhesūti itthiyā catusamuṭṭhānikagandhāyatanesu.",
  "atk-s0508a212:176_14": "Itthiyā sarīragandho nāma duggandho. Ekaccā hi itthī assagandhinī hoti, ekaccā meṇḍagandhinī,",
  "atk-s0508a212:176_15": "ekaccā sedagandhinī, ekaccā soṇitagandhinī, tathāpi tāsu andhabālo rajjateva. Cakkavattino",
  "atk-s0508a212:176_16": "pana itthiratanassa kāyato candanagandho vāyati, mukhato uppalagandho, ayaṁ na sabbāsaṁ",
  "atk-s0508a212:176_17": "hotīti, itthiyā sarīre ārūḷho āgantuko anulimpanādigandho “itthigandho”ti veditabbo.",
  "atk-s0508a212:176_18": "Sārattoti suṭṭhu ratto gadhito mucchito, idaṁ pana padaṁ “itthirūpe”tiādīsupi yojetabbaṁ.",
  "atk-s0508a212:176_19": "Vividhaṁ vindate dukhanti itthirūpādīsu sarāganimittaṁ diṭṭhadhammikaṁ vadhabandhanādivasena",
  "atk-s0508a212:176_20": "samparāyikaṁ pañcavidhabandhanādivasena nānappakāraṁ dukkhaṁ paṭilabhati.",
  "atk-s0508a212:177_0": "Itthisotāni sabbānīti itthiyā rūpādiārammaṇāni sabbāni anavasesāni pañca taṇhāsotāni",
  "atk-s0508a212:177_1": "sandanti. Pañcasūti purisassa pañcasu dvāresu. Tesanti tesaṁ pañcannaṁ sotānaṁ. Āvaraṇanti",
  "atk-s0508a212:177_2": "saṁvaraṇaṁ, yathā asaṁvaro na uppajjati, evaṁ satisampajaññaṁ paccupaṭṭhapetvā saṁvaraṁ",
  "atk-s0508a212:177_3": "pavattetuṁ yo sakkoti, so vīriyavā āraddhavīriyo akusalānaṁ dhammānaṁ pahānāya kusalānaṁ",
  "atk-s0508a212:177_4": "dhammānaṁ upasampadāyāti attho.",
  "atk-s0508a212:178_0": "Evaṁ rūpādigocare pabbajitassa paṭipattiṁ dassetvā idāni gahaṭṭhassa dassetuṁ “so",
  "atk-s0508a212:178_1": "atthavā”tiādi vuttaṁ. Tattha so atthavā so dhammaṭṭho, so dakkho so vicakkhaṇoti",
  "atk-s0508a212:178_2": "so puggalo imasmiṁ loke atthavā, buddhimā, dhamme ṭhito, dhamme dakkho, dhamme cheko,",
  "atk-s0508a212:178_3": "analaso vā vicakkhaṇo iti kattabbatāsu kusalo nāma. Kareyya ramamānopi, kiccaṁ dhammatthasaṁhitanti",
  "atk-s0508a212:178_4": "geharatiyā ramamānopi dhammatthasaṁhitaṁ dhammato atthato ca anapetameva taṁ taṁ",
  "atk-s0508a212:178_5": "kattabbaṁ. Anuppannānaṁ bhogānaṁ uppādanaṁ, uppannānaṁ paripālanaṁ, paribhogañca",
  "atk-s0508a212:178_6": "kareyya, aññamaññaṁ, avirodhena, aññamaññaṁ, abādhanena, tivaggatthaṁ anuyuñjeyyāti",
  "atk-s0508a212:178_7": "adhippāyo. Ayañca nayo yesaṁ sammāpaṭipattiavirodhena tivaggatthassa vasena vattati",
  "atk-s0508a212:178_8": "bimbisāramahārājādīnaṁ viya, tesaṁ vasena vutto. Na yesaṁ kesañci vasenāti daṭṭhabbaṁ.",
  "atk-s0508a212:179_0": "Atho sīdati saññuttanti yadi idhaloke supasaṁhitaṁ diṭṭhadhammikaṁ atthaṁ pariggahetvā",
  "atk-s0508a212:179_1": "ṭhitaṁ. Vajje kiccaṁ niratthakanti samparāyikattharahitaṁ anatthupasaṁhitaṁ kiccaṁ",
  "atk-s0508a212:179_2": "sacepi vissajjeyya pariccajeyya. Na taṁ kiccanti maññitvā, appamatto vicakkhaṇoti",
  "atk-s0508a212:179_3": "satiavippavāsena appamatto vicāraṇapaññāsambhavena vicakkhaṇo anatthupasaṁhitaṁ,",
  "atk-s0508a212:179_4": "taṁ kiccaṁ mayā na kātabbanti maññitvā vivajjeyya.",
  "atk-s0508a212:180_0": "Vivajjetvā pana yañca atthena saññuttaṁ, yā ca dhammagatā rati. Taṁ samādāya vattethāti",
  "atk-s0508a212:180_1": "yaṁkiñci diṭṭhadhammikasamparāyikappabhedena atthena hitena saṁyuttaṁ tadubhayahitāvahaṁ,",
  "atk-s0508a212:180_2": "yā ca adhikusaladhammagatā samathavipassanāsahitā rati, tadubhayaṁ sammā ādiyitvā",
  "atk-s0508a212:180_3": "pariggahaṁ katvā vatteyya. “Sabbaṁ ratiṁ dhammarati jinātī”ti vacanato sā hi ekaṁsena",
  "atk-s0508a212:180_4": "uttamatthassa pāpanato uttamā rati nāma.",
  "atk-s0508a212:181_0": "Yaṁ pana kāmaratisaṁyuttaṁ kiccaṁ niratthakanti vuttaṁ, tassā anatthupasaṁhitabhāvaṁ",
  "atk-s0508a212:181_1": "dassetuṁ “uccāvacehī”tiādi vuttaṁ. Tattha uccāvacehīti mahantehi ceva khuddakehi",
  "atk-s0508a212:181_2": "ca. Upāyehīti nayehi. Paresamabhijigīsatīti paresaṁ santakaṁ āharituṁ icchati, pare",
  "atk-s0508a212:181_3": "vā sabbathā hāpeti, jināpeti paraṁ hantvā, vadhitvā atha socayitvā, ālopati sāhasā",
  "atk-s0508a212:181_4": "yo paresaṁ. Idaṁ vuttaṁ hoti – yo puggalo kāmahetu pare hananto, ghātento, socento",
  "atk-s0508a212:181_5": "sandhicchedasandhiruhanapasayhāvahārādīhi nānupāyehi paresaṁ santakaṁ harituṁ vāyamanto",
  "atk-s0508a212:181_6": "sāhasākāraṁ karoti, ālopati, jigīsati sāpateyyavasena pare hāpeti, tassa taṁ kiccaṁ",
  "atk-s0508a212:181_7": "kāmaratisannissitaṁ anatthupasaṁhitaṁ ekantanihīnanti. Etena tappaṭipakkhato dhammagatāya",
  "atk-s0508a212:181_8": "ratiyā ekaṁsato uttamabhāvaṁyeva vibhāveti.",
  "atk-s0508a212:182_0": "Idāni yaṁ “tesamāvaraṇaṁ kātuṁ yo sakkotī”ti indriyānaṁ āvaraṇaṁ vuttaṁ, taṁ upāyena",
  "atk-s0508a212:182_1": "saha vibhāvento “tacchanto āṇiyā āṇiṁ, nihanti balavā yathā”ti āha. Yathā balavā",
  "atk-s0508a212:182_2": "kāyabalena, ñāṇabalena ca samannāgato tacchako rukkhadaṇḍagataṁ āṇiṁ nīharitukāmo",
  "atk-s0508a212:182_3": "tato balavatiṁ āṇiṁ koṭento tato nīharati, tathā kusalo bhikkhu cakkhādīni indriyāni",
  "atk-s0508a212:182_4": "vipassanābalena nihantukāmo indriyehi eva nihanti.",
  "atk-s0508a212:183_0": "Katamehi panāti āha “saddha”ntiādi. Tassattho – adhimokkhalakkhaṇaṁ saddhaṁ, paggahalakkhaṇaṁ",
  "atk-s0508a212:183_1": "vīriyaṁ, avikkhepalakkhaṇaṁ samādhiṁ, upaṭṭhānalakkhaṇaṁ satiṁ, dassanalakkhaṇaṁ",
  "atk-s0508a212:183_2": "paññanti imānipi vimuttiparipācakāni pañcindriyāni bhāvento vaḍḍhento etehi pañcahi",
  "atk-s0508a212:183_3": "indriyehi cakkhādīni pañcindriyāni anunayapaṭighādikilesuppattiyā dvārabhāvavihanena",
  "atk-s0508a212:183_4": "hantvā, ariyamaggena tadupanissaye kilese samucchinditvā, tato eva anīgho niddukkho",
  "atk-s0508a212:183_5": "brāhmaṇo anupādisesaparinibbānameva yāti upagacchatīti.",
  "atk-s0508a212:184_0": "So atthavāti so yathāvutto brāhmaṇo uttamatthena samannāgatattā atthavā, taṁ sampāpake",
  "atk-s0508a212:184_1": "dhamme ṭhitattā dhammaṭṭho. Sabbena sabbaṁ anavasesena vidhinā anavasesaṁ buddhassa",
  "atk-s0508a212:184_2": "bhagavato vākyabhūtaṁ anusāsaniṁ katvā yathānusiṭṭhaṁ paṭipajjitvā ṭhito. Tato eva",
  "atk-s0508a212:184_3": "so naro uttamapuriso nibbānasukhañca edhati, brūheti, vaḍḍhetīti.",
  "atk-s0508a212:185": "Evaṁ therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṁ daṭṭhabbaṁ.",
  "atk-s0508a212:186": "Pārāpariyattheragāthāvaṇṇanā niṭṭhitā.",
  "atk-s0508a212:187": "3. Telakānittheragāthāvaṇṇanā",
  "atk-s0508a212:188_0": "Cirarattaṁ vatātāpītiādikā āyasmato telakānittherassa gāthā. Kā uppatti? Ayampi purimabuddhesu",
  "atk-s0508a212:188_1": "katādhikāro tattha tattha bhave vivaṭṭūpanissayaṁ kusalaṁ upacinitvā imasmiṁ buddhuppāde",
  "atk-s0508a212:188_2": "satthu abhijātito puretaraṁyeva sāvatthiyaṁ aññatarasmiṁ brāhmaṇakule nibbattitvā",
  "atk-s0508a212:188_3": "telakānīti laddhanāmo vayappatto hetusampannatāya kāme jigucchanto gharāvāsaṁ pahāya",
  "atk-s0508a212:188_4": "paribbājakapabbajjaṁ pabbajitvā vivaṭṭajjhāsayo “ko so pāraṅgato loke”tiādinā vimokkhapariyesanaṁ",
  "atk-s0508a212:188_5": "caramāno te te samaṇabrāhmaṇe upasaṅkamitvā pañhaṁ pucchati, te na sampāyanti. So",
  "atk-s0508a212:188_6": "tena anārādhitacitto vicarati. Atha amhākaṁ bhagavati loke uppajjitvā pavattitavaradhammacakke",
  "atk-s0508a212:188_7": "lokahitaṁ karonte ekadivasaṁ satthāraṁ upasaṅkamitvā dhammaṁ sutvā paṭiladdhasaddho",
  "atk-s0508a212:188_8": "pabbajitvā vipassanāya kammaṁ karonto nacirasseva arahatte patiṭṭhāti. So ekadivasaṁ",
  "atk-s0508a212:188_9": "bhikkhūhi saddhiṁ nisinno attanā adhigatavisesaṁ paccavekkhitvā tadanusārena attano",
  "atk-s0508a212:188_10": "paṭipattiṁ anussaritvā taṁ sabbaṁ bhikkhūnaṁ ācikkhanto –",
  "atk-s0508a212:189": "747.",
  "atk-s0508a212:190": "“Cirarattaṁ vatātāpī, dhammaṁ anuvicintayaṁ;",
  "atk-s0508a212:191": "Samaṁ cittassa nālatthaṁ, pucchaṁ samaṇabrāhmaṇe.",
  "atk-s0508a212:192": "748.",
  "atk-s0508a212:193": "“Ko so pāraṅgato loke, ko patto amatogadhaṁ;",
  "atk-s0508a212:194": "Kassa dhammaṁ paṭicchāmi, paramatthavijānanaṁ.",
  "atk-s0508a212:195": "749.",
  "atk-s0508a212:196": "“Antovaṅkagato āsi, macchova ghasamāmisaṁ;",
  "atk-s0508a212:197": "Baddho mahindapāsena, vepacityasuro yathā.",
  "atk-s0508a212:198": "750.",
  "atk-s0508a212:199": "“Añchāmi naṁ na muñcāmi, asmā sokapariddavā;",
  "atk-s0508a212:200": "Ko me bandhaṁ muñcaṁ loke, sambodhiṁ vedayissati.",
  "atk-s0508a212:201": "751.",
  "atk-s0508a212:202": "“Samaṇaṁ brāhmaṇaṁ vā kaṁ, ādisantaṁ pabhaṅgunaṁ;",
  "atk-s0508a212:203": "Kassa dhammaṁ paṭicchāmi, jarāmaccupavāhanaṁ.",
  "atk-s0508a212:204": "752.",
  "atk-s0508a212:205": "“Vicikicchākaṅkhāganthitaṁ, sārambhabalasaññutaṁ;",
  "atk-s0508a212:206": "Kodhappattamanatthaddhaṁ, abhijappappadāraṇaṁ.",
  "atk-s0508a212:207": "753.",
  "atk-s0508a212:208": "“Taṇhādhanusamuṭṭhānaṁ, dve ca pannarasāyutaṁ;",
  "atk-s0508a212:209": "Passa orasikaṁ bāḷhaṁ, bhetvāna yadi tiṭṭhati.",
  "atk-s0508a212:210": "754.",
  "atk-s0508a212:211": "“Anudiṭṭhīnaṁ appahānaṁ, saṅkappaparatejitaṁ;",
  "atk-s0508a212:212": "Tena viddho pavedhāmi, pattaṁva māluteritaṁ.",
  "atk-s0508a212:213": "755.",
  "atk-s0508a212:214": "“Ajjhattaṁ me samuṭṭhāya, khippaṁ paccati māmakaṁ;",
  "atk-s0508a212:215": "Chaphassāyatanī kāyo, yattha sarati sabbadā.",
  "atk-s0508a212:216": "756.",
  "atk-s0508a212:217": "“Taṁ na passāmi tekicchaṁ, yo metaṁ sallamuddhare;",
  "atk-s0508a212:218": "Nānārajjena satthena, nāññena vicikicchitaṁ.",
  "atk-s0508a212:219": "757.",
  "atk-s0508a212:220": "“Ko me asattho avaṇo, sallamabbhantarapassayaṁ;",
  "atk-s0508a212:221": "Ahiṁsaṁ sabbagattāni, sallaṁ me uddharissati.",
  "atk-s0508a212:222": "758.",
  "atk-s0508a212:223": "“Dhammappati hi so seṭṭho, visadosappavāhako;",
  "atk-s0508a212:224": "Gambhīre patitassa me, thalaṁ pāṇiñca dassaye.",
  "atk-s0508a212:225": "759.",
  "atk-s0508a212:226": "“Rahadehamasmi ogāḷho, ahāriyarajamattike;",
  "atk-s0508a212:227": "Māyāusūyasārambha, thinamiddhamapatthaṭe.",
  "atk-s0508a212:228": "760.",
  "atk-s0508a212:229": "“Uddhaccameghathanitaṁ, saṁyojanavalāhakaṁ;",
  "atk-s0508a212:230": "Vāhā vahanti kuddiṭṭhiṁ, saṅkappā rāganissitā.",
  "atk-s0508a212:231": "761.",
  "atk-s0508a212:232": "“Savanti sabbadhi sotā, latā ubbhijja tiṭṭhati;",
  "atk-s0508a212:233": "Te sote ko nivāreyya, taṁ lataṁ ko hi checchati.",
  "atk-s0508a212:234": "762.",
  "atk-s0508a212:235": "“Velaṁ karotha bhaddante, sotānaṁ sannivāraṇaṁ;",
  "atk-s0508a212:236": "Mā te manomayo sotā, rukkhaṁva sahasā luve.",
  "atk-s0508a212:237": "763.",
  "atk-s0508a212:238": "“Evaṁ me bhayajātassa, apārā pāramesato;",
  "atk-s0508a212:239": "Tāṇo paññāvudho satthā, isisaṅghanisevito.",
  "atk-s0508a212:240": "764.",
  "atk-s0508a212:241": "“Sopānaṁ sugataṁ suddhaṁ, dhammasāramayaṁ daḷhaṁ;",
  "atk-s0508a212:242": "Pādāsi vuyhamānassa, mā bhāyīti ca mabravi.",
  "atk-s0508a212:243": "765.",
  "atk-s0508a212:244": "“Satipaṭṭhānapāsādaṁ, āruyha paccavekkhisaṁ;",
  "atk-s0508a212:245": "Yaṁ taṁ pubbe amaññissaṁ, sakkāyābhirataṁ pajaṁ.",
  "atk-s0508a212:246": "766.",
  "atk-s0508a212:247": "“Yadā ca maggamaddakkhiṁ, nāvāya abhirūhanaṁ;",
  "atk-s0508a212:248": "Anadhiṭṭhāya attānaṁ, titthamaddakkhimuttamaṁ.",
  "atk-s0508a212:249": "767.",
  "atk-s0508a212:250": "“Sallaṁ attasamuṭṭhānaṁ, bhavanettippabhāvitaṁ;",
  "atk-s0508a212:251": "Etesaṁ appavattāya, desesi maggamuttamaṁ.",
  "atk-s0508a212:252": "768.",
  "atk-s0508a212:253": "“Dīgharattānusayitaṁ, cirarattamadhiṭṭhitaṁ;",
  "atk-s0508a212:254": "Buddho mepānudī ganthaṁ, visadosappavāhano”ti. – imā gāthā abhāsi;",
  "atk-s0508a212:255_0": "Tattha cirarattaṁ vatāti cirakālaṁ vata. Ātāpīti vīriyavā vimokkhadhammapariyesane",
  "atk-s0508a212:255_1": "āraddhavīriyo. Dhammaṁ anuvicintayanti “kīdiso nu kho vimokkhadhammo, kathaṁ vā adhigantabbo”ti",
  "atk-s0508a212:255_2": "vimuttidhammaṁ anuvicinanto gavesanto. Samaṁ cittassa nālatthaṁ, pucchaṁ samaṇabrāhmaṇeti",
  "atk-s0508a212:255_3": "te te nānātitthiye samaṇabrāhmaṇe vimuttidhammaṁ pucchanto pakatiyā anupasantasabhāvassa",
  "atk-s0508a212:255_4": "cittassa samaṁ vūpasamabhūtaṁ vaṭṭadukkhavissaraṇaṁ ariyadhammaṁ nālatthaṁ nādhigacchanti attho.",
  "atk-s0508a212:256_0": "Koso pāraṅgatotiādi pucchitākāradassanaṁ. Tattha ko so pāraṅgato loketi imasmiṁ loke",
  "atk-s0508a212:256_1": "titthakārapaṭiññesu samaṇabrāhmaṇesu ko nu kho so saṁsārassa pāraṁ nibbānaṁ upagato.",
  "atk-s0508a212:256_2": "Ko patto amatogadhanti nibbānapatiṭṭhaṁ vimokkhamaggaṁ ko patto adhigatoti attho.",
  "atk-s0508a212:256_3": "Kassa dhammaṁ paṭicchāmīti kassa samaṇassa vā brāhmaṇassa vā ovādadhammaṁ paṭiggaṇhāmi",
  "atk-s0508a212:256_4": "paṭipajjāmi. Paramatthavijānananti paramatthassa vijānanaṁ, aviparītappavattinivattiyo pavedentanti attho.",
  "atk-s0508a212:257_0": "Antovaṅkagato āsīti vaṅkaṁ vuccati diṭṭhigataṁ manovaṅkabhāvato, sabbepi vā kilesā,",
  "atk-s0508a212:257_1": "antoti pana hadayavaṅkassa anto, hadayabbhantaragatakilesavaṅko vā ahosīti attho.",
  "atk-s0508a212:257_2": "Macchova ghasamāmisanti āmisaṁ ghasanto khādanto maccho viya, gilabaḷiso maccho viyāti",
  "atk-s0508a212:257_3": "adhippāyo. Baddho mahindapāsena, vepacityasuro yathāti mahindassa sakkassa pāsena",
  "atk-s0508a212:257_4": "baddho yathā vepacitti asurindo aserivihārī mahādukkhappatto, evamahaṁ pubbe kilesapāsena",
  "atk-s0508a212:257_5": "baddho āsiṁ, aserivihārī mahādukkhappattoti adhippāyo.",
  "atk-s0508a212:258_0": "Añchāmīti ākaḍḍhāmi. Nanti kilesapāsaṁ. Na muñcāmīti na mocemi. Asmā sokapariddavāti",
  "atk-s0508a212:258_1": "imasmā sokaparidevavaṭṭato. Idaṁ vuttaṁ hoti – yathāpāsena baddho migo sūkaro vā",
  "atk-s0508a212:258_2": "mocanupāyaṁ ajānanto paripphandamāno taṁ āviñchanto bandhanaṁ daḷhaṁ karoti, evaṁ",
  "atk-s0508a212:258_3": "ahaṁ pubbe kilesapāsena paṭimukko mocanupāyaṁ ajānanto kāyasañcetanādivasena paripphandamāno",
  "atk-s0508a212:258_4": "taṁ na mocesiṁ, aññadatthu taṁ daḷhaṁ karonto sokādinā paraṁ kilesaṁ eva pāpuṇinti.",
  "atk-s0508a212:258_5": "Ko me bandhaṁ muñcaṁ loke, sambodhiṁ vedayissatīti imasmiṁ loke etaṁ kilesabandhanena",
  "atk-s0508a212:258_6": "bandhaṁ muñcanto sambujjhati etenāti “sambodhī”ti laddhanāmaṁ vimokkhamaggaṁ ko me",
  "atk-s0508a212:258_7": "vedayissati ācikkhissatīti attho. “Bandhamuñca”ntipi paṭhanti, bandhā, bandhassa",
  "atk-s0508a212:258_8": "vā mocakaṁ sambodhinti yojanā.",
  "atk-s0508a212:259_0": "Ādisantanti desentaṁ. Pabhaṅgunanti pabhañjanaṁ kilesānaṁ viddhaṁsanaṁ, pabhaṅgunaṁ",
  "atk-s0508a212:259_1": "vā dhammappavattiṁ ādisantaṁ kathentaṁ jarāya maccuno ca pavāhanaṁ kassa dhammaṁ",
  "atk-s0508a212:259_2": "paṭicchāmi. “Paṭipajjāmī”ti vā pāṭho, so evattho. Vicikicchākaṅkhāganthitanti “ahosiṁ",
  "atk-s0508a212:259_3": "nu kho ahamatītamaddhāna”ntiādinayappavattāya vicikicchāya āsappanaparisappanākāravuttiyā",
  "atk-s0508a212:259_4": "kaṅkhāya ca ganthitaṁ. Sārambhabalasaññutanti karaṇuttariyakaraṇalakkhaṇena balappattena",
  "atk-s0508a212:259_5": "sārambhena yuttaṁ. Kodhappattamanatthaddhanti sabbattha kodhena yuttamanasā thaddhabhāvaṁ",
  "atk-s0508a212:259_6": "gataṁ abhijappappadāraṇaṁ. Icchitālābhādivasena hi taṇhā sattānaṁ cittaṁ padālentī",
  "atk-s0508a212:259_7": "viya pavattati. Dūre ṭhitassāpi vijjhanupāyatāya taṇhāva dhanu samupatiṭṭhati uppajjati",
  "atk-s0508a212:259_8": "etasmāti taṇhādhanusamuṭṭhānaṁ, diṭṭhisallaṁ. Taṁ pana yasmā vīsativatthukā sakkāyadiṭṭhi,",
  "atk-s0508a212:259_9": "dasavatthukā micchādiṭṭhīti tiṁsappabhedaṁ, tasmā vuttaṁ “dve ca pannarasāyuta”nti,",
  "atk-s0508a212:259_10": "dvikkhattuṁ pannarasabhedavantanti attho. Passa orasikaṁ bāḷhaṁ, bhetvāna yadi tiṭṭhatīti",
  "atk-s0508a212:259_11": "yaṁ urasambandhanīyatāya orasikaṁ bāḷhaṁ balavataraṁ bhetvāna hadayaṁ vinivijjhitvā",
  "atk-s0508a212:259_12": "tasmiṁyeva hadaye tiṭṭhati, taṁ passāti attānameva ālapati.",
  "atk-s0508a212:260_0": "Anudiṭṭhīnaṁ appahānanti anudiṭṭhibhūtānaṁ sesadiṭṭhīnaṁ appahānakāraṇaṁ. Yāva hi",
  "atk-s0508a212:260_1": "sakkāyadiṭṭhi santānato na vigacchati, tāva sassatadiṭṭhiādīnaṁ appahānamevāti. Saṅkappaparatejitanti",
  "atk-s0508a212:260_2": "saṅkappena micchāvitakkena pare parajane nissayalakkhaṇaṁ patipatite tejitaṁ ussāhitaṁ.",
  "atk-s0508a212:260_3": "Tena viddho pavedhāmīti tena diṭṭhisallena yathā hadayaṁ āhacca tiṭṭhati, evaṁ viddho",
  "atk-s0508a212:260_4": "pavedhāmi saṅkappāmi sassatucchedādivasena ito cito ca parivaṭṭāmi. Pattaṁvamāluteritanti",
  "atk-s0508a212:260_5": "mālutena vāyunā eritaṁ vaṇṭato muttaṁ dumapattaṁ viya.",
  "atk-s0508a212:261_0": "Ajjhattaṁ me samuṭṭhāyāti yathā loke sallaṁ nāma bāhirato uṭṭhāya ajjhattaṁ nimmathetvā",
  "atk-s0508a212:261_1": "bādhati, na evamidaṁ. Idaṁ pana ajjhattaṁ me mama attabhāve samuṭṭhāya so attabhāvasaññito",
  "atk-s0508a212:261_2": "chaphassāyatanakāyo yathā khippaṁ sīghaṁ paccati, ḍayhati. Yathā kiṁ? Aggi viya sanissayaḍāhako",
  "atk-s0508a212:261_3": "taṁyeva māmakaṁ mama santakaṁ attabhāvaṁ ḍahanto yattha uppanno, tattheva sarati pavattati.",
  "atk-s0508a212:262_0": "Taṁ na passāmi tekicchanti tādisāya tikicchāya niyuttatāya tekicchaṁ sallakattaṁ",
  "atk-s0508a212:262_1": "bhisakkaṁ taṁ na passāmi. Yo metaṁ sallamuddhareti yo bhisakko etaṁ diṭṭhisallaṁ",
  "atk-s0508a212:262_2": "kilesasallañca uddhareyya, uddharanto ca nānārajjena rajjusadisasaṅkhātāya esanisalākāya",
  "atk-s0508a212:262_3": "pavesetvāna satthena kantitvā nāññena mantāgadappayogena vicikicchitaṁ sallaṁ tikicchituṁ",
  "atk-s0508a212:262_4": "sakkāti āharitvā yojetabbaṁ. Vicikicchitanti, ca nidassanamattametaṁ. Sabbassapi",
  "atk-s0508a212:262_5": "kilesasallassa vasena attho veditabbo.",
  "atk-s0508a212:263_0": "Asatthoti sattharahito. Avaṇoti vaṇena vinā. Abbhantarapassayanti abbhantarasaṅkhātaṁ",
  "atk-s0508a212:263_1": "hadayaṁ nissāya ṭhitaṁ. Ahiṁsanti apīḷento. “Ahiṁsā”ti ca pāṭho, ahiṁsāya apīḷanenāti",
  "atk-s0508a212:263_2": "attho. Ayañhettha saṅkhepattho – ko nu kho kiñci satthaṁ aggahetvā vaṇañca akaronto",
  "atk-s0508a212:263_3": "tato eva sabbagattāni abādhento mama hadayabbhantaragataṁ pīḷājananato anto tudanato",
  "atk-s0508a212:263_4": "anto ruddhanato ca paramattheneva sallabhūtaṁ kilesasallaṁ uddharissatīti.",
  "atk-s0508a212:264_0": "Evaṁ dasahi gāthāhi pubbe attanā cintitākāraṁ dassetvā punapi taṁ pakārantarena dassetuṁ",
  "atk-s0508a212:264_1": "“dhammappati hi so seṭṭho”tiādimāha. Tattha dhammappatīti dhammanimittaṁ dhammahetu.",
  "atk-s0508a212:264_2": "Hīti nipātamattaṁ. So seṭṭhoti so puggalo uttamo. Visadosappavāhakoti yo mayhaṁ rāgādikilesassa",
  "atk-s0508a212:264_3": "pavāhako ucchinnako. Gambhīre patitassa me, thalaṁ pāṇiñca dassayeti ko nu kho atigambhīre",
  "atk-s0508a212:264_4": "saṁsāramahoghe patitassa mayhaṁ “mā bhāyī”ti assāsento nibbānathalaṁ taṁsampāpakaṁ",
  "atk-s0508a212:264_5": "ariyamaggahatthañca dasseyya.",
  "atk-s0508a212:265_0": "Rahadehamasmiogāḷhoti mahati saṁsārarahade ahamasmi sasīsaṁ nimujjanavasena otiṇṇo",
  "atk-s0508a212:265_1": "anupaviṭṭho. Ahāriyarajamattiketi apanetuṁ asakkuṇeyyo rāgādirajo mattikā kaddamo",
  "atk-s0508a212:265_2": "etassāti ahāriyarajamattiko, rahado. Tasmiṁ rahadasmiṁ. “Ahāriyarajamantike”ti vā",
  "atk-s0508a212:265_3": "pāṭho, antike ṭhitarāgādīsu dunnīharaṇīyarāgādirajeti attho. Santadosapaṭicchādanalakkhaṇā",
  "atk-s0508a212:265_4": "māyā, parasampattiasahanalakkhaṇā usūyā, karaṇuttariyakaraṇalakkhaṇo sārambho, cittālasiyalakkhaṇaṁ",
  "atk-s0508a212:265_5": "thinaṁ, kāyālasiyalakkhaṇaṁ middhanti ime pāpadhammā patthaṭā yaṁ rahadaṁ, tasmiṁ",
  "atk-s0508a212:265_6": "māyāusūyasārambhathinamiddhamapatthaṭe, makāro cettha padasandhikaro vutto. Yathāvuttehi",
  "atk-s0508a212:265_7": "imehi pāpadhammehi patthaṭeti attho.",
  "atk-s0508a212:266_0": "Uddhaccameghathanitaṁ, saṁyojanavalāhakanti vacanavipallāsena vuttaṁ, bhantasabhāvaṁ",
  "atk-s0508a212:266_1": "uddhaccaṁ meghathanitaṁ meghagajjitaṁ etesanti uddhaccameghathanitā. Dasavidhā saṁyojanā",
  "atk-s0508a212:266_2": "eva valāhakā etesanti saṁyojanavalāhakā. Vāhā mahāudakavāhasadisā rāganissitā micchāsaṅkappā",
  "atk-s0508a212:266_3": "asubhādīsu ṭhitā kuddiṭṭhiṁ maṁ vahanti apāyasamuddameva uddissa kaḍḍhantīti attho.",
  "atk-s0508a212:267_0": "Savanti sabbadhi sotāti taṇhāsoto, diṭṭhisoto, mānasoto, avijjāsoto, kilesasototi",
  "atk-s0508a212:267_1": "ime pañcapisotā cakkhudvārādīnaṁ vasena sabbesu rūpādīsu ārammaṇesu savanato “rūpataṇhā…pe…",
  "atk-s0508a212:267_2": "dhammataṇhā”tiādinā sabbabhāgehi vā savanato sabbadhi savanti. Latāti paliveṭhanaṭṭhena",
  "atk-s0508a212:267_3": "saṁsibbanaṭṭhena latā viyāti latā, taṇhā. Ubbhijja tiṭṭhatīti chahi dvārehi ubbhijjitvā",
  "atk-s0508a212:267_4": "rūpādīsu ārammaṇesu tiṭṭhati. Te soteti taṇhādike sote mama santāne sandante maggasetubandhanena",
  "atk-s0508a212:267_5": "ko purisaviseso nivāreyya, taṁ latanti taṇhālataṁ, maggasatthena ko checchati chindissati.",
  "atk-s0508a212:268_0": "Velaṁ karothāti tesaṁ sotānaṁ velaṁ setuṁ karotha sannivāraṇaṁ. Bhaddanteti ālapanākāradassanaṁ.",
  "atk-s0508a212:268_1": "Mā te manomayo sototi udakasoto oḷāriko, tassa bālamahājanenapi setuṁ katvā nivāraṇaṁ",
  "atk-s0508a212:268_2": "sakkā. Ayaṁ pana manomayo soto sukhumo dunnivāraṇo. So yathā udakasoto vaḍḍhanto",
  "atk-s0508a212:268_3": "kūle ṭhitaṁ rukkhaṁ pātetvāva nāseti, evaṁ tumhe apāyatīre ṭhite tattha sahasā pātetvā",
  "atk-s0508a212:268_4": "apāyasamuddaṁ pāpento mā luve mā vināseyya mā anayabyasanaṁ pāpeyyāti attho.",
  "atk-s0508a212:269_0": "Evaṁ ayaṁ thero purimattabhāve parimadditasaṅkhārattā ñāṇaparipākaṁ gatattā pavattidukkhaṁ",
  "atk-s0508a212:269_1": "upadhārento yathā vicikicchādike saṁkilesadhamme pariggaṇhi, tamākāraṁ dassetvā idāni",
  "atk-s0508a212:269_2": "jātasaṁvego kiṁkusalagavesī satthu santikaṁ gato yaṁ visesaṁ adhimucci, taṁ dassento",
  "atk-s0508a212:269_3": "“evaṁ me bhayajātassā”tiādimāha. Tattha evaṁ me bhayajātassāti evaṁ vuttappakārena",
  "atk-s0508a212:269_4": "saṁsāre jātabhayassa apārā orimatīrato sappaṭibhayato saṁsāravaṭṭato “kathaṁ nu kho",
  "atk-s0508a212:269_5": "muñceyya”nti pāraṁ nibbānaṁ, esato gavesato, tāṇo sadevakassa lokassa tāṇabhūto kilesasamucchedanī",
  "atk-s0508a212:269_6": "paññā āvudho etassāti paññāvudho. Diṭṭhadhammikādiatthena sattānaṁ yathārahaṁ anusāsanato",
  "atk-s0508a212:269_7": "satthā, isisaṅghena aggasāvakādiariyapuggalasamūhena nisevito payirupāsito isisaṅghanisevito,",
  "atk-s0508a212:269_8": "sopānanti desanāñāṇena suṭṭhu katattā abhisaṅkhatattā sukataṁ, upakkilesavirahitato",
  "atk-s0508a212:269_9": "suddhaṁ, saddhāpaññādisārabhūtaṁ dhammasāramayaṁ paṭipakkhehi acalanīyato daḷhaṁ,",
  "atk-s0508a212:269_10": "vipassanāsaṅkhātaṁ sopānaṁ mahoghena vuyhamānassa mayhaṁ satthā pādāsi, dadanto ca",
  "atk-s0508a212:269_11": "“iminā te sotthi bhavissatī”ti samassāsento mā bhāyīti ca abravi, kathesi.",
  "atk-s0508a212:270_0": "Satipaṭṭhānapāsādanti tena vipassanāsopānena kāyānupassanādinā laddhabbacatubbidhasāmaññaphalavisesena",
  "atk-s0508a212:270_1": "catubhūmisampannaṁ satipaṭṭhānapāsādaṁ āruhitvā paccavekkhisaṁ catusaccadhammaṁ maggañāṇena",
  "atk-s0508a212:270_2": "patiavekkhiṁ paṭivijjhiṁ. Yaṁ taṁ pubbe amaññissaṁ, sakkāyābhirataṁ pajanti evaṁ",
  "atk-s0508a212:270_3": "paṭividdhasacco yaṁ sakkāye “ahaṁ mamā”ti abhirataṁ pajaṁ titthiyajanaṁ tena parikappitaattānañca",
  "atk-s0508a212:270_4": "pubbe sārato amaññissaṁ. Yadā ca maggamaddakkhiṁ, nāvāya abhirūhananti ariyamagganāvāya",
  "atk-s0508a212:270_5": "abhiruhanūpāyabhūtaṁ yadā vipassanāmaggaṁ yāthāvato addakkhiṁ. Tato paṭṭhāya taṁ",
  "atk-s0508a212:270_6": "titthiyajanaṁ attānañca anadhiṭṭhāya citte aṭṭhapetvā aggahetvā titthaṁ nibbānasaṅkhātassa",
  "atk-s0508a212:270_7": "amatamahāpārassa titthabhūtaṁ ariyamaggadassanaṁ sabbehi maggehi sabbehi kusaladhammehi",
  "atk-s0508a212:270_8": "ukkaṭṭhaṁ addakkhiṁ, yāthāvato apassinti attho.",
  "atk-s0508a212:271_0": "Evaṁ attano anuttaraṁ maggādhigamaṁ pakāsetvā idāni tassa desakaṁ sammāsambuddhaṁ",
  "atk-s0508a212:271_1": "thomento “sallaṁ attasamuṭṭhāna”ntiādimāha. Tattha sallanti diṭṭhimānādikilesasallaṁ.",
  "atk-s0508a212:271_2": "Attasamuṭṭhānanti “aha”nti mānaṭṭhānatāya “attā”ti ca laddhanāme attabhāve sambhūtaṁ.",
  "atk-s0508a212:271_3": "Bhavanettippabhāvitanti bhavataṇhāsamuṭṭhitaṁ bhavataṇhāsannissayaṁ. Sā hi diṭṭhimānādīnaṁ",
  "atk-s0508a212:271_4": "sambhavo. Etesaṁ appavattāyāti yathāvuttānaṁ pāpadhammānaṁ appavattiyā anuppādāya.",
  "atk-s0508a212:271_5": "Desesi maggamuttamanti uttamaṁ seṭṭhaṁ ariyaṁ aṭṭhaṅgikaṁ maggaṁ, tadupāyañca vipassanāmaggaṁ kathesi.",
  "atk-s0508a212:272_0": "Dīgharattānusayitanti anamatagge saṁsāre cirakālaṁ santāne anu anu sayitaṁ kāraṇalābhena",
  "atk-s0508a212:272_1": "uppajjanārahabhāvena thāmagataṁ, tato ca cirarattaṁ adhiṭṭhitaṁ santānaṁ ajjhāruyha",
  "atk-s0508a212:272_2": "ṭhitaṁ. Ganthanti abhijjhākāyaganthādiṁ mama santāne ganthabhūtaṁ kilesavisadosaṁ",
  "atk-s0508a212:272_3": "pavāhano buddho bhagavā attano desanānubhāvena apānudī parijahāpesi, ganthesu hi",
  "atk-s0508a212:272_4": "anavasesato pahīnesu appahīno nāma kileso natthīti.",
  "atk-s0508a212:273": "Telakānittheragāthāvaṇṇanā niṭṭhitā.",
  "atk-s0508a212:274": "4. Raṭṭhapālattheragāthāvaṇṇanā",
  "atk-s0508a212:275_0": "Passacittakatantiādikā āyasmato raṭṭhapālattherassa gāthā. Kā uppatti? Ayaṁ kira",
  "atk-s0508a212:275_1": "padumuttarassa bhagavato uppattito puretarameva haṁsavatīnagare gahapatimahāsālakule",
  "atk-s0508a212:275_2": "nibbattitvā vayappatto pitu accayena gharāvāse patiṭṭhito ratanakoṭṭhāgārakammikena",
  "atk-s0508a212:275_3": "dassitaṁ aparimāṇaṁ kulavaṁsānugataṁ dhanaṁ disvā “imaṁ ettakaṁ dhanarāsiṁ mayhaṁ",
  "atk-s0508a212:275_4": "pituayyakapayyakādayo attanā saddhiṁ gahetvā gantuṁ nāsakkhiṁsu, mayā pana gahetvā",
  "atk-s0508a212:275_5": "gantuṁ vaṭṭatī”ti cintetvā kapaṇaddhikādīnaṁ mahādānaṁ adāsi. So abhiññālābhiṁ ekaṁ",
  "atk-s0508a212:275_6": "tāpasaṁ upaṭṭhahanto tena devalokādhipacce niyojito yāvajīvaṁ puññāni katvā tato",
  "atk-s0508a212:275_7": "cuto devaloke nibbattitvā dibbasampattiṁ anubhavanto tattha yāvatāyukaṁ ṭhatvā tato",
  "atk-s0508a212:275_8": "cuto manussaloke bhinnaṁ raṭṭhaṁ sandhāretuṁ samatthassa kulassa ekaputtako hutvā nibbatti.",
  "atk-s0508a212:276_0": "Tena ca samayena padumuttaro bhagavā loke uppajjitvā pavattitavaradhammacakko veneyyasatte",
  "atk-s0508a212:276_1": "nibbānamahānagarasaṅkhātaṁ khemantabhūmiṁ sampāpesi. Atha so kulaputto anukkamena",
  "atk-s0508a212:276_2": "viññutaṁ patto ekadivasaṁ upāsakehi saddhiṁ vihāraṁ gantvā satthāraṁ dhammaṁ desentaṁ",
  "atk-s0508a212:276_3": "disvā pasannacitto parisapariyante nisīdi. Tena kho pana samayena satthā ekaṁ bhikkhuṁ",
  "atk-s0508a212:276_4": "saddhāpabbajitānaṁ aggaṭṭhāne ṭhapesi. Taṁ disvā so pasannamānaso tadatthāya cittaṁ",
  "atk-s0508a212:276_5": "ṭhapetvā satasahassabhikkhuparivutassa bhagavato mahatā sakkārena sattāhaṁ mahādānaṁ",
  "atk-s0508a212:276_6": "pavattetvā paṇidhānaṁ akāsi. Satthā tassa anantarāyena ijjhanabhāvaṁ disvā “anāgate",
  "atk-s0508a212:276_7": "gotamassa nāma sammāsambuddhassa sāsane saddhāpabbajitānaṁ aggo bhavissatī”ti byākāsi.",
  "atk-s0508a212:276_8": "So satthāraṁ bhikkhusaṅghañca vanditvā uṭṭhāyāsanā pakkāmi. So tattha yāvatāyukaṁ",
  "atk-s0508a212:276_9": "puññāni katvā tato cavitvā devamanussesu saṁsaranto ito dvenavute kappe phussassa",
  "atk-s0508a212:276_10": "bhagavato kāle satthu vemātikabhātikesu tīsu rājaputtesu satthāraṁ upaṭṭhahantesu",
  "atk-s0508a212:276_11": "tesaṁ puññakiriyāya kiccaṁ akāsi.",
  "atk-s0508a212:277_0": "Evaṁ tattha tattha bhave taṁ taṁ bahuṁ kusalaṁ upacinitvā sugatīsuyeva saṁsaranto",
  "atk-s0508a212:277_1": "imasmiṁ buddhuppāde kururaṭṭhe thullakoṭṭhikanigame raṭṭhapālaseṭṭhino gehe nibbatti,",
  "atk-s0508a212:277_2": "tassa bhinnaṁ raṭṭhaṁ sandhāretuṁ samatthe kule nibbattattā raṭṭhapāloti vaṁsānugatameva",
  "atk-s0508a212:277_3": "nāmaṁ ahosi. So mahatā parivārena vaḍḍhanto anukkamena yobbanapatto mātāpitūhi patirūpena",
  "atk-s0508a212:277_4": "dārena saṁyojito mahante ca yase patiṭṭhāpito dibbasampattisadisaṁ sampattiṁ paccanubhoti.",
  "atk-s0508a212:277_5": "Atha bhagavā kururaṭṭhe janapadacārikaṁ caranto thullakoṭṭhikaṁ anupāpuṇi. Taṁ sutvā",
  "atk-s0508a212:277_6": "raṭṭhapālo kulaputto satthāraṁ upasaṅkamitvā satthu santike dhammaṁ sutvā paṭiladdhasaddho",
  "atk-s0508a212:277_7": "pabbajitukāmo sattāhaṁ bhattacchedaṁ katvā kicchena kasirena mātāpitaro anujānāpetvā",
  "atk-s0508a212:277_8": "satthāraṁ upasaṅkamitvā pabbajjaṁ yācitvā satthu āṇattiyā aññatarassa therassa santike",
  "atk-s0508a212:277_9": "pabbajitvā yonisomanasikārena kammaṁ karonto vipassanaṁ vaḍḍhetvā arahattaṁ pāpuṇi.",
  "atk-s0508a212:277_10": "Tena vuttaṁ apadāne –",
  "atk-s0508a212:278": "“Padumuttarassa bhagavato, lokajeṭṭhassa tādino;",
  "atk-s0508a212:279": "Varanāgo mayā dinno, īsādanto urūḷhavā.",
  "atk-s0508a212:280": "“Setacchatto pasobhito, sakappano sahatthipo;",
  "atk-s0508a212:281": "Agghāpetvāna taṁ sabbaṁ, saṅghārāmaṁ akārayiṁ.",
  "atk-s0508a212:282": "“Catupaññāsasahassāni, pāsāde kārayiṁ ahaṁ;",
  "atk-s0508a212:283": "Mahoghadānaṁ karitvāna, niyyādesiṁ mahesino.",
  "atk-s0508a212:284": "“Anumodi mahāvīro, sayambhū aggapuggalo;",
  "atk-s0508a212:285": "Sabbe jane hāsayanto, desesi amataṁ padaṁ.",
  "atk-s0508a212:286": "“Taṁ me buddho viyākāsi, jalajuttaranāmako;",
  "atk-s0508a212:287": "Bhikkhusaṅghe nisīditvā, imā gāthā abhāsatha.",
  "atk-s0508a212:288": "“Catupaññāsasahassāni, pāsāde kārayī ayaṁ;",
  "atk-s0508a212:289": "Kathayissāmi vipākaṁ, suṇotha mama bhāsato.",
  "atk-s0508a212:290": "“Aṭṭhārasasahassāni, kūṭāgārā bhavissare;",
  "atk-s0508a212:291": "Byamhuttamamhi nibbattā, sabbasoṇṇamayā ca te.",
  "atk-s0508a212:292": "“Paññāsakkhattuṁ devindo, devarajjaṁ karissati;",
  "atk-s0508a212:293": "Aṭṭhapaññāsakkhattuñca, cakkavattī bhavissati.",
  "atk-s0508a212:294": "“Kappasatasahassamhi, okkākakulasambhavo;",
  "atk-s0508a212:295": "Gotamo nāma gottena, satthā loke bhavissati.",
  "atk-s0508a212:296": "“Devalokā cavitvāna, sukkamūlena codito;",
  "atk-s0508a212:297": "Aḍḍhe kule mahābhoge, nibbattissati tāvade.",
  "atk-s0508a212:298": "“So pacchā pabbajitvāna, sukkamūlena codito;",
  "atk-s0508a212:299": "Raṭṭhapāloti nāmena, hessati satthu sāvako.",
  "atk-s0508a212:300": "“Padhānapahitatto so, upasanto nirūpadhi;",
  "atk-s0508a212:301": "Sabbāsave pariññāya, nibbāyissatināsavo.",
  "atk-s0508a212:302": "“Uṭṭhāya abhinikkhamma, jahitā bhogasampadā;",
  "atk-s0508a212:303": "Kheḷapiṇḍeva bhogamhi, pemaṁ mayhaṁ na vijjati.",
  "atk-s0508a212:304": "“Vīriyaṁ me dhuradhorayhaṁ, yogakkhemādhivāhanaṁ;",
  "atk-s0508a212:305": "Dhāremi antimaṁ dehaṁ, sammāsambuddhasāsane.",
  "atk-s0508a212:306": "“Paṭisambhidā catasso, vimokkhāpi ca aṭṭhime;",
  "atk-s0508a212:307": "Chaḷabhiññā sacchikatā, kataṁ buddhassa sāsana”nti.",
  "atk-s0508a212:308_0": "Arahattaṁ pana patvā satthāraṁ anujānāpetvā mātāpitaro passituṁ thullakoṭṭhikaṁ gantvā,",
  "atk-s0508a212:308_1": "tattha sapadānaṁ piṇḍāya caranto pitu nivesane ābhidosikaṁ kummāsaṁ labhitvā taṁ",
  "atk-s0508a212:308_2": "amataṁ viya paribhuñjanto, pitarā nimantito svātanāya adhivāsetvā, dutiyadivase pitu",
  "atk-s0508a212:308_3": "nivesane piṇḍapātaṁ paribhuñjitvā alaṅkatapaṭiyatte itthāgārajane upagantvā “kīdisā",
  "atk-s0508a212:308_4": "nāma tā, ayyaputta, accharāyo, yāsaṁ tvaṁ hetu brahmacariyaṁ carasī”tiādīni vatvā,",
  "atk-s0508a212:308_5": "palobhanakammaṁ kātuṁ āraddhe tassa adhippāyaṁ parivattetvā aniccatādipaṭisaṁyuttaṁ dhammaṁ kathento –",
  "atk-s0508a212:309": "769.",
  "atk-s0508a212:310": "“Passa cittakataṁ bimbaṁ, arukāyaṁ samussitaṁ;",
  "atk-s0508a212:311": "Āturaṁ bahusaṅkappaṁ, yassa natthi dhuvaṁ ṭhiti.",
  "atk-s0508a212:312": "770.",
  "atk-s0508a212:313": "“Passa cittakataṁ rūpaṁ, maṇinā kuṇḍalena ca;",
  "atk-s0508a212:314": "Aṭṭhiṁ tacena onaddhaṁ, saha vatthehi sobhati.",
  "atk-s0508a212:315": "771.",
  "atk-s0508a212:316": "“Alattakakatā pādā, mukhaṁ cuṇṇakamakkhitaṁ;",
  "atk-s0508a212:317": "Alaṁ bālassa mohāya, no ca pāragavesino.",
  "atk-s0508a212:318": "772.",
  "atk-s0508a212:319": "“Aṭṭhāpadakatā kesā, nettā añjanamakkhitā;",
  "atk-s0508a212:320": "Alaṁ bālassa mohāya, no ca pāragavesino.",
  "atk-s0508a212:321": "773.",
  "atk-s0508a212:322": "“Añjanīva navā cittā, pūtikāyo alaṅkato;",
  "atk-s0508a212:323": "Alaṁ bālassa mohāya, no ca pāragavesino.",
  "atk-s0508a212:324": "774.",
  "atk-s0508a212:325": "“Odahi migavo pāsaṁ, nāsadā vāguraṁ migo;",
  "atk-s0508a212:326": "Bhutvā nivāpaṁ gacchāma, kandante migabandhake.",
  "atk-s0508a212:327": "775.",
  "atk-s0508a212:328": "“Chinno pāso migavassa, nāsadā vāguraṁ migo;",
  "atk-s0508a212:329": "Bhutvā nivāpaṁ gacchāma, socante migaluddake”ti. – imā gāthā abhāsi;",
  "atk-s0508a212:330_0": "Tattha cittakatanti cittaṁ kataṁ cittakataṁ, vatthābharaṇamālādīhi vicittaṁ katanti",
  "atk-s0508a212:330_1": "attho. Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṁ attabhāvaṁ.",
  "atk-s0508a212:330_2": "Arukāyanti navannaṁ vaṇamukhānaṁ lomakūpānañca vasena vissandamānaasuciṁ, sabbaso",
  "atk-s0508a212:330_3": "ca arubhūtaṁ vaṇabhūtaṁ arūnaṁ vā kāyaṁ. Samussitanti tīhi aṭṭhisatehi samussitaṁ.",
  "atk-s0508a212:330_4": "Āturanti sabbakālaṁ iriyāpathantarādīhi pariharitabbatāya niccaṁ gilānaṁ. Bahusaṅkappanti",
  "atk-s0508a212:330_5": "bālajanena abhūtaṁ āropetvā bahudhā saṅkappitabbaṁ. Yassa natthi dhuvaṁ ṭhitīti yassa",
  "atk-s0508a212:330_6": "kāyassa dhuvabhāvo ṭhitisabhāvo natthi, ekaṁsato bhedanavikiraṇaviddhaṁsanadhammoyeva.",
  "atk-s0508a212:330_7": "Taṁ passāti samīpe ṭhitaṁ janaṁ, attānameva vā sandhāya vadati.",
  "atk-s0508a212:331_0": "Rūpanti sarīraṁ. Sarīrampi hi “aṭṭhiñca paṭicca, nhāruñca paṭicca, maṁsañca paṭicca,",
  "atk-s0508a212:331_1": "cammañca paṭicca, ākāso parivārito ‘rūpantveva saṅkhaṁ gacchatī”tiādīsu rūpanti vuccati.",
  "atk-s0508a212:331_2": "Maṇinā kuṇḍalena cāti sīsūpagādiābharaṇagatena maṇinā kuṇḍalena cittakataṁ. Aṭṭhiṁ",
  "atk-s0508a212:331_3": "tacena onaddhanti allacammena pariyonaddhaṁ atirekatisatapabhedaṁ aṭṭhiṁ passāti",
  "atk-s0508a212:331_4": "yojanā. Kuṇḍalena cāti ca-saddena sesābharaṇālaṅkāre saṅgaṇhāti. Saha vatthehi sobhatīti",
  "atk-s0508a212:331_5": "tayidaṁ rūpaṁ maṇinā cittakatampi vatthehi paṭicchāditameva sobhati, na apaṭicchāditanti",
  "atk-s0508a212:331_6": "attho. Ye pana “aṭṭhitacenā”ti paṭhanti, tesaṁ aṭṭhitacenaṁ onaddhaṁ sobhati, onaddhattā",
  "atk-s0508a212:331_7": "aṭṭhitacenāti attho.",
  "atk-s0508a212:332_0": "Alattakakatāti alattakena katarañjanā lākhāya saṁrañjitā. Pādāti caraṇā. Mukhaṁ cuṇṇakamakkhitanti",
  "atk-s0508a212:332_1": "mukhaṁ cuṇṇakena makkhitaṁ, yaṁ maṇḍanamanuyuttā sāsapakakkena mukhapīḷakādīni haritvā",
  "atk-s0508a212:332_2": "loṇamattikāya duṭṭhalohitaṁ haritvā mukhacuṇṇakavilepanaṁ karonti, taṁ sandhāya vuttaṁ.",
  "atk-s0508a212:332_3": "Alanti bālassa andhaputhujjanassa noca pāragavesino vaṭṭābhiratassa mohāya sammohanāya",
  "atk-s0508a212:332_4": "samatthaṁ tassa cittaṁ mohetuṁ pariyattaṁ, pāragavesino pana vivaṭṭābhiratassa no alaṁ na pariyattaṁ.",
  "atk-s0508a212:333_0": "Aṭṭhāpadakatāti aṭṭhapadākārena katā sañcitā purimabhāge kese kappetvā nalāṭassa",
  "atk-s0508a212:333_1": "paṭicchādanavasena katā kesaracanā aṭṭhapadaṁ nāma, yaṁ “alaka”ntipi vuccati. Nettā",
  "atk-s0508a212:333_2": "añjanamakkhitāti ubhopi nayanāni anto dvīsu antesu ca yathā añjanacchāyā dissati, evaṁ añjitañjanāni.",
  "atk-s0508a212:334_0": "Añjanīva navā cittā, pūtikāyo alaṅkatoti yathā añjanī añjananāḷikā navā abhinavā",
  "atk-s0508a212:334_1": "mālākammamakaradantādivasena cittā bahi maṭṭhā ujjalā dassanīyā, anto pana na dassanīyā",
  "atk-s0508a212:334_2": "hoti, evameva tāsaṁ kāyo nhānabbhañjanavatthālaṅkārehi alaṅkato bahi ujjalo, anto",
  "atk-s0508a212:334_3": "pana pūti nānappakāraasucīhi bharito tiṭṭhatīti attho.",
  "atk-s0508a212:335_0": "Odahīti oḍḍesi. Migavoti, migaluddako. Pāsanti, daṇḍavāguraṁ. Nāsadāti na saṅghaṭṭesi.",
  "atk-s0508a212:335_1": "Vāguranti pāsaṁ. Nivāpanti migānaṁ khādanatthāya khittaṁ tiṇādighāsaṁ. Upamā kho",
  "atk-s0508a212:335_2": "ayaṁ therena katā atthassa viññāpanāya. Ayañhettha attho – yathā migānaṁ māraṇatthāya",
  "atk-s0508a212:335_3": "daṇḍavāguraṁ oḍḍetvā tattha nivāpaṁ vikiriya migaluddake nilīne ṭhite tattheko javaparakkamasampanno",
  "atk-s0508a212:335_4": "cheko migo pāsaṁ aphusanto eva yathāsukhaṁ nivāpaṁ khāditvā, “vañcesi vata migo”ti",
  "atk-s0508a212:335_5": "migaluddake viravante eva gacchati. Aparo migo balavā cheko javasampannova tattha",
  "atk-s0508a212:335_6": "gantvā nivāpaṁ khāditvā tattha tattha pāsaṁ chinditvā, “vañcesi vata migo, pāso chinno”ti",
  "atk-s0508a212:335_7": "migaluddake socante eva gacchati, evaṁ mayampi pubbe puthujjanakāle mātāpitūhi āsajjanatthāya",
  "atk-s0508a212:335_8": "niyyādite bhoge bhuñjitvā tattha tattha asajjamānā nikkhantā. Idāni pana sabbaso",
  "atk-s0508a212:335_9": "chinnakilesā apāsā hutvā ṭhitā, tehi dinnabhojanaṁ bhuñjitvā tesu socantesu eva gacchāmāti.",
  "atk-s0508a212:336_0": "Evaṁ thero migaluddakaṁ viya mātāpitaro, hiraññasuvaṇṇaṁ itthāgārañca vāgurajālaṁ",
  "atk-s0508a212:336_1": "viya, attanā pubbe bhuttabhoge ca idāni bhuttabhojanañca nivāpatiṇaṁ viya, attānaṁ",
  "atk-s0508a212:336_2": "mahāmigaṁ viya ca katvā dasseti. Imā gāthā vatvā vehāsaṁ abbhuggantvā rañño korabyassa",
  "atk-s0508a212:336_3": "migājinauyyāne maṅgalasilāpaṭṭe nisīdi. Therassa kira pitā sattasu dvārakoṭṭhakesu",
  "atk-s0508a212:336_4": "aggaḷaṁ dāpetvā malle āṇāpesi “nikkhamituṁ mā detha, kāsāyāni apanetvā setakāni nivāsethā”ti,",
  "atk-s0508a212:336_5": "tasmā thero ākāsena agamāsi. Atha rājā korabyo therassa tattha nisinnabhāvaṁ sutvā",
  "atk-s0508a212:336_6": "taṁ upasaṅkamitvā sammodanīyaṁ kathaṁ sāraṇīyaṁ vītisāretvā “idha, bho raṭṭhapāla,",
  "atk-s0508a212:336_7": "pabbajanto byādhipārijuññaṁ vā jarābhogañātipārijuññaṁ vā patto pabbajati. Tvaṁ pana",
  "atk-s0508a212:336_8": "kiñcipi pārijuññaṁ anupagato eva kasmā pabbajito”ti pucchi. Athassa thero, “upaniyyati",
  "atk-s0508a212:336_9": "loko addhuvo, atāṇo loko anabhissaro, assako loko sabbaṁ pahāya gamanīyaṁ, ūno loko",
  "atk-s0508a212:336_10": "atitto taṇhādāso”ti imesaṁ catunnaṁ dhammuddesānaṁ attānaṁ vivittabhāvaṁ kathetvā",
  "atk-s0508a212:336_11": "tassā desanāya anugītiṁ kathento –",
  "atk-s0508a212:337": "776.",
  "atk-s0508a212:338": "“Passāmi loke sadhane manusse, laddhāna vittaṁ na dadanti mohā;",
  "atk-s0508a212:339": "Luddhā dhanaṁ sannicayaṁ karonti, bhiyyova kāme abhipatthayanti.",
  "atk-s0508a212:340": "777.",
  "atk-s0508a212:341": "“Rājā pasayhappathaviṁ vijetvā, sasāgarantaṁ mahimāvasanto;",
  "atk-s0508a212:342": "Oraṁ samuddassa atittarūpo, pāraṁ samuddassapi patthayetha.",
  "atk-s0508a212:343": "778.",
  "atk-s0508a212:344": "“Rājā ca aññe ca bahū manussā, avītataṇhā maraṇaṁ upenti;",
  "atk-s0508a212:345": "Ūnāva hutvāna jahanti dehaṁ, kāmehi lokamhi na hatthi titti.",
  "atk-s0508a212:346": "779.",
  "atk-s0508a212:347": "“Kandanti naṁ ñātī pakiriya kese, ‘aho vatā no amarā’ti cāhu;",
  "atk-s0508a212:348": "Vatthena naṁ pārutaṁ nīharitvā, citaṁ samodhāya tato ḍahanti.",
  "atk-s0508a212:349": "780.",
  "atk-s0508a212:350": "“So ḍayhati sūlehi tujjamāno, ekena vatthena pahāya bhoge;",
  "atk-s0508a212:351": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0508a212:352": "781.",
  "atk-s0508a212:353": "“Dāyādakā tassa dhanaṁ haranti, satto pana gacchati yenakammaṁ;",
  "atk-s0508a212:354": "Na mīyamānaṁ dhanamanveti kiñci, puttā ca dārā ca dhanañca raṭṭhaṁ.",
  "atk-s0508a212:355": "782.",
  "atk-s0508a212:356": "“Na dīghamāyuṁ labhate dhanena, na cāpi vittena jaraṁ vihanti;",
  "atk-s0508a212:357": "Appaṁ hidaṁ jīvitamāhu dhīrā, asassataṁ vippariṇāmadhammaṁ.",
  "atk-s0508a212:358": "783.",
  "atk-s0508a212:359": "“Aḍḍhā daliddā ca phusanti phassaṁ, bālo ca dhīro ca tatheva phuṭṭho;",
  "atk-s0508a212:360": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0508a212:361": "784.",
  "atk-s0508a212:362": "“Tasmā hi paññāva dhanena seyyā, yāya vosānamidhādhigacchati;",
  "atk-s0508a212:363": "Abyositattā hi bhavābhavesu, pāpāni kammāni karoti mohā.",
  "atk-s0508a212:364": "785.",
  "atk-s0508a212:365": "“Upeti gabbhañca parañca lokaṁ, saṁsāramāpajja paramparāya;",
  "atk-s0508a212:366": "Tassappapañño abhisaddahanto, upeti gabbhañca parañca lokaṁ.",
  "atk-s0508a212:367": "786.",
  "atk-s0508a212:368": "“Coro yathā sandhimukhe gahīto, sakammunā haññati pāpadhammo;",
  "atk-s0508a212:369": "Evaṁ pajā pecca paramhi loke, sakammunā haññati pāpadhammo.",
  "atk-s0508a212:370": "787.",
  "atk-s0508a212:371": "“Kāmā hi citrā madhurā manoramā, virūparūpena mathenti cittaṁ;",
  "atk-s0508a212:372": "Ādīnavaṁ kāmaguṇesu disvā, tasmā ahaṁ pabbajitomhi rāja.",
  "atk-s0508a212:373": "788.",
  "atk-s0508a212:374": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0508a212:375": "Etampi disvā pabbajitomhi rāja, apaṇṇakaṁ sāmaññameva seyyo.",
  "atk-s0508a212:376": "789.",
  "atk-s0508a212:377": "“Saddhāyāhaṁ pabbajito, upeto jinasāsane;",
  "atk-s0508a212:378": "Avañjhā mayhaṁ pabbajjā, anaṇo bhuñjāmi bhojanaṁ.",
  "atk-s0508a212:379": "790.",
  "atk-s0508a212:380": "“Kāme ādittato disvā, jātarūpāni satthato;",
  "atk-s0508a212:381": "Gabbhavokkantito dukkhaṁ, nirayesu mahabbhayaṁ.",
  "atk-s0508a212:382": "791.",
  "atk-s0508a212:383": "“Etamādīnavaṁ ñatvā, saṁvegaṁ alabhiṁ tadā;",
  "atk-s0508a212:384": "Sohaṁ viddho tadā santo, sampatto āsavakkhayaṁ.",
  "atk-s0508a212:385": "792.",
  "atk-s0508a212:386": "“Pariciṇṇo mayā satthā, kataṁ buddhassa sāsanaṁ;",
  "atk-s0508a212:387": "Ohito garuko bhāro, bhavanetti samūhatā.",
  "atk-s0508a212:388": "793.",
  "atk-s0508a212:389": "“Yassatthāya pabbajito, agārasmānagāriyaṁ;",
  "atk-s0508a212:390": "So me attho anuppatto, sabbasaṁyojanakkhayo”ti. – imā gāthā avoca;",
  "atk-s0508a212:391_0": "Tattha passāmi loketi ahaṁ, mahārāja, imasmiṁ loke sadhane dhanasampanne aḍḍhe manusse",
  "atk-s0508a212:391_1": "passāmi, te pana laddhāna vittaṁ dhanaṁ labhitvā bhogasampattiyaṁ ṭhitā samaṇabrāhmaṇādīsu",
  "atk-s0508a212:391_2": "kassaci kiñcipi na dadanti. Kasmā? Mohā kammassakatāpaññāya abhāvato. Luddhā lobhābhibhūtā",
  "atk-s0508a212:391_3": "yathāladdhaṁ dhanaṁ sannicayaṁ sabbaso nicetabbaṁ nidhetabbaṁ karonti. Bhiyyova yathādhigatakāmato",
  "atk-s0508a212:391_4": "upari kāme kāmaguṇe “tathāhaṁ edise ca bhoge paṭilabheyya”nti abhipatthayanti paccāsīsanti",
  "atk-s0508a212:391_5": "tajjañca vāyāmaṁ karonti.",
  "atk-s0508a212:392_0": "Bhiyyo kāmapatthanāya udāharaṇaṁ dassento “rājā”tiādimāha. Tattha pasayhappathaviṁ",
  "atk-s0508a212:392_1": "vijetvāti attano vaṁsānugataṁ pathaviṁ balakkārena abhivijiya. Āvasantoti pasāsento.",
  "atk-s0508a212:392_2": "Oraṁ samuddassāti anavasesaṁ samuddassa orabhāgaṁ labhitvāpi tena atittarūpo pāraṁ",
  "atk-s0508a212:392_3": "samuddassa dīpantarampi patthayeyya.",
  "atk-s0508a212:393": "Avītataṇhāti avigatataṇhā. Ūnāvāti aparipuṇṇamanorathāva. Kāmehi lokamhi na hatthi tittīti taṇhāvipannānaṁ imasmiṁ loke vatthukāmehi titti nāma natthi.",
  "atk-s0508a212:394_0": "Kandanti nanti matapurisaṁ uddissa tassa guṇe kittentā kandanaṁ karonti. Aho vatā",
  "atk-s0508a212:394_1": "no amarāti cāhūti aho vata amhākaṁ ñātī amarā siyunti ca kathenti, gāthāsukhatthañhettha",
  "atk-s0508a212:394_2": "vatā-iti dīghaṁ katvā vuttaṁ.",
  "atk-s0508a212:395": "So ḍayhati sūlehi tujjamānoti so matasatto chavaḍāhakehi sammā jhāpetuṁ sūlehi tujjamāno. Tāṇāti parittāṇakarā.",
  "atk-s0508a212:396": "Yenakammanti yathākammaṁ. Dhananti dhanāyitabbaṁ yaṁkiñci vatthu. Puna dhananti hiraññasuvaṇṇaṁ sandhāya vadati.",
  "atk-s0508a212:397_0": "“Na dīghamāyu”ntiādinā kāmaguṇassa jarāya ca paṭikārābhāvaṁ vatvā puna tassa ekantikabhāvaṁ",
  "atk-s0508a212:397_1": "dassetuṁ “appaṁ hī”tiādi vuttaṁ. Phusantīti aniṭṭhaphassaṁ phusanti pāpuṇanti, tattha",
  "atk-s0508a212:397_2": "aḍḍhadaliddatā akāraṇanti dasseti. Phassaṁ bālo ca dhīro ca tatheva phuṭṭhoti yathā",
  "atk-s0508a212:397_3": "bālo iṭṭhāniṭṭhasamphassaṁ phuṭṭho, tatheva dhīro iṭṭhāniṭṭhaphassaṁ phuṭṭho hoti,",
  "atk-s0508a212:397_4": "na ettha bālapaṇḍitānaṁ koci viseso. Ayaṁ pana viseso, bālo hi bālyā vadhitova setīti",
  "atk-s0508a212:397_5": "bālapuggalo kenaci dukkhadhammena phuṭṭho socanto kilamanto urattāḷiṁ kandanto bālabhāvena",
  "atk-s0508a212:397_6": "vadhito pīḷitova hutvā seti sayati. Ito cito ca āvaṭṭanto vivaṭṭanto virodhento vedhati",
  "atk-s0508a212:397_7": "phassaphuṭṭhoti dhīro pana paṇḍito dukkhasamphassena samphuṭṭho na vedhati kampanamattampi tassa na hotīti.",
  "atk-s0508a212:398_0": "Tasmāti yasmā bālapaṇḍitānaṁ lokadhamme edisī pavatti, tasmā hi paññāva dhanena seyyā,",
  "atk-s0508a212:398_1": "yāya vosānamidhādhigacchatīti paññāva dhanato pāsaṁsatarā, yāya paññāya vosānaṁ bhavassa",
  "atk-s0508a212:398_2": "pariyosānabhūtaṁ nibbānaṁ adhigacchati. Abyositattā hīti anadhigataniṭṭhattā. Bhavābhavesūti",
  "atk-s0508a212:398_3": "mahantāmahantesu bhavesu.",
  "atk-s0508a212:399_0": "Upeti gabbhañca parañca lokaṁ, saṁsāramāpajja paramparāyāti yo pāpāni katvā aparāparaṁ",
  "atk-s0508a212:399_1": "saṁsaraṇamāpajjitvā upeti gabbhañca parañca lokaṁ gabbhaseyyāya paralokuppattiyā",
  "atk-s0508a212:399_2": "ca na muccati, tassa pāpakammakārino puggalassa kiriyaṁ abhisaddahanto “attā ca me",
  "atk-s0508a212:399_3": "hotī”ti pattiyāyanto aññopi appapañño bālo yathā paṭipajjitvā upeti gabbhañca parañca",
  "atk-s0508a212:399_4": "lokaṁ, na tato parimuccati.",
  "atk-s0508a212:400_0": "Coro yathāti yathā coro pāpadhammo gharasandhiṁ chindanto sandhimukhe ārakkhakapurisehi",
  "atk-s0508a212:400_1": "gahito sakammunā tena attano sandhicchedakammunā kāraṇabhūtena kasādīhi tāḷanādivasena",
  "atk-s0508a212:400_2": "haññati rājapurisehi bādhiyyati bajjhati ca. Evaṁ pajāti evamayaṁ sattaloko idha",
  "atk-s0508a212:400_3": "pāpāni karitvā pecca patvā tena kammunā paramhi loke nirayādīsu haññati, pañcavidhabandhanakammakāraṇādivasena bādhiyyati.",
  "atk-s0508a212:401_0": "Evametāhi ekādasahi gāthāhi yathārahaṁ cattāro dhammuddese pakāsetvā idāni kāmesu",
  "atk-s0508a212:401_1": "saṁsāre ca ādīnavaṁ disvā saddhāya attano pabbajitabhāvaṁ pabbajitakiccassa ca matthakappattiṁ",
  "atk-s0508a212:401_2": "vibhāvento “kāmā hī”tiādimāha. Tattha kāmāti vatthukāmā manāpiyā rūpādayo dhammā,",
  "atk-s0508a212:401_3": "kilesakāmā sabbepi rāgappabhedā. Idha pana vatthukāmā veditabbā. Te hi rūpādivasena",
  "atk-s0508a212:401_4": "anekappakāratāya citrā. Lokassādavasena iṭṭhākāratāya madhurā. Bālaputhujjanānaṁ",
  "atk-s0508a212:401_5": "manaṁ ramentīti manoramā. Virūparūpenāti vividharūpena, anekavidhasabhāvenāti attho.",
  "atk-s0508a212:401_6": "Te hi rūpādivasena citrā, nīlādivasena vividharūpā. Evaṁ tena virūparūpena tathā",
  "atk-s0508a212:401_7": "tathā assādaṁ dassetvā mathenti cittaṁ pabbajjāya abhiramituṁ na dentīti iminā appassādabahudukkhatādinā",
  "atk-s0508a212:401_8": "ādīnavaṁ kāmaguṇesu disvā tasmā taṁnimittaṁ ahaṁ pabbajito amhi. Dumapphalāni pakkakāle",
  "atk-s0508a212:401_9": "aparipakkakāle ca yattha katthaci parūpakkamato sarasato vā patanti, evaṁ sattā daharā",
  "atk-s0508a212:401_10": "ca vuḍḍhā ca sarīrassa bhedā patantiyeva. Etampi disvāti evaṁ aniccatampi paññācakkhunā",
  "atk-s0508a212:401_11": "disvā, na kevalaṁ appassādatāditāya ādīnavamevāti adhippāyo. Apaṇṇakanti aviraddhanakaṁ",
  "atk-s0508a212:401_12": "sāmaññameva samaṇabhāvova seyyo uttaritaro.",
  "atk-s0508a212:402_0": "Saddhāyāti kammaṁ kammaphalaṁ buddhasubuddhataṁ dhammasudhammataṁ saṅghasuppaṭipattiñca",
  "atk-s0508a212:402_1": "saddahitvā. Upetojinasāsaneti satthu sāsane sammāpaṭipattiṁ upagato. Avañjhā mayhaṁ",
  "atk-s0508a212:402_2": "pabbajjā arahattassa adhigatattā. Tato eva anaṇo bhuñjāmi bhojanaṁ nikkilesavasena",
  "atk-s0508a212:402_3": "sāmibhāvato sāmiparibhogena paribhuñjanato.",
  "atk-s0508a212:403_0": "Kāme ādittato disvāti vatthukāme kilesakāme ca ekādasahi aggīhi ādittabhāvato disvā.",
  "atk-s0508a212:403_1": "Jātarūpāni satthatoti katākatappabhedā sabbasuvaṇṇavikatiyo anatthāvahatāya nisitasatthato.",
  "atk-s0508a212:403_2": "Gabbhavokkantito dukkhanti gabbhavokkantito paṭṭhāya sabbasaṁsārapavattidukkhaṁ.",
  "atk-s0508a212:403_3": "Nirayesu mahabbhayanti saussadesu aṭṭhasu mahānirayesu labbhamānaṁ mahābhayañca sabbattha disvāti yojanā.",
  "atk-s0508a212:404_0": "Etamādīnavaṁ ñatvāti etaṁ kāmānaṁ ādittatādiṁ saṁsāre ādīnavaṁ dosaṁ ñatvā. Saṁvegaṁ",
  "atk-s0508a212:404_1": "alabhiṁ tadāti tasmiṁ satthu santike dhammassa sutakāle bhavādike saṁvegaṁ alatthaṁ.",
  "atk-s0508a212:404_2": "Viddho tadā santoti tasmiṁ gahaṭṭhakāle rāgasallādīhi viddho samāno idāni satthu",
  "atk-s0508a212:404_3": "sāsanaṁ āgamma sampatto āsavakkhayaṁ, viddho vā cattāri saccāni, paṭividdhoti attho.",
  "atk-s0508a212:404_4": "Sesaṁ antarantarādīsu vuttattā suviññeyyameva.",
  "atk-s0508a212:405": "Evaṁ thero rañño korabyassa dhammaṁ desetvā satthu santikameva gato. Satthā ca aparabhāge ariyagaṇamajjhe nisinno theraṁ saddhāpabbajitānaṁ aggaṭṭhāne ṭhapesīti.",
  "atk-s0508a212:406": "Raṭṭhapālattheragāthāvaṇṇanā niṭṭhitā.",
  "atk-s0508a212:407": "5. Mālukyaputtattheragāthāvaṇṇanā",
  "atk-s0508a212:408_0": "Rūpaṁdisvā sati muṭṭhātiādikā āyasmato mālukyaputtassa gāthā. Imassa āyasmato vatthu",
  "atk-s0508a212:408_1": "heṭṭhā chakkanipāte vuttameva. Tā pana gāthā therena arahatte patiṭṭhitena ñātīnaṁ",
  "atk-s0508a212:408_2": "dhammadesanāvasena bhāsitā. Idha pana puthujjanakāle “sādhu me, bhante, bhagavā saṁkhittena",
  "atk-s0508a212:408_3": "dhammaṁ desetū”ti yācitena satthārā “taṁ kiṁ maññasi, mālukyaputta, ye te cakkhuviññeyyā",
  "atk-s0508a212:408_4": "rūpā adiṭṭhā adiṭṭhapubbā, na ca passasi, na ca te hoti passeyyanti, atthi te tattha",
  "atk-s0508a212:408_5": "chando vā rāgo vā pemaṁ vā”ti? “No hetaṁ, bhante”. “Ye te sotaviññeyyā saddā…pe…",
  "atk-s0508a212:408_6": "ghāna…jivhā…kāya…manoviññeyyā dhammā aviññātā aviññātapubbā, na ca vijānāsi, na ca",
  "atk-s0508a212:408_7": "te hoti vijāneyyanti, atthi te tattha chando vā rāgo vā pemaṁ vā”ti? “No hetaṁ, bhante”.",
  "atk-s0508a212:408_8": "“Ettha ca te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṁ",
  "atk-s0508a212:408_9": "bhavissati, sute sutamattaṁ, mute mutamattaṁ, viññāte viññātamattaṁ bhavissati. Yato",
  "atk-s0508a212:408_10": "kho te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṁ, sute",
  "atk-s0508a212:408_11": "sutamattaṁ, mute mutamattaṁ, viññāte viññātamattaṁ bhavissati, tato tvaṁ, mālukyaputta,",
  "atk-s0508a212:408_12": "na tena. Yato tvaṁ, mālukyaputta, na tena, tato tvaṁ, mālukyaputta, na tattha. Yato",
  "atk-s0508a212:408_13": "tvaṁ, mālukyaputta, na tattha, tato tvaṁ, mālukyaputta, nevidha na huraṁ na ubhayamantarena,",
  "atk-s0508a212:408_14": "esevanto dukkhassā”ti. Saṁkhittena dhamme desite tassa dhammassa sādhukaṁ uggahitabhāvaṁ pakāsentena –",
  "atk-s0508a212:409": "794.",
  "atk-s0508a212:410": "“Rūpaṁ disvā sati muṭṭhā, piyaṁ nimittaṁ manasi karoto;",
  "atk-s0508a212:411": "Sārattacitto vedeti, tañca ajjhosa tiṭṭhati.",
  "atk-s0508a212:412": "795.",
  "atk-s0508a212:413": "“Tassa vaḍḍhanti vedanā, anekā rūpasambhavā;",
  "atk-s0508a212:414": "Abhijjhā ca vihesā ca, cittamassūpahaññati;",
  "atk-s0508a212:415": "Evamācinato dukkhaṁ, ārā nibbāna vuccati.",
  "atk-s0508a212:416": "796.",
  "atk-s0508a212:417": "“Saddaṁ sutvā sati muṭṭhā, piyaṁ nimittaṁ manasi karoto;",
  "atk-s0508a212:418": "Sārattacitto vedeti, tañca ajjhosa tiṭṭhati.",
  "atk-s0508a212:419": "797.",
  "atk-s0508a212:420": "“Tassa vaḍḍhanti vedanā, anekā saddasambhavā;",
  "atk-s0508a212:421": "Abhijjhā ca vihesā ca, cittamassūpahaññati;",
  "atk-s0508a212:422": "Evamācinato dukkhaṁ, ārā nibbāna vuccati.",
  "atk-s0508a212:423": "798.",
  "atk-s0508a212:424": "“Gandhaṁ ghatvā sati muṭṭhā, piyaṁ nimittaṁ manasi karoto;",
  "atk-s0508a212:425": "Sārattacitto vedeti, tañca ajjhosa tiṭṭhati.",
  "atk-s0508a212:426": "799.",
  "atk-s0508a212:427": "“Tassa vaḍḍhanti vedanā, anekā gandhasambhavā;",
  "atk-s0508a212:428": "Abhijjhā ca vihesā ca, cittamassūpahaññati;",
  "atk-s0508a212:429": "Evamācinato dukkhaṁ, ārā nibbāna vuccati.",
  "atk-s0508a212:430": "800.",
  "atk-s0508a212:431": "“Rasaṁ bhotvā sati muṭṭhā, piyaṁ nimittaṁ manasi karoto;",
  "atk-s0508a212:432": "Sārattacitto vedeti, tañca ajjhosa tiṭṭhati.",
  "atk-s0508a212:433": "801.",
  "atk-s0508a212:434": "“Tassa vaḍḍhanti vedanā, anekā rasasambhavā;",
  "atk-s0508a212:435": "Abhijjhā ca vihesā ca, cittamassūpahaññati;",
  "atk-s0508a212:436": "Evamācinato dukkhaṁ, ārā nibbāna vuccati.",
  "atk-s0508a212:437": "802.",
  "atk-s0508a212:438": "“Phassaṁ phussa sati muṭṭhā, piyaṁ nimittaṁ manasi karoto;",
  "atk-s0508a212:439": "Sārattacitto vedeti, tañca ajjhosa tiṭṭhati.",
  "atk-s0508a212:440": "803.",
  "atk-s0508a212:441": "“Tassa vaḍḍhanti vedanā, anekā phassasambhavā;",
  "atk-s0508a212:442": "Abhijjhā ca vihesā ca, cittamassūpahaññati;",
  "atk-s0508a212:443": "Evamācinato dukkhaṁ, ārā nibbāna vuccati.",
  "atk-s0508a212:444": "804.",
  "atk-s0508a212:445": "“Dhammaṁ ñatvā sati muṭṭhā, piyaṁ nimittaṁ manasi karoto;",
  "atk-s0508a212:446": "Sārattacitto vedeti, tañca ajjhosa tiṭṭhati.",
  "atk-s0508a212:447": "805.",
  "atk-s0508a212:448": "“Tassa vaḍḍhanti vedanā, anekā dhammasambhavā;",
  "atk-s0508a212:449": "Abhijjhā ca vihesā ca, cittamassūpahaññati;",
  "atk-s0508a212:450": "Evamācinato dukkhaṁ, ārā nibbāna vuccati.",
  "atk-s0508a212:451": "806.",
  "atk-s0508a212:452": "“Na so rajjati rūpesu, rūpaṁ disvā paṭissato;",
  "atk-s0508a212:453": "Virattacitto vedeti, tañca nājjhosa tiṭṭhati.",
  "atk-s0508a212:454": "807.",
  "atk-s0508a212:455": "“Yathāssa passato rūpaṁ, sevato cāpi vedanaṁ;",
  "atk-s0508a212:456": "Khīyati nopacīyati, evaṁ so caratī sato;",
  "atk-s0508a212:457": "Evaṁ apacinato dukkhaṁ, santike nibbāna vuccati.",
  "atk-s0508a212:458": "808.",
  "atk-s0508a212:459": "“Na so rajjati saddesu, saddaṁ sutvā paṭissato;",
  "atk-s0508a212:460": "Virattacitto vedeti, tañca nājjhosa tiṭṭhati.",
  "atk-s0508a212:461": "809.",
  "atk-s0508a212:462": "“Yathāssa suṇato saddaṁ, sevato cāpi vedanaṁ;",
  "atk-s0508a212:463": "Khīyati nopacīyati, evaṁ so caratī sato;",
  "atk-s0508a212:464": "Evaṁ apacinato dukkhaṁ, santike nibbāna vuccati.",
  "atk-s0508a212:465": "810.",
  "atk-s0508a212:466": "“Na so rajjati gandhesu, gandhaṁ ghatvā paṭissato;",
  "atk-s0508a212:467": "Virattacitto vedeti, tañca nājjhosa tiṭṭhati.",
  "atk-s0508a212:468": "811.",
  "atk-s0508a212:469": "“Yathāssa ghāyato gandhaṁ, sevato cāpi vedanaṁ;",
  "atk-s0508a212:470": "Khīyati nopacīyati, evaṁ so caratī sato;",
  "atk-s0508a212:471": "Evaṁ apacinato dukkhaṁ, santike nibbāna vuccati.",
  "atk-s0508a212:472": "812.",
  "atk-s0508a212:473": "“Na so rajjati rasesu, rasaṁ bhotvā paṭissato;",
  "atk-s0508a212:474": "Virattacitto vedeti, tañca nājjhosa tiṭṭhati.",
  "atk-s0508a212:475": "813.",
  "atk-s0508a212:476": "“Yathāssa sāyato rasaṁ, sevato cāpi vedanaṁ;",
  "atk-s0508a212:477": "Khīyati nopacīyati, evaṁ so caratī sato;",
  "atk-s0508a212:478": "Evaṁ apacinato dukkhaṁ, santike nibbāna vuccati.",
  "atk-s0508a212:479": "814.",
  "atk-s0508a212:480": "“Na so rajjati phassesu, phassaṁ phussa paṭissato;",
  "atk-s0508a212:481": "Virattacitto vedeti, tañca nājjhosa tiṭṭhati.",
  "atk-s0508a212:482": "815.",
  "atk-s0508a212:483": "“Yathāssa phusato phassaṁ, sevato cāpi vedanaṁ;",
  "atk-s0508a212:484": "Khīyati nopacīyati, evaṁ so caratī sato;",
  "atk-s0508a212:485": "Evaṁ apacinato dukkhaṁ, santike nibbāna vuccati.",
  "atk-s0508a212:486": "816.",
  "atk-s0508a212:487": "“Na so rajjati dhammesu, dhammaṁ ñatvā paṭissato;",
  "atk-s0508a212:488": "Virattacitto vedeti, tañca nājjhosa tiṭṭhati.",
  "atk-s0508a212:489": "817.",
  "atk-s0508a212:490": "“Yathāssa vijānato dhammaṁ, sevato cāpi vedanaṁ;",
  "atk-s0508a212:491": "Khīyati nopacīyati, evaṁ so caratī sato;",
  "atk-s0508a212:492": "Evaṁ apacinato dukkhaṁ, santike nibbāna vuccatī”ti. –",
  "atk-s0508a212:493": "Imā gāthā abhāsi.",
  "atk-s0508a212:494_0": "Tattha rūpaṁ disvāti cakkhuviññeyyaṁ rūpaṁ cakkhudvārena upalabhitvā. Sati muṭṭhā,",
  "atk-s0508a212:494_1": "piyaṁ nimittaṁ manasi karototi tasmiṁ rūpe diṭṭhamatte eva aṭṭhatvā subhanimittaṁ",
  "atk-s0508a212:494_2": "manasi karoto subhākāraggahaṇavasena ayoniso manasi karoto sati muṭṭhā hoti. Tathā",
  "atk-s0508a212:494_3": "ca sati sārattacitto vedeti taṁ rūpārammaṇaṁ ratto, giddho, gadhito hutvā anubhavati,",
  "atk-s0508a212:494_4": "assādeti, abhinandati. Tathābhūto ca tañca ajjhosa tiṭṭhatīti tañca rūpārammaṇaṁ",
  "atk-s0508a212:494_5": "ajjhosāya “sukhaṁ sukha”nti abhinivissa gilitvā pariniṭṭhāpetvā tiṭṭhati.",
  "atk-s0508a212:495_0": "Tassa vaḍḍhanti vedanā, anekā rūpasambhavāti tassa evarūpassa puggalassa rūpasambhavā",
  "atk-s0508a212:495_1": "rūpārammaṇā sukhādibhedena anekā vedanā kilesuppattihetubhūtā vaḍḍhanti. Abhijjhā",
  "atk-s0508a212:495_2": "ca vihesā ca, cittamassūpahaññatīti piyarūpe sārajjanavasena uppajjamānāya abhijjhāya,",
  "atk-s0508a212:495_3": "apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya",
  "atk-s0508a212:495_4": "vihesāya ca assa puggalassa cittaṁ upahaññati bādhīyati. Evamācinato dukkhanti vuttākārena",
  "atk-s0508a212:495_5": "taṁ taṁ vedanassādavasena bhavābhisaṅkhāraṁ ācinato vaṭṭadukkhaṁ pavattati. Tenāha",
  "atk-s0508a212:495_6": "bhagavā – “vedanāpaccayā taṇhā…pe… dukkhakkhandhassa samudayo hotī”ti. Tathābhūtassa",
  "atk-s0508a212:495_7": "ārā ārakā dūre nibbānaṁ vuccati, tassa taṁ dullabhanti attho. Saddaṁ sutvātiādigāthāsupi",
  "atk-s0508a212:495_8": "vuttanayeneva attho veditabbo. Tattha ghatvāti ghāyitvā. Bhotvāti sāyitvā. Phussāti",
  "atk-s0508a212:495_9": "phusitvā. Dhammaṁ ñatvāti dhammārammaṇaṁ vijānitvā.",
  "atk-s0508a212:496_0": "Evaṁ chadvāragocare sārajjantassa vaṭṭaṁ dassetvā idāni tattha virajjantassa vivaṭṭaṁ",
  "atk-s0508a212:496_1": "dassento “na so rajjati rūpesū”tiādimāha. Tattha na so rajjati rūpesu, rūpaṁ disvā",
  "atk-s0508a212:496_2": "paṭissatoti yo puggalo rūpaṁ disvā āpāthagataṁ rūpārammaṇaṁ cakkhudvārikena viññāṇasantānena",
  "atk-s0508a212:496_3": "gahetvā catusampajaññavasena sampajānakāritāya paṭissato hoti, so rūpārammaṇesu na",
  "atk-s0508a212:496_4": "rajjati rāgaṁ na janeti, aññadatthu virattacitto vedeti, rūpārammaṇamhi samudayādito",
  "atk-s0508a212:496_5": "yathābhūtaṁ pajānanto nibbindati, nibbindanto taṁ tatthuppannavedanañca virattacitto",
  "atk-s0508a212:496_6": "vedeti, tathābhūto ca tañca najjhosa tiṭṭhatīti taṁ rūpārammaṇaṁ sammadeva virattacittatāya",
  "atk-s0508a212:496_7": "ajjhosāya na tiṭṭhati “etaṁ mama, esohamasmi, eso me attā”ti taṇhāmānadiṭṭhivasena nābhinivisati.",
  "atk-s0508a212:497_0": "Yathāssa passato rūpanti assa yogino yathā tattha abhijjhādayo nappavattanti, evaṁ",
  "atk-s0508a212:497_1": "aniccādito rūpaṁ passantassa. Sevato cāpi vedananti taṁ ārabbha uppannaṁ vedanaṁ",
  "atk-s0508a212:497_2": "taṁsampayuttadhamme ca gocarasevanāya sevato cāpi. Khīyatīti sabbaṁ kilesavaṭṭaṁ",
  "atk-s0508a212:497_3": "parikkhayaṁ pariyādānaṁ gacchati. Nopacīyatīti na upaciyati na ācayaṁ gacchati. Evaṁ",
  "atk-s0508a212:497_4": "so caratī satoti evaṁ kilesāpanayanapaṭipattiyā sato sampajāno hutvā carati, viharati.",
  "atk-s0508a212:497_5": "Evaṁ apacinato dukkhanti vuttanayena apacayagāminiyā maggapaññāya sakalaṁ vaṭṭadukkhaṁ",
  "atk-s0508a212:497_6": "apacinantassa. Santike nibbāna vuccatīti saupādisesaanupādisesanibbānadhātusamīpe",
  "atk-s0508a212:497_7": "evāti vuccati asaṅkhatāya dhātuyā sacchikatattā. Na so rajjati saddesūtiādīsupi imināva",
  "atk-s0508a212:497_8": "nayena attho veditabbo.",
  "atk-s0508a212:498": "Evaṁ thero imāhi gāthāhi satthu ovādassa attanā upadhāritabhāvaṁ pavedetvā uṭṭhāyāsanā satthāraṁ vanditvā gato nacirasseva vipassanaṁ vaḍḍhetvā arahattaṁ pāpuṇīti.",
  "atk-s0508a212:499": "Mālukyaputtattheragāthāvaṇṇanā niṭṭhitā.",
  "atk-s0508a212:500": "6. Selattheragāthāvaṇṇanā",
  "atk-s0508a212:501_0": "Paripuṇṇakāyotiādikā āyasmato selattherassa gāthā. Kā uppatti? Ayaṁ kira padumuttarabhagavato",
  "atk-s0508a212:501_1": "kāle kulagehe nibbattitvā viññutaṁ patto gaṇapāmokkho hutvā tīṇi purisasatāni samādapetvā",
  "atk-s0508a212:501_2": "tehi saddhiṁ satthu gandhakuṭiṁ kāretvā katapariyositāya gandhakuṭiyā sabhikkhusaṅghassa",
  "atk-s0508a212:501_3": "bhagavato mahādānaṁ pavattetvā satthāraṁ bhikkhū ca ticīvarena acchādesi. So tena",
  "atk-s0508a212:501_4": "puññakammena ekaṁ buddhantaraṁ devaloke eva vasitvā tato cuto devamanussesu saṁsaranto",
  "atk-s0508a212:501_5": "imasmiṁ buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā",
  "atk-s0508a212:501_6": "seloti laddhanāmo ahosi. So vayappatto tīsu vedesu, brāhmaṇasippesu ca nipphattiṁ",
  "atk-s0508a212:501_7": "gantvā tīṇi māṇavakasatāni mante vācento āpaṇe paṭivasati. Tena ca samayena satthā",
  "atk-s0508a212:501_8": "sāvatthito nikkhamitvā aḍḍhateḷasahi bhikkhusatehi saddhiṁ aṅguttarāpesu cārikaṁ",
  "atk-s0508a212:501_9": "caranto selassa, antevāsikānañca ñāṇaparipākaṁ disvā aññatarasmiṁ vanasaṇḍe viharati.",
  "atk-s0508a212:501_10": "Atha keṇiyo nāma jaṭilo satthu āgamanaṁ sutvā tattha gantvā saddhiṁ bhikkhusaṅghena",
  "atk-s0508a212:501_11": "satthāraṁ svātanāya nimantetvā sake assame pahūtaṁ khādanīyaṁ bhojanīyaṁ paṭiyādeti.",
  "atk-s0508a212:501_12": "Tasmiñca samaye selo brāhmaṇo saddhiṁ tīhi māṇavakasatehi jaṅghāvihāraṁ anuvicaranto",
  "atk-s0508a212:501_13": "keṇiyassa assamaṁ pavisitvā jaṭile kaṭṭhaphālanuddhanasampādanādinā dānūpakaraṇaṁ",
  "atk-s0508a212:501_14": "sajjente disvā, “kiṁ nu kho te, keṇiya, mahāyañño paccupaṭṭhito”tiādiṁ pucchitvā",
  "atk-s0508a212:501_15": "tena “buddho bhagavā mayā svātanāya nimantito”ti vutte “buddho”ti vacanaṁ sutvāva",
  "atk-s0508a212:501_16": "haṭṭho udaggo pītisomanassajāto tāvadeva māṇavakehi saddhiṁ satthāraṁ upasaṅkamitvā",
  "atk-s0508a212:501_17": "katapaṭisanthāro ekamantaṁ nisinno bhagavato kāye bāttiṁsamahāpurisalakkhaṇāni disvā",
  "atk-s0508a212:501_18": "“imehi lakkhaṇehi samannāgato rājā vā hoti cakkavattī, buddho vā loke vivaṭṭacchado,",
  "atk-s0508a212:501_19": "ayaṁ pana pabbajito, no ca kho naṁ jānāmi ‘buddho vā, no vā’, sutaṁ kho pana metaṁ",
  "atk-s0508a212:501_20": "brāhmaṇānaṁ vuddhānaṁ mahallakānaṁ ācariyapācariyānaṁ bhāsamānānaṁ ‘ye te bhavanti",
  "atk-s0508a212:501_21": "arahanto sammāsambuddhā, te sake vaṇṇe bhaññamāne attānaṁ pātukarontī’ti asammāsambuddho",
  "atk-s0508a212:501_22": "hi sammukhe ṭhatvā buddhaguṇehi abhitthavīyamāno sārajjati maṅkubhāvaṁ āpajjati avesārajjappattatāya",
  "atk-s0508a212:501_23": "ananuyogakkhamattā, yaṁnūnāhaṁ samaṇaṁ gotamaṁ sammukhā sāruppāhi gāthāhi abhitthaveyya”nti",
  "atk-s0508a212:501_24": "evaṁ pana cintetvā –",
  "atk-s0508a212:502": "818.",
  "atk-s0508a212:503": "“Paripuṇṇakāyo suruci, sujāto cārudassano;",
  "atk-s0508a212:504": "Suvaṇṇavaṇṇosi bhagavā, susukkadāṭhosi vīriyavā.",
  "atk-s0508a212:505": "819.",
  "atk-s0508a212:506": "“Narassa hi sujātassa, ye bhavanti viyañjanā;",
  "atk-s0508a212:507": "Sabbe te tava kāyasmiṁ, mahāpurisalakkhaṇā.",
  "atk-s0508a212:508": "820.",
  "atk-s0508a212:509": "“Pasannanetto sumukho, brahā uju patāpavā;",
  "atk-s0508a212:510": "Majjhe samaṇasaṅghassa, ādiccova virocasi.",
  "atk-s0508a212:511": "821.",
  "atk-s0508a212:512": "“Kalyāṇadassano bhikkhu, kañcanasannibhattaco;",
  "atk-s0508a212:513": "Kiṁ te samaṇabhāvena, evaṁ uttamavaṇṇino.",
  "atk-s0508a212:514": "822.",
  "atk-s0508a212:515": "“Rājā arahasi bhavituṁ, cakkavattī rathesabho;",
  "atk-s0508a212:516": "Cāturanto vijitāvī, jambusaṇḍassa issaro.",
  "atk-s0508a212:517": "823.",
  "atk-s0508a212:518": "“Khattiyā bhogī rājāno, anuyantā bhavanti te;",
  "atk-s0508a212:519": "Rājābhirājā manujindo, rajjaṁ kārehi gotamā”ti. –",
  "atk-s0508a212:520": "Chahi gāthāhi bhagavantaṁ abhitthavi.",
  "atk-s0508a212:521_0": "Tattha paripuṇṇakāyoti abhibyattarūpānaṁ dvattiṁsāya mahāpurisalakkhaṇānaṁ paripuṇṇatāya",
  "atk-s0508a212:521_1": "ahīnaṅgapaccaṅgatāya ca paripuṇṇasarīro. Surucīti sundarasarīrappabho. Sujātoti ārohapariṇāhasampattiyā,",
  "atk-s0508a212:521_2": "saṇṭhānasampattiyā ca sunibbatto. Cārudassanoti sucirampi passantānaṁ atittijanakaṁ",
  "atk-s0508a212:521_3": "appaṭikkūlaṁ ramaṇīyaṁ cāru eva dassanaṁ assāti cārudassano. Keci panāhu “cārudassanoti",
  "atk-s0508a212:521_4": "sundaranetto”ti. Suvaṇṇavaṇṇoti suvaṇṇasadisavaṇṇo. Asīti bhavasi, idaṁ padaṁ “paripuṇṇakāyo",
  "atk-s0508a212:521_5": "asī”tiādinā sabbapadehi yojetabbaṁ. Susukkadāṭhoti suṭṭhu sukkadāṭho. Bhagavato hi",
  "atk-s0508a212:521_6": "dāṭhāhi candakiraṇā viya dhavalarasmiyo niccharanti. Vīriyavāti vīriyapāramīpāripūriyā",
  "atk-s0508a212:521_7": "caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.",
  "atk-s0508a212:522_0": "Narassa hi sujātassāti samatiṁsāya pāramīnaṁ, ariyassa vā cakkavattīvattassa paripūritattā",
  "atk-s0508a212:522_1": "suṭṭhu sammadeva jātassa narassa, mahāpurisassāti attho. Sabbe teti ye mahāpurisabhāvaṁ",
  "atk-s0508a212:522_2": "loke aggapuggalabhāvaṁ byañjayantīti byañjanāti laddhavohārasuppatiṭṭhitapādatādibāttiṁsamahāpurisalakkhaṇasaṅkhātā",
  "atk-s0508a212:522_3": "tambanakhatuṅganakhatādiasītianubyañjanasaṅkhātā ca rūpaguṇā, te anavasesā, tava",
  "atk-s0508a212:522_4": "kāyasmiṁ santīti vacanaseso.",
  "atk-s0508a212:523": "Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0508a212:524_0": "Idāni tesu lakkhaṇesu attanā abhirucitehi lakkhaṇehi bhagavantaṁ thomento “pasannanetto”tiādimāha.",
  "atk-s0508a212:524_1": "Bhagavā hi pañca vaṇṇapasādasampattiyā pasannanetto. Paripuṇṇacandamaṇḍalasadisamukhatāya",
  "atk-s0508a212:524_2": "sumukho. Ārohapariṇāhasampattiyā brahā. Brahmujugattatāya uju. Jutimantatāya patāpavā.",
  "atk-s0508a212:525_0": "Idāni tameva patāpavantataṁ ādiccūpamāya vibhāvento “majjhe samaṇasaṅghassā”tiādimāha.",
  "atk-s0508a212:525_1": "Tattha ādiccova virocasīti yathā ādicco uggacchanto sabbaṁ tamagataṁ vidhametvā ālokaṁ",
  "atk-s0508a212:525_2": "karonto virocati, evaṁ tvampi anto ceva bahi ca sabbaṁ avijjātamaṁ viddhaṁsetvā ñāṇālokaṁ karonto virocasi.",
  "atk-s0508a212:526": "Dassanīyarūpatāya aṅgīgatānaṁ dassanasampattīnaṁ āvahanato, kalyāṇehi pañcahi dassanehi samannāgatattā ca kalyāṇadassano. Uttamavaṇṇinoti uttamavaṇṇasampannassa.",
  "atk-s0508a212:527_0": "Cakkavattīti cakkaratanaṁ vatteti, catūhi sampatticakkehi vatteti, tehi ca pare vatteti.",
  "atk-s0508a212:527_1": "Parahitāya iriyāpathacakkānaṁ vatto etasmiṁ atthīti cakkavattī. Atha vā catūhi acchariyadhammehi",
  "atk-s0508a212:527_2": "ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṁ",
  "atk-s0508a212:527_3": "atthītipi cakkavattī. Rathesabhoti rathikesu ājānīyausabhapuriso, mahārathikoti attho.",
  "atk-s0508a212:527_4": "Cāturantoti catusamuddantāya pathaviyā issaro. Vijitāvīti vijitavijayo. Jambusaṇḍassāti",
  "atk-s0508a212:527_5": "jambudīpassa, pākaṭena hi issariyāni dassento evamāha. Cakkavattī pana saparittadīpānaṁ",
  "atk-s0508a212:527_6": "catunnampi mahādīpānaṁ issarova.",
  "atk-s0508a212:528_0": "Khattiyāti jātikhattiyā. Bhogīti bhogiyā. Rājānoti ye keci rajjaṁ kārentā. Anuyantāti",
  "atk-s0508a212:528_1": "anugāmino sevakā. Rājābhirājāti rājūnaṁ pūjanīyo rājā hutvā, cakkavattīti adhippāyo.",
  "atk-s0508a212:528_2": "Manujindoti manussādhipati, manussānaṁ paramissaroti attho.",
  "atk-s0508a212:529": "Evaṁ selena vutte bhagavā “ye te bhavanti arahanto sammāsambuddhā, te sake vaṇṇe bhaññamāne attānaṁ pātukarontī”ti imaṁ selassa manorathaṁ pūrento –",
  "atk-s0508a212:530": "824.",
  "atk-s0508a212:531": "“Rājāhamasmi sela, (selāti bhagavā) dhammarājā anuttaro;",
  "atk-s0508a212:532": "Dhammena cakkaṁ vattemi, cakkaṁ appaṭivattiya”nti. – imaṁ gāthamāha;",
  "atk-s0508a212:533_0": "Tatrāyaṁ adhippāyo – yaṁ maṁ tvaṁ, sela, yācasi, “rājā arahasi bhavituṁ cakkavattī”ti,",
  "atk-s0508a212:533_1": "ettha appossukko hohi, rājāhamasmi, sati ca rājatte yathā añño rājā samānopi yojanasataṁ",
  "atk-s0508a212:533_2": "vā anusāsati, dve tīṇi cattāri pañca yojanasatāni vā yojanasahassaṁ vā cakkavattī",
  "atk-s0508a212:533_3": "hutvāpi catudīpapariyantamattaṁ vā, nāhamevaṁ paricchinnavisayo. Ahañhi dhammarājā",
  "atk-s0508a212:533_4": "anuttaro bhavaggato avīcipariyantaṁ katvā tiriyaṁ aparimeyyalokadhātuyo anusāsāmi.",
  "atk-s0508a212:533_5": "Yāvatā hi apadādibhedā sattā, ahaṁ tesaṁ aggo. Na hi me koci sīlena vā…pe… vimuttiñāṇadassanena",
  "atk-s0508a212:533_6": "vā sadiso natthi, kuto bhiyyo. Svāhaṁ evaṁ dhammarājā anuttaro, anuttareneva catusatipaṭṭhānādibhedabodhipakkhiyasaṅkhātena",
  "atk-s0508a212:533_7": "dhammena cakkaṁ vattemi, “idaṁ pajahatha, idaṁ upasampajja viharathā”tiādinā āṇācakkaṁ.",
  "atk-s0508a212:533_8": "“Idaṁ kho pana, bhikkhave, dukkhaṁ ariyasacca”ntiādinā pariyattidhammena dhammacakkameva",
  "atk-s0508a212:533_9": "vā. Cakkaṁ appaṭivattiyanti yaṁ cakkaṁ appaṭivattiyaṁ hoti samaṇena vā…pe… kenaci vā lokasminti.",
  "atk-s0508a212:534": "Evaṁ attānamāvikarontaṁ bhagavantaṁ disvā pītisomanassajāto selo puna daḷhīkaraṇatthaṁ –",
  "atk-s0508a212:535": "825.",
  "atk-s0508a212:536": "“Sambuddho paṭijānāsi, (iti selo brāhmaṇo) dhammarājā anuttaro;",
  "atk-s0508a212:537": "Dhammena cakkaṁ vattemi, iti bhāsatha gotama.",
  "atk-s0508a212:538": "826.",
  "atk-s0508a212:539": "“Ko nu senāpati bhoto, sāvako satthuranvayo;",
  "atk-s0508a212:540": "Ko tetamanuvatteti, dhammacakkaṁ pavattita”nti. – gāthādvayamāha;",
  "atk-s0508a212:541": "Tattha ko nu senāpatīti dhammarañño bhoto dhammena pavattitassa cakkassa anupavattanako senāpati ko nūti pucchi.",
  "atk-s0508a212:542": "Tena ca samayena bhagavato dakkhiṇapasse āyasmā sāriputto nisinno hoti, suvaṇṇapuñjo viya siriyā sobhamāno. Taṁ dassento bhagavā –",
  "atk-s0508a212:543": "827.",
  "atk-s0508a212:544": "“Mayā pavattitaṁ cakkaṁ, (selāti bhagavā) dhammacakkaṁ anuttaraṁ;",
  "atk-s0508a212:545": "Sāriputto anuvatteti, anujāto tathāgata”nti. – gāthamāha;",
  "atk-s0508a212:546": "Tattha anujāto tathāgatanti, tathāgataṁ anujāto, tathā gatena hetunā ariyāya jātiyā jātoti attho.",
  "atk-s0508a212:547_0": "Evaṁ “ko nu senāpati bhoto”ti selena vuttapañhaṁ byākaritvā yaṁ selo āha “sambuddho",
  "atk-s0508a212:547_1": "paṭijānāsī”ti tattha naṁ nikkaṅkhaṁ kātukāmo “nāhaṁ paṭiññāmatteneva paṭijānāmi,",
  "atk-s0508a212:547_2": "api cāhaṁ iminā kāraṇena buddho”ti ñāpetuṁ –",
  "atk-s0508a212:548": "828.",
  "atk-s0508a212:549": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0508a212:550": "Pahātabbaṁ pahīnaṁ me, tasmā buddhosmi brāhmaṇā”ti. – gāthamāha;",
  "atk-s0508a212:551_0": "Tattha abhiññeyyanti cattāri saccāni cattāri ariyasaccāni. Catunnañhi saccānaṁ ariyasaccānañca",
  "atk-s0508a212:551_1": "sāmaññaggahaṇametaṁ yadidaṁ abhiññeyyanti. Tattha ariyasaccesu yaṁ bhāvetabbaṁ maggasaccaṁ,",
  "atk-s0508a212:551_2": "yañca pahātabbaṁ samudayasaccaṁ, tadubhayaggahaṇena tesaṁ phalabhūtāni nirodhasaccadukkhasaccānipi",
  "atk-s0508a212:551_3": "gahitāneva honti hetuggahaṇeneva phalasiddhito. Tena tattha “sacchikātabbaṁ sacchikataṁ,",
  "atk-s0508a212:551_4": "pariññeyyaṁ pariññāta”nti idampi vuttameva hoti. “Abhiññeyyaṁ abhiññāta”nti vā iminā",
  "atk-s0508a212:551_5": "ca sabbassapi ñeyyassa abhiññātasambuddhabhāvaṁ uddesavasena pakāsetvā tadekadesaṁ",
  "atk-s0508a212:551_6": "niddesavasena dassento “bhāvetabbañca bhāvita”ntiādimāha. Atha vā “bhāvetabbaṁ bhāvitaṁ,",
  "atk-s0508a212:551_7": "pahātabbaṁ pahīna”nti iminā attano ñāṇapahānasampadākittanamukhena taṁmūlakattā sabbepi",
  "atk-s0508a212:551_8": "buddhaguṇā kittitā hontīti āha “tasmā buddhosmi, brāhmaṇā”ti. Abhiññeyyaabhiññātaggahaṇena",
  "atk-s0508a212:551_9": "hi sabbaso vijjāvimuttīnaṁ gahitattā saphalaṁ catusaccabhāvaṁ saddhiṁ hetusampattiyā",
  "atk-s0508a212:551_10": "dassento bujjhitabbaṁ sabbaṁ bujjhitvā buddho jātosmīti ñāyena hetunā attano buddhabhāvaṁ vibhāveti.",
  "atk-s0508a212:552": "Evaṁ nippariyāyena attānaṁ pātukaritvā attani kaṅkhāvitaraṇatthaṁ brāhmaṇaṁ ussāhento –",
  "atk-s0508a212:553": "829.",
  "atk-s0508a212:554": "“Vinayassu mayi kaṅkhaṁ, adhimuccassu brāhmaṇa;",
  "atk-s0508a212:555": "Dullabhaṁ dassanaṁ hoti, sambuddhānaṁ abhiṇhaso.",
  "atk-s0508a212:556": "830.",
  "atk-s0508a212:557": "“Yesaṁ ve dullabho loke, pātubhāvo abhiṇhaso;",
  "atk-s0508a212:558": "Sohaṁ brāhmaṇa buddhosmi, sallakatto anuttaro.",
  "atk-s0508a212:559": "831.",
  "atk-s0508a212:560": "“Brahmabhūto atitulo, mārasenappamaddano;",
  "atk-s0508a212:561": "Sabbāmitte vase katvā, modāmi akutobhayo”ti. – gāthattayamāha;",
  "atk-s0508a212:562_0": "Tattha vinayassūti vinehi chinda. Kaṅkhanti vicikicchaṁ. Adhimuccassūti adhimokkhaṁ",
  "atk-s0508a212:562_1": "kara “sammāsambuddho”ti saddaha. Dullabhaṁ dassanaṁ hoti, sambuddhānanti yato kappānaṁ",
  "atk-s0508a212:562_2": "asaṅkhyeyyampi buddhasuñño loko hoti. Sallakattoti, rāgādisallakattano. Brahmabhūtoti",
  "atk-s0508a212:562_3": "seṭṭhabhūto. Atituloti tulaṁ atīto, nirupamoti attho. Mārasenappamaddanoti “kāmā",
  "atk-s0508a212:562_4": "te paṭhamā senā”ti evaṁ āgatāya mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte",
  "atk-s0508a212:562_5": "sabbapaccatthike. Vase katvāti attano vase katvā. Modāmi akutobhayoti kutoci nibbhayo",
  "atk-s0508a212:562_6": "samādhisukhena, phalanibbānasukhena ca modāmi.",
  "atk-s0508a212:563": "Evaṁ vutte selo brāhmaṇo tāvadeva bhagavati sañjātapasādo pabbajjāpekkho hutvā –",
  "atk-s0508a212:564": "832.",
  "atk-s0508a212:565": "“Idaṁ bhonto nisāmetha, yathā bhāsati cakkhumā;",
  "atk-s0508a212:566": "Sallakatto mahāvīro, sīhova nadatī vane.",
  "atk-s0508a212:567": "833.",
  "atk-s0508a212:568": "“Brahmabhūtaṁ atitulaṁ, mārasenappamaddanaṁ;",
  "atk-s0508a212:569": "Ko disvā nappasīdeyya, api kaṇhābhijātiko.",
  "atk-s0508a212:570": "834.",
  "atk-s0508a212:571": "“Yo maṁ icchati anvetu, yo vā nicchati gacchatu;",
  "atk-s0508a212:572": "Idhāhaṁ pabbajissāmi, varapaññassa santike”ti. –",
  "atk-s0508a212:573": "Gāthattayamāha. Yathā taṁ paripākagatāya upanissayasampattiyā codiyamāno.",
  "atk-s0508a212:574": "Tattha kaṇhābhijātikoti, nīcajātiko, tamotamaparāyaṇabhāve ṭhito.",
  "atk-s0508a212:575": "Tato tepi māṇavakā hetusampannatāya tattheva pabbajjāpekkhā hutvā –",
  "atk-s0508a212:576": "835.",
  "atk-s0508a212:577": "“Etaṁ ce ruccati bhoto, sammāsambuddhasāsanaṁ;",
  "atk-s0508a212:578": "Mayampi pabbajissāma, varapaññassa santike”ti. –",
  "atk-s0508a212:579": "Gāthamāhaṁsu, yathā taṁ tena saddhiṁ katādhikārā kulaputtā.",
  "atk-s0508a212:580": "Atha selo tesu māṇavakesu tuṭṭhacitto te dassento pabbajjañca yācamāno –",
  "atk-s0508a212:581": "836.",
  "atk-s0508a212:582": "“Brāhmaṇā tisatā ime, yācanti pañjalīkatā;",
  "atk-s0508a212:583": "Brahmacariyaṁ carissāma, bhagavā tava santike”ti. – gāthamāha;",
  "atk-s0508a212:584_0": "Tato bhagavā yasmā selo heṭṭhā vuttanayena padumuttarassa bhagavato kāle tesaṁyeva",
  "atk-s0508a212:584_1": "tiṇṇaṁ purisasatānaṁ gaṇajeṭṭho hutvā ropitakusalamūlo, idāni pacchimabhavepi tesaṁyeva",
  "atk-s0508a212:584_2": "ācariyo hutvā nibbatto, ñāṇañcassa tesañca paripakkaṁ, ehibhikkhubhāvassa ca upanissayo",
  "atk-s0508a212:584_3": "atthi, tasmā te sabbeva ehibhikkhubhāvena pabbajjāya pabbājento –",
  "atk-s0508a212:585": "837.",
  "atk-s0508a212:586": "“Svākhātaṁ brahmacariyaṁ, (selāti bhagavā) sandiṭṭhikamakālikaṁ;",
  "atk-s0508a212:587": "Yattha amoghā pabbajjā, appamattassa sikkhato”ti. – gāthamāha;",
  "atk-s0508a212:588_0": "Tattha sandiṭṭhikanti paccakkhaṁ. Akālikanti maggānantaraphaluppattito na kālantare",
  "atk-s0508a212:588_1": "pattabbaphalaṁ. Yatthāti yaṁnimittā. Maggabrahmacariyanimittā hi pabbajjā amoghā",
  "atk-s0508a212:588_2": "anipphalā, yatthāti vā yasmiṁ sāsane appamattassa sativippavāsarahitassa tīsu sikkhāsu sikkhato.",
  "atk-s0508a212:589_0": "Evañca vatvā “etha, bhikkhavo”ti bhagavā avoca. Tāvadeva te sabbe iddhimayapattacīvaradharā",
  "atk-s0508a212:589_1": "hutvā saṭṭhivassikattherā viya bhagavantaṁ abhivādetvā parivāresuṁ. So evaṁ pabbajitvā",
  "atk-s0508a212:589_2": "vipassanāya kammaṁ karonto sattame divase sapariso arahattaṁ pāpuṇi. Tena vuttaṁ apadāne –",
  "atk-s0508a212:590": "“Nagare haṁsavatiyā, vīthisāmī ahosahaṁ;",
  "atk-s0508a212:591": "Mama ñātī samānetvā, idaṁ vacanamabraviṁ.",
  "atk-s0508a212:592": "“Buddho loke samuppanno, puññakkhetto anuttaro;",
  "atk-s0508a212:593": "Āsi so sabbalokassa, āhutīnaṁ paṭiggaho.",
  "atk-s0508a212:594": "“Khattiyā negamā ceva, mahāsālā ca brāhmaṇā;",
  "atk-s0508a212:595": "Pasannacittā sumanā, pūgadhammaṁ akaṁsu te.",
  "atk-s0508a212:596": "“Hatthārohā anīkaṭṭhā, rathikā pattikārakā;",
  "atk-s0508a212:597": "Pasannacittā sumanā, pūgadhammaṁ akaṁsu te.",
  "atk-s0508a212:598": "“Uggā ca rājaputtā ca, vesiyānā ca brāhmaṇā;",
  "atk-s0508a212:599": "Pasannacittā sumanā, pūgadhammaṁ akaṁsu te.",
  "atk-s0508a212:600": "“Āḷārikā kappakā ca, nhāpakā mālakārakā;",
  "atk-s0508a212:601": "Pasannacittā sumanā, pūgadhammaṁ akaṁsu te.",
  "atk-s0508a212:602": "“Rajakā pesakārā ca, cammakārā ca nhāpitā;",
  "atk-s0508a212:603": "Pasannacittā sumanā, pūgadhammaṁ akaṁsu te.",
  "atk-s0508a212:604": "“Usukārā bhamakārā, cammakārā ca tacchakā;",
  "atk-s0508a212:605": "Pasannacittā sumanā, pūgadhammaṁ akaṁsu te.",
  "atk-s0508a212:606": "“Kammārā soṇṇakārā ca, tipulohakarā tathā;",
  "atk-s0508a212:607": "Pasannacittā sumanā, pūgadhammaṁ akaṁsu te.",
  "atk-s0508a212:608": "“Bhatakā ceṭakā ceva, dāsakammakarā bahū;",
  "atk-s0508a212:609": "Yathāsakena thāmena, pūgadhammaṁ akaṁsu te.",
  "atk-s0508a212:610": "“Udahārā kaṭṭhahārā, kassakā tiṇahārakā;",
  "atk-s0508a212:611": "Yathāsakena thāmena, pūgadhammaṁ akaṁsu te.",
  "atk-s0508a212:612": "“Pupphikā mālikā ceva, paṇṇikā phalahārakā;",
  "atk-s0508a212:613": "Yathāsakena thāmena, pūgadhammaṁ akaṁsu te.",
  "atk-s0508a212:614": "“Gaṇikā kumbhadāsī ca, pūvikā macchikāpi ca;",
  "atk-s0508a212:615": "Yathāsakena thāmena, pūgadhammaṁ akaṁsu te.",
  "atk-s0508a212:616": "“Etha sabbe samāgantvā, gaṇaṁ bandhāma ekato;",
  "atk-s0508a212:617": "Adhikāraṁ karissāma, puññakkhette anuttare.",
  "atk-s0508a212:618": "“Te me sutvāna vacanaṁ, gaṇaṁ bandhiṁsu tāvade;",
  "atk-s0508a212:619": "Upaṭṭhānasālaṁ sukataṁ, bhikkhusaṅghassa kārayuṁ.",
  "atk-s0508a212:620": "“Niṭṭhāpetvāna taṁ sālaṁ, udaggo tuṭṭhamānaso;",
  "atk-s0508a212:621": "Pareto tehi sabbehi, sambuddhamupasaṅkamiṁ.",
  "atk-s0508a212:622": "“Upasaṅkamma sambuddhaṁ, lokanāthaṁ narāsabhaṁ;",
  "atk-s0508a212:623": "Vanditvā satthuno pāde, idaṁ vacanamabraviṁ.",
  "atk-s0508a212:624": "“Ime tīṇi satā vīra, purisā ekato gaṇā;",
  "atk-s0508a212:625": "Upaṭṭhānasālaṁ sukataṁ, niyyādenti tuvaṁ muni.",
  "atk-s0508a212:626": "“Bhikkhusaṅghassa purato, sampaṭicchatva cakkhumā;",
  "atk-s0508a212:627": "Tiṇṇaṁ satānaṁ purato, imā gāthā abhāsatha.",
  "atk-s0508a212:628": "“Tisatāpi ca jeṭṭho ca, anuvattiṁsu ekato;",
  "atk-s0508a212:629": "Sampattiñhi karitvāna, sabbe anubhavissatha.",
  "atk-s0508a212:630": "“Pacchime bhave sampatte, sītibhāvamanuttaraṁ;",
  "atk-s0508a212:631": "Ajaraṁ amataṁ santaṁ, nibbānaṁ phassayissatha.",
  "atk-s0508a212:632": "“Evaṁ buddho viyākāsi, sabbaññū samaṇuttaro;",
  "atk-s0508a212:633": "Buddhassa vacanaṁ sutvā, somanassaṁ pavedayiṁ.",
  "atk-s0508a212:634": "“Tiṁsakappasahassāni, devaloke ramiṁ ahaṁ;",
  "atk-s0508a212:635": "Devādhipo pañcasataṁ, devarajjamakārayiṁ.",
  "atk-s0508a212:636": "“Sahassakkhattuṁ rājā ca, cakkavattī ahosahaṁ;",
  "atk-s0508a212:637": "Devarajjaṁ karontassa, mahādevā avandisuṁ.",
  "atk-s0508a212:638": "“Idha mānusake rajjaṁ, parisā honti bandhavā;",
  "atk-s0508a212:639": "Pacchime bhave sampatte, vāseṭṭho nāma brāhmaṇo.",
  "atk-s0508a212:640": "“Asītikoṭi nicayo, tassa putto ahosahaṁ;",
  "atk-s0508a212:641": "Selo iti mamaṁ nāmaṁ, chaḷaṅge pāramiṁ gato.",
  "atk-s0508a212:642": "“Jaṅghāvihāraṁ vicaraṁ, sasissehi purakkhato;",
  "atk-s0508a212:643": "Jaṭābhārikabharitaṁ, keṇiyaṁ nāma tāpasaṁ.",
  "atk-s0508a212:644": "“Paṭiyattāhutiṁ disvā, idaṁ vacanamabraviṁ;",
  "atk-s0508a212:645": "Āvāho vā vivāho vā, rājā vā te nimantito.",
  "atk-s0508a212:646": "“Āhutiṁ yiṭṭhukāmohaṁ, brāhmaṇe devasammate;",
  "atk-s0508a212:647": "Na nimantemi rājānaṁ, āhutī me na vijjati.",
  "atk-s0508a212:648": "“Na catthi mayhamāvāho, vivāho me na vijjati;",
  "atk-s0508a212:649": "Sakyānaṁ nandijanano, seṭṭho loke sadevake.",
  "atk-s0508a212:650": "“Sabbalokahitatthāya, sabbasattasukhāvaho;",
  "atk-s0508a212:651": "So me nimantito ajja, tassetaṁ paṭiyādanaṁ.",
  "atk-s0508a212:652": "“Timbarūsakavaṇṇābho, appameyyo anūpamo;",
  "atk-s0508a212:653": "Rūpenāsadiso buddho, svātanāya nimantito.",
  "atk-s0508a212:654": "“Ukkāmukhapahaṭṭhova, khadiraṅgārasannibho;",
  "atk-s0508a212:655": "Vijjūpamo mahāvīro, so me buddho nimantito.",
  "atk-s0508a212:656": "“Pabbatagge yathā acci, puṇṇamāyeva candimā;",
  "atk-s0508a212:657": "Naḷaggivaṇṇasaṅkāso, so me buddho nimantito.",
  "atk-s0508a212:658": "“Asambhīto bhayātīto, bhavantakaraṇo muni;",
  "atk-s0508a212:659": "Sīhūpamo mahāvīro, so me buddho nimantito.",
  "atk-s0508a212:660": "“Kusalo buddhadhammehi, apasayho parehi so;",
  "atk-s0508a212:661": "Nāgūpamo mahāvīro, so me buddho nimantito.",
  "atk-s0508a212:662": "“Saddhammācārakusalo, buddhanāgo asādiso;",
  "atk-s0508a212:663": "Usabhūpamo mahāvīro, so me buddho nimantito.",
  "atk-s0508a212:664": "“Anantavaṇṇo amitayaso, vicittasabbalakkhaṇo;",
  "atk-s0508a212:665": "Sakkūpamo mahāvīro, so me buddho nimantito.",
  "atk-s0508a212:666": "“Vasī gaṇī patāpī ca, tejassī ca durāsado;",
  "atk-s0508a212:667": "Brahmūpamo mahāvīro, so me buddho nimantito.",
  "atk-s0508a212:668": "“Pattadhammo dasabalo, balātibalapārago;",
  "atk-s0508a212:669": "Dharaṇūpamo mahāvīro, so me buddho nimantito.",
  "atk-s0508a212:670": "“Sīlavīcisamākiṇṇo, dhammaviññāṇakhobhito;",
  "atk-s0508a212:671": "Udadhūpamo mahāvīro, so me buddho nimantito.",
  "atk-s0508a212:672": "“Durāsado duppasaho, acalo uggato brahā;",
  "atk-s0508a212:673": "Nerūpamo mahāvīro, so me buddho nimantito.",
  "atk-s0508a212:674": "“Anantañāṇo asamasamo, atulo aggataṁ gato;",
  "atk-s0508a212:675": "Gaganūpamo mahāvīro, so me buddho nimantito.",
  "atk-s0508a212:676": "“Patiṭṭhā bhayabhītānaṁ, tāṇo saraṇagāminaṁ;",
  "atk-s0508a212:677": "Assāsako mahāvīro, so me buddho nimantito.",
  "atk-s0508a212:678": "“Āsayo buddhimantānaṁ, puññakkhettaṁ sukhesinaṁ;",
  "atk-s0508a212:679": "Ratanākaro mahāvīro, so me buddho nimantito.",
  "atk-s0508a212:680": "“Assāsako vedakaro, sāmaññaphaladāyako;",
  "atk-s0508a212:681": "Meghūpamo mahāvīro, so me buddho nimantito.",
  "atk-s0508a212:682": "“Lokacakkhu mahātejo, sabbatamavinodano;",
  "atk-s0508a212:683": "Sūriyūpamo mahāvīro, so me buddho nimantito.",
  "atk-s0508a212:684": "“Ārammaṇavimuttīsu, sabhāvadassano muni;",
  "atk-s0508a212:685": "Candūpamo mahāvīro, so me buddho nimantito.",
  "atk-s0508a212:686": "“Buddho samussito loke, lakkhaṇehi alaṅkato;",
  "atk-s0508a212:687": "Appameyyo mahāvīro, so me buddho nimantito.",
  "atk-s0508a212:688": "“Yassa ñāṇaṁ appameyyaṁ, sīlaṁ yassa anūpamaṁ;",
  "atk-s0508a212:689": "Vimutti asadisā yassa, so me buddho nimantito.",
  "atk-s0508a212:690": "“Yassa dhīti asadisā, thāmo yassa acintiyo;",
  "atk-s0508a212:691": "Yassa parakkamo jeṭṭho, so me buddho nimantito.",
  "atk-s0508a212:692": "“Rāgo doso ca moho ca, visā sabbe samūhatā;",
  "atk-s0508a212:693": "Agadūpamo mahāvīro, so me buddho nimantito.",
  "atk-s0508a212:694": "“Klesabyādhibahudukkha-sabbatamavinodano;",
  "atk-s0508a212:695": "Vejjūpamo mahāvīro, so me buddho nimantito.",
  "atk-s0508a212:696": "“Buddhoti bho yaṁ vadesi, ghosopeso sudullabho;",
  "atk-s0508a212:697": "Buddho buddhoti sutvāna, pīti me udapajjatha.",
  "atk-s0508a212:698": "“Abbhantaraṁ agaṇhantaṁ, pīti me bahi nicchare;",
  "atk-s0508a212:699": "Sohaṁ pītimano santo, idaṁ vacanamabraviṁ.",
  "atk-s0508a212:700": "“Kahaṁ nu kho so bhagavā, lokajeṭṭho narāsabho;",
  "atk-s0508a212:701": "Tattha gantvā namassissaṁ, sāmaññaphaladāyakaṁ.",
  "atk-s0508a212:702": "“Paggayha dakkhiṇaṁ bāhuṁ, vedajāto katañjalī;",
  "atk-s0508a212:703": "Ācikkhi me dhammarājaṁ, sokasallavinodanaṁ.",
  "atk-s0508a212:704": "“Udentaṁva mahāmeghaṁ, nīlaṁ añjanasannibhaṁ;",
  "atk-s0508a212:705": "Sāgaraṁ viya dissantaṁ, passasetaṁ mahāvanaṁ.",
  "atk-s0508a212:706": "“Ettha so vasate buddho, adantadamako muni;",
  "atk-s0508a212:707": "Vinayanto ca veneyye, bodhento bodhipakkhiye.",
  "atk-s0508a212:708": "“Pipāsitova udakaṁ, bhojanaṁva jighacchito;",
  "atk-s0508a212:709": "Gāvī yathā vacchagiddhā, evāhaṁ viciniṁ jinaṁ.",
  "atk-s0508a212:710": "“Ācāraupacāraññū, dhammānucchavisaṁvaraṁ;",
  "atk-s0508a212:711": "Sikkhāpemi sake sisse, gacchante jinasantikaṁ.",
  "atk-s0508a212:712": "“Durāsadā bhagavanto, sīhāva ekacārino;",
  "atk-s0508a212:713": "Pade padaṁ nikkhipantā, āgaccheyyātha māṇavā.",
  "atk-s0508a212:714": "“Āsīviso yathā ghoro, migarājāva kesarī;",
  "atk-s0508a212:715": "Mattova kuñjaro dantī, evaṁ buddhā durāsadā.",
  "atk-s0508a212:716": "“Ukkāsitañca khipitaṁ, ajjhupekkhiya māṇavā;",
  "atk-s0508a212:717": "Pade padaṁ nikkhipantā, upetha buddhasantikaṁ.",
  "atk-s0508a212:718": "“Paṭisallānagarukā, appasaddā durāsadā;",
  "atk-s0508a212:719": "Durūpasaṅkamā buddhā, garū honti sadevake.",
  "atk-s0508a212:720": "“Yadāhaṁ pañhaṁ pucchāmi, paṭisammodayāmi vā;",
  "atk-s0508a212:721": "Appasaddā tadā hotha, munibhūtāva tiṭṭhatha.",
  "atk-s0508a212:722": "“Yaṁ so deseti sambuddho, khemaṁ nibbānapattiyā;",
  "atk-s0508a212:723": "Tamevatthaṁ nisāmetha, saddhammasavanaṁ sukhaṁ.",
  "atk-s0508a212:724": "“Upasaṅkamma sambuddhaṁ, sammodiṁ muninā ahaṁ;",
  "atk-s0508a212:725": "Taṁ kathaṁ vītisāretvā, lakkhaṇe upadhārayiṁ.",
  "atk-s0508a212:726": "“Lakkhaṇe dve ca kaṅkhāmi, passāmi tiṁsalakkhaṇe;",
  "atk-s0508a212:727": "Kosohitavatthaguyhaṁ, iddhiyā dassayī muni.",
  "atk-s0508a212:728": "“Jivhaṁ ninnāmayitvāna, kaṇṇasote ca nāsike;",
  "atk-s0508a212:729": "Paṭimasi nalāṭantaṁ, kevalaṁ chādayī jino.",
  "atk-s0508a212:730": "“Tassāhaṁ lakkhaṇe disvā, paripuṇṇe sabyañjane;",
  "atk-s0508a212:731": "Buddhoti niṭṭhaṁ gantvāna, saha sissehi pabbajiṁ.",
  "atk-s0508a212:732": "“Satehi tīhi sahito, pabbajiṁ anagāriyaṁ;",
  "atk-s0508a212:733": "Aḍḍhamāse asampatte, sabbe pattāmha nibbutiṁ.",
  "atk-s0508a212:734": "“Ekato kammaṁ katvāna, puññakkhette anuttare;",
  "atk-s0508a212:735": "Ekato saṁsaritvāna, ekato vinivattayuṁ.",
  "atk-s0508a212:736": "“Gopānasiyo datvāna, pūgadhamme vasiṁ ahaṁ",
  "atk-s0508a212:737": "Tena kammena sukatena, aṭṭha hetū labhāmahaṁ.",
  "atk-s0508a212:738": "“Disāsu pūjito homi, bhogā ca amitā mama;",
  "atk-s0508a212:739": "Patiṭṭhā homi sabbesaṁ, tāso mama na vijjati.",
  "atk-s0508a212:740": "“Byādhayo me na vijjanti, dīghāyuṁ pālayāmi ca;",
  "atk-s0508a212:741": "Sukhumacchaviko homi, āvāse patthite vase.",
  "atk-s0508a212:742": "“Aṭṭha gopānasī datvā, pūgadhamme vasiṁ ahaṁ;",
  "atk-s0508a212:743": "Paṭisambhidārahattañca, etaṁ me aparaṭṭhamaṁ.",
  "atk-s0508a212:744": "“Sabbavositavosāno, katakicco anāsavo;",
  "atk-s0508a212:745": "Aṭṭha gopānasī nāma, tava putto mahāmuni.",
  "atk-s0508a212:746": "“Pañca thambhāni datvāna, pūgadhamme vasiṁ ahaṁ;",
  "atk-s0508a212:747": "Tena kammena sukatena, pañca hetū labhāmahaṁ.",
  "atk-s0508a212:748": "“Acalo homi mettāya, anūnaṅgo bhavāmahaṁ;",
  "atk-s0508a212:749": "Ādeyyavacano homi, na dhaṁsemi yathā ahaṁ.",
  "atk-s0508a212:750": "“Abhantaṁ hoti me cittaṁ, akhilo homi kassaci;",
  "atk-s0508a212:751": "Tena kammena sukatena, vimalo homi sāsane.",
  "atk-s0508a212:752": "“Sagāravo sappatisso, katakicco anāsavo;",
  "atk-s0508a212:753": "Sāvako te mahāvīra, bhikkhu taṁ vandate muni.",
  "atk-s0508a212:754": "“Katvā sukatapallaṅkaṁ, sālāyaṁ paññapesahaṁ;",
  "atk-s0508a212:755": "Tena kammena sukatena, pañca hetū labhāmahaṁ.",
  "atk-s0508a212:756": "“Ucce kule pajāyitvā, mahābhogo bhavāmahaṁ;",
  "atk-s0508a212:757": "Sabbasampattiko homi, maccheraṁ me na vijjati.",
  "atk-s0508a212:758": "“Gamane patthite mayhaṁ, pallaṅko upatiṭṭhati;",
  "atk-s0508a212:759": "Saha pallaṅkaseṭṭhena, gacchāmi mama patthitaṁ.",
  "atk-s0508a212:760": "“Tena pallaṅkadānena, tamaṁ sabbaṁ vinodayiṁ;",
  "atk-s0508a212:761": "Sabbābhiññābalappatto, thero vandati taṁ muni.",
  "atk-s0508a212:762": "“Parikiccattakiccāni, sabbakiccāni sādhayiṁ;",
  "atk-s0508a212:763": "Tena kammena sukatena, pāvisiṁ abhayaṁ puraṁ.",
  "atk-s0508a212:764": "“Pariniṭṭhitasālamhi, paribhogamadāsahaṁ;",
  "atk-s0508a212:765": "Tena kammena sukatena, seṭṭhattaṁ ajjhupāgato.",
  "atk-s0508a212:766": "“Ye keci damakā loke, hatthiasse damenti ye;",
  "atk-s0508a212:767": "Karitvā kāraṇā nānā, dāruṇena damenti te.",
  "atk-s0508a212:768": "“Na hevaṁ tvaṁ mahāvīra, damesi naranāriyo;",
  "atk-s0508a212:769": "Adaṇḍena asatthena, damesi uttame dame.",
  "atk-s0508a212:770": "“Dānassa vaṇṇe kittento, desanākusalo muni;",
  "atk-s0508a212:771": "Ekapañhaṁ kathentova, bodhesi tisate muni.",
  "atk-s0508a212:772": "“Dantā mayaṁ sārathinā, suvimuttā anāsavā;",
  "atk-s0508a212:773": "Sabbābhiññābalapattā, nibbutā upadhikkhaye.",
  "atk-s0508a212:774": "“Satasahassito kappe, yaṁ dānamadadiṁ tadā;",
  "atk-s0508a212:775": "Atikkantā bhayā sabbe, sālādānassidaṁ phalaṁ.",
  "atk-s0508a212:776": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a212:777": "Arahattaṁ pana patvā satthāraṁ upasaṅkamitvā aññaṁ byākaronto –",
  "atk-s0508a212:778": "838.",
  "atk-s0508a212:779": "“Yaṁ taṁ saraṇamāgamha, ito aṭṭhame cakkhuma;",
  "atk-s0508a212:780": "Sattarattena bhagavā, dantāmha tava sāsane”ti. –",
  "atk-s0508a212:781_0": "Gāthamāha. Tassattho – pañcahi cakkhūhi cakkhuma bhagavā yasmā mayaṁ ito atīte aṭṭhame",
  "atk-s0508a212:781_1": "divase taṁ saraṇaṁ agamimha. Tasmā sattarattena tava sāsane damakena dantā amha,",
  "atk-s0508a212:781_2": "aho te saraṇagamanassa ānubhāvoti. Tato paraṁ –",
  "atk-s0508a212:782": "839.",
  "atk-s0508a212:783": "“Tuvaṁ buddho tuvaṁ satthā, tuvaṁ mārābhibhū muni;",
  "atk-s0508a212:784": "Tuvaṁ anusaye chetvā, tiṇṇo tāresimaṁ pajaṁ.",
  "atk-s0508a212:785": "840.",
  "atk-s0508a212:786": "“Upadhī te samatikkantā, āsavā te padālitā;",
  "atk-s0508a212:787": "Sīhova anupādāno, pahīnabhayabheravo”ti. –",
  "atk-s0508a212:788": "Imāhi dvīhi gāthāhi abhitthavitvā osānagāthāya satthāraṁ vandanaṁ yācati –",
  "atk-s0508a212:789": "841.",
  "atk-s0508a212:790": "“Bhikkhavo tisatā ime, tiṭṭhanti pañjalīkatā;",
  "atk-s0508a212:791": "Pāde vīra pasārehi, nāgā vandantu satthuno”ti.",
  "atk-s0508a212:792_0": "Tattha tuvaṁ buddhoti tvameva imasmiṁ loke sabbaññubuddho. Diṭṭhadhammikādiatthena",
  "atk-s0508a212:792_1": "sattānaṁ anusāsanato tvameva satthā. Sabbesaṁ mārānaṁ abhibhavanato mārābhibhū. Munibhāvato",
  "atk-s0508a212:792_2": "muni. Anusayechetvāti kāmarāgādike anusaye ariyamaggasatthena chinditvā. Tiṇṇoti",
  "atk-s0508a212:792_3": "sayaṁ saṁsāramahoghaṁ tiṇṇo, desanāhatthena imaṁ pajaṁ sattakāyaṁ tāresi. Upadhīti",
  "atk-s0508a212:792_4": "khandhūpadhiādayo sabbe upadhī. Adupādānoti sabbaso pahīnakāmupādānādiko. Evaṁ vatvā",
  "atk-s0508a212:792_5": "thero sapariso satthāraṁ abhivandatīti.",
  "atk-s0508a212:793": "Selattheragāthāvaṇṇanā niṭṭhitā.",
  "atk-s0508a212:794": "7. Kāḷigodhāputtabhaddiyattheragāthāvaṇṇanā",
  "atk-s0508a212:795_0": "Yātaṁme hatthigīvāyātiādikā āyasmato bhaddiyattherassa gāthā. Kā uppatti? Ayampi",
  "atk-s0508a212:795_1": "purimabuddhesu katādhikāro padumuttarassa bhagavato kāle mahābhogakule nibbattitvā",
  "atk-s0508a212:795_2": "viññutaṁ patto ekadivasaṁ satthu santike dhammaṁ suṇanto satthārā ekaṁ bhikkhuṁ uccākulikānaṁ",
  "atk-s0508a212:795_3": "aggaṭṭhāne ṭhapiyamānaṁ disvā sayampi taṁ ṭhānantaraṁ patthetvā sattāhaṁ buddhappamukhassa",
  "atk-s0508a212:795_4": "bhikkhusaṅghassa mahādānaṁ datvā paṇidhānaṁ akāsi. Satthāpissa anantarāyena samijjhanabhāvaṁ",
  "atk-s0508a212:795_5": "disvā byākāsi. Sopi taṁ byākaraṇaṁ sutvā uccākulikasaṁvattanikaṁ kammaṁ pucchitvā",
  "atk-s0508a212:795_6": "dhammassavanassa kārāpanaṁ, dhammamaṇḍape āsanadānaṁ, bījanīdānaṁ, dhammakathikānaṁ",
  "atk-s0508a212:795_7": "pūjāsakkārakaraṇaṁ, uposathāgāre paṭissayadānanti evamādiṁ yāvajīvaṁ bahupuññaṁ katvā",
  "atk-s0508a212:795_8": "tato cuto devamanussesu saṁsaranto kassapassa bhagavato aparabhāge amhākaṁ bhagavato",
  "atk-s0508a212:795_9": "uppattiyā puretaraṁ bārāṇasiyaṁ kuṭumbiyaghare nibbatto sambahule paccekabuddhe piṇḍāya",
  "atk-s0508a212:795_10": "caritvā ekasmiṁyeva ṭhāne samāgantvā bhattavissaggaṁ karonte disvā tattha pāsāṇaphalakāni",
  "atk-s0508a212:795_11": "attharitvā pādodakādiṁ upaṭṭhapento yāvajīvaṁ upaṭṭhahi.",
  "atk-s0508a212:796_0": "So ekaṁ buddhantaraṁ devamanussesu saṁsaritvā imasmiṁ buddhuppāde kapilavatthunagare",
  "atk-s0508a212:796_1": "sākiyarājakule nibbatti, bhaddiyotissa nāmaṁ ahosi. So vayappatto anuruddhādīhi pañcahi",
  "atk-s0508a212:796_2": "khattiyehi saddhiṁ satthari anupiyambavane viharante satthu santike pabbajitvā arahattaṁ",
  "atk-s0508a212:796_3": "pāpuṇi. Taṁ satthā aparabhāge jetavane ariyagaṇamajjhe nisinno uccākulikānaṁ bhikkhūnaṁ",
  "atk-s0508a212:796_4": "aggaṭṭhāne ṭhapesi. So phalasukhena nibbānasukhena ca vītināmento araññagatopi rukkhamūlagatopi",
  "atk-s0508a212:796_5": "suññāgāragatopi “aho sukhaṁ, aho sukha”nti abhikkhaṇaṁ udānaṁ udānesi. Taṁ sutvā",
  "atk-s0508a212:796_6": "bhikkhū satthu ārocesuṁ – “āyasmā bhaddiyo kāḷigodhāya putto abhikkhaṇaṁ ‘aho sukhaṁ,",
  "atk-s0508a212:796_7": "aho sukha’nti vadati, anabhirato maññe brahmacariyaṁ caratī”ti. Satthā taṁ pakkosāpetvā",
  "atk-s0508a212:796_8": "“saccaṁ kira tvaṁ, bhaddiya, abhikkhaṇaṁ ‘aho sukhaṁ, aho sukha’nti vadasī”ti pucchi.",
  "atk-s0508a212:796_9": "So “saccaṁ bhagavā”ti paṭijānitvā “pubbe me, bhante, rajjaṁ kārentassa susaṁvihitārakkho",
  "atk-s0508a212:796_10": "ahosiṁ, tathāpi bhīto ubbiggo ussaṅkito vihāsiṁ. Idāni pana pabbajito abhīto anubbiggo",
  "atk-s0508a212:796_11": "anussaṅkito viharāmī”ti vatvā –",
  "atk-s0508a212:797": "842.",
  "atk-s0508a212:798": "“Yātaṁ me hatthigīvāya, sukhumā vatthā padhāritā;",
  "atk-s0508a212:799": "Sālīnaṁ odano bhutto, sucimaṁsūpasecano.",
  "atk-s0508a212:800": "843.",
  "atk-s0508a212:801": "“Sojja bhaddo sātatiko, uñchāpattāgate rato;",
  "atk-s0508a212:802": "Jhāyati anupādāno, putto godhāya bhaddiyo.",
  "atk-s0508a212:803": "844.",
  "atk-s0508a212:804": "“Paṁsukūlī sātatiko, uñchāpattāgate rato;",
  "atk-s0508a212:805": "Jhāyati anupādāno, putto godhāya bhaddiyo.",
  "atk-s0508a212:806": "845.",
  "atk-s0508a212:808": "“Piṇḍapātī sātatiko…pe….",
  "atk-s0508a212:809": "846.",
  "atk-s0508a212:810": "“Tecīvarī sātatiko…pe….",
  "atk-s0508a212:811": "847.",
  "atk-s0508a212:812": "“Sapadānacārī sātatiko…pe….",
  "atk-s0508a212:813": "848.",
  "atk-s0508a212:814": "“Ekāsanī sātatiko…pe….",
  "atk-s0508a212:815": "849.",
  "atk-s0508a212:816": "“Pattapiṇḍī sātatiko…pe….",
  "atk-s0508a212:817": "850.",
  "atk-s0508a212:818": "“Khalupacchābhattī sātatiko…pe….",
  "atk-s0508a212:819": "851.",
  "atk-s0508a212:820": "“Āraññiko sātatiko…pe….",
  "atk-s0508a212:821": "852.",
  "atk-s0508a212:822": "“Rukkhamūliko sātatiko…pe….",
  "atk-s0508a212:823": "853.",
  "atk-s0508a212:824": "“Abbhokāsī sātatiko…pe….",
  "atk-s0508a212:825": "854.",
  "atk-s0508a212:826": "“Sosāniko sātatiko…pe….",
  "atk-s0508a212:827": "855.",
  "atk-s0508a212:828": "“Yathāsanthatiko sātatiko…pe….",
  "atk-s0508a212:829": "856.",
  "atk-s0508a212:830": "“Nesajjiko sātatiko…pe….",
  "atk-s0508a212:831": "857.",
  "atk-s0508a212:832": "“Appiccho sātatiko…pe….",
  "atk-s0508a212:833": "858.",
  "atk-s0508a212:834": "“Santuṭṭho sātatiko…pe….",
  "atk-s0508a212:835": "859.",
  "atk-s0508a212:836": "“Pavivitto sātatiko…pe….",
  "atk-s0508a212:837": "860.",
  "atk-s0508a212:838": "“Asaṁsaṭṭho sātatiko…pe….",
  "atk-s0508a212:839": "861.",
  "atk-s0508a212:840": "“Āraddhavīriyo sātatiko…pe….",
  "atk-s0508a212:841": "862.",
  "atk-s0508a212:842": "“Hitvā satapalaṁ kaṁsaṁ, sovaṇṇaṁ satarājikaṁ;",
  "atk-s0508a212:843": "Aggahiṁ mattikāpattaṁ, idaṁ dutiyābhisecanaṁ.",
  "atk-s0508a212:844": "863.",
  "atk-s0508a212:845": "“Ucce maṇḍalipākāre, daḷhamaṭṭālakoṭṭhake;",
  "atk-s0508a212:846": "Rakkhito khaggahatthehi, uttamaṁ vihariṁ pure.",
  "atk-s0508a212:847": "864.",
  "atk-s0508a212:848": "“Sojja bhaddo anutrāsī, pahīnabhayabheravo;",
  "atk-s0508a212:849": "Jhāyati vanamogayha, putto godhāya bhaddiyo.",
  "atk-s0508a212:850": "865.",
  "atk-s0508a212:851": "“Sīlakkhandhe patiṭṭhāya, satiṁ paññañca bhāvayaṁ;",
  "atk-s0508a212:852": "Pāpuṇiṁ anupubbena, sabbasaṁyojanakkhaya”nti. –",
  "atk-s0508a212:853": "Imāhi gāthāhi satthu purato sīhanādaṁ nadi.",
  "atk-s0508a212:854_0": "Tattha yātaṁ me hatthigīvāyāti, bhante, pubbe mayā gacchantenāpi hatthigīvāya hatthikkhandhe",
  "atk-s0508a212:854_1": "nisīditvā yātaṁ caritaṁ. Vatthāni pariharantenāpi sukhumā sukhasamphassā kāsikavatthavisesā",
  "atk-s0508a212:854_2": "dhāritā. Odanaṁ bhuñjantenāpi tivassikānaṁ purāṇagandhasālīnaṁ odano tittirakapiñjarādinā",
  "atk-s0508a212:854_3": "sucinā maṁsena upasittatāya sucimaṁsūpasecano bhutto, tathāpi taṁ sukhaṁ na mayhaṁ",
  "atk-s0508a212:854_4": "cittaparitosakaraṁ ahosi, yathā etarahi vivekasukhanti dassento āha “sojja bhaddo”tiādi.",
  "atk-s0508a212:854_5": "Ettha ca hatthiggahaṇeneva assarathayānāni, vatthaggahaṇena sabbarājālaṅkārā, odanaggahaṇena",
  "atk-s0508a212:854_6": "sabbabhojanavikati gahitāti veditabbaṁ. Sojjāti so ajja etarahi pabbajjāyaṁ ṭhito.",
  "atk-s0508a212:854_7": "Bhaddoti sīlādiguṇehi samannāgatattā bhaddo. Sātatikoti samaṇadhamme diṭṭhadhammasukhavihāre",
  "atk-s0508a212:854_8": "sātaccayutto. Uñchāpattāgate ratoti uñchācariyāya patte āgate pattapariyāpanne abhirato,",
  "atk-s0508a212:854_9": "teneva santuṭṭhoti adhippāyo. Jhāyatīti phalasamāpattijhānena jhāyati. Putto godhāyāti",
  "atk-s0508a212:854_10": "kāḷigodhāya nāma khattiyāya putto. Bhaddiyoti evaṁnāmo attānameva thero aññaṁ viya katvā vadati.",
  "atk-s0508a212:855_0": "Gahapaticīvaraṁ paṭikkhipitvā paṁsukūlikaṅgasamādānena paṁsukūliko. Saṅghabhattaṁ",
  "atk-s0508a212:855_1": "paṭikkhipitvā piṇḍapātikaṅgasamādānena piṇḍapātiko. Atirekacīvaraṁ paṭikkhipitvā",
  "atk-s0508a212:855_2": "tecīvarikaṅgasamādānena tecīvariko. Loluppacāraṁ paṭikkhipitvā sapadānacārikaṅgasamādānena",
  "atk-s0508a212:855_3": "sapadānacārī. Nānāsanabhojanaṁ paṭikkhipitvā ekāsanikaṅgasamādānena ekāsaniko. Dutiyakabhājanaṁ",
  "atk-s0508a212:855_4": "paṭikkhipitvā pattapiṇḍikaṅgasamādānena pattapiṇḍiko. Atirittabhojanaṁ paṭikkhipitvā",
  "atk-s0508a212:855_5": "khalupacchābhattikaṅgasamādānena khalupacchābhattiko. Gāmantasenāsanaṁ paṭikkhipitvā",
  "atk-s0508a212:855_6": "āraññikaṅgasamādānena āraññiko. Channavāsaṁ paṭikkhipitvā rukkhamūlikaṅgasamādānena",
  "atk-s0508a212:855_7": "rukkhamūliko. Channarukkhamūlāni paṭikkhipitvā abbhokāsikaṅgasamādānena abbhokāsiko.",
  "atk-s0508a212:855_8": "Nasusānaṁ paṭikkhipitvā sosānikaṅgasamādānena sosāniko. Senāsanaloluppaṁ paṭikkhipitvā",
  "atk-s0508a212:855_9": "yathāsanthatikaṅgasamādānena yathāsanthatiko. Sayanaṁ paṭikkhipitvā nesajjikaṅgasamādānena",
  "atk-s0508a212:855_10": "nesajjiko. Ayamettha saṅkhepo. Vitthārato pana dhutaṅgakathā visuddhimagge vuttanayeneva gahetabbā.",
  "atk-s0508a212:856_0": "Ucceti uccādiṭṭhāne, uparipāsādatāya vā ucce. Maṇḍalipākāreti maṇḍalākārena pākāraparikkhitte.",
  "atk-s0508a212:856_1": "Daḷhamaṭṭālakoṭṭhaketi thirehi aṭṭālehi dvārakoṭṭhakehi ca samannāgate, nagareti attho.",
  "atk-s0508a212:857": "Satiṁ paññañcāti ettha satisīsena samādhiṁ vadati. Phalasamāpattinirodhasamāpattiyo sandhāya “satiṁ paññañca bhāvaya”nti vutto. Sesaṁ tattha tattha vuttanayattā uttānameva.",
  "atk-s0508a212:858": "Evaṁ thero satthu sammukhā sīhanādaṁ nadi. Taṁ sutvā bhikkhū abhippasannā ahesuṁ.",
  "atk-s0508a212:859": "Kāḷigodhāputtabhaddiyattheragāthāvaṇṇanā niṭṭhitā.",
  "atk-s0508a212:860": "8. Aṅgulimālattheragāthāvaṇṇanā",
  "atk-s0508a212:861_0": "Gacchaṁ vadesītiādikā āyasmato aṅgulimālattherassa gāthā. Kā uppatti? Ayampi purimabuddhesu",
  "atk-s0508a212:861_1": "katādhikāro tattha tattha bhave vivaṭṭūpanissayaṁ kusalaṁ upacinitvā imasmiṁ buddhuppāde",
  "atk-s0508a212:861_2": "sāvatthiyaṁ kosalarañño purohitassa bhaggavassa nāma brāhmaṇassa putto hutvā nibbatti.",
  "atk-s0508a212:861_3": "Tassa jātadivase sakalanagare āvudhāni pajjaliṁsu, rañño ca maṅgalāvudhaṁ sayanapīṭhe",
  "atk-s0508a212:861_4": "ṭhapitaṁ pajjali, taṁ disvā rājā bhīto saṁviggo niddaṁ na labhi. Purohito tāyaṁ velāyaṁ",
  "atk-s0508a212:861_5": "nakkhattayogaṁ ullokento “coranakkhattena jāto”ti sanniṭṭhānamakāsi. So vibhātāya",
  "atk-s0508a212:861_6": "rattiyā rañño santikaṁ gato sukhaseyyaṁ pucchi. Rājā “kuto, ācariya, sukhaseyyaṁ,",
  "atk-s0508a212:861_7": "rattiyaṁ mayhaṁ maṅgalāvudhaṁ pajjali, tassa ko nu kho vipāko bhavissatī”ti? “Mā",
  "atk-s0508a212:861_8": "bhāyi, mahārāja, mayhaṁ ghare dārako jāto. Tassa ānubhāvena sakalanagarepi āvudhāni",
  "atk-s0508a212:861_9": "pajjaliṁsū”ti. “Kiṁ bhavissati, ācariyā”ti? “Dārako coro bhavissatī”ti. “Kiṁ ekacārī",
  "atk-s0508a212:861_10": "coro, udāhu gaṇajeṭṭhako”ti? “Ekacāriko, deva”. “Kiṁ naṁ māremā”ti? “Ekacāriko ce,",
  "atk-s0508a212:861_11": "paṭijaggatha tāva na”nti āha. Tassa nāmaṁ karontā yasmā jāyamāno rañño cittaṁ vihesento",
  "atk-s0508a212:861_12": "jāto, tasmā hiṁsakoti katvā pacchā diṭṭhaṁ adiṭṭhanti viya ahiṁsakoti vohariṁsu.",
  "atk-s0508a212:862_0": "So vayappatto pubbakammabalena sattannaṁ hatthīnaṁ balaṁ dhāreti. Tassidaṁ pubbakammaṁ",
  "atk-s0508a212:862_1": "– buddhasuññe loke kassako hutvā nibbatto ekaṁ paccekabuddhaṁ vassodakena tintaṁ",
  "atk-s0508a212:862_2": "allacīvaraṁ sītapīḷitaṁ attano khettabhūmiṁ upagataṁ disvā “puññakkhettaṁ me upaṭṭhita”nti",
  "atk-s0508a212:862_3": "somanassajāto aggiṁ katvā adāsi. So tassa kammassa balena nibbattanibbattaṭṭhāne",
  "atk-s0508a212:862_4": "thāmajavabalasampanno ca hutvā imasmiṁ pacchimattabhāve sattannaṁ hatthīnaṁ balaṁ",
  "atk-s0508a212:862_5": "dhāreti. So takkasilaṁ gantvā disāpāmokkhassa ācariyassa santike dhammantevāsī hutvā",
  "atk-s0508a212:862_6": "sippaṁ uggaṇhato ācariyabrāhmaṇaṁ tassa bhariyañca sakkaccaṁ paṭijaggati. Tenassa",
  "atk-s0508a212:862_7": "sā brāhmaṇī gehe labbhamānena bhattādinā saṅgahaṁ karoti. Taṁ asahamānā aññe māṇavā",
  "atk-s0508a212:862_8": "ācariyena saddhiṁ bhedaṁ akaṁsu. Brāhmaṇo tesaṁ vacanaṁ dve tayo vāre asaddahanto",
  "atk-s0508a212:862_9": "hutvā pacchā saddahitvā “mahābalo māṇavo, na sakkā kenaci mārāpetuṁ, upāyena naṁ",
  "atk-s0508a212:862_10": "māressāmī”ti cintetvā niṭṭhitasippaṁ attano nagaraṁ gantuṁ āpucchantaṁ māṇavaṁ āha",
  "atk-s0508a212:862_11": "– “tāta ahiṁsaka, niṭṭhitasippena nāma antevāsinā ācariyassa garudakkhiṇā dātabbā,",
  "atk-s0508a212:862_12": "taṁ mayhaṁ dehī”ti. “Sādhu, ācariya, kiṁ dassāmī”ti? “Manussānaṁ sahassadakkhiṇahatthaṅgaliyo",
  "atk-s0508a212:862_13": "ānehī”ti. Brāhmaṇassa kira ayamassa adhippāyo – bahūsu māriyamānesu ekantato eko",
  "atk-s0508a212:862_14": "naṁ māreyyāti. Taṁ sutvā ahiṁsako attano ciraparicitaṁ nikkaruṇataṁ purakkhatvā sannaddhapañcāvudho",
  "atk-s0508a212:862_15": "kosalarañño vijite jālinaṁ vanaṁ pavisitvā mahāmaggasamīpe pabbatantare vasanto pabbatasikhare",
  "atk-s0508a212:862_16": "ṭhatvā maggena gacchante manusse oloketvā vegena gantvā aṅguliyo gahetvā rukkhagge",
  "atk-s0508a212:862_17": "olambesi. Tā gijjhāpi kākāpi khādiṁsu, bhūmiyaṁ nikkhittā pūtibhāvaṁ agamaṁsu. Evaṁ",
  "atk-s0508a212:862_18": "gaṇanāya aparipūramānāya laddhā laddhā aṅguliyo suttena ganthitvā mālaṁ katvā yaññopacitaṁ",
  "atk-s0508a212:862_19": "viya aṁse olambesi. Tato paṭṭhāya aṅgulimālotvevassa samaññā ahosi.",
  "atk-s0508a212:863_0": "Evaṁ tasmiṁ manusse mārente maggo avaḷañjo ahosi. So magge manusse alabhanto gāmūpacāraṁ",
  "atk-s0508a212:863_1": "gantvā nilīyitvā āgatāgate manusse māretvā aṅguliyo gahetvā gacchati. Taṁ ñatvā manussā",
  "atk-s0508a212:863_2": "gāmato apakkamiṁsu, gāmā suññā ahesuṁ, tathā nigamā janapadā ca. Evaṁ tena so padeso",
  "atk-s0508a212:863_3": "ubbāsito ahosi. Aṅgulimālassa ca ekāya ūnā sahassaaṅguliyo saṅgahā ahesuṁ. Atha manussā",
  "atk-s0508a212:863_4": "taṁ corupaddavaṁ kosalarañño ārocesuṁ. Rājā pātova nagare bheriṁ carāpesi, “sīghaṁ",
  "atk-s0508a212:863_5": "aṅgulimālacoraṁ gaṇhāma, balakāyo āgacchatū”ti. Taṁ sutvā aṅgulimālassa mātā mantāṇī",
  "atk-s0508a212:863_6": "nāma brāhmaṇī tassa pitaraṁ āha – “putto kira te coro hutvā idañcidañca karoti, taṁ",
  "atk-s0508a212:863_7": "‘īdisaṁ mā karī’ti saññāpetvā ānehi, aññathā naṁ rājā ghāteyyā”ti. Brāhmaṇo “na mayhaṁ",
  "atk-s0508a212:863_8": "tādisehi puttehi attho, rājā yaṁ vā taṁ vā karotū”ti āha. Atha brāhmaṇī puttasinehena",
  "atk-s0508a212:863_9": "pātheyyaṁ gahetvā “mama puttaṁ saññāpetvā ānessāmī”ti maggaṁ paṭipajji.",
  "atk-s0508a212:864_0": "Bhagavā “ayaṁ ‘aṅgulimālaṁ ānessāmī’ti gacchati, sace sā gamissati, aṅgulimālo ‘aṅgulisahassaṁ",
  "atk-s0508a212:864_1": "pūressāmī’ti mātarampi māressati. So ca pacchimabhaviko, sacāhaṁ na gamissaṁ, mahājāni",
  "atk-s0508a212:864_2": "abhavissā”ti ñatvā pacchābhattaṁ piṇḍapātapaṭikkanto sayameva pattacīvaraṁ gahetvā",
  "atk-s0508a212:864_3": "aṅgulimālaṁ uddissa tiṁsayojanikaṁ maggaṁ padasāva paṭipajjamāno antarāmagge gopālakādīhi",
  "atk-s0508a212:864_4": "vāriyamānopi jālinaṁ vanaṁ upagacchi. Tasmiñca khaṇe tassa mātā tena diṭṭhā, so mātaraṁ",
  "atk-s0508a212:864_5": "dūratova disvā “mātarampi māretvā ajja ūnaṅguliṁ pūressāmī”ti asiṁ ukkhipitvā upadhāvi.",
  "atk-s0508a212:864_6": "Tesaṁ ubhinnaṁ antare bhagavā attānaṁ dassesi. Aṅgulimālo bhagavantaṁ disvā “kiṁ",
  "atk-s0508a212:864_7": "me mātaraṁ vadhitvā aṅguliyā gahitena? Jīvatu me mātā, yaṁnūnāhaṁ imaṁ samaṇaṁ jīvitā",
  "atk-s0508a212:864_8": "voropetvā aṅguliṁ gaṇheyya”nti ukkhittāsiko bhagavantaṁ piṭṭhito piṭṭhito anubandhi.",
  "atk-s0508a212:864_9": "Atha kho bhagavā tathārūpaṁ iddhābhisaṅkhāraṁ abhisaṅkhāsi, yathā pakatiiriyāpathena",
  "atk-s0508a212:864_10": "gacchantampi attānaṁ aṅgulimālo sabbathāmena dhāvantopi na sakkoti sampāpuṇituṁ.",
  "atk-s0508a212:864_11": "So parihīnajavo ghurughurupassāsī kacchehi sedaṁ muñcanto padaṁ uddharitumpi asakkonto",
  "atk-s0508a212:864_12": "khāṇu viya ṭhito bhagavantaṁ “tiṭṭha tiṭṭha, samaṇā”ti āha. Bhagavā gacchantova “ṭhito",
  "atk-s0508a212:864_13": "ahaṁ, aṅgulimāla, tvañca tiṭṭhā”ti āha. So “ime kho samaṇā sakyaputtiyā saccavādino,",
  "atk-s0508a212:864_14": "ayaṁ samaṇo gacchantoyeva ‘ṭhito ahaṁ, aṅgulimāla, tvañca tiṭṭhā’ti āha, ahañcamhi",
  "atk-s0508a212:864_15": "ṭhito, ko nu kho imassa adhippāyo, pucchitvā naṁ jānissāmī”ti bhagavantaṁ gāthāya ajjhabhāsi –",
  "atk-s0508a212:865": "866.",
  "atk-s0508a212:866": "“Gacchaṁ vadesi samaṇa ṭhitomhi, mamañca brūsi ṭhitamaṭṭhitoti;",
  "atk-s0508a212:867": "Pucchāmi taṁ samaṇa etamatthaṁ, kathaṁ ṭhito tvaṁ ahamaṭṭhitomhī”ti.",
  "atk-s0508a212:868_0": "Tattha samaṇāti bhagavantaṁ ālapati. Mamanti maṁ. Kathanti kenākārena. Ayañhettha",
  "atk-s0508a212:868_1": "attho – samaṇa, tvaṁ gacchantova samāno “ṭhitomhī”ti vadesi. Mamañca ṭhitaṁyeva “aṭṭhito”ti",
  "atk-s0508a212:868_2": "brūsi, vadesi. Kāraṇenettha bhavitabbaṁ, tasmā taṁ samaṇaṁ ahaṁ evamatthaṁ pucchāmi.",
  "atk-s0508a212:868_3": "Kathaṁ kenākārena tvaṁ ṭhito ahosi, ahañca aṭṭhitomhīti. Evaṁ vutte bhagavā –",
  "atk-s0508a212:869": "867.",
  "atk-s0508a212:870": "“Ṭhito ahaṁ aṅgulimāla sabbadā, sabbesu bhūtesu nidhāya daṇḍaṁ;",
  "atk-s0508a212:871": "Tuvañca pāṇesu asaññatosi, tasmā ṭhitohaṁ tuvamaṭṭhitosī”ti. –",
  "atk-s0508a212:872": "Gāthāya taṁ ajjhabhāsi.",
  "atk-s0508a212:873_0": "Tattha ṭhito ahaṁ, aṅgulimāla, sabbadā, sabbesu bhūtesu nidhāya daṇḍanti, aṅgulimāla,",
  "atk-s0508a212:873_1": "ahaṁ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṁ",
  "atk-s0508a212:873_2": "nidhāya nihitadaṇḍo nihitasattho lajjī dayāpanno, tato aññathā avattanato evarūpeneva",
  "atk-s0508a212:873_3": "ṭhito. Tuvañca pāṇesu asaññatosīti tvaṁ pana sattesu saññamarahito asi, luddo lohitapāṇi",
  "atk-s0508a212:873_4": "hatapahate niviṭṭho adayāpanno, tasmā asaññato virativasena aṭṭhito. Tato eva tāsu",
  "atk-s0508a212:873_5": "tāsu gatīsu paribbhamanatopi tuvaṁ idāni iriyāpathena ṭhitopi aṭṭhito asi, ahaṁ pana",
  "atk-s0508a212:873_6": "vuttappakārena ṭhitoti. Tato aṅgulimālo yathābhuccaguṇappabhāvitassa jalatale telassa",
  "atk-s0508a212:873_7": "viya sakalaṁ lokaṁ abhibyāpetvā ṭhitassa bhagavato kittisaddassa sutapubbattā hetusampattiyā",
  "atk-s0508a212:873_8": "ñāṇassa ca paripākagatattā “ayaṁ so bhagavā”ti sañjātapītisomanasso “mahā ayaṁ sīhanādo,",
  "atk-s0508a212:873_9": "mahantaṁ gajjitaṁ, nayidaṁ aññassa bhavissati, samaṇassa maññe gotamassa etaṁ gajjitaṁ,",
  "atk-s0508a212:873_10": "diṭṭho vatamhi mahesinā sammāsambuddhena, mayhaṁ saṅgahakaraṇatthaṁ bhagavā idhāgato”ti cintetvā –",
  "atk-s0508a212:874": "868.",
  "atk-s0508a212:875": "“Cirassaṁ vata me mahito mahesī, mahāvanaṁ samaṇo paccapādi;",
  "atk-s0508a212:876": "Sohaṁ cajissāmi sahassapāpaṁ, sutvāna gāthaṁ tava dhammayutta”nti. –",
  "atk-s0508a212:877": "Imaṁ gāthaṁ abhāsi.",
  "atk-s0508a212:878_0": "Tattha cirassaṁ vatāti cirakālena vata. Meti mayhaṁ anuggahatthāya. Mahitoti sadevakena",
  "atk-s0508a212:878_1": "lokena mahatiyā pūjāya pūjito. Mahante sīlakkhandhādiguṇe esi, gavesīti mahesī. Mahāvanaṁ",
  "atk-s0508a212:878_2": "samaṇo paccapādīti imaṁ mahāraññaṁ samitasabbapāpo bhagavā paṭipajji. Sohaṁ cajissāmi",
  "atk-s0508a212:878_3": "sahassapāpaṁ, sutvāna gāthaṁ tava dhammayuttanti sohaṁ dhammayuttaṁ dhammūpasaṁhitaṁ",
  "atk-s0508a212:878_4": "tava gāthaṁ suṇiṁ. Sohaṁ taṁ sutvāna “cirassampi cirakālenapi saṅgataṁ paricitaṁ",
  "atk-s0508a212:878_5": "pāpasahassaṁ pajahissa”nti cintetvā idāni naṁ aññadatthu pariccajissāmīti attho.",
  "atk-s0508a212:878_6": "Evaṁ pana vatvā yathā paṭipajji, yathā ca bhagavatā anuggahito, taṁ dassetuṁ –",
  "atk-s0508a212:879": "869.",
  "atk-s0508a212:880": "“Icceva coro asimāvudhañca, sobbhe papāte narake anvakāsi;",
  "atk-s0508a212:881": "Avandi coro sugatassa pāde, tattheva pabbajjamayāci buddhaṁ.",
  "atk-s0508a212:882": "870.",
  "atk-s0508a212:883": "“Buddho ca kho kāruṇiko mahesi, yo satthā lokassa sadevakassa;",
  "atk-s0508a212:884": "Tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a212:885": "Saṅgītikārā imā dve gāthā ṭhapesuṁ.",
  "atk-s0508a212:886_0": "Tattha iccevāti iti eva evaṁ vatvā anantarameva. Coroti aṅgulimālo. Asinti khaggaṁ.",
  "atk-s0508a212:886_1": "Āvudhanti sesāvudhaṁ. Sobbheti samantato chinnataṭe. Papāteti ekato chinnataṭe. Naraketi",
  "atk-s0508a212:886_2": "bhūmiyā phalitavivare. Idha pana tīhipi padehi yattha patitaṁ aññena gahetuṁ na sakkā,",
  "atk-s0508a212:886_3": "tādisaṁ pabbatantarameva vadati. Anvakāsīti anu akāsi, pañcavidhampi attano āvudhaṁ",
  "atk-s0508a212:886_4": "anu khipi chaḍḍesi, tāni chaḍḍetvā bhagavato pādesu sirasā nipatitvā “pabbājetha",
  "atk-s0508a212:886_5": "maṁ, bhante”ti āha. Tena vuttaṁ “avandi coro sugatassa pāde, tattheva pabbajjamayāci",
  "atk-s0508a212:886_6": "buddha”nti. Evaṁ tena pabbajjāya yācitāya satthā tassa purimakammaṁ olokento ehibhikkhubhāvāya",
  "atk-s0508a212:886_7": "hetusampattiṁ disvā dakkhiṇahatthaṁ pasāretvā – “ehi, bhikkhu, svākhāto dhammo, cara",
  "atk-s0508a212:886_8": "brahmacariyaṁ, sammā dukkhassa antakiriyāyā”ti āha. Sā eva ca tassa pabbajjā upasampadā",
  "atk-s0508a212:886_9": "ca ahosi. Tenāha “tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a212:887": "Evaṁ thero satthu santike ehibhikkhubhāvena pabbajjaṁ upasampadañca labhitvā vipassanāya kammaṁ karonto arahattaṁ patvā vimuttisukhaṁ paṭisaṁvedento pītisomanassajāto udānavasena –",
  "atk-s0508a212:888": "871.",
  "atk-s0508a212:889": "“Yo ca pubbe pamajjitvā, pacchā so nappamajjati;",
  "atk-s0508a212:890": "Somaṁ lokaṁ pabhāseti, abbhā muttova candimā.",
  "atk-s0508a212:891": "872.",
  "atk-s0508a212:892": "“Yassa pāpaṁ kataṁ kammaṁ, kusalena pidhīyati;",
  "atk-s0508a212:893": "Somaṁ lokaṁ pabhāseti, abbhā muttova candimā.",
  "atk-s0508a212:894": "873.",
  "atk-s0508a212:895": "“Yo have daharo bhikkhu, yuñjati buddhasāsane;",
  "atk-s0508a212:896": "Somaṁ lokaṁ pabhāseti, abbhā muttova candimā”ti. – gāthattayaṁ abhāsi;",
  "atk-s0508a212:897_0": "Tassattho – yo puggalo gahaṭṭho vā pabbajito vā kalyāṇamittasaṁsaggato pubbe pāpamittasaṁsaggena",
  "atk-s0508a212:897_1": "vā attano vā paṭisaṅkhānābhāvena pamajjitvā sammāpaṭipattiyaṁ pamādaṁ āpajjitvā,",
  "atk-s0508a212:897_2": "pacchā kalyāṇamittasaṁsaggena yoniso ummujjanto nappamajjati, sammā paṭipajjati,",
  "atk-s0508a212:897_3": "samathavipassanaṁ anuyuñjanto tisso vijjā cha abhiññā pāpuṇāti, so abbhādīhi mutto",
  "atk-s0508a212:897_4": "cando viya okāsalokaṁ attanā adhigatāhi vijjābhiññāhi imaṁ khandhādilokaṁ obhāsetīti.",
  "atk-s0508a212:898": "Yassa puggalassa kataṁ upacitaṁ pāpakammaṁ kammakkhayakarena lokuttarakusalena avipākārahabhāvassa āharitattā vipākuppādane dvārapidhānena pidhīyati thakīyati. Sesaṁ vuttanayameva.",
  "atk-s0508a212:899_0": "Daharoti taruṇo, tenassa yogakkhamasarīrataṁ dasseti. So hi uppannaṁ vātātapaparissayaṁ",
  "atk-s0508a212:899_1": "abhibhavitvā yogaṁ kātuṁ sakkoti. Yuñjati buddhasāsane sikkhattaye yuttappayutto",
  "atk-s0508a212:899_2": "hoti, sakkaccaṁ sampādetīti attho.",
  "atk-s0508a212:900_0": "Evaṁ pītisomanassajāto vimuttisukhena viharanto yadā nagaraṁ piṇḍāya pavisati, tadā",
  "atk-s0508a212:900_1": "aññenapi khitto leḍḍu therassa kāye nipatati, aññenapi khitto daṇḍo tasseva kāye",
  "atk-s0508a212:900_2": "nipatati. So bhinnena pattena vihāraṁ pavisitvā satthu santikaṁ gacchati. Satthā",
  "atk-s0508a212:900_3": "taṁ ovadati “adhivāsehi, tvaṁ brāhmaṇa, adhivāsehi, tvaṁ brāhmaṇa, yassa kho, tvaṁ",
  "atk-s0508a212:900_4": "brāhmaṇa, kammassa vipākena bahūni vassasahassāni niraye pacceyyāsi, tassa, tvaṁ",
  "atk-s0508a212:900_5": "brāhmaṇa, kammassa vipākaṁ diṭṭheva dhamme paṭisaṁvedesī”ti. Atha thero anodhiso",
  "atk-s0508a212:900_6": "sabbasattesu mettacittaṁ upaṭṭhapetvā –",
  "atk-s0508a212:901": "874.",
  "atk-s0508a212:902": "“Disāpi me dhammakathaṁ suṇantu, disāpi me yuñjantu buddhasāsane;",
  "atk-s0508a212:903": "Disāpi me te manuje bhajantu, ye dhammamevādapayanti santo.",
  "atk-s0508a212:904": "875.",
  "atk-s0508a212:905": "“Disā hi me khantivādānaṁ, avirodhappasaṁsinaṁ;",
  "atk-s0508a212:906": "Suṇantu dhammaṁ kālena, tañca anuvidhīyantu.",
  "atk-s0508a212:907": "876.",
  "atk-s0508a212:908": "“Na hi jātu so mamaṁ hiṁse, aññaṁ vā pana kañci naṁ;",
  "atk-s0508a212:909": "Pappuyya paramaṁ santiṁ, rakkheyya tasathāvare.",
  "atk-s0508a212:910": "877.",
  "atk-s0508a212:911": "“Udakañhi nayanti nettikā, usukārā damayanti tejanaṁ;",
  "atk-s0508a212:912": "Dāruṁ damayanti tacchakā, attānaṁ damayanti paṇḍitā.",
  "atk-s0508a212:913": "878.",
  "atk-s0508a212:914": "“Daṇḍeneke damayanti, aṅkusebhi kasāhi ca;",
  "atk-s0508a212:915": "Adaṇḍena asatthena, ahaṁ dantomhi tādinā.",
  "atk-s0508a212:916": "879.",
  "atk-s0508a212:917": "“Ahiṁsakoti me nāmaṁ, hiṁsakassa pure sato;",
  "atk-s0508a212:918": "Ajjāhaṁ saccanāmomhi, na naṁ hiṁsāmi kañci naṁ.",
  "atk-s0508a212:919": "880.",
  "atk-s0508a212:920": "“Coro ahaṁ pure āsiṁ, aṅgulimāloti vissuto;",
  "atk-s0508a212:921": "Vuyhamāno mahoghena, buddhaṁ saraṇamāgamaṁ.",
  "atk-s0508a212:922": "881.",
  "atk-s0508a212:923": "“Lohitapāṇi pure āsiṁ, aṅgulimāloti vissuto;",
  "atk-s0508a212:924": "Saraṇagamanaṁ passa, bhavanetti samūhatā.",
  "atk-s0508a212:925": "882.",
  "atk-s0508a212:926": "“Tādisaṁ kammaṁ katvāna, bahuṁ duggatigāminaṁ;",
  "atk-s0508a212:927": "Phuṭṭho kammavipākena, anaṇo bhuñjāmi bhojanaṁ.",
  "atk-s0508a212:928": "883.",
  "atk-s0508a212:929": "“Pamādamanuyuñjanti, bālā dummedhino janā;",
  "atk-s0508a212:930": "Appamādañca medhāvī, dhanaṁ seṭṭhaṁva rakkhati.",
  "atk-s0508a212:931": "884.",
  "atk-s0508a212:932": "“Mā pamādamanuyuñjetha, mā kāmaratisanthavaṁ;",
  "atk-s0508a212:933": "Appamatto hi jhāyanto, pappoti paramaṁ sukhaṁ.",
  "atk-s0508a212:934": "885.",
  "atk-s0508a212:935": "“Svāgataṁ nāpagataṁ, netaṁ dummantitaṁ mama;",
  "atk-s0508a212:936": "Savibhattesu dhammesu, yaṁ seṭṭhaṁ tadupāgamaṁ.",
  "atk-s0508a212:937": "886.",
  "atk-s0508a212:938": "“Svāgataṁ nāpagataṁ, netaṁ dummantitaṁ mama;",
  "atk-s0508a212:939": "Tisso vijjā anuppattā, kataṁ buddhassa sāsanaṁ.",
  "atk-s0508a212:940": "887.",
  "atk-s0508a212:941": "“Araññe rukkhamūle vā, pabbatesu guhāsu vā;",
  "atk-s0508a212:942": "Tattha tattheva aṭṭhāsiṁ, ubbiggamanaso tadā.",
  "atk-s0508a212:943": "888.",
  "atk-s0508a212:944": "“Sukhaṁ sayāmi ṭhāyāmi, sukhaṁ kappemi jīvitaṁ;",
  "atk-s0508a212:945": "Ahatthapāso mārassa, aho satthānukampito.",
  "atk-s0508a212:946": "889.",
  "atk-s0508a212:947": "“Brahmajacco pure āsiṁ, udicco ubhato ahu.",
  "atk-s0508a212:948": "Sojja putto sugatassa, dhammarājassa satthuno.",
  "atk-s0508a212:949": "890.",
  "atk-s0508a212:950": "“Vītataṇho anādāno, guttadvāro susaṁvuto;",
  "atk-s0508a212:951": "Aghamūlaṁ vadhitvāna, patto me āsavakkhayo.",
  "atk-s0508a212:952": "891.",
  "atk-s0508a212:953": "“Pariciṇṇo mayā satthā, kataṁ buddhassa sāsanaṁ;",
  "atk-s0508a212:954": "Ohito garuko bhāro, bhavanetti samūhatā”ti. – imā gāthā abhāsi;",
  "atk-s0508a212:955_0": "Tattha disāpīti mayhaṁ disāpi amittā paccatthikāpi ye maṁ evaṁ upavadanti “yathā",
  "atk-s0508a212:955_1": "mayaṁ aṅgulimālassa vasena ñātiviyogadukkhaparetā dukkhaṁ pāpuṇāma, evaṁ aṅgulimālopi",
  "atk-s0508a212:955_2": "dukkhaṁ pāpuṇātū”ti. Me dhammakathaṁ suṇantūti mayā satthu santike sutaṁ catusaccadhammapaṭisaṁyuttaṁ",
  "atk-s0508a212:955_3": "kathaṁ suṇantu. Yuñjantūti sutvā ca tadatthāya paṭipajjantu. Te manuje bhajantūti",
  "atk-s0508a212:955_4": "tādise sappurise kalyāṇamitte bhajantu sevantu. Ye dhammamevādapayanti santoti ye",
  "atk-s0508a212:955_5": "sappurisā kusaladhammameva, uttarimanussadhammameva, nibbattitalokuttaradhammameva",
  "atk-s0508a212:955_6": "ca ādapenti samādapenti gaṇhāpenti.",
  "atk-s0508a212:956_0": "Khantivādānanti adhivāsanakhantimeva vadantānaṁ tato eva avirodhappasaṁsinanti kenaci",
  "atk-s0508a212:956_1": "avirodhabhūtāya mettāya eva pasaṁsanasīlānaṁ. Suṇantu dhammaṁkālenāti yuttappayuttakāle",
  "atk-s0508a212:956_2": "tesaṁ santike dhammaṁ suṇantu. Tañca anuvidhīyantūti tañca yathāsutaṁ dhammaṁ sammadeva",
  "atk-s0508a212:956_3": "uggahitvā anukarontu dhammānudhammaṁ paṭipajjantūti attho.",
  "atk-s0508a212:957_0": "Na hi jātu so mamaṁ hiṁseti so mayhaṁ diso paccatthiko jātu, ekaṁseneva maṁ na hiṁse,",
  "atk-s0508a212:957_1": "na bādheyya. Aññaṁ vā pana kañci nanti na kevalaṁ maṁyeva, aññaṁ vāpi kañci sattaṁ",
  "atk-s0508a212:957_2": "na hiṁseyya, pappuyya paramaṁ santinti, paramaṁ uttamaṁ santiṁ nibbānaṁ pāpuṇeyya,",
  "atk-s0508a212:957_3": "pāpuṇitvā ca rakkheyya tasathāvareti sabbe ca satte paramāya rakkhāya rakkheyya,",
  "atk-s0508a212:957_4": "sissaṁ puttaṁ viya paripāleyyāti attho.",
  "atk-s0508a212:958_0": "Evaṁ thero imāhi gāthāhi pare pāpato parimocento parittakiriyaṁ nāma katvā attano",
  "atk-s0508a212:958_1": "paṭipattiṁ pakāsento “udakaṁ hī”ti gāthamāha. Tattha pathaviyā thalaṭṭhānaṁ khaṇitvā",
  "atk-s0508a212:958_2": "ninnaṭṭhānaṁ pūretvā mātikaṁ vā katvā rukkhadoṇiṁ vā ṭhapetvā attanā icchikicchitaṭṭhānaṁ",
  "atk-s0508a212:958_3": "udakaṁ nentīti nettikā, udakahārino. Tejananti kaṇḍaṁ. Idaṁ vuttaṁ hoti – nettikā",
  "atk-s0508a212:958_4": "attano ruciyā udakaṁ nayanti, usukārāpi tāpetvā vaṅkābhāvaṁ harantā tejanaṁ usuṁ",
  "atk-s0508a212:958_5": "damayanti, ujukaṁ karonti, tacchakāpi nemiādīnaṁ atthāya tacchantā dāruṁ damayanti",
  "atk-s0508a212:958_6": "attano ruciyā ujuṁ vā vaṅkaṁ vā karonti. Evaṁ ettakaṁ ārammaṇaṁ katvā paṇḍitā sappaññā",
  "atk-s0508a212:958_7": "ariyamaggaṁ uppādentā attānaṁ damenti, arahattappattā pana ekantadantā nāma hontīti.",
  "atk-s0508a212:959_0": "Idāni purisadammasārathinā satthārā attano damitākāraṁ kataññutañca pakāsento “daṇḍeneke”tiādikā",
  "atk-s0508a212:959_1": "pañca gāthā abhāsi. Tattha daṇḍeneke damayantīti rājarājamahāmattādayo daṇḍena, hatthiassādinā",
  "atk-s0508a212:959_2": "balakāyena ca paccatthikādike damenti, gopālādayo ca gāvādike daṇḍena yaṭṭhiyā damenti.",
  "atk-s0508a212:959_3": "Hatthācariyā hatthiṁ aṅkusehi, assācariyā asse kasāhi ca damenti. Adaṇḍena asatthena,",
  "atk-s0508a212:959_4": "ahaṁ dantomhi tādināti ahaṁ pana iṭṭhādīsu tādibhāvappattena sammāsambuddhena vinā",
  "atk-s0508a212:959_5": "eva daṇḍena, vinā satthena, nihitadaṇḍanihitasatthabhāvena danto damito nibbisevano gato amhi.",
  "atk-s0508a212:960_0": "Ahiṁsakotime nāmaṁ, hiṁsakassa pure satoti satthārā samāgamato pubbe hiṁsakassa me",
  "atk-s0508a212:960_1": "samānassa ahiṁsakoti nāmamattaṁ ahosi. Ajjāhanti idāni panāhaṁ “ahiṁsako”ti saccanāmo",
  "atk-s0508a212:960_2": "avitathanāmo amhi. Tasmā na naṁ hiṁsāmi kañcipi sattaṁ na hiṁsāmi na bādhemi, nanti nipātamattaṁ.",
  "atk-s0508a212:961_0": "Vissutoti “pāṇātipātī luddo lohitapāṇī”tiādinā paññāto. Mahoghenāti kāmoghādinā mahatā",
  "atk-s0508a212:961_1": "oghena, tassa oghassa vicchedakaraṁ buddhaṁ saraṇaṁ buddhasaṅkhātaṁ saraṇaṁ agamaṁ upagacchiṁ.",
  "atk-s0508a212:962": "Lohitapāṇīti pāṇamatipātanena paresaṁ lohitena ruhirena makkhitapāṇi. Saraṇagamanaṁ passāti mahapphalaṁ mama saraṇagamanaṁ passāti attānamevālapati.",
  "atk-s0508a212:963_0": "Tādisaṁ kammanti anekasatapurisavadhaṁ dāruṇaṁ tathārūpaṁ pāpakammaṁ. Phuṭṭho kammavipākenāti",
  "atk-s0508a212:963_1": "pubbe katassa pāpakammassa vipākena phuṭṭho, sabbaso pahīnakammo vipākamattaṁ paccanubhonto.",
  "atk-s0508a212:963_2": "Atha vā phuṭṭho kammavipākenāti upanissayabhūtassa kusalakammassa phalabhūtena lokuttaramaggena,",
  "atk-s0508a212:963_3": "lokuttarakammasseva vā phalena vimuttisukhena phuṭṭho. Sabbaso kilesānaṁ khīṇattā",
  "atk-s0508a212:963_4": "anaṇo bhuñjāmi bhojanaṁ, bhojanāpadesena cattāropi paccaye vadati.",
  "atk-s0508a212:964_0": "Idāni pubbe attano pamādavihāraṁ garahāmukhena pacchā appamādapaṭipattiṁ pasaṁsanto",
  "atk-s0508a212:964_1": "tattha ca paresaṁ ussāhaṁ janento “pamādamanuyuñjantī”tiādikā gāthā abhāsi. Tattha",
  "atk-s0508a212:964_2": "bālāti bālyena samannāgatā idhalokaparalokatthaṁ ajānantā. Dummedhinoti nippaññā,",
  "atk-s0508a212:964_3": "te pamāde ādīnavaṁ apassantā pamādaṁ anuyuñjanti pavattenti, pamādeneva kālaṁ vītināmenti.",
  "atk-s0508a212:964_4": "Medhāvīti dhammojapaññāya samannāgato pana paṇḍito kulavaṁsāgataṁ seṭṭhaṁ uttamaṁ",
  "atk-s0508a212:964_5": "sattaratanadhanaṁ viya appamādaṁ rakkhati. Yathā hi “uttamaṁ dhanaṁ nissāya bhogasampattiṁ",
  "atk-s0508a212:964_6": "pāpuṇissāma, puttadāraṁ posessāma, sugatimaggaṁ sodhessāmā”ti dhane ānisaṁsaṁ passantā",
  "atk-s0508a212:964_7": "dhanaṁ rakkhanti; evaṁ paṇḍitopi “appamādaṁ nissāya paṭhamajjhānādīni paṭilabhissāmi,",
  "atk-s0508a212:964_8": "maggaphalāni pāpuṇissāmi, tisso vijjā cha abhiññā sampādessāmī”ti appamāde ānisaṁsaṁ",
  "atk-s0508a212:964_9": "passanto dhanaṁ seṭṭhaṁva appamādaṁ rakkhatīti attho.",
  "atk-s0508a212:965_0": "Mā pamādanti pamādaṁ mā anuyuñjetha pamādena kālaṁ mā vītināmayittha. Kāmaratisanthavanti",
  "atk-s0508a212:965_1": "vatthukāmesu, kilesakāmesu ca ratisaṅkhātaṁ taṇhāsanthavampi mā anuyuñjetha mā vindittha",
  "atk-s0508a212:965_2": "mā paṭilabhittha. Appamatto hīti upaṭṭhitasatitāya appamatto puggalo jhāyanto jhāyanappasuto",
  "atk-s0508a212:965_3": "paramaṁ uttamaṁ nibbānasukhaṁ pāpuṇāti.",
  "atk-s0508a212:966_0": "Svāgataṁ nāpagatanti yaṁ tadā mama satthu santike āgataṁ āgamanaṁ, satthu vā tasmiṁ",
  "atk-s0508a212:966_1": "mahāvane āgamanaṁ, taṁ svāgataṁ svāgamanaṁ nāpagataṁ, atthato apetaṁ vigataṁ na hoti.",
  "atk-s0508a212:966_2": "Netaṁ dummantitaṁ mamāti yaṁ tadā mayā “satthu santike pabbajissāmī”ti mantitaṁ,",
  "atk-s0508a212:966_3": "idampi mama na dummantitaṁ, sumantitameva. Kasmā? Savibhattesu dhammesūti sāvajjānavajjādivasena",
  "atk-s0508a212:966_4": "pakārato vibhattesu dhammesu yaṁ seṭṭhaṁ uttamaṁ pavaraṁ nibbānaṁ. Tadupāgamaṁ tadeva upagacchinti attho.",
  "atk-s0508a212:967_0": "“Tadā puthujjanakāle payogāsayavipannatāya araññādīsu dukkhaṁ vihāsiṁ, idāni payogāsayasampannatāya",
  "atk-s0508a212:967_1": "tattha sukhaṁ viharāmī”ti sukhavihārabhāvañceva “pubbe jātimattena brāhmaṇo, idāni",
  "atk-s0508a212:967_2": "satthu orasaputtatāya brāhmaṇo”ti paramatthabrāhmaṇabhāvañca dassento “araññe”tiādimāha.",
  "atk-s0508a212:967_3": "Tattha sukhaṁ sayāmīti sayantopi sukhaṁ sukhena nidukkhena cittutrāsādīnaṁ abhāvena",
  "atk-s0508a212:967_4": "cetodukkharahito sayāmi. Ṭhāyāmīti ṭhāmi. Ahatthapāso mārassāti kilesamārādīnaṁ agocaro.",
  "atk-s0508a212:967_5": "Aho satthānukampitoti satthārānukampito aho.",
  "atk-s0508a212:968": "Brahmajaccoti brāhmaṇajātiko. Udicco ubhatoti mātito ca pitito ca ubhato udito saṁsuddhagahaṇiko. Sesaṁ tattha tattha vuttanayameva.",
  "atk-s0508a212:969": "Aṅgulimālattheragāthāvaṇṇanā niṭṭhitā.",
  "atk-s0508a212:970": "9. Anuruddhattheragāthāvaṇṇanā",
  "atk-s0508a212:971_0": "Pahāyamātāpitarotiādikā āyasmato anuruddhattherassa gāthā. Kā uppatti? Ayampi purimabuddhesu",
  "atk-s0508a212:971_1": "katādhikāro padumuttarassa bhagavato kāle vibhavasampanno kuṭumbiko hutvā nibbatti.",
  "atk-s0508a212:971_2": "So ekadivasaṁ vihāraṁ gantvā satthu santike dhammaṁ suṇanto satthāraṁ ekaṁ bhikkhuṁ",
  "atk-s0508a212:971_3": "dibbacakkhukānaṁ aggaṭṭhāne ṭhapentaṁ disvā sayampi taṁ ṭhānantaraṁ patthetvā satasahassabhikkhuparivārassa",
  "atk-s0508a212:971_4": "bhagavato sattāhaṁ mahādānaṁ pavattetvā sattame divase bhagavato, bhikkhusaṅghassa",
  "atk-s0508a212:971_5": "ca uttamāni vatthāni datvā paṇidhānamakāsi. Satthāpissa anantarāyena samijjhanabhāvaṁ",
  "atk-s0508a212:971_6": "disvā “anāgate gotamassa nāma sammāsambuddhassa sāsane dibbacakkhukānaṁ aggo bhavissatī”ti",
  "atk-s0508a212:971_7": "byākāsi. Sopi tattha puññāni karonto satthari parinibbute niṭṭhite sattayojanike",
  "atk-s0508a212:971_8": "suvaṇṇacetiye anekasahassehi dīparukkhehi dīpakapallikāhi ca “dibbacakkhuñāṇassa",
  "atk-s0508a212:971_9": "upanissayapaccayo hotū”ti uḷāraṁ dīpapūjaṁ akāsi.",
  "atk-s0508a212:972_0": "Evaṁ yāvajīvaṁ puññāni katvā devamanussesu saṁsaranto kassapassa bhagavato kāle bārāṇasiyaṁ",
  "atk-s0508a212:972_1": "kuṭumbikagehe nibbattitvā viññutaṁ patto satthari parinibbute niṭṭhite yojanike kanakathūpe",
  "atk-s0508a212:972_2": "bahū kaṁsapātiyo kāretvā sappimaṇḍassa pūretvā majjhe ekekaṁ guḷapiṇḍaṁ ṭhapetvā",
  "atk-s0508a212:972_3": "mukhavaṭṭiyā mukhavaṭṭiṁ phusāpento cetiyaṁ parikkhipāpetvā attanā ekaṁ mahatiṁ kaṁsapātiṁ",
  "atk-s0508a212:972_4": "kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṁ",
  "atk-s0508a212:972_5": "cetiyaṁ anupariyāyi.",
  "atk-s0508a212:973_0": "Evaṁ tasmimpi attabhāve yāvajīvaṁ kusalaṁ katvā tato cuto devaloke nibbattitvā tattha",
  "atk-s0508a212:973_1": "yāvatāyukaṁ ṭhatvā tato cuto anuppanne buddhe bārāṇasiyaṁyeva duggatakule nibbatti,",
  "atk-s0508a212:973_2": "annabhārotissa nāmaṁ ahosi. So sumanaseṭṭhissa nāma gehe kammaṁ karonto jīvati. So",
  "atk-s0508a212:973_3": "ekadivasaṁ upariṭṭhaṁ nāma paccekabuddhaṁ nirodhasamāpattito vuṭṭhāya gandhamādanapabbatato",
  "atk-s0508a212:973_4": "ākāsenāgantvā bārāṇasīnagaradvāre otaritvā cīvaraṁ pārupitvā nagare piṇḍāya pavisantaṁ",
  "atk-s0508a212:973_5": "disvā pasannacitto pattaṁ gahetvā attano atthāya ṭhapitaṁ ekaṁ bhāgabhattaṁ patte",
  "atk-s0508a212:973_6": "pakkhipitvā paccekabuddhassa dātukāmo ārabhi. Bhariyāpissa attano bhāgabhattaṁ tattheva",
  "atk-s0508a212:973_7": "pakkhipi. So taṁ netvā paccekabuddhassa hatthe ṭhapesi. Paccekabuddho taṁ gahetvā",
  "atk-s0508a212:973_8": "anumodanaṁ katvā pakkāmi. Taṁ disvā rattiṁ sumanaseṭṭhissa chatte adhivatthā devatā",
  "atk-s0508a212:973_9": "“aho dānaṁ paramadānaṁ, upariṭṭhe, suppatiṭṭhita”nti mahāsaddena anumodi. Taṁ sutvā",
  "atk-s0508a212:973_10": "sumanaseṭṭhi “evaṁ devatāya anumoditaṁ idameva uttamadāna”nti cintetvā tattha pattiṁ",
  "atk-s0508a212:973_11": "yāci. Annabhāro pana tassa pattiṁ adāsi. Tena pasannacitto sumanaseṭṭhi tassa sahassaṁ",
  "atk-s0508a212:973_12": "datvā “ito paṭṭhāya tuyhaṁ sahatthena kammakaraṇakiccaṁ natthi, patirūpaṁ gehaṁ katvā",
  "atk-s0508a212:973_13": "niccaṁ vasāhī”ti āha.",
  "atk-s0508a212:974_0": "Yasmā nirodhato vuṭṭhitassa paccekabuddhassa dinnapiṇḍapāto taṁdivasameva uḷārataravipāko",
  "atk-s0508a212:974_1": "hoti, tasmā taṁdivasaṁ sumanaseṭṭhi rañño santikaṁ gacchanto taṁ gahetvā agamāsi.",
  "atk-s0508a212:974_2": "Rājā pana taṁ ādaravasena olokesi. Seṭṭhi “mahārāja, ayaṁ oloketabbayuttoyevā”ti",
  "atk-s0508a212:974_3": "vatvā tadā tena katapuññaṁ attanāpissa sahassaṁ dinnabhāvaṁ kathesi. Taṁ sutvā rājā",
  "atk-s0508a212:974_4": "tussitvā sahassaṁ datvā asukasmiṁ nāma ṭhāne gehaṁ katvā vasā”ti gehaṭṭhānamassa",
  "atk-s0508a212:974_5": "āṇāpesi. Tassa taṁ ṭhānaṁ sodhāpentassa mahantiyo nidhikumbhiyo uṭṭhahiṁsu. Tā disvā",
  "atk-s0508a212:974_6": "so rañño ārocesi. Rājā sabbaṁ dhanaṁ uddharāpetvā rāsikataṁ disvā “ettakaṁ dhanaṁ",
  "atk-s0508a212:974_7": "imasmiṁ nagare kassa gehe atthī”ti? “Na kassaci, devā”ti. “Tena hi ayaṁ annabhāro",
  "atk-s0508a212:974_8": "imasmiṁ nagare mahādhanaseṭṭhi nāma hotū”ti taṁdivasameva tassa seṭṭhichattaṁ ussāpesi.",
  "atk-s0508a212:975_0": "So tato paṭṭhāya yāvajīvaṁ kusalakammaṁ katvā tato cuto devamanussesu saṁsaritvā",
  "atk-s0508a212:975_1": "imasmiṁ buddhuppāde kapilavatthunagare sukkodanasakkassa gehe paṭisandhiṁ gaṇhi,",
  "atk-s0508a212:975_2": "anuruddhotissa nāmaṁ ahosi. So mahānāmassa sakkassa kaniṭṭhabhātā, satthu cūḷapitu",
  "atk-s0508a212:975_3": "putto paramasukhumālo mahāpuñño tiṇṇaṁ utūnaṁ anucchavikesu tīsu pāsādesu alaṅkatanāṭakitthīhi",
  "atk-s0508a212:975_4": "parivuto devo viya sampattiṁ anubhavanto suddhodanamahārājena ussāhitehi sakyarājūhi",
  "atk-s0508a212:975_5": "satthu parivāratthaṁ pesitehi bhaddiyakumārādīhi anupiyambavane viharantaṁ satthāraṁ",
  "atk-s0508a212:975_6": "upasaṅkamitvā satthu santike pabbajitvā antovasseyeva dibbacakkhuṁ nibbattetvā, puna",
  "atk-s0508a212:975_7": "dhammasenāpatissa santike kammaṭṭhānaṁ gahetvā cetiyaraṭṭhe pācīnavaṁsadāyaṁ gantvā",
  "atk-s0508a212:975_8": "samaṇadhammaṁ karonto sattamahāpurisavitakke vitakketvā aṭṭhamaṁ jānituṁ nāsakkhi.",
  "atk-s0508a212:975_9": "Tassa taṁ pavattiṁ ñatvā satthā aṭṭhamaṁ mahāpurisavitakkaṁ kathetvā catupaccayasantosabhāvanārāmapaṭimaṇḍitaṁ",
  "atk-s0508a212:975_10": "mahāariyavaṁsapaṭipadaṁ deseti. So desanānusārena vipassanaṁ vaḍḍhetvā abhiññāpaṭisambhidāparivāraṁ",
  "atk-s0508a212:975_11": "arahattaṁ sacchākāsi. Tena vuttaṁ apadāne –",
  "atk-s0508a212:976": "“Sumedhaṁ bhagavantāhaṁ, lokajeṭṭhaṁ narāsabhaṁ;",
  "atk-s0508a212:977": "Vūpakaṭṭhaṁ viharantaṁ, addasaṁ lokanāyakaṁ.",
  "atk-s0508a212:978": "“Upagantvāna sambuddhaṁ, sumedhaṁ lokanāyakaṁ;",
  "atk-s0508a212:979": "Añjaliṁ paggahetvāna, buddhaseṭṭhamayācahaṁ.",
  "atk-s0508a212:980": "“Anukampa mahāvīra, lokajeṭṭha narāsabha;",
  "atk-s0508a212:981": "Padīpaṁ te padassāmi, rukkhamūlamhi jhāyato.",
  "atk-s0508a212:982": "“Adhivāsesi so dhīro, sayambhū vadataṁ varo;",
  "atk-s0508a212:983": "Dumesu vinivijjhitvā, yantaṁ yojiyahaṁ tadā.",
  "atk-s0508a212:984": "“Sahassavaṭṭiṁ pādāsiṁ, buddhassa lokabandhuno;",
  "atk-s0508a212:985": "Sattāhaṁ pajjalitvāna, dīpā vūpasamiṁsu me.",
  "atk-s0508a212:986": "“Tena cittappasādena, cetanāpaṇidhīhi ca;",
  "atk-s0508a212:987": "Jahitvā mānusaṁ dehaṁ, vimānamupapajjahaṁ.",
  "atk-s0508a212:988": "“Upapannassa devattaṁ, byamhaṁ āsi sunimmitaṁ;",
  "atk-s0508a212:989": "Samantato pajjalati, dīpadānassidaṁ phalaṁ.",
  "atk-s0508a212:990": "“Samantā yojanasataṁ, virocesimahaṁ tadā;",
  "atk-s0508a212:991": "Sabbe deve abhibhomi, dīpadānassidaṁ phalaṁ.",
  "atk-s0508a212:992": "“Tiṁsakappāni devindo, devarajjamakārayiṁ;",
  "atk-s0508a212:993": "Na maṁ kecītimaññanti, dīpadānassidaṁ phalaṁ.",
  "atk-s0508a212:994": "“Aṭṭhavīsatikkhattuñca, cakkavattī ahosahaṁ;",
  "atk-s0508a212:995": "Divā rattiñca passāmi, samantā yojanaṁ tadā.",
  "atk-s0508a212:996": "“Sahassalokaṁ ñāṇena, passāmi satthu sāsane;",
  "atk-s0508a212:997": "Dibbacakkhumanuppatto, dīpadānassidaṁ phalaṁ.",
  "atk-s0508a212:998": "“Sumedho nāma sambuddho, tiṁsakappasahassito;",
  "atk-s0508a212:999": "Tassa dīpo mayā dinno, vippasannena cetasā.",
  "atk-s0508a212:1000": "“Paṭisambhidā catasso…pe… kataṁ buddhassa sāsana”nti.",
  "atk-s0508a212:1001_0": "Atha naṁ satthā aparabhāge jetavanamahāvihāre ariyagaṇamajjhe nisinno dibbacakkhukānaṁ",
  "atk-s0508a212:1001_1": "aggaṭṭhāne ṭhapesi “etadaggaṁ, bhikkhave, mama sāvakānaṁ bhikkhūnaṁ dibbacakkhukānaṁ",
  "atk-s0508a212:1001_2": "yadidaṁ anuruddho”ti.",
  "atk-s0508a212:1002_0": "So vimuttisukhaṁ paṭisaṁvedī viharanto ekadivasaṁ attano paṭipattiṁ paccavekkhitvā",
  "atk-s0508a212:1002_1": "pītisomanassajāto udānavasena “pahāya mātāpitaro”tiādikā gāthā abhāsi. Keci pana",
  "atk-s0508a212:1002_2": "“therassa pabbajjaṁ arahattappattiñca pakāsentehi saṅgītikārehi ādito catasso gāthā",
  "atk-s0508a212:1002_3": "bhāsitā. Tato parā therassa ariyavaṁsapaṭipattiyā ārādhitacittena bhagavatā bhāsitā.",
  "atk-s0508a212:1002_4": "Itarā sabbāpi tena tena kāraṇena thereneva bhāsitā”ti vadanti. Iti sabbathāpi imā",
  "atk-s0508a212:1002_5": "gāthā therena bhāsitāpi, theraṁ uddissa bhāsitāpi therassa cetā gāthāti veditabbā. Seyyathidaṁ –",
  "atk-s0508a212:1003": "892.",
  "atk-s0508a212:1004": "“Pahāya mātāpitaro, bhaginī ñātibhātaro;",
  "atk-s0508a212:1005": "Pañca kāmaguṇe hitvā, anuruddhova jhāyati.",
  "atk-s0508a212:1006": "893.",
  "atk-s0508a212:1007": "“Sameto naccagītehi, sammatāḷappabodhano;",
  "atk-s0508a212:1008": "Na tena suddhimajjhagaṁ, mārassa visaye rato.",
  "atk-s0508a212:1009": "894.",
  "atk-s0508a212:1010": "“Etañca samatikkamma, rato buddhassa sāsane;",
  "atk-s0508a212:1011": "Sabboghaṁ samatikkamma, anuruddhova jhāyati.",
  "atk-s0508a212:1012": "895.",
  "atk-s0508a212:1013": "“Rūpā saddā rasā gandhā, phoṭṭhabbā ca manoramā;",
  "atk-s0508a212:1014": "Ete ca samatikkamma, anuruddhova jhāyati.",
  "atk-s0508a212:1015": "896.",
  "atk-s0508a212:1016": "“Piṇḍapātamatikkanto, eko adutiyo muni;",
  "atk-s0508a212:1017": "Esati paṁsukūlāni anuruddho anāsavo.",
  "atk-s0508a212:1018": "897.",
  "atk-s0508a212:1019": "“Vicinī aggahī dhovi, rajayī dhārayī muni;",
  "atk-s0508a212:1020": "Paṁsukūlāni matimā, anuruddho anāsavo.",
  "atk-s0508a212:1021": "898.",
  "atk-s0508a212:1022": "“Mahiccho ca asantuṭṭho, saṁsaṭṭho yo ca uddhato;",
  "atk-s0508a212:1023": "Tassa dhammā ime honti, pāpakā saṁkilesikā.",
  "atk-s0508a212:1024": "899.",
  "atk-s0508a212:1025": "“Sato ca hoti appiccho, santuṭṭho avighātavā;",
  "atk-s0508a212:1026": "Pavivekarato vitto, niccamāraddhavīriyo.",
  "atk-s0508a212:1027": "900.",
  "atk-s0508a212:1028": "“Tassa dhammā ime honti, kusalā bodhipakkhikā;",
  "atk-s0508a212:1029": "Anāsavo ca so hoti, iti vuttaṁ mahesinā.",
  "atk-s0508a212:1030": "901.",
  "atk-s0508a212:1031": "“Mama saṅkappamaññāya, satthā loke anuttaro;",
  "atk-s0508a212:1032": "Manomayena kāyena, iddhiyā upasaṅkami.",
  "atk-s0508a212:1033": "902.",
  "atk-s0508a212:1034": "“Yadā me ahu saṅkappo, tato uttari desayi;",
  "atk-s0508a212:1035": "Nippapañcarato buddho, nippapañcamadesayi.",
  "atk-s0508a212:1036": "903.",
  "atk-s0508a212:1037": "“Tassāhaṁ dhammamaññāya, vihāsiṁ sāsane rato;",
  "atk-s0508a212:1038": "Tisso vijjā anuppattā, kataṁ buddhassa sāsanaṁ.",
  "atk-s0508a212:1039": "904.",
  "atk-s0508a212:1040": "“Pañcapaññāsavassāni, yato nesajjiko ahaṁ;",
  "atk-s0508a212:1041": "Pañcavīsativassāni, yato middhaṁ samūhataṁ.",
  "atk-s0508a212:1042": "905.",
  "atk-s0508a212:1043": "“Nāhu assāsapassāsā, ṭhitacittassa tādino;",
  "atk-s0508a212:1044": "Anejo santimārabbha, cakkhumā parinibbuto.",
  "atk-s0508a212:1045": "906.",
  "atk-s0508a212:1046": "“Asallīnena cittena, vedanaṁ ajjhavāsayi;",
  "atk-s0508a212:1047": "Pajjotasseva nibbānaṁ, vimokkho cetaso ahu.",
  "atk-s0508a212:1048": "907.",
  "atk-s0508a212:1049": "“Ete pacchimakā dāni, munino phassapañcamā;",
  "atk-s0508a212:1050": "Nāññe dhammā bhavissanti, sambuddhe parinibbute.",
  "atk-s0508a212:1051": "908.",
  "atk-s0508a212:1052": "“Natthi dāni punāvāso, devakāyasmi jālini;",
  "atk-s0508a212:1053": "Vikkhīṇo jātisaṁsāro, natthi dāni punabbhavo.",
  "atk-s0508a212:1054": "909.",
  "atk-s0508a212:1055": "“Yassa muhuttena sahassadhā, loko saṁvidito sabrahmakappo;",
  "atk-s0508a212:1056": "Vasī iddhiguṇe cutūpapāte, kāle passati devatā sa bhikkhu.",
  "atk-s0508a212:1057": "910.",
  "atk-s0508a212:1058": "“Annabhāro pure āsiṁ, daliddo ghāsahārako;",
  "atk-s0508a212:1059": "Samaṇaṁ paṭipādesiṁ, upariṭṭhaṁ yasassinaṁ.",
  "atk-s0508a212:1060": "911.",
  "atk-s0508a212:1061": "“Somhi sakyakule jāto, anuruddhoti maṁ vidū;",
  "atk-s0508a212:1062": "Upeto naccagītehi, sammatāḷappabodhano.",
  "atk-s0508a212:1063": "912.",
  "atk-s0508a212:1064": "“Athaddasāsiṁ sambuddhaṁ, satthāraṁ akutobhayaṁ;",
  "atk-s0508a212:1065": "Tasmiṁ cittaṁ pasādetvā, pabbajiṁ anagāriyaṁ.",
  "atk-s0508a212:1066": "913.",
  "atk-s0508a212:1067": "“Pubbenivāsaṁ jānāmi, yattha me vusitaṁ pure;",
  "atk-s0508a212:1068": "Tāvatiṁsesu devesu, aṭṭhāsiṁ sakkajātiyā.",
  "atk-s0508a212:1069": "914.",
  "atk-s0508a212:1070": "“Sattakkhattuṁ manussindo, ahaṁ rajjamakārayiṁ;",
  "atk-s0508a212:1071": "Cāturanto vijitāvī, jambusaṇḍassa issaro;",
  "atk-s0508a212:1072": "Adaṇḍena asatthena, dhammena anusāsayiṁ.",
  "atk-s0508a212:1073": "915.",
  "atk-s0508a212:1074": "“Ito satta tato satta, saṁsārāni catuddasa;",
  "atk-s0508a212:1075": "Nivāsamabhijānissaṁ, devaloke ṭhito tadā.",
  "atk-s0508a212:1076": "916.",
  "atk-s0508a212:1077": "“Pañcaṅgike samādhimhi, sante ekodibhāvite;",
  "atk-s0508a212:1078": "Paṭippassaddhiladdhamhi, dibbacakkhu visujjhi me.",
  "atk-s0508a212:1079": "917.",
  "atk-s0508a212:1080": "“Cutūpapātaṁ jānāmi, sattānaṁ āgatiṁ gatiṁ;",
  "atk-s0508a212:1081": "Itthabhāvaññathābhāvaṁ, jhāne pañcaṅgike ṭhito.",
  "atk-s0508a212:1082": "918.",
  "atk-s0508a212:1083": "“Pariciṇṇo mayā satthā…pe… bhavanetti samūhatā.",
  "atk-s0508a212:1084": "919.",
  "atk-s0508a212:1085": "“Vajjīnaṁ veḷuvagāme, ahaṁ jīvitasaṅkhayā;",
  "atk-s0508a212:1086": "Heṭṭhato veḷugumbasmiṁ, nibbāyissaṁ anāsavo”ti.",
  "atk-s0508a212:1087_0": "Tattha pahāyāti pajahitvā. Mātāpitaroti mātarañca pitarañca. Ayañhettha adhippāyo",
  "atk-s0508a212:1087_1": "– yathā aññe keci ñātipārijuññena vā bhogapārijuññena vā abhibhūtā pabbajanti, pabbajitā",
  "atk-s0508a212:1087_2": "ca kiccantarapasutā viharanti, na evaṁ mayaṁ. Mayaṁ pana mahantaṁ ñātiparivaṭṭaṁ,",
  "atk-s0508a212:1087_3": "mahantañca bhogakkhandhaṁ pahāya kāmesu nirapekkhā pabbajitāti. Jhāyatīti ārammaṇūpanijjhānaṁ",
  "atk-s0508a212:1087_4": "lakkhaṇūpanijjhānañcāti, duvidhampi jhānaṁ anuyutto viharati.",
  "atk-s0508a212:1088_0": "Sameto naccagītehīti naccehi ca gītehi ca samaṅgībhūto, naccāni passanto gītāni suṇantoti",
  "atk-s0508a212:1088_1": "attho. “Sammato”ti ca paṭhanti, naccagītehi pūjitoti attho. Sammatāḷappabodhanoti",
  "atk-s0508a212:1088_2": "sammatāḷasaddehi paccūsakāle pabodhetabbo. Na tena suddhimajjhaganti tena kāmabhogena",
  "atk-s0508a212:1088_3": "saṁsārasuddhiṁ nādhigacchiṁ. Mārassa visaye ratoti kilesamārassa visayabhūte kāmaguṇe",
  "atk-s0508a212:1088_4": "rato. “Kilesamārassa visayabhūtena kāmaguṇabhogena saṁsārasuddhi hotī”ti evaṁdiṭṭhiko",
  "atk-s0508a212:1088_5": "ahutvāti attho. Tenāha “etañca samatikkammā”tiādi. Tattha etanti etaṁ pañcavidhampi",
  "atk-s0508a212:1088_6": "kāmaguṇaṁ. Samatikkammāti samatikkamitvā, anapekkho chaḍḍetvāti attho. Sabboghanti",
  "atk-s0508a212:1088_7": "kāmoghādikaṁ sabbampi oghaṁ.",
  "atk-s0508a212:1089_0": "Pañca kāmaguṇe sarūpato dassetuṁ “rūpā saddā”tiādi vuttaṁ. Tattha manoramāti lobhanīyaṭṭhena",
  "atk-s0508a212:1089_1": "manaṁ ramayantīti manoramā, manāpiyāti vuttaṁ hoti. Yathāha “katame pañca manāpiyā",
  "atk-s0508a212:1089_2": "rūpā, manāpiyā saddā”tiādi.",
  "atk-s0508a212:1090_0": "Piṇḍapātamatikkantoti piṇḍapātaggahaṇaṁ atikkanto, piṇḍapātaggahaṇato nivattentoti",
  "atk-s0508a212:1090_1": "attho. Ekoti ekākī apacchāsamaṇo. Adutiyoti nittaṇho. Taṇhā hi purisassa dutiyo nāma.",
  "atk-s0508a212:1090_2": "Yathāha “taṇhādutiyo puriso”ti. Esatīti pariyesati.",
  "atk-s0508a212:1091_0": "Vicinīti esantova tattha tattha saṅkārakūṭādike paṁsukūluppattiṭṭhāne vicini. Aggahīti",
  "atk-s0508a212:1091_1": "vicinitvā asucimakkhitampi ajigucchanto gaṇhi. Dhovīti, vikkhālesi. Rajayīti dhovitvā",
  "atk-s0508a212:1091_2": "gahitaṁ sibbitvā kappiyarajanena rajayi. Dhārayīti rajitvā kappabinduṁ datvā dhāresi,",
  "atk-s0508a212:1091_3": "nivāsesi ceva pārupi ca.",
  "atk-s0508a212:1092_0": "Idāni pācīnavaṁsadāye satthārā dinnaovādaṁ tassa ca attanā matthakappattabhāvaṁ dīpento",
  "atk-s0508a212:1092_1": "“mahiccho ca asantuṭṭho”tiādikā gāthā abhāsi. Tattha mahicchoti mahatiyā paccayicchāya",
  "atk-s0508a212:1092_2": "samannāgato, uḷāruḷāre bahū ca paccaye icchantoti attho. Asantuṭṭhoti nissantuṭṭho,",
  "atk-s0508a212:1092_3": "yathālābhasantosādinā santosena virahito. Saṁsaṭṭhoti gihīhi ceva pabbajitehi ca",
  "atk-s0508a212:1092_4": "ananulomikena saṁsaggena saṁsaṭṭho. Uddhatoti ukkhitto. Tassāti “mahiccho”tiādinā",
  "atk-s0508a212:1092_5": "vuttapuggalassa. Dhammāti mahicchatā asantoso, saṁsaṭṭhatā vikkhepoti īdisā. Lāmakaṭṭhena",
  "atk-s0508a212:1092_6": "pāpakā. Saṁkilesikāti tassa cittassa malīnabhāvakaraṇato saṁkilesikā dhammā honti.",
  "atk-s0508a212:1093_0": "Satoca hoti appicchoti yadā panāyaṁ puggalo kalyāṇamitte sevanto bhajanto payirupāsanto",
  "atk-s0508a212:1093_1": "saddhammaṁ suṇanto yoniso manasi karonto satimā ca mahicchataṁ pahāya appiccho ca",
  "atk-s0508a212:1093_2": "hoti. Asantosaṁ pahāya santuṭṭho, cittassa vighātakaraṁ vikkhepaṁ pahāya avighātavā",
  "atk-s0508a212:1093_3": "avikkhitto samāhito, gaṇasaṅgaṇikaṁ pahāya pavivekarato, vivekābhiratiyā nibbidāya",
  "atk-s0508a212:1093_4": "dhammapītiyā vitto sumano tuṭṭhacitto, sabbaso kosajjapahānena āraddhavīriyo.",
  "atk-s0508a212:1094_0": "Tassa evaṁ appicchatādiguṇasamannāgatassa ime satipaṭṭhānādayo sattatiṁsappabhedā",
  "atk-s0508a212:1094_1": "tividhavipassanāsaṅgahā kosallasambhūtaṭṭhena kusalā, maggapariyāpannā bodhipakkhikā",
  "atk-s0508a212:1094_2": "dhammā honti. So tehi samannāgato sabbaso āsavānaṁ khepanena aggamaggakkhaṇato paṭṭhāya",
  "atk-s0508a212:1094_3": "anāsavo ca hoti. Iti evaṁ vuttaṁ mahesinā sammāsambuddhena pācīnavaṁsadāye mahāpurisavitakke",
  "atk-s0508a212:1094_4": "matthakaṁ pāpanavasenāti adhippāyo.",
  "atk-s0508a212:1095_0": "Mamasaṅkappamaññāyāti “apicchassāyaṁ, bhikkhave, dhammo, nāyaṁ dhammo mahicchassā”tiādinā",
  "atk-s0508a212:1095_1": "mahāpurisavitakkavasena āraddhaṁ, te ca matthakaṁ pāpetuṁ asamatthabhāvena ṭhitaṁ",
  "atk-s0508a212:1095_2": "mama saṅkappaṁ jānitvā. Manomayenāti manomayena viya, manasā nimmitasadisena pariṇāmitenāti",
  "atk-s0508a212:1095_3": "attho. Iddhiyāti “ayaṁ kāyo idaṁ cittaṁ viya hotū”ti evaṁ pavattaadhiṭṭhāniddhiyā.",
  "atk-s0508a212:1096_0": "Yadāme ahu saṅkappoti yasmiṁ kāle mayhaṁ “kīdiso nu kho aṭṭhamo mahāpurisavitakko”ti",
  "atk-s0508a212:1096_1": "parivitakko ahosi. Tato mama saṅkappamaññāya iddhiyā upasaṅkamīti yojanā. Uttari",
  "atk-s0508a212:1096_2": "desayīti “nippapañcārāmassāyaṁ, bhikkhave, dhammo nippapañcaratino, nāyaṁdhammo papañcārāmassa",
  "atk-s0508a212:1096_3": "papañcaratino”ti imamaṭṭhamaṁ mahāpurisavitakkaṁ pūrento upari desayi. Taṁ pana desitaṁ",
  "atk-s0508a212:1096_4": "dhammaṁ desento āha “nippapañcarato buddho, nippapañcamadesayī”ti. Papañcā nāma rāgādayo",
  "atk-s0508a212:1096_5": "kilesā, tesaṁ vūpasamatāya, tadabhāvato ca lokuttaradhammā nippapañcā nāma. Tasmiṁ",
  "atk-s0508a212:1096_6": "nippapañce rato abhirato sammāsambuddho yathā taṁ pāpuṇāmi, tathā tādisaṁ dhammaṁ",
  "atk-s0508a212:1096_7": "adesayi, sāmukkaṁsikaṁ catusaccadhammadesanaṁ pakāsayīti attho.",
  "atk-s0508a212:1097": "Tassāhaṁ dhammamaññāyāti tassā satthu desanāya dhammaṁ jānitvā yathānusiṭṭhaṁ paṭipajjanto vihāsiṁ sikkhattayasaṅgahe sāsane rato abhirato hutvāti attho.",
  "atk-s0508a212:1098_0": "Satthārā attano samāgamaṁ tena sādhitamatthaṁ dassetvā idāni attano pabbajitakālato",
  "atk-s0508a212:1098_1": "paṭṭhāya āraddhavīriyataṁ, kāye anapekkhatāya seyyasukhapassasukhānaṁ pariccāgaṁ,",
  "atk-s0508a212:1098_2": "appamiddhakālato paṭṭhāya āraddhavīriyatañca dassento “pañcapaññāsavassānī”ti gāthamāha.",
  "atk-s0508a212:1098_3": "Tattha yato nesajjiko ahanti yato paṭṭhāya “yogānukūlatā kammaṭṭhānapariyuṭṭhitasappurisacariyā",
  "atk-s0508a212:1098_4": "sallekhavuttī”ti evamādiguṇe disvā nesajjiko ahosiṁ tāni pañcapaññāsa vassāni. Yato",
  "atk-s0508a212:1098_5": "middhaṁ samūhatanti yato paṭṭhāya mayā niddā pariccattā tāni pañcavīsativassāni.",
  "atk-s0508a212:1098_6": "“Therassa pañcapaññāsāya vassesu nesajjikassa sato ādito pañcavīsativassāni niddā",
  "atk-s0508a212:1098_7": "nāhosi, tato paraṁ sarīrakilamathena pacchimayāme niddā ahosī”ti vadanti.",
  "atk-s0508a212:1099_0": "“Nāhu assāsapassāsā” tiādikā tisso gāthā satthu parinibbānakāle bhikkhūhi “kiṁ bhagavā",
  "atk-s0508a212:1099_1": "parinibbuto”ti puṭṭho parinibbānabhāvaṁ pavedento āha. Tattha nāhu assāsapassāsā,",
  "atk-s0508a212:1099_2": "ṭhitacittassa tādinoti anulomapaṭilomato anekākāravokārā sabbā samāpattiyo samāpajjitvā",
  "atk-s0508a212:1099_3": "vuṭṭhāya sabbapacchā catutthajjhāne ṭhitacittassa tādino buddhassa bhagavato assāsapassāsā",
  "atk-s0508a212:1099_4": "nāhu nāhesunti attho. Etena yasmā catutthajjhānaṁ samāpannassa kāyasaṅkhārā nirujjhanti.",
  "atk-s0508a212:1099_5": "Kāyasaṅkhārāti ca assāsapassāsā vuccanti, tasmā catutthajjhānakkhaṇato paṭṭhāya assāsapassāsā",
  "atk-s0508a212:1099_6": "nāhesunti dasseti. Taṇhāsaṅkhātāya ejāya abhāvato anejo, samādhismiṁ ṭhitattā vā",
  "atk-s0508a212:1099_7": "anejo. Santimārabbhāti anupādisesaṁ nibbānaṁ ārabbha paṭicca sandhāya. Cakkhumāti",
  "atk-s0508a212:1099_8": "pañcahi cakkhūhi cakkhumā. Parinibbutoti parinibbāyi. Ayañhettha attho – nibbānārammaṇacatutthajjhānaphalasamāpattiṁ",
  "atk-s0508a212:1099_9": "samāpajjitvā tadanantarameva anupādisesāya nibbānadhātuyā parinibbutoti.",
  "atk-s0508a212:1100_0": "Asallīnenāti alīnena asaṁkuṭitena suvikasiteneva cittena. Vedanaṁ ajjhavāsayīti sato",
  "atk-s0508a212:1100_1": "sampajāno hutvā māraṇantikaṁ vedanaṁ adhivāsesi, na vedanānuvattī hutvā ito cito",
  "atk-s0508a212:1100_2": "ca samparivatti. Pajjotasseva nibbānaṁ, vimokkho cetaso ahūti yathā telañca paṭicca,",
  "atk-s0508a212:1100_3": "vaṭṭiñca paṭicca pajjalanto pajjoto padīpo tesaṁ parikkhaye nibbāyati. Nibbuto ca",
  "atk-s0508a212:1100_4": "katthaci gantvā na tiṭṭhati, aññadatthu antaradhāyati, adassanameva gacchati; evaṁ",
  "atk-s0508a212:1100_5": "kilesābhisaṅkhāre nissāya pavattamāno khandhasantāno tesaṁ parikkhaye nibbāyati,",
  "atk-s0508a212:1100_6": "nibbuto ca katthaci gantvā na tiṭṭhati, aññadatthu antaradhāyati, adassanameva gacchatīti",
  "atk-s0508a212:1100_7": "dasseti. Tena vuttaṁ “nibbanti dhīrā yathāyaṁ padīpo”ti, “accī yathā vātavegena khittā”ti ca ādi.",
  "atk-s0508a212:1101_0": "Eteti parinibbānakkhaṇe satthu santāne pavattamānānaṁ dhammānaṁ attano paccakkhatāya",
  "atk-s0508a212:1101_1": "vuttaṁ. Pacchimakā tato paraṁ cittuppādābhāvato. Dānīti etarahi. Phassapañcamāti",
  "atk-s0508a212:1101_2": "phassapañcamakānaṁ dhammānaṁ pākaṭabhāvato vuttaṁ. Tathā hi cittuppādakathāyampi",
  "atk-s0508a212:1101_3": "phassapañcamakāva ādito vuttā. Aññe dhammāti saha nissayena aññe cittacetasikā dhammā,",
  "atk-s0508a212:1101_4": "na parinibbānacittacetasikā. Nanu tepi na bhavissantevāti? Saccaṁ na bhavissanti,",
  "atk-s0508a212:1101_5": "āsaṅkābhāvato pana te sandhāya “na bhavissantī”ti na vattabbameva. “Itare pana sekkhaputhujjanānaṁ",
  "atk-s0508a212:1101_6": "viya bhavissanti nu kho”ti siyā āsaṅkāti tadāsaṅkānivattanatthaṁ “nāññe dhammā bhavissantī”ti vuttaṁ.",
  "atk-s0508a212:1102_0": "Natthidāni punāvāso, devakāyasmi jālinīti, ettha jālinīti devataṁ ālapati, devate",
  "atk-s0508a212:1102_1": "devakāyasmiṁ devasamūhe upapajjanavasena puna āvāso āvasanaṁ idāni mayhaṁ natthīti",
  "atk-s0508a212:1102_2": "attho. Tattha kāraṇamāha “vikkhīṇo”tiādinā. Sā kira devatā purimattabhāve therassa",
  "atk-s0508a212:1102_3": "pādaparicārikā, tasmā idāni theraṁ jiṇṇaṁ vuddhaṁ disvā purimasinehena āgantvā “tattha",
  "atk-s0508a212:1102_4": "cittaṁ paṇidhehi, yattha te vusitaṁ pure”ti devūpapattiṁ yāci. Atha “dāni natthī”tiādinā",
  "atk-s0508a212:1102_5": "thero tassā paṭivacanaṁ adāsi. Taṁ sutvā devatā vihatāsā tatthevantaradhāyi.",
  "atk-s0508a212:1103_0": "Atha thero vehāsaṁ abbhuggantvā attano ānubhāvaṁ sabrahmacārīnaṁ pakāsento “yassa",
  "atk-s0508a212:1103_1": "muhuttenā”ti gāthamāha. Tassattho – yassa khīṇāsavabhikkhuno muhuttamattena eva sahassadhā",
  "atk-s0508a212:1103_2": "sahassappakāro tisahassimahāsahassipabhedo, loko sabrahmakappo sahabrahmaloko, saṁvidito",
  "atk-s0508a212:1103_3": "sammadeva vidito ñāto paccakkhaṁ kato, evaṁ iddhiguṇe iddhisampadāya cutūpapāte ca",
  "atk-s0508a212:1103_4": "vasībhāvappatto so bhikkhu upagatakāle devatā passati, na tassa devatānaṁ dassane",
  "atk-s0508a212:1103_5": "parihānīti. Therena kira jāliniyā devatāya paṭivacanadānavasena “natthi dānī”ti gāthāya",
  "atk-s0508a212:1103_6": "vuttāya bhikkhū jāliniṁ apassantā “kiṁ nu kho thero dhammālapanavasena kiñci ālapatī”ti",
  "atk-s0508a212:1103_7": "cintesuṁ. Tesaṁ cittācāraṁ ñatvā thero “yassa muhuttenā”ti imaṁ gāthamāha.",
  "atk-s0508a212:1104_0": "Annabhāro pureti evaṁnāmo purimattabhāve. Ghāsahārakoti ghāsamattassa atthāya bhattiṁ",
  "atk-s0508a212:1104_1": "katvā jīvanako. Samaṇanti samitapāpaṁ. Paṭipādesinti paṭimukho hutvā pādāsiṁ, pasādena",
  "atk-s0508a212:1104_2": "abhimukho hutvā āhāradānaṁ adāsinti adhippāyo. Upariṭṭhanti evaṁnāmakaṁ paccekabuddhaṁ.",
  "atk-s0508a212:1104_3": "Yasassinanti kittimantaṁ patthaṭayasaṁ. Imāya gāthāya yāva carimattabhāvā uḷārasampattihetubhūtaṁ",
  "atk-s0508a212:1104_4": "attano pubbakammaṁ dasseti. Tenāha “somhi sakyakule jāto”tiādi.",
  "atk-s0508a212:1105_0": "Itosattāti ito manussalokato cavitvā devaloke dibbena ādhipaccena satta. Tato sattāti",
  "atk-s0508a212:1105_1": "tato devalokato cavitvā manussaloke cakkavattibhāvena satta. Saṁsārāni catuddasāti",
  "atk-s0508a212:1105_2": "catuddasa bhavantarasaṁsaraṇāni. Nivāsamabhijānissanti pubbenivāsaṁ aññāsiṁ. Devaloke",
  "atk-s0508a212:1105_3": "ṭhito tadāti tañca kho na imasmiṁyeva attabhāve, api ca kho yadā ito anantarātīte",
  "atk-s0508a212:1105_4": "attabhāve devaloke ṭhito, tadā aññāsinti attho.",
  "atk-s0508a212:1106_0": "Idāni attanā dibbacakkhuñāṇacutūpapātañāṇānaṁ adhigatākāraṁ dassento “pañcaṅgike”tiādinā",
  "atk-s0508a212:1106_1": "dve gāthā abhāsi. Tattha pañcaṅgike samādhimhīti abhiññāpādakacatutthajjhānasamādhimhi.",
  "atk-s0508a212:1106_2": "So hi pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti",
  "atk-s0508a212:1106_3": "imehi pañcahi aṅgehi samannāgatattā pañcaṅgiko samādhīti vuccati. Santeti paṭipakkhavūpasamena",
  "atk-s0508a212:1106_4": "aṅgasantatāya ca sante. Ekodibhāviteti ekodibhāvagate, suciṇṇe vasībhāvappatteti",
  "atk-s0508a212:1106_5": "attho. Paṭippassaddhiladdhamhīti kilesānaṁ paṭippassaddhiyā laddhe. Dibbacakkhu visujjhi",
  "atk-s0508a212:1106_6": "meti evaṁvidhe samādhimhi sampādite mayhaṁ dibbacakkhuñāṇaṁ visujjhi, ekādasahi upakkilesehi",
  "atk-s0508a212:1106_7": "vimuttiyā visuddhaṁ ahosi.",
  "atk-s0508a212:1107_0": "Cutūpapātaṁ jānāmīti sattānaṁ cutiñca upapattiñca jānāmi, jānanto ca “ime sattā amumhā",
  "atk-s0508a212:1107_1": "lokamhā āgantvā idhūpapannā, imamhā ca lokā gantvā amumhi loke upapajjissantī”ti",
  "atk-s0508a212:1107_2": "sattānaṁ āgatiṁ gatiñca jānāmi, jānanto eva ca nesaṁ itthabhāvaṁ manussabhāvaṁ tato",
  "atk-s0508a212:1107_3": "aññathābhāvaṁ aññathātiracchānabhāvañca upapattito puretarameva jānāmi. Tayidaṁ sabbampi",
  "atk-s0508a212:1107_4": "pañcaṅgike samādhimhi sampādite evāti dassento āha “jhāne pañcaṅgike ṭhito”ti. Tattha",
  "atk-s0508a212:1107_5": "pañcaṅgike jhāne ṭhito patiṭṭhito hutvā evaṁ jānāmīti attho.",
  "atk-s0508a212:1108_0": "Evaṁ vijjāttayaṁ dassetvā tappasaṅgena pubbe dassitampi tatiyavijjaṁ saha kiccanipphattiyā",
  "atk-s0508a212:1108_1": "dassento “pariciṇṇo mayā satthā”tiādinā gāthādvayamāha. Tattha vajjīnaṁ veḷuvagāmeti",
  "atk-s0508a212:1108_2": "vajjiraṭṭhassa veḷuvagāme, vajjiraṭṭhe yattha pacchimavassaṁ upagacchi veḷuvagāme.",
  "atk-s0508a212:1108_3": "Heṭṭhato veḷugumbasminti tattha aññatarassa veḷugumbassa heṭṭhā. Nibbāyissanti nibbāyissāmi,",
  "atk-s0508a212:1108_4": "anupādisesāya nibbānadhātuyā parinibbāyissāmīti attho.",
  "atk-s0508a212:1109": "Anuruddhattheragāthāvaṇṇanā niṭṭhitā.",
  "atk-s0508a212:1110": "10. Pārāpariyattheragāthāvaṇṇanā",
  "atk-s0508a212:1111_0": "Samaṇassaahu cintātiādikā āyasmato pārāpariyattherassa gāthā. Imassa vatthu heṭṭhā",
  "atk-s0508a212:1111_1": "āgatameva. Tā ca gāthā satthari dharante attano puthujjanakāle manacchaṭṭhānaṁ indriyānaṁ",
  "atk-s0508a212:1111_2": "niggaṇhanacintāya pakāsanavasena bhāsitā. Imā pana aparabhāge satthari parinibbute",
  "atk-s0508a212:1111_3": "attano ca parinibbāne upaṭṭhite tadā āyatiñca bhikkhūnaṁ uddhammapaṭipattiyā pakāsanavasena bhāsitā. Tattha –",
  "atk-s0508a212:1112": "920.",
  "atk-s0508a212:1113": "“Samaṇassa ahu cintā, pupphitamhi mahāvane;",
  "atk-s0508a212:1114": "Ekaggassa nisinnassa, pavivittassa jhāyino”ti. –",
  "atk-s0508a212:1115_0": "Ayaṁ gāthā saṅgītikārehi ṭhapitā. Tassattho heṭṭhā vuttanayova. Ayaṁ pana sambandho",
  "atk-s0508a212:1115_1": "– satthari aggasāvakesu ekaccesu mahātheresu ca parinibbutesu atītasatthuke pāvacane",
  "atk-s0508a212:1115_2": "subbacesu sikkhākāmesu bhikkhūsu dullabhesu, dubbacesu micchāpaṭipattibahulesu bhikkhūsu",
  "atk-s0508a212:1115_3": "ca jātesu supupphite mahante sālavane nisinnassa pavivittassa ekaggassa jhāyanasīlassa,",
  "atk-s0508a212:1115_4": "samitapāpatāya samaṇassa, pārāpariyattherassa paṭipattiṁ nissāya cintā vīmaṁsā ahosīti itarā –",
  "atk-s0508a212:1116": "921.",
  "atk-s0508a212:1117": "“Aññathā lokanāthamhi, tiṭṭhante purisuttame;",
  "atk-s0508a212:1118": "Iriyaṁ āsi bhikkhūnaṁ, aññathā dāni dissati.",
  "atk-s0508a212:1119": "922.",
  "atk-s0508a212:1120": "“Sītavātaparittāṇaṁ, hirikopīnachādanaṁ;",
  "atk-s0508a212:1121": "Mattaṭṭhiyaṁ abhuñjiṁsu, santuṭṭhā itarītare.",
  "atk-s0508a212:1122": "923.",
  "atk-s0508a212:1123": "“Paṇītaṁ yadi vā lūkhaṁ, appaṁ vā yadi vā bahuṁ;",
  "atk-s0508a212:1124": "Yāpanatthaṁ abhuñjiṁsu, agiddhā nādhimucchitā.",
  "atk-s0508a212:1125": "924.",
  "atk-s0508a212:1126": "“Jīvitānaṁ parikkhāre, bhesajje atha paccaye;",
  "atk-s0508a212:1127": "Na bāḷhaṁ ussukā āsuṁ, yathā te āsavakkhaye.",
  "atk-s0508a212:1128": "925.",
  "atk-s0508a212:1129": "“Araññe rukkhamūlesu, kandarāsu guhāsu ca;",
  "atk-s0508a212:1130": "Vivekamanubrūhantā, vihaṁsu tapparāyaṇā.",
  "atk-s0508a212:1131": "926.",
  "atk-s0508a212:1132": "“Nīcā niviṭṭhā subharā, mudū athaddhamānasā;",
  "atk-s0508a212:1133": "Abyāsekā amukharā, atthacintāvasānugā.",
  "atk-s0508a212:1134": "927.",
  "atk-s0508a212:1135": "“Tato pāsādikaṁ āsi, gataṁ bhuttaṁ nisevitaṁ;",
  "atk-s0508a212:1136": "Siniddhā teladhārāva, ahosi iriyāpatho.",
  "atk-s0508a212:1137": "928.",
  "atk-s0508a212:1138": "“Sabbāsavaparikkhīṇā, mahājhāyī mahāhitā;",
  "atk-s0508a212:1139": "Nibbutā dāni te therā, parittā dāni tādisā.",
  "atk-s0508a212:1140": "929.",
  "atk-s0508a212:1141": "“Kusalānañca dhammānaṁ, paññāya ca parikkhayā;",
  "atk-s0508a212:1142": "Sabbākāravarūpetaṁ, lujjate jinasāsanaṁ.",
  "atk-s0508a212:1143": "930.",
  "atk-s0508a212:1144": "“Pāpakānañca dhammānaṁ, kilesānañca yo utu;",
  "atk-s0508a212:1145": "Upaṭṭhitā vivekāya, ye ca saddhammasesakā.",
  "atk-s0508a212:1146": "931.",
  "atk-s0508a212:1147": "“Te kilesā pavaḍḍhantā, āvisanti bahuṁ janaṁ;",
  "atk-s0508a212:1148": "Kīḷanti maññe bālehi, ummattehiva rakkhasā.",
  "atk-s0508a212:1149": "932.",
  "atk-s0508a212:1150": "“Kilesehābhibhūtā te, tena tena vidhāvitā;",
  "atk-s0508a212:1151": "Narā kilesavatthūsu, sasaṅgāmeva ghosite.",
  "atk-s0508a212:1152": "933.",
  "atk-s0508a212:1153": "“Pariccajitvā saddhammaṁ, aññamaññehi bhaṇḍare;",
  "atk-s0508a212:1154": "Diṭṭhigatāni anventā, idaṁ seyyoti maññare.",
  "atk-s0508a212:1155": "934.",
  "atk-s0508a212:1156": "“Dhanañca puttaṁ bhariyañca, chaḍḍayitvāna niggatā;",
  "atk-s0508a212:1157": "Kaṭacchubhikkhahetūpi, akicchāni nisevare.",
  "atk-s0508a212:1158": "935.",
  "atk-s0508a212:1159": "“Udarāvadehakaṁ bhutvā, sayantuttānaseyyakā;",
  "atk-s0508a212:1160": "Kathā vaḍḍhenti paṭibuddhā, yā kathā satthugarahitā.",
  "atk-s0508a212:1161": "936.",
  "atk-s0508a212:1162": "“Sabbakārukasippāni, cittiṁ katvāna sikkhare;",
  "atk-s0508a212:1163": "Avūpasantā ajjhattaṁ, sāmaññatthotiacchati.",
  "atk-s0508a212:1164": "937.",
  "atk-s0508a212:1165": "“Mattikaṁ telacuṇṇañca, udakāsanabhojanaṁ;",
  "atk-s0508a212:1166": "Gihīnaṁ upanāmenti, ākaṅkhantā bahuttaraṁ.",
  "atk-s0508a212:1167": "938.",
  "atk-s0508a212:1168": "“Dantaponaṁ kapitthañca, pupphaṁ khādaniyāni ca;",
  "atk-s0508a212:1169": "Piṇḍapāte ca sampanne, ambe āmalakāni ca.",
  "atk-s0508a212:1170": "939.",
  "atk-s0508a212:1171": "“Bhesajjesu yathā vejjā, kiccākicce yathā gihī;",
  "atk-s0508a212:1172": "Gaṇikāva vibhūsāyaṁ, issare khattiyā yathā.",
  "atk-s0508a212:1173": "940.",
  "atk-s0508a212:1174": "“Nekatikā vañcanikā, kūṭasakkhī apāṭukā;",
  "atk-s0508a212:1175": "Bahūhi parikappehi, āmisaṁ paribhuñjare.",
  "atk-s0508a212:1176": "941.",
  "atk-s0508a212:1177": "“Lesakappe pariyāye, parikappenudhāvitā;",
  "atk-s0508a212:1178": "Jīvikatthā upāyena, saṅkaḍḍhanti bahuṁ dhanaṁ.",
  "atk-s0508a212:1179": "942.",
  "atk-s0508a212:1180": "“Upaṭṭhāpenti parisaṁ, kammato no ca dhammato;",
  "atk-s0508a212:1181": "Dhammaṁ paresaṁ desenti, lābhato no ca atthato.",
  "atk-s0508a212:1182": "943.",
  "atk-s0508a212:1183": "“Saṅghalābhassa bhaṇḍanti, saṅghato paribāhirā;",
  "atk-s0508a212:1184": "Paralābhopajīvantā, ahirīkā na lajjare.",
  "atk-s0508a212:1185": "944.",
  "atk-s0508a212:1186": "“Nānuyuttā tathā eke, muṇḍā saṅghāṭipārutā;",
  "atk-s0508a212:1187": "Sambhāvanaṁyevicchanti, lābhasakkāramucchitā.",
  "atk-s0508a212:1188": "945.",
  "atk-s0508a212:1189": "“Evaṁ nānappayātamhi, na dāni sukaraṁ tathā;",
  "atk-s0508a212:1190": "Aphusitaṁ vā phusituṁ, phusitaṁ vānurakkhituṁ.",
  "atk-s0508a212:1191": "946.",
  "atk-s0508a212:1192": "“Yathā kaṇṭakaṭṭhānamhi, careyya anupāhano;",
  "atk-s0508a212:1193": "Satiṁ upaṭṭhapetvāna, evaṁ gāme munī care.",
  "atk-s0508a212:1194": "947.",
  "atk-s0508a212:1195": "“Saritvā pubbake yogī, tesaṁ vattamanussaraṁ;",
  "atk-s0508a212:1196": "Kiñcāpi pacchimo kālo, phuseyya amataṁ padaṁ.",
  "atk-s0508a212:1197": "948.",
  "atk-s0508a212:1198": "“Idaṁ vatvā sālavane, samaṇo bhāvitindriyo;",
  "atk-s0508a212:1199": "Brāhmaṇo parinibbāyī, isi khīṇapunabbhavo”ti. –",
  "atk-s0508a212:1200": "Imā gāthā thereneva bhāsitā.",
  "atk-s0508a212:1201_0": "Tattha iriyaṁ āsi bhikkhūnanti purisuttame lokanāthamhi sammāsambuddhe tiṭṭhante",
  "atk-s0508a212:1201_1": "dharante etarahi paṭipattibhāvato. Aññathā aññena pakārena bhikkhūnaṁ iriyaṁ caritaṁ",
  "atk-s0508a212:1201_2": "ahosi yathānusiṭṭhaṁ paṭipattibhāvato. Aññathā dāni dissatīti idāni pana tato aññathā",
  "atk-s0508a212:1201_3": "bhikkhūnaṁ iriyaṁ dissati ayāthāvapaṭipattibhāvatoti adhippāyo.",
  "atk-s0508a212:1202_0": "Idāni satthari dharante yenākārena bhikkhūnaṁ paṭipatti ahosi, taṁ tāva dassetuṁ",
  "atk-s0508a212:1202_1": "“sītavātaparittāṇa”ntiādi vuttaṁ. Tattha mattaṭṭhiyanti taṁ mattaṁ payojanaṁ. Yāvadeva",
  "atk-s0508a212:1202_2": "sītavātaparittāṇaṁ, yāvadeva hirīkopīnapaṭicchādanaṁ katvā cīvaraṁ paribhuñjiṁsu.",
  "atk-s0508a212:1202_3": "Kathaṁ? Santuṭṭhā itarītare yasmiṁ tasmiṁ hīne paṇīte vā yathāladdhe paccaye santosaṁ āpannā.",
  "atk-s0508a212:1203_0": "Paṇītanti uḷāraṁ sappiādinā saṁsaṭṭhaṁ, tadabhāvena lūkhaṁ. Appanti, catupañcālopamattampi.",
  "atk-s0508a212:1203_1": "Bahuṁ yāpanatthaṁ abhuñjiṁsūti paṇītaṁ bahuṁ bhuñjantāpi yāpanamattameva āhāraṁ bhuñjiṁsu.",
  "atk-s0508a212:1203_2": "Tato eva agiddhā gedhaṁ anāpannā. Nādhimucchitā na ajjhositā akkhabbhañjanaṁ viya",
  "atk-s0508a212:1203_3": "sākaṭikā, vaṇalepanaṁ viya vaṇino abhuñjiṁsu.",
  "atk-s0508a212:1204_0": "Jīvitānaṁparikkhāre, bhesajje atha paccayepi jīvitānaṁ pavattiyā parikkhārabhūte",
  "atk-s0508a212:1204_1": "bhesajjasaṅkhāte paccaye gilānapaccaye. Yathā teti yathā te purimakā bhikkhū āsavakkhaye",
  "atk-s0508a212:1204_2": "ussukā yuttā āsuṁ, tathā te rogābhibhūtāpi gilānapaccaye bāḷhaṁ ativiya ussukā nāhesunti attho.",
  "atk-s0508a212:1205": "Tapparāyaṇāti vivekaparāyaṇā vivekapoṇā. Evaṁ catūhi gāthāhi catupaccayasantosaṁ bhāvanābhiratiñca dassentena tesaṁ ariyavaṁsapaṭipadā dassitā.",
  "atk-s0508a212:1206_0": "Nīcāti “mayaṁ paṁsukūlikā piṇḍapātikā”ti attukkaṁsanaparavambhanāni akatvā nīcavuttino,",
  "atk-s0508a212:1206_1": "nivātavuttinoti attho. Niviṭṭhāti sāsane niviṭṭhasaddhā. Subharāti appicchatādibhāvena",
  "atk-s0508a212:1206_2": "suposā. Mudūti vattapaṭipattiyaṁ sakale ca brahmacariye mudū, suparikammakatasuvaṇṇaṁ",
  "atk-s0508a212:1206_3": "viya viniyogakkhamā. Mudūti vā abhākuṭikā uttānamukhā pupphitamukhena paṭisanthāravuttino,",
  "atk-s0508a212:1206_4": "sutitthaṁ viya sukhāvahāti vuttaṁ hoti. Athaddhamānasāti akathinacittā tena subbacabhāvamāha.",
  "atk-s0508a212:1206_5": "Abyāsekāti sativippavāsābhāvato kilesabyāsekarahitā, antarantarā taṇhādiṭṭhimānādīhi",
  "atk-s0508a212:1206_6": "avokiṇṇāti attho. Amukharāti na mukharā, na mukhena kharā vacīpāgabbhiyarahitāti",
  "atk-s0508a212:1206_7": "vā attho. Atthacintāvasānugāti hitacintāvasānugāhitacintāvasikā, attano paresañca",
  "atk-s0508a212:1206_8": "hitacintameva anuparivattanakā.",
  "atk-s0508a212:1207_0": "Tatoti tasmā nīcavuttādihetu. Pāsādikanti pasādajanikaṁ paṭipattiṁ passantānaṁ suṇantānañca",
  "atk-s0508a212:1207_1": "pasādāvahaṁ. Gatanti abhikkantapaṭikkantaparivattanādigamanaṁ. Gatanti vā kāyavācāpavatti.",
  "atk-s0508a212:1207_2": "Bhuttanti catupaccayaparibhogo. Nisevitanti gocaranisevanaṁ. Siniddhāteladhārāvāti",
  "atk-s0508a212:1207_3": "yathā anivattitā kusalajanābhisiñcitā savantī teladhārā avicchinnā siniddhā maṭṭhā",
  "atk-s0508a212:1207_4": "dassanīyā pāsādikā hoti, evaṁ tesaṁ ākappasampannānaṁ iriyāpatho acchiddo saṇho maṭṭho",
  "atk-s0508a212:1207_5": "dassanīyo pāsādiko ahosi.",
  "atk-s0508a212:1208_0": "Mahājhāyīti mahantehi jhānehi jhāyanasīlā, mahantaṁ vā nibbānaṁ jhāyantīti mahājhāyī.",
  "atk-s0508a212:1208_1": "Tato eva mahāhitā, mahantehi hitehi samannāgatāti attho. Te therāti te yathāvuttappakārā",
  "atk-s0508a212:1208_2": "paṭipattiparāyaṇā therā idāni parinibbutāti attho. Parittā dāni tādisāti idāni pacchime",
  "atk-s0508a212:1208_3": "kāle tādisā tathārūpā therā parittā appakā katipayā evāti vuttaṁ hoti.",
  "atk-s0508a212:1209_0": "Kusalānañcadhammānanti vivaṭṭassa upanissayabhūtānaṁ vimokkhasambhārānaṁ anavajjadhammānaṁ.",
  "atk-s0508a212:1209_1": "Paññāya cāti tathārūpāya paññāya ca. Parikkhayāti abhāvato anuppattito. Kāmañcettha",
  "atk-s0508a212:1209_2": "paññāpi siyā anavajjadhammā, bahukārabhāvadassanatthaṁ panassā visuṁ gahaṇaṁ yathā",
  "atk-s0508a212:1209_3": "puññañāṇasambhārāti. Sabbākāravarūpetanti ādikalyāṇatādīhi sabbehi ākāravarehi pakāravisesehi",
  "atk-s0508a212:1209_4": "upetaṁ yuttaṁ jinassa bhagavato sāsanaṁ lujjati vinassatīti attho.",
  "atk-s0508a212:1210_0": "Pāpakānañca dhammānaṁ, kilesānañca yo utūti kāyaduccaritādīnaṁ pāpadhammānaṁ lobhādīnañca",
  "atk-s0508a212:1210_1": "kilesānaṁ yo utu yo kālo, so ayaṁ vattatīti vacanaseso. Upaṭṭhitā vivekāya, ye ca",
  "atk-s0508a212:1210_2": "saddhammasesakāti ye pana evarūpe kāle kāyacittaupadhivivekatthāya upaṭṭhitā āraddhavīriyā,",
  "atk-s0508a212:1210_3": "te ca sesapaṭipattisaddhammakā honti. Ayañhettha adhippāyo – suvisuddhasīlācārāpi",
  "atk-s0508a212:1210_4": "samānā idāni ekacce bhikkhū iriyāpathasaṇṭhāpanaṁ, samathavipassanābhāvanāvidhānaṁ,",
  "atk-s0508a212:1210_5": "mahāpalibodhūpacchedo, khuddakapalibodhūpacchedoti evamādipubbakiccaṁ sampādetvā",
  "atk-s0508a212:1210_6": "bhāvanamanuyuñjanti. Te sesapaṭipattisaddhammakā, paṭipattiṁ matthakaṁ pāpetuṁ na sakkontīti.",
  "atk-s0508a212:1211_0": "Te kilesā pavaḍḍhantāti ye bhagavato orasaputtehi ca tadā parikkhayaṁ pariyādānaṁ",
  "atk-s0508a212:1211_1": "gamitā kilesā, te etarahi laddhokāsā bhikkhūsu vuddhiṁ virūḷhiṁ vepullaṁ āpajjantā.",
  "atk-s0508a212:1211_2": "Āvisanti bahuṁ jananti kalyāṇamittarahitaṁ ayonisomanasikārabahulaṁ andhabālajanaṁ",
  "atk-s0508a212:1211_3": "abhibhavitvā avasaṁ karontā āvisanti santānaṁ anupavisanti. Evaṁbhūtā ca te kīḷanti",
  "atk-s0508a212:1211_4": "maññe bālehi, ummattehiva rakkhasā, yathā nāma keḷisīlā rakkhasā bhisakkarahite ummatte",
  "atk-s0508a212:1211_5": "āvisitvā te anayabyasanaṁ āpādentā tehi kīḷanti, evaṁ te kilesā sammāsambuddhabhisakkarahite",
  "atk-s0508a212:1211_6": "andhabāle bhikkhū āvisitvā tesaṁ diṭṭhadhammikādibhedaṁ anatthaṁ uppādentā tehi saddhiṁ",
  "atk-s0508a212:1211_7": "kīḷanti maññe, kīḷantā viya hontīti attho.",
  "atk-s0508a212:1212_0": "Tenatenāti tena tena ārammaṇabhāgena. Vidhāvitāti virūpaṁ dhāvitā asāruppavasena",
  "atk-s0508a212:1212_1": "paṭipajjantā. Kilesavatthūsūti paṭhamaṁ uppannaṁ kilesā pacchā uppajjanakānaṁ kāraṇabhāvato",
  "atk-s0508a212:1212_2": "kilesāva kilesavatthūni, tesu kilesavatthūsu samūhitesu. Sasaṅgāmeva ghositeti hiraññasuvaṇṇamaṇimuttādikaṁ",
  "atk-s0508a212:1212_3": "dhanaṁ vippakiritvā “yaṁ yaṁ hiraññasuvaṇṇādi yassa yassa hatthagataṁ, taṁ taṁ tassa",
  "atk-s0508a212:1212_4": "tasseva hotū”ti evaṁ kāmaghosanā sasaṅgāmaghosanā nāma. Tatthāyamattho – kilesavatthūsu",
  "atk-s0508a212:1212_5": "“yo yo kileso yaṁ yaṁ sattaṁ gaṇhāti abhibhavati, so so tassa tassa hotū”ti kilesasenāpatinā",
  "atk-s0508a212:1212_6": "mārena sasaṅgāme ghosite viya. Tehi tehi kilesehi abhibhūtā te bālaputhujjanā tena",
  "atk-s0508a212:1212_7": "tena ārammaṇabhāgena vidhāvitā vositāti.",
  "atk-s0508a212:1213_0": "Te evaṁ vidhāvitā kiṁ karontīti āha “pariccajitvā saddhammaṁ, aññamaññehi bhaṇḍare”ti.",
  "atk-s0508a212:1213_1": "Tassattho – paṭipattisaddhammaṁ chaḍḍetvā āmisakiñjakkhahetu aññamaññehi bhaṇḍare",
  "atk-s0508a212:1213_2": "kalahaṁ karontīti. Diṭṭhigatānīti “viññāṇamattameva atthi, nattheva rūpadhammā”ti,",
  "atk-s0508a212:1213_3": "“yathā puggalo nāma paramatthato natthi, evaṁ sabhāvadhammāpi paramatthato natthi,",
  "atk-s0508a212:1213_4": "vohāramattamevā”ti ca evamādīni diṭṭhigatāni micchāgāhe anventā anugacchantā idaṁ",
  "atk-s0508a212:1213_5": "seyyo idameva seṭṭhaṁ, aññaṁ micchāti maññanti.",
  "atk-s0508a212:1214_0": "Niggatāti gehato nikkhantā. Kaṭacchubhikkhahetūpīti kaṭacchumattabhikkhānimittampi.",
  "atk-s0508a212:1214_1": "Taṁ dadantassa gahaṭṭhassa ananulomikasaṁsaggavasena akiccāni pabbajitena akattabbāni",
  "atk-s0508a212:1214_2": "kammāni nisevare karonti.",
  "atk-s0508a212:1215_0": "Udarāvadehakaṁ bhutvāti “ūnūdaro mitāhāro”ti vuttavacanaṁ acintetvā udarapūraṁ bhuñjitvā.",
  "atk-s0508a212:1215_1": "Sayantuttānaseyyakāti “dakkhiṇena passena sīhaseyyaṁ kappeti pāde pādaṁ accādhāya",
  "atk-s0508a212:1215_2": "sato sampajāno”ti vuttavidhānaṁ ananussaritvā uttānaseyyakā sayanti. Yā kathā satthugarahitāti",
  "atk-s0508a212:1215_3": "rājakathāditiracchānakathaṁ sandhāya vadati.",
  "atk-s0508a212:1216_0": "Sabbakārukasippānīti sabbehi vessādīhi kārukehi kattabbāni bhattatālavaṇṭakaraṇādīni",
  "atk-s0508a212:1216_1": "hatthasippāni. Cittiṁ katvānāti sakkaccaṁ sādaraṁ katvā. Avūpasantā ajjhattanti kilesavūpasamābhāvato",
  "atk-s0508a212:1216_2": "gadduhanamattampi samādhānābhāvato ca ajjhattaṁ avūpasantā, avūpasantacittāti attho.",
  "atk-s0508a212:1216_3": "Sāmaññatthoti samaṇadhammo. Atiacchatīti tesaṁ ājīvakiccapasutatāya ekadesampi aphusanato",
  "atk-s0508a212:1216_4": "visuṁyeva nisīdati, anallīyatīti vuttaṁ hoti.",
  "atk-s0508a212:1217_0": "Mattikanti pākatikaṁ vā pañcavaṇṇaṁ vā gihīnaṁ viniyogakkhamaṁ mattikaṁ. Telacuṇṇañcāti",
  "atk-s0508a212:1217_1": "pākatikaṁ, abhisaṅkhataṁ vā telañca cuṇṇañca. Udakāsanabhojananti udakañca āsanañca",
  "atk-s0508a212:1217_2": "bhojanañca. Ākaṅkhantā bahuttaranti bahuṁ piṇḍapātādiuttaruttaraṁ ākaṅkhantā “amhehi",
  "atk-s0508a212:1217_3": "mattikādīsu dinnesu manussā daḷhabhattikā hutvā bahuṁ uttaruttaraṁ catupaccayajātaṁ",
  "atk-s0508a212:1217_4": "dassantī”ti adhippāyena gihīnaṁ upanāmentīti attho.",
  "atk-s0508a212:1218_0": "Dante punanti sodhenti etenāti dantaponaṁ, dantakaṭṭhaṁ. Kapitthanti kapitthaphalaṁ.",
  "atk-s0508a212:1218_1": "Pupphanti sumanacampakādipupphaṁ. Khādanīyānīti aṭṭhārasavidhepi khajjakavisese.",
  "atk-s0508a212:1218_2": "Piṇḍapāte ca sampanneti vaṇṇādisampayutte odanavisese. “Ambe āmalakāni cā”ti ca-saddena",
  "atk-s0508a212:1218_3": "mātuluṅgatālanāḷikerādiphalāni avuttāni saṅgaṇhāti. Sabbattha gihīnaṁ upanāmenti",
  "atk-s0508a212:1218_4": "ākaṅkhantā bahuttaranti yojanā.",
  "atk-s0508a212:1219_0": "Bhesajjesu yathā vejjāti gihīnaṁ bhesajjappayogesu yathā vejjā, tathā bhikkhū paṭipajjantīti",
  "atk-s0508a212:1219_1": "adhippāyo. Kiccākicce yathā gihīti gahaṭṭhānaṁ khuddake ceva mahante ca kicce kattabbe",
  "atk-s0508a212:1219_2": "gihī viya. Gaṇikāva vibhūsāyanti attano sarīrassa vibhūsane rūpūpajīviniyo viya.",
  "atk-s0508a212:1219_3": "Issare khattiyā yathāti issare issariyapavattane yathā khattiyā, evaṁ kulapatī hutvā vattantīti attho.",
  "atk-s0508a212:1220_0": "Nekatikāti nikatiyaṁ niyuttā, amaṇiṁyeva maṇiṁ, asuvaṇṇaṁyeva suvaṇṇaṁ katvā paṭirūpasāciyoganiratā.",
  "atk-s0508a212:1220_1": "Vañcanikāti kūṭamānādīhi vippalambakā. Kūṭasakkhīti ayāthāvasakkhino. Apāṭukāti vāmakā,",
  "atk-s0508a212:1220_2": "asaṁyatavuttīti attho. Bahūhi parikappehīti yathāvuttehi aññehi ca bahūhi micchājīvappakārehi.",
  "atk-s0508a212:1221_0": "Lesakappeti kappiyalese kappiyapaṭirūpe. Pariyāyeti, paccayesu pariyāyassa yoge.",
  "atk-s0508a212:1221_1": "Parikappeti vaḍḍhiādivikappane, sabbattha visaye bhummaṁ. Anudhāvitāti mahicchatādīhi",
  "atk-s0508a212:1221_2": "pāpadhammehi anudhāvitā vositā. Jīvikatthā jīvikappayojanā ājīvahetukā. Upāyenāti",
  "atk-s0508a212:1221_3": "parikathādinā upāyena paccayuppādananayena. Saṅkaḍḍhantīti saṁharanti.",
  "atk-s0508a212:1222_0": "Upaṭṭhāpenti parisanti parisāya attānaṁ upaṭṭhapenti, yathā parisā attānaṁ upaṭṭhapenti,",
  "atk-s0508a212:1222_1": "evaṁ parisaṁ saṅgaṇhantīti attho. Kammatoti kammahetu. Te hi attano kattabbaveyyāvaccanimittaṁ",
  "atk-s0508a212:1222_2": "upaṭṭhapenti. No ca dhammatoti dhammanimittaṁ no ca upaṭṭhapenti. Yo satthārā ullumpanasabhāvasaṇṭhitāya",
  "atk-s0508a212:1222_3": "parisāya saṅgaho anuññāto, tena na saṅgaṇhantīti attho. Lābhatoti lābhahetu, “ayyo",
  "atk-s0508a212:1222_4": "bahussuto, bhāṇako, ‘dhammakathiko’ti evaṁ sambhāvento mahājano mayhaṁ lābhasakkāre",
  "atk-s0508a212:1222_5": "upanayissatī”ti icchācāre ṭhatvā lābhanimittaṁ paresaṁ dhammaṁ desenti. No ca atthatoti",
  "atk-s0508a212:1222_6": "yo so vimuttāyatanasīse ṭhatvā saddhammaṁ kathentena pattabbo attho, na taṁdiṭṭhadhammikādibhedahitanimittaṁ",
  "atk-s0508a212:1222_7": "dhammaṁ desentīti attho.",
  "atk-s0508a212:1223_0": "Saṅghalābhassa bhaṇḍantīti saṅghalābhahetu bhaṇḍanti “mayhaṁ pāpuṇāti, na tuyha”ntiādinā",
  "atk-s0508a212:1223_1": "kalahaṁ karonti. Saṅghato paribāhirāti, ariyasaṅghato bahibhūtā ariyasaṅghe tadabhāvato.",
  "atk-s0508a212:1223_2": "Paralābhopajīvantāti sāsane lābhassa andhabālaputhujjanehi pare sīlādiguṇasampanne",
  "atk-s0508a212:1223_3": "sekkhe uddissa uppannattā taṁ paralābhaṁ, parato vā dāyakato laddhabbalābhaṁ upajīvantā",
  "atk-s0508a212:1223_4": "bhaṇḍanakārakā bhikkhū pāpajigucchāya abhāvato ahirikā samānā ca “mayaṁ paralābhaṁ",
  "atk-s0508a212:1223_5": "bhuñjāma, parapaṭibaddhajīvikā”tipi na lajjare na hirīyanti.",
  "atk-s0508a212:1224_0": "Nānuyuttāti samaṇakaraṇehi dhammehi ananuyuttā. Tathāti yathā pubbe vuttā bandhanakārakādayo,",
  "atk-s0508a212:1224_1": "tathā. Eketi ekacce. Muṇḍā saṅghāṭipārutāti kevalaṁ muṇḍitakesatāya muṇḍā pilotikakhaṇḍehi",
  "atk-s0508a212:1224_2": "saṅghaṭitaṭṭhena “saṅghāṭī”ti laddhanāmena cīvarena pārutasarīrā. Sambhāvanaṁyevicchanti,",
  "atk-s0508a212:1224_3": "lābhasakkāramucchitāti lābhasakkārāsāya mucchitā ajjhositā hutvā, “pesalo dhutavādo",
  "atk-s0508a212:1224_4": "bahussuto”ti vā madhuravacanamanuyuttā “ariyo”ti ca kevalaṁ sambhāvanaṁ bahumānaṁyeva",
  "atk-s0508a212:1224_5": "icchanti esanti, na tannimitte guṇeti attho.",
  "atk-s0508a212:1225_0": "Evanti “kusalānañca dhammānaṁ paññāya ca parikkhayā”ti vuttanayena. Nānappayātamhīti",
  "atk-s0508a212:1225_1": "nānappakāre bhedanadhamme payāte samakate, nānappakārena vā saṁkilesadhamme payātuṁ",
  "atk-s0508a212:1225_2": "pavattituṁ āraddhe. Na dāni sukaraṁ tathāti idāni imasmiṁ dullabhakalyāṇamitte dullabhasappāyasaddhammassavane",
  "atk-s0508a212:1225_3": "ca kāle yathā satthari dharante aphusitaṁ aphuṭṭhaṁ, anadhigataṁ jhānavipassanaṁ",
  "atk-s0508a212:1225_4": "phusituṁ adhigantuṁ, phusitaṁ vā hānabhāgiyaṁ ṭhitibhāgiyameva vā ahutvā yathā visesabhāgiyaṁ",
  "atk-s0508a212:1225_5": "hoti, tathā anurakkhituṁ pāletuṁ sukaraṁ, tathā na sukaraṁ, tathā sampādetuṁ na sakkāti attho.",
  "atk-s0508a212:1226_0": "Idāni attano parinibbānakālassa āsannattā saṁkhittena ovādena sabrahmacāriṁ ovadanto",
  "atk-s0508a212:1226_1": "“yathā kaṇṭakaṭṭhānamhī”tiādimāha. Tassattho – yathā puriso kenacideva payojanena",
  "atk-s0508a212:1226_2": "kaṇṭakanicite padese anupāhano vicaranto “mā maṁ kaṇṭako vijjhī”ti satiṁ upaṭṭhapetvāva",
  "atk-s0508a212:1226_3": "vicarati, evaṁ kilesakaṇṭakanicite gocaragāme payojanena caranto muni satiṁ upaṭṭhapetvāna",
  "atk-s0508a212:1226_4": "satisampajaññayutto appamattova careyya kammaṭṭhānaṁ avijahantoti vuttaṁ hoti.",
  "atk-s0508a212:1227_0": "Saritvā pubbake yogī, tesaṁ vattamanussaranti purimake yoge bhāvanāya yuttatāya yogī",
  "atk-s0508a212:1227_1": "āraddhavipassake saritvā tesaṁ vattaṁ āgamānusārena sammāpaṭipattibhāvanāvidhiṁ anussaranto",
  "atk-s0508a212:1227_2": "dhuranikkhepaṁ akatvā yathāpaṭipajjanto. Kiñcāpi pacchimo kāloti yadipāyaṁ atītasatthuko",
  "atk-s0508a212:1227_3": "carimo kālo, tathāpi yathādhammameva paṭipajjanto vipassanaṁ ussukkāpento phuseyya",
  "atk-s0508a212:1227_4": "amataṁ padaṁ nibbānaṁ adhigaccheyya.",
  "atk-s0508a212:1228": "Idaṁ vatvāti, yathādassitaṁ saṁkilesavodānesu imaṁ paṭipattividhiṁ kathetvā. Ayañca osānagāthā saṅgītikārehi therassa parinibbānaṁ pakāsetuṁ vuttāti veditabbā.",
  "atk-s0508a212:1229": "Pārāpariyattheragāthāvaṇṇanā niṭṭhitā.",
  "atk-s0508a212:1230": "Vīsatinipātavaṇṇanā niṭṭhitā."
}