{
  "atk-s0505a4:0": "5. Pārāyanavaggo",
  "atk-s0505a4:1": "Vatthugāthāvaṇṇanā",
  "atk-s0505a4:2_0": "983.Kosalānaṁpurā rammāti pārāyanavaggassa vatthugāthā. Tāsaṁ uppatti – atīte kira",
  "atk-s0505a4:2_1": "bārāṇasivāsī eko rukkhavaḍḍhakī sake ācariyake adutiyo, tassa soḷasa sissā, ekamekassa",
  "atk-s0505a4:2_2": "sahassaṁ antevāsikā. Evaṁ te sattarasādhikasoḷasasahassā ācariyantevāsino sabbepi",
  "atk-s0505a4:2_3": "bārāṇasiṁ upanissāya jīvikaṁ kappentā pabbatasamīpaṁ gantvā rukkhe gahetvā tattheva",
  "atk-s0505a4:2_4": "nānāpāsādavikatiyo niṭṭhāpetvā kullaṁ bandhitvā gaṅgāya bārāṇasiṁ ānetvā sace rājā",
  "atk-s0505a4:2_5": "atthiko hoti, rañño, ekabhūmikaṁ vā…pe… sattabhūmikaṁ vā pāsādaṁ yojetvā denti. No",
  "atk-s0505a4:2_6": "ce, aññesampi vikiṇitvā puttadāraṁ posenti. Atha nesaṁ ekadivasaṁ ācariyo ‘‘na sakkā",
  "atk-s0505a4:2_7": "vaḍḍhakikammena niccaṁ jīvikaṁ kappetuṁ, dukkarañhi jarākāle etaṁ kamma’’nti cintetvā",
  "atk-s0505a4:2_8": "antevāsike āmantesi – ‘‘tātā, udumbarādayo, appasārarukkhe ānethā’’ti. Te ‘‘sādhū’’ti",
  "atk-s0505a4:2_9": "paṭissuṇitvā ānayiṁsu. So tehi kaṭṭhasakuṇaṁ katvā tassa abbhantaraṁ pavisitvā yantaṁ",
  "atk-s0505a4:2_10": "pūresi. Kaṭṭhasakuṇo supaṇṇarājā viya ākāsaṁ laṅghitvā vanassa upari caritvā antevāsīnaṁ",
  "atk-s0505a4:2_11": "purato oruhi. Atha ācariyo sisse āha – ‘‘tātā, īdisāni kaṭṭhavāhanāni katvā sakkā",
  "atk-s0505a4:2_12": "sakalajambudīpe rajjaṁ gahetuṁ, tumhepi, tātā, etāni karotha, rajjaṁ gahetvā jīvissāma,",
  "atk-s0505a4:2_13": "dukkhaṁ vaḍḍhakisippena jīvitu’’nti. Te tathā katvā ācariyassa paṭivedesuṁ. Tato",
  "atk-s0505a4:2_14": "ne ācariyo āha – ‘‘katamaṁ, tātā, rajjaṁ gaṇhāmā’’ti? ‘‘Bārāṇasirajjaṁ ācariyā’’ti.",
  "atk-s0505a4:2_15": "‘‘Alaṁ, tātā, mā etaṁ rucci, mayañhi taṁ gahetvāpi ‘vaḍḍhakirājā vaḍḍhakiyuvarājā’ti",
  "atk-s0505a4:2_16": "vaḍḍhakivādā na muccissāma, mahanto jambudīpo, aññattha gacchāmā’’ti.",
  "atk-s0505a4:3_0": "Tato saputtadārā kaṭṭhavāhanāni , abhiruhitvā sajjāvudhā hutvā himavantābhimukhā",
  "atk-s0505a4:3_1": "gantvā himavati aññataraṁ nagaraṁ pavisitvā rañño nivesaneyeva paccuṭṭhahaṁsu. Te",
  "atk-s0505a4:3_2": "tattha rajjaṁ gahetvā ācariyaṁ rajje abhisiñciṁsu. So ‘‘kaṭṭhavāhano rājā’’ti pākaṭo",
  "atk-s0505a4:3_3": "ahosi. Tampi nagaraṁ tena gahitattā ‘‘kaṭṭhavāhananagara’’ntveva nāmaṁ labhi, tathā",
  "atk-s0505a4:3_4": "sakalaraṭṭhampi . Kaṭṭhavāhano rājā dhammiko ahosi, tathā yuvarājā amaccaṭṭhānesu",
  "atk-s0505a4:3_5": "ca ṭhapitā soḷasa sissā. Taṁ raṭṭhaṁ raññā catūhi saṅgahavatthūhi saṅgayhamānaṁ ativiya",
  "atk-s0505a4:3_6": "iddhaṁ phītaṁ nirupaddavañca ahosi. Nāgarā jānapadā rājānañca rājaparisañca ativiya",
  "atk-s0505a4:3_7": "mamāyiṁsu ‘‘bhaddako no rājā laddho, bhaddikā rājaparisā’’ti.",
  "atk-s0505a4:4_0": "Athekadivasaṁ majjhimadesato vāṇijā bhaṇḍaṁ gahetvā kaṭṭhavāhananagaraṁ āgamaṁsu",
  "atk-s0505a4:4_1": "paṇṇākārañca gahetvā rājānaṁ passiṁsu. Rājā ‘‘kuto āgatatthā’’ti sabbaṁ pucchi. ‘‘Bārāṇasito",
  "atk-s0505a4:4_2": "devā’’ti. So tattha sabbaṁ pavattiṁ pucchitvā – ‘‘tumhākaṁ raññā saddhiṁ mama mittabhāvaṁ",
  "atk-s0505a4:4_3": "karothā’’ti āha. Te ‘‘sādhū’’ti sampaṭicchiṁsu. So tesaṁ paribbayaṁ datvā gamanakāle",
  "atk-s0505a4:4_4": "sampatte puna ādarena vatvā vissajjesi. Te bārāṇasiṁ gantvā tassa rañño ārocesuṁ.",
  "atk-s0505a4:4_5": "Rājā ‘‘kaṭṭhavāhanaraṭṭhā āgatānaṁ vāṇijakānaṁ ajjatagge suṅkaṁ muñcāmī’’ti bheriṁ",
  "atk-s0505a4:4_6": "carāpetvā ‘‘atthu me kaṭṭhavāhano mitto’’ti dvepi adiṭṭhamittā ahesuṁ. Kaṭṭhavāhanopi",
  "atk-s0505a4:4_7": "ca sakanagare bheriṁ carāpesi – ‘‘ajjatagge bārāṇasito āgatānaṁ vāṇijakānaṁ suṅkaṁ",
  "atk-s0505a4:4_8": "muñcāmi, paribbayo ca nesaṁ dātabbo’’ti. Tato bārāṇasirājā kaṭṭhavāhanassa lekhaṁ",
  "atk-s0505a4:4_9": "pesesi ‘‘sace tasmiṁ janapade daṭṭhuṁ vā sotuṁ vā araharūpaṁ kiñci acchariyaṁ uppajjati,",
  "atk-s0505a4:4_10": "amhepi dakkhāpetu ca sāvetu cā’’ti. Sopissa tatheva paṭilekhaṁ pesesi. Evaṁ tesaṁ",
  "atk-s0505a4:4_11": "katikaṁ katvā vasantānaṁ kadāci kaṭṭhavāhanassa atimahagghā accantasukhumā kambalā",
  "atk-s0505a4:4_12": "uppajjiṁsu bālasūriyarasmisadisā vaṇṇena. Te disvā rājā ‘‘mama sahāyassa pesemī’’ti",
  "atk-s0505a4:4_13": "dantakārehi aṭṭha dantakaraṇḍake likhāpetvā tesu karaṇḍakesu te kambale pakkhipitvā",
  "atk-s0505a4:4_14": "lākhācariyehi bahi lākhāgoḷakasadise kārāpetvā aṭṭhapi lākhāgoḷake samugge pakkhipitvā",
  "atk-s0505a4:4_15": "vatthena veṭhetvā rājamuddikāya lañchetvā ‘‘bārāṇasirañño dethā’’ti amacce pesesi.",
  "atk-s0505a4:4_16": "Lekhañca adāsi ‘‘ayaṁ paṇṇākāro nagaramajjhe amaccaparivutena pekkhitabbo’’ti.",
  "atk-s0505a4:5_0": "Te gantvā bārāṇasirañño adaṁsu. So lekhaṁ vācetvā amacce sannipātetvā nagaramajjhe",
  "atk-s0505a4:5_1": "rājaṅgaṇe lañchanaṁ bhinditvā paliveṭhanaṁ apanetvā samuggaṁ vivaritvā aṭṭha lākhāgoḷake",
  "atk-s0505a4:5_2": "disvā ‘‘mama sahāyo lākhāgoḷakehi kīḷanakabālakānaṁ viya mayhaṁ lākhāgoḷake pesesī’’ti",
  "atk-s0505a4:5_3": "maṅku hutvā ekaṁ lākhāgoḷakaṁ attano nisinnāsane pahari. Tāvadeva lākhā paripati,",
  "atk-s0505a4:5_4": "dantakaraṇḍako vivaraṁ datvā dvebhāgo ahosi. So abbhantare kambalaṁ disvā itarepi",
  "atk-s0505a4:5_5": "vivari sabbattha tatheva ahosi. Ekameko kambalo dīghato soḷasahattho vitthārato aṭṭhahattho.",
  "atk-s0505a4:5_6": "Pasārite kambale rājaṅgaṇaṁ sūriyappabhāya obhāsitamiva ahosi. Taṁ disvā mahājano",
  "atk-s0505a4:5_7": "aṅguliyo vidhuni, celukkhepañca akāsi, ‘‘amhākaṁ rañño adiṭṭhasahāyo kaṭṭhavāhanarājā",
  "atk-s0505a4:5_8": "evarūpaṁ paṇṇākāraṁ pesesi, yuttaṁ evarūpaṁ mittaṁ kātu’’nti attamano ahosi. Rājā",
  "atk-s0505a4:5_9": "vohārike pakkosāpetvā ekamekaṁ kambalaṁ agghāpesi, sabbepi anagghā ahesuṁ. Tato cintesi",
  "atk-s0505a4:5_10": "– ‘‘pacchā pesentena paṭhamaṁ pesitapaṇṇākārato atirekaṁ pesetuṁ vaṭṭati, sahāyena",
  "atk-s0505a4:5_11": "ca me anaggho paṇṇākāro pesito, kiṁ nu, kho, ahaṁ sahāyassa peseyya’’nti? Tena ca",
  "atk-s0505a4:5_12": "samayena kassapo bhagavā uppajjitvā bārāṇasiyaṁ viharati. Atha rañño etadahosi –",
  "atk-s0505a4:5_13": "‘‘vatthuttayaratanato aññaṁ uttamaratanaṁ natthi, handāhaṁ vatthuttayaratanassa uppannabhāvaṁ",
  "atk-s0505a4:5_14": "sahāyassa pesemī’’ti. So –",
  "atk-s0505a4:6": "‘‘Buddho loke samuppanno, hitāya sabbapāṇinaṁ;",
  "atk-s0505a4:7": "Dhammo loke samuppanno, sukhāya sabbapāṇinaṁ;",
  "atk-s0505a4:8": "Saṅgho loke samuppanno, puññakkhettaṁ anuttara’’nti. –",
  "atk-s0505a4:9_0": "Imaṁ gāthaṁ, yāva arahattaṁ, tāva ekabhikkhussa paṭipattiñca suvaṇṇapaṭṭe jātihiṅgulakena",
  "atk-s0505a4:9_1": "likhāpetvā sattaratanamaye samugge pakkhipitvā taṁ samuggaṁ maṇimaye samugge, maṇimayaṁ",
  "atk-s0505a4:9_2": "masāragallamaye, masāragallamayaṁ lohitaṅgamaye, lohitaṅgamayaṁ, suvaṇṇamaye, suvaṇṇamayaṁ",
  "atk-s0505a4:9_3": "rajatamaye, rajatamayaṁ dantamaye, dantamayaṁ sāramaye, sāramayaṁ samuggaṁ peḷāya",
  "atk-s0505a4:9_4": "pakkhipitvā peḷaṁ dussena veṭhetvā lañchetvā mattavaravāraṇaṁ sovaṇṇaddhajaṁ sovaṇṇālaṅkāra",
  "atk-s0505a4:9_5": "hemajālasañchannaṁ kāretvā tassupari pallaṅkaṁ paññāpetvā pallaṅke peḷaṁ āropetvā",
  "atk-s0505a4:9_6": "setacchattena dhāriyamānena sabbagandhapupphādīhi pūjāya kariyamānāya sabbatāḷāvacarehi",
  "atk-s0505a4:9_7": "thutisatāni gāyamānehi yāva attano rajjasīmā, tāva maggaṁ alaṅkārāpetvā sayameva",
  "atk-s0505a4:9_8": "nesi. Tatra ca ṭhatvā sāmantarājūnaṁ paṇṇākāraṁ pesesi – ‘‘evaṁ sakkarontehi ayaṁ",
  "atk-s0505a4:9_9": "paṇṇākāro pesetabbo’’ti . Taṁ sutvā te te rājāno paṭimaggaṁ āgantvā yāva kaṭṭhavāhanassa",
  "atk-s0505a4:9_10": "rajjasīmā, tāva nayiṁsu.",
  "atk-s0505a4:10_0": "Kaṭṭhavāhanopi sutvā paṭimaggaṁ āgantvā tatheva pūjento nagaraṁ pavesetvā amacce",
  "atk-s0505a4:10_1": "ca nāgare ca sannipātāpetvā rājaṅgaṇe paliveṭhanadussaṁ apanetvā peḷaṁ vivaritvā",
  "atk-s0505a4:10_2": "peḷāya samuggaṁ passitvā anupubbena sabbasamugge vivaritvā suvaṇṇapaṭṭe lekhaṁ passitvā",
  "atk-s0505a4:10_3": "‘‘kappasatasahassehi atidullabhaṁ mama sahāyo paṇṇākāraratanaṁ pesesī’’ti attamano",
  "atk-s0505a4:10_4": "hutvā ‘‘asutapubbaṁ vata suṇimhā ‘buddho loke uppanno’ti, yaṁnūnāhaṁ gantvā buddhañca",
  "atk-s0505a4:10_5": "passeyyaṁ dhammañca suṇeyya’’nti cintetvā amacce āmantesi – ‘‘buddhadhammasaṅgharatanāni",
  "atk-s0505a4:10_6": "kira loke uppannāni, kiṁ kātabbaṁ maññathā’’ti . Te āhaṁsu – ‘‘idheva tumhe, mahārāja,",
  "atk-s0505a4:10_7": "hotha, mayaṁ gantvā pavattiṁ jānissāmā’’ti.",
  "atk-s0505a4:11_0": "Tato soḷasasahassaparivārā soḷasa amaccā rājānaṁ abhivādetvā ‘‘yadi buddho loke uppanno",
  "atk-s0505a4:11_1": "puna dassanaṁ natthi, yadi na uppanno, āgamissāmā’’ti niggatā. Rañño pana bhāgineyyo",
  "atk-s0505a4:11_2": "pacchā rājānaṁ vanditvā ‘‘ahampi gacchāmī’’ti āha. Tāta, tvaṁ tattha buddhuppādaṁ",
  "atk-s0505a4:11_3": "ñatvā puna āgantvā mama ārocehīti. So ‘‘sādhū’’ti sampaṭicchitvā agamāsi. Te sabbepi",
  "atk-s0505a4:11_4": "sabbattha ekarattivāsena gantvā bārāṇasiṁ pattā. Asampattesveva ca tesu bhagavā parinibbāyi.",
  "atk-s0505a4:11_5": "Te ‘‘ko buddho, kuhiṁ buddho’’ti sakalavihāraṁ āhiṇḍantā sammukhasāvake disvā pucchiṁsu.",
  "atk-s0505a4:11_6": "Te nesaṁ ‘‘buddho parinibbuto’’ti ācikkhiṁsu. Te ‘‘aho dūraddhānaṁ āgantvā dassanamattampi",
  "atk-s0505a4:11_7": "na labhimhā’’ti paridevamānā ‘‘kiṁ, bhante, koci bhagavatā dinnaovādo atthī’’ti pucchiṁsu.",
  "atk-s0505a4:11_8": "Āma, upāsakā atthi, saraṇattaye patiṭṭhātabbaṁ, pañcasīlāni samādātabbāni, aṭṭhaṅgasamannāgato",
  "atk-s0505a4:11_9": "uposatho upavasitabbo, dānaṁ dātabbaṁ, pabbajitabbanti. Te sutvā taṁ bhāgineyyaṁ",
  "atk-s0505a4:11_10": "amaccaṁ ṭhapetvā sabbe pabbajiṁsu. Bhāgineyyo paribhogadhātuṁ gahetvā kaṭṭhavāhanaraṭṭhābhimukho",
  "atk-s0505a4:11_11": "pakkāmi. Paribhogadhātu nāma bodhirukkhapattacīvarādīni. Ayaṁ pana bhagavato dhammakaraṇaṁ",
  "atk-s0505a4:11_12": "dhammadharaṁ vinayadharamekaṁ therañca gahetvā pakkāmi, anupubbena ca nagaraṁ gantvā",
  "atk-s0505a4:11_13": "‘‘buddho loke uppanno ca parinibbutto cā’’ti rañño ārocetvā bhagavatā dinnovādaṁ",
  "atk-s0505a4:11_14": "ācikkhi. Rājā theraṁ upasaṅkamitvā dhammaṁ sutvā vihāraṁ kārāpetvā cetiyaṁ patiṭṭhāpetvā",
  "atk-s0505a4:11_15": "bodhirukkhaṁ ropetvā saraṇattaye pañcasu ca niccasīlesu patiṭṭhāya aṭṭhaṅgupetaṁ",
  "atk-s0505a4:11_16": "uposathaṁ upavasanto dānādīni dento yāvatāyukaṁ ṭhatvā kāmāvacaradevaloke nibbatti.",
  "atk-s0505a4:11_17": "Tepi soḷasasahassā pabbajitvā puthujjanakālakiriyaṁ katvā tasseva rañño parivārā sampajjiṁsu.",
  "atk-s0505a4:12_0": "Te ekaṁ buddhantaraṁ devaloke khepetvā amhākaṁ bhagavati anuppanneyeva devalokato",
  "atk-s0505a4:12_1": "cavitvā ācariyo pasenadirañño pitu purohitassa putto jāto nāmena ‘‘bāvarī’’ti, tīhi",
  "atk-s0505a4:12_2": "mahāpurisalakkhaṇehi samannāgato tiṇṇaṁ vedānaṁ pāragū, pituno ca accayena purohitaṭṭhāne",
  "atk-s0505a4:12_3": "aṭṭhāsi. Avasesāpi soḷasādhikasoḷasasahassā tattheva sāvatthiyā brāhmaṇakule nibbattā.",
  "atk-s0505a4:12_4": "Tesu soḷasa jeṭṭhantevāsino bāvarissa santike sippaṁ uggahesuṁ, itare soḷasasahassā",
  "atk-s0505a4:12_5": "tesaṁyeva santiketi evaṁ te punapi sabbe samāgacchiṁsu. Mahākosalarājāpi kālamakāsi,",
  "atk-s0505a4:12_6": "tato pasenadiṁ rajje abhisiñciṁsu. Bāvarī tassāpi purohito ahosi. Rājā pitarā dinnañca",
  "atk-s0505a4:12_7": "aññañca bhogaṁ bāvarissa adāsi. So hi daharakāle tasseva santike sippaṁ uggahesi.",
  "atk-s0505a4:12_8": "Tato bāvarī rañño ārocesi – ‘‘pabbajissāmahaṁ, mahārājā’’ti. ‘‘Ācariya, tumhesu ṭhitesu",
  "atk-s0505a4:12_9": "mama pitā ṭhito viya hoti, mā pabbajitthā’’ti. ‘‘Alaṁ, mahārāja, pabbajissāmī’’ti.",
  "atk-s0505a4:12_10": "Rājā vāretuṁ asakkonto ‘‘sāyaṁ pātaṁ mama dassanaṭṭhāne rājuyyāne pabbajathā’’ti",
  "atk-s0505a4:12_11": "yāci. Ācariyo soḷasasahassaparivārehi soḷasahi sissehi saddhiṁ tāpasapabbajjaṁ pabbajitvā",
  "atk-s0505a4:12_12": "rājuyyāne vasi, rājā catūhi paccayehi upaṭṭhahati. Sāyaṁ pātañcassa upaṭṭhānaṁ gacchati.",
  "atk-s0505a4:13_0": "Athekadivasaṁ antevāsino ācariyaṁ āhaṁsu – ‘‘nagarasamīpe vāso nāma mahāpalibodho,",
  "atk-s0505a4:13_1": "vijanasampātaṁ ācariya okāsaṁ gacchāma, pantasenāsanavāso nāma bahūpakāro pabbajitāna’’nti.",
  "atk-s0505a4:13_2": "Ācariyo ‘‘sādhū’’ti sampaṭicchitvā rañño ārocesi. Rājā tikkhattuṁ vāretvā vāretuṁ",
  "atk-s0505a4:13_3": "asakkonto dvesatasahassāni kahāpaṇāni datvā dve amacce āṇāpesi ‘‘yattha isigaṇo vāsaṁ",
  "atk-s0505a4:13_4": "icchati, tattha assamaṁ katvā dethā’’ti. Tato ācariyo soḷasādhikasoḷasasahassajaṭilaparivuto",
  "atk-s0505a4:13_5": "amaccehi anuggahamāno uttarajanapadā dakkhiṇajanapadābhimukho agamāsi. Tamatthaṁ",
  "atk-s0505a4:13_6": "gahetvā āyasmā ānando saṅgītikāle pārāyanavaggassa nidānaṁ āropento imā gāthāyo abhāsi.",
  "atk-s0505a4:14": "Tattha kosalānaṁ purāti kosalaraṭṭhassa nagarā, sāvatthitoti vuttaṁ hoti. Ākiñcaññanti akiñcanabhāvaṁ, pariggahūpakaraṇavivekanti vuttaṁ hoti.",
  "atk-s0505a4:15_0": "984.So assakassa visaye, aḷakassa samāsaneti so brāhmaṇo assakassa ca aḷakassa cāti",
  "atk-s0505a4:15_1": "dvinnampi rājūnaṁ samāsanne visaye āsanne raṭṭhe, dvinnampi raṭṭhānaṁ majjheti adhippāyo.",
  "atk-s0505a4:15_2": "Godhāvarī kūleti godhāvariyā nadiyā kūle. Yattha godhāvarī dvidhā bhijjitvā tiyojanappamāṇaṁ",
  "atk-s0505a4:15_3": "antaradīpamakāsi sabbaṁ kapiṭṭhavanasañchannaṁ, yattha pubbesarabhaṅgādayo vasiṁsu,",
  "atk-s0505a4:15_4": "tasmiṁ deseti adhippāyo. So kira taṁ padesaṁ disvā ‘‘ayaṁ pubbasamaṇālayo pabbajitasāruppa’’nti",
  "atk-s0505a4:15_5": "amaccānaṁ nivedesi. Amaccā bhūmiggahaṇatthaṁ assakarañño satasahassaṁ, aḷakarañño",
  "atk-s0505a4:15_6": "satasahassaṁ adaṁsu. Te tañca padesaṁ aññañca dviyojanamattanti sabbampi pañcayojanamattaṁ",
  "atk-s0505a4:15_7": "padesaṁ adaṁsu. Tesaṁ kira rajjasīmantare so padeso hoti. Amaccā tattha assamaṁ kāretvā",
  "atk-s0505a4:15_8": "sāvatthito ca aññampi dhanaṁ āharāpetvā gocaragāmaṁ nivesetvā agamaṁsu. Uñchena ca",
  "atk-s0505a4:15_9": "phalena cāti uñchācariyāya ca vanamūlaphalena ca. Tasmā vuttaṁ ‘‘tasseva upanissāya,",
  "atk-s0505a4:15_10": "gāmo ca vipulo ahū’’ti.",
  "atk-s0505a4:16_0": "985. Tattha tassāti tassa godhāvarīkūlassa, tassa vā brāhmaṇassa upayogatthe cetaṁ",
  "atk-s0505a4:16_1": "sāmivacanaṁ, taṁ upanissāyāti attho. Tato jātena āyena, mahāyaññamakappayīti tasmiṁ",
  "atk-s0505a4:16_2": "gāme kasikammādinā satasahassaṁ āyo uppajji, taṁ gahetvā kuṭumbikā rañño assakassa",
  "atk-s0505a4:16_3": "santikaṁ agamaṁsu ‘‘sādiyatu devo āya’’nti. So ‘‘nāhaṁ sādiyāmi, ācariyasseva upanethā’’ti",
  "atk-s0505a4:16_4": "āha. Ācariyopi taṁ attano aggahetvā dānayaññaṁ akappayi. Evaṁ so saṁvacchare saṁvacchare dānamadāsi.",
  "atk-s0505a4:17_0": "986.Mahāyaññanti gāthāyattho – so evaṁ saṁvacchare saṁvacchare dānayaññaṁ yajanto",
  "atk-s0505a4:17_1": "ekasmiṁ saṁvacchare taṁ mahāyaññaṁ yajitvā tato gāmā nikkhamma puna pāvisi assamaṁ.",
  "atk-s0505a4:17_2": "Paviṭṭho ca paṇṇasālaṁ pavisitvā ‘‘suṭṭhu dinna’’nti dānaṁ anumajjanto nisīdi. Evaṁ",
  "atk-s0505a4:17_3": "tasmiṁ paṭipaviṭṭhamhi taruṇāya brāhmaṇiyā ghare kammaṁ akātukāmāya ‘‘eso, brāhmaṇa,",
  "atk-s0505a4:17_4": "bāvarī godhāvarītīre anusaṁvaccharaṁ satasahassaṁ vissajjeti, gaccha tato pañcasatāni",
  "atk-s0505a4:17_5": "yācitvā dāsiṁ me ānehī’’ti pesito añño āgañchi brāhmaṇoti.",
  "atk-s0505a4:18_0": "987-8.Ugghaṭṭapādoti maggagamanena ghaṭṭapādatalo, paṇhikāya vā paṇhikaṁ, gopphakena",
  "atk-s0505a4:18_1": "vā gopphakaṁ, jaṇṇukena vā jaṇṇukaṁ āhacca ghaṭṭapādo. Sukhañca kusalaṁ pucchīti",
  "atk-s0505a4:18_2": "sukhañca kusalañca pucchi ‘‘kacci te, brāhmaṇa, sukhaṁ, kacci kusala’’nti.",
  "atk-s0505a4:19_0": "989-91.Anujānāhīti anumaññāhi saddahāhi. Sattadhāti sattavidhena. Abhisaṅkharitvāti",
  "atk-s0505a4:19_1": "gomayavanapupphakusatiṇādīni ādāya sīghaṁ sīghaṁ bāvarissa assamadvāraṁ gantvā gomayena",
  "atk-s0505a4:19_2": "bhūmiṁ upalimpitvā pupphāni vikiritvā tiṇāni santharitvā vāmapādaṁ kamaṇḍalūdakena",
  "atk-s0505a4:19_3": "dhovitvā sattapādamattaṁ gantvā attano pādatale parāmasanto evarūpaṁ kuhanaṁ katvāti",
  "atk-s0505a4:19_4": "vuttaṁ hoti. Bheravaṁ so akittayīti bhayajanakaṁ vacanaṁ akittayi, ‘‘sace me yācamānassā’’ti",
  "atk-s0505a4:19_5": "imaṁ gāthamabhāsīti adhippāyo. Dukkhitoti domanassajāto.",
  "atk-s0505a4:20": "992-4.Ussussatīti tassa taṁ vacanaṁ kadāci saccaṁ bhaveyyāti maññamāno sussati . Devatāti assame adhivatthā devatā eva. Muddhani muddhapāte vāti muddhe vā muddhapāte vā.",
  "atk-s0505a4:21": "995-6.Bhotī carahi jānātīti bhotī ce jānāti. Muddhādhipātañcāti muddhapātañca. Ñāṇametthāti ñāṇaṁ me ettha.",
  "atk-s0505a4:22": "998.Purāti ekūnatiṁsavassavayakāle. Bāvaribrāhmaṇe pana godhāvarītīre vasamāne aṭṭhannaṁ vassānaṁ accayena buddho loke udapādi. Apaccoti anuvaṁso.",
  "atk-s0505a4:23": "999.Sabbābhiññābalappattoti sabbābhiññāya balappatto, sabbā vā abhiññāyo ca balāni ca patto. Vimuttoti ārammaṇaṁ katvā pavattiyā vimuttacitto.",
  "atk-s0505a4:24": "1001-3.Sokassāti soko assa. Pahūtapaññoti mahāpañño. Varabhūrimedhasoti uttamavipulapañño bhūte abhiratavarapañño vā. Vidhuroti vigatadhuro, appaṭimoti vuttaṁ hoti.",
  "atk-s0505a4:25_0": "1004-9.Mantapārageti vedapārage. Passavhoti passatha ajānatanti ajānantānaṁ. Lakkhaṇāti",
  "atk-s0505a4:25_1": "lakkhaṇāni. Byākkhātāti kathitāni, vitthāritānīti vuttaṁ hoti. Samattāti samattāni,",
  "atk-s0505a4:25_2": "paripuṇṇānīti vuttaṁ hoti. Dhammena manusāsatīti dhammena anusāsati.",
  "atk-s0505a4:26_0": "1011.Jātiṁ gottañca lakkhaṇanti ‘‘kīva ciraṁ jāto’’ti mama jātiñca gottañca lakkhaṇañca.",
  "atk-s0505a4:26_1": "Mante sisseti mayā paricitavede ca mama sisse ca. Manasāyeva pucchathāti ime satta",
  "atk-s0505a4:26_2": "pañhe citteneva pucchatha.",
  "atk-s0505a4:27_0": "1013-8.Tissametteyyoti ekoyeva esa nāmagottavasena vutto. Dubhayoti ubho. Paccekagaṇinoti",
  "atk-s0505a4:27_1": "visuṁ visuṁ gaṇavanto. Pubbavāsanavāsitāti pubbe kassapassa bhagavato sāsane pabbajitvā.",
  "atk-s0505a4:27_2": "Gatapaccāgatavattapuññavāsanāya vāsitacittā. Puramāhissatinti māhissatināmikaṁ puraṁ,",
  "atk-s0505a4:27_3": "nagaranti vuttaṁ hoti. Tañca nagaraṁ paviṭṭhāti adhippāyo, evaṁ sabbattha. Gonaddhanti",
  "atk-s0505a4:27_4": "godhapurassa nāmaṁ. Vanasavhayanti pavananagaraṁ vuccati, ‘‘vanasāvatthi’’nti eke.",
  "atk-s0505a4:27_5": "Evaṁ vanasāvatthito kosambiṁ, kosambito ca sāketaṁ anuppattānaṁ kira tesaṁ soḷasannaṁ",
  "atk-s0505a4:27_6": "jaṭilānaṁ chayojanamattā parisā ahosi.",
  "atk-s0505a4:28_0": "1019. Atha bhagavā ‘‘bāvarissa jaṭilā mahājanaṁ saṁvaḍḍhentā āgacchanti, na ca tāva",
  "atk-s0505a4:28_1": "nesaṁ indriyāni paripākaṁ gacchanti, nāpi ayaṁ deso sappāyo, magadhakhette pana tesaṁ",
  "atk-s0505a4:28_2": "pāsāṇakacetiyaṁ sappāyaṁ. Tatra hi mayi dhammaṁ desente mahājanassa dhammābhisamayo",
  "atk-s0505a4:28_3": "bhavissati, sabbanagarāni ca pavisitvā āgacchantā bahutarena janena āgamissantī’’ti",
  "atk-s0505a4:28_4": "bhikkhusaṅghaparivuto sāvatthito rājagahābhimukho agamāsi. Tepi jaṭilā sāvatthiṁ",
  "atk-s0505a4:28_5": "āgantvā vihāraṁ pavisitvā ‘‘ko buddho, kuhiṁ buddho’’ti vicinantā gandhakuṭimūlaṁ",
  "atk-s0505a4:28_6": "gantvā bhagavato padanikkhepaṁ disvā ‘‘rattassa hi ukkuṭikaṁ padaṁ bhave…pe… vivaṭṭacchadassa",
  "atk-s0505a4:28_7": "idamīdisaṁ pada’’nti (a. ni. aṭṭha. 1.1.260-261; dha. pa. aṭṭha. 1.20 sāmāvatīvatthu;",
  "atk-s0505a4:28_8": "visuddhi. 1.45) ‘‘sabbaññu buddho’’ti niṭṭhaṁ gatā. Bhagavāpi anupubbena setabyakapilavatthuādīni",
  "atk-s0505a4:28_9": "nagarāni pavisitvā mahājanaṁ saṁvaḍḍhento pāsāṇakacetiyaṁ gato. Jaṭilāpi tāvadeva",
  "atk-s0505a4:28_10": "sāvatthito nikkhamitvā sabbāni tāni nagarāni pavisitvā pāsāṇakacetiyameva agamaṁsu.",
  "atk-s0505a4:28_11": "Tena vuttaṁ ‘‘kosambiñcāpi sāketaṁ, sāvatthiñca puruttamaṁ. Setabyaṁ kapilavatthu’’ntiādi.",
  "atk-s0505a4:29_0": "1020. Tattha māgadhaṁ puranti magadhapuraṁ rājagahanti adhippāyo. Pāsāṇakaṁ cetiyanti",
  "atk-s0505a4:29_1": "mahato pāsāṇassa upari pubbe devaṭṭhānaṁ ahosi. Uppanne pana bhagavati vihāro jāto.",
  "atk-s0505a4:29_2": "So teneva purimavohārena ‘‘pāsāṇakaṁ cetiya’’nti vuccati.",
  "atk-s0505a4:30_0": "1021.Tasitovudakanti te hi jaṭilā vegasā bhagavantaṁ anubandhamānā sāyaṁ gatamaggaṁ",
  "atk-s0505a4:30_1": "pāto, pāto gatamaggañca sāyaṁ gacchantā ‘‘ettha bhagavā’’ti sutvā ativiya pītipāmojjajātā",
  "atk-s0505a4:30_2": "taṁ cetiyaṁ abhiruhiṁsu. Tena vuttaṁ ‘‘turitā pabbatamāruhu’’nti.",
  "atk-s0505a4:31_0": "1024.Ekamantaṁ ṭhito haṭṭhoti tasmiṁ pāsāṇake cetiye sakkena māpitamahāmaṇḍape nisinnaṁ",
  "atk-s0505a4:31_1": "bhagavantaṁ disvā ‘‘kacci isayo khamanīya’’ntiādinā nayena bhagavatā paṭisammodanīye",
  "atk-s0505a4:31_2": "kate ‘‘khamanīyaṁ bho gotamā’’tiādīhi sayampi paṭisanthāraṁ katvā ajito jeṭṭhantevāsī",
  "atk-s0505a4:31_3": "ekamantaṁ ṭhito haṭṭhacitto hutvā manopañhe pucchi.",
  "atk-s0505a4:32": "1025. Tattha ādissāti ‘‘kativasso’’ti evaṁ uddissa. Jammananti ‘‘amhākaṁ ācariyassa jātiṁ brūhī’’ti pucchati. Pāraminti niṭṭhāgamanaṁ.",
  "atk-s0505a4:33_0": "1026-7.Vīsaṁvassasatanti vīsativassādhikaṁ vassasataṁ. Lakkhaṇeti mahāpurisalakkhaṇe.",
  "atk-s0505a4:33_1": "Etasmiṁ ito paresu ca itihāsādīsu anavayoti adhippāyo parapadaṁ vā ānetvā tesu pāramiṁ",
  "atk-s0505a4:33_2": "gatoti yojetabbaṁ. Pañcasatāni vācetīti pakatialasadummedhamāṇavakānaṁ pañcasatāni",
  "atk-s0505a4:33_3": "sayaṁ mante vāceti. Sadhammeti eke brāhmaṇadhamme, tevijjake pāvacaneti vuttaṁ hoti.",
  "atk-s0505a4:34": "1028.Lakkhaṇānaṁ pavicayanti lakkhaṇānaṁ vitthāraṁ, ‘‘katamāni tānissa gatte tīṇi lakkhaṇānī’’ti pucchati.",
  "atk-s0505a4:35": "1030-31.Pucchañhīti pucchamānaṁ kametaṁ paṭibhāsatīti devādīsu kaṁ puggalaṁ etaṁ pañhavacanaṁ paṭibhāsatīti.",
  "atk-s0505a4:36_0": "1032-33. Evaṁ brāhmaṇo pañcannaṁ pañhānaṁ veyyākaraṇaṁ sutvā avasese dve pucchanto",
  "atk-s0505a4:36_1": "‘‘muddhaṁ muddhādhipātañcā’’ti āha. Athassa bhagavā te byākaronto ‘‘avijjā muddhā’’ti",
  "atk-s0505a4:36_2": "gāthamāha. Tattha yasmā catūsu saccesu aññāṇabhūtā avijjā saṁsārassa sīsaṁ, tasmā",
  "atk-s0505a4:36_3": "‘‘avijjā muddhā’’ti āha. Yasmā ca arahattamaggavijjā attanā sahajātehi saddhāsatisamādhikattukamyatāchandavīriyehi",
  "atk-s0505a4:36_4": "samannāgatā indriyānaṁ ekarasaṭṭhabhāvamupagatattā taṁ muddhaṁ adhipāteti, tasmā",
  "atk-s0505a4:36_5": "‘‘dhijjā muddhādhipātinī’’tiādimāha.",
  "atk-s0505a4:37_0": "1034-8.Tato vedena mahatāti atha imaṁ pañhaveyyākaraṇaṁ sutvā uppannāya mahāpītiyā",
  "atk-s0505a4:37_1": "santhambhitvā alīnabhāvaṁ, kāyacittānaṁ udaggaṁ patvāti attho. Patitvā ca ‘‘bāvarī’’ti",
  "atk-s0505a4:37_2": "imaṁ gāthamāha. Atha naṁ anukampamāno bhagavā ‘‘sukhito’’ti gāthamāha. Vatvā ca ‘‘bāvarissa",
  "atk-s0505a4:37_3": "cā’’ti sabbaññupavāraṇaṁ pavāresi. Tattha sabbesanti anavasesānaṁ soḷasasahassānaṁ.",
  "atk-s0505a4:37_4": "Tattha pucchi tathāgatanti tattha pāsāṇake cetiye, tattha vā parisāya, tesu vā pavāritesu",
  "atk-s0505a4:37_5": "ajito paṭhamaṁ pañhaṁ pucchīti. Sesaṁ sabbagāthāsu pākaṭamevāti.",
  "atk-s0505a4:38": "Paramatthajotikāya khuddaka-aṭṭhakathāya",
  "atk-s0505a4:39": "Suttanipāta-aṭṭhakathāya vatthugāthāvaṇṇanā niṭṭhitā.",
  "atk-s0505a4:40": "1. Ajitasuttavaṇṇanā",
  "atk-s0505a4:41": "1039. Tasmiṁ pana pañhe nivutoti paṭicchādito. Kissābhilepanaṁ brūsīti kiṁ assa lokassa abhilepanaṁ vadesi.",
  "atk-s0505a4:42_0": "1040.Vevicchā pamādā nappakāsatīti macchariyahetu ca pamādahetu ca nappakāsati. Macchariyaṁ",
  "atk-s0505a4:42_1": "hissa dānādiguṇehi pakāsituṁ na deti, pamādo sīlādīhi. Jappābhilepananti taṇhā assa",
  "atk-s0505a4:42_2": "lokassa makkaṭalepo viya makkaṭassa abhilepanaṁ. Dukkhanti jātiādikaṁ dukkhaṁ.",
  "atk-s0505a4:43_0": "1041.Savanti sabbadhi sotāti sabbesu rūpādiāyatanesu taṇhādikā sotā sandanti. Kiṁ",
  "atk-s0505a4:43_1": "nivāraṇanti tesaṁ kiṁ āvaraṇaṁ kā rakkhāti? Saṁvaraṁ brūhīti taṁ tesaṁ nivāraṇasaṅkhātaṁ",
  "atk-s0505a4:43_2": "saṁvaraṁ brūhi. Etena sāvasesappahānaṁ pucchati. Kena sotā pidhiyyareti kena dhammena",
  "atk-s0505a4:43_3": "ete sotā pidhiyyanti pacchijjanti. Etena anavasesappahānaṁ pucchati.",
  "atk-s0505a4:44_0": "1042.Sati tesaṁ nivāraṇanti vipassanāyuttā. Kusalānaṁ dhammānaṁ gatiyo samannesamānā",
  "atk-s0505a4:44_1": "sati tesaṁ sotānaṁ nivāraṇaṁ. Sotānaṁ saṁvaraṁ brūmīti tamevāhaṁ satiṁ sotānaṁ saṁvaraṁ",
  "atk-s0505a4:44_2": "brūmīti adhippāyo. Paññāyete pidhiyyareti rūpādīsu pana aniccatādipaṭivedhasādhikāya",
  "atk-s0505a4:44_3": "maggapaññāya ete sotā sabbaso pidhiyyantīti.",
  "atk-s0505a4:45_0": "1043.Paññā cevāti pañhagāthāya, yā cāyaṁ tayā vuttā paññā yā ca sati, yañca tadavasesaṁ",
  "atk-s0505a4:45_1": "nāmarūpaṁ, etaṁ sabbampi kattha nirujjhati, etaṁ me pañhaṁ puṭṭho brūhīti evaṁ saṅkhepattho veditabbo.",
  "atk-s0505a4:46_0": "1044. Vissajjanagāthāya panassa yasmā paññāsatiyo nāmeneva saṅgahaṁ gacchanti, tasmā",
  "atk-s0505a4:46_1": "tā visuṁ na vuttā. Ayamettha saṅkhepattho – yaṁ maṁ tvaṁ, ajita, etaṁ pañhaṁ apucchi",
  "atk-s0505a4:46_2": "‘‘katthetaṁ uparujjhatī’’ti, taṁ te yattha nāmañca rūpañca asesaṁ uparujjhati, taṁ",
  "atk-s0505a4:46_3": "vadanto vadāmi, tassa, tassa hi viññāṇassa nirodhena saheva apubbaṁ acarimaṁ etthetaṁ",
  "atk-s0505a4:46_4": "uparujjhati. Ettheva viññāṇanirodhe nirujjhati etaṁ, viññāṇanirodhā tassa nirodho",
  "atk-s0505a4:46_5": "hoti. Taṁ nātivattatīti vuttaṁ hoti.",
  "atk-s0505a4:47_0": "1045. Ettāvatā ca ‘‘dukkhamassa mahabbhaya’’nti iminā pakāsitaṁ dukkhasaccaṁ, ‘‘yāni",
  "atk-s0505a4:47_1": "sotānī’’ti iminā samudayasaccaṁ paññāyete pidhiyyareti iminā maggasaccaṁ, ‘‘asesaṁ",
  "atk-s0505a4:47_2": "uparujjhatī’’ti iminā nirodhasaccanti evaṁ cattāri saccāni sutvāpi ariyabhūmiṁ anadhigato",
  "atk-s0505a4:47_3": "puna sekhāsekhapaṭipadaṁ pucchanto ‘‘ye ca saṅkhātadhammāse’’ti gāthamāha. Tattha",
  "atk-s0505a4:47_4": "saṅkhātadhammāti aniccādivasena parivīmaṁsitadhammā, arahataṁ etaṁ adhivacanaṁ. Sekhāti",
  "atk-s0505a4:47_5": "sīlādīni sikkhamānā avasesā ariyapuggalā. Puthūti bahū sattajanā. Tesaṁ me nipako",
  "atk-s0505a4:47_6": "iriyaṁ puṭṭho pabrūhīti tesaṁ me sekhāsekhānaṁ nipako paṇḍito tvaṁ puṭṭho paṭipattiṁ brūhīti.",
  "atk-s0505a4:48_0": "1046. Athassa bhagavā yasmā sekhena kāmacchandanīvaraṇaṁ ādiṁ katvā sabbakilesā pahātabbā",
  "atk-s0505a4:48_1": "eva, tasmā ‘‘kāmesū’’ti upaḍḍhagāthāya sekhapaṭipadaṁ dasseti. Tassattho – vatthu",
  "atk-s0505a4:48_2": "‘‘kāmesu’’ kilesakāmena nābhigijjheyya kāyaduccaritādayo ca manaso āvilabhāvakare",
  "atk-s0505a4:48_3": "dhamme pajahanto manasā nāvilo siyāti. Yasmā pana asekho aniccādivasena sabbasaṅkhārādīnaṁ",
  "atk-s0505a4:48_4": "paritulitattā kusalo sabbadhammesu kāyānupassanāsatiādīhi ca sato sakkāyadiṭṭhiādīnaṁ",
  "atk-s0505a4:48_5": "bhinnattā bhikkhubhāvaṁ patto ca hutvā sabbiriyāpathesu paribbajati, tasmā ‘‘kusalo’’ti",
  "atk-s0505a4:48_6": "upaḍḍhagāthāya asekhapaṭipadaṁ dasseti. Sesaṁ sabbattha pākaṭameva.",
  "atk-s0505a4:49_0": "Evaṁ bhagavā arahattanikūṭena desanaṁ niṭṭhāpesi, desanāpariyosāne ajito arahatte",
  "atk-s0505a4:49_1": "patiṭṭhāsi saddhiṁ antevāsisahassena, aññesañca anekasahassānaṁ dhammacakkhuṁ udapādi.",
  "atk-s0505a4:49_2": "Saha arahattappattiyā ca āyasmato ajitassa antevāsisahassassa ca ajinajaṭāvākacīrādīni",
  "atk-s0505a4:49_3": "antaradhāyiṁsu. Sabbeva iddhimayapattacīvaradharā, dvaṅgulakesā ehibhikkhū hutvā",
  "atk-s0505a4:49_4": "bhagavantaṁ namassamānā pañjalikā nisīdiṁsūti.",
  "atk-s0505a4:50": "Paramatthajotikāya khuddaka-aṭṭhakathāya",
  "atk-s0505a4:51": "Suttanipāta-aṭṭhakathāya ajitasuttavaṇṇanā niṭṭhitā.",
  "atk-s0505a4:52": "2. Tissametteyyasuttavaṇṇanā",
  "atk-s0505a4:53_0": "1047.Kodhasantussitoti tissametteyyasuttaṁ. Kā uppatti? Sabbasuttānaṁ pucchāvasikā",
  "atk-s0505a4:53_1": "eva uppatti. Te hi brāhmaṇā ‘‘katāvakāsā pucchavho’’ti bhagavatā pavāritattā attano",
  "atk-s0505a4:53_2": "attano saṁsayaṁ pucchiṁsu. Puṭṭho puṭṭho ca tesaṁ bhagavā byākāsi. Evaṁ pucchāvasikānevetāni",
  "atk-s0505a4:53_3": "suttānīti veditabbāni.",
  "atk-s0505a4:54_0": "Niṭṭhite pana ajitapañhe ‘‘kathaṁ lokaṁ avekkhantaṁ, maccurājā na passatī’’ti (su.",
  "atk-s0505a4:54_1": "ni. 1124; cūḷani. piṅgiyamāṇavapucchā 144) evaṁ mogharājā pucchituṁ ārabhi. Taṁ ‘‘na",
  "atk-s0505a4:54_2": "tāvassa indriyāni paripākaṁ gatānī’’ti ñatvā bhagavā ‘‘tiṭṭha tvaṁ, mogharāja, añño",
  "atk-s0505a4:54_3": "pucchatū’’ti paṭikkhipi. Tato tissametteyyo attano saṁsayaṁ pucchanto ‘‘kodhā’’ti",
  "atk-s0505a4:54_4": "gāthamāha. Tattha kodha santussitoti ko idha tuṭṭho. Iñjitāti taṇhādiṭṭhivipphanditāni.",
  "atk-s0505a4:54_5": "Ubhantamabhiññāyāti ubho ante abhijānitvā. Mantā na lippatīti paññāya na lippati.",
  "atk-s0505a4:55_0": "1048-9. Tassetamatthaṁ byākaronto bhagavā ‘‘kāmesū’’ti gāthādvayamāha. Tattha kāmesu",
  "atk-s0505a4:55_1": "brahmacariyavāti kāmanimittaṁ brahmacariyavā, kāmesu ādīnavaṁ disvā maggabrahmacariyena",
  "atk-s0505a4:55_2": "samannāgatoti vuttaṁ hoti. Ettāvatā santusitaṁ dasseti, ‘‘vītataṇho’’tiādīhi aniñjitaṁ",
  "atk-s0505a4:55_3": ". Tattha saṅkhāya nibbutoti aniccādivasena dhamme vīmaṁsitvā rāgādinibbānena nibbuto.",
  "atk-s0505a4:55_4": "Sesaṁ tattha tattha vuttanayattā pākaṭameva.",
  "atk-s0505a4:56_0": "Evaṁ bhagavā imampi suttaṁ arahattanikūṭeneva desesi. Desanāpariyosāne ayampi brāhmaṇo",
  "atk-s0505a4:56_1": "arahatte patiṭṭhāsi saddhiṁ antevāsisahassena, aññesañca anekasahassānaṁ dhammacakkhuṁ",
  "atk-s0505a4:56_2": "udapādi. Sesaṁ pubbasadisamevāti.",
  "atk-s0505a4:57": "Paramatthajotikāya khuddaka-aṭṭhakathāya",
  "atk-s0505a4:58": "Suttanipāta-aṭṭhakathāya tissametteyyasuttavaṇṇanā niṭṭhitā.",
  "atk-s0505a4:59": "3. Puṇṇakasuttavaṇṇanā",
  "atk-s0505a4:60_0": "1050.Anejanti puṇṇakasuttaṁ. Imampi purimanayeneva mogharājānaṁ paṭikkhipitvā vuttaṁ.",
  "atk-s0505a4:60_1": "Tattha mūladassāvinti akusalamūlādidassāviṁ. Isayoti isināmakā jaṭilā. Yaññanti deyyadhammaṁ.",
  "atk-s0505a4:60_2": "Akappayiṁsūti pariyesanti.",
  "atk-s0505a4:61_0": "1051.Āsīsamānāti rūpādīni patthayamānā. Itthattanti itthabhāvañca patthayamānā, manussādibhāvaṁ",
  "atk-s0505a4:61_1": "icchantāti vuttaṁ hoti. Jaraṁ sitāti jaraṁ nissitā. Jarāmukhena cettha sabbavaṭṭadukkhaṁ",
  "atk-s0505a4:61_2": "vuttaṁ. Tena vaṭṭadukkhanissitā tato aparimuccamānā eva kappayiṁsūti dīpeti.",
  "atk-s0505a4:62_0": "1052.Kaccissu te bhagavā yaññapathe appamattā, atāruṁ jātiñca jarañca mārisāti ettha",
  "atk-s0505a4:62_1": "yaññoyeva yaññapatho. Idaṁ vuttaṁ hoti – kacci te yaññe appamattā hutvā yaññaṁ kappayantā",
  "atk-s0505a4:62_2": "vaṭṭadukkhamatariṁsūti.",
  "atk-s0505a4:63_0": "1053.Āsīsantīti rūpapaṭilābhādayo patthenti. Thomayantīti ‘‘suyiṭṭhaṁ suci dinna’’ntiādinā",
  "atk-s0505a4:63_1": "nayena yaññādīni pasaṁsanti. Abhijappantīti rūpādipaṭilābhāya vācaṁ bhindanti. Juhantīti",
  "atk-s0505a4:63_2": "denti. Kāmābhijappanti paṭicca lābhanti rūpādipaṭilābhaṁ paṭicca punappunaṁ kāme",
  "atk-s0505a4:63_3": "eva abhijappanti, ‘‘aho vata amhākaṁ siyu’’nti vadanti, taṇhañca tattha vaḍḍhentīti",
  "atk-s0505a4:63_4": "vuttaṁ hoti. Yājayogāti yāgādhimuttā. Bhavarāgarattāti evamimehi āsīsanādīhi bhavarāgeneva",
  "atk-s0505a4:63_5": "rattā, bhavarāgarattā vā hutvā etāni āsīsanādīni karontā nātariṁsu jātiādivaṭṭadukkhaṁ na uttariṁsūti.",
  "atk-s0505a4:64_0": "1054-5.Athakocarahīti atha idāni ko añño atārīti. Saṅkhāyāti ñāṇena vīmaṁsitvā. Paroparānīti",
  "atk-s0505a4:64_1": "parāni ca orāni ca, parattabhāvasakattabhāvādīni parāni ca orāni cāti vuttaṁ hoti.",
  "atk-s0505a4:64_2": "Vidhūmoti kāyaduccaritādidhūmavirahito. Anīghoti rāgādiīghavirahito . Atāri soti",
  "atk-s0505a4:64_3": "so evarūpo arahā jātijaraṁ atāri. Sesamettha pākaṭameva.",
  "atk-s0505a4:65_0": "Evaṁ bhagavā imampi suttaṁ arahattanikūṭeneva desesi. Desanāpariyosāne ayampi brāhmaṇo",
  "atk-s0505a4:65_1": "arahatte patiṭṭhāsi saddhiṁ antevāsisahassena, aññesañca anekasatānaṁ dhammacakkhuṁ",
  "atk-s0505a4:65_2": "udapādi. Sesaṁ vuttasadisamevāti.",
  "atk-s0505a4:66": "Paramatthajotikāya khuddaka-aṭṭhakathāya",
  "atk-s0505a4:67": "Suttanipāta-aṭṭhakathāya puṇṇakasuttavaṇṇanā niṭṭhitā.",
  "atk-s0505a4:68": "4. Mettagūsuttavaṇṇanā",
  "atk-s0505a4:69": "1056.Pucchāmitanti mettagusuttaṁ. Tattha maññāmi taṁ vedaguṁ bhāvitattanti ‘‘ayaṁ vedagū’’ti ca ‘‘bhāvitatto’’ti ca evaṁ taṁ maññāmi.",
  "atk-s0505a4:70_0": "1057.Apucchasīti ettha a-iti padapūraṇamatte nipāto, pucchasicceva attho. Pavakkhāmi",
  "atk-s0505a4:70_1": "yathā pajānanti yathā pajānanto ācikkhati, evaṁ ācikkhissāmi. Upadhinidānā pabhavanti",
  "atk-s0505a4:70_2": "dukkhāti taṇhādiupadhinidānā jātiādidukkhavisesā pabhavanti.",
  "atk-s0505a4:71_0": "1058. Evaṁ upadhinidānato pabhavantesu dukkhesu – yo ve avidvāti gāthā. Tattha pajānanti",
  "atk-s0505a4:71_1": "saṅkhāre aniccādivasena jānanto. Dukkhassajātippabhavānupassīti vaṭṭadukkhassa jātikāraṇaṁ",
  "atk-s0505a4:71_2": "‘‘upadhī’’ti anupassanto.",
  "atk-s0505a4:72": "1059.Sokapariddavañcāti sokañca paridevañca. Tathā hi te vidito esa dhammoti yathā yathā sattā jānanti, tathā tathā paññāpanavasena vidito esa dhammoti.",
  "atk-s0505a4:73_0": "1060-61.Kittayissāmi te dhammanti nibbānadhammaṁ nibbānagāminipaṭipadādhammañca te",
  "atk-s0505a4:73_1": "desayissāmi. Diṭṭhe dhammeti diṭṭhe dukkhādidhamme, imasmiṁyeva vā attabhāve. Anītihanti",
  "atk-s0505a4:73_2": "attapaccakkhaṁ. Yaṁ viditvāti yaṁ dhammaṁ ‘‘sabbe saṅkhārā aniccā’’tiādinā nayena",
  "atk-s0505a4:73_3": "sammasanto viditvā. Tañcāhaṁ abhinandāmīti taṁ vuttapakāradhammajotakaṁ tava vacanaṁ",
  "atk-s0505a4:73_4": "ahaṁ patthayāmi. Dhammamuttamanti tañca dhammamuttamaṁ abhinandāmīti.",
  "atk-s0505a4:74_0": "1062.Uddhaṁadho tiriyañcāpi majjheti ettha uddhanti anāgataddhā vuccati, adhoti atītaddhā,",
  "atk-s0505a4:74_1": "tiriyañcāpi majjheti paccuppannaddhā. Etesu nandiñca nivesanañca, panujja viññāṇanti",
  "atk-s0505a4:74_2": "etesu uddhādīsu taṇhañca diṭṭhinivesanañca abhisaṅkhāraviññāṇañca panudehi, panuditvā",
  "atk-s0505a4:74_3": "ca bhave na tiṭṭhe, evaṁ sante duvidhepi bhave na tiṭṭheyya. Evaṁ tāva panujjasaddassa",
  "atk-s0505a4:74_4": "panudehīti imasmiṁ atthavikappe sambandho, panuditvāti etasmiṁ pana atthavikappe",
  "atk-s0505a4:74_5": "bhave na tiṭṭheti ayameva sambandho. Etāni nandinivesanaviññāṇāni panuditvā duvidhepi",
  "atk-s0505a4:74_6": "bhave na tiṭṭheyyāti vuttaṁ hoti.",
  "atk-s0505a4:75_0": "1063-4. Etāni vinodetvā bhave atiṭṭhanto eso – evaṁvihārīti gāthā. Tattha idhevāti",
  "atk-s0505a4:75_1": "imasmiṁyeva sāsane, imasmiṁyeva vā attabhāve. Sukittitaṁ gotamanūpadhīkanti ettha",
  "atk-s0505a4:75_2": "anupadhikanti nibbānaṁ. Taṁ sandhāya bhagavantaṁ ālapanto āha – ‘‘sukittitaṁ gotamanūpadhīka’’nti.",
  "atk-s0505a4:76_0": "1065. Na kevalaṁ dukkhameva pahāsi – te cāpīti gāthā. Tattha aṭṭhitanti sakkaccaṁ,",
  "atk-s0505a4:76_1": "sadā vā. Taṁ taṁ namassāmīti tasmā taṁ namassāmi. Sameccāti upagantvā. Nāgāti bhagavantaṁ ālapanto āha.",
  "atk-s0505a4:77_0": "1066. Idāni taṁ bhagavā ‘‘addhā hi bhagavā pahāsi dukkha’’nti evaṁ tena brāhmaṇena",
  "atk-s0505a4:77_1": "viditopi attānaṁ anupanetvāva pahīnadukkhena puggalena ovadanto ‘‘yaṁ brāhmaṇa’’nti",
  "atk-s0505a4:77_2": "gāthamāha. Tassattho – yaṁ tvaṁ abhijānanto ‘‘ayaṁ bāhitapāpattā brāhmaṇo, vedehi",
  "atk-s0505a4:77_3": "gatattā vedagū, kiñcanābhāvena akiñcano, kāmesu ca bhavesu ca asattattā kāmabhave",
  "atk-s0505a4:77_4": "asatto’’ti jaññā jāneyyāsi. Addhā hi so imaṁ oghaṁ atāri, tiṇṇo ca pāraṁ akhilo akaṅkho.",
  "atk-s0505a4:78": "1067. Kiñca bhiyyo – vidvā ca yoti gāthā. Tattha idhāti imasmiṁ sāsane, attabhāve vā. Visajjāti vossajjitvā. Sesaṁ sabbattha pākaṭameva.",
  "atk-s0505a4:79": "Evaṁ bhagavā imampi suttaṁ arahattanikūṭeneva desesi. Desanāpariyosāne ca vuttasadiso eva dhammābhisamayo ahosīti.",
  "atk-s0505a4:80": "Paramatthajotikāya khuddaka-aṭṭhakathāya",
  "atk-s0505a4:81": "Suttanipāta-aṭṭhakathāya mettagūsuttavaṇṇanā niṭṭhitā.",
  "atk-s0505a4:82": "5. Dhotakasuttavaṇṇanā",
  "atk-s0505a4:83": "1068-9.Pucchāmitanti dhotakasuttaṁ. Tattha vācābhikaṅkhāmīti vācaṁ abhikaṅkhāmi. Sikkhe nibbānamattanoti attano rāgādīnaṁ nibbānatthāya adhisīlādīni sikkheyya. Itoti mama mukhato.",
  "atk-s0505a4:84_0": "1070. Evaṁ vutte attamano dhotako bhagavantaṁ abhitthavamāno kathaṁkathāpamokkhaṁ",
  "atk-s0505a4:84_1": "yācanto ‘‘passāmaha’’nti gāthamāha. Tattha passāmahaṁ devamanussaloketi passāmi ahaṁ",
  "atk-s0505a4:84_2": "devamanussaloke. Taṁ taṁ namassāmīti taṁ evarūpaṁ namassāmi. Pamuñcāti pamocehi.",
  "atk-s0505a4:85_0": "1071. Athassa bhagavā attādhīnameva kathaṁkathāpamokkhaṁ oghataraṇamukhena dassento",
  "atk-s0505a4:85_1": "‘‘nāha’’nti gāthamāha. Tattha nāhaṁ sahissāmīti ahaṁ na sahissāmi na sakkhissāmi,",
  "atk-s0505a4:85_2": "na vāyamissāmīti vuttaṁ hoti. Pamocanāyāti pamācetuṁ. Kathaṁkathinti sakaṅkhaṁ. Taresīti tareyyāsi.",
  "atk-s0505a4:86_0": "1072-5. Evaṁ vutte attamanataro dhotako bhagavantaṁ abhitthavamāno anusāsaniṁ yācanto",
  "atk-s0505a4:86_1": "‘‘anusāsa brahme’’ti gāthamāha. Tattha brahmāti seṭṭhavacanametaṁ. Tena bhagavantaṁ",
  "atk-s0505a4:86_2": "āmantayamāno āha – ‘‘anusāsa brahme’’ti . Vivekadhammanti sabbasaṅkhāravivekanibbānadhammaṁ.",
  "atk-s0505a4:86_3": "Abyāpajjamānoti nānappakārataṁ anāpajjamāno. Idheva santoti idheva samāno. Asitoti",
  "atk-s0505a4:86_4": "anissito. Ito parā dve gāthā mettagusutte vuttanayā eva. Kevalañhi tattha dhammaṁ,",
  "atk-s0505a4:86_5": "idha santinti ayaṁ viseso. Tatiyagāthāyapi pubbaḍḍhaṁ tattha vutanayameva aparaḍḍhe",
  "atk-s0505a4:86_6": "saṅgoti sajjanaṭṭhānaṁ, laggananti vuttaṁ hoti. Sesaṁ sabbattha pākaṭameva.",
  "atk-s0505a4:87": "Evaṁ bhagavā imampi suttaṁ arahattanikūṭeneva desesi. Desanāpariyosāne ca vuttasadiso eva dhammābhisamayo ahosīti.",
  "atk-s0505a4:88": "Paramatthajotikāya khuddaka-aṭṭhakathāya",
  "atk-s0505a4:89": "Suttanipāta-aṭṭhakathāya dhotakasuttavaṇṇanā niṭṭhitā.",
  "atk-s0505a4:90": "6. Upasīvasuttavaṇṇanā",
  "atk-s0505a4:91_0": "1076.Ekoahanti upasīvasuttaṁ. Tattha mahantamoghanti mahantaṁ oghaṁ. Anissitoti puggalaṁ",
  "atk-s0505a4:91_1": "vā dhammaṁ vā anissito. No visahāmīti na sakkomi. Ārammaṇanti nissayaṁ. Yaṁ nissitoti",
  "atk-s0505a4:91_2": "yaṁ puggalaṁ vā dhammaṁ vā nissito.",
  "atk-s0505a4:92_0": "1077. Idāni yasmā so brāhmaṇo ākiñcaññāyatanalābhī tañca santampi nissayaṁ na jānāti,",
  "atk-s0505a4:92_1": "tenassa bhagavā tañca nissayaṁ uttari ca niyyānapathaṁ dassento ‘‘ākiñcañña’’nti",
  "atk-s0505a4:92_2": "gāthamāha. Tattha pekkhamānoti taṁ ākiñcaññāyatanasamāpattiṁ sato samāpajjitvā vuṭṭhahitvā",
  "atk-s0505a4:92_3": "ca aniccādivasena passamāno. Natthīti nissāyāti taṁ ‘‘natthi kiñcī’’ti pavattasamāpattiṁ",
  "atk-s0505a4:92_4": "ārammaṇaṁ katvā. Tarassu oghanti tato pabhuti pavattāya vipassanāya yathānurūpaṁ",
  "atk-s0505a4:92_5": "catubbidhampi oghaṁ tarassu. Kathāhīti kathaṁkathāhi. Taṇhakkhayaṁ nattamahābhipassāti",
  "atk-s0505a4:92_6": "rattindivaṁ nibbānaṁ vibhūtaṁ katvā passa. Etenassa diṭṭhadhammasukhavihāraṁ katheti.",
  "atk-s0505a4:93_0": "1078-9. Idāni ‘‘kāme pahāyā’’ti sutvā vikkhambhanavasena attanā pahīne kāme sampassamāno",
  "atk-s0505a4:93_1": "‘‘sabbesū’’ti gāthamāha. Tattha hitvā maññanti aññaṁ tato heṭṭhā chabbidhampi samāpattiṁ",
  "atk-s0505a4:93_2": "hitvā. Saññāvimokkhe parameti sattasu saññāvimokkhesu uttame ākiñcaññāyatane. Tiṭṭhe",
  "atk-s0505a4:93_3": "nuso tattha anānuyāyīti so puggalo tattha ākiñcaññāyatanabrahmaloke avigacchamāno",
  "atk-s0505a4:93_4": "tiṭṭheyya nūti pucchati. Athassa bhagavā saṭṭhikappasahassamattaṁyeva ṭhānaṁ anujānanto tatiyagāthamāha.",
  "atk-s0505a4:94_0": "1080. Evaṁ tassa tattha ṭhānaṁ sutvā idānissa sassatucchedabhāvaṁ pucchanto ‘‘tiṭṭhe",
  "atk-s0505a4:94_1": "ce’’ti gāthamāha. Tattha pūgampi vassānanti anekasaṅkhyampi vassānaṁ, gaṇarāsinti",
  "atk-s0505a4:94_2": "attho. ‘‘Pūgampi vassānī’’tipi pāṭho, tattha vibhattibyattayena sāmivacanassa paccattavacanaṁ",
  "atk-s0505a4:94_3": "kattabbaṁ, pūganti vā etassa bahūnīti attho vattabbo. ‘‘Pūgānī’’ti vāpi paṭhanti,",
  "atk-s0505a4:94_4": "purimapāṭhoyeva sabbasundaro. Tattheva so sīti siyā vimuttoti so puggalo tatthevākiñcaññāyatane",
  "atk-s0505a4:94_5": "nānādukkhehi vimutto sītibhāvappatto bhaveyya, nibbānappatto sassato hutvā tiṭṭheyyāti",
  "atk-s0505a4:94_6": "adhippāyo. Cavetha viññāṇaṁ tathāvidhassāti udāhu tathāvidhassa viññāṇaṁ anupādāya",
  "atk-s0505a4:94_7": "parinibbāyeyyāti ucchedaṁ pucchati, paṭisandhiggahaṇatthaṁ vāpi bhaveyyāti paṭisandhimpi tassa pucchati.",
  "atk-s0505a4:95_0": "1081. Athassa bhagavā ucchedasassataṁ anupagamma tattha uppannassa ariyasāvakassa",
  "atk-s0505a4:95_1": "anupādāya parinibbānaṁ dassento ‘‘accī yathā’’ti gāthamāha. Tattha atthaṁ paletīti",
  "atk-s0505a4:95_2": "atthaṁ gacchati. Na upeti saṅkhanti ‘‘asukaṁ nāma disaṁ gato’’ti vohāraṁ na gacchati.",
  "atk-s0505a4:95_3": "Evaṁ munī nāmakāyā vimuttoti evaṁ tattha uppanno sekkhamuni pakatiyā pubbeva rūpakāyā",
  "atk-s0505a4:95_4": "vimutto tattha catutthamaggaṁ nibbattetvā dhammakāyassa pariññātattā puna nāmakāyāpi",
  "atk-s0505a4:95_5": "vimutto ubhatobhāgavimutto khīṇāsavo hutvā anupādāparinibbānasaṅkhātaṁ atthaṁ paleti,",
  "atk-s0505a4:95_6": "na upeti saṅkhaṁ ‘‘khattiyo vā brāhmaṇo vā’’ti evamādikaṁ.",
  "atk-s0505a4:96_0": "1082. Idāni ‘‘atthaṁ paletī’’ti sutvā tassa yoniso atthaṁ asallakkhento ‘‘atthaṅgato",
  "atk-s0505a4:96_1": "so’’ti gāthamāha. Tassattho – so atthaṅgato udāhu natthi, udāhu ve sassatiyā sassatabhāvena",
  "atk-s0505a4:96_2": "arogo avipariṇāmadhammo soti evaṁ taṁ me munī sādhu viyākarohi. Kiṁ kāraṇaṁ? Tathā",
  "atk-s0505a4:96_3": "hi te vidito esa dhammoti.",
  "atk-s0505a4:97_0": "1083. Athassa bhagavā tathā avattabbataṁ dassento ‘‘atthaṅgatassā’’ti gāthamāha.",
  "atk-s0505a4:97_1": "Tattha atthaṅgatassāti anupādāparinibbutassa. Na pamāṇamatthīti rūpādippamāṇaṁ natthi.",
  "atk-s0505a4:97_2": "Yena naṁ vajjunti yena rāgādinā naṁ vadeyyuṁ. Sabbesu dhammesūti sabbesu khandhādidhammesu.",
  "atk-s0505a4:97_3": "Sesaṁ sabbattha pākaṭameva.",
  "atk-s0505a4:98": "Evaṁ bhagavā imaṁ suttaṁ arahattanikūṭeneva desesi. Desanāpariyosāne ca vuttasadiso eva dhammābhisamayo ahosīti.",
  "atk-s0505a4:99": "Paramatthajotikāya khuddaka-aṭṭhakathāya",
  "atk-s0505a4:100": "Suttanipāta-aṭṭhakathāya upasīvasuttavaṇṇanā niṭṭhitā.",
  "atk-s0505a4:101": "7. Nandasuttavaṇṇanā",
  "atk-s0505a4:102_0": "1084-5.Santiloketi nandasuttaṁ. Tattha paṭhamagāthāya attho – loke khattiyādayo janā",
  "atk-s0505a4:102_1": "ājīvakanigaṇṭhādike sandhāya ‘‘santi munayo’’ti vadanti, tayidaṁ kathaṁsūti kiṁ nu",
  "atk-s0505a4:102_2": "kho te samāpattiñāṇādinā ñāṇena uppannattā ñāṇūpapannaṁ no muniṁ vadanti, evaṁvidhaṁ",
  "atk-s0505a4:102_3": "nu vadanti, udāhu ve nānappakārakena lūkhajīvitasaṅkhātena jīvitenūpapannanti athassa",
  "atk-s0505a4:102_4": "bhagavā tadubhayaṁ paṭikkhipitvā muniṁ dassento ‘‘na diṭṭhiyā’’ti gāthamāha.",
  "atk-s0505a4:103_0": "1086-7. Idāni ‘‘diṭṭhādīhi suddhī’’ti vadantānaṁ vāde kaṅkhāpahānatthaṁ ‘‘ye kecime’’ti",
  "atk-s0505a4:103_1": "pucchati. Tattha anekarūpenāti kotūhalamaṅgalādinā. Tattha yatā carantāti tattha",
  "atk-s0505a4:103_2": "sakāya diṭṭhiyā guttā viharantā. Athassa tathā suddhiabhāvaṁ dīpento bhagavā dutiyaṁ gāthamāha.",
  "atk-s0505a4:104_0": "1088-90. Evaṁ ‘‘nātariṁsū’’ti sutvā idāni yo atari, taṁ sotukāmo ‘‘ye kecime’’ti",
  "atk-s0505a4:104_1": "pucchati. Athassa bhagavā oghatiṇṇamukhena jātijarātiṇṇe dassento tatiyaṁ gāthamāha.",
  "atk-s0505a4:104_2": "Tattha nivutāti ovuṭā pariyonaddhā. Yesīdhāti yesu idha. Ettha ca su-iti nipātamattaṁ.",
  "atk-s0505a4:104_3": "Taṇhaṁ pariññāyāti tīhi pariññāhi taṇhaṁ parijānitvā. Sesaṁ sabbattha pubbe vuttanayattā pākaṭameva.",
  "atk-s0505a4:105_0": "Evaṁ bhagavā arahattanikūṭeneva desanaṁ niṭṭhāpesi, desanāpariyosāne pana nando bhagavato",
  "atk-s0505a4:105_1": "bhāsitaṁ abhinandamāno ‘‘etābhinandāmī’’ti gāthamāha. Idhāpi ca pubbe vuttasadiso",
  "atk-s0505a4:105_2": "eva dhammābhisamayo ahosīti.",
  "atk-s0505a4:106": "Paramatthajotikāya khuddaka-aṭṭhakathāya",
  "atk-s0505a4:107": "Suttanipāta-aṭṭhakathāya nandasuttavaṇṇanā niṭṭhitā.",
  "atk-s0505a4:108": "8. Hemakasuttavaṇṇanā",
  "atk-s0505a4:109_0": "1091-4.Yeme pubbeti hemakasuttaṁ. Tattha ye me pubbe viyākaṁsūti ye bāvariādayo pubbe",
  "atk-s0505a4:109_1": "mayhaṁ sakaṁ laddhiṁ viyākaṁsu. Huraṁ gotamasāsanāti gotamasāsanā pubbataraṁ. Sabbaṁ",
  "atk-s0505a4:109_2": "taṁ takkavaḍḍhananti sabbaṁ taṁ kāmavitakkādivaḍḍhanaṁ. Taṇhānigghātananti taṇhāvināsanaṁ.",
  "atk-s0505a4:109_3": "Athassa bhagavā taṁ dhammaṁ ācikkhanto ‘‘idhā’’ti gāthādvayamāha. Tattha etadaññāya",
  "atk-s0505a4:109_4": "ye satāti etaṁ nibbānapadamaccutaṁ ‘‘sabbe saṅkhārā aniccā’’tiādinā nayena vipassantā",
  "atk-s0505a4:109_5": "anupubbena jānitvā ye kāyānupassanāsatiādīhi satā. Diṭṭhadhammābhinibbutāti viditadhammattā,",
  "atk-s0505a4:109_6": "diṭṭhadhammattā, rāgādinibbānena ca abhinibbutā. Sesaṁ sabbattha pākaṭameva.",
  "atk-s0505a4:110": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:111": "Paramatthajotikāya khuddaka-aṭṭhakathāya",
  "atk-s0505a4:112": "Suttanipāta-aṭṭhakathāya hemakasuttavaṇṇanā niṭṭhitā.",
  "atk-s0505a4:113": "9. Todeyyasuttavaṇṇanā",
  "atk-s0505a4:114_0": "1095.Yasmiṁkāmāti todeyyasuttaṁ. Tattha vimokkho tassa kīdisoti tassa kīdiso vimokkho",
  "atk-s0505a4:114_1": "icchitabboti pucchati . Idāni tassa aññavimokkhābhāvaṁ dassento bhagavā dutiyaṁ gāthamāha.",
  "atk-s0505a4:114_2": "Tattha vimokkho tassa nāparoti tassa añño vimokkho natthi.",
  "atk-s0505a4:115_0": "1097-8. Evaṁ ‘‘taṇhakkhayo eva vimokkho’’ti vuttepi tamatthaṁ asallakkhento ‘‘nirāsaso",
  "atk-s0505a4:115_1": "so uda āsasāno’’ti puna pucchati. Tattha uda paññakappīti udāhu samāpattiñāṇādinā",
  "atk-s0505a4:115_2": "ñāṇena taṇhākappaṁ vā diṭṭhikappaṁ vā kappayati. Athassa bhagavā taṁ ācikkhanto dutiyaṁ",
  "atk-s0505a4:115_3": "gāthamāha. Tattha kāmabhaveti kāme ca bhave ca. Sesaṁ sabbattha pākaṭameva.",
  "atk-s0505a4:116": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:117": "Paramatthajotikāya khuddaka-aṭṭhakathāya",
  "atk-s0505a4:118": "Suttanipāta-aṭṭhakathāya todeyyasuttavaṇṇanā niṭṭhitā.",
  "atk-s0505a4:119": "10. Kappasuttavaṇṇanā",
  "atk-s0505a4:120_0": "1099.Majjhesarasminti kappasuttaṁ. Tattha majjhe sarasminti purimapacchimakoṭipaññāṇābhāvato",
  "atk-s0505a4:120_1": "majjhabhūte saṁsāreti vuttaṁ hoti. Tiṭṭhatanti tiṭṭhamānānaṁ. Yathāyidaṁ nāparaṁ",
  "atk-s0505a4:120_2": "siyāti yathā idaṁ dukkhaṁ puna na bhaveyya.",
  "atk-s0505a4:121_0": "1101-2. Athassa bhagavā tamatthaṁ byākaronto tisso gāthāyo abhāsi. Tattha akiñcananti",
  "atk-s0505a4:121_1": "kiñcanapaṭipakkhaṁ. Anādānanti ādānapaṭipakkhaṁ, kiñcanādānavūpasamanti vuttaṁ hoti.",
  "atk-s0505a4:121_2": "Anāparanti aparapaṭibhāgadīpavirahitaṁ, seṭṭhanti vuttaṁ hoti. Na te mārassa paddhagūti",
  "atk-s0505a4:121_3": "te mārassa paddhacarā paricārakā sissā na honti. Sesaṁ sabbattha pākaṭameva.",
  "atk-s0505a4:122": "Evaṁ bhagavā imampi suttaṁ arahattanikūṭeneva desesi desanāpariyosāne ca pubbasadiso eva dhammābhisamayo ahosīti.",
  "atk-s0505a4:123": "Paramatthajotikāya khuddaka-aṭṭhakathāya",
  "atk-s0505a4:124": "Suttanipāta-aṭṭhakathāya kappasuttavaṇṇanā niṭṭhitā.",
  "atk-s0505a4:125": "11. Jatukaṇṇisuttavaṇṇanā",
  "atk-s0505a4:126_0": "1103-4.Sutvānahanti jatukaṇṇisuttaṁ. Tattha sutvānahaṁ vīramakāmakāminti ahaṁ ‘‘itipi",
  "atk-s0505a4:126_1": "so bhagavā’’tiādinā nayena vīraṁ kāmānaṁ akāmanato akāmakāmiṁ buddhaṁ sutvā. Akāmamāgamanti",
  "atk-s0505a4:126_2": "nikkāmaṁ bhagavantaṁ pucchituṁ āgatomhi. Sahajanettāti sahajātasabbaññutaññāṇacakkhu.",
  "atk-s0505a4:126_3": "Yathātacchanti yathātathaṁ. Brūhi meti puna yācanto bhaṇati. Yācanto hi sahassakkhattumpi",
  "atk-s0505a4:126_4": "bhaṇeyya, ko pana vādo dvikkhattuṁ. Tejī tejasāti tejena samannāgato tejasā abhibhuyya.",
  "atk-s0505a4:126_5": "Yamahaṁ vijaññaṁ jātijarāya idha vippahānanti yamahaṁ jātijarānaṁ pahānabhūtaṁ dhammaṁ idheva jāneyyaṁ.",
  "atk-s0505a4:127_0": "1105-7. Athassa bhagavā taṁ dhammamācikkhanto tisso gāthāyo abhāsi. Tattha nekkhammaṁ",
  "atk-s0505a4:127_1": "daṭṭhu khematoti nibbānañca nibbānagāminiñca paṭipadaṁ ‘‘khema’’nti disvā. Uggahitanti",
  "atk-s0505a4:127_2": "taṇhādiṭṭhivasena gahitaṁ. Nirattaṁ vāti nirassitabbaṁ vā, muñcitabbanti vuttaṁ hoti.",
  "atk-s0505a4:127_3": "Mā te vijjitthāti mā te ahosi. Kiñcananti rāgādikiñcanaṁ vāpi te mā vijjittha. Pubbeti",
  "atk-s0505a4:127_4": "atīte saṅkhāre ārabbha uppannakilesā. Brāhmaṇāti bhagavā jatukaṇṇiṁ ālapati. Sesaṁ",
  "atk-s0505a4:127_5": "sabbattha pākaṭameva.",
  "atk-s0505a4:128": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:129": "Paramatthajotikāya khuddaka-aṭṭhakathāya",
  "atk-s0505a4:130": "Suttanipāta-aṭṭhakathāya jatukaṇṇisuttavaṇṇanā niṭṭhitā.",
  "atk-s0505a4:131": "12. Bhadrāvudhasuttavaṇṇanā",
  "atk-s0505a4:132_0": "1108-9.Okañjahanti bhadrāvudhasuttaṁ. Tattha okañjahanti ālayaṁ jahaṁ. Taṇhacchidanti",
  "atk-s0505a4:132_1": "chataṇhākāyacchidaṁ. Anejanti lokadhammesu nikkampaṁ. Nandiñjahanti anāgatarūpādipatthanājahaṁ.",
  "atk-s0505a4:132_2": "Ekā eva hi taṇhā thutivasena idha nānappakārato vuttā. Kappañjahanti duvidhakappajahaṁ.",
  "atk-s0505a4:132_3": "Abhiyāceti ativiya yācāmi. Sutvāna nāgassa apanamissanti itoti nāgassa tava bhagavā",
  "atk-s0505a4:132_4": "vacanaṁ sutvā ito pāsāṇakacetiyato bahū janā pakkamissantīti adhippāyo. Janapadehi",
  "atk-s0505a4:132_5": "saṅgatāti aṅgādīhi janapadehi idha samāgatā. Viyākarohīti dhammaṁ desehi.",
  "atk-s0505a4:133_0": "1110. Athassa āsayānulomena dhammaṁ desento bhagavā dve gāthāyo abhāsi. Tattha ādānataṇhanti",
  "atk-s0505a4:133_1": "rūpādīnaṁ ādāyikaṁ gahaṇataṇhaṁ, taṇhupādānanti vuttaṁ hoti. Yaṁ yañhi lokasmimupādiyantīti",
  "atk-s0505a4:133_2": "etesu uddhādibhedesu yaṁ yaṁ gaṇhanti. Teneva māro anveti jantunti teneva upādānapaccayanibbattakammābhisaṅkhāranibbattavasena",
  "atk-s0505a4:133_3": "paṭisandhikkhandhamāro taṁ sattaṁ anugacchati.",
  "atk-s0505a4:134_0": "1111.Tasmā pajānanti tasmā etamādīnavaṁ aniccādivasena vā saṅkhāre jānanto. Ādānasatte",
  "atk-s0505a4:134_1": "iti pekkhamāno, pajaṁ imaṁ maccudheyye visattanti ādātabbaṭṭhena ādānesu rūpādīsu",
  "atk-s0505a4:134_2": "satte sabbaloke imaṁ pajaṁ maccudheyye laggaṁ pekkhamāno. Ādānasatte vā ādānābhiniviṭṭhe",
  "atk-s0505a4:134_3": "puggale ādānasaṅgahetuñca imaṁ pajaṁ maccudheyye laggaṁ tato vītikkamituṁ asamatthaṁ",
  "atk-s0505a4:134_4": "iti pekkhamāno kiñcanaṁ sabbaloke na uppādiyethāti sesaṁ sabbattha pākaṭameva.",
  "atk-s0505a4:135": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:136": "Paramatthajotikāya khuddaka-aṭṭhakathāya",
  "atk-s0505a4:137": "Suttanipāta-aṭṭhakathāya bhadrāvudhasuttavaṇṇanā niṭṭhitā.",
  "atk-s0505a4:138": "13. Udayasuttavaṇṇanā",
  "atk-s0505a4:139_0": "1112-3.Jhāyinti udayasuttaṁ. Tattha aññāvimokkhanti paññānubhāvanijjhātaṁ vimokkhaṁ",
  "atk-s0505a4:139_1": "pucchati. Atha bhagavā yasmā udayo catutthajjhānalābhī, tasmāssa paṭiladdhajjhānavasena",
  "atk-s0505a4:139_2": "nānappakārato aññāvimokkhaṁ dassento gāthādvayamāha. Tattha pahānaṁ kāmacchandānanti",
  "atk-s0505a4:139_3": "yamidaṁ paṭhamajjhānaṁ nibbattentassa kāmacchandappahānaṁ, tampi aññāvimokkhaṁ pabrūmi.",
  "atk-s0505a4:139_4": "Evaṁ sabbapadāni yojetabbāni.",
  "atk-s0505a4:140_0": "1114.Upekkhāsatisaṁsuddhanti catutthajjhānaupekkhāsatīhi saṁsuddhaṁ. Dhammatakkapurejavanti",
  "atk-s0505a4:140_1": "iminā tasmiṁ catutthajjhānavimokkhe ṭhatvā jhānaṅgāni vipassitvā adhigataṁ arahattavimokkhaṁ",
  "atk-s0505a4:140_2": "vadati. Arahattavimokkhassa hi maggasampayuttasammāsaṅkappādibhedo dhammatakko purejavo",
  "atk-s0505a4:140_3": "hoti. Tenāha – ‘‘dhammatakkapurejava’’nti. Avijjāya pabhedananti etameva ca aññāvimokkhaṁ",
  "atk-s0505a4:140_4": "avijjāpabhedanasaṅkhātaṁ nibbānaṁ nissāya jātattā kāraṇopacārena ‘‘avijjāya pabhedana’’nti pabrūmīti.",
  "atk-s0505a4:141_0": "1115-6. Evaṁ avijjāpabhedanavacanena vuttaṁ nibbānaṁ sutvā ‘‘taṁ kissa vippahānena",
  "atk-s0505a4:141_1": "vuccatī’’ti pucchanto ‘‘kiṁsu saṁyojano’’ti gāthamāha. Tattha kiṁsu saṁyojanoti kiṁ",
  "atk-s0505a4:141_2": "saṁyojano. Vicāraṇanti vicaraṇakāraṇaṁ. Kissassa vippahānenāti kiṁ nāmakassa assa",
  "atk-s0505a4:141_3": "dhammassa vippahānena. Athassa bhagavā tamatthaṁ byākaronto ‘‘nandisaṁyojano’’ti",
  "atk-s0505a4:141_4": "gāthamāha. Tattha vitakkassāti kāmavitakkādiko vitakko assa.",
  "atk-s0505a4:142_0": "1117-8. Idāni tassa nibbānassa maggaṁ pucchanto ‘‘kathaṁ satassā’’ti gāthamāha. Tattha",
  "atk-s0505a4:142_1": "viññāṇanti abhisaṅkhāraviññāṇaṁ. Athassa maggaṁ kathento bhagavā ‘‘ajjhattañcā’’ti",
  "atk-s0505a4:142_2": "gāthamāha. Tattha evaṁ satassāti evaṁ satassa sampajānassa. Sesaṁ sabbattha pākaṭameva.",
  "atk-s0505a4:143": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:144": "Paramatthajotikāya khuddaka-aṭṭhakathāya",
  "atk-s0505a4:145": "Suttanipāta-aṭṭhakathāya udayasuttavaṇṇanā niṭṭhitā.",
  "atk-s0505a4:146": "14. Posālasuttavaṇṇanā",
  "atk-s0505a4:147_0": "1119-20.Yoatītanti posālasuttaṁ. Tattha yo atītaṁ ādisatīti yo bhagavā attano ca",
  "atk-s0505a4:147_1": "paresañca ‘‘ekampi jāti’’ntiādibhedaṁ atītaṁ ādisati. Vibhūtarūpasaññissāti samatikkantarūpasaññissa.",
  "atk-s0505a4:147_2": "Sabbakāyappahāyinoti tadaṅgavikkhambhanavasena sabbarūpakāyappahāyino, pahīnarūpabhavapaṭisandhikassāti",
  "atk-s0505a4:147_3": "adhippāyo. Natthi kiñcīti passatoti viññāṇābhāvavipassanena ‘‘natthi kiñcī’’ti passato,",
  "atk-s0505a4:147_4": "ākiñcaññāyatanalābhinoti vuttaṁ hoti. Ñāṇaṁ sakkānupucchāmīti sakkāti bhagavantaṁ",
  "atk-s0505a4:147_5": "ālapanto āha. Tassa puggalassa ñāṇaṁ pucchāmi, kīdisaṁ pucchitabbanti. Kathaṁ neyyoti",
  "atk-s0505a4:147_6": "kathaṁ so netabbo, kathamassa uttariñāṇaṁ uppādetabbanti.",
  "atk-s0505a4:148_0": "1121. Athassa bhagavā tādise puggale attano appaṭihatañāṇataṁ pakāsetvā taṁ ñāṇaṁ",
  "atk-s0505a4:148_1": "byākātuṁ gāthādvayamāha. Tattha viññāṇaṭṭhitiyo sabbā, abhijānaṁ tathāgatoti abhisaṅkhāravasena",
  "atk-s0505a4:148_2": "catasso paṭisandhivasena sattāti evaṁ sabbā viññāṇaṭṭhitiyo abhijānanto tathāgato.",
  "atk-s0505a4:148_3": "Tiṭṭhantamenaṁ jānātīti kammābhisaṅkhāravasena tiṭṭhantaṁ etaṁ puggalaṁ jānāti ‘‘āyatiṁ",
  "atk-s0505a4:148_4": "ayaṁ evaṁgatiko bhavissatī’’ti. Vimuttanti ākiñcaññāyatanādīsu adhimuttaṁ. Tapparāyaṇanti tammayaṁ.",
  "atk-s0505a4:149_0": "1122.Ākiñcaññasambhavaṁ ñatvāti ākiñcaññāyatanajanakaṁ kammābhisaṅkhāraṁ ñatvā ‘‘kinti",
  "atk-s0505a4:149_1": "palibodho aya’’nti. Nandī saṁyojanaṁ itīti yā ca tattha arūparāgasaṅkhātā nandī,",
  "atk-s0505a4:149_2": "tañca saṁyojanaṁ iti ñatvā. Tato tattha vipassatīti tato ākiñcaññāyatanasamāpattito",
  "atk-s0505a4:149_3": "vuṭṭhahitvā taṁ samāpattiṁ aniccādivasena vipassati. Etaṁ ñāṇaṁ tathaṁ tassāti etaṁ",
  "atk-s0505a4:149_4": "tassa puggalassa evaṁ vipassato anukkameneva uppannaṁ arahattañāṇaṁ aviparītaṁ. Vusīmatoti",
  "atk-s0505a4:149_5": "vusitavantassa. Sesaṁ sabbattha pākaṭameva.",
  "atk-s0505a4:150": "Evaṁ bhagavā imampi suttaṁ arahattanikūṭeneva desesi. Desanāpariyosāne ca pubbasadiso eva dhammābhisamayo ahosīti.",
  "atk-s0505a4:151": "Paramatthajotikāya khuddaka-aṭṭhakathāya",
  "atk-s0505a4:152": "Suttanipāta-aṭṭhakathāya posālasuttavaṇṇanā niṭṭhitā.",
  "atk-s0505a4:153": "15. Mogharājasuttavaṇṇanā",
  "atk-s0505a4:154_0": "1123.Dvāhaṁsakkanti mogharājasuttaṁ. Tattha dvāhanti dve vāre ahaṁ. So hi pubbe ajitasuttassa",
  "atk-s0505a4:154_1": "ca tissametteyyasuttassa ca avasāne dvikkhattuṁ bhagavantaṁ pucchi. Bhagavā panassa",
  "atk-s0505a4:154_2": "indriyaparipākaṁ āgamayamāno na byākāsi. Tenāha – ‘‘dvāhaṁ sakkaṁ apucchissa’’nti.",
  "atk-s0505a4:154_3": "Yāvatatiyañca devīsi, byākarotīti me sutanti yāvatatiyañca sahadhammikaṁ puṭṭho visuddhidevabhūto",
  "atk-s0505a4:154_4": "isi bhagavā sammāsambuddho byākarotīti evaṁ me sutaṁ. Godhāvarītīreyeva kira so evamassosi.",
  "atk-s0505a4:154_5": "Tenāha – ‘‘byākarotīti me suta’’nti.",
  "atk-s0505a4:155_0": "1124.Ayaṁ lokoti manussaloko. Paro lokoti taṁ ṭhapetvā avaseso. Sadevakoti brahmalokaṁ",
  "atk-s0505a4:155_1": "ṭhapetvā avaseso upapattidevasammutidevayutto, ‘‘brahmaloko sadevako’’ti etaṁ vā",
  "atk-s0505a4:155_2": "‘‘sadevake loke’’tiādinayanidassanamattaṁ, tena sabbopi tathāvuttappakāro loko veditabbo.",
  "atk-s0505a4:156": "1125. Evaṁ abhikkantadassāvinti evaṁ aggadassāviṁ, sadevakassa lokassa ajjhāsayādhimuttigatiparāyaṇādīni passituṁ samatthanti dasseti.",
  "atk-s0505a4:157_0": "1126.Suññato lokaṁ avekkhassūti avasiyapavattasallakkhaṇavasena vā tucchasaṅkhārasamanupassanāvasena",
  "atk-s0505a4:157_1": "vāti dvīhi kāraṇehi suññato lokaṁ passa. Attānudiṭṭhiṁ ūhaccāti sakkāyadiṭṭhiṁ uddharitvā.",
  "atk-s0505a4:157_2": "Sesaṁ sabbattha pākaṭameva.",
  "atk-s0505a4:158": "Evaṁ bhagavā imampi suttaṁ arahattanikūṭeneva desesi. Desanāpariyosāne ca vuttasadiso eva dhammābhisamayo ahosīti.",
  "atk-s0505a4:159": "Paramatthajotikāya khuddaka-aṭṭhakathāya",
  "atk-s0505a4:160": "Suttanipāta-aṭṭhakathāya mogharājasuttavaṇṇanā niṭṭhitā.",
  "atk-s0505a4:161": "16. Piṅgiyasuttavaṇṇanā",
  "atk-s0505a4:162_0": "1127.Jiṇṇohamasmīti piṅgiyasuttaṁ. Tattha jiṇṇohamasmi abalo vītavaṇṇoti so kira",
  "atk-s0505a4:162_1": "brāhmaṇo jarābhibhūto vīsavassasatiko jātiyā, dubbalo ca ‘‘idha padaṁ karissāmī’’ti",
  "atk-s0505a4:162_2": "aññattheva karoti, vinaṭṭhapurimacchavivaṇṇo ca . Tenāha – ‘‘jiṇṇohamasmi abalo vītavaṇṇo’’ti.",
  "atk-s0505a4:162_3": "Māhaṁ nassaṁ momuho antarāvāti māhaṁ tuyhaṁ dhammaṁ asacchikatvā antarāyeva avidvā",
  "atk-s0505a4:162_4": "hutvā anassiṁ. Jātijarāya idha vippahānanti idheva tava pādamūle pāsāṇake vā cetiya",
  "atk-s0505a4:162_5": "jātijarāya vippahānaṁ nibbānadhammaṁ yamahaṁ vijaññaṁ, taṁ me ācikkha.",
  "atk-s0505a4:163_0": "1128. Idāni yasmā piṅgiyo kāye sāpekkhatāya ‘‘jiṇṇohamasmī’’ti gāthamāha tenassa",
  "atk-s0505a4:163_1": "bhagavā kāye sinehappahānatthaṁ ‘‘disvānarūpesu vihaññamāne’’ti gāthamāha. Tattha",
  "atk-s0505a4:163_2": "rūpesūti rūpahetu rūpapaccayā. Vihaññamāneti kammakāraṇādīhi upahaññamāne. Ruppanti",
  "atk-s0505a4:163_3": "rūpesūti cakkhurogādīhi ca rūpahetuyeva janā ruppanti bādhīyanti.",
  "atk-s0505a4:164_0": "1129-30. Evaṁ bhagavatā yāva arahattaṁ tāva kathitaṁ paṭipattiṁ sutvāpi piṅgiyo jarādubbalatāya",
  "atk-s0505a4:164_1": "visesaṁ anadhigantvāva puna ‘‘disā catasso’’ti imāya gāthāya bhagavantaṁ thomento",
  "atk-s0505a4:164_2": "desanaṁ yācati. Athassa bhagavā punapi yāva arahattaṁ, tāva paṭipadaṁ dassento ‘‘taṇhādhipanne’’ti",
  "atk-s0505a4:164_3": "gāthamāha. Sesaṁ sabbattha pākaṭameva.",
  "atk-s0505a4:165_0": "Imampi suttaṁ bhagavā arahattanikūṭeneva desesi. Desanāpariyosāne ca piṅgiyo anāgāmiphale",
  "atk-s0505a4:165_1": "patiṭṭhāsi. So kira antarantarā cintesi – ‘‘evaṁ vicitrapaṭibhānaṁ nāma desanaṁ na",
  "atk-s0505a4:165_2": "labhi mayhaṁ mātulo bāvarī savanāyā’’ti. Tena sinehavikkhepena arahattaṁ pāpuṇituṁ",
  "atk-s0505a4:165_3": "nāsakkhi. Antevāsino panassa sahassajaṭilā arahattaṁ pāpuṇiṁsu. Sabbeva iddhimayapattacīvaradharā",
  "atk-s0505a4:165_4": "ehibhikkhavo ahesunti.",
  "atk-s0505a4:166": "Paramatthajotikāya khuddaka-aṭṭhakathāya",
  "atk-s0505a4:167": "Suttanipāta-aṭṭhakathāya piṅgiyasuttavaṇṇanā niṭṭhitā.",
  "atk-s0505a4:168": "Pārāyanatthutigāthāvaṇṇanā",
  "atk-s0505a4:169_0": "Ito paraṁ saṅgītikārā desanaṁ thomentā ‘‘idamavoca bhagavā’’tiādimāhaṁsu. Tattha",
  "atk-s0505a4:169_1": "idamavocāti idaṁ parāyanaṁ avoca. Paricārakasoḷasānanti bāvarissa paricārakena piṅgiyena",
  "atk-s0505a4:169_2": "saha soḷasannaṁ buddhassa vā bhagavato paricārakānaṁ soḷasannanti paricārakasoḷasannaṁ.",
  "atk-s0505a4:169_3": "Te eva ca brāhmaṇā. Tattha soḷasaparisā pana purato ca pacchato ca vāmapassato ca",
  "atk-s0505a4:169_4": "dakkhiṇapassato ca cha cha yojanāni nisinnā ujukena dvādasayojanikā ahosi. Ajjhiṭṭhoti",
  "atk-s0505a4:169_5": "yācito atthamaññāyāti pāḷiatthamaññāya. Dhammamaññāyāti pāḷimaññāya. Pārāyananti",
  "atk-s0505a4:169_6": "evaṁ imassa dhammapariyāyassa adhivacanaṁ āropetvā tesaṁ brāhmaṇānaṁ nāmāni kittayantā",
  "atk-s0505a4:169_7": "‘‘ajito tissametteyyo…pe… buddhaseṭṭhaṁ upāgamu’’nti āhaṁsu.",
  "atk-s0505a4:170_0": "1131-7. Tattha sampannacaraṇanti nibbānapadaṭṭhānabhūtena pātimokkhasīlādinā sampannaṁ.",
  "atk-s0505a4:170_1": "Isinti mahesiṁ. Sesaṁ pākaṭameva. Tato paraṁ brahmacariyamacariṁsūti maggabrahmacariyaṁ",
  "atk-s0505a4:170_2": "acariṁsu. Tasmā pārāyananti tassa pārabhūtassa nibbānassa ayananti vuttaṁ hoti.",
  "atk-s0505a4:171": "Pārāyanānugītigāthāvaṇṇanā",
  "atk-s0505a4:172_0": "1138.Pārāyanamanugāyissanti assa ayaṁ sambandho – bhagavatā hi pārāyane desite soḷasasahassā",
  "atk-s0505a4:172_1": "jaṭilā arahattaṁ pāpuṇiṁsu, avasesānañca cuddasakoṭisaṅkhānaṁ devamanussānaṁ dhammābhisamayo",
  "atk-s0505a4:172_2": "ahosi. Vuttañhetaṁ porāṇehi –",
  "atk-s0505a4:173": "‘‘Tato pāsāṇake ramme, pārāyanasamāgame;",
  "atk-s0505a4:174": "Amataṁ pāpayī buddho, cuddasa pāṇakoṭiyo’’ti.",
  "atk-s0505a4:175_0": "Niṭṭhitāya pana dhammadesanāya tato tato āgatā manussā bhagavato ānubhāvena attano",
  "atk-s0505a4:175_1": "attano gāmanigamādīsveva pāturahesuṁ. Bhagavāpi sāvatthimeva agamāsi paricārakasoḷasādīhi",
  "atk-s0505a4:175_2": "anekehi bhikkhusahassehi parivuto. Tattha piṅgiyo bhagavantaṁ vanditvā āha – ‘‘gacchāmahaṁ,",
  "atk-s0505a4:175_3": "bhante, bāvarissa buddhuppādaṁ ārocetuṁ, paṭissutañhi tassa mayā’’ti. Atha bhagavatā",
  "atk-s0505a4:175_4": "anuññāto ñāṇagamaneneva godhāvarītīraṁ gantvā pādagamanena assamābhimukho agamāsi.",
  "atk-s0505a4:175_5": "Tamenaṁ bāvarī brāhmaṇo maggaṁ olokento nisinno dūratova khārijaṭādivirahitaṁ bhikkhuvesena",
  "atk-s0505a4:175_6": "āgacchantaṁ disvā ‘‘buddho loke uppanno’’ti niṭṭhaṁ agamāsi. Sampattañcāpi naṁ pucchi",
  "atk-s0505a4:175_7": "– ‘‘kiṁ, piṅgiya, buddho loke uppanno’’ti. ‘‘Āma, brāhmaṇa, uppanno, pāsāṇake cetiye",
  "atk-s0505a4:175_8": "nisinno amhākaṁ dhammaṁ desesi, tamahaṁ tuyhaṁ desessāmī’’ti. Tato bāvarī mahatā",
  "atk-s0505a4:175_9": "sakkārena sapariso taṁ pūjetvā āsanaṁ paññāpesi. Tattha nisīditvā piṅgiyo ‘‘pārāyanamanugāyissa’’ntiādimāha.",
  "atk-s0505a4:176_0": "Tattha anugāyissanti bhagavatā gītaṁ anugāyissaṁ. Yathāddakkhīti yathā sāmaṁ saccābhisambodhena",
  "atk-s0505a4:176_1": "asādhāraṇañāṇena ca addakkhi. Nikkāmoti pahīnakāmo . ‘‘Nikkamo’’tipi pāṭho, vīriyavāti",
  "atk-s0505a4:176_2": "attho nikkhanto vā akusalapakkhā. Nibbanoti kilesavanavirahito, taṇhāvirahito eva",
  "atk-s0505a4:176_3": "vā. Kissa hetu musā bhaṇeti yehi kilesehi musā bhaṇeyya, ete tassa pahīnāti dasseti.",
  "atk-s0505a4:176_4": "Etena brāhmaṇassa savane ussāhaṁ janeti.",
  "atk-s0505a4:177_0": "1139-41.Vaṇṇūpasañhitanti guṇūpasañhitaṁ. Saccavhayoti ‘‘buddho’’ti sacceneva avhānena",
  "atk-s0505a4:177_1": "nāmena yutto. Brahmeti taṁ brāhmaṇaṁ ālapati. Kubbanakanti parittavanaṁ. Bahupphalaṁ",
  "atk-s0505a4:177_2": "kānanamāvaseyyāti anekaphalādivikatibharitaṁ kānanaṁ āgamma vaseyya. Appadasseti",
  "atk-s0505a4:177_3": "bāvaripabhutike parittapaññe. Mahodadhinti anotattādiṁ mahantaṁ udakarāsiṁ.",
  "atk-s0505a4:178_0": "1142-4.Yeme pubbeti ye ime pubbe. Tamanudāsinoti tamonudo āsino. Bhūripaññāṇoti ñāṇadhajo.",
  "atk-s0505a4:178_1": "Bhūrimedhasoti vipulapañño. Sandiṭṭhikamakālikanti sāmaṁ passitabbaphalaṁ, na ca",
  "atk-s0505a4:178_2": "kālantare pattabbaphalaṁ. Anītikanti kilesaītivirahitaṁ.",
  "atk-s0505a4:179_0": "1145-50. Atha naṁ bāvarī āha ‘‘kiṁ nu tamhā’’ti dve gāthā. Tato piṅgiyo bhagavato",
  "atk-s0505a4:179_1": "santikā avippavāsameva dīpento ‘‘nāhaṁ tamhā’’tiādimāha. Passāmi naṁ manasā cakkhunāvāti",
  "atk-s0505a4:179_2": "taṁ buddhaṁ ahaṁ cakkhunā viya manasā passāmi . Namassamāno vivasemi rattinti namassamānova",
  "atk-s0505a4:179_3": "rattiṁ atināmemi. Tena teneva natoti yena disābhāgena buddho, tena tenevāhampi nato",
  "atk-s0505a4:179_4": "tanninno tappoṇoti dasseti.",
  "atk-s0505a4:180_0": "1151.Dubbalathāmakassāti appathāmakassa, atha vā dubbalassa dutthāmakassa ca balavīriyahīnassāti",
  "atk-s0505a4:180_1": "vuttaṁ hoti. Teneva kāyo na paletīti teneva dubbalathāmakattena kāyo na gacchati,",
  "atk-s0505a4:180_2": "yena vā buddho, tena na gacchati. ‘‘Na paretī’’tipi pāṭho, so evattho. Tatthāti buddhassa",
  "atk-s0505a4:180_3": "santike. Saṅkappayantāyāti saṅkappagamanena. Tena yuttoti yena buddho, tena yutto",
  "atk-s0505a4:180_4": "payutto anuyuttoti dasseti.",
  "atk-s0505a4:181_0": "1152.Paṅkesayānoti kāmakaddame sayamāno. Dīpā dīpaṁ upaplavinti satthārādito satthārādiṁ",
  "atk-s0505a4:181_1": "abhigacchiṁ. Athaddasāsiṁ sambuddhanti sohaṁ evaṁ duddiṭṭhiṁ gahetvā anvāhiṇḍanto",
  "atk-s0505a4:181_2": "atha pāsāṇake cetiye buddhamaddakkhiṁ.",
  "atk-s0505a4:182_0": "1153. Imissā gāthāya avasāne piṅgiyassa ca bāvarissa ca indriyaparipākaṁ viditvā",
  "atk-s0505a4:182_1": "bhagavā sāvatthiyaṁ ṭhitoyeva suvaṇṇobhāsaṁ muñci. Piṅgiyo bāvarissa buddhaguṇe vaṇṇayanto",
  "atk-s0505a4:182_2": "nisinno eva taṁ obhāsaṁ disvā ‘‘kiṁ ida’’nti vilokento bhagavantaṁ attano purato",
  "atk-s0505a4:182_3": "ṭhitaṁ viya disvā bāvaribrāhmaṇassa ‘‘buddho āgato’’ti ārocesi, brāhmaṇo uṭṭhāyāsanā",
  "atk-s0505a4:182_4": "añjaliṁ paggahetvā aṭṭhāsi. Bhagavāpi obhāsaṁ pharitvā brāhmaṇassa attānaṁ dassento",
  "atk-s0505a4:182_5": "ubhinnampi sappāyaṁ viditvā piṅgiyameva ālapamāno ‘‘yathā ahū vakkalī’’ti imaṁ gāthamabhāsi.",
  "atk-s0505a4:183_0": "Tassattho – yathā vakkalitthero saddhādhimutto ahosi, saddhādhurena ca arahattaṁ",
  "atk-s0505a4:183_1": "pāpuṇi. Yathā ca soḷasannaṁ eko bhadrāvudho nāma yathā ca āḷavi gotamo, evameva tvampi",
  "atk-s0505a4:183_2": "pamuñcassu saddhaṁ. Tato saddhāya adhimuccanto ‘‘sabbe saṅkhārā aniccā’’tiādinā nayena",
  "atk-s0505a4:183_3": "vipassanaṁ ārabhitvā maccudheyyassa pāraṁ nibbānaṁ gamissasīti arahattanikūṭeneva",
  "atk-s0505a4:183_4": "desanaṁ niṭṭhāpesi. Desanāpariyosāne piṅgiyo arahatte bāvarī anāgāmiphale patiṭṭhahi.",
  "atk-s0505a4:183_5": "Bāvaribrāhmaṇassa sissā pana pañcasatā sotāpannā ahesuṁ.",
  "atk-s0505a4:184_0": "1154-5. Idāni piṅgiyo attano pasādaṁ pavedento ‘‘esa bhiyyo’’tiādimāha. Tattha paṭibhānavāti",
  "atk-s0505a4:184_1": "paṭibhānapaṭisambhidāya upeto. Adhideve abhiññāyāti adhidevakare dhamme ñatvā. Parovaranti",
  "atk-s0505a4:184_2": "hīnapaṇītaṁ, attano ca parassa ca adhidevattakaraṁ sabbaṁ dhammajātaṁ vedīti vuttaṁ",
  "atk-s0505a4:184_3": "hoti. Kaṅkhīnaṁ paṭijānatanti kaṅkhīnaṁyeva sataṁ ‘‘nikkaṅkhamhā’’ti paṭijānantānaṁ.",
  "atk-s0505a4:185_0": "1156.Asaṁhīranti rāgādīhi asaṁhāriyaṁ. Asaṁkuppanti akuppaṁ avipariṇāmadhammaṁ. Dvīhipi",
  "atk-s0505a4:185_1": "padehi nibbānaṁ bhaṇati. Addhā gamissāmīti ekaṁseneva taṁ anupādisesaṁ nibbānadhātuṁ",
  "atk-s0505a4:185_2": "gamissāmi. Na mettha kaṅkhāti natthi me ettha nibbāne kaṅkhā. Evaṁ maṁ dhārehi adhimuttacittanti",
  "atk-s0505a4:185_3": "piṅgiyo ‘‘evameva tvampi pamuñcassu saddha’’nti. Iminā bhagavato ovādena attani saddhaṁ",
  "atk-s0505a4:185_4": "uppādetvā saddhādhureneva ca vimuñcitvā taṁ saddhādhimuttataṁ pakāsento bhagavantaṁ",
  "atk-s0505a4:185_5": "āha – ‘‘evaṁ maṁ dhārehi adhimuttacitta’’nti. Ayamettha adhippāyo ‘‘yathā maṁ tvaṁ",
  "atk-s0505a4:185_6": "avaca, evameva adhimuttaṁ dhārehī’’ti.",
  "atk-s0505a4:186": "Iti paramatthajotikāya khuddaka-aṭṭhakathāya",
  "atk-s0505a4:187": "Suttanipāta-aṭṭhakathāya soḷasabrāhmaṇasuttavaṇṇanā niṭṭhitā.",
  "atk-s0505a4:188": "Niṭṭhito ca pañcamo vaggo atthavaṇṇanānayato, nāmena",
  "atk-s0505a4:189": "Pārāyanavaggoti.",
  "atk-s0505a4:190": "Nigamanakathā",
  "atk-s0505a4:191": "Ettāvatā ca yaṁ vuttaṁ –",
  "atk-s0505a4:192": "‘‘Uttamaṁ vandaneyyānaṁ, vanditvā ratanattayaṁ;",
  "atk-s0505a4:193": "Yo khuddakanikāyamhi, khuddācārappahāyinā.",
  "atk-s0505a4:194": "‘‘Desito lokanāthena, lokanittharaṇesinā;",
  "atk-s0505a4:195": "Tassa suttanipātassa, karissāmatthavaṇṇana’’nti.",
  "atk-s0505a4:196": "Ettha uragavaggādipañcavaggasaṅgahitassa uragasuttādisattatisuttappabhedassa suttanipātassa atthavaṇṇanā katā hoti. Tenetaṁ vuccati –",
  "atk-s0505a4:197": "‘‘Imaṁ suttanipātassa, karontenatthavaṇṇanaṁ;",
  "atk-s0505a4:198": "Saddhammaṭṭhitikāmena, yaṁ pattaṁ kusalaṁ mayā.",
  "atk-s0505a4:199": "‘‘Tassānubhāvato khippaṁ, dhamme ariyappavedite;",
  "atk-s0505a4:200": "Vuḍḍhiṁ virūḷhiṁ vepullaṁ, pāpuṇātu ayaṁ jano’’ti.",
  "atk-s0505a4:201": "(Pariyattippamāṇato catucattālīsamattā bhāṇavārā.)",
  "atk-s0505a4:202_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena",
  "atk-s0505a4:202_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-s0505a4:202_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0505a4:202_3": "yuttamuttavādinā vādīvarena mahākavinā chaḷabhiññāpaṭisambhidādippabhedaguṇapaṭimaṇḍite",
  "atk-s0505a4:202_4": "uttarimanussadhamme suppatiṭṭhitabuddhīnaṁ theravaṁsappadīpānaṁ therānaṁ mahāvihāravāsīnaṁ",
  "atk-s0505a4:202_5": "vaṁsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-s0505a4:202_6": "therena katā ayaṁ paramatthajotikā nāma suttanipāta-aṭṭhakathā –",
  "atk-s0505a4:203": "Tāva tiṭṭhatu lokasmiṁ, lokanittharaṇesinaṁ;",
  "atk-s0505a4:204": "Dassentī kulaputtānaṁ, nayaṁ paññāvisuddhiyā.",
  "atk-s0505a4:205": "Yāva buddhoti nāmampi, suddhacittassa tādino;",
  "atk-s0505a4:206": "Lokamhi lokajeṭṭhassa, pavattati mahesinoti.",
  "atk-s0505a4:207": "Suttanipāta-atthavaṇṇanā niṭṭhitā."
}