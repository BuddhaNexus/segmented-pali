{
  "atk-s0514a14:0": "21. Asītinipāto",
  "atk-s0514a14:2": "[533] 1. Cūḷahaṁsajātakavaṇṇanā",
  "atk-s0514a14:3_0": "Sumukhāti idaṁ satthā veḷuvane viharanto āyasmato ānandassa jīvitapariccāgaṁ ārabbha",
  "atk-s0514a14:3_1": "kathesi. Devadattena hi tathāgataṁ jīvitā voropetuṁ payojitesu dhanuggahesu sabbapaṭhamaṁ",
  "atk-s0514a14:3_2": "pesitena āgantvā “nāhaṁ, bhante, sakkomi taṁ bhagavantaṁ jīvitā voropetuṁ, mahiddhiko",
  "atk-s0514a14:3_3": "so bhagavā mahānubhāvo”ti vutte devadatto “alaṁ, āvuso, mā tvaṁ samaṇaṁ gotamaṁ jīvitā",
  "atk-s0514a14:3_4": "voropehi, ahameva samaṇaṁ gotamaṁ jīvitā voropessāmī”ti vatvā tathāgate gijjhakūṭapabbatassa",
  "atk-s0514a14:3_5": "pacchimachāyāya caṅkamante sayaṁ gijjhakūṭaṁ pabbataṁ abhiruhitvā yantavegena mahatiṁ",
  "atk-s0514a14:3_6": "silaṁ pavijjhi, “imāya silāya samaṇaṁ gotamaṁ jīvitā voropessāmī”ti. Tadā dve pabbatakūṭā",
  "atk-s0514a14:3_7": "samāgantvā taṁ silaṁ sampaṭicchiṁsu. Tato papaṭikā uppatitvā bhagavato pādaṁ paharitvā",
  "atk-s0514a14:3_8": "ruhiraṁ uppādesi, balavavedanā pavattiṁsu. Jīvako tathāgatassa pādaṁ satthakena phāletvā",
  "atk-s0514a14:3_9": "duṭṭhalohitaṁ vametvā pūtimaṁsaṁ apanetvā dhovitvā bhesajjaṁ ālimpitvā nirogamakāsi.",
  "atk-s0514a14:3_10": "Satthā purimasadisameva bhikkhusaṅghaparivuto mahatiyā buddhalīlāya vicari.",
  "atk-s0514a14:4_0": "Atha naṁ disvā devadatto cintesi – “samaṇassa gotamassa rūpasobhaggappattaṁ sarīraṁ",
  "atk-s0514a14:4_1": "disvā koci manussabhūto upasaṅkamituṁ na sakkoti, rañño kho pana nāḷāgiri nāma hatthī",
  "atk-s0514a14:4_2": "caṇḍo pharuso manussaghātako buddhadhammasaṅghaguṇe na jānāti, so taṁ jīvitakkhayaṁ",
  "atk-s0514a14:4_3": "pāpessatī”ti. So gantvā rañño tamatthaṁ ārocesi. Rājā “sādhū”ti sampaṭicchitvā hatthācariyaṁ",
  "atk-s0514a14:4_4": "pakkosāpetvā “samma, sve nāḷāgiriṁ mattaṁ katvā pātova samaṇena gotamena paṭipannavīthiyaṁ",
  "atk-s0514a14:4_5": "vissajjehī”ti āha. Devadattopi naṁ “aññesu divasesu hatthī kittakaṁ suraṁ pivatī”ti",
  "atk-s0514a14:4_6": "pucchitvā “aṭṭha ghaṭe, bhante”ti vutte “tena hi sve tvaṁ taṁ soḷasa ghaṭe pāyetvā",
  "atk-s0514a14:4_7": "samaṇena gotamena paṭipannavīthiyaṁ abhimukhaṁ kareyyāsī”ti āha. So “sādhū”ti sampaṭicchi.",
  "atk-s0514a14:4_8": "Rājā nagare bheriṁ carāpesi – “sve nāḷāgiriṁ mattaṁ katvā nagare vissajjessati, nāgarā",
  "atk-s0514a14:4_9": "pātova sabbakiccāni katvā antaravīthiṁ mā paṭipajjiṁsū”ti. Devadattopi rājanivesanā",
  "atk-s0514a14:4_10": "oruyha hatthisālaṁ gantvā hatthigopake āmantetvā “mayaṁ bhaṇe uccaṭṭhāniyaṁ nīcaṭṭhāne,",
  "atk-s0514a14:4_11": "nīcaṭṭhāniyaṁ vā uccaṭṭhāne kātuṁ samatthā, sace vo yasena attho, sve pātova nāḷāgiriṁ",
  "atk-s0514a14:4_12": "tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi",
  "atk-s0514a14:4_13": "vijjhitvā kujjhāpetvā hatthisālaṁ bhindāpetvā samaṇena gotamena paṭipannavīthiyaṁ",
  "atk-s0514a14:4_14": "abhimukhaṁ katvā samaṇaṁ gotamaṁ jīvitakkhayaṁ pāpethā”ti āha. Te “sādhū”ti sampaṭicchiṁsu.",
  "atk-s0514a14:5_0": "Sā pavatti sakalanagare vitthārikā ahosi. Buddhadhammasaṅghamāmakā upāsakā taṁ sutvā",
  "atk-s0514a14:5_1": "satthāraṁ upasaṅkamitvā “bhante, devadatto raññā saddhiṁ ekato hutvā sve tumhehi",
  "atk-s0514a14:5_2": "paṭipannavīthiyaṁ nāḷāgiriṁ vissajjāpessati, sve piṇḍāya apavisitvā idheva hotha,",
  "atk-s0514a14:5_3": "mayaṁ vihāreyeva buddhappamukhassa bhikkhusaṅghassa bhikkhaṁ dassāmā”ti vadiṁsu.",
  "atk-s0514a14:5_4": "Satthāpi “sve piṇḍāya na pavisissāmī”ti avatvāva “ahaṁ sve nāḷāgiriṁ dametvā pāṭihāriyaṁ",
  "atk-s0514a14:5_5": "katvā titthiye madditvā rājagahe piṇḍāya acaritvāva bhikkhusaṅghaparivuto nagarā",
  "atk-s0514a14:5_6": "nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā",
  "atk-s0514a14:5_7": "veḷuvanameva āgamissanti, sve vihāreyeva bhattaggaṁ bhavissatī”ti iminā kāraṇena",
  "atk-s0514a14:5_8": "tesaṁ adhivāsesi. Te tathāgatassa adhivāsanaṁ viditvā bhattabhājanāni āharitvā “vihāreyeva",
  "atk-s0514a14:5_9": "dānaṁ dassāmā”ti pakkamiṁsu.",
  "atk-s0514a14:6_0": "Satthāpi paṭhamayāme dhammaṁ desetvā majjhimayāme devatānaṁ pañhaṁ vissajjetvā pacchimayāmassa",
  "atk-s0514a14:6_1": "paṭhamakoṭṭhāse sīhaseyyaṁ kappetvā dutiyakoṭṭhāse phalasamāpattiyā vītināmetvā tatiyakoṭṭhāse",
  "atk-s0514a14:6_2": "mahākaruṇāsamāpattiṁ samāpajjitvā vuṭṭhāya bodhaneyyabandhave olokento nāḷāgiridamane",
  "atk-s0514a14:6_3": "caturāsītiyā pāṇasahassānaṁ dhammābhisamayaṁ disvā vibhātāya rattiyā katasarīrapaṭijaggano",
  "atk-s0514a14:6_4": "hutvā āyasmantaṁ ānandaṁ āmantetvā, “ānanda, ajja rājagahaparivattakesu aṭṭhārasasu",
  "atk-s0514a14:6_5": "mahāvihāresu sabbesampi bhikkhūnaṁ mayāsaddhiṁ rājagahaṁ pavisituṁ ārocehī”ti āha.",
  "atk-s0514a14:6_6": "Thero tathā akāsi. Sabbepi bhikkhū veḷuvane sannipatiṁsu. Satthā mahābhikkhusaṅghaparivuto",
  "atk-s0514a14:6_7": "rājagahaṁ pāvisi. Atha hatthimeṇḍā yathānusiṭṭhaṁ paṭipajjiṁsu, mahanto samāgamo",
  "atk-s0514a14:6_8": "ahosi. Saddhāsampannā manussā “ajja kira buddhanāgassa tiracchānanāgena saṅgāmo bhavissati,",
  "atk-s0514a14:6_9": "anūpamāya buddhalīlāya nāḷāgiridamanaṁ passissāmā”ti pāsādahammiyagehacchadanādīni",
  "atk-s0514a14:6_10": "abhiruhitvā aṭṭhaṁsu. Asaddhā pana micchādiṭṭhikā “ayaṁ nāḷāgiri caṇḍo pharuso manussaghātako",
  "atk-s0514a14:6_11": "buddhādīnaṁ guṇaṁ na jānāti, so ajja samaṇassa gotamassa suvaṇṇavaṇṇaṁ sarīraṁ viddhaṁsetvā",
  "atk-s0514a14:6_12": "jīvitakkhayaṁ pāpessati, ajja paccāmittassa piṭṭhiṁ passissāmā”ti pāsādādīsu aṭṭhaṁsu.",
  "atk-s0514a14:7_0": "Hatthīpi bhagavantaṁ āgacchantaṁ disvā manusse tāsento gehāni viddhaṁsento sakaṭāni",
  "atk-s0514a14:7_1": "saṁcuṇṇento soṇḍaṁ ussāpetvā pahaṭṭhakaṇṇavālo pabbato viya ajjhottharanto yena bhagavā",
  "atk-s0514a14:7_2": "tenābhidhāvi. Taṁ āgacchantaṁ disvā bhikkhū bhagavantaṁ etadavocuṁ – “ayaṁ, bhante,",
  "atk-s0514a14:7_3": "nāḷāgiri caṇḍo pharuso manussaghātako imaṁ racchaṁ paṭipanno, na kho panāyaṁ buddhādiguṇaṁ",
  "atk-s0514a14:7_4": "jānāti, paṭikkamatu, bhante, bhagavā, paṭikkamatu sugato”ti. Mā, bhikkhave, bhāyittha,",
  "atk-s0514a14:7_5": "paṭibalo ahaṁ nāḷāgiriṁ dametunti. Athāyasmā sāriputto satthāraṁ yāci – “bhante,",
  "atk-s0514a14:7_6": "pitu uppannakiccaṁ nāma jeṭṭhaputtassa bhāro, ahameva taṁ damemī”ti. Atha naṁ satthā,",
  "atk-s0514a14:7_7": "“sāriputta, buddhabalaṁ nāma aññaṁ, sāvakabalaṁ aññaṁ, tiṭṭha tva”nti paṭibāhi. Evaṁ",
  "atk-s0514a14:7_8": "yebhuyyena asīti mahātherā yāciṁsu. Satthā sabbepi paṭibāhi. Atha āyasmā ānando satthari",
  "atk-s0514a14:7_9": "balavasinehena adhivāsetuṁ asakkonto “ayaṁ hatthī paṭhamaṁ maṁ māretū”ti tathāgatassatthāya",
  "atk-s0514a14:7_10": "jīvitaṁ pariccajitvā gantvā satthu purato aṭṭhāsi. Atha naṁ satthā “apehi, ānanda,",
  "atk-s0514a14:7_11": "mā me purato aṭṭhāsī”ti āha. “Bhante, ayaṁ hatthī caṇḍo pharuso manussaghātako kappuṭṭhānaggisadiso",
  "atk-s0514a14:7_12": "paṭhamaṁ maṁ māretvā pacchā tumhākaṁ santikaṁ āgacchatū”ti thero avaca. Yāvatatiyaṁ",
  "atk-s0514a14:7_13": "vuccamānopi tatheva aṭṭhāsi na paṭikkami. Atha naṁ bhagavā iddhibalena paṭikkamāpetvā",
  "atk-s0514a14:7_14": "bhikkhūnaṁ antare ṭhapesi.",
  "atk-s0514a14:8_0": "Tasmiṁ khaṇe ekā itthī nāḷāgiriṁ disvā maraṇabhayabhītā palāyamānā aṅkena gahitaṁ",
  "atk-s0514a14:8_1": "dārakaṁ hatthino ca tathāgatassa ca antare chaḍḍetvā palāyi. Hatthī taṁ anubandhitvā",
  "atk-s0514a14:8_2": "nivattitvā dārakassa santikaṁ agamāsi. Tadā dārako mahāravaṁ ravi. Satthā nāḷāgiriṁ",
  "atk-s0514a14:8_3": "odissakamettāya pharitvā sumadhuraṁ brahmassaraṁ nicchāretvā “ambho nāḷāgiri taṁ",
  "atk-s0514a14:8_4": "soḷasa surāghaṭe pāyetvā mattaṁ karontā na ‘aññaṁ gaṇhissatī’ti kariṁsu, ‘maṁ gaṇhissatī’ti",
  "atk-s0514a14:8_5": "pana kariṁsu, mā akāraṇena jaṅghāyo kilamento vicari, ito ehī”ti pakkosi. So satthu",
  "atk-s0514a14:8_6": "vacanaṁ sutvā akkhīni ummīletvā bhagavato rūpasiriṁ oloketvā paṭiladdhasaṁvego buddhatejena",
  "atk-s0514a14:8_7": "pacchinnasurāmado soṇḍaṁ olambento kaṇṇe cālento āgantvā tathāgatassa pādesu pati.",
  "atk-s0514a14:8_8": "Atha naṁ satthā, “nāḷāgiri, tvaṁ tiracchānahatthī, ahaṁ buddhavāraṇo, ito paṭṭhāya",
  "atk-s0514a14:8_9": "mā caṇḍo pharuso manussaghātako bhava, sabbasattesu mettacittaṁ paṭilabhā”ti vatvā",
  "atk-s0514a14:8_10": "dakkhiṇahatthaṁ pasāretvā kumbhe parāmasitvā –",
  "atk-s0514a14:9": "“Mā kuñjara nāgamāsado, dukkho hi kuñjara nāgamāsado;",
  "atk-s0514a14:10": "Na hi nāgahatassa kuñjara, sugati hoti ito paraṁ yato.",
  "atk-s0514a14:11": "“Mā ca mado mā ca pamādo, na hi pamattā sugatiṁ vajanti te;",
  "atk-s0514a14:12": "Tvaññeva tathā karissasi, yena tvaṁ sugatiṁ gamissasī”ti. –",
  "atk-s0514a14:13": "Dhammaṁ desesi.",
  "atk-s0514a14:14_0": "Tassa sakalasarīraṁ pītiyā nirantaraṁ phuṭaṁ ahosi. Sace kira tiracchānagato nābhavissā,",
  "atk-s0514a14:14_1": "sotāpattiphalaṁ adhigamissā. Manussā taṁ pāṭihāriyaṁ disvā unnadiṁsu apphoṭiṁsu,",
  "atk-s0514a14:14_2": "sañjātasomanassā nānābharaṇāni khipiṁsu, tāni hatthissa sarīraṁ paṭicchādayiṁsu.",
  "atk-s0514a14:14_3": "Tato paṭṭhāya nāḷāgiri dhanapālako nāma jāto. Tasmiṁ kho pana dhanapālakasamāgame",
  "atk-s0514a14:14_4": "caturāsīti pāṇasahassāni amataṁ piviṁsu. Satthā dhanapālakaṁ pañcasu sīlesu patiṭṭhāpesi.",
  "atk-s0514a14:14_5": "So soṇḍāya bhagavato pāde paṁsūni gahetvā upari muddhani ākiritvā paṭikuṭitova paṭikkamitvā",
  "atk-s0514a14:14_6": "dassanūpacāre ṭhito dasabalaṁ vanditvā nivattitvā hatthisālaṁ pāvisi. Tato paṭṭhāya",
  "atk-s0514a14:14_7": "dantasudanto hutvā na kañci viheṭheti. Satthā nipphannamanoratho “yehi yaṁ dhanaṁ",
  "atk-s0514a14:14_8": "khittaṁ, tesaññeva taṁ hotū”ti adhiṭṭhāya “ajja mayā mahantaṁ pāṭihāriyaṁ kataṁ,",
  "atk-s0514a14:14_9": "imasmiṁ nagare piṇḍāya caraṇaṁ appaṭirūpa”nti titthiye madditvā bhikkhusaṅghaparivuto",
  "atk-s0514a14:14_10": "jayappatto viya khattiyo nagarā nikkhamitvā veḷuvanameva gato. Nagaravāsino bahuṁ",
  "atk-s0514a14:14_11": "annapānakhādanīyaṁ ādāya vihāraṁ gantvā mahādānaṁ pavattayiṁsu.",
  "atk-s0514a14:15_0": "Taṁ divasaṁ sāyanhasamaye dhammasabhaṁ pūretvā sannisinnā bhikkhū kathaṁ samuṭṭhāpesuṁ",
  "atk-s0514a14:15_1": "– “āvuso, āyasmatā ānandena tathāgatassatthāya attano jīvitaṁ pariccajantena dukkaraṁ",
  "atk-s0514a14:15_2": "kataṁ, nāḷāgiriṁ disvā satthārā tikkhattuṁ paṭibāhiyamānopi nāpagato, aho dukkarakārako,",
  "atk-s0514a14:15_3": "āvuso, āyasmā ānando”ti. Satthā “ānandassa guṇakathā pavattati, gantabbaṁ mayā etthā”ti",
  "atk-s0514a14:15_4": "gandhakuṭito nikkhamitvā āgantvā “kāya nuttha, bhikkhave, etarahi kathāya sannisinnā”ti",
  "atk-s0514a14:15_5": "pucchitvā “imāya nāmā”ti vutte “na, bhikkhave, idāneva, pubbepi ānando tiracchānayoniyaṁ",
  "atk-s0514a14:15_6": "nibbattopi mamatthāya jīvitaṁ pariccajiyevā”ti vatvā tehi yācito atītaṁ āhari.",
  "atk-s0514a14:16_0": "Atīte mahiṁsakaraṭṭhe sāgalanagare sāgalo nāma rājā dhammena rajjaṁ kāresi. Tadā",
  "atk-s0514a14:16_1": "nagarato avidūre ekasmiṁ nesādagāmake aññataro nesādo pāsehi sakuṇe bandhitvā nagare",
  "atk-s0514a14:16_2": "vikkiṇanto jīvikaṁ kappesi. Nagarato ca avidūre āvaṭṭato dvādasayojano mānusiyo nāma",
  "atk-s0514a14:16_3": "padumasaro ahosi pañcavaṇṇapadumasañchanno. Tattha nānappakāro sakuṇasaṅgho otari.",
  "atk-s0514a14:16_4": "So nesādo tattha aniyāmena pāse oḍḍesi. Tasmiṁ kāle dhataraṭṭho haṁsarājā channavutihaṁsasahassaparivāro",
  "atk-s0514a14:16_5": "cittakūṭapabbate suvaṇṇaguhāyaṁ vasati, sumukho nāmassa senāpati ahosi. Athekadivasaṁ",
  "atk-s0514a14:16_6": "tato haṁsayūthā katipayā suvaṇṇahaṁsā mānusiyaṁ saraṁ gantvā pahūtagocare tasmiṁ",
  "atk-s0514a14:16_7": "yathāsukhaṁ vicaritvā suhitā cittakūṭaṁ āgantvā dhataraṭṭhassa ārocesuṁ – “mahārāja,",
  "atk-s0514a14:16_8": "manussapathe mānusiyo nāma padumasaro sampannagocaro, tattha gocaraṁ gaṇhituṁ gacchāmā”ti.",
  "atk-s0514a14:16_9": "So “manussapatho nāma sāsaṅko sappaṭibhayo, mā vo ruccitthā”ti paṭikkhipitvāpi tehi",
  "atk-s0514a14:16_10": "punappunaṁ vuccamāno “sace tumhākaṁ ruccati, gacchāmā”ti saparivāro taṁ saraṁ agamāsi.",
  "atk-s0514a14:16_11": "So ākāsā otaranto pādaṁ pāse pavesentoyeva otari. Athassa pāso pādaṁ ayapaṭṭakena",
  "atk-s0514a14:16_12": "kaḍḍhanto viya ābandhitvā gaṇhi. Athassa “chindissāmi na”nti ākaḍḍhantassa paṭhamavāre",
  "atk-s0514a14:16_13": "cammaṁ chijji, dutiyavāre maṁsaṁ chijji, tatiyavāre nhāru chijji, pāso aṭṭhiṁ āhacca",
  "atk-s0514a14:16_14": "aṭṭhāsi, lohitaṁ pagghari, balavavedanā pavattiṁsu.",
  "atk-s0514a14:17_0": "So cintesi – “sacāhaṁ baddharavaṁ ravissāmi, ñātakā me utrastā hutvā gocaraṁ aggaṇhitvā",
  "atk-s0514a14:17_1": "chātajjhattāva palāyantā dubbalatāya mahāsamudde patissantī”ti. So vedanaṁ adhivāsetvā",
  "atk-s0514a14:17_2": "ñātīnaṁ yāvadatthaṁ caritvā haṁsānaṁ kīḷanakāle mahantena saddena baddharavaṁ ravi.",
  "atk-s0514a14:17_3": "Taṁ sutvā te haṁsā maraṇabhayatajjitā vaggavaggā hutvā cittakūṭābhimukhā pakkamiṁsu.",
  "atk-s0514a14:17_4": "Tesu pakkantesu sumukho haṁsasenāpati “kacci nu kho idaṁ bhayaṁ mahārājassa uppannaṁ,",
  "atk-s0514a14:17_5": "jānissāmi na”nti vegena pakkhanditvā purato gacchantassa haṁsagaṇassa antare mahāsattaṁ",
  "atk-s0514a14:17_6": "adisvā majjhimahaṁsagaṇaṁ vicini, tatthapi adisvā pacchimahaṁsagaṇaṁ vicini, tatthapi",
  "atk-s0514a14:17_7": "adisvā “nissaṁsayaṁ tassevedaṁ bhayaṁ uppanna”nti nivattitvā āgacchanto mahāsattaṁ",
  "atk-s0514a14:17_8": "pāse baddhaṁ lohitamakkhitaṁ dukkhāturaṁ paṅkapiṭṭhe nipannaṁ disvā “mā bhāyi, mahārāja,",
  "atk-s0514a14:17_9": "ahaṁ mama jīvitaṁ pariccajitvā tumhe pāsato mocessāmī”ti vadanto otaritvā mahāsattaṁ",
  "atk-s0514a14:17_10": "assāsentova paṅkapiṭṭhe nisīdi. Atha naṁ vīmaṁsanto mahāsatto paṭhamaṁ gāthamāha –",
  "atk-s0514a14:18": "1.",
  "atk-s0514a14:19": "“Sumukha anupacinantā, pakkamanti vihaṅgamā;",
  "atk-s0514a14:20": "Gaccha tuvampi mā kaṅkhi, natthi baddhe sahāyatā”ti.",
  "atk-s0514a14:21_0": "Tattha anupacinantāti sinehena ālayavasena anolokentā. Pakkamantīti ete channavuti",
  "atk-s0514a14:21_1": "haṁsasahassā ñātivihaṅgamā maṁ chaḍḍetvā gacchanti, tvampi gaccha, mā idha vāsaṁ",
  "atk-s0514a14:21_2": "ākaṅkhi, evañhi pāsena baddhe mayi sahāyatā nāma natthi, na hi te ahaṁ idāni kiñci",
  "atk-s0514a14:21_3": "sahāyakiccaṁ kātuṁ sakkhissāmi, kiṁ te mayā nirūpakārena, papañcaṁ akatvā gacchevāti vadati.",
  "atk-s0514a14:22": "Ito paraṁ –",
  "atk-s0514a14:23": "2.",
  "atk-s0514a14:24": "“Gacche vāhaṁ na vā gacche, na tena amaro siyaṁ;",
  "atk-s0514a14:25": "Sukhitaṁ taṁ upāsitvā, dukkhitaṁ taṁ kathaṁ jahe.",
  "atk-s0514a14:26": "3.",
  "atk-s0514a14:27": "“Maraṇaṁ vā tayā saddhiṁ, jīvitaṁ vā tayā vinā;",
  "atk-s0514a14:28": "Tadeva maraṇaṁ seyyo, yañce jīve tayā vinā.",
  "atk-s0514a14:29": "4.",
  "atk-s0514a14:30": "“Nesa dhammo mahārāja, yaṁ taṁ evaṁ gataṁ jahe;",
  "atk-s0514a14:31": "Yā gati tuyhaṁ sā mayhaṁ, ruccate vihagādhipa.",
  "atk-s0514a14:32": "5.",
  "atk-s0514a14:33": "“Kā nu pāsena baddhassa, gati aññā mahānasā;",
  "atk-s0514a14:34": "Sā kathaṁ cetayānassa, muttassa tava ruccati.",
  "atk-s0514a14:35": "6.",
  "atk-s0514a14:36": "“Kaṁ vā tvaṁ passase atthaṁ, mama tuyhañca pakkhima;",
  "atk-s0514a14:37": "Ñātīnaṁ vāvasiṭṭhānaṁ, ubhinnaṁ jīvitakkhaye.",
  "atk-s0514a14:38": "7.",
  "atk-s0514a14:39": "“Yaṁ na kañcanadepiñcha, andhena tamasā gataṁ;",
  "atk-s0514a14:40": "Tādise sañcajaṁ pāṇaṁ, kamatthamabhijotaye.",
  "atk-s0514a14:41": "8.",
  "atk-s0514a14:42": "“Kathaṁ nu patataṁ seṭṭha, dhamme atthaṁ na bujjhasi;",
  "atk-s0514a14:43": "Dhammo apacito santo, atthaṁ dasseti pāṇinaṁ.",
  "atk-s0514a14:44": "9.",
  "atk-s0514a14:45": "“Sohaṁ dhammaṁ apekkhāno, dhammā catthaṁ samuṭṭhitaṁ;",
  "atk-s0514a14:46": "Bhattiñca tayi sampassaṁ, nāvakaṅkhāmi jīvitaṁ.",
  "atk-s0514a14:47": "10. “Addhā eso sataṁ dhammo, yo mitto mittamāpade.",
  "atk-s0514a14:48": "Na caje jīvitassāpi, hetudhammamanussaraṁ.",
  "atk-s0514a14:49": "11.",
  "atk-s0514a14:50": "“Svāyaṁ dhammo ca te ciṇṇo, bhatti ca viditā mayi;",
  "atk-s0514a14:51": "Kāmaṁ karassu mayhetaṁ, gacchevānumato mayā.",
  "atk-s0514a14:52": "12.",
  "atk-s0514a14:53": "“Api tvevaṁ gate kāle, yaṁ khaṇḍaṁ ñātinaṁ mayā;",
  "atk-s0514a14:54": "Tayā taṁ buddhisampannaṁ, assa paramasaṁvutaṁ.",
  "atk-s0514a14:55": "13.",
  "atk-s0514a14:56": "“Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:57": "Paccadissatha nesādo, āturānamivantako.",
  "atk-s0514a14:58": "14.",
  "atk-s0514a14:59": "“Te sattumabhisañcikkha, dīgharattaṁ hitā dijā;",
  "atk-s0514a14:60": "Tuṇhīmāsittha ubhayo, na sañcalesumāsanā.",
  "atk-s0514a14:61": "15.",
  "atk-s0514a14:62": "“Dhataraṭṭhe ca disvāna, samuḍḍente tato tato;",
  "atk-s0514a14:63": "Abhikkhamatha vegena, dijasattu dijādhipe.",
  "atk-s0514a14:64": "16.",
  "atk-s0514a14:65": "“So ca vegenabhikkamma, āsajja parame dije;",
  "atk-s0514a14:66": "Paccakamittha nesādo, baddhā iti vicintayaṁ.",
  "atk-s0514a14:67": "17.",
  "atk-s0514a14:68": "“Ekaṁva baddhamāsīnaṁ, abaddhañca punāparaṁ;",
  "atk-s0514a14:69": "Āsajja baddhamāsīnaṁ, pekkhamānamadīnavaṁ.",
  "atk-s0514a14:70": "18.",
  "atk-s0514a14:71": "“Tato so vimatoyeva, paṇḍare ajjhabhāsatha;",
  "atk-s0514a14:72": "Pavaḍḍhakāye āsīne, dijasaṅghagaṇādhipe.",
  "atk-s0514a14:73": "19.",
  "atk-s0514a14:74": "“Yaṁ nu pāsena mahatā, baddho na kurute disaṁ;",
  "atk-s0514a14:75": "Atha kasmā abaddho tvaṁ, balī pakkhi na gacchasi.",
  "atk-s0514a14:76": "20.",
  "atk-s0514a14:77": "“Kiṁ nu tyāyaṁ dijo hoti, mutto baddhaṁ upāsasi;",
  "atk-s0514a14:78": "Ohāya sakuṇā yanti, kiṁ eko avahīyasi.",
  "atk-s0514a14:79": "21.",
  "atk-s0514a14:80": "“Rājā me so dijāmitta, sakhā pāṇasamo ca me;",
  "atk-s0514a14:81": "Neva naṁ vijahissāmi, yāva kālassa pariyāyaṁ.",
  "atk-s0514a14:82": "22.",
  "atk-s0514a14:83": "“Kathaṁ panāyaṁ vihaṅgo, nāddasa pāsamoḍḍitaṁ;",
  "atk-s0514a14:84": "Padañhetaṁ mahantānaṁ, boddhumarahanti āpadaṁ.",
  "atk-s0514a14:85": "23.",
  "atk-s0514a14:86": "“Yadā parābhavo hoti, poso jīvitasaṅkhaye;",
  "atk-s0514a14:87": "Atha jālañca pāsañca, āsajjāpi na bujjhati.",
  "atk-s0514a14:88": "24.",
  "atk-s0514a14:89": "“Api tveva mahāpañña, pāsā bahuvidhā tatā;",
  "atk-s0514a14:90": "Guyhamāsajja bajjhanti, athevaṁ jīvitakkhaye”ti. –",
  "atk-s0514a14:91": "Imāsaṁ gāthānaṁ sambandho pāḷinayeneva veditabbo.",
  "atk-s0514a14:92_0": "Tattha gacche vāti, mahārāja, ahaṁ ito gaccheyyaṁ vā na vā, nāhaṁ tena gamanena vā",
  "atk-s0514a14:92_1": "agamanena vā amaro siyaṁ, ahañhi ito gatopi agatopi maraṇato amuttova, ito pubbe",
  "atk-s0514a14:92_2": "pana sukhitaṁ taṁ upāsitvā idāni dukkhitaṁ taṁ kathaṁ jaheyyanti vadati. Maraṇaṁ",
  "atk-s0514a14:92_3": "vāti mama agacchantassa vā tayā saddhiṁ maraṇaṁ bhaveyya, gacchantassa vā tayā vinā",
  "atk-s0514a14:92_4": "jīvitaṁ. Tesu dvīsu yaṁ tayā saddhiṁ maraṇaṁ, tadeva me varaṁ, yaṁ tayā vinā jīveyyaṁ,",
  "atk-s0514a14:92_5": "na me taṁ varanti attho. Ruccateti yā tava gati nipphatti, sāva mayhaṁ ruccati. Sā",
  "atk-s0514a14:92_6": "kathanti samma sumukha mama tāva daḷhena vālapāsena baddhassa parahatthaṁ gatassa",
  "atk-s0514a14:92_7": "sā gati ruccatu, tava pana cetayānassa sacetanassa paññavato muttassa kathaṁ ruccati.",
  "atk-s0514a14:93_0": "Pakkhimāti pakkhasampanna. Ubhinnanti amhākaṁ dvinnaṁ jīvitakkhaye sati tvaṁ mama",
  "atk-s0514a14:93_1": "vā tava vā avasiṭṭhañātīnaṁ vā kaṁ atthaṁ passasi. Yaṁ nāti ettha na-kāro upamāne.",
  "atk-s0514a14:93_2": "Kañcanadepiñchāti kañcanadvepiñcha, ayameva vā pāṭho, kañcanasadisaubhayapakkhāti",
  "atk-s0514a14:93_3": "attho. Tamasāti tamasi. Gatanti kataṁ, ayameva vā pāṭho. Purimassa na-kārassa iminā",
  "atk-s0514a14:93_4": "sambandho, “na kata”nti kataṁ viyāti attho. Idaṁ vuttaṁ hoti – tayi pāṇaṁ cajantepi",
  "atk-s0514a14:93_5": "acajantepi mama jīvitassa abhāvā yaṁ tava pāṇasañcajanaṁ, taṁ andhena tamasi kataṁ",
  "atk-s0514a14:93_6": "viya kiñcideva rūpakammaṁ apaccakkhaguṇaṁ, tādise tava apaccakkhaguṇe pāṇasañcajane",
  "atk-s0514a14:93_7": "tvaṁ pāṇaṁ sañcajanto kamatthaṁ joteyyāsīti.",
  "atk-s0514a14:94_0": "Dhammo apacito santoti dhammo pūjito mānito samāno. Atthaṁ dassetīti vuddhiṁ dasseti.",
  "atk-s0514a14:94_1": "Apekkhānoti apekkhanto. Dhammā catthanti dhammato ca atthaṁ samuṭṭhitaṁ passanto.",
  "atk-s0514a14:94_2": "Bhattinti sinehaṁ. Sataṁ dhammoti paṇḍitānaṁ sabhāvo. Yo mittoti yo mitto āpadāsu",
  "atk-s0514a14:94_3": "mittaṁ na caje, tassa acajantassa mittassa esa sabhāvo nāma addhā sataṁ dhammo. Viditāti",
  "atk-s0514a14:94_4": "pākaṭā jātā. Kāmaṁ karassūti etaṁ mama kāmaṁ mayā icchitaṁ mama vacanaṁ karassu.",
  "atk-s0514a14:94_5": "Api tvevaṁ gate kāleti api tu evaṁ gate kāle mayi imasmiṁ ṭhāne pāsena baddhe. Paramasaṁvutanti paramaparipuṇṇaṁ.",
  "atk-s0514a14:95_0": "Iccevaṁ mantayantānanti “gaccha, na gacchāmī”ti evaṁ kathentānaṁ ariyānanti ācāraariyānaṁ.",
  "atk-s0514a14:95_1": "Paccadissathāti kāsāyāni nivāsetvā rattamālaṁ piḷandhitvā muggaraṁ ādāya āgacchanto",
  "atk-s0514a14:95_2": "adissatha. Āturānanti gilānānaṁ maccu viya. Abhisañcikkhāti, bhikkhave, te ubhopi",
  "atk-s0514a14:95_3": "sattuṁ āyantaṁ passitvā. Hitāti dīgharattaṁ aññamaññassa hitā muducittā. Na sañcalesumāsanāti",
  "atk-s0514a14:95_4": "āsanato na caliṁsu, yathānisinnāva ahesuṁ. Sumukho pana “ayaṁ nesādo āgantvā paharanto",
  "atk-s0514a14:95_5": "maṁ paṭhamaṁ paharatū”ti cintetvā mahāsattaṁ pacchato katvā nisīdi.",
  "atk-s0514a14:96_0": "Dhataraṭṭheti haṁse. Samuḍḍenteti maraṇabhayena ito cito ca uppatante disvā. Āsajjāti",
  "atk-s0514a14:96_1": "itare dve jane upagantvā. Paccakamitthāti “baddhā, na baddhā”ti cintento upadhārento",
  "atk-s0514a14:96_2": "akamittha, vegaṁ hāpetvā saṇikaṁ agamāsi. Āsajja baddhamāsīnanti baddhaṁ mahāsattaṁ",
  "atk-s0514a14:96_3": "upagantvā nisinnaṁ sumukhaṁ. Adīnavantiādīnavameva hutvā mahāsattaṁ olokentaṁ disvā.",
  "atk-s0514a14:96_4": "Vimatoti kiṁ nu kho abaddho baddhassa santike nisinno, kāraṇaṁ pucchissāmīti vimatijāto",
  "atk-s0514a14:96_5": "hutvāti attho. Paṇḍareti haṁse, atha vā parisuddhe nimmale, sampahaṭṭhakañcanavaṇṇeti",
  "atk-s0514a14:96_6": "attho. Pavaḍḍhakāyeti vaḍḍhitakāye mahāsarīre. Yaṁ nūti yaṁ tāva eso mahāpāsena baddho.",
  "atk-s0514a14:96_7": "Na kurute disanti palāyanatthāya ekaṁ disaṁ na bhajati, taṁ yuttanti adhippāyo. Balīti",
  "atk-s0514a14:96_8": "balasampanno hutvāpi. Pakkhīti taṁ ālapati. Ohāyāti chaḍḍetvā. Yantīti sesasakuṇā",
  "atk-s0514a14:96_9": "gacchanti. Avahīyasīti ohīyasi.",
  "atk-s0514a14:97_0": "Dijāmittāti dijānaṁ amitta. Yāva kālassa pariyāyanti yāva maraṇassa vāro āgacchati.",
  "atk-s0514a14:97_1": "Kathaṁ panāyanti tvaṁ rājā me soti vadasi, rājāno ca nāma paṇḍitā honti, itipi paṇḍito",
  "atk-s0514a14:97_2": "samāno kena kāraṇena oḍḍitaṁ pāsaṁ na addasa. Padaṁ hetanti yasamahattaṁ vā ñāṇamahattaṁ",
  "atk-s0514a14:97_3": "vā pattānaṁ attano āpadabujjhanaṁ nāma padaṁ kāraṇaṁ, tasmā te āpadaṁ boddhumarahanti.",
  "atk-s0514a14:97_4": "Parābhavoti avaḍḍhi. Āsajjāpīti upagantvāpi na bujjhati. Tatāti vitatā oḍḍitā. Guyhamāsajjāti",
  "atk-s0514a14:97_5": "tesu pāsesu yo guḷho paṭicchanno pāso, taṁ āsajja bajjhanti. Athevanti atha evaṁ",
  "atk-s0514a14:97_6": "jīvitakkhaye bajjhantevāti attho.",
  "atk-s0514a14:98": "Iti naṁ so kathāsallāpena muduhadayaṁ katvā mahāsattassa jīvitaṁ yācanto gāthamāha –",
  "atk-s0514a14:99": "25.",
  "atk-s0514a14:100": "“Api nāyaṁ tayā saddhiṁ, saṁvāsassa sukhudrayo;",
  "atk-s0514a14:101": "Api no anumaññāsi, api no jīvitaṁ dade”ti.",
  "atk-s0514a14:102_0": "Tattha api nāyanti api nu ayaṁ. Sukhudrayoti sukhaphalo. Api no anumaññāsīti cittakūṭaṁ",
  "atk-s0514a14:102_1": "gantvā ñātake passituṁ tvaṁ api no anujāneyyāsi. Api no jīvitaṁ dadeti api no imāya",
  "atk-s0514a14:102_2": "kathāya uppannavissāso na māreyyāsīti.",
  "atk-s0514a14:103": "So tassa madhurakathāya bajjhitvā gāthamāha –",
  "atk-s0514a14:104": "26.",
  "atk-s0514a14:105": "“Na ceva me tvaṁ baddhosi, napi icchāmi te vadhaṁ;",
  "atk-s0514a14:106": "Kāmaṁ khippamito gantvā, jīva tvaṁ anigho cira”nti.",
  "atk-s0514a14:107": "Tato sumukho catasso gāthā abhāsi –",
  "atk-s0514a14:108": "27.",
  "atk-s0514a14:109": "“Nevāhametamicchāmi, aññatretassa jīvitā;",
  "atk-s0514a14:110": "Sace ekena tuṭṭhosi, muñcetaṁ mañca bhakkhaya.",
  "atk-s0514a14:111": "28.",
  "atk-s0514a14:112": "“Ārohapariṇāhena, tulyāsmā vayasā ubho;",
  "atk-s0514a14:113": "Na te lābhena jīvatthi, etena niminā tuvaṁ.",
  "atk-s0514a14:114": "29.",
  "atk-s0514a14:115": "“Tadiṅgha samapekkhassu, hotu giddhi tavamhasu;",
  "atk-s0514a14:116": "Maṁ pubbe bandha pāsena, pacchā muñca dijādhipaṁ.",
  "atk-s0514a14:117": "30.",
  "atk-s0514a14:118": "“Tāvadeva ca te lābho, katāssa yācanāya ca;",
  "atk-s0514a14:119": "Mitti ca dhataraṭṭhehi, yāvajīvāya te siyā”ti.",
  "atk-s0514a14:120_0": "Tattha etanti yaṁ aññatra etassa jīvitā mama jīvitaṁ, etaṁ ahaṁ neva icchāmi. Tulyāsmāti",
  "atk-s0514a14:120_1": "samānā homa. Niminā tuvanti parivattehi tvaṁ. Tavamhasūti tava amhesu giddhi hotu,",
  "atk-s0514a14:120_2": "kiṁ te etena, mayi lobhaṁ uppādehīti vadati. Tāvadevāti tattakoyeva. Yācanāya cāti",
  "atk-s0514a14:120_3": "yā mama yācanā, sāva katā assāti attho.",
  "atk-s0514a14:121": "Iti so tāya dhammadesanāya tele pakkhittakappāsapicu viya mudugatahadayo mahāsattaṁ tassa dāyaṁ katvā dadanto āha –",
  "atk-s0514a14:122": "31.",
  "atk-s0514a14:123": "“Passantu no mahāsaṅghā, tayā muttaṁ ito gataṁ;",
  "atk-s0514a14:124": "Mittāmaccā ca bhaccā ca, puttadārā ca bandhavā.",
  "atk-s0514a14:125": "32.",
  "atk-s0514a14:126": "“Na ca te tādisā mittā, bahūnaṁ idha vijjati;",
  "atk-s0514a14:127": "Yathā tvaṁ dhataraṭṭhassa, pāṇasādhāraṇo sakhā.",
  "atk-s0514a14:128": "33.",
  "atk-s0514a14:129": "“So te sahāyaṁ muñcāmi, hotu rājā tavānugo;",
  "atk-s0514a14:130": "Kāmaṁ khippamito gantvā, ñātimajjhe virocathā”ti.",
  "atk-s0514a14:131_0": "Tattha noti nipātamattaṁ. Tayā muttanti imañhi tvaññeva muñcasi nāma, tasmā imaṁ",
  "atk-s0514a14:131_1": "tayā muttaṁ ito cittakūṭapabbataṁ gataṁ mahantā ñātisaṅghā ete ca mittādayo passantu.",
  "atk-s0514a14:131_2": "Ettha ca bandhavāti ekalohitasambandhā. Vijjatīti vijjanti. Pāṇasādhāraṇoti sādhāraṇapāṇo",
  "atk-s0514a14:131_3": "avibhattajīviko, yathā tvaṁ etassa sakhā, etādisā aññesaṁ bahūnaṁ mittā nāma na vijjanti.",
  "atk-s0514a14:131_4": "Tavānugoti etaṁ dukkhitaṁ ādāya purato gacchantassa tava ayaṁ anugo hotūti.",
  "atk-s0514a14:132_0": "Evaṁ vatvā pana nesādaputto mettacittena mahāsattaṁ upasaṅkamitvā bandhanaṁ chinditvā",
  "atk-s0514a14:132_1": "āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṁ",
  "atk-s0514a14:132_2": "muducittena saṇikaṁ mocetvā dūre khipitvā mahāsatte balavasinehaṁ paccupaṭṭhāpetvā",
  "atk-s0514a14:132_3": "mettacittena udakaṁ ādāya lohitaṁ dhovitvā punappunaṁ parimajji. Tassa mettacittānubhāvena",
  "atk-s0514a14:132_4": "bodhisattassa pāde sirā sirāhi, maṁsaṁ maṁsena, cammaṁ cammena ghaṭitaṁ, tāvadeva",
  "atk-s0514a14:132_5": "pādo saṁruḷho sañjātachavisañjātalomo ahosi abaddhapādena nibbiseso. Bodhisatto sukhito",
  "atk-s0514a14:132_6": "pakatibhāveneva nisīdi. Atha sumukho attānaṁ nissāya mahāsattassa sukhitabhāvaṁ disvā",
  "atk-s0514a14:132_7": "sañjātasomanasso nesādassa thutimakāsi. Tamatthaṁ pakāsento satthā āha –",
  "atk-s0514a14:133": "34.",
  "atk-s0514a14:134": "“So patīto pamuttena, bhattunā bhattugāravo;",
  "atk-s0514a14:135": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:136": "35.",
  "atk-s0514a14:137": "“Evaṁ luddaka nandassu, saha sabbehi ñātibhi;",
  "atk-s0514a14:138": "Yathāhamajja nandāmi, muttaṁ disvā dijādhipa”nti.",
  "atk-s0514a14:139": "Tattha vakkaṅgoti vaṅkagīvo.",
  "atk-s0514a14:140_0": "Evaṁ luddassa thutiṁ katvā sumukho bodhisattaṁ āha – “mahārāja, iminā amhākaṁ mahāupakāro",
  "atk-s0514a14:140_1": "kato, ayañhi amhākaṁ vacanaṁ akatvā kīḷāhaṁse no katvā issarānaṁ dento bahuṁ dhanaṁ",
  "atk-s0514a14:140_2": "labheyya, māretvā maṁsaṁ vikkiṇanto mūlampi labhetha, attano pana jīvitaṁ anoloketvā",
  "atk-s0514a14:140_3": "amhākaṁ vacanaṁ akari, imaṁ rañño santikaṁ netvā sukhajīvitaṁ karomā”ti. Mahāsatto",
  "atk-s0514a14:140_4": "sampaṭicchi. Sumukho attano bhāsāya mahāsattena saddhiṁ kathetvā puna manussabhāsāya",
  "atk-s0514a14:140_5": "luddaputtaṁ āmantetvā “samma, tvaṁ kimatthaṁ pāse oḍḍesī”ti pucchitvā “dhanattha”nti",
  "atk-s0514a14:140_6": "vutte “evaṁ sante amhe ādāya nagaraṁ pavisitvā rañño dassehi, bahuṁ te dhanaṁ dāpessāmī”ti vatvā āha –",
  "atk-s0514a14:141": "36.",
  "atk-s0514a14:142": "“Ehi taṁ anusikkhāmi, yathā tvamapi lacchase;",
  "atk-s0514a14:143": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:144": "37.",
  "atk-s0514a14:145": "“Khippamantepuraṁ netvā, rañño dassehi no ubho;",
  "atk-s0514a14:146": "Abaddhe pakatibhūte, kāje ubhayato ṭhite.",
  "atk-s0514a14:147": "38.",
  "atk-s0514a14:148": "“Dhataraṭṭhā mahārāja, haṁsādhipatino ime;",
  "atk-s0514a14:149": "Ayañhi rājā haṁsānaṁ, ayaṁ senāpatītaro.",
  "atk-s0514a14:150": "39. “Asaṁsayaṁ imaṁ disvā, haṁsarājaṁ narādhipo.",
  "atk-s0514a14:151": "Patīto sumano vitto, bahuṁ dassati te dhana”nti.",
  "atk-s0514a14:152_0": "Tattha anusikkhāmīti anusāsāmi. Pāpanti lāmakaṁ. Rañño dassehi no ubhoti amhe ubhopi",
  "atk-s0514a14:152_1": "rañño dassehi. Ayaṁ bodhisattassa paññāpabhāvadassanatthaṁ, attano mittadhammassa",
  "atk-s0514a14:152_2": "āvibhāvanatthaṁ, luddassa dhanalābhatthaṁ, rañño sīlesu patiṭṭhāpanatthañcāti catūhi",
  "atk-s0514a14:152_3": "kāraṇehi evamāha. Dhataraṭṭhāti netvā ca pana rañño evaṁ ācikkheyyāsi, “mahārāja,",
  "atk-s0514a14:152_4": "ime dhataraṭṭhakule jātā dve haṁsādhipatino, etesu ayaṁ rājā, itaro senāpatī”ti.",
  "atk-s0514a14:152_5": "Iti naṁ sikkhāpesi. “Patīto”tiādīni tīṇipi tuṭṭhākāravevacanāneva.",
  "atk-s0514a14:153_0": "Evaṁ vutte luddo, “sāmi, mā vo rājadassanaṁ rucci, rājāno nāma calacittā, kīḷāhaṁse",
  "atk-s0514a14:153_1": "vā vo kareyyuṁ mārāpeyyuṁ vā”ti vatvā, “samma, mā bhāyi, ahaṁ tādisaṁ kakkhaḷaṁ luddaṁ",
  "atk-s0514a14:153_2": "lohitapāṇiṁ dhammakathāya mudukaṁ katvā mama pādesu pātesiṁ, rājāno nāma puññavanto",
  "atk-s0514a14:153_3": "paññavanto ca subhāsitadubbhāsitaññū ca, khippaṁ amhe rañño dassehī”ti vutte “tena",
  "atk-s0514a14:153_4": "hi mā mayhaṁ kujjhittha, ahaṁ avassaṁ tumhākaṁ ruciyā nemī”ti vatvā ubhopi kājaṁ",
  "atk-s0514a14:153_5": "āropetvā rājakulaṁ gantvā rañño dassetvā raññā puṭṭho yathābhūtaṁ ārocesi. Tamatthaṁ",
  "atk-s0514a14:153_6": "pakāsento satthā āha –",
  "atk-s0514a14:154": "40.",
  "atk-s0514a14:155": "“Tassa taṁ vacanaṁ sutvā, kammunā upapādayi;",
  "atk-s0514a14:156": "Khippamantepuraṁ gantvā, rañño haṁse adassayi;",
  "atk-s0514a14:157": "Abaddhe pakatibhūte, kāje ubhayato ṭhite.",
  "atk-s0514a14:158": "41.",
  "atk-s0514a14:159": "“Dhataraṭṭhā mahārāja, haṁsādhipatino ime;",
  "atk-s0514a14:160": "Ayañhi rājā haṁsānaṁ, ayaṁ senāpatītaro;",
  "atk-s0514a14:161": "42.",
  "atk-s0514a14:162": "“Kathaṁ panime vihaṅgā, tava hatthattamāgatā;",
  "atk-s0514a14:163": "Kathaṁ luddo mahantānaṁ, issare idha ajjhagā.",
  "atk-s0514a14:164": "43.",
  "atk-s0514a14:165": "“Vihitā santime pāsā, pallalesu janādhipa;",
  "atk-s0514a14:166": "Yaṁ yadāyatanaṁ maññe, dijānaṁ pāṇarodhanaṁ.",
  "atk-s0514a14:167": "44.",
  "atk-s0514a14:168": "“Tādisaṁ pāsamāsajja, haṁsarājā abajjhatha;",
  "atk-s0514a14:169": "Taṁ abaddho upāsino, mamāyaṁ ajjhabhāsatha.",
  "atk-s0514a14:170": "45.",
  "atk-s0514a14:171": "“Sudukkaraṁ anariyebhi, dahate bhāvamuttamaṁ;",
  "atk-s0514a14:172": "Bhatturatthe parakkanto, dhammayutto vihaṅgamo.",
  "atk-s0514a14:173": "46.",
  "atk-s0514a14:174": "“Attanāyaṁ cajitvāna, jīvitaṁ jīvitāraho;",
  "atk-s0514a14:175": "Anutthunanto āsīno, bhattu yācittha jīvitaṁ.",
  "atk-s0514a14:176": "47.",
  "atk-s0514a14:177": "“Tassa taṁ vacanaṁ sutvā, pasādamahamajjhagā;",
  "atk-s0514a14:178": "Tato naṁ pāmuciṁ pāsā, anuññāsiṁ sukhena ca.",
  "atk-s0514a14:179": "48.",
  "atk-s0514a14:180": "“So patīto pamuttena, bhattunā bhattugāravo;",
  "atk-s0514a14:181": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:182": "49.",
  "atk-s0514a14:183": "“Evaṁ luddaka nandassu, saha sabbehi ñātibhi;",
  "atk-s0514a14:184": "Yathāhamajja nandāmi, muttaṁ disvā dijādhipaṁ.",
  "atk-s0514a14:185": "50.",
  "atk-s0514a14:186": "“Ehi taṁ anusikkhāmi, yathā tvamapi lacchase;",
  "atk-s0514a14:187": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:188": "51.",
  "atk-s0514a14:189": "“Khippamantepuraṁ netvā, rañño dassehi no ubho;",
  "atk-s0514a14:190": "Abaddhe pakatibhūte, kāje ubhayato ṭhite.",
  "atk-s0514a14:191": "52.",
  "atk-s0514a14:192": "“Dhataraṭṭhā mahārāja, haṁsādhipatino ime;",
  "atk-s0514a14:193": "Ayañhi rājā haṁsānaṁ, ayaṁ senāpatītaro.",
  "atk-s0514a14:194": "53.",
  "atk-s0514a14:195": "“Asaṁsayaṁ imaṁ disvā, haṁsarājaṁ narādhipo;",
  "atk-s0514a14:196": "Patīto sumano vitto, bahuṁ dassati te dhanaṁ.",
  "atk-s0514a14:197": "54.",
  "atk-s0514a14:198": "“Evametassa vacanā, ānītāme ubho mayā;",
  "atk-s0514a14:199": "Ettheva hi ime āsuṁ, ubho anumatā mayā.",
  "atk-s0514a14:200": "55.",
  "atk-s0514a14:201": "“Soyaṁ evaṁ gato pakkhī, dijo paramadhammiko;",
  "atk-s0514a14:202": "Mādisassa hi luddassa, janayeyyātha maddavaṁ.",
  "atk-s0514a14:203": "56.",
  "atk-s0514a14:204": "“Upāyanañca te deva, nāññaṁ passāmi edisaṁ;",
  "atk-s0514a14:205": "Sabbasākuṇikāgāme, taṁ passa manujādhipā”ti.",
  "atk-s0514a14:206_0": "Tattha kammunā upapādayīti yaṁ so avaca, taṁ karonto kāyakammena sampādesi. Gantvāti",
  "atk-s0514a14:206_1": "haṁsarājena nisinnakājakoṭiṁ uccataraṁ, senāpatinā nisinnakājakoṭiṁ thokaṁ nīcaṁ",
  "atk-s0514a14:206_2": "katvā ubhopi te ukkhipitvā “haṁsarājā ca senāpati ca rājānaṁ passituṁ gacchanti,",
  "atk-s0514a14:206_3": "ussaratha ussarathā”ti janaṁ ussārento “evarūpā nāma sobhaggappattā suvaṇṇavaṇṇā",
  "atk-s0514a14:206_4": "haṁsarājāno na diṭṭhapubbā”ti muduhadayesu manussesu pasaṁsantesu khippamantepuraṁ",
  "atk-s0514a14:206_5": "gantvā. Adassayīti “haṁsarājāno tumhe daṭṭhuṁ āgatā”ti rañño ārocāpetvā tena tuṭṭhacittena",
  "atk-s0514a14:206_6": "“āgacchantū”ti pakkosāpito abhiharitvā dassesi. Hatthattanti hatthesu āgataṁ, pattanti",
  "atk-s0514a14:206_7": "vuttaṁ hoti. Mahantānanti yasamahantappattānaṁ suvaṇṇavaṇṇānaṁ dhataraṭṭhahaṁsānaṁ",
  "atk-s0514a14:206_8": "issare sāmino kathaṁ tvaṁ luddo hutvā adhigatoti pucchati. “Issaramidhamajjhagā”tipi",
  "atk-s0514a14:206_9": "pāṭho, etesaṁ issariyaṁ tvaṁ kathaṁ ajjhagāti attho.",
  "atk-s0514a14:207_0": "Vihitāti yojitā. Yaṁ yadāyatanaṁ maññeti, mahārāja, yaṁ yaṁ samosaraṇaṭṭhānaṁ dijānaṁ",
  "atk-s0514a14:207_1": "pāṇarodhanaṁ jīvitakkhayakaraṁ maññāmi, tattha tattha mayā pallalesu pāsā vihitā.",
  "atk-s0514a14:207_2": "Tādisanti mānusiyasare tathāvidhaṁ pāṇarodhanaṁ mayā vihitaṁ pāsaṁ. Tanti taṁ etaṁ",
  "atk-s0514a14:207_3": "tattha baddhaṁ. Upāsinoti attano jīvitaṁ agaṇetvā upagantvā nisinno. Mamāyanti maṁ",
  "atk-s0514a14:207_4": "ayaṁ senāpati ajjhabhāsatha, mayā saddhiṁ kathesi. Sudukkaranti tasmiṁ khaṇe esa",
  "atk-s0514a14:207_5": "amhādisehi anariyehi sudukkaraṁ akāsi. Kiṁ tanti? Dahate bhāvamuttamaṁ, attano uttamaṁ",
  "atk-s0514a14:207_6": "ajjhāsayaṁ dahati vidahati pakāseti. Attanāyanti attano ayaṁ. Anutthunantoti bhattuguṇe",
  "atk-s0514a14:207_7": "vaṇṇento tassa jīvitaṁ muñcāti maṁ yāci.",
  "atk-s0514a14:208_0": "Tassāti tassa tathā yācantassa. Sukhena cāti yathāsukhena cittakūṭaṁ gantvā ñātisaṅghaṁ",
  "atk-s0514a14:208_1": "passathāti ca anujāniṁ. Ettheva hīti mayā pana ime dve ettha mānusiyasareyeva cittakūṭagamanāya",
  "atk-s0514a14:208_2": "anumatā ahesuṁ. Evaṁ gatoti evaṁ sattu hatthagato. Janayeyyātha maddavanti attani",
  "atk-s0514a14:208_3": "mettacittaṁ janesi. Upāyananti paṇṇākāraṁ. Sabbasākuṇikāgāmeti sabbasmimpi sākuṇikagāme",
  "atk-s0514a14:208_4": "nāhaṁ aññaṁ tava evarūpaṁ kenaci sākuṇikena ābhatapubbaṁ upāyanaṁ passāmi. Taṁ passāti",
  "atk-s0514a14:208_5": "taṁ mayā ābhataṁ upāyanaṁ passa manujādhipāti.",
  "atk-s0514a14:209_0": "Evaṁ so ṭhitakova sumukhassa guṇaṁ kathesi. Tato rājā haṁsarañño mahārahaṁ āsanaṁ,",
  "atk-s0514a14:209_1": "sumukhassa ca suvaṇṇabhaddapīṭhakaṁ dāpetvā tesaṁ tattha nisinnānaṁ suvaṇṇabhājanehi",
  "atk-s0514a14:209_2": "lājamadhuphāṇitādīni dāpetvā niṭṭhite pānabhojanakicce añjaliṁ paggayha mahāsattaṁ",
  "atk-s0514a14:209_3": "dhammakathaṁ yācitvā suvaṇṇapīṭhake nisīdi. So tena yācito paṭisanthāraṁ tāva akāsi.",
  "atk-s0514a14:209_4": "Tamatthaṁ pakāsento satthā āha –",
  "atk-s0514a14:210": "57.",
  "atk-s0514a14:211": "“Disvā nisinnaṁ rājānaṁ, pīṭhe sovaṇṇaye subhe;",
  "atk-s0514a14:212": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:213": "58.",
  "atk-s0514a14:214": "“Kacci nu bhoto kusalaṁ, kacci bhoto anāmayaṁ;",
  "atk-s0514a14:215": "Kacci raṭṭhamidaṁ phītaṁ, dhammena manusāsasi.",
  "atk-s0514a14:216": "59.",
  "atk-s0514a14:217": "“Kusalañceva me haṁsa, atho haṁsa anāmayaṁ;",
  "atk-s0514a14:218": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:219": "60.",
  "atk-s0514a14:220": "“Kacci bhoto amaccesu, doso koci na vijjati;",
  "atk-s0514a14:221": "Kacci ca te tavatthesu, nāvakaṅkhanti jīvitaṁ.",
  "atk-s0514a14:222": "61.",
  "atk-s0514a14:223": "“Athopi me amaccesu, doso koci na vijjati;",
  "atk-s0514a14:224": "Athopi te mamatthesu, nāvakaṅkhanti jīvitaṁ.",
  "atk-s0514a14:225": "62.",
  "atk-s0514a14:226": "“Kacci te sādisī bhariyā, assavā piyabhāṇinī;",
  "atk-s0514a14:227": "Puttarūpayasūpetā, tava chandavasānugā.",
  "atk-s0514a14:228": "63.",
  "atk-s0514a14:229": "“Atho me sādisī bhariyā, assavā piyabhāṇinī;",
  "atk-s0514a14:230": "Puttarūpayasūpetā, mama chandavasānugā”ti.",
  "atk-s0514a14:231_0": "Tattha rājānanti sāgalarājānaṁ. Vakkaṅgoti haṁsarājā. Dhammena manusāsasīti dhammena",
  "atk-s0514a14:231_1": "anusāsasi. Dosoti aparādho. Tavatthesūti uppannesu tava yuddhādīsu atthesu. Nāvakaṅkhantīti",
  "atk-s0514a14:231_2": "uraṁ datvā pariccajantā kicci attano jīvitaṁ na patthenti, jīvitañca cajitvā tavevatthaṁ",
  "atk-s0514a14:231_3": "karonti. Sādisīti samānajātikā. Assavāti vacanasampaṭicchikā. Puttarūpayasūpetāti",
  "atk-s0514a14:231_4": "puttehi ca rūpena ca yasena ca upetā. Tava chandavasānugāti kacci tava ajjhāsayaṁ",
  "atk-s0514a14:231_5": "tava vasaṁ anuvattati, na attano cittavasena vattatīti pucchati.",
  "atk-s0514a14:232": "Evaṁ bodhisattena paṭisanthāre kate puna rājā tena saddhiṁ kathento āha –",
  "atk-s0514a14:233": "64.",
  "atk-s0514a14:234": "“Bhavantaṁ kacci nu mahā-sattuhatthattataṁ gato;",
  "atk-s0514a14:235": "Dukkhamāpajji vipulaṁ, tasmiṁ paṭhamamāpade.",
  "atk-s0514a14:236": "65.",
  "atk-s0514a14:237": "“Kacci yantāpatitvāna, daṇḍena samapothayi;",
  "atk-s0514a14:238": "Evametesaṁ jammānaṁ, pātikaṁ bhavati tāvade.",
  "atk-s0514a14:239": "66.",
  "atk-s0514a14:240": "“Khemamāsi mahārāja, evamāpadiyā sati;",
  "atk-s0514a14:241": "Na cāyaṁ kiñci rasmāsu, sattūva samapajjatha.",
  "atk-s0514a14:242": "67.",
  "atk-s0514a14:243": "“Paccagamittha nesādo, pubbeva ajjhabhāsatha;",
  "atk-s0514a14:244": "Tadāyaṁ sumukhoyeva, paṇḍito paccabhāsatha.",
  "atk-s0514a14:245": "68.",
  "atk-s0514a14:246": "“Tassa taṁ vacanaṁ sutvā, pasādamayamajjhagā;",
  "atk-s0514a14:247": "Tato maṁ pāmucī pāsā, anuññāsi sukhena ca.",
  "atk-s0514a14:248": "69.",
  "atk-s0514a14:249": "“Idañca sumukheneva, etadatthāya cintitaṁ;",
  "atk-s0514a14:250": "Bhoto sakāsegamanaṁ, etassa dhanamicchatā.",
  "atk-s0514a14:251": "70.",
  "atk-s0514a14:252": "“Svāgatañcevidaṁ bhavataṁ, patīto casmi dassanā;",
  "atk-s0514a14:253": "Eso cāpi bahuṁ vittaṁ, labhataṁ yāvadicchatī”ti.",
  "atk-s0514a14:254_0": "Tattha mahāsattuhatthattataṁ gatoti mahantassa sattuno hatthattaṁ gato. Āpatitvānāti",
  "atk-s0514a14:254_1": "upadhāvitvā. Pātikanti pākatikaṁ, ayameva vā pāṭho. Idaṁ vuttaṁ hoti – etesañhi jammānaṁ",
  "atk-s0514a14:254_2": "tāvadeva evaṁ pākatikaṁ hoti, sakuṇe daṇḍena pothetvā jīvitakkhayaṁ pāpento dhanavetanaṁ",
  "atk-s0514a14:254_3": "labhatīti. Kiñci rasmāsūti kiñci amhesu. Sattūvāti sattu viya. Paccagamitthāti, mahārāja,",
  "atk-s0514a14:254_4": "esa amhe disvā baddhāti saññāya thokaṁ osakkittha. Pubbevāti ayameva paṭhamaṁ ajjhabhāsi.",
  "atk-s0514a14:254_5": "Tadāti tasmiṁ kāle. Etadatthāyāti etassa nesādaputtassa atthāya cintitaṁ. Dhanamicchatāti",
  "atk-s0514a14:254_6": "etassa dhanaṁ icchantena tava santikaṁ amhākaṁ āgamanaṁ cintitaṁ. Svāgatañcevidanti",
  "atk-s0514a14:254_7": "mā bhonto cintayantu, bhavataṁ idaṁ idhāgamanaṁ svāgatameva. Labhatanti labhatu.",
  "atk-s0514a14:255_0": "Evañca pana vatvā rājā aññataraṁ amaccaṁ oloketvā “kiṁ karomi devā”ti vutte “imaṁ",
  "atk-s0514a14:255_1": "nesādaṁ kappitakesamassuṁ nhātānulittaṁ sabbālaṅkārapaṭimaṇḍitaṁ kāretvā ānehī”ti",
  "atk-s0514a14:255_2": "vatvā tena tathā katvā ānītassa tassa saṁvacchare saṁvacchare satasahassuṭṭhānakaṁ",
  "atk-s0514a14:255_3": "gāmaṁ, dve vīthiyo gahetvā ṭhitaṁ mahantaṁ gehaṁ, rathavarañca, aññañca bahuṁ hiraññasuvaṇṇaṁ",
  "atk-s0514a14:255_4": "adāsi. Tamatthaṁ āvikaronto satthā āha –",
  "atk-s0514a14:256": "71.",
  "atk-s0514a14:257": "“Santappayitvā nesādaṁ, bhogehi manujādhipo;",
  "atk-s0514a14:258": "Ajjhabhāsatha vakkaṅgaṁ, vācaṁ kaṇṇasukhaṁ bhaṇa”nti.",
  "atk-s0514a14:259": "Atha mahāsatto rañño dhammaṁ desesi. So tassa dhammakathaṁ sutvā tuṭṭhahadayo “dhammakathikassa sakkāraṁ karissāmī”ti setacchattaṁ datvā rajjaṁ paṭicchāpento āha –",
  "atk-s0514a14:260": "72.",
  "atk-s0514a14:261": "“Yaṁ khalu dhammamādhīnaṁ, vaso vattati kiñcanaṁ;",
  "atk-s0514a14:262": "Sabbatthissariyaṁ bhavataṁ, pasāsatha yadicchatha.",
  "atk-s0514a14:263": "73.",
  "atk-s0514a14:264": "“Dānatthaṁ upabhottuṁ vā, yaṁ caññaṁ upakappati;",
  "atk-s0514a14:265": "Etaṁ dadāmi vo vittaṁ, issariyaṁ vissajāmi vo”ti.",
  "atk-s0514a14:266_0": "Tattha vaso vattatīti yattha mama vaso vattati. Kiñcananti taṁ appamattakampi. Sabbatthissariyanti",
  "atk-s0514a14:266_1": "sabbaṁ bhavataṁyeva issariyaṁ atthu. Yaṁ caññaṁ upakappatīti puññakāmatāya dānatthaṁ",
  "atk-s0514a14:266_2": "vā chattaṁ ussāpetvā rajjameva upabhottuṁ vā yaṁ vā aññaṁ tumhākaṁ ruccati, taṁ karotha,",
  "atk-s0514a14:266_3": "etaṁ dadāmi vo vittaṁ, saddhiṁyeva setacchattena mama santakaṁ issariyaṁ vissajjāmi voti.",
  "atk-s0514a14:267_0": "Atha mahāsatto raññā dinnaṁ setacchattaṁ puna tasseva adāsi. Rājāpi cintesi – “haṁsarañño",
  "atk-s0514a14:267_1": "tāva me dhammakathā sutā, luddaputtena pana ‘ayaṁ sumukho mudhurakatho’ti ativiya",
  "atk-s0514a14:267_2": "vaṇṇito, imassapi dhammakathaṁ sossāmī”ti. So tena saddhiṁ sallapanto anantaraṁ gāthamāha –",
  "atk-s0514a14:268": "74.",
  "atk-s0514a14:269": "“Yathā ca myāyaṁ sumukho, ajjhabhāseyya paṇḍito;",
  "atk-s0514a14:270": "Kāmasā buddhisampanno, taṁ myāssa paramappiya”nti.",
  "atk-s0514a14:271": "Tattha yathāti yadi. Idaṁ vuttaṁ hoti – yadi ca me ayaṁ sumukho paṇḍito buddhisampanno kāmasā attano ruciyā ajjhabhāseyya, taṁ me paramappiyaṁ assāti.",
  "atk-s0514a14:272": "Tato sumukho āha –",
  "atk-s0514a14:273": "75.",
  "atk-s0514a14:274": "“Ahaṁ khalu mahārāja, nāgarājārivantaraṁ;",
  "atk-s0514a14:275": "Paṭivattuṁ na sakkomi, na me so vinayo siyā.",
  "atk-s0514a14:276": "76.",
  "atk-s0514a14:277": "“Amhākañceva so seṭṭho, tvañca uttamasattavo;",
  "atk-s0514a14:278": "Bhūmipālo manussindo, pūjā bahūhi hetubhi.",
  "atk-s0514a14:279": "77.",
  "atk-s0514a14:280": "“Tesaṁ ubhinnaṁ bhaṇataṁ, vattamāne vinicchaye;",
  "atk-s0514a14:281": "Nantaraṁ pativattabbaṁ, pessena manujādhipā”ti.",
  "atk-s0514a14:282_0": "Tattha nāgarājārivantaranti peḷāya abbhantaraṁ paviṭṭho nāgarājā viya. Paṭivattunti",
  "atk-s0514a14:282_1": "tumhākaṁ dvinnaṁ antare vattuṁ na sakkomi. Na me soti sace vadeyyaṁ, na me so vinayo",
  "atk-s0514a14:282_2": "bhaveyya. Amhākañcevāti channavutiyā haṁsasahassānaṁ. Uttamasattavoti uttamasatto.",
  "atk-s0514a14:282_3": "Pūjāti ubho tumhe mayhaṁ bahūhi kāraṇehi pūjārahā ceva pasaṁsārahā ca. Pessenāti",
  "atk-s0514a14:282_4": "veyyāvaccakarena sevakena.",
  "atk-s0514a14:283": "Rājā tassa vacanaṁ sutvā tuṭṭhahadayo “nesādaputto taṁ vaṇṇeti, na aññena tumhādisena madhuradhammakathikena nāma bhavitabba”nti vatvā āha –",
  "atk-s0514a14:284": "78.",
  "atk-s0514a14:285": "“Dhammena kira nesādo, paṇḍito aṇḍajo iti;",
  "atk-s0514a14:286": "Naheva akatattassa, nayo etādiso siyā.",
  "atk-s0514a14:287": "79.",
  "atk-s0514a14:288": "“Evaṁ aggapakatimā, evaṁ uttamasattavo;",
  "atk-s0514a14:289": "Yāvatatthi mayā diṭṭhā, nāññaṁ passāmi edisaṁ.",
  "atk-s0514a14:290": "80.",
  "atk-s0514a14:291": "“Tuṭṭhosmi vo pakatiyā, vākyena madhurena ca;",
  "atk-s0514a14:292": "Eso cāpi mamacchando, ciraṁ passeyya vo ubho”ti.",
  "atk-s0514a14:293_0": "Tattha dhammenāti sabhāvena kāraṇena. Akatattassāti asampāditaattabhāvassa mittadubbhissa.",
  "atk-s0514a14:293_1": "Nayoti paññā. Aggapakatimāti aggasabhāvo. Uttamasattavoti uttamasatto. Yāvatatthīti",
  "atk-s0514a14:293_2": "yāvatā mayā diṭṭhā nāma atthi. Nāññanti tasmiṁ mayā diṭṭhaṭṭhāne aññaṁ evarūpaṁ na",
  "atk-s0514a14:293_3": "passāmi. Tuṭṭhosmi vo pakatiyāti samma haṁsarāja ahaṁ pakatiyā paṭhamameva tumhākaṁ",
  "atk-s0514a14:293_4": "dassanena tuṭṭho. Vākyenāti idāni pana vo madhuravacanena tuṭṭhosmi. Ciraṁ passeyya",
  "atk-s0514a14:293_5": "voti idheva vasāpetvā muhuttampi avippavāsanto ciraṁ tumhe passeyyanti esa me chandoti vadati.",
  "atk-s0514a14:294": "Tato mahāsatto rājānaṁ pasaṁsanto āha –",
  "atk-s0514a14:295": "81.",
  "atk-s0514a14:296": "“Yaṁ kiccaṁ parame mitte, katamasmāsu taṁ tayā;",
  "atk-s0514a14:297": "Pattā nissaṁsayaṁ tyāmhā, bhattirasmāsu yā tava.",
  "atk-s0514a14:298": "82.",
  "atk-s0514a14:299": "“Aduñca nūna sumahā, ñātisaṅghassa mantaraṁ;",
  "atk-s0514a14:300": "Adassanena asmākaṁ, dukkhaṁ bahūsu pakkhisu.",
  "atk-s0514a14:301": "83.",
  "atk-s0514a14:302": "“Tesaṁ sokavighātāya, tayā anumatā mayaṁ;",
  "atk-s0514a14:303": "Taṁ padakkhiṇato katvā, ñātiṁ passemurindama.",
  "atk-s0514a14:304": "84.",
  "atk-s0514a14:305": "“Addhāhaṁ vipulaṁ pītiṁ, bhavataṁ vindāmi dassanā;",
  "atk-s0514a14:306": "Eso cāpi mahā attho, ñātivissāsanā siyā”ti.",
  "atk-s0514a14:307_0": "Tattha katamasmāsūti kataṁ amhesu. Pattā nissaṁsayaṁ tyāmhāti mayaṁ nissaṁsayena",
  "atk-s0514a14:307_1": "tayā pattāyeva. Bhattirasmāsu yā tavāti yā tava amhesu bhatti, tāya bhattiyā mayaṁ",
  "atk-s0514a14:307_2": "tayā asaṁsayena pattāyeva, na ca vippayuttā, vippavuṭṭhāpi sahavāsinoyeva nāma mayanti",
  "atk-s0514a14:307_3": "dīpeti. Aduñca nūna sumahāti etañca ekaṁseneva sumahantaṁ. Ñātisaṅghassa mantaranti",
  "atk-s0514a14:307_4": "amhehi dvīhi janehi virahitassa mama ñātisaṅghassa antaraṁ chiddaṁ. Asmākanti amhākaṁ",
  "atk-s0514a14:307_5": "dvinnaṁ adassanena bahūsu pakkhīsu dukkhaṁ uppannaṁ. Passemurindamāti passeyyāma",
  "atk-s0514a14:307_6": "arindama. Bhavatanti bhoto dassanena. Eso cāpi mahā atthoti yā esā ñātisaṅghasaṅkhātā",
  "atk-s0514a14:307_7": "ñātivissāsanā siyā, eso cāpi mahanto atthopi.",
  "atk-s0514a14:308_0": "Evaṁ vutte rājā tesaṁ gamanaṁ anujāni. Mahāsattopi rañño pañcavidhe dussīlye ādīnavaṁ,",
  "atk-s0514a14:308_1": "sīle ca ānisaṁsaṁ kathetvā “imaṁ sīlaṁ rakkha, dhammena rajjaṁ kārehi, catūhi saṅgahavatthūhi",
  "atk-s0514a14:308_2": "janaṁ saṅgaṇhāhī”ti ovaditvā cittakūṭaṁ agamāsi. Tamatthaṁ pakāsento satthā āha –",
  "atk-s0514a14:309": "85.",
  "atk-s0514a14:310": "“Idaṁ vatvā dhataraṭṭho, haṁsarājā narādhipaṁ;",
  "atk-s0514a14:311": "Uttamaṁ javamanvāya, ñātisaṅghaṁ upāgamuṁ.",
  "atk-s0514a14:312": "86.",
  "atk-s0514a14:313": "“Te aroge anuppatte, disvāna parame dije;",
  "atk-s0514a14:314": "Kekāti makaruṁ haṁsā, puthusaddo ajāyatha.",
  "atk-s0514a14:315": "87.",
  "atk-s0514a14:316": "“Te patītā pamuttena, bhattunā bhattugāravā;",
  "atk-s0514a14:317": "Samantā parikiriṁsu, aṇḍajā laddhapaccayā”ti.",
  "atk-s0514a14:318_0": "Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā",
  "atk-s0514a14:318_1": "ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi",
  "atk-s0514a14:318_2": "otaritvā rājānaṁ padakkhiṇaṁ katvā vehāsaṁ uppatitvā raññā añjaliṁ paggayha “gacchatha",
  "atk-s0514a14:318_3": "sāmino”ti vutte sīhapañjarena nikkhantā uttamena javena gantvā ñātigaṇaṁ upāgamiṁsu.",
  "atk-s0514a14:318_4": "Parameti uttame. Kekāti attano sabhāvena “kekā”ti saddamakaṁsu. Bhattugāravāti bhattari",
  "atk-s0514a14:318_5": "sagāravā. Parikiriṁsūti bhattuno muttabhāvena tuṭṭhā taṁ bhattāraṁ samantā parivārayiṁsu.",
  "atk-s0514a14:318_6": "Laddhapaccayāti laddhapatiṭṭhā.",
  "atk-s0514a14:319_0": "Evaṁ parivāretvā pana te haṁsā “kathaṁ muttosi, mahārājā”ti pucchiṁsu. Mahāsatto",
  "atk-s0514a14:319_1": "sumukhaṁ nissāya muttabhāvaṁ, sāgalarājaluddaputtehi katakammañca kathesi. Taṁ sutvā",
  "atk-s0514a14:319_2": "tuṭṭho haṁsagaṇo “sumukhasenāpati ca rājā ca luddaputto ca sukhitā niddukkhā ciraṁ",
  "atk-s0514a14:319_3": "jīvantū”ti thutimakāsi. Tamatthaṁ pakāsento satthā osānagāthamāha –",
  "atk-s0514a14:320": "88.",
  "atk-s0514a14:321": "“Evaṁ mittavataṁ atthā, sabbe honti padakkhiṇā;",
  "atk-s0514a14:322": "Haṁsā yathā dhataraṭṭhā, ñātisaṅghaṁ upāgamu”nti.",
  "atk-s0514a14:323_0": "Tattha mittavatanti kalyāṇamittasampannānaṁ. Padakkhiṇāti sukhanipphattino vuḍḍhiyuttā.",
  "atk-s0514a14:323_1": "Dhataraṭṭhāti haṁsarājā sumukho raññā ceva luddaputtena cāti dvīhi evaṁ ubhopi te",
  "atk-s0514a14:323_2": "dhataraṭṭhā kalyāṇamittasampannā yathā ñātisaṅghaṁ upāgamuṁ, ñātisaṅghaupagamanasaṅkhāto",
  "atk-s0514a14:323_3": "nesaṁ attho padakkhiṇo jāto, evaṁ aññesampi mittavataṁ atthā padakkhiṇā hontīti.",
  "atk-s0514a14:324_0": "Satthā imaṁ dhammadesanaṁ āharitvā “na bhikkhave idāneva, pubbepānando mamatthāya",
  "atk-s0514a14:324_1": "jīvitaṁ pariccajī”ti vatvā jātakaṁ samodhānesi “tadā nesādo channo ahosi, rājā sāriputto,",
  "atk-s0514a14:324_2": "sumukho ānando, channavuti haṁsasahassā buddhaparisā, haṁsarājā pana ahameva ahosi”nti.",
  "atk-s0514a14:325": "Cūḷahaṁsajātakavaṇṇanā paṭhamā.",
  "atk-s0514a14:327": "[534] 2. Mahāhaṁsajātakavaṇṇanā",
  "atk-s0514a14:328": "Ete haṁsā pakkamantīti idaṁ satthā veḷuvane viharanto ānandatherassa jīvitapariccāgameva ārabbha kathesi. Vatthu heṭṭhā vuttasadisameva, idha pana satthā atītaṁ āharanto idamāhari.",
  "atk-s0514a14:329_0": "Atīte bārāṇasiyaṁ saṁyamassa nāma bārāṇasirañño khemā nāma aggamahesī ahosi. Tadā",
  "atk-s0514a14:329_1": "bodhisatto navutihaṁsasahassaparivuto cittakūṭe vihāsi. Athekadivasaṁ khemā devī",
  "atk-s0514a14:329_2": "paccūsasamaye supinaṁ addasa. Suvaṇṇavaṇṇā haṁsā āgantvā rājapallaṅke nisīditvā madhurassarena",
  "atk-s0514a14:329_3": "dhammakathaṁ kathesuṁ. Deviyā sādhukāraṁ datvā dhammaṁ suṇantiyā dhammassavanena",
  "atk-s0514a14:329_4": "atittāya eva ratti vibhāyi. Haṁsā dhammaṁ kathetvā sīhapañjarena nikkhamitvā agamaṁsu.",
  "atk-s0514a14:329_5": "Sā vegenuṭṭhāya “palāyamāne haṁse gaṇhatha gaṇhathā”ti vatvā hatthaṁ pasārentīyeva",
  "atk-s0514a14:329_6": "pabujjhi. Tassā kathaṁ sutvā paricārikāyo “kuhiṁ haṁsā”ti thokaṁ avahasiṁsu. Sā tasmiṁ",
  "atk-s0514a14:329_7": "khaṇe supinabhāvaṁ ñatvā cintesi – “ahaṁ abhūtaṁ na passāmi, addhā imasmiṁ loke suvaṇṇavaṇṇā",
  "atk-s0514a14:329_8": "haṁsā bhavissanti, sace kho pana ‘suvaṇṇahaṁsānaṁ dhammaṁ sotukāmāmhī’ti rājānaṁ",
  "atk-s0514a14:329_9": "vakkhāmi, ‘amhehi suvaṇṇahaṁsā nāma na diṭṭhapubbā, haṁsānañca kathā nāma abhūtāyevā’ti",
  "atk-s0514a14:329_10": "vatvā nirussukko bhavissati, ‘dohaḷo’ti vutte pana yena kenaci upāyena pariyesissati,",
  "atk-s0514a14:329_11": "evaṁ me manoratho samijjhissatī”ti. Sā gilānālayaṁ dassetvā paricārikānaṁ saññaṁ datvā nipajji.",
  "atk-s0514a14:330_0": "Rājā rājāsane nisinno tassā dassanavelāya taṁ adisvā “kahaṁ, khemā devī”ti pucchitvā",
  "atk-s0514a14:330_1": "“gilānā”ti sutvā tassā santikaṁ gantvā sayanekadese nisīditvā piṭṭhiṁ parimajjanto",
  "atk-s0514a14:330_2": "“kiṁ te aphāsuka”nti pucchi. “Deva aññaṁ aphāsukaṁ natthi, dohaḷo pana me uppanno”ti.",
  "atk-s0514a14:330_3": "Tena hi “bhaṇa, devi, yaṁ icchasi, taṁ sīghaṁ te upanāmessāmī”ti. “Mahārāja, ahamekassa",
  "atk-s0514a14:330_4": "suvaṇṇahaṁsassa samussitasetacchatte rājapallaṅke nisinnassa gandhamālādīhi pūjaṁ",
  "atk-s0514a14:330_5": "katvā sādhukāraṁ dadamānā dhammakathaṁ sotumicchāmi, sace labhāmi, iccetaṁ kusalaṁ,",
  "atk-s0514a14:330_6": "no ce, jīvitaṁ me natthī”ti. Atha naṁ rājā “sace manussaloke atthi, labhissasi, mā",
  "atk-s0514a14:330_7": "cintayī”ti assāsetvā sirigabbhato nikkhamma amaccehi saddhiṁ mantesi – “ambho, khemā",
  "atk-s0514a14:330_8": "devī, ‘suvaṇṇahaṁsassa dhammakathaṁ sotuṁ labhantī jīvissāmi, alabhantiyā me jīvitaṁ",
  "atk-s0514a14:330_9": "natthī’ti vadati, atthi nu kho suvaṇṇavaṇṇā haṁsā”ti. “Deva amhehi neva diṭṭhapubbā",
  "atk-s0514a14:330_10": "na sutapubbā”ti. “Ke pana jāneyyu”nti? “Brāhmaṇā, devā”ti. Rājā brāhmaṇe pakkosāpetvā",
  "atk-s0514a14:330_11": "sakkāraṁ katvā pucchi – “honti nu kho ācariyā suvaṇṇavaṇṇā haṁsā”ti? “Āma, mahārāja",
  "atk-s0514a14:330_12": "amhākaṁ mantesumacchā, kakkaṭakā, kacchapā, migā, morā, haṁsāti cha ete tiracchānagatā",
  "atk-s0514a14:330_13": "suvaṇṇavaṇṇā hontīti āgatā, tattha dhataraṭṭhakulahaṁsā nāma paṇḍitā ñāṇasampannā,",
  "atk-s0514a14:330_14": "iti manussehi saddhiṁ satta suvaṇṇavaṇṇā hontī”ti.",
  "atk-s0514a14:331_0": "Taṁ sutvā rājā attamano hutvā “kahaṁ nu kho ācariyā dhataraṭṭhahaṁsā vasantī”ti pucchitvā",
  "atk-s0514a14:331_1": "“na jānāma, mahārājā”ti vutte “atha ke pana jānissantī”ti vatvā “luddaputtā”ti vutte",
  "atk-s0514a14:331_2": "sabbe attano vijite luddake sannipātāpetvā pucchi – “tātā, suvaṇṇavaṇṇā dhataraṭṭhakulahaṁsā",
  "atk-s0514a14:331_3": "nāma kahaṁ vasantī”ti? Atheko luddo “himavante kira, deva, cittakūṭapabbateti no",
  "atk-s0514a14:331_4": "kulaparamparāya kathentī”ti āha. “Jānāsi pana nesaṁ gahaṇūpāya”nti? “Na jānāmi, devā”ti.",
  "atk-s0514a14:331_5": "“Ke pana jānissantī”ti? Brāhmaṇāti. So brāhmaṇapaṇḍite pakkosāpetvā cittakūṭapabbate",
  "atk-s0514a14:331_6": "suvaṇṇavaṇṇānaṁ haṁsānaṁ atthibhāvaṁ ārocetvā “jānātha nu kho tesaṁ gahaṇūpāya”nti",
  "atk-s0514a14:331_7": "pucchi. “Mahārāja, kiṁ tehi gantvā gahitehi, upāyena te nagarasamīpaṁ ānetvā gahessāmā”ti.",
  "atk-s0514a14:331_8": "“Ko pana upāyo”ti? “Mahārāja, nagarato avidūre uttarena tigāvutamatte tigāvutappamāṇaṁ",
  "atk-s0514a14:331_9": "khemaṁ nāma saraṁ kārāpetvā udakassa pūretvā nānādhaññāni ropetvā pañcavaṇṇapadumasañchannaṁ",
  "atk-s0514a14:331_10": "kārāpetvā ekaṁ paṇḍitaṁ nesādaṁ paṭicchāpetvā manussānaṁ upagantuṁ adatvā catūsu",
  "atk-s0514a14:331_11": "kaṇṇesu ṭhitehi abhayaṁ ghosāpetha, taṁ sutvā nānāsakuṇā dasa disā otarissanti, tepi",
  "atk-s0514a14:331_12": "haṁsā paramparāya tassa sarassa khemabhāvaṁ sutvā āgacchissanti, atha ne vālapāsehi",
  "atk-s0514a14:331_13": "bandhāpetvā gaṇhāpeyyāthā”ti.",
  "atk-s0514a14:332_0": "Taṁ sutvā rājā tehi vuttapadese vuttappakāraṁ saraṁ kārāpetvā chekaṁ nesādaṁ pakkosāpetvā",
  "atk-s0514a14:332_1": "tassa sahassaṁ dāpetvā “tvaṁ ito paṭṭhāya attano kammaṁ mā kari, puttadāraṁ te ahaṁ",
  "atk-s0514a14:332_2": "posessāmi, tvaṁ appamatto khemaṁ saraṁ rakkhanto manusse paṭikkamāpetvā catūsu kaṇṇesu",
  "atk-s0514a14:332_3": "abhayaṁ ghosāpetvā āgatāgate sakuṇe mama ācikkheyyāsi, suvaṇṇahaṁsesu āgatesu mahantaṁ",
  "atk-s0514a14:332_4": "sakkāraṁ labhissasī”ti tamassāsetvā khemaṁ saraṁ paṭicchāpesi. So tato paṭṭhāya raññā",
  "atk-s0514a14:332_5": "vuttanayeneva tattha paṭipajji, “khemaṁ saraṁ rakkhatī”ti cassa “khemanesādo”tveva",
  "atk-s0514a14:332_6": "nāmaṁ udapādi. Tato paṭṭhāya ca nānappakārā sakuṇā otariṁsu, “khemaṁ nibbhayaṁ sara”nti",
  "atk-s0514a14:332_7": "paramparāghosena nānāhaṁsā āgamiṁsu. Paṭhamaṁ tāva tiṇahaṁsā āgamiṁsu, tesaṁ ghosena",
  "atk-s0514a14:332_8": "paṇḍuhaṁsā, tesaṁ ghosena manosilāvaṇṇā haṁsā, tesaṁ ghosena setahaṁsā, tesaṁ ghosena",
  "atk-s0514a14:332_9": "pākahaṁsā āgamiṁsu. Tesu āgatesu khemako rañño ārocesi – “deva, pañcavaṇṇā haṁsā",
  "atk-s0514a14:332_10": "āgantvā sare gocaraṁ gaṇhanti, pākahaṁsānaṁ āgatattā idāni katipāheneva suvaṇṇahaṁsā",
  "atk-s0514a14:332_11": "āgamissanti, mā cintayittha, devā”ti.",
  "atk-s0514a14:333_0": "Taṁ sutvā rājā “aññena tattha na gantabbaṁ, yo gacchissati, hatthapādachedanañca",
  "atk-s0514a14:333_1": "gharavilopañca pāpuṇissatī”ti nagara bheriṁ carāpesi. Tato paṭṭhāya tattha koci na",
  "atk-s0514a14:333_2": "gacchati. Cittakūṭassa panāvidūre kañcanaguhāyaṁpākahaṁsā vasanti, tepi mahabbalā.",
  "atk-s0514a14:333_3": "Dhataraṭṭhakulena saddhiṁ tesaṁ sarīravaṇṇova viseso. Pākahaṁsarañño pana dhītā suvaṇṇavaṇṇā",
  "atk-s0514a14:333_4": "ahosi. So taṁ dhataraṭṭhamahissarassa anurūpāti tassa pādaparicārikaṁ katvā pesesi.",
  "atk-s0514a14:333_5": "Sā tassa piyā ahosi manāpā, teneva ca kāraṇena tāni dve haṁsakulāni aññamaññaṁ vissāsikāni jātāni.",
  "atk-s0514a14:334_0": "Athekadivasaṁ bodhisattassa parivārahaṁsā pākahaṁse pucchiṁsu – “tumhe imesu divasesu",
  "atk-s0514a14:334_1": "kahaṁ gocaraṁ gaṇhathā”ti? “Mayaṁ bārāṇasito avidūre khemasare gocaraṁ gaṇhāma, tumhe",
  "atk-s0514a14:334_2": "pana kuhiṁ āhiṇḍathā”ti. “Asukaṁ nāmā”ti vutte “kasmā khemasaraṁ na gacchatha, so",
  "atk-s0514a14:334_3": "hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno",
  "atk-s0514a14:334_4": "nānappakārabhamaragaṇanikūjito catūsu kaṇṇesu niccaṁ pavattaabhayaghosano, koci naṁ",
  "atk-s0514a14:334_5": "upasaṅkamituṁ samattho nāma natthi, pageva aññaṁ upaddavaṁ kātuṁ, evarūpo so saro”ti",
  "atk-s0514a14:334_6": "khemasaraṁ vaṇṇayiṁsu. Te tesaṁ vacanaṁ sutvā “bārāṇasiyā samīpe kira evarūpo khemo",
  "atk-s0514a14:334_7": "nāma saro atthi, pākahaṁsā tattha gantvā gocaraṁ gaṇhanti, tumhepi dhataraṭṭhamahissarassa",
  "atk-s0514a14:334_8": "ārocetha, sace anujānāti, mayampi tattha gantvā gocaraṁ gaṇheyyāmā”ti sumukhassa",
  "atk-s0514a14:334_9": "kathesuṁ. Sumukho rañño ārocesi. So cintesi – “manussā nāma bahumāyā kharamantā upāyakusalā,",
  "atk-s0514a14:334_10": "bhavitabbamettha kāraṇena, ettakaṁ kālaṁ eso saro natthi, idāni amhākaṁ gahaṇatthāya",
  "atk-s0514a14:334_11": "kato bhavissatī”ti. So sumukhaṁ āha – “mā vo tattha gamanaṁ ruccatha, na so saro",
  "atk-s0514a14:334_12": "tehi sudhammatāya kato, amhākaṁ gahaṇatthāyeva kato, manussā nāma bahumāyā kharamantā",
  "atk-s0514a14:334_13": "upāyakusalā, tumhe sakeyeva gocare carathā”ti.",
  "atk-s0514a14:335_0": "Suvaṇṇahaṁsā “khemaṁ saraṁ gantukāmamhā”ti dutiyampi tatiyampi sumukhassa ārocesuṁ.",
  "atk-s0514a14:335_1": "So tesaṁ tattha gantukāmataṁ mahāsattassa ārocesi. Atha mahāsatto “mama ñātakā maṁ",
  "atk-s0514a14:335_2": "nissāya mā kilamantu, tena hi gacchāmā”ti navutihaṁsasahassaparivuto tattha gantvā",
  "atk-s0514a14:335_3": "gocaraṁ gahetvā haṁsakīḷaṁ kīḷitvā cittakūṭameva paccāgami. Khemako tesaṁ gocaraṁ",
  "atk-s0514a14:335_4": "caritvā gatakāle gantvā tesaṁ āgatabhāvaṁ rañño ārocesi. Rājā tuṭṭhacitto hutvā,",
  "atk-s0514a14:335_5": "“samma khemaka, ekaṁ vā dve vā haṁse gaṇhituṁ vāyama, mahantaṁ te yasaṁ dassāmī”ti",
  "atk-s0514a14:335_6": "vatvā paribbayaṁ datvā taṁ uyyojesi. So tattha gantvā cāṭipañjare nisīditvā haṁsānaṁ",
  "atk-s0514a14:335_7": "caraṇaṭṭhānaṁ vīmaṁsi. Bodhisattā nāma nilloluppacārino honti, tasmā mahāsatto otiṇṇaṭṭhānato",
  "atk-s0514a14:335_8": "paṭṭhāya sapadānaṁ sāliṁ khādanto agamāsi. Sesā ito cito ca khādantā vicariṁsu.",
  "atk-s0514a14:336_0": "Atha luddaputto “ayaṁ haṁso nilloluppacārī, imaṁ bandhituṁ vaṭṭatī”ti cintetvā punadivase",
  "atk-s0514a14:336_1": "haṁsesu saraṁ anotiṇṇesuyeva cāṭipañjare nisinno taṁ ṭhānaṁ gantvā avidūre pañjare",
  "atk-s0514a14:336_2": "attānaṁ paṭicchādetvā chiddena olokento acchi. Tasmiṁ khaṇe mahāsatto navutihaṁsasahassapurakkhato",
  "atk-s0514a14:336_3": "hiyyo otiṇṇaṭṭhāneyeva otaritvā odhiyaṁ nisīditvā sāliṁ khādanto pāyāsi. Nesādo pañjarachiddena",
  "atk-s0514a14:336_4": "olokento tassa rūpasobhaggappattaṁ attabhāvaṁ disvā “ayaṁ haṁso sakaṭanābhippamāṇasarīro",
  "atk-s0514a14:336_5": "suvaṇṇavaṇṇo, tīhi rattarājīhi gīvāyaṁ parikkhitto, tisso rājiyo galena otaritvā",
  "atk-s0514a14:336_6": "urantarena gatā, tisso pacchābhāgena nibbijjhitvā gatā, rattakambalasuttasikkāya",
  "atk-s0514a14:336_7": "ṭhapitakañcanakkhandho viya atirocati, iminā etesaṁ raññā bhavitabbaṁ, imameva gaṇhissāmī”ti",
  "atk-s0514a14:336_8": "cintesi. Haṁsarājāpi bahuṁ gocaraṁ caritvā jalakīḷaṁ kīḷitvā haṁsagaṇaparivuto cittakūṭameva",
  "atk-s0514a14:336_9": "agamāsi. Iminā niyāmeneva pañca divase gocaraṁ gaṇhi. Chaṭṭhe divase khemako kāḷaassavālamayaṁ",
  "atk-s0514a14:336_10": "daḷhaṁ mahārajjuṁ vaṭṭitvā yaṭṭhiyā pāsaṁ katvā “sve haṁsarājā imasmiṁ okāse otarissatī”ti",
  "atk-s0514a14:336_11": "tathato ñatvā antoudake yaṭṭhipāsaṁ oḍḍi.",
  "atk-s0514a14:337_0": "Punadivase haṁsarājā otaranto pādaṁ pāse pavesantoyeva otari. Athassa pāso pādaṁ",
  "atk-s0514a14:337_1": "ayapaṭṭakena kaḍḍhanto viya ābandhitvā gaṇhi. So “chindissāmi na”nti vegaṁ janetvā",
  "atk-s0514a14:337_2": "kaḍḍhitvā pātesi. Paṭhamavāre suvaṇṇavaṇṇaṁ cammaṁ chijji, dutiyavāre kambalavaṇṇaṁ",
  "atk-s0514a14:337_3": "maṁsaṁ chijji, tatiyavāre nhāru chijji, catutthavāre pana “pādā chijjeyyuṁ, rañño",
  "atk-s0514a14:337_4": "pana hīnaṅgatā nāma ananucchavikā”ti na vāyāmaṁ akāsi, balavavedanā ca pavattiṁsu.",
  "atk-s0514a14:337_5": "So cintesi – “sacāhaṁ baddharavaṁ ravissāmi, ñātakā me ñatrastā hutvā gocaraṁ aggahetvā",
  "atk-s0514a14:337_6": "chātajjhattāva palāyantā dubbalattā samudde patissantī”ti. So vedanaṁ adhivāsetvā",
  "atk-s0514a14:337_7": "pāsavase vattetvā sāliṁ khādanto viya hutvā tesaṁ yāvadatthaṁ caritvā haṁsakīḷaṁ",
  "atk-s0514a14:337_8": "kīḷanakāle mahantena saddena baddharavaṁ ravi. Taṁ sutvā haṁsā maraṇabhayatajjitā",
  "atk-s0514a14:337_9": "vaggavaggā cittakūṭābhimukhā purimanayeneva pakkamiṁsu.",
  "atk-s0514a14:338_0": "Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṁ adisvā",
  "atk-s0514a14:338_1": "“addhā tassevedaṁ bhayaṁ uppanna”nti nivattitvā āgato mahāsattaṁ pāsena baddhaṁ lohitamakkhitaṁ",
  "atk-s0514a14:338_2": "dukkhāturaṁ paṅkapiṭṭhe nipannaṁ disvā “mā bhāyi, mahārāja, ahaṁ mama jīvitaṁ pariccajitvā",
  "atk-s0514a14:338_3": "tumhe mocessāmī”ti vadanto otaritvā mahāsattaṁ assāsento paṅkapiṭṭhe nisīdi. Mahāsatto",
  "atk-s0514a14:338_4": "“navutihaṁsasahassesu maṁ chaḍḍetvā palāyantesu ayaṁ sumukho ekakova āgato, kiṁ nu",
  "atk-s0514a14:338_5": "kho luddaputtassa āgatakāle maṁ chaḍḍetvā palāyissati, udāhu no”ti vīmaṁsanavasena",
  "atk-s0514a14:338_6": "lohitamakkhito pāsayaṭṭhiyaṁ olambantoyeva tisso gāthā abhāsi –",
  "atk-s0514a14:339": "89.",
  "atk-s0514a14:340": "“Ete haṁsā pakkamanti, vakkaṅgā bhayameritā;",
  "atk-s0514a14:341": "Harittaca hemavaṇṇa, kāmaṁ sumukha pakkama.",
  "atk-s0514a14:342": "90.",
  "atk-s0514a14:343": "“Ohāya maṁ ñātigaṇā, ekaṁ pāsavasaṁ gataṁ;",
  "atk-s0514a14:344": "Anapekkhamānā gacchanti, kiṁ eko avahīyasi.",
  "atk-s0514a14:345": "91.",
  "atk-s0514a14:346": "“Pateva patataṁ seṭṭha, natthi baddhe sahāyatā;",
  "atk-s0514a14:347": "Mā anīghāya hāpesi, kāmaṁ sumukha pakkamā”ti.",
  "atk-s0514a14:348_0": "Tattha bhayameritāti bhayena eritā bhayaṭṭitā bhayacalitā. Tatiyapade “harī”tipi",
  "atk-s0514a14:348_1": "“hema”ntipi suvaṇṇasseva nāmaṁ. So ca harittacatāya hemavaṇṇo, tena taṁ evaṁ ālapati.",
  "atk-s0514a14:348_2": "Sumukhāti sundaramukha. Anapekkhamānāti tava ñātakā maṁ anolokentā nirālayā hutvā.",
  "atk-s0514a14:348_3": "Patevāti uppatāhiyeva. Mā anīghāyāti ito gantvā pattabbāya nidukkhabhāvāya vīriyaṁ mā hāpesi.",
  "atk-s0514a14:349": "Taṁ sutvā sumukho “ayaṁ haṁsarājā mama piyamittabhāvaṁ na jānāti, anuppiyabhāṇī mittoti maṁ sallakkheti, sinehabhāvamassa dassessāmī”ti cintetvā catasso gāthā abhāsi –",
  "atk-s0514a14:350": "92.",
  "atk-s0514a14:351": "“Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:352": "Jīvitaṁ maraṇaṁ vā me, tayā saddhiṁ bhavissati.",
  "atk-s0514a14:353": "93.",
  "atk-s0514a14:354": "“Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:355": "Na maṁ anariyasaṁyutte, kamme yojetumarahasi.",
  "atk-s0514a14:356": "94.",
  "atk-s0514a14:357": "“Sakumāro sakhātyasmi, sacitte casmi te ṭhito;",
  "atk-s0514a14:358": "Ñāto senāpatī tyāhaṁ, haṁsānaṁ pavaruttama.",
  "atk-s0514a14:359": "95.",
  "atk-s0514a14:360": "“Kathaṁ ahaṁ vikattissaṁ, ñātimajjhe ito gato;",
  "atk-s0514a14:361": "Taṁ hitvā patataṁ seṭṭha, kiṁ te vakkhāmito gato;",
  "atk-s0514a14:362": "Idha pāṇaṁ cajissāmi, nānariyaṁ kattumussahe”ti.",
  "atk-s0514a14:363_0": "Tattha nāhanti ahaṁ, mahārāja, kāyikacetasikena dukkhena phuṭṭhopi taṁ na jahāmi.",
  "atk-s0514a14:363_1": "Anariyasaṁyutteti mittadubbhīhi ahirikehi kattabbatāya anariyabhāvena saṁyutte. Kammeti",
  "atk-s0514a14:363_2": "taṁ jahitvā pakkamanakamme. Sakumāroti samānakumāro, ekadivaseneva paṭisandhiṁ gahetvā",
  "atk-s0514a14:363_3": "ekadivase aṇḍakosaṁ padāletvā ekato vaḍḍhitakumāroti attho. Sakhātyasmīti ahaṁ te",
  "atk-s0514a14:363_4": "dakkhiṇakkhisamo piyasahāyo. Sacitteti tava sake citte ahaṁ ṭhito tava vase vattāmi,",
  "atk-s0514a14:363_5": "tayi jīvante jīvāmi, na jīvante na jīvāmīti attho. “Saṁcitte”tipi pāṭho, tava citte",
  "atk-s0514a14:363_6": "ahaṁ saṇṭhito suṭṭhu ṭhitoti attho. Ñātoti sabbahaṁsānaṁ antare paññāto. Vikattissanti",
  "atk-s0514a14:363_7": "“kuhiṁ haṁsarājā”ti pucchito ahaṁ kinti kathessāmi. Kiṁ te vakkhāmīti te tava pavattiṁ",
  "atk-s0514a14:363_8": "pucchante haṁsagaṇe kiṁ vakkhāmi.",
  "atk-s0514a14:364": "Evaṁ sumukhena catūhi gāthāhi sīhanāde nadite tassa guṇaṁ pakāsento mahāsatto āha –",
  "atk-s0514a14:365": "96.",
  "atk-s0514a14:366": "“Eso hi dhammo sumukha, yaṁ tvaṁ ariyapathe ṭhito;",
  "atk-s0514a14:367": "Yo bhattāraṁ sakhāraṁ maṁ, na pariccattumussahe.",
  "atk-s0514a14:368": "97.",
  "atk-s0514a14:369": "“Tañhi me pekkhamānassa, bhayaṁ na tveva jāyati;",
  "atk-s0514a14:370": "Adhigacchasi tvaṁ mayhaṁ, evaṁbhūtassa jīvita”nti.",
  "atk-s0514a14:371_0": "Tattha eso dhammoti esa porāṇakapaṇḍitānaṁ sabhāvo. Bhattāraṁ sakhāraṁ manti sāmikañca",
  "atk-s0514a14:371_1": "sahāyañca maṁ. Bhayanti cittutrāso mayhaṁ na jāyati, cittakūṭapabbate haṁsagaṇamajjhe",
  "atk-s0514a14:371_2": "ṭhito viya homi. Mayhanti mama jīvitaṁ tvaṁ labhāpessasi.",
  "atk-s0514a14:372_0": "Evaṁ tesaṁ kathentānaññeva luddaputto sarapariyante ṭhito haṁse tīhi khandhehi palāyante",
  "atk-s0514a14:372_1": "disvā “kiṁ nu kho”ti pāsaṭṭhānaṁ olokento bodhisattaṁ pāsayaṭṭhiyaṁ olambantaṁ disvā",
  "atk-s0514a14:372_2": "sañjātasomanasso kacchaṁ daḷhaṁ bandhitvā muggaraṁ gahetvā kappuṭṭhānaggi viya avattharamāno",
  "atk-s0514a14:372_3": "paṇhiyā akkantakalale uparisīsena gantvā purato patante vegena upasaṅkami. Tamatthaṁ",
  "atk-s0514a14:372_4": "pakāsento satthā āha –",
  "atk-s0514a14:373": "98.",
  "atk-s0514a14:374": "“Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:375": "Daṇḍamādāya nesādo, āpatī turito bhusaṁ.",
  "atk-s0514a14:376": "99.",
  "atk-s0514a14:377": "“Tamāpatantaṁ disvāna, sumukho atibrūhayi;",
  "atk-s0514a14:378": "Aṭṭhāsi purato rañño, haṁso vissāsayaṁ byathaṁ.",
  "atk-s0514a14:379": "100.",
  "atk-s0514a14:380": "“Mā bhāyi patataṁ seṭṭha, na hi bhāyanti tādisā;",
  "atk-s0514a14:381": "Ahaṁ yogaṁ payuñjissaṁ, yuttaṁ dhammūpasañhitaṁ;",
  "atk-s0514a14:382": "Tena pariyāpadānena, khippaṁ pāsā pamokkhasī”ti.",
  "atk-s0514a14:383_0": "Tattha ariyavuttinanti ariyācāre vattamānānaṁ. Bhusanti daḷhaṁ balavaṁ. Atibrūhayīti",
  "atk-s0514a14:383_1": "anantaragāthāya āgataṁ “mā bhāyī”ti vacanaṁ vadanto atibrūhesi mahāsaddaṁ nicchāresi.",
  "atk-s0514a14:383_2": "Aṭṭhāsīti sace nesādo rājānaṁ paharissati, ahaṁ pahāraṁ sampaṭicchissāmīti jīvitaṁ",
  "atk-s0514a14:383_3": "pariccajitvā purato aṭṭhāsi. Vissāsayanti vissāsento assāsento. Byathanti byathitaṁ",
  "atk-s0514a14:383_4": "bhītaṁ rājānaṁ “mā bhāyī”ti iminā vacanena vissāsento. Tādisāti tumhādisā ñāṇavīriyasampannā.",
  "atk-s0514a14:383_5": "Yoganti ñāṇavīriyayogaṁ. Yuttanti anucchavikaṁ. Dhammūpasañhitanti kāraṇanissitaṁ.",
  "atk-s0514a14:383_6": "Tena pariyāpadānenāti tena mayā payuttena yogena parisuddhena. Pamokkhasīti muccissasi.",
  "atk-s0514a14:384_0": "Evaṁ sumukho mahāsattaṁ assāsetvā luddaputtassa santikaṁ gantvā madhuraṁ mānusiṁ",
  "atk-s0514a14:384_1": "vācaṁ nicchārento, “samma, tvaṁ konāmosī”ti pucchitvā “suvaṇṇavaṇṇahaṁsarāja, ahaṁ",
  "atk-s0514a14:384_2": "khemako nāmā”ti vutte, “samma khemaka, ‘tayā oḍḍitavālapāse yo vā so vā haṁso baddho’ti",
  "atk-s0514a14:384_3": "saññaṁ mā kari, navutiyā haṁsasahassānaṁ pavaro dhataraṭṭhahaṁsarājā te pāse baddho,",
  "atk-s0514a14:384_4": "ñāṇasīlācārasampanno saṅgāhakapakkhe ṭhito, na taṁ māretuṁ yutto, ahaṁ tava iminā",
  "atk-s0514a14:384_5": "kattabbakiccaṁ karissāmi, ayampi suvaṇṇavaṇṇo, ahampi tatheva, ahaṁ etassatthāya",
  "atk-s0514a14:384_6": "attano jīvitaṁ pariccajissāmi, sace tvaṁ etassa pattāni gaṇhitukāmosi, mama pattāni",
  "atk-s0514a14:384_7": "gaṇha, athopi cammamaṁsanhāruaṭṭhīnamaññataraṁ gaṇhitukāmosi, mameva sarīrato gaṇha,",
  "atk-s0514a14:384_8": "atha naṁ kīḷāhaṁsaṁ kātukāmosi, maññeva kara, jīvantameva vikkiṇitvā sace dhanaṁ",
  "atk-s0514a14:384_9": "uppādetukāmosi, maṁ jīvantameva vikkiṇitvā dhanaṁ uppādehi, mā etaṁ ñāṇādiguṇasaṁyuttaṁ",
  "atk-s0514a14:384_10": "haṁsarājānaṁ avadhi, sace hi naṁ vadhissasi, nirayādīhi na muccissasī”ti taṁ nirayādibhayena",
  "atk-s0514a14:384_11": "santajjetvā attano madhurakathaṁ gaṇhāpetvā puna bodhisattassa santikaṁ gantvā taṁ",
  "atk-s0514a14:384_12": "assāsento aṭṭhāsi. Nesādo tassa kathaṁ sutvā “ayaṁ tiracchānagato samāno manussehipi",
  "atk-s0514a14:384_13": "kātuṁ asakkuṇeyyaṁ evarūpaṁ mittadhammaṁ karoti, manussāpi evaṁ mittadhamme ṭhātuṁ",
  "atk-s0514a14:384_14": "na sakkonti, aho esa ñāṇasampanno madhurakatho dhammiko”ti sakalasarīraṁ pītisomanassaparipuṇṇaṁ",
  "atk-s0514a14:384_15": "katvā pahaṭṭhalomo daṇḍaṁ chaḍḍetvā sirasi añjaliṁ patiṭṭhapetvā sūriyaṁ namassanto",
  "atk-s0514a14:384_16": "viya sumukhassa guṇaṁ kittento aṭṭhāsi. Tamatthaṁ pakāsento satthā āha –",
  "atk-s0514a14:385": "101.",
  "atk-s0514a14:386": "“Tassa taṁ vacanaṁ sutvā, sumukhassa subhāsitaṁ;",
  "atk-s0514a14:387": "Pahaṭṭhalomo nesādo, añjalissa paṇāmayi.",
  "atk-s0514a14:388": "102.",
  "atk-s0514a14:389": "“Na me sutaṁ vā diṭṭhaṁ vā, bhāsanto mānusiṁ dijo;",
  "atk-s0514a14:390": "Ariyaṁ bruvāno vakkaṅgo, cajanto mānusiṁ giraṁ.",
  "atk-s0514a14:391": "103.",
  "atk-s0514a14:392": "“Kiṁ nu tāyaṁ dijo hoti, mutto baddhaṁ upāsasi;",
  "atk-s0514a14:393": "Ohāya sakuṇā yanti, kiṁ eko avahīyasī”ti.",
  "atk-s0514a14:394_0": "Tattha añjalissa paṇāmayīti añjaliṁ assa upanāmayi, “na me”ti gāthāyassa thutiṁ karoti.",
  "atk-s0514a14:394_1": "Tattha mānusinti manussavācaṁ. Ariyanti sundaraṁ niddosaṁ. Cajantoti vissajjento.",
  "atk-s0514a14:394_2": "Idaṁ vuttaṁ hoti – samma, tvaṁ dijo samāno ajja mayā saddhiṁ mānusiṁ vācaṁ bhāsanto",
  "atk-s0514a14:394_3": "niddosaṁ bruvāno mānusiṁ giraṁ cajanto paccakkhato diṭṭho, ito pubbe pana idaṁ acchariyaṁ",
  "atk-s0514a14:394_4": "mayā neva sutaṁ na diṭṭhanti. Kiṁ nu tāyanti yaṁ etaṁ tvaṁ upāsasi, kiṁ nu te ayaṁ hoti.",
  "atk-s0514a14:395": "Evaṁ tuṭṭhacittena nesādena puṭṭho sumukho “ayaṁ muduko jāto, idānissa bhiyyosomattāya mudubhāvatthaṁ mama guṇaṁ dassesāmī”ti cintetvā āha –",
  "atk-s0514a14:396": "104.",
  "atk-s0514a14:397": "“Rājā me so dijāmitta, senāpaccassa kārayiṁ;",
  "atk-s0514a14:398": "Tamāpade pariccatuṁ, nussahe vihagādhipaṁ.",
  "atk-s0514a14:399": "105.",
  "atk-s0514a14:400": "“Mahāgaṇāya bhattā me, mā eko byasanaṁ agā;",
  "atk-s0514a14:401": "Tathā taṁ samma nesāda, bhattāyaṁ abhito rame”ti.",
  "atk-s0514a14:402_0": "Tattha nussaheti na samatthomhi. Mahāgaṇāyāti mahato haṁsagaṇassa. Mā ekoti mādise",
  "atk-s0514a14:402_1": "sevake vijjamāne mā ekako byasanaṁ agā. Tathā tanti yathā ahaṁ vadāmi, tatheva taṁ.",
  "atk-s0514a14:402_2": "Sammāti vayassa. Bhattāyaṁ abhito rameti bhattā ayaṁ mama, ahamassa abhito rame santike",
  "atk-s0514a14:402_3": "ramāmi na ukkaṇṭhāmīti.",
  "atk-s0514a14:403_0": "Nesādo taṁ tassa dhammanissitaṁ madhurakathaṁ sutvā somanassappatto pahaṭṭhalomo",
  "atk-s0514a14:403_1": "“sacāhaṁ etaṁ sīlādiguṇasaṁyuttaṁ haṁsarājānaṁ vadhissāmi, catūhi apāyehi na muccissāmi,",
  "atk-s0514a14:403_2": "rājā maṁ yadicchati, taṁ karotu, ahametaṁ sumukhassa dāyaṁ katvā vissajjessāmī”ti",
  "atk-s0514a14:403_3": "cintetvā gāthamāha –",
  "atk-s0514a14:404": "106.",
  "atk-s0514a14:405": "“Ariyavattasi vakkaṅga, yo piṇḍamapacāyasi;",
  "atk-s0514a14:406": "Cajāmi te taṁ bhattāraṁ, gacchathūbho yathāsukha”nti.",
  "atk-s0514a14:407_0": "Tattha ariyavattasīti mittadhammarakkhaṇasaṅkhātena ācāraariyānaṁ vattena samannāgatosi.",
  "atk-s0514a14:407_1": "Piṇḍamapacāyasīti bhattu santikā laddhaṁ piṇḍaṁ senāpatiṭṭhānaṁ pūjesi. Gacchathūbhoti",
  "atk-s0514a14:407_2": "dvepi janā assumukhe ñātisaṅghe hāsayamānā yathāsukhaṁ gacchathāti.",
  "atk-s0514a14:408_0": "Evaṁ vatvā nesādo muducittena mahāsattaṁ upasaṅkamitvā yaṭṭhiṁ onāmetvā paṅkapiṭṭhe",
  "atk-s0514a14:408_1": "nisīdāpetvā pāsayaṭṭhiyā mocetvā taṁ ukkhipitvā sarato nīharitvā taruṇadabbatiṇapiṭṭhe",
  "atk-s0514a14:408_2": "nisīdāpetvā pāde baddhapāsaṁ saṇikaṁ mocetvā mahāsatte balavasinehaṁ paccupaṭṭhāpetvā",
  "atk-s0514a14:408_3": "mettacittena udakaṁ ādāya lohitaṁ dhovitvā punappunaṁ parimajji, athassa mettānubhāvena",
  "atk-s0514a14:408_4": "sirāya sirā, maṁsena maṁsaṁ, cammena cammaṁ ghaṭitaṁ, pādo pākatiko ahosi, itarena",
  "atk-s0514a14:408_5": "nibbiseso. Bodhisatto sukhappatto hutvā pakatibhāvena nisīdi. Sumukho attānaṁ nissāya",
  "atk-s0514a14:408_6": "rañño sukhitabhāvaṁ disvā sañjātasomanasso cintesi – “iminā amhākaṁ mahāupakāro kato,",
  "atk-s0514a14:408_7": "amhehi etassa kato upakāro nāma natthi, sace esa rājarājamahāmattānaṁ atthāya amhe",
  "atk-s0514a14:408_8": "gaṇhi, tesaṁ santikaṁ netvā bahuṁ dhanaṁ labhissati, sace attano atthāya gaṇhi, amhe",
  "atk-s0514a14:408_9": "vikkiṇitvā dhanaṁ labhissateva, pucchissāmi tāva na”nti. Atha naṁ upakāraṁ kātukāmatāya pucchanto āha –",
  "atk-s0514a14:409": "107.",
  "atk-s0514a14:410": "“Sace attappayogena, ohito haṁsapakkhinaṁ;",
  "atk-s0514a14:411": "Paṭiggaṇhāma te samma, etaṁ abhayadakkhiṇaṁ.",
  "atk-s0514a14:412": "108.",
  "atk-s0514a14:413": "“No ce attappayogena, ohito haṁsapakkhinaṁ;",
  "atk-s0514a14:414": "Anissaro muñcamamhe, theyyaṁ kayirāsi luddakā”ti.",
  "atk-s0514a14:415_0": "Tattha saceti, samma nesāda, sace tayā attano payogena attano atthāya haṁsānañceva",
  "atk-s0514a14:415_1": "sesapakkhīnañca pāso ohito. Anissaroti anissaro hutvā amhe muñcanto yenāsi āṇatto,",
  "atk-s0514a14:415_2": "tassasantakaṁ gaṇhanto theyyaṁ kayirāsi.",
  "atk-s0514a14:416_0": "Taṁ sutvā nesādo “nāhaṁ tumhe attano atthāya gaṇhiṁ, bārāṇasiraññā pana saṁyamena",
  "atk-s0514a14:416_1": "gaṇhāpitomhī”ti vatvā deviyā diṭṭhasupinakālato paṭṭhāya yāva raññā tesaṁ āgatabhāvaṁ",
  "atk-s0514a14:416_2": "sutvā, “samma khemaka, ekaṁ vā dve vā haṁse gaṇhituṁ vāyama, mahantaṁ te yasaṁ dassāmī”ti",
  "atk-s0514a14:416_3": "vatvā paribbayaṁ datvā uyyojitabhāvo, tāva sabbaṁ pavattiṁ ārocesi. Taṁ sutvā sumukho",
  "atk-s0514a14:416_4": "“iminā nesādena attano jīvitaṁ agaṇetvā amhe vissajjentena dukkaraṁ kataṁ, sace mayaṁ",
  "atk-s0514a14:416_5": "ito cittakūṭaṁ gamissāma, neva dhataraṭṭharañño paññānubhāvo, na mayhaṁ mittadhammo",
  "atk-s0514a14:416_6": "pākaṭo bhavissati, na luddaputto mahantaṁ yasaṁ lacchati, na rājā pañcasu sīlesu",
  "atk-s0514a14:416_7": "patiṭṭhahissati, na deviyā manoratho matthakaṁ pāpuṇissatī”ti cintetvā, “samma, evaṁ",
  "atk-s0514a14:416_8": "sante amhe vissajjetuṁ na labhasi, rañño no dassehi, so amhe yathāruciṁ karissatī”ti",
  "atk-s0514a14:416_9": "imamatthaṁ pakāsento gāthamāha –",
  "atk-s0514a14:417": "109.",
  "atk-s0514a14:418": "“Yassa tvaṁ bhatako rañño, kāmaṁ tasseva pāpaya;",
  "atk-s0514a14:419": "Tattha saṁyamano rājā, yathābhiññaṁ karissatī”ti.",
  "atk-s0514a14:420": "Tattha tassevāti tasseva santikaṁ nehi. Tatthāti tasmiṁ rājanivesane. Yathābhiññanti yathādhippāyaṁ yathāruciṁ.",
  "atk-s0514a14:421_0": "Taṁ sutvā nesādo “mā vo bhaddante rājadassanaṁ ruccittha, rājāno nāma sappaṭibhayā,",
  "atk-s0514a14:421_1": "kīḷāhaṁse vā vo kareyyuṁ māreyyuṁ vā”ti āha. Atha naṁ sumukho, “samma luddaka mā",
  "atk-s0514a14:421_2": "amhākaṁ cintayi, ahaṁ tādisassa kakkhaḷassa dhammakathāya maddavaṁ janesiṁ, rañño",
  "atk-s0514a14:421_3": "kiṁ na janessāmi, rājāno hi paṇḍitā subhāsitadubbhāsitaññu, khippaṁ no rañño santikaṁ",
  "atk-s0514a14:421_4": "nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṁ",
  "atk-s0514a14:421_5": "karonto dhataraṭṭhassa mahantaṁ setapadumasañchannaṁ, mama khuddakaṁ rattapadumasañchannaṁ",
  "atk-s0514a14:421_6": "katvā dhataraṭṭhaṁ purato, mamaṁ pacchato nīcataraṁ katvā ādāya khippaṁ netvā rañño",
  "atk-s0514a14:421_7": "dassehī”ti āha. So tassa vacanaṁ sutvā “sumukho rājānaṁ disvā mama mahantaṁ yasaṁ",
  "atk-s0514a14:421_8": "dātukāmo bhavissatī”ti sañjātasomanasso mudūhi latāhi pañjare katvā padumehi chādetvā",
  "atk-s0514a14:421_9": "vuttanayeneva te gahetvā agamāsi. Tamatthaṁ pakāsento satthā āha –",
  "atk-s0514a14:422": "110.",
  "atk-s0514a14:423": "“Iccevaṁ vutto nesādo, hemavaṇṇe harittace;",
  "atk-s0514a14:424": "Ubho hatthehi saṅgayha, pañjare ajjhavodahi.",
  "atk-s0514a14:425": "111.",
  "atk-s0514a14:426": "“Te pañjaragate pakkhī, ubho bhassaravaṇṇine;",
  "atk-s0514a14:427": "Sumukhaṁ dhataraṭṭhañca, luddo ādāya pakkamī”ti.",
  "atk-s0514a14:428": "Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.",
  "atk-s0514a14:429": "Evaṁ luddassa te ādāya pakkamanakāle dhataraṭṭho pākahaṁsarājadhītaraṁ attano bhariyaṁ saritvā sumukhaṁ āmantetvā kilesavasena vilapi. Tamatthaṁ pakāsento satthā āha –",
  "atk-s0514a14:430": "112.",
  "atk-s0514a14:431": "“Harīyamāno dhataraṭṭho, sumukhaṁ etadabravi;",
  "atk-s0514a14:432": "Bāḷhaṁ bhāyāmi sumukha, sāmāya lakkhaṇūruyā;",
  "atk-s0514a14:433": "Asmākaṁ vadhamaññāya, athattānaṁ vadhissati.",
  "atk-s0514a14:434": "113.",
  "atk-s0514a14:435": "“Pākahaṁsā ca sumukha, suhemā hemasuttacā;",
  "atk-s0514a14:436": "Koñcī samuddatīreva, kapaṇā nūna rucchatī”ti.",
  "atk-s0514a14:437_0": "Tattha bhāyāmīti maraṇato bhāyāmi. Sāmāyāti suvaṇṇavaṇṇāya. Lakkhaṇūruyāti lakkhaṇasampannaūruyā.",
  "atk-s0514a14:437_1": "Vacamaññāyāti vadhaṁ jānitvā “mama piyasāmiko mārito”ti saññī hutvā. Vadhissatīti",
  "atk-s0514a14:437_2": "kiṁ me piyasāmike mate jīvitenāti marissati. Pākahaṁsāti pākahaṁsarājadhītā. Suhemāti",
  "atk-s0514a14:437_3": "evaṁnāmikā. Hemasuttacāti hemasadisasundaratacā. Rucchatīti yathā loṇisaṅkhātaṁ samuddaṁ",
  "atk-s0514a14:437_4": "otaritvā mate patimhi koñcī sakuṇikā kapaṇā rodati, evaṁ nūna sā rodissatīti.",
  "atk-s0514a14:438_0": "Taṁ sutvā sumukho “ayaṁ haṁsarājā aññe ovadituṁ yutto mātugāmaṁ nissāya kilesavasena",
  "atk-s0514a14:438_1": "vilapati, udakassa ādittakālo viya vatiyā uṭṭhāya kedārakhādanakālo viya ca jāto,",
  "atk-s0514a14:438_2": "yaṁnūnāhaṁ attano balena mātugāmassa dosaṁ pakāsetvā etaṁ saññāpeyya”nti cintetvā gāthamāha –",
  "atk-s0514a14:439": "114.",
  "atk-s0514a14:440": "“Evaṁ mahanto lokassa, appameyyo mahāgaṇī;",
  "atk-s0514a14:441": "Ekitthimanusoceyya, nayidaṁ paññavatāmiva.",
  "atk-s0514a14:442": "115.",
  "atk-s0514a14:443": "“Vātova gandhamādeti, ubhayaṁ chekapāpakaṁ;",
  "atk-s0514a14:444": "Bālo āmakapakkaṁva, lolo andhova āmisaṁ.",
  "atk-s0514a14:445": "116.",
  "atk-s0514a14:446": "“Avinicchayaññu atthesu, mandova paṭibhāsi maṁ;",
  "atk-s0514a14:447": "Kiccākiccaṁ na jānāsi, sampatto kālapariyāyaṁ.",
  "atk-s0514a14:448": "117.",
  "atk-s0514a14:449": "“Aḍḍhummatto udīresi, yo seyyā maññasitthiyo;",
  "atk-s0514a14:450": "Bahusādhāraṇā hetā, soṇḍānaṁva surāgharaṁ.",
  "atk-s0514a14:451": "118.",
  "atk-s0514a14:452": "“Māyā cetā marīcī ca, sokā rogā cupaddavā;",
  "atk-s0514a14:453": "Kharā ca bandhanā cetā, maccupāsā guhāsayā;",
  "atk-s0514a14:454": "Tāsu yo vissase poso, so naresu narādhamo”ti.",
  "atk-s0514a14:455_0": "Tattha mahantoti mahanto samāno. Lokassāti haṁsalokassa. Appameyyoti guṇehi pametuṁ",
  "atk-s0514a14:455_1": "asakkuṇeyyo. Mahāgaṇīti mahantena gaṇena samannāgato gaṇasatthā. Ekitthinti yaṁ evarūpo",
  "atk-s0514a14:455_2": "bhavaṁ ekaṁ itthiṁ anusoceyya, idaṁ anusocanaṁ na paññavataṁ iva, tenāhaṁ ajja taṁ",
  "atk-s0514a14:455_3": "bāloti maññāmīti adhippāyenevamāha.",
  "atk-s0514a14:456_0": "Ādetīti gaṇhāti. Chekapāpakanti sundarāsundaraṁ. Āmakapakkati āmakañca pakkañca.",
  "atk-s0514a14:456_1": "Loloti rasalolo. Idaṁ vuttaṁ hoti – mahārāja, yathā nāma vāto padumasarādīni paharitvā",
  "atk-s0514a14:456_2": "sugandhampi saṅkāraṭṭhānādīni paharitvā duggandhampīti ubhayaṁ chekapāpakaṁ gandhaṁ",
  "atk-s0514a14:456_3": "ādiyati, yathā ca bālo kumārako ambajambūnaṁ heṭṭhā nisinno hatthaṁ pasāretvā patitapatitaṁ",
  "atk-s0514a14:456_4": "āmakampi pakkampi phalaṁ gahetvā khādati, yathā ca rasalolo andho bhatte upanīte",
  "atk-s0514a14:456_5": "yaṁkiñci samakkhikampi nimmakkhikampi āmisaṁ ādiyati, evaṁ itthiyo nāma kilesavasena",
  "atk-s0514a14:456_6": "aḍḍhampi duggatampi kulīnampi akulīnampi abhirūpampi virūpampi gaṇhanti bhajanti,",
  "atk-s0514a14:456_7": "tādisānaṁ pāpadhammānaṁ itthīnaṁ kiṁkāraṇā vippalapasi, mahārājāti.",
  "atk-s0514a14:457_0": "Atthesūti kāraṇākāraṇesu. Mandoti andhabālo. Paṭibhāsi manti mama upaṭṭhāsi. Kālapariyāyanti",
  "atk-s0514a14:457_1": "evarūpaṁ maraṇakālaṁ patto “imasmiṁ kāle idaṁ kattabbaṁ, idaṁ nakattabbaṁ, idaṁ vattabbaṁ,",
  "atk-s0514a14:457_2": "idaṁ na vattabba”nti na jānāsi devāti. Aḍḍhummattoti aḍḍhummattako maññe hutvā. Udīresīti",
  "atk-s0514a14:457_3": "yathā suraṁ pivitvā nātimatto puriso yaṁ vā taṁ vā palapati, evaṁ palapasīti attho.",
  "atk-s0514a14:457_4": "Seyyāti varā uttamā.",
  "atk-s0514a14:458_0": "“Māyā cā”tiādīsu, deva, itthiyo nāmetā vañcanaṭṭhena māyā, agayhupagaṭṭhena marīcī,",
  "atk-s0514a14:458_1": "sokādīnaṁ paccayattā sokā, rogā, anekappakārā upaddavā, kodhādīhi thaddhabhāveneva",
  "atk-s0514a14:458_2": "kharā. Tā hi nissāya andubandhanādīhi bandhanato bandhanā cetā, itthiyo nāma sarīraguhāsayavaseneva",
  "atk-s0514a14:458_3": "maccu nāma etā, devāti. “Kāmahetu, kāmanidānaṁ, kāmādhikaraṇaṁ, kāmānameva hetu rājāno",
  "atk-s0514a14:458_4": "coraṁ gahetvā”ti suttenapesa attho dīpetabbo.",
  "atk-s0514a14:459": "Tato dhataraṭṭho mātugāme paṭibaddhacittatāya “tvaṁ mātugāmassa guṇaṁ na jānāsi, paṇḍitā eva etaṁ jānanti, na hetā garahitabbā”ti dīpento āha –",
  "atk-s0514a14:460": "119.",
  "atk-s0514a14:461": "“Yaṁ vuddhehi upaññātaṁ, ko taṁ ninditumarahati;",
  "atk-s0514a14:462": "Mahābhūtitthiyo nāma, lokasmiṁ udapajjisuṁ.",
  "atk-s0514a14:463": "120.",
  "atk-s0514a14:464": "“Khiḍḍā paṇihitā tyāsu, rati tyāsu patiṭṭhitā;",
  "atk-s0514a14:465": "Bījāni tyāsu rūhanti, yadidaṁ sattā pajāyare;",
  "atk-s0514a14:466": "Tāsu ko nibbide poso, pāṇamāsajja pāṇibhi.",
  "atk-s0514a14:467": "121.",
  "atk-s0514a14:468": "“Tvameva nañño sumukha, thīnaṁ atthesu yuñjasi;",
  "atk-s0514a14:469": "Tassa tyajja bhaye jāte, bhīte na jāyate mati.",
  "atk-s0514a14:470": "122.",
  "atk-s0514a14:471": "“Sabbo hi saṁsayaṁ patto, bhayaṁ bhīrū titikkhati;",
  "atk-s0514a14:472": "Paṇḍitā ca mahantāno, atthe yuñjanti duyyuje.",
  "atk-s0514a14:473": "123.",
  "atk-s0514a14:474": "“Etadatthāya rājāno, sūramicchanti mantinaṁ;",
  "atk-s0514a14:475": "Paṭibāhati yaṁ sūro, āpadaṁ attapariyāyaṁ.",
  "atk-s0514a14:476": "124.",
  "atk-s0514a14:477": "“Mā no ajja vikantiṁsu, rañño sūdā mahānase;",
  "atk-s0514a14:478": "Tathā hi vaṇṇo pattānaṁ, phalaṁ veḷuṁva taṁ vadhi.",
  "atk-s0514a14:479": "125.",
  "atk-s0514a14:480": "“Muttopi na icchi uḍḍetuṁ, sayaṁ bandhaṁ upāgami;",
  "atk-s0514a14:481": "Sopajja saṁsayaṁ patto, atthaṁ gaṇhāhi mā mukha”nti.",
  "atk-s0514a14:482_0": "Tattha yanti yaṁ mātugāmasaṅkhātaṁ vatthu paññāvuddhehi ñātaṁ, tesameva pākaṭaṁ,",
  "atk-s0514a14:482_1": "na bālānaṁ. Mahābhūtāti mahāguṇā mahānisaṁsā. Udapajjisunti paṭhamakappikakāle itthiliṅgasseva",
  "atk-s0514a14:482_2": "paṭhamaṁ pātubhūtattā paṭhamaṁ nibbattāti attho. Tyāsūti sumukha tāsu itthīsu kāyavacīkhiḍḍā",
  "atk-s0514a14:482_3": "ca paṇihitā ohitā ṭhapitā, kāmaguṇarati ca patiṭṭhitā. Bījānīti buddhapaccekabuddhaariyasāvakacakkavattiādibījāni",
  "atk-s0514a14:482_4": "tāsu ruhanti. Yadidanti ye ete sabbepi sattā. Pajāyareti sabbe tāsaññeva kucchimhi",
  "atk-s0514a14:482_5": "saṁvaddhāti dīpeti. Nibbideti nibbindeyya. Pāṇamāsajja pāṇibhīti attano pāṇehipi",
  "atk-s0514a14:482_6": "tāsaṁ pāṇaṁ āsādetvā attano jīvitaṁ cajantopi tā labhitvā ko nibbindeyyāti attho.",
  "atk-s0514a14:483_0": "Naññoti na añño, sumukha, mayā cittakūṭatale haṁsagaṇamajjhe nisinnena taṁ adisvā",
  "atk-s0514a14:483_1": "“kahaṁ nu sumukho”ti vutte “esa mātugāmaṁ gahetvā kañcanaguhāyaṁ uttamaratiṁ anubhotī”ti",
  "atk-s0514a14:483_2": "vadanti, evaṁ tvameva thīnaṁ atthesu yuñjasi yuttapayutto hosi, na aññoti attho.",
  "atk-s0514a14:483_3": "Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe,",
  "atk-s0514a14:483_4": "ayaṁ mātugāmassa dosadassane nipuṇā mati jāyateti adhippāyenevamāha.",
  "atk-s0514a14:484_0": "Sabbo hīti yo hi koci. Saṁsayaṁ pattoti jīvitasaṁsayappatto. Bhīrūti bhīrū hutvāpi",
  "atk-s0514a14:484_1": "bhayaṁ adhivāseti. Mahantānoti ye pana paṇḍitā ca honti mahante ca ṭhāne ṭhitā mahantāno,",
  "atk-s0514a14:484_2": "te duyyuje atthe yuñjanti ghaṭenti vāyamanti, tasmā “mā bhāyi, dhīro hohī”ti taṁ",
  "atk-s0514a14:484_3": "ussāhento evamāha. Āpadanti sāmino āgataṁ āpadaṁ esa sūro paṭibāhati, etadatthāya",
  "atk-s0514a14:484_4": "sūraṁ mantinaṁ icchanti. Attapariyāyanti attano parittāṇampi ca kātuṁ sakkotīti adhippāyo.",
  "atk-s0514a14:485_0": "Vikantiṁsūti chindiṁsu. Idaṁ vuttaṁ hoti – samma sumukha, tvaṁ mayā attano anantare",
  "atk-s0514a14:485_1": "ṭhāne ṭhapito, tasmā yathā ajja rañño sūdā amhe maṁsatthāya na vikantiṁsu, tathā",
  "atk-s0514a14:485_2": "karohi, tādiso hi amhākaṁ pattavaṇṇo. Taṁ vadhīti svāyaṁ vaṇṇo yathā nāma veḷuṁ nissāya",
  "atk-s0514a14:485_3": "jātaṁ phalaṁ veḷumeva vadhati, tathā mā taṁ vadhi, tañca mañca mā vadhīti adhippāyenevamāha.",
  "atk-s0514a14:486_0": "Muttopīti yathāsukhaṁ cittakūṭapabbataṁ gacchāti evaṁ luddaputtena mayā saddhiṁ mutto",
  "atk-s0514a14:486_1": "vissajjito samānopi uḍḍituṁ na icchi. Sayanti rājānaṁ daṭṭhukāmo hutvā sayameva bandhaṁ",
  "atk-s0514a14:486_2": "upagatoti evamidaṁ amhākaṁ bhayaṁ taṁ nissāya āgataṁ. Sopajjāti sopi ajja jīvitasaṁsayaṁ",
  "atk-s0514a14:486_3": "patto. Atthaṁ gaṇhāhi mā mukhanti idāni amhākaṁ muñcanakāraṇaṁ gaṇha, yathā muccāma,",
  "atk-s0514a14:486_4": "tathā vāyama, “vātova gandhamādetī”tiādīni vadanto itthigarahatthāya mukhaṁ mā pasārayi.",
  "atk-s0514a14:487": "Evaṁ mahāsatto mātugāmaṁ vaṇṇetvā sumukhaṁ appaṭibhāṇaṁ katvā tassa anattamanabhāvaṁ viditvā idāni naṁ paggaṇhanto gāthamāha –",
  "atk-s0514a14:488": "126.",
  "atk-s0514a14:489": "“So taṁ yogaṁ payuñjassu, yuttaṁ dhammūpasaṁhitaṁ;",
  "atk-s0514a14:490": "Tava pariyāpadānena, mama pāṇesanaṁ carā”ti.",
  "atk-s0514a14:491_0": "Tattha soti, samma sumukha, so tvaṁ. Taṁ yoganti yaṁ pubbe “ahaṁ yogaṁ payuñjissaṁ,",
  "atk-s0514a14:491_1": "yuttaṁ dhammūpasaṁhita”nti avacāsi, taṁ idāni payuñjassu. Tava pariyāpadānenāti tava",
  "atk-s0514a14:491_2": "tena yogena parisuddhena. “Pariyodātenā”tipi pāṭho, parittāṇenāti attho, tayā katattā",
  "atk-s0514a14:491_3": "tava santakena parittāṇena mama jīvitapariyesanaṁ carāti adhippāyo.",
  "atk-s0514a14:492": "Atha sumukho “ayaṁ ativiya maraṇabhayabhīto mama ñāṇabalaṁ na jānāti, rājānaṁ disvā thokaṁ kathaṁ labhitvā jānissāmi, assāsessāmi tāva na”nti cintetvā gāthamāha –",
  "atk-s0514a14:493": "127.",
  "atk-s0514a14:494": "“Mā bhāyi patataṁ seṭṭha, na hi bhāyanti tādisā;",
  "atk-s0514a14:495": "Ahaṁ yogaṁ payuñjissaṁ, yuttaṁ dhammūpasaṁhitaṁ;",
  "atk-s0514a14:496": "Mama pariyāpadānena, khippaṁ pāsā pamokkhasī”ti.",
  "atk-s0514a14:497": "Tattha pāsāti dukkhapāsato.",
  "atk-s0514a14:498_0": "Iti tesaṁ sakuṇabhāsāya kathentānaṁ luddaputto na kiñci aññāsi, kevalaṁ pana te kājenādāya",
  "atk-s0514a14:498_1": "bārāṇasiṁ pāvisi. Acchariyabbhutajātena añjalinā mahājanena anuggacchamāno so rājadvāraṁ",
  "atk-s0514a14:498_2": "patvā attano āgatabhāvaṁ rañño ārocāpesi. Tamatthaṁ pakāsento satthā āha –",
  "atk-s0514a14:499": "128.",
  "atk-s0514a14:500": "“So luddo haṁsakājena, rājadvāraṁ upāgami;",
  "atk-s0514a14:501": "Paṭivedetha maṁ rañño, dhataraṭṭhāyamāgato”ti.",
  "atk-s0514a14:502": "Tattha paṭivedetha manti khemako āgatoti evaṁ maṁ rañño nivedetha. Dhataraṭṭhāyanti ayaṁ dhataraṭṭho āgatoti paṭivedetha.",
  "atk-s0514a14:503_0": "Dovāriko gantvā paṭivedesi. Rājā sañjātasomanasso “khippaṁ āgacchatū”ti vatvā amaccagaṇaparivuto",
  "atk-s0514a14:503_1": "samussitasetacchatte rājapallaṅke nisinno khemakaṁ haṁsakājaṁ ādāya mahātalaṁ abhiruḷhaṁ",
  "atk-s0514a14:503_2": "disvā suvaṇṇavaṇṇe haṁse oloketvā “sampuṇṇo me manoratho”ti tassa kattabbakiccaṁ",
  "atk-s0514a14:503_3": "amacce āṇāpesi. Tamatthaṁ pakāsento satthā āha –",
  "atk-s0514a14:504": "129.",
  "atk-s0514a14:505": "“Te disvā puññasaṅkāse, ubho lakkhaṇasammate;",
  "atk-s0514a14:506": "Khalu saṁyamano rājā, amacce ajjhabhāsatha.",
  "atk-s0514a14:507": "130.",
  "atk-s0514a14:508": "“Detha luddassa vatthāni, annaṁ pānañca bhojanaṁ;",
  "atk-s0514a14:509": "Kāmaṁkaro hiraññassa, yāvanto esa icchatī”ti.",
  "atk-s0514a14:510_0": "Tattha puññasaṅkāseti attano puññasadise. Lakkhaṇasammateti seṭṭhasammate abhiññāte.",
  "atk-s0514a14:510_1": "Khalūti nipāto, tassa “te khalu disvā”ti purimapadena sambandho. “Dethā”tiādīni rājā",
  "atk-s0514a14:510_2": "pasannākāraṁ karonto āha. Tattha kāmaṁkaro hiraññassāti hiraññaṁ assa kāmakiriyā",
  "atk-s0514a14:510_3": "atthu. Yāvantoti yattakaṁ esa icchati, tattakaṁ hiraññamassa dethāti attho.",
  "atk-s0514a14:511_0": "Evaṁ pasannākāraṁ kāretvā pītisomanassāsamussahito “gacchatha naṁ alaṅkaritvā ānethā”ti",
  "atk-s0514a14:511_1": "āha. Atha naṁ amaccā rājanivesanā otāretvā kappitakesamassuṁ nhātānulittaṁ sabbālaṅkārapaṭimaṇḍitaṁ",
  "atk-s0514a14:511_2": "katvā rañño dassesuṁ. Athassa rājā saṁvacchare satasahassuṭṭhānake dvādasa gāme ājaññayuttaṁ",
  "atk-s0514a14:511_3": "rathaṁ alaṅkatamahāgehañcāti mahantaṁ yasaṁ dāpesi. So mahantaṁ yasaṁ labhitvā attano",
  "atk-s0514a14:511_4": "kammaṁ pakāsetuṁ “na te, deva, mayā yo vā so vā haṁso ānīto, ayaṁ pana navutiyā haṁsasahassānaṁ",
  "atk-s0514a14:511_5": "rājā dhataraṭṭho nāma, ayaṁ senāpati sumukho nāmā”ti āha. Atha naṁ rājā “kathaṁ te,",
  "atk-s0514a14:511_6": "samma, ete gahitā”ti pucchi. Tamatthaṁ pakāsento satthā āha –",
  "atk-s0514a14:512": "131.",
  "atk-s0514a14:513": "“Disvā luddaṁ pasannattaṁ, kāsirājā tadabravi;",
  "atk-s0514a14:514": "Yadyāyaṁ samma khemaka, puṇṇā haṁsehi tiṭṭhati.",
  "atk-s0514a14:515": "132.",
  "atk-s0514a14:516": "“Kathaṁ rucimajjhagataṁ, pāsahattho upāgami;",
  "atk-s0514a14:517": "Okiṇṇaṁ ñātisaṅghehi, nimmajjhimaṁ kathaṁ gahī”ti.",
  "atk-s0514a14:518_0": "Tattha pasannattanti pasannabhāvaṁ somanassappattaṁ. Yadyāyanti, samma khemaka, yadi",
  "atk-s0514a14:518_1": "ayaṁ amhākaṁ pokkharaṇī navutihaṁsasahassehi puṇṇā tiṭṭhati. Kathaṁ rucimajjhagatanti",
  "atk-s0514a14:518_2": "evaṁ sante tvaṁ tesaṁ rucīnaṁ piyadassanānaṁ haṁsānaṁ majjhagataṁ etaṁ ñātisaṅghehi",
  "atk-s0514a14:518_3": "okiṇṇaṁ. Nimmajjhimanti neva majjhimaṁ neva kaniṭṭhaṁ uttamaṁ haṁsarājānaṁ kathaṁ",
  "atk-s0514a14:518_4": "pāsahattho upāgami kathaṁ gaṇhīti.",
  "atk-s0514a14:519": "So tassa kathento āha –",
  "atk-s0514a14:520": "133.",
  "atk-s0514a14:521": "“Ajja me sattamā ratti, adanāni upāsato;",
  "atk-s0514a14:522": "Padametassa anvesaṁ, appamatto ghaṭassito.",
  "atk-s0514a14:523": "134.",
  "atk-s0514a14:524": "“Athassa padamaddakkhiṁ, carato adanesanaṁ;",
  "atk-s0514a14:525": "Tatthāhaṁ odahiṁ pāsaṁ, evaṁ taṁ dijamaggahi”nti.",
  "atk-s0514a14:526_0": "Tattha adanānīti ādānāni, gocaraggahaṇaṭṭhānānīti attho, ayameva vā pāṭho. Upāsatoti",
  "atk-s0514a14:526_1": "upagacchantassa. Padanti gocarabhūmiyaṁ akkantapadaṁ. Ghaṭassitoti cāṭipañjare nissito",
  "atk-s0514a14:526_2": "hutvā. Athassāti atha chaṭṭhe divase etassa adanesanaṁ carantassa padaṁ addakkhiṁ.",
  "atk-s0514a14:526_3": "Evaṁ tanti evaṁ taṁ dijaṁ aggahinti sabbaṁ gahitopāyaṁ ācikkhi.",
  "atk-s0514a14:527": "Taṁ sutvā rājā “ayaṁ dvāre ṭhatvā paṭivedentopi dhataraṭṭhassevāgamanaṁ paṭivedesi, idānipi etaṁ ekameva gaṇhinti vadati, kiṁ nu kho ettha kāraṇa”nti cintetvā gāthamāha –",
  "atk-s0514a14:528": "135.",
  "atk-s0514a14:529": "“Ludda dve ime sakuṇā, atha ekoti bhāsasi;",
  "atk-s0514a14:530": "Cittaṁ nu te vipariyattaṁ, adu kiṁ nu jigīsasī”ti.",
  "atk-s0514a14:531": "Tattha vipariyattanti vipallatthaṁ. Adu kiṁ nu jigīsasīti udāhu kiṁ nu cintesi, kiṁ itaraṁ gahetvā aññassa dātukāmo hutvā cintesīti pucchati.",
  "atk-s0514a14:532": "Tato luddo “na me, deva, cittaṁ vipallatthaṁ, nāpi ahaṁ itaraṁ aññassa dātukāmo, apica kho pana mayā ohite pāse ekova baddho”ti āvi karonto āha –",
  "atk-s0514a14:533": "136.",
  "atk-s0514a14:534": "“Yassa lohitakā tālā, tapanīyanibhā subhā;",
  "atk-s0514a14:535": "Uraṁ saṁhacca tiṭṭhanti, so me bandhaṁ upāgami.",
  "atk-s0514a14:536": "137.",
  "atk-s0514a14:537": "“Athāyaṁ bhassaro pakkhī, abaddho baddhamāturaṁ;",
  "atk-s0514a14:538": "Ariyaṁ bruvāno aṭṭhāsi, cajanto mānusiṁ gira”nti.",
  "atk-s0514a14:539_0": "Tattha lohitakāti rattavaṇṇā. Lātāti rājiyo. Uraṁ saṁhaccāti uraṁ āhacca. Idaṁ vuttaṁ",
  "atk-s0514a14:539_1": "hoti – mahārāja, yassetā rattasuvaṇṇasappaṭibhāgā tisso lohitakā rājiyo gīvaṁ parikkhipitvā",
  "atk-s0514a14:539_2": "uraṁ āhacca tiṭṭhanti, so ekova mama pāse bandhaṁ upāgatoti. Bhassaroti parisuddho",
  "atk-s0514a14:539_3": "pabhāsampanno. Āturanti gilānaṁ dukkhitaṁ aṭṭhāsīti.",
  "atk-s0514a14:540_0": "Atha dhataraṭṭhassa baddhabhāvaṁ ñatvā nivattitvā etaṁ samassāsetvā mamāgamanakāle",
  "atk-s0514a14:540_1": "ca paccuggamanaṁ katvā ākāseyeva mayā saddhiṁ madhurapaṭisanthāraṁ katvā manussabhāsāya",
  "atk-s0514a14:540_2": "dhataraṭṭhassa guṇaṁ kathento aṭṭhāsi, mama hadayaṁ mudukaṁ katvā puna etasseva purato",
  "atk-s0514a14:540_3": "aṭṭhāsi. Athāhaṁ, deva, sumukhassa subhāsitaṁ sutvā pasannacitto dhataraṭṭhaṁ vissajjesiṁ,",
  "atk-s0514a14:540_4": "iti dhataraṭṭhassa pāsato mokkho, ime haṁse ādāya mama idhāgamanañca sumukheneva",
  "atk-s0514a14:540_5": "katanti. Evaṁ so sumukhassa guṇakathaṁ kathesi. Taṁ sutvā rājā sumukhassa dhammakathaṁ",
  "atk-s0514a14:540_6": "sotukāmo ahosi. Luddaputtassa sakkāraṁ karontasseva sūriyo atthaṅgato, dīpā pajjalitā,",
  "atk-s0514a14:540_7": "bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse",
  "atk-s0514a14:540_8": "nisīdi. Tasmiṁ khaṇe rājā sumukhaṁ kathāpetukāmo gāthamāha –",
  "atk-s0514a14:541": "138.",
  "atk-s0514a14:542": "“Atha kiṁ dāni sumukha, hanuṁ saṁhacca tiṭṭhasi;",
  "atk-s0514a14:543": "Adu me parisaṁ patto, bhayā bhīto na bhāsasī”ti.",
  "atk-s0514a14:544": "Tattha hanuṁ saṁhaccāti madhurakatho kira tvaṁ, atha kasmā idāni mukhaṁ pidhāya tiṭṭhasi. Adūti kacci. Bhayā bhītoti parisasārajjabhayena bhīto hutvā.",
  "atk-s0514a14:545": "Taṁ sutvā sumukho abhītabhāvaṁ dassento gāthamāha –",
  "atk-s0514a14:546": "139.",
  "atk-s0514a14:547": "“Nāhaṁ kāsipati bhīto, ogayha parisaṁ tava;",
  "atk-s0514a14:548": "Nāhaṁ bhayā na bhāsissaṁ, vākyaṁ atthasmiṁ tādise”ti.",
  "atk-s0514a14:549": "Tattha tādiseti apica kho pana tathārūpe atthe uppanne vākyaṁ bhāsissāmīti vacanokāsaṁ olokento nisinnomhīti attho.",
  "atk-s0514a14:550": "Taṁ sutvā rājā tassa kathaṁ vaḍḍhetukāmatāya parihāsaṁ karonto āha –",
  "atk-s0514a14:551": "140.",
  "atk-s0514a14:552": "“Na te abhisaraṁ passe, na rathe napi pattike;",
  "atk-s0514a14:553": "Nāssa cammaṁva kīṭaṁ vā, vammite ca dhanuggahe.",
  "atk-s0514a14:554": "141.",
  "atk-s0514a14:555": "“Na hiraññaṁ suvaṇṇaṁ vā, nagaraṁ vā sumāpitaṁ;",
  "atk-s0514a14:556": "Okiṇṇaparikhaṁ duggaṁ, daḷhamaṭṭālakoṭṭhakaṁ;",
  "atk-s0514a14:557": "Yattha paviṭṭho sumukha, bhāyitabbaṁ na bhāyasī”ti.",
  "atk-s0514a14:558_0": "Tattha abhisaranti rakkhaṇatthāya parivāretvā ṭhitaṁ āvudhahatthaṁ parisaṁ te na",
  "atk-s0514a14:558_1": "passāmi. Nāssāti ettha assāti nipātamattaṁ. Cammanti saraparittāṇacammaṁ. Kīṭanti",
  "atk-s0514a14:558_2": "kīṭaṁ cāṭikapālādi vuccati. Cāṭikapālahatthāpi te santike natthīti dīpeti. Vammiteti",
  "atk-s0514a14:558_3": "cammasannaddhe. Na hiraññanti yaṁ nissāya na bhāyasi, taṁ hiraññampi te na passāmi.",
  "atk-s0514a14:559": "Evaṁ raññā “kiṁ te abhāyanakāraṇa”nti vutte taṁ kathento āha –",
  "atk-s0514a14:560": "142.",
  "atk-s0514a14:561": "“Na me abhisarenattho, nagarena dhanena vā;",
  "atk-s0514a14:562": "Apathena pathaṁ yāma, antalikkhecarā mayaṁ.",
  "atk-s0514a14:563": "143.",
  "atk-s0514a14:564": "“Sutā ca paṇḍitā tyamhā, nipuṇā catthacintakā;",
  "atk-s0514a14:565": "Bhāsematthavatiṁ vācaṁ, sacce cassa patiṭṭhito.",
  "atk-s0514a14:566": "144.",
  "atk-s0514a14:567": "“Kiñca tuyhaṁ asaccassa, anariyassa karissati;",
  "atk-s0514a14:568": "Musāvādissa luddassa, bhaṇitampi subhāsita”nti.",
  "atk-s0514a14:569_0": "Tattha abhisarenāti ārakkhaparivārena. Atthoti etena mama kiccaṁ natthi. Kasmā? Yasmā",
  "atk-s0514a14:569_1": "apathena tumhādisānaṁ amaggena pathaṁ māpetvā yāma, ākāsacārino mayanti. Paṇḍitā",
  "atk-s0514a14:569_2": "tyamhāti paṇḍitāti tayā sutāmhā, teneva kāraṇena amhākaṁ santikā dhammaṁ sotukāmo",
  "atk-s0514a14:569_3": "kira no gāhāpesi. Sacce cassāti sace pana tvaṁ sacce patiṭṭhito assa, atthavatiṁ",
  "atk-s0514a14:569_4": "kāraṇanissitaṁ vācaṁ bhāseyyāma. Asaccassāti vacīsaccarahitassa tava subhāsitaṁ muṇḍassa",
  "atk-s0514a14:569_5": "dantasūci viya kiṁ karissati.",
  "atk-s0514a14:570": "Taṁ sutvā rājā “kasmā maṁ musāvādī anariyoti vadasi, kiṁ mayā kata”nti āha. Atha naṁ sumukho “tena hi, mahārāja, suṇāhī”ti vatvā āha –",
  "atk-s0514a14:571": "145.",
  "atk-s0514a14:572": "“Taṁ brāhmaṇānaṁ vacanā, imaṁ khemamakārayi;",
  "atk-s0514a14:573": "Abhayañca tayā ghuṭṭhaṁ, imāyo dasadhā disā.",
  "atk-s0514a14:574": "146.",
  "atk-s0514a14:575": "“Ogayha te pokkharaṇiṁ, vippasannodakaṁ suciṁ;",
  "atk-s0514a14:576": "Pahūtaṁ cādanaṁ tattha, ahiṁsā cettha pakkhinaṁ.",
  "atk-s0514a14:577": "147.",
  "atk-s0514a14:578": "“Idaṁ sutvāna nigghosaṁ, āgatamha tavantike;",
  "atk-s0514a14:579": "Te te baddhasma pāsena, etaṁ te bhāsitaṁ musā.",
  "atk-s0514a14:580": "148.",
  "atk-s0514a14:581": "“Musāvādaṁ purakkhatvā, icchālobhañca pāpakaṁ;",
  "atk-s0514a14:582": "Ubhosandhimatikkamma, asātaṁ upapajjatī”ti.",
  "atk-s0514a14:583_0": "Tattha tanti tvaṁ. Khemanti evaṁnāmikaṁ pokkharaṇiṁ. Ghuṭṭhanti catūsu kaṇṇesu ṭhatvā",
  "atk-s0514a14:583_1": "ghosāpitaṁ. Dasadhāti imāsu dasadhā ṭhitāsu disāsu tayā abhayaṁ ghuṭṭhaṁ. Ogayhāti",
  "atk-s0514a14:583_2": "ogāhetvā āgatānaṁ santikā. Pahūtaṁ cādananti pahūtañca padumapupphasāliādikaṁ adanaṁ.",
  "atk-s0514a14:583_3": "Idaṁ sutvānāti tesaṁ taṁ pokkharaṇiṁ ogāhetvā āgatānaṁ santikā idaṁ abhayaṁ sutvā",
  "atk-s0514a14:583_4": "tavantike tava samīpe tayā kāritapokkharaṇiṁ āgatāmhāti attho. Te teti te mayaṁ tava",
  "atk-s0514a14:583_5": "pāsena baddhā. Purakkhatvāti purato katvā. Icchālobhanti icchāsaṅkhātaṁ pāpakaṁ lobhaṁ.",
  "atk-s0514a14:583_6": "Ubhosandhinti ubhayaṁ devaloke ca manussaloke ca paṭisandhiṁ ime pāpadhamme purato",
  "atk-s0514a14:583_7": "katvā caranto puggalo sugatipaṭisandhiṁ atikkamitvā asātaṁ nirayaṁ upapajjatīti.",
  "atk-s0514a14:584_0": "Evaṁ parisamajjheyeva rājānaṁ lajjāpesi. Atha naṁ rājā “nāhaṁ, sumukha, tumhe māretvā",
  "atk-s0514a14:584_1": "maṁsaṁ khāditukāmo gaṇhāpesiṁ, paṇḍitabhāvaṁ pana vo sutvā subhāsitaṁ sotukāmo gaṇhāpesi”nti pakāsento āha –",
  "atk-s0514a14:585": "149.",
  "atk-s0514a14:586": "“Nāparajjhāma sumukha, napi lobhāva maggahiṁ;",
  "atk-s0514a14:587": "Sutā ca paṇḍitātyattha, nipuṇā atthacintakā.",
  "atk-s0514a14:588": "150.",
  "atk-s0514a14:589": "“Appevatthavatiṁ vācaṁ, byāhareyyuṁ idhāgatā;",
  "atk-s0514a14:590": "Tathā taṁ samma nesādo, vutto sumukha maggahī”ti.",
  "atk-s0514a14:591_0": "Tattha nāparajjhāmāti mārento aparajjhati nāma, mayaṁ na mārema. Lobhāva maggahinti",
  "atk-s0514a14:591_1": "maṁsaṁ khāditukāmo hutvā lobhāva tumhe nāhaṁ aggahiṁ. Paṇḍitātyatthāti paṇḍitāti",
  "atk-s0514a14:591_2": "sutā attha. Atthacintakāti paṭicchannānaṁ atthānaṁ cintakā. Atthavatinti kāraṇanissitaṁ.",
  "atk-s0514a14:591_3": "Tathāti tena kāraṇena. Vuttoti mayā vutto hutvā. Sumukha, maggahīti, sumukhāti ālapati,",
  "atk-s0514a14:591_4": "ma-kāro padasandhikaro. Aggahīti dhammaṁ desetuṁ tumhe gaṇhi.",
  "atk-s0514a14:592": "Taṁ sutvā sumukho “subhāsitaṁ sotukāmena ayuttaṁ te kataṁ, mahārājā”ti vatvā āha –",
  "atk-s0514a14:593": "151.",
  "atk-s0514a14:594": "“Neva bhītā kāsipati, upanītasmiṁ jīvite;",
  "atk-s0514a14:595": "Bhāsematthavatiṁ vācaṁ, sampattā kālapariyāyaṁ.",
  "atk-s0514a14:596": "152.",
  "atk-s0514a14:597": "“Yo migena migaṁ hanti, pakkhiṁ vā pana pakkhinā;",
  "atk-s0514a14:598": "Sutena vā sutaṁ kiṇyā, kiṁ anariyataraṁ tato.",
  "atk-s0514a14:599": "153.",
  "atk-s0514a14:600": "“Yo cāriyarudaṁ bhāse, anariyadhammavassito;",
  "atk-s0514a14:601": "Ubho so dhaṁsate lokā, idha ceva parattha ca.",
  "atk-s0514a14:602": "154.",
  "atk-s0514a14:603": "“Na majjetha yasaṁ patto, na byādhe pattasaṁsayaṁ;",
  "atk-s0514a14:604": "Vāyametheva kiccesu, saṁvare vivarāni ca.",
  "atk-s0514a14:605": "155.",
  "atk-s0514a14:606": "“Ye vuddhā abbhatikkantā, sampattā kālapariyāyaṁ;",
  "atk-s0514a14:607": "Idha dhammaṁ caritvāna, evaṁte tidivaṁ gatā.",
  "atk-s0514a14:608": "156.",
  "atk-s0514a14:609": "“Idaṁ sutvā kāsipati, dhammamattani pālaya;",
  "atk-s0514a14:610": "Dhataraṭṭhañca muñcāhi, haṁsānaṁ pavaruttama”nti.",
  "atk-s0514a14:611_0": "Tattha upanītasminti maraṇasantikaṁ upanīte. Kālapariyāyanti maraṇakālavāraṁ sampattā",
  "atk-s0514a14:611_1": "samānā na bhāsissāma. Na hi dhammakathikaṁ bandhitvā maraṇabhayena tajjetvā dhammaṁ",
  "atk-s0514a14:611_2": "suṇanti, ayuttaṁ te katanti. Migenāti suṭṭhu sikkhāpitena dīpakamigena. Hantīti hanati.",
  "atk-s0514a14:611_3": "Pakkhināti dīpakapakkhinā. Sutenāti khemaṁ nibbhayanti vissutena dīpakamigapakkhisadisena",
  "atk-s0514a14:611_4": "padumasarena. Sutanti “paṇḍito citrakathī”ti evaṁ sutaṁ dhammakathikaṁ. Kiṇyāti “dhammaṁ",
  "atk-s0514a14:611_5": "sossāmī”ti pāsabandhanena yo kiṇeyya hiṁseyya bādheyya. Tatoti tesaṁ kiriyato uttari",
  "atk-s0514a14:611_6": "aññaṁ anariyataraṁ nāma kimatthi.",
  "atk-s0514a14:612_0": "Ariyarudanti mukhena ariyavacanaṁ sundaravacanaṁ bhāsati. Anariyadhammavassitoti",
  "atk-s0514a14:612_1": "kammena anariyadhammaṁ avassito. Ubhoti devalokā ca manussalokā cāti ubhayamhā. Idha",
  "atk-s0514a14:612_2": "cevāti idha uppannopi parattha uppannopi evarūpo dvīhi sugatilokehi dhaṁsitvā nirayameva",
  "atk-s0514a14:612_3": "upapajjati. Pattasaṁsayanti jīvitasaṁsayamāpannampi dukkhaṁ patvā na kilameyya. Saṁvare",
  "atk-s0514a14:612_4": "vivarāni cāti attano chiddāni dvārāni saṁvareyya pidaheyya. Vuddhāti guṇavuddhā paṇḍitā.",
  "atk-s0514a14:612_5": "Abbhatikkantāti imaṁ manussalokaṁ atikkantā. Kālapariyāyanti maraṇakālapariyāyaṁ",
  "atk-s0514a14:612_6": "pattā hutvā. Evaṁteti evaṁ ete. Idanti idaṁ mayā vuttaṁ atthanissitaṁ vacanaṁ. Dhammanti",
  "atk-s0514a14:612_7": "paveṇiyadhammampi sucaritadhammampi.",
  "atk-s0514a14:613": "Taṁ sutvā rājā āha –",
  "atk-s0514a14:614": "157.",
  "atk-s0514a14:615": "“Āharantudakaṁ pajjaṁ, āsanañca mahārahaṁ;",
  "atk-s0514a14:616": "Pañjarato pamokkhāmi, dhataraṭṭhaṁ yasassinaṁ.",
  "atk-s0514a14:617": "158.",
  "atk-s0514a14:618": "“Tañca senāpatiṁ dhīraṁ, nipuṇaṁ atthacintakaṁ;",
  "atk-s0514a14:619": "Yo sukhe sukhito rañño, dukkhite hoti dukkhito.",
  "atk-s0514a14:620": "159.",
  "atk-s0514a14:621": "“Ediso kho arahati, piṇḍamasnātu bhattuno;",
  "atk-s0514a14:622": "Yathāyaṁ sumukho rañño, pāṇasādhāraṇo sakhā”ti.",
  "atk-s0514a14:623": "Tattha udakanti pādadhovanaṁ. Pajjanti pādabbhañjanaṁ. Sukheti sukhamhi sati.",
  "atk-s0514a14:624": "Rañño vacanaṁ sutvā tesaṁ āsanāni āharitvā tattha nisinnānaṁ gandhodakena pāde dhovitvā satapākena telena abbhañjiṁsu. Tamatthaṁ pakāsento satthā āha –",
  "atk-s0514a14:625": "160.",
  "atk-s0514a14:626": "“Pīṭhañca sabbasovaṇṇaṁ, aṭṭhapādaṁ manoramaṁ;",
  "atk-s0514a14:627": "Maṭṭhaṁ kāsikamatthannaṁ, dhataraṭṭho upāvisi.",
  "atk-s0514a14:628": "161.",
  "atk-s0514a14:629": "“Kocchañca sabbasovaṇṇaṁ, veyyagghaparisibbitaṁ;",
  "atk-s0514a14:630": "Sumukho ajjhupāvekkhi, dhataraṭṭhassanantarā.",
  "atk-s0514a14:631": "162.",
  "atk-s0514a14:632": "“Tesaṁ kañcanapattahi, puthū ādāya kāsiyo;",
  "atk-s0514a14:633": "Haṁsānaṁ abhihāresu, aggarañño pavāsita”nti.",
  "atk-s0514a14:634_0": "Tattha maṭṭhanti karaṇapariniṭṭhitaṁ. Kāsikamatthannanti kāsikavatthena atthataṁ.",
  "atk-s0514a14:634_1": "Kocchanti majjhe saṁkhittaṁ. Veyyagghaparisibbitanti byagghacammaparisibbitaṁ maṅgaladivase",
  "atk-s0514a14:634_2": "aggamahesiyā nisinnapīṭhaṁ. Kañcanapattehīti suvaṇṇabhājanehi. Puthūti bahū janā.",
  "atk-s0514a14:634_3": "Kāsiyoti kāsiraṭṭhavāsino. Abhihāresunti upanāmesuṁ. Aggarañño pavāsitanti aṭṭhasatapalasuvaṇṇapātiparikkhittaṁ",
  "atk-s0514a14:634_4": "haṁsarañño paṇṇākāratthāya kāsiraññā pesitaṁ nānaggarasabhojanaṁ.",
  "atk-s0514a14:635_0": "Evaṁ upanīte pana tasmiṁ kāsirājā tesaṁ sampaggahatthaṁ sayaṁ suvaṇṇapātiṁ gahetvā",
  "atk-s0514a14:635_1": "upanāmesi. Te tato madhulāje khāditvā madhurodakañca piviṁsu. Atha mahāsatto rañño",
  "atk-s0514a14:635_2": "abhihārañca pasādañca disvā paṭisanthāramakāsi. Tamatthaṁ pakāsento satthā āha –",
  "atk-s0514a14:636": "163.",
  "atk-s0514a14:637": "“Disvā abhihaṭaṁ aggaṁ, kāsirājena pesitaṁ;",
  "atk-s0514a14:638": "Kusalo khattadhammānaṁ, tato pucchi anantarā.",
  "atk-s0514a14:639": "164.",
  "atk-s0514a14:640": "“Kaccinnu bhoto kusalaṁ, kacci bhoto anāmayaṁ;",
  "atk-s0514a14:641": "Kacci raṭṭhamidaṁ phītaṁ, dhammena manusāsasi.",
  "atk-s0514a14:642": "165.",
  "atk-s0514a14:643": "“Kusalañceva me haṁsa, atho haṁsa anāmayaṁ;",
  "atk-s0514a14:644": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:645": "166.",
  "atk-s0514a14:646": "“Kacci bhoto amaccesu, doso koci na vijjati;",
  "atk-s0514a14:647": "Kacci ca te tavatthesu, nāvakaṅkhanti jīvitaṁ.",
  "atk-s0514a14:648": "167.",
  "atk-s0514a14:649": "“Athopi me amaccesu, doso koci na vijjati;",
  "atk-s0514a14:650": "Athopi te mamatthesu, nāvakaṅkhanti jīvitaṁ.",
  "atk-s0514a14:651": "168.",
  "atk-s0514a14:652": "“Kacci te sādisī bhariyā, assavā piyabhāṇinī;",
  "atk-s0514a14:653": "Puttarūpayasūpetā, tava chandavasānugā.",
  "atk-s0514a14:654": "169.",
  "atk-s0514a14:655": "“Atho me sādisī bhariyā, assavā piyabhāṇinī;",
  "atk-s0514a14:656": "Puttarūpayasūpetā, mama chandavasānugā.",
  "atk-s0514a14:657": "170.",
  "atk-s0514a14:658": "“Kacci raṭṭhaṁ anuppīḷaṁ, akutociupaddavaṁ;",
  "atk-s0514a14:659": "Asāhasena dhammena, samena manusāsasi.",
  "atk-s0514a14:660": "171.",
  "atk-s0514a14:661": "“Atho raṭṭhaṁ anuppīḷaṁ, akutociupaddavaṁ;",
  "atk-s0514a14:662": "Asāhasena dhammena, samena manusāsahaṁ.",
  "atk-s0514a14:663": "172.",
  "atk-s0514a14:664": "“Kacci santo apacitā, asanto parivajjitā;",
  "atk-s0514a14:665": "No ce dhammaṁ niraṁkatvā, adhammamanuvattasi.",
  "atk-s0514a14:666": "173.",
  "atk-s0514a14:667": "“Santo ca me apacitā, asanto parivajjitā;",
  "atk-s0514a14:668": "Dhammamevānuvattāmi, adhammo me niraṁkato.",
  "atk-s0514a14:669": "174.",
  "atk-s0514a14:670": "“Kacci nānāgataṁ dīghaṁ, samavekkhasi khattiya;",
  "atk-s0514a14:671": "Kaccimatto madanīye, paralokaṁ na santasi.",
  "atk-s0514a14:672": "175.",
  "atk-s0514a14:673": "“Nāhaṁ anāgataṁ dīghaṁ, samavekkhāmi pakkhima;",
  "atk-s0514a14:674": "Ṭhito dasasu dhammesu, paralokaṁ na santase.",
  "atk-s0514a14:675": "176.",
  "atk-s0514a14:676": "“Dānaṁ sīlaṁ pariccāgaṁ, ajjavaṁ maddavaṁ tapaṁ;",
  "atk-s0514a14:677": "Akkodhaṁ avihiṁsañca, khantiñca avirodhanaṁ.",
  "atk-s0514a14:678": "177.",
  "atk-s0514a14:679": "“Iccete kusale dhamme, ṭhite passāmi attani;",
  "atk-s0514a14:680": "Tato me jāyate pīti, sāmanassañcanappakaṁ.",
  "atk-s0514a14:681": "178.",
  "atk-s0514a14:682": "“Sumukho ca acintetvā, visajji pharusaṁ giraṁ;",
  "atk-s0514a14:683": "Bhāvadosamanaññāya, asmākāyaṁ vihaṅgamo.",
  "atk-s0514a14:684": "179.",
  "atk-s0514a14:685": "“So kuddho pharusaṁ vācaṁ, nicchāresi ayoniso;",
  "atk-s0514a14:686": "Yānasmesu na vijjanti, nayidaṁ paññavatāmivā”ti.",
  "atk-s0514a14:687_0": "Tattha disvāti taṁ bahuṁ aggapānabhojanaṁ disvā. Pesitanti āharāpetvā upanītaṁ. Khattadhammānanti",
  "atk-s0514a14:687_1": "paṭhamakāraṇesu paṭisanthāradhammānaṁ. Tato pucchi anantarāti tasmiṁ kāle “kacci",
  "atk-s0514a14:687_2": "nu, bhoto”ti anupaṭipāṭiyā pucchi. Tā panetā cha gāthā heṭṭhā vuttatthāyeva. Anuppīḷanti",
  "atk-s0514a14:687_3": "kacci raṭṭhavāsino yante ucchuṁ viya na pīḷesīti pucchati. Akutociupaddavanti kutoci",
  "atk-s0514a14:687_4": "anupaddavaṁ. Dhammena samena manusāsasīti kacci tava raṭṭhaṁ dhammena samena anusāsasi.",
  "atk-s0514a14:687_5": "Santoti sīlādiguṇasaṁyuttā sappurisā. Niraṁkatvāti chaḍḍetvā. Nānāgataṁ dīghanti",
  "atk-s0514a14:687_6": "anāgataṁ attano jīvitapavattiṁ “kacci dīgha”nti na samavekkhasi, āyusaṅkhārānaṁ parittabhāvaṁ",
  "atk-s0514a14:687_7": "jānāsīti pucchati. Madanīyeti madārahe rūpādiārammaṇe. Na santasīti na bhāyasi. Idaṁ",
  "atk-s0514a14:687_8": "vuttaṁ hoti – kacci rūpādīsu kāmaguṇesu amatto appamatto hutvā dānādīnaṁ kusalānaṁ",
  "atk-s0514a14:687_9": "katattā paralokaṁ na bhāyasīti.",
  "atk-s0514a14:688_0": "Dasasūti dasasu rājadhammesu. Dānādīsu dasavatthukā cetanā dānaṁ, pañcasīladasasīlāni",
  "atk-s0514a14:688_1": "sīlaṁ, deyyadhammacāgo pariccāgo, ujubhāvo ajjavaṁ, mudubhāvo maddavaṁ, uposathakammaṁ",
  "atk-s0514a14:688_2": "tapo, mettāpubbabhāgo akkodho, karuṇāpubbabhāgo avihiṁsā, adhivāsanā khanti, avirodho",
  "atk-s0514a14:688_3": "avirodhanaṁ. Acintetvāti mama imaṁ guṇasampattiṁ acintetvā. Bhāvadosanti cittadosaṁ.",
  "atk-s0514a14:688_4": "Anaññāyāti ajānitvā. Asmākañhi cittadoso nāma natthi, yamesa jāneyya, taṁ ajānitvāva",
  "atk-s0514a14:688_5": "pharusaṁ kakkhaḷaṁ giraṁ vissajjesi. Ayonisoti anupāyena. Yānasmesūti yāni vajjāni",
  "atk-s0514a14:688_6": "amhesu na vijjanti, tāni vadati. Nayidanti tasmāssa idaṁ vacanaṁ paññavataṁ iva na",
  "atk-s0514a14:688_7": "hoti, tenesa mama na paṇḍito viya upaṭṭhāti.",
  "atk-s0514a14:689": "Taṁ sutvā sumukho “mayā guṇasampannova rājā apasādito, so me kuddho, khamāpessāmi na”nti cintetvā āha –",
  "atk-s0514a14:690": "180.",
  "atk-s0514a14:691": "“Atthi me taṁ atisāraṁ, vegena manujādhipa;",
  "atk-s0514a14:692": "Dhataraṭṭhe ca baddhasmiṁ, dukkhaṁ me vipulaṁ ahu.",
  "atk-s0514a14:693": "181.",
  "atk-s0514a14:694": "“Tvaṁ no pitāva puttānaṁ, bhūtānaṁ dharaṇīriva;",
  "atk-s0514a14:695": "Asmākaṁ adhipannānaṁ, khamassu rājakuñjarā”ti.",
  "atk-s0514a14:696_0": "Tattha atisāranti pakkhalitaṁ. Vegenāti ahaṁ etaṁ kathaṁ kathento vegena sahasā kathesiṁ.",
  "atk-s0514a14:696_1": "Dukkhanti cetasikaṁ dukkhaṁ mama vipulaṁ ahosi, tasmā kodhavasena yaṁ mayā vuttaṁ,",
  "atk-s0514a14:696_2": "taṁ me khamatha, mahārājāti. Puttānanti tvaṁ amhākaṁ puttānaṁ pitā viya. Dharaṇīrivāti",
  "atk-s0514a14:696_3": "pāṇabhūtānaṁ patiṭṭhā pathavī viya tvaṁ amhākaṁ avassayo. Adhipannānanti dosena aparādhena",
  "atk-s0514a14:696_4": "ajjhotthaṭānaṁ khamassūti idaṁ so āsanā oruyha pakkhehi añjaliṁ katvā āha.",
  "atk-s0514a14:697": "Atha naṁ rājā āliṅgitvā ādāya suvaṇṇapīṭhe nisīdāpetvā accayadesanaṁ paṭiggaṇhanto āha –",
  "atk-s0514a14:698": "182.",
  "atk-s0514a14:699": "“Etaṁ te anumodāma, yaṁ bhāvaṁ na nigūhasi;",
  "atk-s0514a14:700": "Khilaṁ pabhindasi pakkhi, ujukosi vihaṅgamā”ti.",
  "atk-s0514a14:701": "Tattha anumodāmāti etaṁ te dosaṁ khamāma. Yanti yasmā tvaṁ attano cittapaṭicchannabhāvaṁ na nigūhasi. Khilanti cittakhilaṁ cittakhāṇukaṁ.",
  "atk-s0514a14:702": "Idañca pana vatvā rājā mahāsattassa dhammakathāya sumukhassa ca ujubhāve pasīditvā “pasannena nāma pasannākāro kātabbo”ti ubhinnampi tesaṁ attano rajjasiriṁ niyyādento āha –",
  "atk-s0514a14:703": "183.",
  "atk-s0514a14:704": "“Yaṁ kiñci ratanaṁ atthi, kāsirājanivesane;",
  "atk-s0514a14:705": "Rajataṁ jātarūpañca, muttā veḷuriyā bahū.",
  "atk-s0514a14:706": "184.",
  "atk-s0514a14:707": "“Maṇayo saṅkhamuttā ca, vatthakaṁ haricandanaṁ;",
  "atk-s0514a14:708": "Ajinaṁ dantabhaṇḍañca, lohaṁ kāḷāyasaṁ bahuṁ;",
  "atk-s0514a14:709": "Etaṁ dadāmi vo vittaṁ, issaraṁ vissajāmi vo”ti.",
  "atk-s0514a14:710_0": "Tattha muttāti viddhāviddhamuttā. Maṇayoti maṇibhaṇḍakāni. Saṅkhamuttā cāti dakkhiṇāvaṭṭasaṅkharatanañca",
  "atk-s0514a14:710_1": "āmalakavaṭṭamuttaratanañca. Vatthakanti sukhumakāsikavatthāni. Ajinanti ajinamigacammaṁ.",
  "atk-s0514a14:710_2": "Lohaṁ kāḷāyasanti tambalohañca kāḷalohañca. Issaranti kañcanamālena setacchattena",
  "atk-s0514a14:710_3": "saddhiṁ dvādasayojanike bārāṇasinagare rajjaṁ.",
  "atk-s0514a14:711": "Evañca pana vatvā ubhopi te setacchattena pūjetvā rajjaṁ paṭicchāpesi. Atha mahāsatto raññā saddhiṁ sallapanto āha –",
  "atk-s0514a14:712": "185.",
  "atk-s0514a14:713": "“Addhā apacitā tyamhā, sakkatā ca rathesabha;",
  "atk-s0514a14:714": "Dhammesu vattamānānaṁ, tvaṁ no ācariyo bhava.",
  "atk-s0514a14:715": "186.",
  "atk-s0514a14:716": "“Ācariya manuññātā, tayā anumatā mayaṁ;",
  "atk-s0514a14:717": "Taṁ padakkhiṇato katvā, ñātiṁ passemurindamā”ti.",
  "atk-s0514a14:718_0": "Tattha dhammesūti kusalakammapathadhammesu. Ācariyoti tvaṁ amhehi byattataro, tasmā",
  "atk-s0514a14:718_1": "no ācariyo hoti, apica dasannaṁ rājadhammānaṁ kathitattā sumukhassa dosaṁ dassetvā",
  "atk-s0514a14:718_2": "accayapaṭiggahaṇassa katattāpi tvaṁ amhākaṁ ācariyova, tasmā idānipi no ācārasikkhāpanena",
  "atk-s0514a14:718_3": "ācariyo bhavāti āha. Passemurindamāti passemu arindama.",
  "atk-s0514a14:719": "So tesaṁ gamanaṁ anujāni, bodhisattassapi dhammaṁ kathentasseva aruṇaṁ uṭṭhahi. Tamatthaṁ pakāsento satthā āha –",
  "atk-s0514a14:720": "187.",
  "atk-s0514a14:721": "“Sabbarattiṁ cintayitvā, mantayitvā yathākathaṁ;",
  "atk-s0514a14:722": "Kāsirājā anuññāsi, haṁsānaṁ pavaruttama”nti.",
  "atk-s0514a14:723": "Tattha yathākathanti yaṁkiñci atthaṁ tehi saddhiṁ cintetabbaṁ mantetabbañca, sabbaṁ taṁ cintetvā ca mantetvā cāti attho. Anuññāsīti gacchathāti anuññāsi.",
  "atk-s0514a14:724_0": "Evaṁ tena anuññāto bodhisatto rājānaṁ “appamatto dhammena rajjaṁ kārehī”ti ovaditvā",
  "atk-s0514a14:724_1": "pañcasu sīlesu patiṭṭhāpesi. Rājā tesaṁ kañcanabhājanehi madhulājañca madhurodakañca",
  "atk-s0514a14:724_2": "upanāmetvā niṭṭhitāhārakicce gandhamālādīhi pūjetvā bodhisattaṁ suvaṇṇacaṅkoṭakena",
  "atk-s0514a14:724_3": "sayaṁ ukkhipi, khemā devī sumukhaṁ ukkhipi. Atha ne sīhapañjaraṁ ugghāṭetvā sūriyuggamanavelāya",
  "atk-s0514a14:724_4": "“gacchatha sāmino”ti vissajjesuṁ. Tamatthaṁ pakāsento satthā āha –",
  "atk-s0514a14:725": "188.",
  "atk-s0514a14:726": "“Tato ratyā vivasāne, sūriyuggamanaṁ pati;",
  "atk-s0514a14:727": "Pekkhato kāsirājassa, bhavanā te vigāhisu”nti.",
  "atk-s0514a14:728": "Tattha vigāhisunti ākāsaṁ pakkhandiṁsu.",
  "atk-s0514a14:729_0": "Tesu mahāsatto suvaṇṇacaṅkoṭakato uppatitvā ākāse ṭhatvā “mā cindayi, mahārāja, appamatto",
  "atk-s0514a14:729_1": "amhākaṁ ovāde vatteyyāsī”ti rājānaṁ samassāsetvā sumukhaṁ ādāya cittakūṭameva gato.",
  "atk-s0514a14:729_2": "Tānipi kho navuti haṁsasahassāni kañcanaguhato nikkhamitvā pabbatatale nisinnāni",
  "atk-s0514a14:729_3": "te āgacchante disvā paccuggantvā parivāresuṁ. Te ñātigaṇaparivutā cittakūṭatalaṁ",
  "atk-s0514a14:729_4": "pavisiṁsu. Tamatthaṁ pakāsento satthā āha –",
  "atk-s0514a14:730": "189.",
  "atk-s0514a14:731": "“Te aroge anuppatte, disvāna parame dije;",
  "atk-s0514a14:732": "Kekāti makaruṁ haṁsā, puthusaddo ajāyatha.",
  "atk-s0514a14:733": "190.",
  "atk-s0514a14:734": "“Te patītā pamuttena, bhattunā bhattugāravā;",
  "atk-s0514a14:735": "Samantā parikiriṁsu, aṇḍajā laddhapaccayā”ti.",
  "atk-s0514a14:736_0": "Evaṁ parivāretvā ca pana te haṁsā “kathaṁ muttosi, mahārājā”ti pucchiṁsu. Mahāsatto",
  "atk-s0514a14:736_1": "sumukhaṁ nissāya muttabhāvaṁ saṁyamarājaluddaputtehi katakammañca kathesi. Taṁ sutvā",
  "atk-s0514a14:736_2": "tuṭṭhā haṁsagaṇā “sumukho senāpati ca rājā ca luddaputto ca sukhitā niddukkhā ciraṁ",
  "atk-s0514a14:736_3": "jīvantū”ti āhaṁsu. Tamatthaṁ pakāsento satthā āha –",
  "atk-s0514a14:737": "191.",
  "atk-s0514a14:738": "“Evaṁ mittavataṁ atthā, sabbe honti padakkhiṇā;",
  "atk-s0514a14:739": "Haṁsā yathā dhataraṭṭhā, ñātisaṅghamupāgamu”nti.",
  "atk-s0514a14:740": "Taṁ cūḷahaṁsajātake vuttatthameva.",
  "atk-s0514a14:741_0": "Satthā imaṁ dhammadesanaṁ āharitvā “na, bhikkhave, idāneva, pubbepi ānando mamatthāya",
  "atk-s0514a14:741_1": "attano jīvitaṁ pariccajī”ti vatvā jātakaṁ samodhānesi “tadā luddaputto channo ahosi,",
  "atk-s0514a14:741_2": "khemā devī, khemā bhikkhunī, rājā sāriputto, sumukho ānando, sesaparisā buddhaparisā,",
  "atk-s0514a14:741_3": "dhataraṭṭhahaṁsarājā pana ahameva ahosi”nti.",
  "atk-s0514a14:742": "Mahāhaṁsajātakavaṇṇanā dutiyā.",
  "atk-s0514a14:744": "[535] 3. Sudhābhojanajātakavaṇṇanā",
  "atk-s0514a14:745_0": "Neva kiṇāmi napi vikkiṇāmīti idaṁ satthā jetavane viharanto ekaṁ dānajjhāsayaṁ bhikkhuṁ",
  "atk-s0514a14:745_1": "ārabbha kathesi. So kira sāvatthiyaṁ eko kulaputto hutvā satthu dhammakathaṁ sutvā",
  "atk-s0514a14:745_2": "pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu",
  "atk-s0514a14:745_3": "pavattamettacitto divasassa tikkhattuṁ buddhadhammasaṅghupaṭṭhāne appamatto ācārasampanno",
  "atk-s0514a14:745_4": "dānajjhāsayo ahosi. Sāraṇīyadhammapūrako attanā laddhaṁ paṭiggāhakesu vijjamānesu",
  "atk-s0514a14:745_5": "chinnabhatto hutvāpi detiyeva, tasmā tassa dānajjhāsayadānābhiratabhāvo bhikkhusaṅghe",
  "atk-s0514a14:745_6": "pākaṭo ahosi. Athekadivasaṁ bhikkhū dhammasabhāyaṁ kathaṁ samuṭṭhāpesuṁ, “āvuso,",
  "atk-s0514a14:745_7": "asuko nāma bhikkhu dānajjhāsayo dānābhirato attanā laddhaṁ pasatamattapānīyampi lobhaṁ",
  "atk-s0514a14:745_8": "chinditvā sabrahmacārīnaṁ deti, bodhisattassevassa ajjhāsayo”ti. Satthā taṁ kathaṁ",
  "atk-s0514a14:745_9": "dibbāya sotadhātuyā sutvā gandhakuṭito nikkhamitvā āgantvā “kāya nuttha, bhikkhave,",
  "atk-s0514a14:745_10": "etarahi kathāya sannisinnā”ti pucchitvā “imāya nāmā”ti vutte “ayaṁ, bhikkhave, bhikkhu",
  "atk-s0514a14:745_11": "pubbe adānasīlo maccharī tiṇaggena telabindumpi adātā ahosi, atha naṁ ahaṁ dametvā",
  "atk-s0514a14:745_12": "nibbisevanaṁ katvā dānaphalaṁ vaṇṇetvā dāne patiṭṭhāpesiṁ, so ‘pasatamattaṁ udakampi",
  "atk-s0514a14:745_13": "labhitvā adatvā na pivissāmī’ti mama santike varaṁ aggahesi, tassa phalena dānajjhāsayo",
  "atk-s0514a14:745_14": "dānābhirato jāto”ti vatvā tehi yācito atītaṁ āhari.",
  "atk-s0514a14:746_0": "Atīte bārāṇasiyaṁ brahmadatte rajjaṁ kārente eko gahapati aḍḍho ahosi asītikoṭivibhavo.",
  "atk-s0514a14:746_1": "Athassa rājā seṭṭhiṭṭhānaṁ adāsi. So rājapūjito nāgarajānapadapūjito hutvā ekadivasaṁ",
  "atk-s0514a14:746_2": "attano sampattiṁ oloketvā cintesi – “ayaṁ yaso mayā atītabhave neva niddāyantena,",
  "atk-s0514a14:746_3": "na kāyaduccaritādīni karontena laddho, sucaritāni pana pūretvā laddho, anāgatepi",
  "atk-s0514a14:746_4": "mayā mama patiṭṭhaṁ kātuṁ vaṭṭatī”ti. So rañño santikaṁ gantvā “deva, mama ghare",
  "atk-s0514a14:746_5": "asītikoṭidhanaṁ atthi, taṁ gaṇhāhī”ti vatvā “na mayhaṁ tava dhanenattho, bahuṁ me",
  "atk-s0514a14:746_6": "dhanaṁ, itopi yadicchasi, taṁ gaṇhāhī”ti vutte “kiṁ nu, deva, mama dhanaṁ dātuṁ labhāmī”ti",
  "atk-s0514a14:746_7": "āha. Atha raññā “yathāruci karohī”ti vutte catūsu nagaradvāresu nagaramajjhe nivesanadvāre",
  "atk-s0514a14:746_8": "cāti cha dānasālāyo kāretvā devasikaṁ chasatasahassapariccāgaṁ karonto mahādānaṁ",
  "atk-s0514a14:746_9": "pavattesi. So yāvajīvaṁ dānaṁ datvā “imaṁ mama dānavaṁsaṁ mā upacchindathā”ti putte",
  "atk-s0514a14:746_10": "anusāsitvā jīvitapariyosāne sakko hutvā nibbatti. Puttopissa tatheva dānaṁ datvā",
  "atk-s0514a14:746_11": "cando hutvā nibbatti, tassa putto sūriyo hutvā nibbatti, tassa putto mātali hutvā",
  "atk-s0514a14:746_12": "nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṁ",
  "atk-s0514a14:746_13": "laddhā macchariyakosiyo nāma ahosi asītikoṭivibhavoyeva. So “mama pitupitāmahā bālā",
  "atk-s0514a14:746_14": "ahesuṁ, dukkhena sambhataṁ dhanaṁ chaḍḍesuṁ, ahaṁ pana dhanaṁ rakkhissāmi, kassaci",
  "atk-s0514a14:746_15": "kiñci na dassāmī”ti cintetvā dānasālā viddhaṁsetvā agginā jhāpetvā thaddhamaccharī ahosi.",
  "atk-s0514a14:747_0": "Athassa gehadvāre yācakā sannipatitvā bāhā paggayha, “mahāseṭṭhi, mā attano pitupitāmahānaṁ",
  "atk-s0514a14:747_1": "dānavaṁsaṁ nāsayi, dānaṁ dehī”ti mahāsaddena parideviṁsu. Taṁ sutvā mahājano “macchariyakosiyena",
  "atk-s0514a14:747_2": "attano dānavaṁso upacchinno”ti taṁ garahi. So lajjito nivesanadvāre yācakānaṁ āgatāgataṭṭhānaṁ",
  "atk-s0514a14:747_3": "nivāretuṁ ārakkhaṁ ṭhapesi. Te nippaccayā hutvā puna tassa gehadvāraṁ na olokesuṁ.",
  "atk-s0514a14:747_4": "So tato paṭṭhāya dhanameva saṁharati, neva attanā paribhuñjati, na puttadārādīnaṁ",
  "atk-s0514a14:747_5": "deti, kañjikabilaṅgadutiyaṁ sakuṇḍakabhattaṁ bhuñjati, mūlaphalamattatantāni thūlavatthāni",
  "atk-s0514a14:747_6": "nivāseti, paṇṇachattaṁ matthake dhāretvā jaraggoṇayuttena jajjararathakena yāti.",
  "atk-s0514a14:747_7": "Iti tassa asappurisassa tattakaṁ dhanaṁ sunakhena laddhaṁ nāḷikeraṁ viya ahosi.",
  "atk-s0514a14:748_0": "So ekadivasaṁ rājūpaṭṭhānaṁ gacchanto “anuseṭṭhiṁ ādāya gamissāmī”ti tassa gehaṁ",
  "atk-s0514a14:748_1": "agamāsi. Tasmiṁ khaṇe anuseṭṭhi puttadhītādīhi parivuto navasappipakkamadhusakkharacuṇṇehi",
  "atk-s0514a14:748_2": "saṅkhataṁ pāyāsaṁ bhuñjamāno nisinno hoti. So macchariyakosiyaṁ disvā āsanā vuṭṭhāya",
  "atk-s0514a14:748_3": "“ehi, mahāseṭṭhi, imasmiṁ pallaṅke nisīda, pāyāsaṁ bhuñjissāmā”ti āha. Tassa pāyāsaṁ",
  "atk-s0514a14:748_4": "disvāva mukhe kheḷā uppajji, bhuñjitukāmo ahosi, evaṁ pana cintesi – “sacāhaṁ bhuñjissāmi,",
  "atk-s0514a14:748_5": "anuseṭṭhino mama gehaṁ āgatakāle paṭisakkāro kātabbo bhavissati, evaṁ me dhanaṁ nassissati,",
  "atk-s0514a14:748_6": "na bhuñjissāmī”ti. Atha punappunaṁ yāciyamānopi “idāni me bhuttaṁ, suhitosmī”ti na",
  "atk-s0514a14:748_7": "icchi. Anuseṭṭhimhi bhuñjante pana olokento mukhe sañjāyamānena kheḷena nisīditvā",
  "atk-s0514a14:748_8": "tassa bhattakiccāvasāne tena saddhiṁ rājanivesanaṁ gantvā rājānaṁ passitvā rājanivesanato",
  "atk-s0514a14:748_9": "otaritvā attano gehaṁ anuppatto pāyāsataṇhāya pīḷiyamāno cintesi – “sacāhaṁ ‘pāyāsaṁ",
  "atk-s0514a14:748_10": "bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti,",
  "atk-s0514a14:748_11": "na kassaci kathessāmī”ti. So rattindivaṁ pāyāsameva cintento vītināmetvāpi dhananāsanabhayena",
  "atk-s0514a14:748_12": "kassaci akathetvāva pipāsaṁ adhivāsesi, anukkamena adhivāsetuṁ asakkonto uppaṇḍuppaṇḍukajāto",
  "atk-s0514a14:748_13": "ahosi. Evaṁ santepi dhananāsanabhayena akathento aparabhāge dubbalo hutvā sayanaṁ upagūhitvā nipajji.",
  "atk-s0514a14:749_0": "Atha naṁ bhariyā upagantvā hatthena piṭṭhiṁ parimajjamānā “kiṁ te, sāmi, aphāsuka”nti",
  "atk-s0514a14:749_1": "pucchi. “Taveva sarīre aphāsukaṁ karohi, mama aphāsukaṁ natthī”ti. “Sāmi, uppaṇḍuppaṇḍukajātosi,",
  "atk-s0514a14:749_2": "kiṁ nu te kāci cintā atthi, udāhu rājā te kupito, adu puttehi avamāno kato, atha",
  "atk-s0514a14:749_3": "vā pana kāci taṇhā uppannā”ti? “Āma, taṇhā me uppannā”ti. “Kathehi, sāmī”ti? “Kathessāmi,",
  "atk-s0514a14:749_4": "sakkhissasi naṁ rakkhitu”nti. “Rakkhitabbayuttakā ce, rakkhissāmī”ti. Evampi dhananāsanabhayena",
  "atk-s0514a14:749_5": "kathetuṁ na ussahi. Tāya punappunaṁ pīḷiyamāno kathesi – “bhadde, ahaṁ ekadivasaṁ",
  "atk-s0514a14:749_6": "anuseṭṭhiṁ navasappimadhusakkharacuṇṇehi saṅkhataṁ pāyāsaṁ bhuñjantaṁ disvā tato",
  "atk-s0514a14:749_7": "paṭṭhāya tādisaṁ pāyāsaṁ bhuñjitukāmo jāto”ti. “Asappurisa, kiṁ tvaṁ duggato, sakalamārāṇasivāsīnaṁ",
  "atk-s0514a14:749_8": "pahonakaṁ pāyāsaṁ pacissāmī”ti. Athassa sīse daṇḍena paharaṇakālo viya ahosi. So",
  "atk-s0514a14:749_9": "tassā kujjhitvā “jānāmahaṁ tava mahaddhanabhāvaṁ, sace te kulagharā ābhataṁ atthi,",
  "atk-s0514a14:749_10": "pāyāsaṁ pacitvā nāgarānaṁ dehī”ti āha. “Tena hi ekavīthivāsīnaṁ pahonakaṁ katvā pacāmī”ti.",
  "atk-s0514a14:749_11": "“Kiṁ te etehi, attano pana santakaṁ khādantū”ti? “Tena hi ito cito ca sattasattagharavāsīnaṁ",
  "atk-s0514a14:749_12": "pahonakaṁ katvā pacāmī”ti. “Kiṁ te etehī”ti. “Tena hi imasmiṁ gehe parijanassā”ti.",
  "atk-s0514a14:749_13": "“Kiṁ te etenā”ti? “Tena hi bandhujanasseva pahonakaṁ katvā pacāmī”ti. “Kiṁ te etenā”ti?",
  "atk-s0514a14:749_14": "“Tena hi tuyhañca mayhañca pacāmi sāmī”ti. “Kāsi tvaṁ, na tuyhaṁ vaṭṭatī”ti? “Tena",
  "atk-s0514a14:749_15": "hi ekasseva te pahonakaṁ katvā pacāmī”ti. “Mayhañca tvaṁ mā paci, gehe pana pacante",
  "atk-s0514a14:749_16": "bahū paccāsīsanti, mayhaṁ pana patthaṁ taṇḍulānaṁ catubhāgaṁ khīrassa accharaṁ sakkharāya",
  "atk-s0514a14:749_17": "karaṇḍakaṁ sappissa karaṇḍakaṁ madhussa ekañca pacanabhājanaṁ dehi, ahaṁ araññaṁ",
  "atk-s0514a14:749_18": "pavisitvā tattha pacitvā bhuñjāmī”ti. Sā tathā akāsi. So taṁ sabbaṁ ceṭakena gāhāpetvā",
  "atk-s0514a14:749_19": "“gaccha asukaṭṭhāne tiṭṭhāhī”ti taṁ purato pesetvā ekakova oguṇṭhikaṁ katvā aññātakavesena",
  "atk-s0514a14:749_20": "tattha gantvā nadītīre ekasmiṁ gacchamūle uddhanaṁ kāretvā dārudakaṁ āharāpetvā “tvaṁ",
  "atk-s0514a14:749_21": "gantvā ekasmiṁ magge ṭhatvā kañcideva disvā mama saññaṁ dadeyyāsi, mayā pakkositakāleva",
  "atk-s0514a14:749_22": "āgaccheyyāsī”ti taṁ pesetvā aggiṁ katvā pāyāsaṁ paci.",
  "atk-s0514a14:750_0": "Tasmiṁ khaṇe sakko devarājā dasasahassayojanaṁ alaṅkatadevanagaraṁ, saṭṭhiyojanaṁ",
  "atk-s0514a14:750_1": "suvaṇṇavīthiṁ, yojanasahassubbedhaṁ vejayantaṁ, pañcayojanasatikaṁ sudhammasabhaṁ,",
  "atk-s0514a14:750_2": "saṭṭhiyojanaṁ paṇḍukambalasilāsanaṁ, pañcayojanāvaṭṭaṁ kañcanamālasetacchattaṁ, aḍḍhateyyakoṭisaṅkhā",
  "atk-s0514a14:750_3": "devaccharā, alaṅkatapaṭiyattaṁ attabhāvanti imaṁ attano siriṁ oloketvā “kiṁ nu kho",
  "atk-s0514a14:750_4": "katvā mayā ayaṁ yaso laddho”ti cintetvā bārāṇasiyaṁ seṭṭhibhūtena pavattitaṁ dānaṁ",
  "atk-s0514a14:750_5": "addasa. Tato “mama puttādayo kuhiṁ nibbattā”ti olokento “putto me cando devaputto",
  "atk-s0514a14:750_6": "hutvā nibbatti, tassa putto sūriyo, tassa putto, mātali, tassa putto, pañcasikho”ti",
  "atk-s0514a14:750_7": "sabbesaṁ nibbattiṁ disvā “pañcasikhassa putto kīdiso”ti olokento attano vaṁsassa",
  "atk-s0514a14:750_8": "upacchinnabhāvaṁ passi. Athassa etadahosi – “ayaṁ asappuriso maccharī hutvā neva",
  "atk-s0514a14:750_9": "attanā paribhuñjati, na paresaṁ deti, mama vaṁso tena upacchinno, kālaṁ katvā niraye",
  "atk-s0514a14:750_10": "nibbattissati, ovādamassa datvā mama vaṁsaṁ patiṭṭhāpetvā etassa imasmiṁ devanagare",
  "atk-s0514a14:750_11": "nibbattanākāraṁ karissāmī”ti. So candādayo pakkosāpetvā “etha manussapathaṁ gamissāma,",
  "atk-s0514a14:750_12": "macchariyakosiyena amhākaṁ vaṁso upacchinno, dānasālā jhāpitā, neva attanā paribhuñjati,",
  "atk-s0514a14:750_13": "na paresaṁ deti, idāni pana pāyāsaṁ bhuñjitukāmo hutvā ‘ghare paccante aññassapi",
  "atk-s0514a14:750_14": "pāyāso dātabbo bhavissatī’ti araññaṁ pavisitvā ekakova pacati, etaṁ dametvā dānaphalaṁ",
  "atk-s0514a14:750_15": "jānāpetvā āgamissāma, apica kho pana amhehi sabbehi ekato yāciyamāno tattheva mareyya.",
  "atk-s0514a14:750_16": "Mama paṭhamaṁ gantvā pāyāsaṁ yācitvā nisinnakāle tumhe brāhmaṇavaṇṇena paṭipāṭiyā",
  "atk-s0514a14:750_17": "āgantvā yāceyyāthā”ti vatvā sayaṁ tāva brāhmaṇavaṇṇena taṁ upasaṅkamitvā “bho, kataro",
  "atk-s0514a14:750_18": "bārāṇasigamanamaggo”ti pucchi. Atha naṁ macchariyakosiyo “kiṁ ummattakosi, bārāṇasimaggampi",
  "atk-s0514a14:750_19": "na jānāsi, kiṁ ito esi, etto yāhī”ti āha.",
  "atk-s0514a14:751_0": "Sakko tassa vacanaṁ sutvā asuṇanto viya “kiṁ kathesī”ti taṁ upagacchateva. Sopi,",
  "atk-s0514a14:751_1": "“are, badhira brāhmaṇa, kiṁ ito esi, purato yāhī”ti viravi. Atha naṁ sakko, “bho,",
  "atk-s0514a14:751_2": "kasmā viravasi, dhūmo paññāyati, aggi paññāyati, pāyāso paccati, brāhmaṇānaṁ nimantanaṭṭhānena",
  "atk-s0514a14:751_3": "bhavitabbaṁ, ahampi brāhmaṇānaṁ bhojanakāle thokaṁ labhissāmi, kiṁ maṁ nicchubhasī”ti",
  "atk-s0514a14:751_4": "vatvā “natthettha brāhmaṇānaṁ nimantanaṁ, purato yāhī”ti vutte “tena hi kasmā kujjhasi,",
  "atk-s0514a14:751_5": "tava bhojanakāle thokaṁ labhissāmī”ti āha. Atha naṁ so “ahaṁ te ekasitthampi na dassāmi,",
  "atk-s0514a14:751_6": "thokaṁ idaṁ mama yāpanamattameva, mayāpi cetaṁ yācitvāva laddhaṁ, tvaṁ aññato āhāraṁ",
  "atk-s0514a14:751_7": "pariyesāhī”ti vatvā bhariyaṁ yācitvā laddhabhāvaṁ sandhāyeva vatvā gāthamāha –",
  "atk-s0514a14:752": "192.",
  "atk-s0514a14:753": "“Neva kiṇāmi napi vikkiṇāmi, na cāpi me sannicayo ca atthi;",
  "atk-s0514a14:754": "Sukiccharūpaṁ vatidaṁ parittaṁ, patthodano nālamayaṁ duvinna”nti.",
  "atk-s0514a14:755": "Taṁ sutvā sakko “ahampi te madhurasaddena ekaṁ silokaṁ kathessāmi, taṁ suṇāhī”ti vatvā “na me tava silokena attho”ti tassa vārentasseva gāthādvayamāha –",
  "atk-s0514a14:756": "193.",
  "atk-s0514a14:757": "“Appamhā appakaṁ dajjā, anumajjhato majjhakaṁ;",
  "atk-s0514a14:758": "Bahumhā bahukaṁ dajjā, adānaṁ nūpapajjati.",
  "atk-s0514a14:759": "194.",
  "atk-s0514a14:760": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:761": "Ariyamaggaṁ samāruha, nekāsī labhate sukha”nti.",
  "atk-s0514a14:762_0": "Tattha anumajjhato majjhakanti appamattakampi majjhe chetvā dve koṭṭhāse karitvā",
  "atk-s0514a14:762_1": "ekaṁ koṭṭhāsaṁ datvā tato avasesato anumajjhatopi puna majjhe chetvā eko koṭṭhāso",
  "atk-s0514a14:762_2": "dātabboyeva. Adānaṁ nūpapajjatīti appaṁ vā bahuṁ vā dinnaṁ hotu, adānaṁ nāma na hoti,",
  "atk-s0514a14:762_3": "tampi dānameva mahapphalameva.",
  "atk-s0514a14:763_0": "So tassa vacanaṁ sutvā “manāpaṁ te, brāhmaṇa, kathitaṁ, pāyāse pakke thokaṁ labhissasi,",
  "atk-s0514a14:763_1": "nisīdāhī”ti āha. Sakko ekamante nisīdi. Tasmiṁ nisinne cando teneva niyāmena upasaṅkamitvā",
  "atk-s0514a14:763_2": "tatheva kathaṁ pavattetvā tassa vārentasseva gāthādvayamāha –",
  "atk-s0514a14:764": "195.",
  "atk-s0514a14:765": "“Moghañcassa hutaṁ hoti, moghañcāpi samīhitaṁ;",
  "atk-s0514a14:766": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:767": "196.",
  "atk-s0514a14:768": "Taṁ taṁ vadāmi kosiya, dehi dānāni bhuñja ca;",
  "atk-s0514a14:769": "Ariyamaggaṁ samāruha, nekāsī labhate sukha”nti.",
  "atk-s0514a14:770": "Tattha samīhitanti dhanuppādanavīriyaṁ.",
  "atk-s0514a14:771_0": "So tassa vacanaṁ sutvā kicchena kasirena “tena hi nisīda, thokaṁ labhissasī”ti āha.",
  "atk-s0514a14:771_1": "So gantvā sakkassa santike nisīdi. Tato sūriyo teneva nayena upasaṅkamitvā tatheva",
  "atk-s0514a14:771_2": "kathaṁ pavattetvā tassa vārentasseva gāthādvayamāha –",
  "atk-s0514a14:772": "197.",
  "atk-s0514a14:773": "“Saccañcassa hutaṁ hoti, saccañcāpi samīhitaṁ;",
  "atk-s0514a14:774": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:775": "198.",
  "atk-s0514a14:776": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:777": "Ariyamaggaṁ samāruha, nekāsī labhate sukha”nti.",
  "atk-s0514a14:778_0": "Tassapi vacanaṁ sutvā kicchena kasirena “tena hi nisīda, thokaṁ labhissasī”ti āha.",
  "atk-s0514a14:778_1": "So gantvā candassa santike nisīdi. Atha naṁ mātali teneva nayena upasaṅkamitvā tatheva",
  "atk-s0514a14:778_2": "kathaṁ pavattetvā tassa vārentasseva imā gāthā abhāsi –",
  "atk-s0514a14:779": "199.",
  "atk-s0514a14:780": "“Sarañca juhati poso, bahukāya gayāya ca;",
  "atk-s0514a14:781": "Doṇe timbarutitthasmiṁ, sīghasote mahāvahe.",
  "atk-s0514a14:782": "200.",
  "atk-s0514a14:783": "“Atra cassa hutaṁ hoti, atra cassa samīhitaṁ;",
  "atk-s0514a14:784": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:785": "201.",
  "atk-s0514a14:786": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:787": "Ariyamaggaṁ samāruha, nekāsī labhate sukha”nti.",
  "atk-s0514a14:788_0": "Tāsaṁ attho – yo puriso “nāgayakkhādīnaṁ balikammaṁ karomī”ti samuddasoṇḍipokkharaṇīādīsu",
  "atk-s0514a14:788_1": "yaṁ kiñci sarañca upagantvā juhati, tattha balikammaṁ karoti, tathā bahukāya nadiyā",
  "atk-s0514a14:788_2": "gayāya pokkharaṇiyā doṇanāmake ca timbarunāmake ca titthe sīghasote mahante vārivahe.",
  "atk-s0514a14:788_3": "Atra cassāti yadi atrāpi etesu sarādīsu assa purisassa hutañceva samīhitañca hoti,",
  "atk-s0514a14:788_4": "saphalaṁ sukhudrayaṁ sampajjati. Atithismiṁ yo nisinnasmiṁ neko bhuñjati bhojanaṁ,",
  "atk-s0514a14:788_5": "ettha vattabbameva natthi, tena taṁ vadāmi – kosiya, dānāni ca dehi, sayañca bhuñja,",
  "atk-s0514a14:788_6": "ariyānaṁ dānābhiratānaṁ buddhādīnaṁ maggaṁ abhiruha. Na hi ekāsī ekova bhuñjamāno",
  "atk-s0514a14:788_7": "sukhaṁ nāma labhatīti.",
  "atk-s0514a14:789_0": "So tassapi vacanaṁ sutvā pabbatakūṭena otthaṭo viya kicchena kasirena “tena hi nisīda,",
  "atk-s0514a14:789_1": "thokaṁ labhissasī”ti āha. Mātali gantvā sūriyassa santike nisīdi. Tato pañcasikho",
  "atk-s0514a14:789_2": "teneva nayena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:790": "202.",
  "atk-s0514a14:791": "“Baḷisañhi so nigilati, dīghasuttaṁ sabandhanaṁ;",
  "atk-s0514a14:792": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:793": "203.",
  "atk-s0514a14:794": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:795": "Ariyamaggaṁ samāruha, nekāsī labhate sukha”nti.",
  "atk-s0514a14:796_0": "Macchariyakosiyo taṁ sutvā dukkhavedano nitthunanto “tena hi nisīda, thokaṁ labhissasī”ti",
  "atk-s0514a14:796_1": "āha. Pañcasikho gantvā mātalissa santike nisīdi. Iti tesu pañcasu brāhmaṇesu nisinnamattesveva",
  "atk-s0514a14:796_2": "pāyāso pacci. Atha naṁ kosiyo uddhanā otāretvā “tumhākaṁ pattāni āharathā”ti āha.",
  "atk-s0514a14:796_3": "Te anuṭṭhāya yathānisinnāva hatthe pasāretvā himavantato māluvapattāni āhariṁsu.",
  "atk-s0514a14:796_4": "Kosiyo tāni disvā “tumhākaṁ etesu pattesu dātabbapāyāso natthi, khadirādīnaṁ pattāni",
  "atk-s0514a14:796_5": "āharathā”ti āha. Te tānipi āhariṁsu. Ekekaṁ pattaṁ yodhaphalakappamāṇaṁ ahosi. So",
  "atk-s0514a14:796_6": "sabbesaṁ dabbiyā pāyāsaṁ adāsi, sabbantimassa dānakālepi ukkhaliyā ūnaṁ na paññāyi,",
  "atk-s0514a14:796_7": "pañcannampi datvā sayaṁ ukkhaliṁ gahetvā nisīdi. Tasmiṁ khaṇe pañcasikho uṭṭhāya",
  "atk-s0514a14:796_8": "attabhāvaṁ vijahitvā sunakho hutvā tesaṁ purato passāvaṁ karonto agamāsi. Brāhmaṇā",
  "atk-s0514a14:796_9": "attano pāyāsaṁ pattena pidahiṁsu. Kosiyassa hatthapiṭṭhe passāvabindu pati. Brāhmaṇā",
  "atk-s0514a14:796_10": "kuṇḍikāhi udakaṁ gahetvā pāyāsaṁ abbhukiritvā bhuñjamānā viya ahesuṁ. Kosiyo “mayhampi",
  "atk-s0514a14:796_11": "udakaṁ detha, hatthaṁ dhovitvā bhuñjissāmī”ti āha. “Tava udakaṁ āharitvā hatthaṁ",
  "atk-s0514a14:796_12": "dhovā”ti. “Mayā tumhākaṁ pāyāso dinno, mayhaṁ thokaṁ udakaṁ dethā”ti. “Mayaṁ piṇḍapaṭipiṇḍakammaṁ",
  "atk-s0514a14:796_13": "nāma na karomā”ti. “Tena hi imaṁ ukkhaliṁ oloketha, hatthaṁ dhovitvā āgamissāmī”ti",
  "atk-s0514a14:796_14": "nadiṁ otari. Tasmiṁ khaṇe sunakho ukkhaliṁ passāvassa pūresi. So taṁ passāvaṁ karontaṁ",
  "atk-s0514a14:796_15": "disvā mahantaṁ daṇḍamādāya taṁ tajjento āgacchi. So assājānīyamatto hutvā taṁ anubandhanto",
  "atk-s0514a14:796_16": "nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṁ nānāvaṇṇo",
  "atk-s0514a14:796_17": "hutvā macchariyakosiyaṁ anubandhi. So maraṇabhayabhīto brāhmaṇe upasaṅkami. Tepi",
  "atk-s0514a14:796_18": "uppatitvā ākāse ṭhitā. So tesaṁ taṁ iddhiṁ disvā gāthamāha –",
  "atk-s0514a14:797": "204.",
  "atk-s0514a14:798": "“Uḷāravaṇṇā vata brāhmaṇā ime, ayañca vo sunakho kissa hetu;",
  "atk-s0514a14:799": "Uccāvacaṁ vaṇṇanibhaṁ vikubbati, akkhātha no brāhmaṇā ke nu tumhe”ti.",
  "atk-s0514a14:800": "Taṁ sutvā sakko devarājā –",
  "atk-s0514a14:801": "205.",
  "atk-s0514a14:802": "“Cando ca sūriyo ca ubho idhāgatā, ayaṁ pana mātali devasārathi;",
  "atk-s0514a14:803": "Sakkohamasmi tidasānamindo; Eso ca kho pañcasikhoti vuccatī”ti.",
  "atk-s0514a14:804": "Gāthaṁ vatvā tassa yasaṁ vaṇṇento gāthamāha –",
  "atk-s0514a14:805": "206.",
  "atk-s0514a14:806": "“Pāṇissarā mudiṅgā ca, murajālambarāni ca;",
  "atk-s0514a14:807": "Suttamenaṁ pabodhenti, paṭibuddho ca nandatī”ti.",
  "atk-s0514a14:808_0": "So tassa vacanaṁ sutvā “sakka, evarūpaṁ dibbasampattiṁ kinti katvā labhasī”ti pucchi.",
  "atk-s0514a14:808_1": "Sakko “adānasīlā tāva pāpadhammā maccharino devalokaṁ na gacchanti, niraye nibbattantī”ti dassento –",
  "atk-s0514a14:809": "207.",
  "atk-s0514a14:810": "“Ye kecime maccharino kadariyā, paribhāsakā samaṇabrāhmaṇānaṁ;",
  "atk-s0514a14:811": "Idheva nikkhippa sarīradehaṁ, kāyassa bhedā nirayaṁ vajantī”ti. –",
  "atk-s0514a14:812": "Imaṁ gāthaṁ vatvā dhamme ṭhitānaṁ devalokapaṭilābhaṁ dassetuṁ gāthamāha –",
  "atk-s0514a14:813": "208.",
  "atk-s0514a14:814": "“Ye kecime suggatimāsamānā, dhamme ṭhitā saṁyame saṁvibhāge;",
  "atk-s0514a14:815": "Idheva nikkhippa sarīradehaṁ, kāyassa bhedā sugatiṁ vajantī”ti.",
  "atk-s0514a14:816_0": "Tattha āsamānāti āsīsantā. Ye keci sugatiṁ āsīsanti, sabbe te saṁyamasaṅkhāte dasasīladhamme",
  "atk-s0514a14:816_1": "saṁvibhāgasaṅkhāte dānadhamme ca ṭhitā hutvā idha sarīrasaṅkhātaṁ dehaṁ nikkhipitvā",
  "atk-s0514a14:816_2": "tassa kāyassa bhedā sugatiṁ vajantīti attho.",
  "atk-s0514a14:817": "Evaṁ vatvā ca pana, “kosiya, na mayaṁ tava santike pāyāsatthāya āgatā, kāruññena pana taṁ anukampamānā āgatāmhā”ti tassa pakāsetuṁ āha –",
  "atk-s0514a14:818": "209.",
  "atk-s0514a14:819": "“Tvaṁ nosi ñāti purimāsu jātisu, so maccharī rosako pāpadhammo;",
  "atk-s0514a14:820": "Taveva atthāya idhāgatamhā, mā pāpadhammo nirayaṁ gamitthā”ti.",
  "atk-s0514a14:821": "Tattha soti so tvaṁ. Mā pāpadhammoti ayaṁ amhākaṁ ñāti pāpadhammo mā nirayaṁ agamāti etadatthaṁ āgatamhāti attho.",
  "atk-s0514a14:822": "Taṁ sutvā kosiyo “atthakāmā kira me, ete maṁ nirayā uddharitvā sagge patiṭṭhāpetukāmā”ti tuṭṭhacitto āha –",
  "atk-s0514a14:823": "210.",
  "atk-s0514a14:824": "“Addhā maṁ vo hitakāmā, yaṁ maṁ samanusāsatha;",
  "atk-s0514a14:825": "Sohaṁ tathā karissāmi, sabbaṁ vuttaṁ hitesibhi.",
  "atk-s0514a14:826": "211.",
  "atk-s0514a14:827": "“Esāhamajjeva uparamāmi, na cāhaṁ kiñci kareyya pāpaṁ;",
  "atk-s0514a14:828": "Na cāpi me kiñci adeyyamatthi, na cāpidatvā udakaṁ pivāmi.",
  "atk-s0514a14:829": "212.",
  "atk-s0514a14:830": "“Evañca me dadato sabbakālaṁ, bhogā ime vāsava khīyissanti;",
  "atk-s0514a14:831": "Tato ahaṁ pabbajissāmi sakka, hitvāna kāmāni yathodhikānī”ti.",
  "atk-s0514a14:832_0": "Tattha manti mama. Voti tumhe. Yaṁ manti yena maṁ samanusāsatha, tena me tumhe hitakāmā.",
  "atk-s0514a14:832_1": "Tathāti yathā vadatha, tatheva karissāmi. Uparamāmīti maccharibhāvato uparamāmi.",
  "atk-s0514a14:832_2": "Adeyyamatthīti ito paṭṭhāya ca mama ālopato upaḍḍhampi adeyyaṁ nāma natthi, na cāpidatvāti",
  "atk-s0514a14:832_3": "udakapasatampi cāhaṁ labhitvā adatvā na pivissāmi. Khīyissantīti vikkhīyissanti.",
  "atk-s0514a14:832_4": "Yathodhikānīti vatthukāmakilesakāmavasena yathāṭhitakoṭṭhāsāniyeva.",
  "atk-s0514a14:833_0": "Sakko macchariyakosiyaṁ dametvā nibbisevanaṁ katvā dānaphalaṁ jānāpetvā dhammadesanāya",
  "atk-s0514a14:833_1": "pañcasu sīlesu patiṭṭhāpetvā saddhiṁ tehi devanagarameva gato. Macchariyakosiyopi",
  "atk-s0514a14:833_2": "nagaraṁ pavisitvā rājānaṁ anujānāpetvā “gahitagahitabhājanāni pūretvā gaṇhantū”ti",
  "atk-s0514a14:833_3": "yācakānaṁ dhanaṁ datvā tasmiṁ khīṇe nikkhamma himavantato dakkhiṇapasse gaṅgāya ceva",
  "atk-s0514a14:833_4": "ekassa ca jātassarassa antare paṇṇasālaṁ katvā pabbajitvā vanamūlaphalāhāro tattha",
  "atk-s0514a14:833_5": "ciraṁ vihāsi, jaraṁ pāpuṇi. Tadā sakkassa āsā saddhā sirī hirīti catasso dhītaro",
  "atk-s0514a14:833_6": "honti. Tā bahuṁ dibbagandhamālaṁ ādāya udakakīḷanatthāya anotattadahaṁ gantvā tattha",
  "atk-s0514a14:833_7": "kīḷitvā manosilātale nisīdiṁsu. Tasmiṁ khaṇe nārado nāma brāhmaṇatāpaso tāvatiṁsabhavanaṁ",
  "atk-s0514a14:833_8": "divāvihāratthāya gantvā nandanavanacittalatāvanesu divāvihāraṁ katvā pāricchattakapupphaṁ",
  "atk-s0514a14:833_9": "chattaṁ viya chāyatthāya dhārayamāno manosilātalamatthakena attano vasanaṭṭhānaṁ",
  "atk-s0514a14:833_10": "kañcanaguhaṁ gacchati. Atha tā tassa hatthe taṁ pupphaṁ disvā yāciṁsu. Tamatthaṁ",
  "atk-s0514a14:833_11": "pakāsento satthā āha –",
  "atk-s0514a14:834": "213.",
  "atk-s0514a14:835": "“Naguttame girivare gandhamādane, modanti tā devavarābhipālitā;",
  "atk-s0514a14:836": "Athāgamā isivaro sabbalokagū, supupphitaṁ dumavarasākhamādiya.",
  "atk-s0514a14:837": "214.",
  "atk-s0514a14:838": "“Suciṁ sugandhaṁ tidasehi sakkataṁ, pupphuttamaṁ amaravarehi sevitaṁ;",
  "atk-s0514a14:839": "Aladdha maccehiva dānavehi vā, aññatra devehi tadārahaṁ hidaṁ.",
  "atk-s0514a14:840": "215.",
  "atk-s0514a14:841": "“Tato catasso kanakattacūpamā, uṭṭhāya nāriyo pamadādhipā muniṁ;",
  "atk-s0514a14:842": "Āsā ca saddhā ca sirī tato hirī, iccabravuṁ nāradadeva brāhmaṇaṁ.",
  "atk-s0514a14:843": "216.",
  "atk-s0514a14:844": "“Sace anuddiṭṭhaṁ tayā mahāmuni, pupphaṁ imaṁ pārichattassa bramhe;",
  "atk-s0514a14:845": "Dadāhi no sabbā gati te ijjhatu, tuvampi no hohi yatheva vāsavo.",
  "atk-s0514a14:846": "217.",
  "atk-s0514a14:847": "“Taṁ yācamānābhisamekkha nārado, iccabravī saṁkalahaṁ udīrayi;",
  "atk-s0514a14:848": "Na mayhamatthatthi imehi koci naṁ, yāyeva vo seyyasi sā piḷandhathā”ti.",
  "atk-s0514a14:849_0": "Tattha girivareti purimassa vevacanaṁ. Devavarābhipālitāti sakkena rakkhitā. Sabbalokagūti",
  "atk-s0514a14:849_1": "devaloke ca manussaloke ca sabbattha gamanasamattho. Dumavarasākhamādiyāti sākhāya",
  "atk-s0514a14:849_2": "jātattā dumavarasākhanti laddhanāmaṁ pupphaṁ gahetvā. Sakkatanti katasakkāraṁ. Amaravarehīti",
  "atk-s0514a14:849_3": "sakkaṁ sandhāya vuttaṁ. Aññatra devehīti ṭhapetvā deve ca iddhimante ca aññehi manussehi",
  "atk-s0514a14:849_4": "vā yakkhādīhi vā aladdhaṁ. Tadārahaṁ hidanti tesaṁyeva hi taṁ arahaṁ anucchavikaṁ.",
  "atk-s0514a14:849_5": "Kanakattacūpamāti kanakūpamā tacā. Uṭṭhāyāti ayyo mālāgandhavilepanādipaṭivirato",
  "atk-s0514a14:849_6": "pupphaṁ na piḷandhissati, ekasmiṁ padese chaḍḍessati, etha taṁ yācitvā pupphaṁ piḷandhissāmāti",
  "atk-s0514a14:849_7": "hatthe pasāretvā yācamānā ekappahāreneva uṭṭhahitvā. Pamadādhipāti pamadānaṁ uttamā. Muninti isiṁ.",
  "atk-s0514a14:850_0": "Anuddiṭṭhanti “asukassa nāma dassāmī”ti na uddiṭṭhaṁ. Sabbā gati te ijjhatūti sabbā",
  "atk-s0514a14:850_1": "te cittagati ijjhatu, patthitapatthitassa lābhī hohīti tassa thulimaṅgalaṁ vadanti.",
  "atk-s0514a14:850_2": "Yatheva vāsavoti yathā amhākaṁ pitā vāsavo icchiticchitaṁ deti, tatheva no tvampi",
  "atk-s0514a14:850_3": "hohīti. Tanti taṁ pupphaṁ. Abhisamekkhāti disvā. Saṁkalahanti nānāgāhaṁ kalahavaḍḍhanaṁ",
  "atk-s0514a14:850_4": "kathaṁ udīrayi. Imehīti imehi pupphehi nāma mayhaṁ attho natthi, paṭivirato ahaṁ",
  "atk-s0514a14:850_5": "mālādhāraṇatoti dīpeti. Yāyeva vo seyyasīti yā tumhākaṁ antare jeṭṭhikā. Sā piḷandhathāti",
  "atk-s0514a14:850_6": "sā etaṁ piḷandhatūti attho.",
  "atk-s0514a14:851": "Tā catassopi tassa vacanaṁ sutvā gāthamāhaṁsu –",
  "atk-s0514a14:852": "218.",
  "atk-s0514a14:853": "“Tvaṁ nottamevābhisamekkha nārada, yassicchasi tassā anuppavecchasu;",
  "atk-s0514a14:854": "Yassā hi no nārada tvaṁ padassasi, sāyeva no hehiti seṭṭhasammatā”ti.",
  "atk-s0514a14:855": "Tattha tvaṁ nottamevāti uttamamahāmuni tvameva no upadhārehi. Tāsaṁ vacanaṁ sutvā nārado tā ālapanto gāthamāha –",
  "atk-s0514a14:856": "219.",
  "atk-s0514a14:857": "“Akallametaṁ vacanaṁ sugatte, ko brāhmaṇo saṁkalahaṁ udīraye;",
  "atk-s0514a14:858": "Gantvāna bhūtādhipameva pucchatha, sace na jānātha idhuttamādhame”nti.",
  "atk-s0514a14:859_0": "Tassattho – bhadde sugatte, idaṁ tumhehi vuttaṁ vacanaṁ mama ayuttaṁ, evañhi sati",
  "atk-s0514a14:859_1": "mayā tumhesu ekaṁ seṭṭhaṁ, sesā hīnā karontena kalaho vaḍḍhito bhavissati, ko bāhitapāpo",
  "atk-s0514a14:859_2": "brāhmaṇo kalahaṁ udīraye vaḍḍheyya. Evarūpassa hi kalahavaḍḍhanaṁ nāma ayuttaṁ, tasmā",
  "atk-s0514a14:859_3": "ito gatvā attano pitaraṁ bhūtādhipaṁ sakkameva pucchatha, sace attano uttamaṁ adhamañca na jānāthāti.",
  "atk-s0514a14:860": "Tato satthā gāthamāha –",
  "atk-s0514a14:861": "220.",
  "atk-s0514a14:862": "“Tā nāradena paramappakopitā, udīritā vaṇṇamadena mattā;",
  "atk-s0514a14:863": "Sakāse gantvāna sahassacakkhuno, pucchiṁsu bhūtādhipaṁ kā nu seyyasī”ti.",
  "atk-s0514a14:864_0": "Tattha paramappakopitāti pupphaṁ adadantena ativiya kopitā tassa kupitā hutvā. Udīritāti",
  "atk-s0514a14:864_1": "“bhūtādhipameva pucchathā”ti vuttā. Sahassacakkhunoti sakkassa santikaṁ gantvā. Kā",
  "atk-s0514a14:864_2": "nūti amhākaṁ antare katamā uttamāti pucchiṁsu.",
  "atk-s0514a14:865": "Evaṁ pucchitvā ṭhitā –",
  "atk-s0514a14:866": "221.",
  "atk-s0514a14:867": "“Tā disvā āyattamanā purindado, iccabravī devavaro katañjalī;",
  "atk-s0514a14:868": "Sabbāva vo hotha sugatte sādisī, koneva bhadde kalahaṁ udīrayī”ti.",
  "atk-s0514a14:869_0": "Tattha tā disvāti, bhikkhave, catassopi attano santikaṁ āgatā disvā. Āyattamanāti",
  "atk-s0514a14:869_1": "ussukkamanā byāvaṭacittā. Katañjalīti namassamānāhi devatāhi paggahitañjalī. Sādisīti",
  "atk-s0514a14:869_2": "sabbāva tumhe sādisiyo. Ko nevāti ko nu evaṁ. Kalahaṁ udīrayīti idaṁ nānāgāhaṁ viggahaṁ kathesi vaḍḍhesi.",
  "atk-s0514a14:870": "Athassa tā kathayamānā gāthamāhaṁsu –",
  "atk-s0514a14:871": "222.",
  "atk-s0514a14:872": "“Yo sabbalokaccarito mahāmuni, dhamme ṭhito nārado saccanikkamo;",
  "atk-s0514a14:873": "So nobravi girivare gandhamādane, gantvāna bhūtādhipameva pucchatha;",
  "atk-s0514a14:874": "Sace na jānātha idhuttamādhama”nti.",
  "atk-s0514a14:875": "Tattha saccanikkamoti tathaparakkamo.",
  "atk-s0514a14:876_0": "Taṁ sutvā sakko “imā catassopi mayhaṁ dhītarova, sacāhaṁ ‘etāsu ekā guṇasampannā",
  "atk-s0514a14:876_1": "uttamā’ti vakkhāmi, sesā kujjhissanti, na sakkā ayaṁ aḍḍo vinicchinituṁ, imā himavante",
  "atk-s0514a14:876_2": "kosiyatāpasassa santikaṁ pesesāmi, so etāsaṁ aḍḍaṁ vinicchinissatī”ti cintetvā “ahaṁ",
  "atk-s0514a14:876_3": "tumhākaṁ aḍḍaṁ na vinicchinissāmi, himavante kosiyo nāma tāpaso atthi, tassāhaṁ attano",
  "atk-s0514a14:876_4": "sudhābhojanaṁ pesessāmi, so parassa adatvā na bhuñjati, dadanto ca vicinitvā guṇavantānaṁ",
  "atk-s0514a14:876_5": "deti, yā tumhesu tassa hatthato bhattaṁ labhissati, sā uttamā bhavissatī”ti ācikkhanto gāthamāha –",
  "atk-s0514a14:877": "223.",
  "atk-s0514a14:878": "“Asu brahāraññacaro mahāmuni, nādatvā bhattaṁ varagatte bhuñjati;",
  "atk-s0514a14:879": "Viceyya dānāni dadāti kosiyo,",
  "atk-s0514a14:880": "Yassā hi so dassati sāva seyyasī”ti.",
  "atk-s0514a14:881": "Tattha brahāraññadharoti mahāaraññavāsī.",
  "atk-s0514a14:882": "Iti so tāpasassa santikaṁ pesetvā mātaliṁ pakkosāpetvā tassa santikaṁ pesento anantaraṁ gāthamāha –",
  "atk-s0514a14:883": "224.",
  "atk-s0514a14:884": "“Asū hi yo sammati dakkhiṇaṁ disaṁ, gaṅgāya tīre himavantapassani;",
  "atk-s0514a14:885": "Sa kosiyo dullabhapānabhojano, tassa sudhaṁ pāpaya devasārathī”ti.",
  "atk-s0514a14:886": "Tattha sammatīti vasati. Dakkhiṇanti himavantassa dakkhiṇāya disāya. Passanīti passe.",
  "atk-s0514a14:887": "Tato satthā āha –",
  "atk-s0514a14:888": "225.",
  "atk-s0514a14:889": "“Sa mātalī devavarena pesito, sahassayuttaṁ abhiruyha sandanaṁ;",
  "atk-s0514a14:890": "Sukhippameva upagamma assamaṁ, adissamāno munino sudhaṁ adā”ti.",
  "atk-s0514a14:891_0": "Tattha adissamānoti, bhikkhave, so mātali devarājassa vacanaṁ sampaṭicchitvā taṁ",
  "atk-s0514a14:891_1": "assamaṁ gantvā adissamānakāyo hutvā tassa sudhaṁ adāsi, dadamāno ca rattiṁ padhānamanuyuñjitvā",
  "atk-s0514a14:891_2": "paccūsasamaye aggiṁ paricaritvā vibhātāya rattiyā udentaṁ sūriyaṁ namassamānassa",
  "atk-s0514a14:891_3": "ṭhitassa tassa hatthe sudhābhojanapātiṁ ṭhapesi.",
  "atk-s0514a14:892": "Kosiyo taṁ gahetvā ṭhitakova gāthādvayamāha –",
  "atk-s0514a14:893": "226.",
  "atk-s0514a14:894": "“Udaggihuttaṁ upatiṭṭhato hi me, pabhaṅkaraṁ lokatamonuduttamaṁ;",
  "atk-s0514a14:895": "Sabbāni bhūtāni adhicca vāsavo;",
  "atk-s0514a14:896": "Ko neva me pāṇisu kiṁ sudhodahi.",
  "atk-s0514a14:897": "227.",
  "atk-s0514a14:898": "“Saṅkhūpamaṁ setamatulyadassanaṁ, suciṁ sugandhaṁ piyarūpamabbhutaṁ;",
  "atk-s0514a14:899": "Adiṭṭhapubbaṁ mama jātu cakkhubhi, kā devatā pāṇisu kiṁ sudhodahī”ti.",
  "atk-s0514a14:900_0": "Tattha udaggihuttanti udakaaggihuttaṁ paricaritvā aggisālato nikkhamma paṇṇasāladvāre",
  "atk-s0514a14:900_1": "ṭhatvā pabhaṅkaraṁ lokatamonudaṁ uttamaṁ ādiccaṁ upatiṭṭhato mama sabbāni bhūtāni",
  "atk-s0514a14:900_2": "adhicca atikkamitvā vattamāno vāsavo nu kho evaṁ mama pāṇīsu kiṁ sudhaṁ kiṁ nāmetaṁ",
  "atk-s0514a14:900_3": "odahi. “Saṅkhūpama”ntiādīhi ṭhitakova sudhaṁ vaṇṇeti.",
  "atk-s0514a14:901": "Tato mātali āha –",
  "atk-s0514a14:902": "228.",
  "atk-s0514a14:903": "“Ahaṁ mahindena mahesi pesito, sudhābhihāsiṁ turito mahāmuni;",
  "atk-s0514a14:904": "Jānāsi maṁ mātali devasārathi, bhuñjassu bhattuttama mābhivārayi.",
  "atk-s0514a14:905": "229.",
  "atk-s0514a14:906": "“Bhuttā ca sā dvādasa hanti pāpake, khudaṁ pipāsaṁ aratiṁ daraklamaṁ;",
  "atk-s0514a14:907": "Kodhūpanāhañca vivādapesuṇaṁ, sītuṇha tandiñca rasuttamaṁ ida”nti.",
  "atk-s0514a14:908_0": "Tattha sudhābhihāsinti imaṁ sudhābhojanaṁ tuyhaṁ abhihariṁ. Jānāsīti jānāhi maṁ tvaṁ,",
  "atk-s0514a14:908_1": "ahaṁ mātali nāma devasārathīti attho. Mābhivārayīti na bhuñjāmīti appaṭikkhipitvā",
  "atk-s0514a14:908_2": "bhuñja mā papañca kari. Pāpaketi ayañhi sudhā bhuttā dvādasa pāpadhamme hanati. Khudanti",
  "atk-s0514a14:908_3": "paṭhamaṁ tāva chātabhāvaṁ hanati, dutiyaṁ pānīyapipāsaṁ, tatiyaṁ ukkaṇṭhitaṁ, catutthaṁ",
  "atk-s0514a14:908_4": "kāyadarathaṁ, pañcamaṁ kilantabhāvaṁ, chaṭṭhaṁ kodhaṁ, sattamaṁ upanāhaṁ, aṭṭhamaṁ",
  "atk-s0514a14:908_5": "vivādaṁ, navamaṁ pesuṇaṁ, dasamaṁ sītaṁ, ekādasamaṁ uṇhaṁ, dvādasamaṁ tandiṁ ālasiyabhāvaṁ,",
  "atk-s0514a14:908_6": "idaṁ rasuttamaṁ uttamarasaṁ sudhābhojanaṁ ime dvādasa pāpadhamme hanati.",
  "atk-s0514a14:909": "Taṁ sutvā kosiyo attano vatasamādānaṁ āvikaronto –",
  "atk-s0514a14:910": "230.",
  "atk-s0514a14:911": "“Na kappatī mātali mayha bhuñjituṁ, pubbe adatvā iti me vatuttamaṁ;",
  "atk-s0514a14:912": "Na cāpi ekāsnamariyapūjitaṁ, asaṁvibhāgī ca sukhaṁ na vindatī”ti. –",
  "atk-s0514a14:913": "Gāthaṁ vatvā, “bhante, tumhehi parassa adatvā bhojane kaṁ dosaṁ disvā idaṁ vataṁ samādinna”nti mātalinā puṭṭho āha –",
  "atk-s0514a14:914": "231.",
  "atk-s0514a14:915": "“Thīghātakā ye cime pāradārikā, mittadduno ye ca sapanti subbate;",
  "atk-s0514a14:916": "Sabbe ca te maccharipañcamādhamā, tasmā adatvā udakampi nāsniye.",
  "atk-s0514a14:917": "232.",
  "atk-s0514a14:918": "“Sohitthiyā vā purisassa vā pana, dassāmi dānaṁ vidusampavaṇṇitaṁ;",
  "atk-s0514a14:919": "Saddhā vadaññū idha vītamaccharā, bhavanti hete sucisaccasammatā”ti.",
  "atk-s0514a14:920_0": "Tattha pubbeti paṭhamaṁ adatvā, atha vā iti me pubbe vatuttamaṁ idaṁ pubbeva mayā",
  "atk-s0514a14:920_1": "vataṁ samādinnanti dasseti. Na cāpi ekāsnamariyapūjitanti ekakassa asanaṁ na ariyehi",
  "atk-s0514a14:920_2": "buddhādīhi pūjitaṁ. Sukhanti dibbamānusikaṁ sukhaṁ na labhati. Thīghātakāti itthighātakā.",
  "atk-s0514a14:920_3": "Ye cimeti ye ca ime. Sapantīti akkosanti. Subbateti dhammikasamaṇabrāhmaṇe. Maccharipañcamāti",
  "atk-s0514a14:920_4": "maccharī pañcamo etesanti maccharipañcamā. Adhamāti ime pañca adhamā nāma. Tasmāti",
  "atk-s0514a14:920_5": "yasmā ahaṁ pañcamaadhamabhāvabhayena adatvā udakampi nāsniye na paribhuñjissāmīti",
  "atk-s0514a14:920_6": "imaṁ vataṁ samādiyiṁ. Sohitthiyā vāti so ahaṁ itthiyā vā. Vidusampavaṇṇitanti vidūhi",
  "atk-s0514a14:920_7": "paṇḍitehi buddhādīhi vaṇṇitaṁ. Sucisaccasammatāti ete okappaniyasaddhāya samannāgatā",
  "atk-s0514a14:920_8": "vadaññū vītamaccharā purisā sucī ceva uttamasammatā ca hontīti attho.",
  "atk-s0514a14:921_0": "Taṁ sutvā mātali dissamānakāyena aṭṭhāsi. Tasmiṁ khaṇe tā catasso devakaññāyo catuddisaṁ",
  "atk-s0514a14:921_1": "aṭṭhaṁsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī",
  "atk-s0514a14:921_2": "uttaradisāya. Tamatthaṁ pakāsento satthā āha –",
  "atk-s0514a14:922": "233.",
  "atk-s0514a14:923": "“Ato matā devavarena pesitā, kaññā catasso kanakattacūpamā;",
  "atk-s0514a14:924": "Āsā ca saddhā ca sirī tato hirī, taṁ assamaṁ āgamu yattha kosiyo.",
  "atk-s0514a14:925": "234.",
  "atk-s0514a14:926": "“Tā disvā sabbo paramappamodito, subhena vaṇṇena sikhārivaggino;",
  "atk-s0514a14:927": "Kaññā catasso caturo catuddisā, iccabravī mātalino ca sammukhā.",
  "atk-s0514a14:928": "235.",
  "atk-s0514a14:929": "“Purimaṁ disaṁ kā tvaṁ pabhāsi devate, alaṅkatā tāravarāva osadhī;",
  "atk-s0514a14:930": "Pucchāmi taṁ kañcanavelliviggahe, ācikkha me tvaṁ katamāsi devatā.",
  "atk-s0514a14:931": "236.",
  "atk-s0514a14:932": "“Sirāha devī manujehi pūjitā, apāpasattūpanisevinī sadā;",
  "atk-s0514a14:933": "Sudhāvivādena tavantimāgatā, taṁ maṁ sudhāya varapañña bhājaya.",
  "atk-s0514a14:934": "237.",
  "atk-s0514a14:935": "“Yassāhamicchāmi sudhaṁ mahāmuni, so sabbakāmehi naro pamodati;",
  "atk-s0514a14:936": "Sirīti maṁ jānahi jūhatuttama, taṁ maṁ sudhāya varapañña bhājayā”ti.",
  "atk-s0514a14:937_0": "Tattha atoti tato. Matāti anumatā, atha devavarena anumatā ceva pesitā cāti attho.",
  "atk-s0514a14:937_1": "Sabbo paramappamoditoti anavaseso hutvā atipamodito. “Sāma”ntipi pāṭho, tā devatā",
  "atk-s0514a14:937_2": "sāmaṁ disvāti attho. Caturoti caturā. Ayameva vā pāṭho, cāturiyena samannāgatāti",
  "atk-s0514a14:937_3": "attho. Tāravarāti tārakānaṁ varā. Kañcanavelliviggaheti kañcanarūpasadisasarīre.",
  "atk-s0514a14:937_4": "Sirāhāti sirī ahaṁ. Tavantimāgatāti tava santikaṁ āgatā. Bhājayāti yathā maṁ sudhā",
  "atk-s0514a14:937_5": "bhajati, tathā karohi, sudhaṁ me dehīti attho. Jānahīti jāna. Jūhatuttamāti aggiṁ juhantānaṁ uttama.",
  "atk-s0514a14:938": "Taṁ sutvā kosiyo āha –",
  "atk-s0514a14:939": "238.",
  "atk-s0514a14:940": "“Sippena vijjācaraṇena buddhiyā, narā upetā paguṇā sakammunā;",
  "atk-s0514a14:941": "Tayā vihīnā na labhanti kiñcanaṁ, tayidaṁ na sādhu yadidaṁ tayā kataṁ.",
  "atk-s0514a14:942": "239.",
  "atk-s0514a14:943": "“Passāmi posaṁ alasaṁ mahagghasaṁ, sudukkulīnampi arūpimaṁ naraṁ;",
  "atk-s0514a14:944": "Tayānugutto siri jātimāmapi, peseti dāsaṁ viya bhogavā sukhī.",
  "atk-s0514a14:945": "240.",
  "atk-s0514a14:946": "“Taṁ taṁ asaccaṁ avibhajjaseviniṁ, jānāmi mūḷhaṁ vidurānupātiniṁ;",
  "atk-s0514a14:947": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:948_0": "Tattha sippenāti hatthiassarathadhanusippādinā. Vijjācaraṇenāti vedattayasaṅkhātāya",
  "atk-s0514a14:948_1": "vijjāya ceva sīlena ca. Paguṇā sakammunāti attano purisakārena padhānaguṇasamannāgatā.",
  "atk-s0514a14:948_2": "Kiñcananti kiñci appamattakampi yasaṁ vā sukhaṁ vā na labhanti. Yadidanti yaṁ etaṁ",
  "atk-s0514a14:948_3": "issariyatthāya sippāni uggaṇhitvā carantānaṁ tayā vekallaṁ kataṁ, taṁ te na sādhu.",
  "atk-s0514a14:948_4": "Arūpimanti virūpaṁ. Tayānuguttoti tayā anurakkhito. Jātimāmapīti jātisampannampi",
  "atk-s0514a14:948_5": "sippavijjācaraṇabuddhikammehi sampannampi. Pesetīti pesanakārakaṁ karoti. Taṁ tanti",
  "atk-s0514a14:948_6": "tasmā taṁ. Asaccanti sabhāvasaṅkhāte sacce avattanatāya asaccaṁ uttamabhāvarahitaṁ.",
  "atk-s0514a14:948_7": "Avibhajjasevininti avibhajitvā yuttāyuttaṁ ajānitvā sippādisampannepi itarepi sevamānaṁ.",
  "atk-s0514a14:948_8": "Vidurānupātininti paṇḍitānupātiniṁ paṇḍite pātetvā pothetvā viheṭhetvā caramānaṁ.",
  "atk-s0514a14:948_9": "Kuto sudhāti tādisāya nigguṇāya kuto sudhābhojanaṁ, na me ruccasi, gaccha mā idha tiṭṭhāti.",
  "atk-s0514a14:949": "Sā tena paṭikkhittā tatthevantaradhāyi. Tato so āsāya saddhiṁ sallapanto āha –",
  "atk-s0514a14:950": "241.",
  "atk-s0514a14:951": "“Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;",
  "atk-s0514a14:952": "Osittavaṇṇaṁ paridayha sobhasi, kusaggirattaṁ apiḷayha mañjariṁ.",
  "atk-s0514a14:953": "242.",
  "atk-s0514a14:954": "“Migīva bhantā saracāpadhārinā, virādhitā mandamiva udikkhasi;",
  "atk-s0514a14:955": "Ko te dutīyo ida mandalocane, na bhāyasi ekikā kānane vane”ti.",
  "atk-s0514a14:956_0": "Tattha cittaṅgadāti citrehi aṅgadehi samannāgatā. Kambuvimaṭṭhadhārinīti karaṇapariniṭṭhitena",
  "atk-s0514a14:956_1": "vimaṭṭhasuvaṇṇālaṅkāradhārinī. Osittavaṇṇanti avasittaudakadhāravaṇṇaṁ dibbadukūlaṁ.",
  "atk-s0514a14:956_2": "Paridayhāti nivāsetvā ceva pārupitvā ca. Kusaggirattanti kusatiṇaggisikhāvaṇṇaṁ.",
  "atk-s0514a14:956_3": "Apiḷayha mañjarinti sapallavaṁ asokakaṇṇikaṁ kaṇṇe piḷandhitvāti vuttaṁ hoti. Saracāpadhārināti",
  "atk-s0514a14:956_4": "luddena. Virādhitāti viraddhapahārā. Mandamivāti yathā sā migī bhītā vanantare ṭhatvā",
  "atk-s0514a14:956_5": "taṁ mandaṁ mandaṁ oloketi, evaṁ olokesi.",
  "atk-s0514a14:957": "Tato āsā āha –",
  "atk-s0514a14:958": "243.",
  "atk-s0514a14:959": "“Na me dutīyo idha matthi kosiya, masakkasārappabhavamhi devatā;",
  "atk-s0514a14:960": "Āsā sudhāsāya tavantimāgatā, taṁ maṁ sudhāya varapañña bhājayā”ti.",
  "atk-s0514a14:961": "Tattha masakkasārappabhavāti tāvatiṁsabhavane sambhavā.",
  "atk-s0514a14:962": "Taṁ sutvā kosiyo “tvaṁ kira yo te ruccati, tassa āsāphalanipphādanena āsaṁ desi, yo te na ruccati, tassa na desi, natthi tayā samā patthitatthavināsikā”ti dīpento āha –",
  "atk-s0514a14:963": "244.",
  "atk-s0514a14:964": "“Āsāya yanti vāṇijā dhanesino, nāvaṁ samāruyha parenti aṇṇave;",
  "atk-s0514a14:965": "Te tattha sīdanti athopi ekadā, jīnādhanā enti vinaṭṭhapābhatā.",
  "atk-s0514a14:966": "245.",
  "atk-s0514a14:967": "“Āsāya khettāni kasanti kassakā, vapanti bījāni karontupāyaso;",
  "atk-s0514a14:968": "Ītīnipātena avuṭṭhitāya vā, na kiñci vindanti tato phalāgamaṁ.",
  "atk-s0514a14:969": "246.",
  "atk-s0514a14:970": "“Athattakārāni karonti bhattusu, āsaṁ purakkhatvā narā sukhesino;",
  "atk-s0514a14:971": "Te bhatturatthā atigāḷhitā puna, disā panassanti aladdha kiñcanaṁ.",
  "atk-s0514a14:972": "247.",
  "atk-s0514a14:973": "“Hitvāna dhaññañca dhanañca ñātake, āsāya saggādhimanā sukhesino;",
  "atk-s0514a14:974": "Tapanti lūkhampi tapaṁ cirantaraṁ, kumaggamāruyha parenti duggatiṁ.",
  "atk-s0514a14:975": "248.",
  "atk-s0514a14:976": "“Āsā visaṁvādikasammatā ime, āse sudhāsaṁ vinayassu attani;",
  "atk-s0514a14:977": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:978_0": "Tattha parentīti pakkhandanti. Jīnādhanāti jīnadhanā. Iti tava vasena eke sampajjanti",
  "atk-s0514a14:978_1": "eke vipajjanti, natthi tayā sadisā pāpadhammāti vadati. Karontupāyasoti taṁ taṁ kiccaṁ",
  "atk-s0514a14:978_2": "upāyena karonti. Ītīnipātenāti visamavātamūsikasalabhasukapāṇakasetaṭṭhikarogādīnaṁ",
  "atk-s0514a14:978_3": "sassupaddavānaṁ aññataranipātena vā. Tatoti tato sassato te kiñci phalaṁ na vindanti,",
  "atk-s0514a14:978_4": "tesampi āsacchedanakammaṁ tvameva karosīti vadati. Athattakārānīti yuddhabhūmīsu",
  "atk-s0514a14:978_5": "purisakāre. Āsaṁ purakkhatvāti issariyāsaṁ purato katvā. Bhatturatthāti sāmino atthāya.",
  "atk-s0514a14:978_6": "Atigāḷitāti paccatthikehi atipīḷitā viluttasāpateyyā ddhastasenavāhanā hutvā. Panassantīti",
  "atk-s0514a14:978_7": "palāyanti. Aladdha kiñcananti kiñci issariyaṁ alabhitvā. Iti etesampi issariyālābhaṁ",
  "atk-s0514a14:978_8": "tvameva karosīti vadati. Saggādhimanāti saggaṁ adhigantumanā. Lūkhanti nirojaṁ pañcatapādikaṁ",
  "atk-s0514a14:978_9": "kāyakilamathaṁ. Cirantaranti cirakālaṁ. Āsā visaṁvādikasammatā imeti evaṁ ime sattā",
  "atk-s0514a14:978_10": "saggāsāya duggatiṁ gacchanti, tasmā tvaṁ āsā nāma visaṁvādikasammatā visaṁvādikāti",
  "atk-s0514a14:978_11": "saṅkhaṁ gatā. Āseti taṁ ālapati.",
  "atk-s0514a14:979": "Sāpi tena paṭikkhittā antaradhāyi. Tato saddhāya saddhiṁ sallapanto gāthamāha –",
  "atk-s0514a14:980": "249.",
  "atk-s0514a14:981": "“Daddallamānā yasasā yasassinī, jighaññanāmavhayanaṁ disaṁ pati;",
  "atk-s0514a14:982": "Pucchāmi taṁ kañcanavelliviggahe, ācikkha me tvaṁ katamāsi devate”ti.",
  "atk-s0514a14:983": "Tattha daddallamānāti jalamānā. Jighaññanāmavhayananti aparāti ca pacchimāti ca evaṁ jighaññena lāmakena nāmena vuccamānaṁ disaṁ pati daddallamānā tiṭṭhasi.",
  "atk-s0514a14:984": "Tato sā gāthamāha –",
  "atk-s0514a14:985": "250.",
  "atk-s0514a14:986": "“Saddhāha devī manujehi pūjitā, apāpasattūpanisevinī sadā;",
  "atk-s0514a14:987": "Sudhāvivādena tavanti māgatā, taṁ maṁ sudhāya varapañña bhājayā”ti.",
  "atk-s0514a14:988_0": "Tattha saddhāti yassa kassaci vacanapattiyāyanā sāvajjāpi hoti anavajjāpi. Pūjitāti",
  "atk-s0514a14:988_1": "anavajjakoṭṭhāsavasena pūjitā. Apāpasattūpanisevinīti anavajjasaddhāya ca ekantapattiyāyanusabhāvāra",
  "atk-s0514a14:988_2": "paresupi pattiyāyanavidahanasamatthāya devatāyetaṁ nāmaṁ.",
  "atk-s0514a14:989": "Athaṁ naṁ kosiyo “ime sattā yassa kassaci vacanaṁ saddahitvā taṁ taṁ karontā kattabbato akattabbameva bahutaraṁ karonti, taṁ sabbaṁ tayā kāritaṁ nāma hotī”ti vatvā evamāha –",
  "atk-s0514a14:990": "251.",
  "atk-s0514a14:991": "“Dānaṁ damaṁ cāgamathopi saṁyamaṁ, ādāya saddhāya karonti hekadā;",
  "atk-s0514a14:992": "Theyyaṁ musā kūṭamathopi pesuṇaṁ, karonti heke puna viccutā tayā.",
  "atk-s0514a14:993": "252.",
  "atk-s0514a14:994": "“Bhariyāsu poso sadisīsu pekkhavā, sīlūpapannāsu patibbatāsupi;",
  "atk-s0514a14:995": "Vinetvāna chandaṁ kulitthirāsupi, karoti saddhaṁ puna kumbhadāsiyā.",
  "atk-s0514a14:996": "253.",
  "atk-s0514a14:997": "“Tvameva saddhe paradārasevinī, pāpaṁ karosi kusalampi riñcasi;",
  "atk-s0514a14:998": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:999_0": "Tattha dānanti dasavatthukaṁ puññacetanaṁ. Damanti indriyadamanaṁ. Cāganti deyyadhammapariccāgaṁ.",
  "atk-s0514a14:999_1": "Saṁyamanti sīlaṁ. Ādāya saddhāyāti “etāni dānādīni mahānisaṁsāni kattabbānī”ti vadataṁ",
  "atk-s0514a14:999_2": "vacanaṁ saddhāya ādiyitvāpi karonti ekadā. Kūṭanti tulākūṭādikaṁ vā gāmakūṭādikaṁ",
  "atk-s0514a14:999_3": "kammaṁ vā. Karonti heketi eke manussā evarūpesu nāma kālesu imesañca atthāya theyyādīni",
  "atk-s0514a14:999_4": "kattabbānīti kesañci vacanaṁ saddahitvā etānipi karonti. Puna viccutā tayāti puna",
  "atk-s0514a14:999_5": "tayā visuttā sāvajjadukkhavipākānetāni na kattabbānīti vadataṁ vacanaṁ apattiyāyitvāpi",
  "atk-s0514a14:999_6": "karonti. Iti tava vasena sāvajjampi anavajjampi kareyyāsi vadati.",
  "atk-s0514a14:1000_0": "Sadisīsūti jātigottasīlādīhi sadisīsu. Pekkhavāti pekkhā vuccati taṇhā, sataṇhoti",
  "atk-s0514a14:1000_1": "attho. Chandanti chandarāgaṁ. Karoti saddhanti kumbhadāsiyāpi vacane saddhaṁ karoti,",
  "atk-s0514a14:1000_2": "tassā “ahaṁ tumhākaṁ idaṁ nāma upakāraṁ karissāmī”ti vadantiyā pattiyāyitvā kulitthiyopi",
  "atk-s0514a14:1000_3": "chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi",
  "atk-s0514a14:1000_4": "vacane saddhaṁ katvāva paradāraṁ sevati. Tvameva saddhe paradārasevinīti yasmā taṁ",
  "atk-s0514a14:1000_5": "taṁ pattiyāyitvā tava vasena paradāraṁ sevanti pāpaṁ karonti kusalaṁ jahanti, tasmā",
  "atk-s0514a14:1000_6": "tvameva paradārasevinī tvaṁ pāpāni karosi, kusalampi riñcasi, natthi tayā samā lokavināsikā",
  "atk-s0514a14:1000_7": "pāpadhammā, gaccha na me ruccasīti.",
  "atk-s0514a14:1001": "Sā tattheva antaradhāyi. Kosiyopi uttarato ṭhitāya hiriyā saddhiṁ sallapanto gāthādvayamāha –",
  "atk-s0514a14:1002": "254.",
  "atk-s0514a14:1003": "“Jighaññarattiṁ aruṇasmimūhate, yā dissati uttamarūpavaṇṇinī;",
  "atk-s0514a14:1004": "Tathūpamā maṁ paṭibhāsi devate, ācikkha me tvaṁ katamāsi accharā.",
  "atk-s0514a14:1005": "255.",
  "atk-s0514a14:1006": "“Kāḷā nidāgheriva aggijāriva, anileritā lohitapattamālinī;",
  "atk-s0514a14:1007": "Kā tiṭṭhasi mandamigāvalokayaṁ, bhāsesamānāva giraṁ na muñcasī”ti.",
  "atk-s0514a14:1008_0": "Tattha jighaññarattinti pacchimarattiṁ, rattipariyosāneti attho. Ūhateti aruṇe uggate.",
  "atk-s0514a14:1008_1": "Yāti yā puratthimā disā rattasuvaṇṇatāya uppamarūpadharā hutvā dissati. Kāḷā nidāgherivāti",
  "atk-s0514a14:1008_2": "nidāghasamaye kāḷavalli viya. Aggijārivāti aggijālā iva, sāpi nijjhāmakhettesu taruṇauṭṭhitakāḷavalli",
  "atk-s0514a14:1008_3": "viyāti attho. Lohitapattamālinīti lohitavaṇṇehi pattehi parivutā. Kā tiṭṭhasīti yathā",
  "atk-s0514a14:1008_4": "sā taruṇakāḷavalli vāteritā vilāsamānā sobhamānā tiṭṭhati, evaṁ kā nāma tvaṁ tiṭṭhasi.",
  "atk-s0514a14:1008_5": "Bhāsesamānāvāti mayā saddhiṁ bhāsitukāmā viya hosi, na ca giraṁ muñcasi.",
  "atk-s0514a14:1009": "Tato sā gāthamāha –",
  "atk-s0514a14:1010": "256.",
  "atk-s0514a14:1011": "“Hirāha devī manujehi pūjitā, apāpasattūpanisevinī sadā;",
  "atk-s0514a14:1012": "Sudhāvivādena tavantimāgatā, sāhaṁ na sakkomi sudhampi yācituṁ;",
  "atk-s0514a14:1013": "Kopīnarūpā viya yācanitthiyā”ti.",
  "atk-s0514a14:1014_0": "Tattha hirāhanti hirī ahaṁ. Sudhampīti sā ahaṁ sudhābhojanaṁ taṁ yācitumpi na sakkomi.",
  "atk-s0514a14:1014_1": "Kiṁkāraṇā? Kopīnarūpā viya yācanitthiyā, yasmā itthiyā yācanā nāma kopīnarūpā viya",
  "atk-s0514a14:1014_2": "rahassaṅgavivaraṇasadisā hoti, nillajjā viya hotīti attho.",
  "atk-s0514a14:1015": "Taṁ sutvā tāpaso dve gāthā abhāsi –",
  "atk-s0514a14:1016": "257.",
  "atk-s0514a14:1017": "“Dhammena ñāyena sugatte lacchasi, eso hi dhammo na hi yācanā sudhā.",
  "atk-s0514a14:1018": "Taṁ taṁ ayācantimahaṁ nimantaye, sudhāya yañcicchasi tampi dammi te.",
  "atk-s0514a14:1019": "258.",
  "atk-s0514a14:1020": "“Sā tvaṁ mayā ajja sakamhi assame, nimantitā kañcanavelliviggahe;",
  "atk-s0514a14:1021": "Tuvañhi me sabbarasehi pūjiyā, taṁ pūjayitvāna sudhampi asniye”ti.",
  "atk-s0514a14:1022_0": "Tattha dhammenāti sabhāvena. Ñāyenāti kāraṇena. Na hi yācanā sudhāti na hi yācanāya",
  "atk-s0514a14:1022_1": "sudhā labbhati, teneva kāraṇena itarā tisso nalabhiṁsu. Taṁ tanti tasmā taṁ. Yañcicchasīti",
  "atk-s0514a14:1022_2": "na kevalaṁ nimantemiyeva, yañca sudhaṁ icchasi, tampi dammi te. Kañcanavelliviggaheti",
  "atk-s0514a14:1022_3": "kañcanarāsisassirikasarīre. Pūjiyāti na kevalaṁ sudhāya, aññehipi sabbarasehi tvaṁ",
  "atk-s0514a14:1022_4": "mayā pūjetabbayuttakāva. Asniyeti taṁ pūjetvā sace sudhāya avasesaṁ bhavissati, ahampi bhuñjissāmi.",
  "atk-s0514a14:1023": "Tato aparā abhisambuddhagāthā –",
  "atk-s0514a14:1024": "259.",
  "atk-s0514a14:1025": "“Sā kosiyenānumatā jutīmatā, addhā hiri rammaṁ pāvisi yassamaṁ;",
  "atk-s0514a14:1026": "Udakavantaṁ phalamariyapūjitaṁ, apāpasattūpanisevitaṁ sadā.",
  "atk-s0514a14:1027": "260.",
  "atk-s0514a14:1028": "“Rukkhaggahānā bahukettha pupphitā, ambā piyālā panasā ca kiṁsukā;",
  "atk-s0514a14:1029": "Sobhañjanā loddamathopi paddhakā, kekā ca bhaṅgā tilakā supupphitā.",
  "atk-s0514a14:1030": "261.",
  "atk-s0514a14:1031": "“Sālā karerī bahukettha jambuyo, assatthanigrodhamadhukavetasā;",
  "atk-s0514a14:1032": "Uddālakā pāṭali sinduvārakā, manuññagandhā mucalindaketakā.",
  "atk-s0514a14:1033": "262.",
  "atk-s0514a14:1034": "“Hareṇukā veḷukā keṇu tindukā, sāmākanīvāramathopi cīnakā;",
  "atk-s0514a14:1035": "Mocā kadalī bahukettha sāliyo, pavīhayo ābhūjino ca taṇḍulā.",
  "atk-s0514a14:1036": "263.",
  "atk-s0514a14:1037": "“Tassevuttarapassena, jātā pokkharaṇī sivā;",
  "atk-s0514a14:1038": "Akakkasā apabbhārā, sādhu appaṭigandhikā.",
  "atk-s0514a14:1039": "264.",
  "atk-s0514a14:1040": "“Tattha macchā sanniratā, khemino bahubhojanā;",
  "atk-s0514a14:1041": "Siṅgū savaṅkā saṁkulā, satavaṅkā ca rohitā;",
  "atk-s0514a14:1042": "Āḷigaggarakākiṇṇā, pāṭhīnā kākamacchakā.",
  "atk-s0514a14:1043": "265.",
  "atk-s0514a14:1044": "“Tattha pakkhī sanniratā, khemino bahubhojanā;",
  "atk-s0514a14:1045": "Haṁsā koñcā mayūrā ca, cakkavākā ca kukkuhā;",
  "atk-s0514a14:1046": "Kuṇālakā bahū citrā, sikhaṇḍī jīvajīvakā.",
  "atk-s0514a14:1047": "266.",
  "atk-s0514a14:1048": "“Tattha pānāya māyanti, nānā migagaṇā bahū;",
  "atk-s0514a14:1049": "Sīhā byagghā varāhā ca, acchakokataracchayo.",
  "atk-s0514a14:1050": "267.",
  "atk-s0514a14:1051": "“Palāsādā gavajā ca, mahiṁsā rohitā rurū;",
  "atk-s0514a14:1052": "Eṇeyyā ca varāhā ca, gaṇino nīkasūkarā;",
  "atk-s0514a14:1053": "Kadalimigā bahukettha, biḷārā sasakaṇṇikā.",
  "atk-s0514a14:1054": "268.",
  "atk-s0514a14:1055": "“Chamāgirī pupphavicitrasanthatā, dijābhighuṭṭhā dijasaṅghasevitā”ti.",
  "atk-s0514a14:1056_0": "Tattha jutīmatāti ānubhāvasampannena. Pāvisi yassamanti pāvisi assamaṁ, ya-kāro byañjanasandhikaro.",
  "atk-s0514a14:1056_1": "Udakavantanti tesu tesu ṭhānesu udakasampannaṁ. Phalanti anekaphalasampannaṁ. Ariyapūjitanti",
  "atk-s0514a14:1056_2": "nīvaraṇadosarahitehi jhānalābhīhi ariyehi pūjitaṁ pasatthaṁ. Rukkhaggahānāti pupphūpagaphalūpagarukkhagahanā.",
  "atk-s0514a14:1056_3": "Sobhañjanāti siggurukkhā. Loddamathopi paddhakāti loddarukkhā ca padumarukkhā ca.",
  "atk-s0514a14:1056_4": "Kekā ca bhaṅgāti evaṁnāmakā rukkhā eva. Karerīti karerirukkhā. Uddālakāti vātaghātakā.",
  "atk-s0514a14:1056_5": "Mucalindaketakāti mucalindā ca pañcavidhaketakā ca. Hareṇukāti aparaṇṇajāti. Veḷukāti",
  "atk-s0514a14:1056_6": "vaṁsabhedakā. Keṇūti araññamāsā. Tindukāti timbarurukkhā. Cīnakāti khuddakarājamāsā.",
  "atk-s0514a14:1056_7": "Mocāti aṭṭhikakadaliyo. Sāliyoti nānappakārā jātassaraṁ upanissāya jātā sāliyo. Pavīhayoti",
  "atk-s0514a14:1056_8": "nānappakārā vīhayo. Ābhūjinoti bhujapattā. Taṇḍulāti nikkuṇḍakathusāni sayaṁjātataṇḍulasīsāni.",
  "atk-s0514a14:1057_0": "Tassevāti, bhikkhave, tasseva assamassa uttaradisābhāge. Pokkharaṇīti pañcavidhapadumasañchannā",
  "atk-s0514a14:1057_1": "jātassarapokkharaṇī. Akakkasāti macchasippikasevālādikakkasarahitā. Apabbhārāti acchinnataṭā",
  "atk-s0514a14:1057_2": "samatitthā. Appaṭigandhikāti apaṭikkūlagandhena udakena samannāgatā. Tatthāti tassā",
  "atk-s0514a14:1057_3": "pokkharaṇiyā. Kheminoti abhayā. “Siṅgū”tiādīni tesaṁ macchānaṁ nāmāni. Kuṇālakāti",
  "atk-s0514a14:1057_4": "kokilā. Citrāti citrapattā. Sikhaṇḍīti uṭṭhitasikhā morā, aññepi vā matthake jātasikhā",
  "atk-s0514a14:1057_5": "pakkhino. Pānāya māyantīti pānāya āyanti. Palāsādāti khaggā. Gavajāti gavayā. Gaṇinoti",
  "atk-s0514a14:1057_6": "gokaṇṇā. Kaṇṇikāti kaṇṇikamigā. Chamāgirīti bhūmisamapatthaṭā piṭṭhipāsāṇā. Pupphavicitrasanthatāti",
  "atk-s0514a14:1057_7": "vicitrapupphasanthatā. Dijābhighuṭṭhāti madhurassarehi dijehi abhighuṭṭhā. Evarūpā",
  "atk-s0514a14:1057_8": "tattha bhūmipabbatāti evaṁ bhagavā kosiyassa assamaṁ vaṇṇeti.",
  "atk-s0514a14:1058": "Idāni hirideviyā tattha pavisanādīni dassetuṁ āha –",
  "atk-s0514a14:1059": "269.",
  "atk-s0514a14:1060": "“Sā suttacā nīladumābhilambitā, vijjū mahāmegharivānupajjatha;",
  "atk-s0514a14:1061": "Tassā susambandhasiraṁ kusāmayaṁ, suciṁ sugandhaṁ ajinūpasevitaṁ;",
  "atk-s0514a14:1062": "Atricca kocchaṁ hirimetadabravi, nisīda kalyāṇi sukhayidamāsanaṁ.",
  "atk-s0514a14:1063": "270.",
  "atk-s0514a14:1064": "“Tassā tadā kocchagatāya kosiyo, yadicchamānāya jaṭājinandharo;",
  "atk-s0514a14:1065": "Navehi pattehi sayaṁ sahūdakaṁ, sudhābhihāsī turito mahāmuni.",
  "atk-s0514a14:1066": "271.",
  "atk-s0514a14:1067": "“Sā taṁ paṭiggayha ubhohi pāṇibhi, iccabravi attamanā jaṭādharaṁ;",
  "atk-s0514a14:1068": "Handāhaṁ etarahi pūjitā tayā, gaccheyyaṁ brahme tidivaṁ jitāvinī.",
  "atk-s0514a14:1069": "272.",
  "atk-s0514a14:1070": "“Sā kosiyenānumatā jutīmatā, udīritā vaṇṇamadena mattā;",
  "atk-s0514a14:1071": "Sakāse gantvāna sahassacakkhuno, ayaṁ sudhā vāsava dehi me jayaṁ.",
  "atk-s0514a14:1072": "273.",
  "atk-s0514a14:1073": "“Tamena sakkopi tadā apūjayi, sahindadevā surakaññamuttamaṁ;",
  "atk-s0514a14:1074": "Sā pañjalī devamanussapūjitā, navamhi kocchamhi yadā upāvisī”ti.",
  "atk-s0514a14:1075_0": "Tattha suttacāti succhavī. Nīladumābhilambitāti nīlesu dumesu abhilambitā hutvā,",
  "atk-s0514a14:1075_1": "taṁ taṁ nīladumasākhaṁ parāmasantīti attho. Mahāmegharivāti tena nimantitā mahāmeghavijju",
  "atk-s0514a14:1075_2": "viya tassa taṁ assamaṁ pāvisi. Tassāti tassā hiriyā. Susambandhasiranti suṭṭhu sambandhasīsaṁ.",
  "atk-s0514a14:1075_3": "Kusāmayanti usīrādimissakakusatiṇamayaṁ. Sugandhanti usīrena ceva aññena sugandhatiṇena",
  "atk-s0514a14:1075_4": "ca missakattā sugandhaṁ. Ajinūpasevitanti upariatthatena ajinacammena upasevitaṁ.",
  "atk-s0514a14:1075_5": "Atricca kocchanti evarūpaṁ kocchāsanaṁ paṇṇasāladvāre attharitvā. Sukhayidamāsananti",
  "atk-s0514a14:1075_6": "sukhaṁ nisīda idamāsanaṁ.",
  "atk-s0514a14:1076_0": "Yanti yāvadatthaṁ. Icchamānāyāti sudhaṁ icchantiyā. Navehi pattehīti taṅkhaṇaññeva",
  "atk-s0514a14:1076_1": "pokkharaṇito ābhatehi allapaduminipattehi. Sayanti sahatthena. Sahūdakanti dakkhiṇodakasahitaṁ.",
  "atk-s0514a14:1076_2": "Sudhābhihāsīti sudhaṁ abhihari. Turitoti somanassavegena turito. Handāti vavassaggatthe",
  "atk-s0514a14:1076_3": "nipāto. Jitāvinīti vijayappattā hutvā.",
  "atk-s0514a14:1077_0": "Anumatāti idāni yathāruciṁ gacchāti anuññātā. Udīritāti tidasapuraṁ gantvā sakkassa",
  "atk-s0514a14:1077_1": "santike ayaṁ sudhāti udīrayi. Surakaññanti devadhītaraṁ. Uttamanti pavaraṁ. Sā pañjalī",
  "atk-s0514a14:1077_2": "devamanussapūjitāti pañjalī devehi ca manussehi ca pūjitā. Yadāti yadā nisīdanatthāya",
  "atk-s0514a14:1077_3": "sakkena dāpite nave kañcanapīṭhasaṅkhāte kocche sā upāvisi, tadā naṁ tattha nisinnaṁ",
  "atk-s0514a14:1077_4": "sakko ca sesadevatā ca pāricchattakapupphādīhi pūjayiṁsu.",
  "atk-s0514a14:1078_0": "Evaṁ sakko taṁ pūjetvā cintesi – “kena nu kho kāraṇena kosiyo sesānaṁ adatvā imissāva",
  "atk-s0514a14:1078_1": "sudhaṁ adāsī”ti. So tassa kāraṇassa jānanatthāya puna mātaliṁ pesesi. Tamatthaṁ āvi",
  "atk-s0514a14:1078_2": "karonto satthā āha –",
  "atk-s0514a14:1079": "274.",
  "atk-s0514a14:1080": "“Tameva saṁsī punadeva mātaliṁ, sahassanetto tidasānamindo;",
  "atk-s0514a14:1081": "Gantvāna vākyaṁ mama brūhi kosiyaṁ, āsāya saddhā siriyā ca kosiya;",
  "atk-s0514a14:1082": "Hirī sudhaṁ kena malattha hetunā”ti.",
  "atk-s0514a14:1083": "Tattha saṁsīti abhāsi. Vākyaṁ mamāti mama vākyaṁ kosiyaṁ brūhi. Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.",
  "atk-s0514a14:1084": "So tassa vacanaṁ sampaṭicchitvā vejayantarathamāruyha agamāsi. Tamatthaṁ pakāsento satthā āha –",
  "atk-s0514a14:1085": "275.",
  "atk-s0514a14:1086": "“Taṁ suplavatthaṁ udatārayī rathaṁ, daddallamānaṁ upakāriyasādisaṁ;",
  "atk-s0514a14:1087": "Jambonadīsaṁ tapaneyyasannibhaṁ, alaṅkataṁ kañcanacittasannibhaṁ.",
  "atk-s0514a14:1088": "276.",
  "atk-s0514a14:1089": "“Suvaṇṇacandettha bahū nipātitā, hatthī gavāssā kikibyagghadīpiyo;",
  "atk-s0514a14:1090": "Eṇeyyakā laṅghamayettha pakkhino, migettha veḷuriyamayā yudhā yutā.",
  "atk-s0514a14:1091": "277.",
  "atk-s0514a14:1092": "“Tatthassarājaharayo ayojayuṁ, dasasatāni susunāgasādise;",
  "atk-s0514a14:1093": "Alaṅkate kañcanajāluracchade, āveḷine saddagame asaṅgite.",
  "atk-s0514a14:1094": "278.",
  "atk-s0514a14:1095": "“Taṁ yānaseṭṭhaṁ abhiruyha mātali, disā imāyo abhinādayittha;",
  "atk-s0514a14:1096": "Nabhañca selañca vanappatiniñca, sasāgaraṁ pabyathayittha mediniṁ.",
  "atk-s0514a14:1097": "279.",
  "atk-s0514a14:1098": "“Sa khippameva upagamma assamaṁ, pāvāramekaṁsakato katañjalī;",
  "atk-s0514a14:1099": "Bahussutaṁ vuddhaṁ vinītavantaṁ, iccabravi mātali devabrāhmaṇaṁ.",
  "atk-s0514a14:1100": "280.",
  "atk-s0514a14:1101": "“Indassa vākyaṁ nisāmehi kosiya, dūto ahaṁ pucchati taṁ purindado;",
  "atk-s0514a14:1102": "Āsāya saddhā siriyā ca kosiya, hirī sudhaṁ kena malattha hetunā”ti.",
  "atk-s0514a14:1103_0": "Tattha taṁ suplavatthanti taṁ vejayantarathaṁ sukhena plavanatthaṁ. Udatārayīti uttāresi",
  "atk-s0514a14:1103_1": "ukkhipitvā gamanasajjamakāsi. Upakāriyasādisanti upakaraṇabhaṇḍehi sadisaṁ, yathā",
  "atk-s0514a14:1103_2": "tassa aggisikhāya samānavaṇṇāni upakaraṇāni jalanti, tatheva jalitanti attho. Jambonadīsanti",
  "atk-s0514a14:1103_3": "jambunadasaṅkhātaṁ rattasuvaṇṇamayaṁ īsaṁ. Kañcanacittasannibhanti, kañcanamayena",
  "atk-s0514a14:1103_4": "sattaratanavicittena aṭṭhamaṅgalena samannāgataṁ. Suvaṇṇacandetthāti suvaṇṇamayā",
  "atk-s0514a14:1103_5": "candakā ettha rathe. Hatthīti suvaṇṇarajatamaṇimayā hatthī. Gavādīsupi eseva nayo.",
  "atk-s0514a14:1103_6": "Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā",
  "atk-s0514a14:1103_7": "ṭhitā. Yudhā yutāti attano attano yudhena saddhiṁ yuttā hutvā dassitā.",
  "atk-s0514a14:1104_0": "Assarājaharayoti harivaṇṇamanomayaassarājāno. Susunāgasādiseti balasampattiyā taruṇanāgasadise.",
  "atk-s0514a14:1104_1": "Kañcanajāluracchadeti kañcanajālamayena uracchadālaṅkārena samannāgate. Āveḷineti",
  "atk-s0514a14:1104_2": "āveḷasaṅkhātehi kaṇṇālaṅkārehi yutte. Saddagameti patodappahāraṁ vinā saddamatteneva",
  "atk-s0514a14:1104_3": "gamanasīle. Asaṅgīteti nissaṅge sīghajave evarūpe assarāje tattha yojesunti attho.",
  "atk-s0514a14:1105_0": "Abhinādayitthāti yānasaddena ekaninnādaṁ akāsi. Vanappatiniñcāti vanappatinī ca vanasaṇḍe",
  "atk-s0514a14:1105_1": "cāti attho. Pabyathayitthāti kampayittha. Tattha ākāsaṭṭhakavimānakampanena nabhakampanaṁ",
  "atk-s0514a14:1105_2": "veditabbaṁ. Pāvāramekaṁsakatoti ekaṁsakatapāvāradibbavattho. Vuddhanti guṇavuddhaṁ.",
  "atk-s0514a14:1105_3": "Vinītavantanti vinītena ācāravattena samannāgataṁ. Iccabravīti rathaṁ ākāse ṭhapetvā",
  "atk-s0514a14:1105_4": "otaritvā evaṁ abravi. Devabrāhmaṇanti devasamaṁ brāhmaṇaṁ.",
  "atk-s0514a14:1106": "So tassa vacanaṁ sutvā gāthamāha –",
  "atk-s0514a14:1107": "281.",
  "atk-s0514a14:1108": "“Andhā sirī maṁ paṭibhāti mātali, saddhā aniccā pana devasārathi.",
  "atk-s0514a14:1109": "Āsā visaṁvādikasammatā hi me, hirī ca ariyamhi guṇe patiṭṭhitā”ti.",
  "atk-s0514a14:1110_0": "Tattha andhāti sippādisampannepi asampannepi bhajanato “andhā”ti maṁ paṭibhāti. Aniccāti",
  "atk-s0514a14:1110_1": "saddhā pana taṁ taṁ vatthuṁ pahāya aññasmiṁ aññasmiṁ uppajjanato hutvā abhāvākārena",
  "atk-s0514a14:1110_2": "“aniccā”ti maṁ paṭibhāti. Visaṁvādikasammatāti āsā pana yasmā dhanatthikā nāvāya",
  "atk-s0514a14:1110_3": "samuddaṁ pakkhanditvā vinaṭṭhapābhatā enti, tasmā “visaṁvādikā”ti maṁ paṭibhāti.",
  "atk-s0514a14:1110_4": "Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.",
  "atk-s0514a14:1111": "Idāni tassā guṇaṁ vaṇṇento āha –",
  "atk-s0514a14:1112": "282.",
  "atk-s0514a14:1113": "“Kumāriyo yācimā gottarakkhitā, jiṇṇā ca yā yā ca sabhattuitthiyo;",
  "atk-s0514a14:1114": "Tā chandarāgaṁ purisesu uggataṁ, hiriyā nivārenti sacittamattano.",
  "atk-s0514a14:1115": "283.",
  "atk-s0514a14:1116": "“Saṅgāmasīse sarasattisaṁyute, parājitānaṁ patataṁ palāyinaṁ;",
  "atk-s0514a14:1117": "Hiriyā nivattanti jahitva jīvitaṁ, te sampaṭicchanti punā hirīmanā.",
  "atk-s0514a14:1118": "284.",
  "atk-s0514a14:1119": "“Velā yathā sāgaravegavārinī, hirāya hi pāpajanaṁ nivārinī;",
  "atk-s0514a14:1120": "Taṁ sabbaloke hirimariyapūjitaṁ, indassa taṁ vedaya devasārathī”ti.",
  "atk-s0514a14:1121_0": "Tattha jiṇṇāti vidhavā. Sabhattūti sasāmikā taruṇitthiyo. Attanoti tā sabbāpi parapurisesu",
  "atk-s0514a14:1121_1": "attano chandarāgaṁ uggataṁ viditvā “ayuttametaṁ amhāka”nti hiriyā sacittaṁ nivārenti,",
  "atk-s0514a14:1121_2": "pāpakammaṁ na karonti. Patataṁ palāyinanti patantānañca palāyantānañca antare. Jahitva",
  "atk-s0514a14:1121_3": "jīvitanti ye hirimanto honti, te attano jīvitaṁ cajitvā hiriyā nivattanti, evaṁ nivattā",
  "atk-s0514a14:1121_4": "ca pana te hirīmanā puna attano sāmikaṁ sampaṭicchanti, amittahatthato mocetvā gaṇhanti.",
  "atk-s0514a14:1121_5": "Pāpajanaṁ nivārinīti pāpato janaṁ nivārinī, ayameva vā pāṭho. Tanti taṁ hiriṁ. Ariyapūjitanti",
  "atk-s0514a14:1121_6": "ariyehi buddhādīhi pūjitaṁ. Indassa taṁ vedayāti yasmā evaṁ mahāguṇā ariyapūjitāvesā,",
  "atk-s0514a14:1121_7": "tasmā taṁ evaṁ uttamā nāmesāti indassa kathehīti.",
  "atk-s0514a14:1122": "Taṁ sutvā mātali gāthamāha –",
  "atk-s0514a14:1123": "285.",
  "atk-s0514a14:1124": "“Ko te imaṁ kosiya diṭṭhimodahi, brahmā mahindo atha vā pajāpati;",
  "atk-s0514a14:1125": "Hirāya devesu hi seṭṭhasammatā, dhītā mahindassa mahesi jāyathā”ti.",
  "atk-s0514a14:1126_0": "Tattha diṭṭhinti “hirī nāma mahāguṇā ariyapūjitā”ti laddhiṁ. Odahīti hadaye pavesesi.",
  "atk-s0514a14:1126_1": "Seṭṭhasammatāti tava santike sudhāya laddhakālato paṭṭhāya indassa santike kañcanāsanaṁ",
  "atk-s0514a14:1126_2": "labhitvā sabbadevatāhi pūjiyamānā uttamasammatā jāyatha.",
  "atk-s0514a14:1127_0": "Evaṁ tasmiṁ kathenteyeva kosiyassa taṅkhaṇaññeva cavanadhammo jāto. Atha naṁ, mātali,",
  "atk-s0514a14:1127_1": "“kosiya āyusaṅkhāro te ossaṭṭho, cavanadhammopi te sampatto, kiṁ te manussalokena,",
  "atk-s0514a14:1127_2": "devalokaṁ gacchāmā”ti tattha netukāmo hutvā gāthamāha –",
  "atk-s0514a14:1128": "286.",
  "atk-s0514a14:1129": "“Handehi dāni tidivaṁ apakkama, rathaṁ samāruyha mamāyitaṁ imaṁ;",
  "atk-s0514a14:1130": "Indo ca taṁ indasagotta kaṅkhati, ajjeva tvaṁ indasahabyataṁ vajā”ti.",
  "atk-s0514a14:1131": "Tattha mamāyitanti piyaṁ manāpaṁ. Indasagottāti purimabhave indena samānagotta. Kaṅkhatīti tavāgamanaṁ icchanto kaṅkhati.",
  "atk-s0514a14:1132_0": "Iti tasmiṁ kosiyena saddhiṁ kathenteyeva kosiyo cavitvā opapātiko devaputto hutvā",
  "atk-s0514a14:1132_1": "āruyha dibbarathe aṭṭhāsi. Atha naṁ, mātali, sakkassa santikaṁ nesi. Sakko taṁ disvāva",
  "atk-s0514a14:1132_2": "tuṭṭhamānaso attano dhītaraṁ hirideviṁ tassa aggamahesiṁ katvā adāsi, aparimāṇamassa",
  "atk-s0514a14:1132_3": "issariyaṁ ahosi. Tamatthaṁ viditvā “anomasattānaṁ kammaṁ nāma evaṁ visujjhatī”ti",
  "atk-s0514a14:1132_4": "satthā osānagāthamāha –",
  "atk-s0514a14:1133": "287.",
  "atk-s0514a14:1134": "“Evaṁ visujjhanti apāpakammino, atho suciṇṇassa phalaṁ na nassati;",
  "atk-s0514a14:1135": "Ye keci maddakkhu sudhāya bhojanaṁ, sabbeva te indasahabyataṁ gatā”ti.",
  "atk-s0514a14:1136_0": "Tattha apāpakamminoti apāpakammā sattā evaṁ visujjhanti ye keci maddakkhūti ye keci",
  "atk-s0514a14:1136_1": "sattā tasmiṁ himavantapadese tadā kosiyena hiriyā dīyamānaṁ sudhābhojanaṁ addasaṁsu.",
  "atk-s0514a14:1136_2": "Sabbeva teti te sabbepi taṁ dānaṁ anumoditvā cittaṁ pasādetvā indasahabyataṁ gatāti.",
  "atk-s0514a14:1137_0": "Satthā imaṁ dhammadesanaṁ āharitvā “na, bhikkhave, idāneva, pubbepetaṁ adānābhirataṁ",
  "atk-s0514a14:1137_1": "thaddhamacchariyaṁ samānaṁ ahaṁ damesiṁyevā”ti vatvā jātakaṁ samodhānesi “tadā hirī",
  "atk-s0514a14:1137_2": "devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando,",
  "atk-s0514a14:1137_3": "sūriyo kassapo, cando moggallāno, nārado sāriputto, sakko ahameva ahosi”nti.",
  "atk-s0514a14:1138": "Sudhābhojanajātakavaṇṇanā tatiyā.",
  "atk-s0514a14:1140": "[536] 4. Kuṇālajātakavaṇṇanā",
  "atk-s0514a14:1141_0": "Evamakkhāyatīti idaṁ satthā kuṇāladahe viharanto anabhiratipīḷite pañcasate bhikkhū",
  "atk-s0514a14:1141_1": "ārabbha kathesi. Tatrāyaṁ anupubbikathā – sākiyakoliyā kira kapilavatthunagarassa",
  "atk-s0514a14:1141_2": "ca koliyanagarassa ca antare rohiṇiṁ nāma nadiṁ ekenevāvaraṇena bandhāpetvā sassāni",
  "atk-s0514a14:1141_3": "kārenti. Atha jeṭṭhamūlamāse sassesu milāyantesu ubhayanagaravāsīnampi kammakārā",
  "atk-s0514a14:1141_4": "sannipatiṁsu. Tattha koliyanagaravāsino vadiṁsu – “idaṁ udakaṁ ubhayato nīhariyamānaṁ",
  "atk-s0514a14:1141_5": "neva tumhākaṁ, na amhākaṁ pahossati, amhākaṁ pana sassaṁ ekaudakeneva nipphajjissati,",
  "atk-s0514a14:1141_6": "idaṁ udakaṁ amhākaṁ dethā”ti. Kapilavatthuvāsino vadiṁsu – “tumhesu koṭṭhe pūretvā",
  "atk-s0514a14:1141_7": "ṭhitesu mayaṁ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā",
  "atk-s0514a14:1141_8": "tumhākaṁ gharadvāre vicarituṁ, amhākampi sassaṁ ekeneva udakena nipphajjissati, idaṁ",
  "atk-s0514a14:1141_9": "udakaṁ amhākaṁ dethā”ti. “Na mayaṁ dassāmā”ti? “Mayampi na dassāmā”ti. Evaṁ kalahaṁ",
  "atk-s0514a14:1141_10": "vaḍḍhetvā eko uṭṭhāya ekassa pahāraṁ adāsi, sopi aññassāti evaṁ aññamaññaṁ paharitvā",
  "atk-s0514a14:1141_11": "rājakulānaṁ jātiṁ ghaṭṭetvā kalahaṁ pavattesuṁ.",
  "atk-s0514a14:1142_0": "Koliyakammakārā vadanti – “tumhe kapilavatthuvāsike sākiyadārake gahetvā gajjatha,",
  "atk-s0514a14:1142_1": "ye soṇasiṅgālādayo viya attano bhaginīhi saddhiṁ vasiṁsu, etesaṁ hatthiassādayo vā",
  "atk-s0514a14:1142_2": "phalakāvudhāni vā amhākaṁ kiṁ karissantī”ti? Sākiyakammakārā vadanti – “tumhe dāni",
  "atk-s0514a14:1142_3": "kuṭṭhino dārake gahetvā gajjatha, ye anāthā niggatikā tiracchānā viya kolarukkhe",
  "atk-s0514a14:1142_4": "vasiṁsu, etesaṁ hatthiassādayo vā phalakāvudhāni vā amhākaṁ kiṁ karissantī”ti? Te",
  "atk-s0514a14:1142_5": "gantvā tasmiṁ kamme niyuttaamaccānaṁ kathesuṁ, amaccā rājakulānaṁ kathesuṁ. Tato",
  "atk-s0514a14:1142_6": "sākiyā “bhaginīhi saddhiṁ saṁvāsikānaṁ thāmañca balañca dassessāmā”ti yuddhasajjā",
  "atk-s0514a14:1142_7": "nikkhamiṁsu. Koliyāpi “kolarukkhavāsīnaṁ thāmañca balañca dassessāmā”ti yuddhasajjā",
  "atk-s0514a14:1142_8": "nikkhamiṁsu. Apare panācariyā “sākiyakoliyānaṁ dāsīsu udakatthāya nadiṁ gantvā cumbaṭāni",
  "atk-s0514a14:1142_9": "bhūmiyaṁ nikkhipitvā sukhakathāya sannisinnāsu ekissā cumbaṭaṁ ekā sakasaññāya gaṇhi,",
  "atk-s0514a14:1142_10": "taṁ nissāya ‘mama cumbaṭaṁ, tava cumbaṭa’nti kalahe pavatte kamena ubhayanagaravāsino",
  "atk-s0514a14:1142_11": "dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṁsū”ti",
  "atk-s0514a14:1142_12": "vadanti. Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.",
  "atk-s0514a14:1143_0": "Te pana sāyanhasamaye yuddhasajjā nikkhamissantīti tasmiṁ samaye bhagavā sāvatthiyaṁ",
  "atk-s0514a14:1143_1": "viharanto paccūsasamaye lokaṁ volokento ime evaṁ yuddhasajje nikkhante addasa, disvā",
  "atk-s0514a14:1143_2": "ca “mayi gate esa kalaho vūpasamissati nu kho, no”ti upadhārento “ahamettha gantvā",
  "atk-s0514a14:1143_3": "kalahavūpasamatthaṁ tīṇi jātakāni kathessāmi, tato kalaho vūpasamissati, atha sāmaggidīpanatthāya",
  "atk-s0514a14:1143_4": "dve jātakāni kathetvā attadaṇḍasuttaṁ desessāmi, desanaṁ sutvā ubhayanagaravāsino",
  "atk-s0514a14:1143_5": "aḍḍhateyyāni aḍḍhateyyāni kumārasatāni dassanti, ahaṁ te pabbājessāmi, mahanto samāgamo",
  "atk-s0514a14:1143_6": "bhavissatī”ti sanniṭṭhānaṁ katvā pātova sarīrapaṭijagganaṁ katvā sāvatthiyaṁ piṇḍāya",
  "atk-s0514a14:1143_7": "caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā",
  "atk-s0514a14:1143_8": "sayameva pattacīvaramādāya dvinnaṁ senānaṁ antare ākāse pallaṅkaṁ ābhujitvā tesaṁ",
  "atk-s0514a14:1143_9": "saṁvegajananatthaṁ divā andhakāraṁ kātuṁ kesaraṁsiyo vissajjento nisīdi. Atha nesaṁ",
  "atk-s0514a14:1143_10": "saṁviggamānasānaṁ attānaṁ dassento chabbaṇṇā buddharaṁsiyo vissajjesi. Kapilavatthuvāsinopi",
  "atk-s0514a14:1143_11": "bhagavantaṁ disvā “amhākaṁ ñātiseṭṭho satthā āgato, diṭṭho nu kho tena amhākaṁ kalahakaraṇabhāvo”ti",
  "atk-s0514a14:1143_12": "cintetvā “na kho pana sakkā satthari āgate amhehi parassa sarīre satthaṁ pātetuṁ,",
  "atk-s0514a14:1143_13": "koliyanagaravāsino amhe hanantu vā bajjhantu vā”ti āvudhāni chaḍḍesuṁ. Koliyanagaravāsinopi tatheva akaṁsu.",
  "atk-s0514a14:1144_0": "Atha bhagavā otaritvā ramaṇīye padese vālukapuline paññattavarabuddhāsane nisīdi",
  "atk-s0514a14:1144_1": "anopamāya buddhasiriyā virocamāno. Tepi rājāno bhagavantaṁ vanditvā nisīdiṁsu. Atha",
  "atk-s0514a14:1144_2": "ne satthā jānantova “kasmā āgatattha, mahārājā”ti pucchi. “Neva, bhante, nadidassanatthāya,",
  "atk-s0514a14:1144_3": "na kīḷanatthāya, apica kho pana imasmiṁ ṭhāne saṅgāmaṁ paccupaṭṭhāpetvā āgatamhā”ti.",
  "atk-s0514a14:1144_4": "“Kiṁ nissāya vo kalaho, mahārājā”ti? “Udakaṁ nissāya bhante”ti. “Udakaṁ kiṁ agghati",
  "atk-s0514a14:1144_5": "mahārājā”ti? “Appagghaṁ, bhante”ti. “Pathavī nāma kiṁ agghati, mahārājā”ti? “Anagghā,",
  "atk-s0514a14:1144_6": "bhante”ti. “Khattiyā kiṁ agghanti, mahārājā”ti? “Khattiyā nāma anagghā, bhante”ti.",
  "atk-s0514a14:1144_7": "“Appagghaṁ udakaṁ nissāya kasmā anagghe khattiye nāsetha, mahārāja, kalahasmiñhi",
  "atk-s0514a14:1144_8": "assādo nāma natthi, kalahavasena hi mahārājā ekāya rukkhadevatāya kāḷasīhena saddhiṁ",
  "atk-s0514a14:1144_9": "baddhāghāto sakalampi imaṁ kappaṁ anuppattoyevā”ti vatvā phandanajātakaṁ kathesi.",
  "atk-s0514a14:1144_10": "Tato “parapattiyena nāma mahārājā na bhavitabbaṁ, parapattiyā hi hutvā ekassa sasassa",
  "atk-s0514a14:1144_11": "kathāya tiyojanasahassavitthate himavante catuppadagaṇā mahāsamuddaṁ pakkhandino",
  "atk-s0514a14:1144_12": "ahesuṁ, tasmā parapattiyena na bhavitabba”nti vatvā daddarajātakaṁ kathesi. Tato",
  "atk-s0514a14:1144_13": "“kadāci mahārājā dubbalopi mahabbalassa randhaṁ passati, kadāci mahabbalopi dubbalassa",
  "atk-s0514a14:1144_14": "randhaṁ passati, laṭukikāpi hi sakuṇikā hatthināgaṁ ghātesī”ti vatvā laṭukikajātakaṁ",
  "atk-s0514a14:1144_15": "kathesi. Evaṁ kalahavūpasamanatthāya tīṇi jātakāni kathetvā sāmaggiparidīpanatthāya",
  "atk-s0514a14:1144_16": "dve jātakāni kathesi. “Samaggānañhi mahārājā koci otāraṁ nāma passituṁ na sakkotī”ti",
  "atk-s0514a14:1144_17": "vatvā rukkhadhammajātakaṁ kathesi. Tato “samaggānaṁ mahārājā koci vivaraṁ passituṁ",
  "atk-s0514a14:1144_18": "nāsakkhi, yadā pana aññamaññaṁ vivādamakaṁsu, atha ne eko nesādaputto jīvitakkhayaṁ",
  "atk-s0514a14:1144_19": "pāpetvā ādāya gato, vivāde assādo nāma natthī”ti vatvā vaṭṭakajātakaṁ kathesi. Evaṁ",
  "atk-s0514a14:1144_20": "imāni pañca jātakāni kathetvā avasāne attadaṇḍasuttaṁ kathesi.",
  "atk-s0514a14:1145_0": "Atha rājāno pasannā “sace satthā nāgamissa, mayaṁ aññamaññaṁ vadhitvā lohitanadiṁ",
  "atk-s0514a14:1145_1": "pavattayissāma, satthāraṁ nissāya no jīvitaṁ laddhaṁ. Sace pana satthā agāraṁ ajjhāvasissa,",
  "atk-s0514a14:1145_2": "dvisahassadīpaparivāraṁ catumahādīparajjaṁ hatthagataṁ abhavissa, atirekasahassaṁ",
  "atk-s0514a14:1145_3": "kho panassa puttā abhavissaṁsu, tato khattiyaparivārova avicarissa, taṁ kho panesa",
  "atk-s0514a14:1145_4": "sampattiṁ pahāya nikkhamitvā sambodhiṁ patto, idānipi khattiyaparivārova vicaratū”ti",
  "atk-s0514a14:1145_5": "ubhayanagaravāsino aḍḍhateyyāni aḍḍhateyyāni kumārasatāni adaṁsu. Bhagavā te pabbājetvā",
  "atk-s0514a14:1145_6": "mahāvanaṁ agamāsi. Punadivasato paṭṭhāya tehi parivuto ekadā kapilavatthunagare ekadā",
  "atk-s0514a14:1145_7": "koliyanagareti dvīsu nagaresu piṇḍāya carati. Ubhayanagaravāsino mahāsakkāraṁ kariṁsu.",
  "atk-s0514a14:1145_8": "Tesaṁ garugāravena na attano ruciyā pabbajitānaṁ anabhirati uppajji. Purāṇadutiyikāyopi",
  "atk-s0514a14:1145_9": "nesaṁ anabhiratijananatthāya taṁ taṁ vatvā sāsanaṁ pesesuṁ. Te atirekataraṁ ukkaṇṭhiṁsu.",
  "atk-s0514a14:1145_10": "Bhagavā āvajjento tesaṁ anabhiratabhāvaṁ ñatvā “ime bhikkhū mādisena buddhena saddhiṁ",
  "atk-s0514a14:1145_11": "ekato vasantā ukkaṇṭhanti, kathaṁ rūpā nu kho tesaṁ dhammakathā sappāyā”ti upadhārento",
  "atk-s0514a14:1145_12": "kuṇāladhammadesanaṁ passi. Athassa etadahosi – “ahaṁ ime bhikkhū himavantaṁ netvā",
  "atk-s0514a14:1145_13": "kuṇālakathāya nesaṁ mātugāmadosaṁ pakāsetvā anabhiratiṁ haritvā sotāpattimaggaṁ dassāmī”ti.",
  "atk-s0514a14:1146_0": "So pubbaṇhasamayaṁ nivāsetvā pattacīvaramādāya kapilavatthuṁ piṇḍāya caritvā pacchābhattaṁ",
  "atk-s0514a14:1146_1": "piṇḍapātapaṭikkanto bhattakiccavelāyameva te pañcasate bhikkhū āmantetvā “diṭṭhapubbo",
  "atk-s0514a14:1146_2": "vo, bhikkhave, ramaṇīyo himavantapadeso”ti pucchi. “Nohetaṁ, bhante”ti. “Gacchissatha",
  "atk-s0514a14:1146_3": "pana himavantacārika”nti? “Bhante, aniddhimanto mayaṁ kathaṁ gamissāmā”ti. “Sace",
  "atk-s0514a14:1146_4": "pana vo koci gahetvā gaccheyya, gaccheyyāthā”ti? “Āma, bhante”ti. Satthā sabbepi",
  "atk-s0514a14:1146_5": "te attano iddhiyā gahetvā ākāse uppatitvā himavantaṁ gantvā gaganatale ṭhitova ramaṇīye",
  "atk-s0514a14:1146_6": "himavantapadese kañcanapabbataṁ rajatapabbataṁ maṇipabbataṁ hiṅgulikapabbataṁ añjanapabbataṁ",
  "atk-s0514a14:1146_7": "sānupabbataṁ phalikapabbatanti nānāvidhe pabbate, pañca mahānadiyo, kaṇṇamuṇḍakaṁ",
  "atk-s0514a14:1146_8": "rathakāraṁ sīhapapātaṁ chaddantaṁ tiyaggaḷaṁ anotattaṁ kuṇāladahanti satta dahe dassesi.",
  "atk-s0514a14:1146_9": "Himavanto ca nāma mahā pañcayojanasatubbedho tiyojanasahassavitthato, tassa imaṁ",
  "atk-s0514a14:1146_10": "ramaṇīyaṁ ekadesaṁ attano ānubhāvena dassesi. Tattha katanivāsāni sīhabyagghahatthikulādīni",
  "atk-s0514a14:1146_11": "catuppadānipi ekadesato dassesi. Tattha ārāmarāmaṇeyyakādīni pupphūpagaphalūpage",
  "atk-s0514a14:1146_12": "rukkhe nānāvidhe sakuṇasaṅghe jalajathalajapupphāni himavantassa puratthimapasse",
  "atk-s0514a14:1146_13": "suvaṇṇatalaṁ, pucchimapasse hiṅgulatalaṁ dassesi. Imesaṁ rāmaṇeyyakānaṁ diṭṭhakālato",
  "atk-s0514a14:1146_14": "paṭṭhāya tesaṁ bhikkhūnaṁ purāṇadutiyikāsu chandarāgo pahīno.",
  "atk-s0514a14:1147_0": "Atha satthā te bhikkhū gahetvā ākāsato otaritvā himavantapacchimapasse saṭṭhiyojanike",
  "atk-s0514a14:1147_1": "manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya",
  "atk-s0514a14:1147_2": "tehi bhikkhūhi parivuto chabbaṇṇarasmiyo vissajjento aṇṇavakucchiṁ khobhetvā jalamāno",
  "atk-s0514a14:1147_3": "sūriyo viya nisīditvā madhurassaraṁ nicchārento te bhikkhū āmantesi – “bhikkhave,",
  "atk-s0514a14:1147_4": "imasmiṁ himavante tumhehi adiṭṭhapubbaṁ pucchathā”ti. Tasmiṁ khaṇe dve citrakokilā",
  "atk-s0514a14:1147_5": "ubhosu koṭīsu daṇḍakaṁ mukhena ḍaṁsitvā majjhe attano sāmikaṁ nisīdāpetvā aṭṭha citrakokilā",
  "atk-s0514a14:1147_6": "purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari",
  "atk-s0514a14:1147_7": "chāyaṁ katvā evaṁ citrakokilaṁ parivāretvā ākāsenāgacchanti. Atha te bhikkhū taṁ",
  "atk-s0514a14:1147_8": "sakuṇasaṅghaṁ disvā satthāraṁ pucchiṁsu – “ke nāmete, bhante sakuṇā”ti? “Bhikkhave,",
  "atk-s0514a14:1147_9": "esa mama porāṇako vaṁso, mayā ṭhapitā paveṇī, maṁ tāva pubbe evaṁ paricariṁsu, tadā",
  "atk-s0514a14:1147_10": "panesa sakuṇagaṇo mahā ahosi, aḍḍhuḍḍhāni dijakaññāsahassāni maṁ paricariṁsu. Anupubbena",
  "atk-s0514a14:1147_11": "parihāyitvā idāni ettako jāto”ti. “Kathaṁ evarūpe pana, bhante, vanasaṇḍe etā dijakaññāyo",
  "atk-s0514a14:1147_12": "tumhe paricariṁsū”ti? Atha nesaṁ satthā “tena hi, bhikkhave, suṇāthā”ti satiṁ upaṭṭhāpetvā",
  "atk-s0514a14:1147_13": "atītaṁ āharitvā dassento āha –",
  "atk-s0514a14:1148_0": "“Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṁsarurucamarapasadakhaggagokaṇṇasīhabyagghadīpiacchakokataracchauddārakadali-",
  "atk-s0514a14:1148_1": "migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe",
  "atk-s0514a14:1148_2": "issamigasākhamigasarabhamigaeṇīmigavātamigapasadamigapurisālukimpurisayakkharakkha-",
  "atk-s0514a14:1148_3": "sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe",
  "atk-s0514a14:1148_4": "añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese",
  "atk-s0514a14:1148_5": "evarūpe khalu, bho, ramme vanasaṇḍe kuṇālo nāma sakuṇo paṭivasati ativiya citto ativiya",
  "atk-s0514a14:1148_6": "cittapattacchadano”.",
  "atk-s0514a14:1149_0": "“Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo,",
  "atk-s0514a14:1149_1": "atha khalu, bho, dve dijakaññāyo kaṭṭhaṁ mukhena ḍaṁsitvā taṁ kuṇālaṁ sakuṇaṁ majjhe",
  "atk-s0514a14:1149_2": "nisīdāpetvā uḍḍentimā naṁ kuṇālaṁ sakuṇaṁ addhānapariyāyapathe kilamatho ubbāhetthā”ti.",
  "atk-s0514a14:1150": "“Pañcasatā dijakaññāyo heṭṭhato heṭṭhato uḍḍenti ‘sacāyaṁ kuṇālo sakuṇo āsanā paripatissati, mayaṁ taṁ pakkhehi paṭiggahessāmā’ti.",
  "atk-s0514a14:1151": "“Pañcasatā dijakaññāyo uparūpari uḍḍenti ‘mā naṁ kuṇālaṁ sakuṇaṁ ātapo paritāpesī’ti.",
  "atk-s0514a14:1152": "“Pañcasatā dijakaññāyo ubhatopassena uḍḍenti ‘mā naṁ kuṇālaṁ sakuṇaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1153_0": "“Pañcasatā dijakaññāyo purato purato uḍḍenti ‘mā naṁ kuṇālaṁ sakuṇaṁ gopālakā vā",
  "atk-s0514a14:1153_1": "pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena",
  "atk-s0514a14:1153_2": "vā pāṇinā vā leḍḍunā vā daṇḍena vā satthena vā sakkharāhi vā pahāraṁ adaṁsu, māyaṁ",
  "atk-s0514a14:1153_3": "kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi",
  "atk-s0514a14:1153_4": "vā balavantehi vā pakkhīhi saṅgamesī’ti.",
  "atk-s0514a14:1154": "“Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṁ kuṇālo sakuṇo āsane pariyukkaṇṭhī’ti.",
  "atk-s0514a14:1155": "“Pañcasatā dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ kuṇālo sakuṇo khudāya parikilamitthā’ti.",
  "atk-s0514a14:1156_0": "“Atha khalu, bho, tā dijakaññāyo taṁ kuṇālaṁ sakuṇaṁ ārāmeneva ārāmaṁ, uyyāneneva",
  "atk-s0514a14:1156_1": "uyyānaṁ, nadītittheneva nadītitthaṁ, pabbatasikhareneva pabbatasikharaṁ, ambavaneneva",
  "atk-s0514a14:1156_2": "ambavanaṁ, jambuvaneneva jambuvanaṁ, labujavaneneva labujavanaṁ, nāḷikerasañcāriyeneva",
  "atk-s0514a14:1156_3": "nāḷikerasañcāriyaṁ khippameva abhisambhonti ratitthāya.",
  "atk-s0514a14:1157_0": "“Atha khalu, bho, kuṇālo sakuṇo tāhi dijakaññāhi divasaṁ paribyūḷho evaṁ apasādeti",
  "atk-s0514a14:1157_1": "‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo",
  "atk-s0514a14:1157_2": "katassa appaṭikārikāyo anilo viya yenakāmaṁgamāyo”’ ti.",
  "atk-s0514a14:1158_0": "Tatrāyaṁ atthavaṇṇanā – bhikkhave, so vanasaṇḍo evaṁ akkhāyati evañca anusūyati.",
  "atk-s0514a14:1158_1": "Kinti? Sabbosadhadharaṇidhareti vitthāro. Tattha sabbosadhadharaṇidhareti mūlatacapattapupphādisabbosadhadharāya",
  "atk-s0514a14:1158_2": "dharaṇiyā samannāgateti attho, sabbosadhayutto vā dharaṇidharo. So hi padeso sabbosadhadharaṇidharoti",
  "atk-s0514a14:1158_3": "evamakkhāyati evañca anusūyati, tasmiṁ vanasaṇḍeti vuttaṁ hoti. Sesapadayojanāyapi",
  "atk-s0514a14:1158_4": "eseva nayo. Nekapupphamālyavitateti anekehi phalatthāya uppannapupphehi ceva piḷandhanamālyehi",
  "atk-s0514a14:1158_5": "ca vitate. Rurūti suvaṇṇavaṇṇā migā. Uddārāti uddā. Biḷārāti mahābiḷārā. Nelamaṇḍalaṁ",
  "atk-s0514a14:1158_6": "vuccati taruṇabhiṅkacchāpamaṇḍalaṁ. Mahāvarāhāti mahāhatthino, ākiṇṇanelamaṇḍalamahāvarāhena",
  "atk-s0514a14:1158_7": "gocariyādibhedena dasavidhena nāgakulena ceva kareṇusaṅghena ca adhivuṭṭheti attho.",
  "atk-s0514a14:1158_8": "Issamigāti kāḷasīhā. Vātamigāti mahāvātamigā. Pasadamigāti citramigā. Purisālūti",
  "atk-s0514a14:1158_9": "vaḷavāmukhayakkhiniyo. Kimpurisāti devakinnaracandakinnaradumakinnaradaṇḍamāṇavakakonti-",
  "atk-s0514a14:1158_10": "sakuṇakaṇṇapāvuraṇādibhedā kinnarā. Amajjavamañjarīdharapahaṭṭhapupphaphusitaggānekapādapagaṇavitateti",
  "atk-s0514a14:1158_11": "makuladharehi ceva mañjarīdharehi ca supupphitehi ca aggamattapupphitehi ca anekehi",
  "atk-s0514a14:1158_12": "pādapagaṇehi vitate. Vāraṇā nāma hatthiliṅgasakuṇā. Celāvakātipi ete sakuṇāyeva.",
  "atk-s0514a14:1158_13": "Hemañca kanakañcāti dve suvaṇṇajātiyo. Etehi añjanādīhi anekadhātusatehi anekehi",
  "atk-s0514a14:1158_14": "vaṇṇadhāturāsīhi vinaddhapaṭimaṇḍitapadese. Bhoti dhammālapanamattametaṁ. Cittoti",
  "atk-s0514a14:1158_15": "mukhatuṇḍakepi heṭṭhāudarabhāgepi citrova.",
  "atk-s0514a14:1159_0": "Aḍḍhuḍḍhānīti aḍḍhacatutthāni, tīṇi sahassāni pañceva satānīti attho. Addhānapariyāyapatheti",
  "atk-s0514a14:1159_1": "addhānasaṅkhāte gamanamagge. Ubbāhetthāti bādhayittha. Upapphusīti upagantvā phusi.",
  "atk-s0514a14:1159_2": "Pahāraṁ adaṁsūti ettha “mā na”nti padassa sāmivasena attho veditabbo. Saṅgamesīti",
  "atk-s0514a14:1159_3": "samāgacchi. Saṇhāhīti maṭṭhāhi. Sakhilāhīti piyāhi. Mañjūhīti sakhilāhi. Madhurāhīti",
  "atk-s0514a14:1159_4": "madhurassarāhi. Samudācarantiyoti gandhabbakaraṇavasena paricarantiyo. Anekarukkhavividhavikatiphalanti",
  "atk-s0514a14:1159_5": "anekehi rukkhehi vividhavikatiphalaṁ. Ārāmeneva ārāmanti pupphārāmādīsu aññatarena",
  "atk-s0514a14:1159_6": "ārāmeneva aññataraṁ ārāmaṁ nentīti attho. Uyyānādīsupi eseva nayo. Nāḷikerasañcāriyenevāti",
  "atk-s0514a14:1159_7": "nāḷikeravaneneva aññaṁ nāḷikeravanaṁ. Atisambhontīti evaṁ netvā tattha naṁ khippaññeva",
  "atk-s0514a14:1159_8": "ratitthāya pāpuṇanti.",
  "atk-s0514a14:1160_0": "Divasaṁ paribyūḷhoti sakaladivasaṁ paribyūḷho. Apasādetīti tā kira taṁ evaṁ divasaṁ",
  "atk-s0514a14:1160_1": "paricaritvā nivāsarukkhe otāretvā parivāretvā rukkhasākhāsu nisīditvā “appeva nāma",
  "atk-s0514a14:1160_2": "madhuravacanaṁ labheyyāmā”ti patthayantiyo iminā uyyojitakāle attano vasanaṭṭhānaṁ",
  "atk-s0514a14:1160_3": "gamissāmāti vasanti. Kuṇālarājā pana tā uyyojento “nassathā”tiādivacanehi apasādeti.",
  "atk-s0514a14:1160_4": "Tattha nassathāti gacchatha. Vinassathāti sabbatobhāgena nassatha. Gehe dhanadhaññādīnaṁ",
  "atk-s0514a14:1160_5": "nāsanena coriyo, bahumāyatāya dhuttiyo, naṭṭhassatitāya asatiyo, anavaṭṭhitacittatāya",
  "atk-s0514a14:1160_6": "lahucittāyo, katavināsanena mittadubbhitāya katassa appaṭikārikāyoti.",
  "atk-s0514a14:1161_0": "Evañca pana vatvā “iti kho, bhikkhave, ahaṁ tiracchānagatopi itthīnaṁ akataññutaṁ",
  "atk-s0514a14:1161_1": "bahumāyataṁ anācārataṁ dussīlatañca jānāmi, tadāpāhaṁ tāsaṁ vase avattitvā tā eva",
  "atk-s0514a14:1161_2": "attano vase vattemī”ti imāya kathāya tesaṁ bhikkhūnaṁ anabhiratiṁ haritvā satthā",
  "atk-s0514a14:1161_3": "tuṇhī ahosi. Tasmiṁ khaṇe dve kāḷakokilā sāmikaṁ daṇḍakena ukkhipitvā heṭṭhābhāgādīsu",
  "atk-s0514a14:1161_4": "catasso catasso hutvā taṁ padesaṁ āgamiṁsu. Te bhikkhū tāpi disvā satthāraṁ pucchiṁsu.",
  "atk-s0514a14:1161_5": "Satthā “pubbe, bhikkhave, mama sahāyo puṇṇamukho nāma phussakokilo ahosi, tassāyaṁ",
  "atk-s0514a14:1161_6": "vaṁso”ti vatvā purimanayeneva tehi bhikkhūhi pucchito āha –",
  "atk-s0514a14:1162": "“Tasseva khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo”ti.",
  "atk-s0514a14:1163_0": "Tattha suṭṭhu sukhumasaṇhasalilatāya susukhumasunipuṇā, giri etāsaṁ pabhavoti girippabhavā,",
  "atk-s0514a14:1163_1": "himavantato sandamānaharitatiṇamissaoghatāya haritā, kuṇāladahaṁ upagamanena upayantiyoti",
  "atk-s0514a14:1163_2": "susukhumasunipuṇagirippabhavaharitupayantiyo, evarūpā nadiyo yasmiṁ sandantīti attho.",
  "atk-s0514a14:1164": "Idāni yaṁ kuṇāladahaṁ tā upayanti, tattha pupphāni vaṇṇento āha –",
  "atk-s0514a14:1165": "“Uppalapadumakumudanalinasatapattasogandhikamandālakasampativiruḷha- suciganṭhamanuññamāvakappadese”ti.",
  "atk-s0514a14:1166_0": "Tattha uppalanti nīluppalaṁ. Nalinanti setapadumaṁ. Satapattanti paripuṇṇasatapattapadumaṁ.",
  "atk-s0514a14:1166_1": "Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya",
  "atk-s0514a14:1166_2": "māvakena ca padesena samannāgateti attho.",
  "atk-s0514a14:1167": "Idāni tasmiṁ dahe rukkhādayo vaṇṇento āha –",
  "atk-s0514a14:1168_0": "“Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane",
  "atk-s0514a14:1168_1": "kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra-",
  "atk-s0514a14:1168_2": "kanaverakoraṇḍakakoviḷārakiṁsukayodhikavanamallikamanaṅgaṇamanavajjabhaṇḍisurucira-",
  "atk-s0514a14:1168_3": "bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate",
  "atk-s0514a14:1168_4": "atimuttakasaṁkusumitalatāvitatapaṭimaṇḍitappadese haṁsapilavakādambakāraṇḍavābhinadite",
  "atk-s0514a14:1168_5": "vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese",
  "atk-s0514a14:1168_6": "– evarūpe khalu, bho, ramme vanasaṇḍe puṇṇamukho nāma phussakokilo pativasati ativiya",
  "atk-s0514a14:1168_7": "madhuragiro vilāsitanayano mattakkho.",
  "atk-s0514a14:1169_0": "“Tasseva khalu, bho, puṇṇamukhassa phussakokilassa aḍḍhuḍḍhāni itthisatāni paricārikā",
  "atk-s0514a14:1169_1": "dijakaññāyo. Atha khalu, bho, dve dijakaññāyo kaṭṭhaṁ mukhena ḍaṁsitvā taṁ puṇṇamukhaṁ",
  "atk-s0514a14:1169_2": "phussakokilaṁ majjhe nisīdāpetvā uḍḍenti ‘mā naṁ puṇṇamukhaṁ phussakokilaṁ addhānapariyāyapathe",
  "atk-s0514a14:1169_3": "kilamatho ubbāhetthā’ti.",
  "atk-s0514a14:1170": "“Paññāsa dijakaññāyo heṭṭhato heṭṭhato uḍḍenti ‘sacāyaṁ puṇṇamukho phussakokilo sakuṇo āsanā paripatissati, mayaṁ taṁ pakkhehi paṭiggahessāmā’ti.",
  "atk-s0514a14:1171": "“Paññāsa dijakaññāyo uparūpari uḍḍenti ‘mā naṁ puṇṇamukhaṁ phussakokilaṁ ātapo paritāpesī’ti.",
  "atk-s0514a14:1172": "“Paññāsa paññāsa dijakaññāyo ubhatopassena uḍḍenti ‘mānaṁ puṇṇamukhaṁ phussakokilaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1173_0": "“Paññāsa dijakaññāyo purato purato uḍḍenti ‘mā naṁ puṇṇamukhaṁ phussakokilaṁ gopālakā",
  "atk-s0514a14:1173_1": "vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya",
  "atk-s0514a14:1173_2": "vā pāṇinā vā leḍḍunā vā daṇḍena vā satthena vā sakkharāhi vā pahāramadaṁsu, māyaṁ",
  "atk-s0514a14:1173_3": "puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā",
  "atk-s0514a14:1173_4": "pāsāṇehi vā balavantehi vā pakkhīhi saṅgamesī’ti.",
  "atk-s0514a14:1174": "“Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṁ puṇṇamukho phussakokilo āsane pariyukkaṇṭhī’ti.",
  "atk-s0514a14:1175": "“Paññāsa dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ puṇṇamukho phussakokilo khudāya parikilamitthā’ti.",
  "atk-s0514a14:1176_0": "“Atha khalu, bho, tā dijakaññāyo taṁ puṇṇamukhaṁ phussakokilaṁ ārāmeneva ārāmaṁ,",
  "atk-s0514a14:1176_1": "uyyāneneva uyyānaṁ, nadītittheneva nadītitthaṁ, pabbatasikhareneva pabbatasikharaṁ,",
  "atk-s0514a14:1176_2": "ambavaneneva ambavanaṁ, jambuvaneneva jambuvanaṁ, labujavaneneva labujavanaṁ, nāḷikerasañcāriyeneva",
  "atk-s0514a14:1176_3": "nāḷikerasañcāriyaṁ khippameva abhisambhonti ratitthāya.",
  "atk-s0514a14:1177_0": "“Atha khalu, bho, puṇṇamukho phussakokilo tāhi dijakaññāhi divasaṁ paribyūḷho evaṁ",
  "atk-s0514a14:1177_1": "pasaṁsati ‘sādhu sādhu, bhaginiyo, etaṁ kho bhaginiyo tumhākaṁ patirūpaṁ kuladhītānaṁ,",
  "atk-s0514a14:1177_2": "yaṁ tumhe bhattāraṁ paricareyyāthā’ti.",
  "atk-s0514a14:1178_0": "“Atha khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṁsu",
  "atk-s0514a14:1178_1": "kho kuṇālassa sakuṇassa paricārikā dijakaññāyo taṁ puṇṇamukhaṁ phussakokilaṁ dūratova",
  "atk-s0514a14:1178_2": "āgacchantaṁ, disvāna yena puṇṇamukho phussakokilo tenupasaṅkamiṁsu, upasaṅkamitvā",
  "atk-s0514a14:1178_3": "taṁ puṇṇamukhaṁ phussakokilaṁ etadavocuṁ – ‘ayaṁ, samma puṇṇamukha, kuṇālo sakuṇo",
  "atk-s0514a14:1178_4": "ativiya pharuso ativiya pharusavāco, appeva nāma tavampi āgamma piyavācaṁ labheyyāmā’ti.",
  "atk-s0514a14:1178_5": "‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena",
  "atk-s0514a14:1178_6": "sakuṇena saddhiṁ paṭisammoditvā ekamantaṁ nisīdi, ekamantaṁ nisinno kho puṇṇamukho",
  "atk-s0514a14:1178_7": "phussakokilo taṁ kuṇālaṁ sakuṇaṁ etadavoca – ‘kissa tvaṁ, samma kuṇāla, itthīnaṁ",
  "atk-s0514a14:1178_8": "sujātānaṁ kuladhītānaṁ sammāpaṭipannānaṁ micchāpaṭipannosi, amanāpabhāṇīnampi kira,",
  "atk-s0514a14:1178_9": "samma kuṇāla, itthīnaṁ manāpabhāṇinā bhavitabbaṁ, kimaṅgaṁ pana manāpabhāṇīna’nti.",
  "atk-s0514a14:1179_0": "“Evaṁ vutte kuṇālo sakuṇo taṁ puṇṇamukhaṁ phussakokilaṁ evaṁ apasādesi – ‘nassa tvaṁ,",
  "atk-s0514a14:1179_1": "samma jamma vasala, vinassa tvaṁ, samma jamma vasala, ko nu tayā viyatto jāyājinenā’ti.",
  "atk-s0514a14:1179_2": "Evaṁ apasādito ca pana puṇṇamukho phussakokilo tatoyeva paṭinivatti.",
  "atk-s0514a14:1180_0": "“Atha khalu, bho, puṇṇamukhassa phussakokilassa aparena samayena nacirasseva kharo",
  "atk-s0514a14:1180_1": "ābādho uppajji, lohitapakkhandikā bāḷhā vedanā vattanti māraṇantikā. Atha khalu,",
  "atk-s0514a14:1180_2": "bho, puṇṇamukhassa phussakokilassa paricārikānaṁ dijakaññānaṁ etadahosi – ‘ābādhiko",
  "atk-s0514a14:1180_3": "kho ayaṁ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṁ adutiyaṁ",
  "atk-s0514a14:1180_4": "ohāya yena kuṇālo sakuṇo tenupasaṅkamiṁsu. Addasā kho kuṇālo sakuṇo tā dijakaññāyo",
  "atk-s0514a14:1180_5": "dūratova āgacchantiyo, disvāna tā dijakaññāyo etadavoca – ‘kahaṁ pana tumhaṁ vasaliyo",
  "atk-s0514a14:1180_6": "bhattā’ti. ‘Ābādhiko kho, samma kuṇāla, puṇṇamukho phussakokilo appeva nāma tamhā",
  "atk-s0514a14:1180_7": "ābādhā vuṭṭhaheyyā’ti. Evaṁ vutte kuṇālo sakuṇo tā dijakaññāyo evaṁ apasādesi – ‘nassatha",
  "atk-s0514a14:1180_8": "tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa",
  "atk-s0514a14:1180_9": "appaṭikārikāyo anilo viya yenakāmaṁgamāyo’ti vatvā yena puṇṇamukho phussakokilo tenupasaṅkami,",
  "atk-s0514a14:1180_10": "upasaṅkamitvā taṁ puṇṇamukhaṁ phussakokilaṁ etadavoca – ‘haṁ, samma, puṇṇamukhā’ti.",
  "atk-s0514a14:1180_11": "‘Haṁ, samma, kuṇālā’ti.",
  "atk-s0514a14:1181_0": "“Atha khalu, bho, kuṇālo sakuṇo taṁ puṇṇamukhaṁ phussakokilaṁ pakkhehi ca mukhatuṇḍakena",
  "atk-s0514a14:1181_1": "ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa",
  "atk-s0514a14:1181_2": "phussakokilassa so ābādho paṭippassambhī”ti.",
  "atk-s0514a14:1182_0": "Tattha piyakāti setapupphā. Hasanāti ha-kāro sandhikaro, asanāyeva. Tirīṭīti ekā",
  "atk-s0514a14:1182_1": "rukkhajāti. Candanāti rattasurabhicandanā. Oghavaneti etesaṁ oghena ghaṭāya samannāgatavane.",
  "atk-s0514a14:1182_2": "Devadārukacocagahaneti devadārurukkhehi ceva kadalīhi ca gahane. Kaccikārāti ekā",
  "atk-s0514a14:1182_3": "rukkhajāti. Kaṇikārāti mahāpupphā. Kaṇṇikārāti khuddakapupphā. Kiṁsukāti vātaghātakā.",
  "atk-s0514a14:1182_4": "Yodhikāti yūthikā. Vanamallikamanaṅgaṇamanavajjabhaṇḍisurucirabhaginimālāmalyadhareti",
  "atk-s0514a14:1182_5": "mallikānañca anaṅgaṇānaṁ anavajjānañca bhaṇḍīnaṁ surucirānañca bhaginīnaṁ pupphehi",
  "atk-s0514a14:1182_6": "mālyadhārayamāne. Dhanutakkārīti dhanupāṭali. Tālīsāti tālīsapattarukkhā. Kacchavitateti",
  "atk-s0514a14:1182_7": "etehi jātisumanādīhi vitate nadikacchapabbatakacche. Saṁkusumitalatāti tesu tesu",
  "atk-s0514a14:1182_8": "ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.",
  "atk-s0514a14:1182_9": "Gaṇādhivuṭṭheti etesaṁ vijjādharādīnaṁ gaṇehi adhivuṭṭhe. Puṇṇamukhoti mukhaparipuṇṇatāya",
  "atk-s0514a14:1182_10": "puṇṇamukho. Parehi phuṭṭhatāya phussakokilo. Vilāsitanayanoti vilāsitanetto. Mattakkhoti",
  "atk-s0514a14:1182_11": "yathā mattānaṁ akkhīni rattāni honti, evaṁ rattakkho, pamāṇayuttanetto vā.",
  "atk-s0514a14:1183_0": "Bhaginiyoti ariyavohārena ālapanaṁ. Paricareyyāthāti sakaladivasaṁ gahetvā vicareyyātha.",
  "atk-s0514a14:1183_1": "Iti so piyakathaṁ kathetvā uyyojeti. Kadāci pana kuṇālo saparivāro puṇṇamukhaṁ dassanāya",
  "atk-s0514a14:1183_2": "gacchati, kadāci puṇṇamukho kuṇālassa santikaṁ āgacchati. Tenāha “atha khalu, bho”ti.",
  "atk-s0514a14:1183_3": "Sammāti vayassa. Āgammāti paṭicca upanissāya. Labheyyāmāti kuṇālassa santikā piyavacanaṁ",
  "atk-s0514a14:1183_4": "labheyyāma. Appeva nāmāti api nāma labheyyātha, vakkhāmi nanti. Sujātānanti samajātikānaṁ.",
  "atk-s0514a14:1184_0": "Nassāti palāya. Jammāti lāmaka. Viyattoti ko nu tayā sadiso añño byatto nāma atthi.",
  "atk-s0514a14:1184_1": "Jāyājinenāti jāyājitena, ayameva vā pāṭho. Evaṁ itthiparājitena tayā sadiso ko nāma",
  "atk-s0514a14:1184_2": "byatto atthīti taṁ puna evarūpassa vacanassa abhaṇanatthāya apasādeti. Tatoyevāti",
  "atk-s0514a14:1184_3": "“kuddho me kuṇālo”ti cintetvā tatoyeva paṭinivatti, so nivattitvā saparivāro attano",
  "atk-s0514a14:1184_4": "nivāsaṭṭhānameva agamāsi.",
  "atk-s0514a14:1185_0": "Appeva nāmāti saṁsayaparivitakko, imamhā ābādhā vuṭṭhaheyya vā no vāti evaṁ cintetvā",
  "atk-s0514a14:1185_1": "taṁ ohāya pakkamiṁsu. Tumhanti tumhākaṁ. Appeva nāmāti tamhā ābādhā vuṭṭhaheyya vā",
  "atk-s0514a14:1185_2": "no vā, amhākaṁ āgatakāle mato bhavissati. Mayañhi idāneva so marissatīti ñatvā tumhākaṁ",
  "atk-s0514a14:1185_3": "pādaparicārikā bhavituṁ āgatā. Tenupasaṅkamīti imā itthiyo sāmikassa matakāle āgatā",
  "atk-s0514a14:1185_4": "paṭikkūlā bhavissāmāti taṁ pahāya āgatā, ahaṁ gantvā mama sahāyakaṁ pupphaphalādīni",
  "atk-s0514a14:1185_5": "nānābhesajjāni saṁharitvā arogaṁ karissāmīti cintetvā nāgabalo mahāsatto ākāse uppatitvā",
  "atk-s0514a14:1185_6": "yena so tenupasaṅkami. Hanti nipāto, “jīvasi, sammā”ti pucchanto evamāha. Itaropissa",
  "atk-s0514a14:1185_7": "“jīvāmī”ti vadanto “haṁ sammā”ti āha. Pāyāpesīti pāyesi. Paṭippassambhīti vūpasamīti.",
  "atk-s0514a14:1186_0": "Tāpi dijakaññāyo asmiṁ aroge jāte āgatā. Kuṇālopi puṇṇamukhaṁ katipāhaṁ phalāphalāni",
  "atk-s0514a14:1186_1": "khādāpetvā tassa balappattakāle, “samma, idāni tvaṁ arogo, attano paricārikāhi saddhiṁ",
  "atk-s0514a14:1186_2": "vasa, ahampi attano vasanaṭṭhānaṁ gamissāmī”ti āha. Atha naṁ so “imā, samma, maṁ",
  "atk-s0514a14:1186_3": "bāḷhagilānaṁ pahāya palāyanti, na me etāhi dhuttīhi attho”ti āha. Taṁ sutvā mahāsatto",
  "atk-s0514a14:1186_4": "“tena hi te, samma, itthīnaṁ pāpabhāvaṁ ācikkhissāmī”ti puṇṇamukhaṁ gahetvā himavantapasse",
  "atk-s0514a14:1186_5": "manosilātalaṁ netvā sattayojanikasālarukkhamūle manosilāsane nisīdi. Ekasmiṁ passe",
  "atk-s0514a14:1186_6": "puṇṇamukho saparivāro nisīdi. Sakalahimavante devaghosanā cari – “ajja kuṇālo sakuṇarājā",
  "atk-s0514a14:1186_7": "himavante manosilāsane nisīditvā buddhalīlāya dhammaṁ desessati, taṁ suṇāthā”ti.",
  "atk-s0514a14:1186_8": "Paramparaghosena cha kāmāvacaradevā sutvā yebhuyyena tattha sannipatiṁsu. Bahunāgasupaṇṇakinnaravijjādharādīnampi",
  "atk-s0514a14:1186_9": "devatā tamatthaṁ ugghosesuṁ. Tadā ānando nāma gijjharājā dasasahassagijjhaparivāro",
  "atk-s0514a14:1186_10": "gijjhapabbate paṭivasati. Sopi taṁ kolāhalaṁ sutvā “dhammaṁ suṇissāmī”ti saparivāro",
  "atk-s0514a14:1186_11": "āgantvā ekamantaṁ nisīdi. Nāradopi pañcābhiñño tāpaso dasasahassatāpasaparivuto himavantapadese",
  "atk-s0514a14:1186_12": "viharanto taṁ devaghosanaṁ sutvā “sahāyo kira me kuṇālo itthīnaṁ aguṇaṁ kathessati,",
  "atk-s0514a14:1186_13": "mahāsamāgamo bhavissati, mayāpi taṁ desanaṁ sotuṁ vaṭṭatī”ti tāpasadasasahassena",
  "atk-s0514a14:1186_14": "saddhiṁ iddhiyā tattha gantvā ekamantaṁ nisīdi. Buddhānaṁ desanāsannipātasadiso mahāsamāgamo",
  "atk-s0514a14:1186_15": "ahosi. Atha mahāsatto jātissarañāṇena itthidosapaṭisaṁyuttaṁ atītabhave diṭṭhakāraṇaṁ",
  "atk-s0514a14:1186_16": "puṇṇamukhaṁ kāyasakkhiṁ katvā kathesi. Tamatthaṁ pakāsento satthā āha –",
  "atk-s0514a14:1187": "“Atha khalu, bho, kuṇālo sakuṇo taṁ puṇṇamukhaṁ phussakokilaṁ gilānavuṭṭhitaṁ aciravuṭṭhitaṁ gelaññā etadavoca –",
  "atk-s0514a14:1188": "“‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṁ paṭibandhantiyā, yadidaṁ kabandhe pīṭhasappimhī”’ti. Bhavati ca panuttarettha vākyaṁ –",
  "atk-s0514a14:1189": "290.",
  "atk-s0514a14:1190": "“Athajjuno nakulo bhīmaseno, yudhiṭṭhilo sahadevo ca rājā;",
  "atk-s0514a14:1191": "Ete patī pañca maticca nārī, akāsi khujjavāmanakena pāpa’nti.",
  "atk-s0514a14:1192": "“Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṁ pariṇāmayamānā surādhuttakena pāpamakāsi.",
  "atk-s0514a14:1193": "“Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.",
  "atk-s0514a14:1194": "“Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṁ kāmayamānā chaḷaṅgakumāradhanantevāsinā pāpamakāsi.",
  "atk-s0514a14:1195": "“Evañhetaṁ mayā ñātaṁ, brahmadattassa mātaraṁ;",
  "atk-s0514a14:1196": "Ohāya kosalarājaṁ, pañcālacaṇḍena pāpamakāsi.",
  "atk-s0514a14:1197": "291.",
  "atk-s0514a14:1198": "“Etā ca aññā ca akaṁsu pāpaṁ, tasmāhamitthīnaṁ na vissase nappasaṁse;",
  "atk-s0514a14:1199": "Mahī yathā jagati samānarattā, vasundharā itarītarāpatiṭṭhā;",
  "atk-s0514a14:1200": "Sabbasahā aphandanā akuppā, tathitthiyo tāyo na vissase naro.",
  "atk-s0514a14:1201": "292.",
  "atk-s0514a14:1202": "“Sīho yathā lohitamaṁsabhojano, vāḷamigo pañcāvudho suruddho;",
  "atk-s0514a14:1203": "Pasayhakhādī parahiṁsane rato, tathitthiyo tāyo na vissase naro.",
  "atk-s0514a14:1204": "“Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṁ vesiyo nāriyo gamaniyo”ti.",
  "atk-s0514a14:1205_0": "“Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo",
  "atk-s0514a14:1205_1": "uragamiva dujivhāyo. Sobbhamiva paṭicchannā pātālamiva duppūrā rakkhasī viya duttosā",
  "atk-s0514a14:1205_2": "yamovekantahāriyo. Sikhīriva sabbabhakkhā nadīriva sabbavāhī anilo viya yenakāmaṁcarā",
  "atk-s0514a14:1205_3": "neru viya avisesakarā visarukkho viya niccaphalitāyoti. Bhavati ca panuttarettha vākyaṁ –",
  "atk-s0514a14:1206": "293.",
  "atk-s0514a14:1207": "“‘Yathā coro yathā diddho, vāṇijova vikatthanī;",
  "atk-s0514a14:1208": "Issasiṅgamiva parivattā, dujivhā urago viya.",
  "atk-s0514a14:1209": "294.",
  "atk-s0514a14:1210": "“‘Sobbhamiva paṭicchannā, pātālamiva duppurā;",
  "atk-s0514a14:1211": "Rakkhasī viya duttosā, yamovekantahāriyo.",
  "atk-s0514a14:1212": "295.",
  "atk-s0514a14:1213": "“Yathā sikhī nadī vāto, nerunāva samāgatā;",
  "atk-s0514a14:1214": "Visarukkho viya niccaphalā, nāsayanti ghare bhogaṁ;",
  "atk-s0514a14:1215": "Ratanantakaritthiyo”’ti.",
  "atk-s0514a14:1216_0": "Tattha gilānavuṭṭhitanti paṭhamaṁ gilānaṁ pacchā vuṭṭhitaṁ. Diṭṭhā mayāti atīte kira",
  "atk-s0514a14:1216_1": "brahmadatto kāsirājā sampannabalavāhanatāya kosalarajjaṁ gahetvā kosalarājānaṁ māretvā",
  "atk-s0514a14:1216_2": "tassa aggamahesiṁ sagabbhaṁ gahetvā bārāṇasiṁ gantvā taṁ attano aggamahesiṁ akāsi.",
  "atk-s0514a14:1216_3": "Sā aparabhāge dhītaraṁ vijāyi. Rañño pana pakatiyā dhītā vā putto vā natthi, so tussitvā,",
  "atk-s0514a14:1216_4": "“bhadde, varaṁ gaṇhāhī”ti āha. Sā gahitakaṁ katvā ṭhapesi. Tassā pana kumārikāya",
  "atk-s0514a14:1216_5": "“kaṇhā”ti nāmaṁ kariṁsu. Athassā vayappattāya mātā taṁ āha – “amma, pitarā tava varo",
  "atk-s0514a14:1216_6": "dinno, tamahaṁ gahetvā ṭhapesiṁ, tava ruccanakaṁ varaṁ gaṇhā”ti. Sā “amma, mayhaṁ",
  "atk-s0514a14:1216_7": "aññaṁ avijjamānaṁ natthi, patiggahaṇatthāya me sayaṁ varaṁ kārehī”ti kilesabahulatāya",
  "atk-s0514a14:1216_8": "hirottappaṁ bhinditvā mātaraṁ āha. Sā rañño ārocesi. Rājā “yathārucitaṁ patiṁ gaṇhatū”ti",
  "atk-s0514a14:1216_9": "vatvā sayaṁ varaṁ ghosāpesi. Rājaṅgaṇe sabbālaṅkārapaṭimaṇḍitā bahū purisā sannipatiṁsu.",
  "atk-s0514a14:1216_10": "Kaṇhā pupphasamuggaṁ ādāya uttarasīhapañjare ṭhitā olokentī ekampi na rocesi.",
  "atk-s0514a14:1217_0": "Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā",
  "atk-s0514a14:1217_1": "takkasilāyaṁ disāpāmokkhassa ācariyassa santike sippaṁ uggahetvā “desacārittaṁ jānissāmā”ti",
  "atk-s0514a14:1217_2": "vicarantā bārāṇasiṁ patvā antonagare kolāhalaṁ sutvā pucchitvā tamatthaṁ ñatvā “mayampi",
  "atk-s0514a14:1217_3": "gamissāmā”ti kañcanarūpasamānarūpā tattha gantvā paṭipāṭiyā aṭṭhaṁsu. Kaṇhā te disvā",
  "atk-s0514a14:1217_4": "pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā,",
  "atk-s0514a14:1217_5": "“amma, ime pañca jane varemī”ti āha. Sāpi rañño ārocesi. Rājā varassa dinnattā “na",
  "atk-s0514a14:1217_6": "labhissatī”ti avatvā anattamanova “kiṁjātikā kassa puttā”ti pucchitvā paṇḍurājaputtabhāvaṁ",
  "atk-s0514a14:1217_7": "ñatvā tesaṁ sakkāraṁ katvā taṁ pādaparicārikaṁ adāsi.",
  "atk-s0514a14:1218_0": "Sā sattabhūmikapāsāde te kilesavasena saṅgaṇhi. Eko panassā paricārako khujjo pīṭhasappī",
  "atk-s0514a14:1218_1": "atthi. Sā pañca rājaputte kilesavasena saṅgaṇhitvā tesaṁ bahi nikkhantakāle okāsaṁ",
  "atk-s0514a14:1218_2": "labhitvā kilesena anuḍayhamānā khujjena saddhiṁ pāpaṁ karoti, tena ca saddhiṁ kathentī",
  "atk-s0514a14:1218_3": "– “mayhaṁ tayā sadiso piyo natthi, rājaputte mārāpetvā tesaṁ galalohitena tava pāde",
  "atk-s0514a14:1218_4": "makkhāpessāmī”ti vadati. Itaresupi jeṭṭhabhātikena missībhūtakāle – “imehi catūhi",
  "atk-s0514a14:1218_5": "tvameva mayhaṁ piyataro, mayā jīvitampi tavatthāya pariccattaṁ, mama pitu accayena",
  "atk-s0514a14:1218_6": "tuyhaññeva rajjaṁ dāpessāmī”ti vadati. Itarehi saddhiṁ missībhūtakālepi eseva nayo.",
  "atk-s0514a14:1218_7": "Te “ayaṁ amhe piyāyati, issariyañca no etaṁ nissāya jāta”nti tassā ativiya tussanti.",
  "atk-s0514a14:1219_0": "Sā ekadivasaṁ ābādhikā ahosi. Atha naṁ te parivāretvā eko sīsaṁ sambāhanto nisīdi,",
  "atk-s0514a14:1219_1": "sesā ekekaṁ hatthañca pādañca. Khujjo pana pādamūle nisīdi. Sā sīsaṁ sambāhamānassa",
  "atk-s0514a14:1219_2": "jeṭṭhabhātikassa ajjunakumārassa – “mayhaṁ tayā piyataro natthi, jīvamānā tuyhaṁ",
  "atk-s0514a14:1219_3": "jīvissāmi, pitu accayena tuyhaṁ rajjaṁ dāpessāmī”ti sīsena saññaṁ dadamānā taṁ saṅgaṇhi,",
  "atk-s0514a14:1219_4": "itaresampi hatthapādehi tatheva saññaṁ adāsi. Khujjassa pana – “tvaññeva mama piyo,",
  "atk-s0514a14:1219_5": "tavatthāya ahaṁ jīvissāmī”ti jivhāya saññaṁ adāsi. Te sabbepi pubbe kathitabhāvena",
  "atk-s0514a14:1219_6": "tāya saññāya tamatthaṁ jāniṁsu. Tesu sesā attano dinnasaññāyeva jāniṁsu. Ajjunakumāro",
  "atk-s0514a14:1219_7": "pana tassā hatthapādajivhāvikāre disvā – “yathā mayhaṁ, evaṁ sesānampi imāya saññā",
  "atk-s0514a14:1219_8": "dinnā bhavissati, khujjena cāpi saddhiṁ etissāya santhavena bhavitabba”nti cintetvā",
  "atk-s0514a14:1219_9": "bhātaro gahetvā bahi nikkhamitvā pucchi – “diṭṭhā vo pañcapatikā mama sīsavikāraṁ",
  "atk-s0514a14:1219_10": "dassentī”ti? “Āma, diṭṭhā”ti. “Kiṁkāraṇaṁ jānāthā”ti? “Na jānāmā”ti. “Idaṁ nāmettha",
  "atk-s0514a14:1219_11": "kāraṇaṁ, tumhākaṁ pana hatthapādehi dinnasaññāya kāraṇaṁ jānāthā”ti? “Āma, jānāmā”ti.",
  "atk-s0514a14:1219_12": "“Amhākampi teneva kāraṇena adāsi, khujjassa jivhāvikārena saññādānassa kāraṇaṁ jānāthā”ti?",
  "atk-s0514a14:1219_13": "“Na jānāmā”ti. Atha nesaṁ ācikkhitvā “imināpi saddhiṁ etāya pāpakammaṁ kata”nti vatvā",
  "atk-s0514a14:1219_14": "tesu asaddahantesu khujjaṁ pakkositvā pucchi. So sabbaṁ pavattiṁ kathesi.",
  "atk-s0514a14:1220_0": "Te tassa vacanaṁ sutvā tassā vigatacchandarāgā hutvā – “aho mātugāmo nāma pāpo dussīlo,",
  "atk-s0514a14:1220_1": "mādise nāma jātisampanne sobhaggappatte pahāya evarūpena jegucchapaṭikūlena khujjena",
  "atk-s0514a14:1220_2": "saddhiṁ pāpakammaṁ karoti, ko nāma paṇḍitajātiko evaṁ nillajjāhi pāpadhammāhi itthīhi",
  "atk-s0514a14:1220_3": "saddhiṁ ramissatī”ti anekapariyāyena mātugāmaṁ garahitvā “alaṁ no gharāvāsenā”ti",
  "atk-s0514a14:1220_4": "pañca janā himavantaṁ pavisitvā pabbajitvā kasiṇaparikammaṁ katvā āyupariyosāne yathākammaṁ",
  "atk-s0514a14:1220_5": "gatā. Kuṇālo pana sakuṇarājā tadā ajjunakumāro ahosi. Tasmā attanā diṭṭhakāraṇaṁ",
  "atk-s0514a14:1220_6": "dassento “diṭṭhā mayā”tiādimāha.",
  "atk-s0514a14:1221_0": "Tattha dvepitikāti kosalarañño ca kāsirañño ca vasenetaṁ vuttaṁ. Pañcapatikāyāti",
  "atk-s0514a14:1221_1": "pañcapatikā, ya-kāro nipātamatto. Paṭibandhantiyāti paṭibandhamānā. Kabandheti tassa",
  "atk-s0514a14:1221_2": "kira gīvā onamitvā uraṁ allīnā, tasmā chinnasīso viya khāyati. Pañca maticcāti ete",
  "atk-s0514a14:1221_3": "pañca atikkamitvā. Khujjavāmanakenāti khujjena vāmanakena.",
  "atk-s0514a14:1222_0": "Idaṁ vatvā aparānipi diṭṭhapubbāni dassento puna “diṭṭhā”tiādimāha. Tattha dutiyavatthusmiṁ",
  "atk-s0514a14:1222_1": "tāva ayaṁ vibhāvanā – atīte kira bārāṇasiṁ nissāya saccatapāpī nāma setasamaṇī susāne",
  "atk-s0514a14:1222_2": "paṇṇasālaṁ kāretvā tattha vasamānā cattāri bhattāni atikkamitvā bhuñjati, sakalanagare",
  "atk-s0514a14:1222_3": "cando viya sūriyo viya ca pākaṭā ahosi. Bārāṇasivāsino khipitvāpi khalitvāpi “namo",
  "atk-s0514a14:1222_4": "saccatapāpiyā”ti vadanti. Athekasmiṁ chaṇakāle paṭhamadivase tāva suvaṇṇakārā gaṇabandhena",
  "atk-s0514a14:1222_5": "ekasmiṁ padese maṇḍapaṁ katvā macchamaṁsasurāgandhamālādīni āharitvā surāpānaṁ ārabhiṁsu.",
  "atk-s0514a14:1222_6": "Atheko suvaṇṇakāro surāpiṭṭhakaṁ chaḍḍento – “namo saccatapāpiyā”ti vatvā ekena paṇḍitena",
  "atk-s0514a14:1222_7": "– “ambho andhabāla, calacittāya itthiyā namo karosi, aho bālo”ti vutte – “samma,",
  "atk-s0514a14:1222_8": "mā evaṁ avaca, mā nirayasaṁvattanikaṁ kammaṁ karī”ti āha. Atha naṁ so “dubbuddhi",
  "atk-s0514a14:1222_9": "tuṇhī hohi, sahassena abbhutaṁ karohi, ahaṁ te saccatapāpiṁ ito sattame divase alaṅkatapaṭiyattaṁ",
  "atk-s0514a14:1222_10": "imasmiṁyeva ṭhāne nisinno surāpiṭṭhakaṁ gāhāpetvā suraṁ pivissāmi, mātugāmo dhuvasīlo",
  "atk-s0514a14:1222_11": "nāma natthī”ti āha. So “na sakkhissasī”ti vatvā tena saddhiṁ sahassena abbhutamakāsi.",
  "atk-s0514a14:1222_12": "So taṁ aññesaṁ suvaṇṇakārānaṁ ārocetvā punadivase pātova tāpasavesena susānaṁ pavisitvā",
  "atk-s0514a14:1222_13": "tassā vasanaṭṭhānassa avidūre sūriyaṁ namassanto aṭṭhāsi.",
  "atk-s0514a14:1223_0": "Sā bhikkhāya gacchamānā naṁ disvā – “mahiddhiko tāpaso bhavissati, ahaṁ tāva susānapasse",
  "atk-s0514a14:1223_1": "vasāmi, ayaṁ majjhe susānassa vasati, bhavitabbamassabbhantare santadhammena, vandissāmi",
  "atk-s0514a14:1223_2": "na”nti upasaṅkamitvā vandi. So neva olokesi na ālapi. Dutiyadivasepi tatheva akāsi.",
  "atk-s0514a14:1223_3": "Tatiyadivase pana vanditakāle adhomukhova “gacchāhī”ti āha. Catutthadivase “kacci",
  "atk-s0514a14:1223_4": "bhikkhāya na kilamasī”ti paṭisanthāramakāsi. Sā “paṭisanthāro me laddho”ti tuṭṭhā",
  "atk-s0514a14:1223_5": "pakkāmi. Pañcamadivase bahutaraṁ paṭisanthāraṁ labhitvā thokaṁ nisīditvā gatā. Chaṭṭhe",
  "atk-s0514a14:1223_6": "divase pana taṁ āgantvā vanditvā nisinnaṁ – “bhagini, kiṁ nu kho ajja bārāṇasiyaṁ",
  "atk-s0514a14:1223_7": "mahāgītavāditasaddo”ti vatvā – “ayya, tumhe na jānātha, nagare chaṇo ghuṭṭho, tattha",
  "atk-s0514a14:1223_8": "kīḷantānaṁ esa saddo”ti vutte – “ettha nāmeso saddo”ti ajānanto viya hutvā – “bhagini,",
  "atk-s0514a14:1223_9": "kati bhattāni atikkamesī”ti pucchi. “Cattāri, ayya, tumhe pana kati atikkamethā”ti?",
  "atk-s0514a14:1223_10": "“Satta bhaginī”ti. Idaṁ so musā abhāsi. Devasikaṁ hesa rattiṁ bhuñjati. So taṁ “kati",
  "atk-s0514a14:1223_11": "te bhagini vassāni pabbajitāyā”ti pucchitvā tāya “dvādasa vassānī”ti vatvā “tumhākaṁ",
  "atk-s0514a14:1223_12": "kati vassānī”ti vutto “idaṁ me chaṭṭhaṁ vassa”nti āha. Atha naṁ “atthi pana te bhagini",
  "atk-s0514a14:1223_13": "santadhammādhigamo”ti pucchitvā “natthi, ayya, tumhākaṁ pana atthī”ti vutte “mayhampi",
  "atk-s0514a14:1223_14": "natthī”ti vatvā – “bhagini, mayaṁ neva kāmasukhaṁ labhāma, na nekkhammasukhaṁ, kiṁ",
  "atk-s0514a14:1223_15": "amhākaṁyeva uṇho nirayo, mahājanassa kiriyaṁ karoma, ahaṁ gihī bhavissāmi, atthi",
  "atk-s0514a14:1223_16": "me mātu santakaṁ dhanaṁ, na sakkomi dukkhaṁ anubhavitu”nti āha. Sā tassa vacanaṁ",
  "atk-s0514a14:1223_17": "sutvā attano calacittatāya tasmiṁ paṭibaddhacittā hutvā – “ayya, ahampi ukkaṇṭhitā,",
  "atk-s0514a14:1223_18": "sace pana maṁ na chaḍḍessatha, ahampi gihinī bhavissāmī”ti āha. Atha naṁ so “ehi",
  "atk-s0514a14:1223_19": "taṁ na chaḍḍessāmi, bhariyā me bhavissasī”ti taṁ nagaraṁ pavesetvā saṁvasitvā surāpānamaṇḍapaṁ",
  "atk-s0514a14:1223_20": "gantvā tāya surāpiṭṭhakaṁ gāhāpetvā suraṁ pivi. Itaro sahassaṁ jito. Sā taṁ paṭicca",
  "atk-s0514a14:1223_21": "puttadhītāhi vaḍḍhi. Tadā kuṇālo surādhuttako ahosi. Tasmā attanā diṭṭhaṁ pakāsento",
  "atk-s0514a14:1223_22": "“diṭṭhā mayā”tiādimāha.",
  "atk-s0514a14:1224": "Tatiyavatthusmiṁ atītakathā catukkanipāte kākavatījātakavaṇṇanāyaṁ vitthāritā. Tadā pana kuṇālo garuḷo ahosi. Tasmā attanā diṭṭhaṁ pakāsento “diṭṭhā mayā”tiādimāha.",
  "atk-s0514a14:1225_0": "Catutthavatthusmiṁ atīte brahmadatto kosalarājānaṁ vadhitvā rajjaṁ gahetvā tassa",
  "atk-s0514a14:1225_1": "aggamahesiṁ gabbhiniṁ ādāya bārāṇasiṁ paccāgantvā tassā gabbhinibhāvaṁ jānantopi",
  "atk-s0514a14:1225_2": "taṁ aggamahesiṁ akāsi. Sā paripakkagabbhā suvaṇṇarūpakasadisaṁ puttaṁ vijāyitvā –",
  "atk-s0514a14:1225_3": "“vuddhippattampi naṁ bārāṇasirājā ‘esa me paccāmittassa putto, kiṁ iminā’ti mārāpessati,",
  "atk-s0514a14:1225_4": "mā me putto parahatthe maratū”ti cintetvā dhātiṁ āha – “amma, imaṁ dārakaṁ pilotikaṁ",
  "atk-s0514a14:1225_5": "attharitvā āmakasusāne nipajjāpetvā ehī”ti. Dhātī tathā katvā nhatvā paccāgami. Kosalarājāpi",
  "atk-s0514a14:1225_6": "maritvā puttassa ārakkhadevatā hutvā nibbatti. Tassānubhāvena ekassa eḷakapālakassa",
  "atk-s0514a14:1225_7": "tasmiṁ padese eḷake cārentassa ekā eḷikā taṁ kumāraṁ disvā sinehaṁ uppādetvā khīraṁ",
  "atk-s0514a14:1225_8": "pāyetvā thokaṁ caritvā puna gantvā dve tayo cattāro vāre pāyesi. Eḷakapālako tassā",
  "atk-s0514a14:1225_9": "kiriyaṁ disvā taṁ ṭhānaṁ gantvā taṁ dārakaṁ disvā puttasinehaṁ paccupaṭṭhapetvā netvā",
  "atk-s0514a14:1225_10": "attano bhariyāya adāsi. Sā pana aputtikā, tenassā thaññaṁ natthi, atha naṁ eḷikakhīrameva",
  "atk-s0514a14:1225_11": "pāyesi. Tato paṭṭhāya pana devasikaṁ dve tisso eḷikā maranti. Eḷakapālo – “imasmiṁ",
  "atk-s0514a14:1225_12": "paṭijaggiyamāne sabbā eḷikā marissanti, kiṁ no iminā”ti taṁ ekasmiṁ mattikābhājane",
  "atk-s0514a14:1225_13": "nipajjāpetvā aparena pidahitvā māsacuṇṇena mukhaṁ nibbivaraṁ vilimpitvā nadiyaṁ vissajjesi.",
  "atk-s0514a14:1225_14": "Tamenaṁ vuyhamānaṁ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko",
  "atk-s0514a14:1225_15": "makaciṁ dhovanto disvāva vegena gantvā āharitvā tīre ṭhapetvā “kimetthā”ti vivaritvā",
  "atk-s0514a14:1225_16": "olokento dārakaṁ passi. Bhariyāpissa aputtikā, tassā tasmiṁ puttasineho nibbatti,",
  "atk-s0514a14:1225_17": "atha naṁ gehaṁ netvā paṭijaggi. Taṁ sattaṭṭhavassakālato paṭṭhāya mātāpitaro rājakulaṁ",
  "atk-s0514a14:1225_18": "gacchantā ādāya gacchanti. Soḷasavassakālato pana paṭṭhāya sveva bahulaṁ gantvā jiṇṇapaṭisaṅkharaṇaṁ karoti.",
  "atk-s0514a14:1226_0": "Rañño ca aggamahesiyā kuruṅgadevī nāma dhītā ahosi uttamarūpadharā. Sā tassa diṭṭhakālato",
  "atk-s0514a14:1226_1": "paṭṭhāya tasmiṁ paṭibaddhacittā hutvā aññattha anabhiratā tassa kammakaraṇaṭṭhānameva",
  "atk-s0514a14:1226_2": "āgacchati. Tesaṁ abhiṇhadassanena aññamaññaṁ paṭibaddhacittānaṁ antorājakuleyeva",
  "atk-s0514a14:1226_3": "paṭicchannokāse ajjhācāro pavatti. Gacchante kāle paricārikāyo ñatvā rañño ārocesuṁ.",
  "atk-s0514a14:1226_4": "Rājā kujjhitvā amacce sannipātetvā – “iminā caṇḍālaputtena idaṁ nāma kataṁ, imassa",
  "atk-s0514a14:1226_5": "kattabbaṁ jānāthā”ti āha. Amaccā “mahāparādho esa, nānāvidhakammakāraṇā kāretvā pacchā",
  "atk-s0514a14:1226_6": "māretuṁ vaṭṭatī”ti vadiṁsu. Tasmiṁ khaṇe kumārassa pitā ārakkhadevatā tasseva kumārassa",
  "atk-s0514a14:1226_7": "mātu sarīre adhimucci. Sā devatānubhāvena rājānaṁ upasaṅkamitvā āha – “mahārāja,",
  "atk-s0514a14:1226_8": "nāyaṁ kumāro caṇḍālo, esa kumāro mama kucchimhi nibbatto kosalarañño putto, ahaṁ",
  "atk-s0514a14:1226_9": "‘putto me mato’ti tumhākaṁ musā avacaṁ, ahametaṁ ‘tumhākaṁ paccāmittassa putto’ti",
  "atk-s0514a14:1226_10": "dhātiyā datvā āmakasusāne chaḍḍāpesiṁ, atha naṁ eko eḷakapālako paṭijaggi, so attano",
  "atk-s0514a14:1226_11": "eḷikāsu marantīsu nadiyā pavāhesi, atha naṁ vuyhamānaṁ tumhākaṁ gehe jiṇṇapaṭisaṅkhārako",
  "atk-s0514a14:1226_12": "caṇḍālo disvā posesi, sace na saddahatha, te sabbe pakkosāpetvā pucchathā”ti.",
  "atk-s0514a14:1227_0": "Rājā dhātiṁ ādiṁ katvā sabbe pakkosāpetvā pucchitvā tatheva taṁ pavattiṁ sutvā “jātisampannoyaṁ",
  "atk-s0514a14:1227_1": "kumāro”ti tuṭṭho taṁ nhāpetvā alaṅkārāpetvā tasseva dhītaraṁ adāsi. Tassa pana eḷikānaṁ",
  "atk-s0514a14:1227_2": "māritattā “eḷikakumāro”ti nāmaṁ akaṁsu. Athassa rājā sasenavāhanaṁ datvā – “gaccha",
  "atk-s0514a14:1227_3": "attano pitu santakaṁ rajjaṁ gaṇhā”ti taṁ uyyojesi. Sopi kuruṅgadeviṁ ādāya gantvā",
  "atk-s0514a14:1227_4": "rajje patiṭṭhāsi. Athassa bārāṇasirājā “anuggahitasippo aya”nti sippasikkhāpanatthaṁ",
  "atk-s0514a14:1227_5": "chaḷaṅgakumāraṁ nāma ācariyaṁ pesesi. So tassa “ācariyo me”ti senāpatiṭṭhānaṁ adāsi.",
  "atk-s0514a14:1227_6": "Aparabhāge kuruṅgadevī tena saddhiṁ anācāramakāsi. Senāpatinopi paricārako dhanantevāsī",
  "atk-s0514a14:1227_7": "nāma atthi. So tassa hatthe kuruṅgadeviyā vatthālaṅkārādīni pesesi. Sā tenapi saddhiṁ",
  "atk-s0514a14:1227_8": "pāpamakāsi. Kuṇālo taṁ kāraṇaṁ āharitvā dassento “diṭṭhā mayā”tiādimāha.",
  "atk-s0514a14:1228_0": "Tattha lomasuddarīti lomarājiyā maṇḍitaudarā. Chaḷaṅgakumāradhanantevāsināti eḷikakumārakaṁ",
  "atk-s0514a14:1228_1": "patthayamānāpi chaḷaṅgakumārasenāpatinā ca tasseva paricārakena dhanantevāsinā ca",
  "atk-s0514a14:1228_2": "saddhiṁ pāpamakāsi. Evaṁ anācārā itthiyo dussīlā pāpadhammā, tenāhaṁ tā nappasaṁsāmīti",
  "atk-s0514a14:1228_3": "idaṁ mahāsatto atītaṁ āharitvā dassesi. So hi tadā chaḷaṅgakumāro ahosi, tasmā attanā",
  "atk-s0514a14:1228_4": "diṭṭhakāraṇaṁ āhari.",
  "atk-s0514a14:1229_0": "Pañcamavatthusmimpi atīte kosalarājā bārāṇasirajjaṁ gahetvā bārāṇasirañño aggamahesiṁ",
  "atk-s0514a14:1229_1": "gabbhinimpi aggamahesiṁ katvā sakanagarameva gato. Sā aparabhāge puttaṁ vijāyi. Rājā",
  "atk-s0514a14:1229_2": "aputtakattā taṁ puttasinehena posetvā sabbasippāni sikkhāpetvā vayappattaṁ “attano",
  "atk-s0514a14:1229_3": "pitu santakaṁ rajjaṁ gaṇhā”ti pesesi. So tattha gantvā rajjaṁ kāresi. Athassa mātā",
  "atk-s0514a14:1229_4": "“puttaṁ passitukāmāmhī”ti kosalarājānaṁ āpucchitvā mahāparivārā bārāṇasiṁ gacchantī",
  "atk-s0514a14:1229_5": "dvinnaṁ raṭṭhānaṁ antare ekasmiṁ nigame nivāsaṁ gaṇhi. Tattheveko pañcālacaṇḍo nāma",
  "atk-s0514a14:1229_6": "brāhmaṇakumāro atthi abhirūpo. So tassā paṇṇākāraṁ upanāmesi. Sā taṁ disvā paṭibaddhacittā",
  "atk-s0514a14:1229_7": "tena saddhiṁ pāpakammaṁ katvā katipāhaṁ tattheva vītināmetvā bārāṇasiṁ gantvā puttaṁ",
  "atk-s0514a14:1229_8": "disvā khippaṁ nivattitvā puna tasmiṁyeva nigame nivāsaṁ gahetvā katipāhaṁ tena saddhiṁ",
  "atk-s0514a14:1229_9": "anācāraṁ caritvā kosalanagaraṁ gatā. Sā tato paṭṭhāya nacirasseva taṁ taṁ kāraṇaṁ",
  "atk-s0514a14:1229_10": "vatvā “puttassa santikaṁ gacchāmī”ti rājānaṁ āpucchitvā gacchantī ca āgacchantī ca",
  "atk-s0514a14:1229_11": "tasmiṁ nigame aḍḍhamāsamattaṁ tena saddhiṁ anācāraṁ cari. Samma puṇṇamukha, itthiyo",
  "atk-s0514a14:1229_12": "nāmetā dussīlā musāvādiniyoti idampi atītaṁ dassento mahāsatto “evañheta”ntiādimāha.",
  "atk-s0514a14:1230": "Tattha brahmadattassa mātaranti bārāṇasirajjaṁ kārentassa brahmadattakumārassa mātaraṁ. Tadā kira kuṇālo pañcālacaṇḍo ahosi, tasmā taṁ attanā ñātakāraṇaṁ dassento evamāha.",
  "atk-s0514a14:1231_0": "Etā cāti, samma puṇṇamukha, etāva pañca itthiyo pāpamakaṁsu, na aññāti saññaṁ mā",
  "atk-s0514a14:1231_1": "kari, atha kho etā ca aññā ca bahū pāpakammakārikāti. Imasmiṁ ṭhāne ṭhatvā loke aticārinīnaṁ",
  "atk-s0514a14:1231_2": "vatthūni kathetabbāni. Jagatīti yathā jagatisaṅkhātā mahī samānarattā paṭighābhāvena",
  "atk-s0514a14:1231_3": "sabbesu samānarattā hutvā sā vasundharā itarītarāpatiṭṭhā uttamānañca adhamānañca",
  "atk-s0514a14:1231_4": "patiṭṭhā hoti, tathā itthiyopi kilesavasena sabbesampi uttamādhamānaṁ patiṭṭhā honti.",
  "atk-s0514a14:1231_5": "Itthiyo hi okāsaṁ labhamānā kenaci saddhiṁ pāpakaṁ karonti nāma. Sabbasahāti yathā",
  "atk-s0514a14:1231_6": "ca sā sabbameva sahati na phandati na kuppati na calati, tathā itthiyo sabbepi purise",
  "atk-s0514a14:1231_7": "lokassādavasena sahanti. Sace tāsaṁ koci puriso citte patiṭṭhito hoti, tassa rakkhaṇatthaṁ",
  "atk-s0514a14:1231_8": "na phandanti na calanti na kolāhalaṁ karonti. Yathā ca sā na kuppati na calati, evaṁ",
  "atk-s0514a14:1231_9": "itthiyopi methunadhammena na kuppanti na calanti, na sakkā tena pūretuṁ.",
  "atk-s0514a14:1232_0": "Vāḷamigoti duṭṭhamigo. Pañcāvudhoti mukhassa ceva catunnañca caraṇānaṁ vasenetaṁ",
  "atk-s0514a14:1232_1": "vuttaṁ. Suruddhoti suluddho supharuso. Tathitthiyoti yathā hi sīhassa mukhañceva",
  "atk-s0514a14:1232_2": "cattāro ca hatthapādāti pañcāvudhāni, tathā itthīnampi rūpasaddagandharasaphoṭṭhabbāni",
  "atk-s0514a14:1232_3": "pañcāvudhāni. Yathā so attano bhakkhaṁ gaṇhanto tehipi pañcahi gaṇhāti, tathā tāpi",
  "atk-s0514a14:1232_4": "kilesabhakkhaṁ gaṇhamānā rūpādīhi āvudhehi paharitvā gaṇhanti. Yathā so kakkhaḷo",
  "atk-s0514a14:1232_5": "pasayha khādati, evaṁ etāpi kakkhaḷā pasayha khādikā. Tathā hetā thirasīlepi purise",
  "atk-s0514a14:1232_6": "attano balena pasayhakāraṁ katvā sīlavināsaṁ pāpenti. Yathā so parahiṁsane rato,",
  "atk-s0514a14:1232_7": "evametāpi kilesavasena parahiṁsane ratā. Tāyoti tā evaṁ aguṇasammannāgatā na vissase naro.",
  "atk-s0514a14:1233_0": "Gamaniyoti gaṇikāyo. Idaṁ vuttaṁ hoti – samma puṇṇamukha, yānetāni itthīnaṁ “vesiyo”tiādīni",
  "atk-s0514a14:1233_1": "nāmāni, na etāni tāsaṁ sabhāvanāmāni. Na hetā vesiyo nāma gamaniyo nāma bandhakiyo",
  "atk-s0514a14:1233_2": "nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti.",
  "atk-s0514a14:1233_3": "Vadhikāyoti sāmikaghātikāyo. Svāyamattho mahāhaṁsajātakena dīpetabbo. Vuttañhetaṁ –",
  "atk-s0514a14:1234": "“Māyā cetā marīcī ca, sokā rogā cupaddavā;",
  "atk-s0514a14:1235": "Kharā ca bandhanā cetā, maccupāsā guhāsayā;",
  "atk-s0514a14:1236": "Tāsu yo vissase poso, so naresu narādhamo”ti. ;",
  "atk-s0514a14:1237_0": "Veṇikatāti kataveṇiyo. Yathā hi moḷiṁ bandhitvā aṭaviyaṁ ṭhitacoro dhanaṁ vilumpati,",
  "atk-s0514a14:1237_1": "evametāpi kilesavasaṁ netvā dhanaṁ vilumpanti. Madirāva diddhāti visamissakā surā",
  "atk-s0514a14:1237_2": "viya. Yathā sā vikāraṁ dasseti, evametāpi aññesu purisesu sārattā kiccākiccaṁ ajānantiyo",
  "atk-s0514a14:1237_3": "aññasmiṁ kattabbe aññameva karontiyo vikāraṁ dassenti. Vācāsanthutiyoti yathā vāṇijo",
  "atk-s0514a14:1237_4": "attano bhaṇḍassa vaṇṇameva bhaṇati, evametāpi attano aguṇaṁ paṭicchādetvā guṇameva",
  "atk-s0514a14:1237_5": "pakāsenti. Viparivattāyoti yathā issamigassa siṅgaṁ parivattitvā ṭhitaṁ, evaṁ lahucittatāya",
  "atk-s0514a14:1237_6": "viparivattāyova honti. Uragamivāti urago viya musāvāditāya dujivhā nāma. Sobbhamivāti",
  "atk-s0514a14:1237_7": "yathā padarapaṭicchanno gūthakūpo, evaṁ vatthālaṅkārapaṭicchannā hutvā vicaranti.",
  "atk-s0514a14:1237_8": "Yathā ca kacavarehi paṭicchanno āvāṭo akkanto pādadukkhaṁ janeti, evametāpi vissāsena",
  "atk-s0514a14:1237_9": "upaseviyamānā. Pātālamivāti yathā mahāsamudde pātālaṁ duppūraṁ, evametāpi methunena",
  "atk-s0514a14:1237_10": "vijāyanena alaṅkārenāti tīhi duppūrā. Tenevāha – “tiṇṇaṁ, bhikkhave, dhammānaṁ atitto mātugāmo”tiādi.",
  "atk-s0514a14:1238_0": "Rakkhasīviyāti yathā rakkhasī nāma maṁsagiddhatāya dhanena na sakkā tosetuṁ, bahumpi",
  "atk-s0514a14:1238_1": "dhanaṁ paṭikkhipitvā maṁsameva pattheti, evametāpi methunagiddhatāya bahunāpi dhanena",
  "atk-s0514a14:1238_2": "na tussanti, dhanaṁ agaṇetvā methunameva patthenti. Yamovāti yathā yamo ekantaharo",
  "atk-s0514a14:1238_3": "na kiñci pariharati, evametāpi jātisampannādīsu na kañci pariharanti, sabbaṁ kilesavasena",
  "atk-s0514a14:1238_4": "sīlādivināsaṁ pāpetvā dutiyacittavāre nirayaṁ upanenti. Sikhīrivāti yathā sikhī sucimpi",
  "atk-s0514a14:1238_5": "asucimpi sabbaṁ bhakkhayati, tathetāpi hīnuttame sabbe sevanti. Nadīupamāyampi eseva",
  "atk-s0514a14:1238_6": "nayo. Yenakā maṁcarāti bhummatthe karaṇavacanaṁ, yattha etāsaṁ kāmo hoti, tattheva",
  "atk-s0514a14:1238_7": "dhāvanti. Nerūti himavati eko suvaṇṇapabbato, taṁ upagatā kākāpi suvaṇṇavaṇṇāva honti.",
  "atk-s0514a14:1238_8": "Yathā so, evaṁ etāpi nibbisesakarā attānaṁ upagataṁ ekasadisaṁ katvā passanti.",
  "atk-s0514a14:1239_0": "Visarukkhoti ambasadiso kiṁpakkarukkho. So niccameva phalati, vaṇṇādisampanno ca",
  "atk-s0514a14:1239_1": "hoti, tena naṁ nirāsaṅkā paribhuñjitvā maranti, evameva tāpi rūpādivasena niccaphalitā",
  "atk-s0514a14:1239_2": "ramaṇīyā viya khāyanti. Seviyamānā pana pamādaṁ uppādetvā apāyesu pātenti. Tena vuttaṁ –",
  "atk-s0514a14:1240": "“Āyatiṁ dosaṁ naññāya, yo kāme paṭisevati;",
  "atk-s0514a14:1241": "Vipākante hananti naṁ, kiṁpakkamiva bhakkhita”nti. ;",
  "atk-s0514a14:1242_0": "Yathā vā visarukkho niccaphalito sadā anatthāvaho hoti, evametāpi sīlādivināsanavasena.",
  "atk-s0514a14:1242_1": "Yathā visarukkhassa mūlampi tacopi pattampi pupphampi phalampi visamevāti niccaphalo,",
  "atk-s0514a14:1242_2": "tatheva tāsaṁ rūpampi…pe… phoṭṭhabbampi visamevāti visarukkho viya niccaphalitāyoti.",
  "atk-s0514a14:1243_0": "“Panuttaretthā”ti gāthābandhena tamatthaṁ pākaṭaṁ kātuṁ evamāha. Tattha ratanantakaritthiyoti",
  "atk-s0514a14:1243_1": "sāmikehi dukkhasambhatānaṁ ratanānaṁ antarāyakarā itthiyo etāni paresaṁ datvā anācāraṁ caranti.",
  "atk-s0514a14:1244": "Ito paraṁ nānappakārena attano dhammakathāvilāsaṁ dassento āha –",
  "atk-s0514a14:1245_0": "“Cattārimāni, samma puṇṇamukha, yāni vatthūni kicce jāte anatthacarāni bhavanti,",
  "atk-s0514a14:1245_1": "tāni parakule na vāsetabbāni, goṇaṁ dhenuṁ yānaṁ bhariyā. Cattāri etāni paṇḍito dhanāni",
  "atk-s0514a14:1245_2": "gharā na vippavāsaye. Bhavati ca panuttarettha vākyaṁ –",
  "atk-s0514a14:1246": "296.",
  "atk-s0514a14:1247": "‘Goṇaṁ dhenuñca yānañca, bhariyaṁ ñātikule na vāsaye;",
  "atk-s0514a14:1248": "Bhañjanti rathaṁ ayānakā, ativāhena hananti puṅgavaṁ;",
  "atk-s0514a14:1249": "Dohena hananti vacchakaṁ, bhariyā ñātikule padussatī”’ti.",
  "atk-s0514a14:1250": "“Cha imāni, samma puṇṇamukha, yāni vatthūni kicce jāte anatthacarāni bhavanti –",
  "atk-s0514a14:1251": "297.",
  "atk-s0514a14:1252": "‘Aguṇaṁ dhanu ñātikule ca bhariyā, pāraṁ nāvā akkhabhaggañca yānaṁ;",
  "atk-s0514a14:1253": "Dūre mitto pāpasahāyako ca, kicce jāte anatthacarāni bhavantī”’ti.",
  "atk-s0514a14:1254_0": "“Aṭṭhahi khalu, samma puṇṇamukha ṭhānehi itthī sāmikaṁ avajānāti – daliddatā, āturatā,",
  "atk-s0514a14:1254_1": "jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena.",
  "atk-s0514a14:1254_2": "Imehi khalu, samma puṇṇamukha, aṭṭhahi ṭhānehi itthī sāmikaṁ avajānāti. Bhavati ca",
  "atk-s0514a14:1254_3": "panuttarettha vākyaṁ –",
  "atk-s0514a14:1255": "298.",
  "atk-s0514a14:1256": "“‘Daliddaṁ āturañcāpi, jiṇṇakaṁ surasoṇḍakaṁ;",
  "atk-s0514a14:1257": "Pamattaṁ muddhapattañca, sabbakiccesu hāpanaṁ;",
  "atk-s0514a14:1258": "Sabbakāmappadānena, avajānāti sāmika”’nti.",
  "atk-s0514a14:1259_0": "“Navahi khalu, samma puṇṇamukha ṭhānehi itthī padosamāharati – ārāmagamanasīlā ca",
  "atk-s0514a14:1259_1": "hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā",
  "atk-s0514a14:1259_2": "ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti,",
  "atk-s0514a14:1259_3": "majjapāyinī ca hoti, nillokanasīlā ca hoti, sadvāraṭṭhāyinī ca hoti. Imehi khalu,",
  "atk-s0514a14:1259_4": "samma puṇṇamukha, navahi ṭhānehi itthī padosamāharati. Bhavati ca panuttarettha vākyaṁ –",
  "atk-s0514a14:1260": "299.",
  "atk-s0514a14:1261": "‘Ārāmasīlā ca uyyānaṁ, nadī ñāti parakulaṁ;",
  "atk-s0514a14:1262": "Ādāsadussamaṇḍanamanuyuttā, yā citthī majjapāyinī.",
  "atk-s0514a14:1263": "300.",
  "atk-s0514a14:1264": "“‘Yā ca nillokanasīlā, yā ca sadvāraṭhāyinī;",
  "atk-s0514a14:1265": "Navahetehi ṭhānehi, padosamāharanti itthiyo”’ti.",
  "atk-s0514a14:1266_0": "“Cattālīsāya khalu, samma puṇṇamukha, ṭhānehi itthī purisaṁ accācarati – vijambhati,",
  "atk-s0514a14:1266_1": "vinamati, vilasati, vilajjati, nakhena nakhaṁ ghaṭṭeti, pādena pādaṁ akkamati, kaṭṭhena",
  "atk-s0514a14:1266_2": "pathaviṁ vilikhati, dārakaṁ ullaṅghati ullaṅghāpeti, kīḷati kīḷāpeti, cumbati cumbāpeti,",
  "atk-s0514a14:1266_3": "bhuñjati bhuñjāpeti, dadāti, yācati, katamanukaroti, uccaṁ bhāsati, nīcaṁ bhāsati,",
  "atk-s0514a14:1266_4": "aviccaṁ bhāsati, viviccaṁ bhāsati, naccena gītena vāditena rodanena vilasitena vibhūsitena",
  "atk-s0514a14:1266_5": "jagghati, pekkhati, kaṭiṁ cāleti, guyhabhaṇḍakaṁ sañcāleti, ūruṁ vivarati, ūruṁ pidahati,",
  "atk-s0514a14:1266_6": "thanaṁ dasseti, kacchaṁ dasseti, nābhiṁ dasseti, akkhiṁ nikhanati, bhamukaṁ ukkhipati,",
  "atk-s0514a14:1266_7": "oṭṭhaṁ upalikhati, jivhaṁ nillāleti, dussaṁ muñcati, dussaṁ paṭibandhati, sirasaṁ",
  "atk-s0514a14:1266_8": "muñcati, sirasaṁ bandhati. Imehi khalu, samma puṇṇamukha, cattālīsāya ṭhānehi itthī purisaṁ accācarati.",
  "atk-s0514a14:1267_0": "“Pañcavīsāya khalu, samma puṇṇamukha, ṭhānehi itthī paduṭṭhā veditabbā bhavati –",
  "atk-s0514a14:1267_1": "sāmikassa pavāsaṁ vaṇṇeti, pavuṭṭhaṁ na sarati, āgataṁ nābhinandati, avaṇṇaṁ tassa",
  "atk-s0514a14:1267_2": "bhaṇati, vaṇṇaṁ tassa na bhaṇati, anatthaṁ tassa carati, atthaṁ tassa na carati,",
  "atk-s0514a14:1267_3": "akiccaṁ tassa karoti, kiccaṁ tassa na karoti, paridahitvā sayati, parammukhī nipajjati,",
  "atk-s0514a14:1267_4": "parivattakajātā kho pana hoti kuṅkumiyajātā, dīghaṁ assasati, dukkhaṁ vedayati, uccārapassāvaṁ",
  "atk-s0514a14:1267_5": "abhiṇhaṁ gacchati, vilomamācarati, parapurisasaddaṁ sutvā kaṇṇasotaṁ vivaramodahati,",
  "atk-s0514a14:1267_6": "nihatabhogā kho pana hoti, paṭivissakehi santhavaṁ karoti, nikkhantapādā kho pana",
  "atk-s0514a14:1267_7": "hoti visikhānucārinī, aticārinī kho pana hoti niccaṁ sāmike agāravā paduṭṭhamanasaṅkappā,",
  "atk-s0514a14:1267_8": "abhiṇhaṁ dvāre tiṭṭhati, kacchāni aṅgāni thanāni dasseti, disodisaṁ gantvā pekkhati.",
  "atk-s0514a14:1267_9": "Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati.",
  "atk-s0514a14:1267_10": "Bhavati ca panuttarettha vākyaṁ –",
  "atk-s0514a14:1268": "301.",
  "atk-s0514a14:1269": "‘Pavāsaṁ tassa vaṇṇeti, gataṁ tassa na socati;",
  "atk-s0514a14:1270": "Disvāna patimāgataṁ nābhinandati, bhattāravaṇṇaṁ na kadāci bhāsati;",
  "atk-s0514a14:1271": "Ete paduṭṭhāya bhavanti lakkhaṇā.",
  "atk-s0514a14:1272": "302.",
  "atk-s0514a14:1273": "‘Anatthaṁ tassa carati asaññatā, atthañca hāpeti akiccakārinī;",
  "atk-s0514a14:1274": "Paridahitvā sayati parammukhī, ete paduṭṭhāya bhavanti lakkhaṇā.",
  "atk-s0514a14:1275": "303.",
  "atk-s0514a14:1276": "‘Parivattajātā ca bhavati kuṅkumī, dīghañca assasati dukkhavedinī;",
  "atk-s0514a14:1277": "Uccārapassāvamabhiṇhaṁ gacchati, ete paduṭṭhāya bhavanti lakkhaṇā.",
  "atk-s0514a14:1278": "304.",
  "atk-s0514a14:1279": "‘Vilomamācarati akiccakārinī, saddaṁ nisāmeti parassa bhāsato;",
  "atk-s0514a14:1280": "Nihatabhogā ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1281": "305.",
  "atk-s0514a14:1282": "‘Kicchena laddhaṁ kasirābhataṁ dhanaṁ, vittaṁ vināseti dukkhena sambhataṁ;",
  "atk-s0514a14:1283": "Paṭivissakehi ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1284": "306.",
  "atk-s0514a14:1285": "‘Nikkhantapādā visikhānucārinī, niccañca sāmimhi paduṭṭhamānasā;",
  "atk-s0514a14:1286": "Aticārinī hoti apetagāravā, ete paduṭṭhāya bhavanti lakkhaṇā.",
  "atk-s0514a14:1287": "307.",
  "atk-s0514a14:1288": "‘Abhikkhaṇaṁ tiṭṭhati dvāramūle, thanāni kacchāni ca dassayantī;",
  "atk-s0514a14:1289": "Disodisaṁ pekkhati bhantacittā, ete paduṭṭhāya bhavanti lakkhaṇā.",
  "atk-s0514a14:1290": "308.",
  "atk-s0514a14:1291": "‘Sabbā nadī vaṅkagatī, sabbe kaṭṭhamayā vanā;",
  "atk-s0514a14:1292": "Sabbitthiyo kare pāpaṁ, labhamāne nivātake.",
  "atk-s0514a14:1293": "309.",
  "atk-s0514a14:1294": "‘Sace labhetha khaṇaṁ vā raho vā, nivātakaṁ vāpi labhetha tādisaṁ;",
  "atk-s0514a14:1295": "Sabbāva itthī kayiruṁ nu pāpaṁ, aññaṁ alattha pīṭhasappināpi saddhiṁ.",
  "atk-s0514a14:1296": "310.",
  "atk-s0514a14:1297": "‘Narānamārāmakarāsu nārisu, anekacittāsu aniggahāsu ca;",
  "atk-s0514a14:1298": "Sabbattha nāpītikarāpi ce siyā, na vissase titthasamā hi nāriyo”’ti.",
  "atk-s0514a14:1299_0": "Tattha goṇaṁ dhenunti liṅgavipallāsena vuttaṁ. Ñātikule padussatīti tattha sā nibbhayā",
  "atk-s0514a14:1299_1": "hutvā taruṇakālato paṭṭhāya vissāsakehi dāsādīhipi saddhiṁ anācāraṁ carati, ñātakā",
  "atk-s0514a14:1299_2": "ñatvāpi niggahaṁ na karonti, attano akittiṁ pariharamānā ajānantā viya honti. Anatthacarānīti",
  "atk-s0514a14:1299_3": "acaritabbāni atthāni, akiccakārānīti attho. Aguṇanti jiyārahitaṁ. Pāpasahāyakoti dummitto.",
  "atk-s0514a14:1300_0": "Daliddatāti daliddatāya. Sesapadesupi eseva nayo. Tattha daliddo alaṅkārādīnaṁ abhāvato",
  "atk-s0514a14:1300_1": "kilesena saṅgaṇhituṁ na sakkotīti taṁ avajānāti. Gilāno vatthukāmakilesakāmehi saṅgaṇhituṁ",
  "atk-s0514a14:1300_2": "na sakkoti. Jarājiṇṇo kāyikavācasikakhiḍḍāratisamattho na hoti. Surāsoṇḍo tassā hatthapiḷandhanādīnipi",
  "atk-s0514a14:1300_3": "surāgharaññeva paveseti. Muddho andhabālo ratikusalo na hoti. Pamatto dāsisoṇḍo hutvā",
  "atk-s0514a14:1300_4": "gharadāsīhi saddhiṁ saṁvasati, bhariyaṁ pana akkosati paribhāsati, tena naṁ avajānāti.",
  "atk-s0514a14:1300_5": "Sabbakiccesu anuvattantaṁ “ayaṁ nittejo, mameva anuvattatī”ti taṁ akkosati paribhāsati.",
  "atk-s0514a14:1300_6": "Yo pana sabbaṁ dhanaṁ anuppadeti kuṭumbaṁ paṭicchāpeti, tassa bhariyā sabbaṁ dhanasāraṁ",
  "atk-s0514a14:1300_7": "hatthe katvā taṁ dāsaṁ viya avajānāti, icchamānā “ko tayā attho”ti gharatopi naṁ",
  "atk-s0514a14:1300_8": "nikkaḍḍhati. Muddhapattanti muddhabhāvappattaṁ.",
  "atk-s0514a14:1301_0": "Padosamāharatīti sāmike padosaṁ āharati dussati, pāpakammaṁ karotīti attho. Ārāmagamanasīlāti",
  "atk-s0514a14:1301_1": "sāmikaṁ āpucchā vā anāpucchā vā abhiṇhaṁ pupphārāmādīsu aññataraṁ gantvā tattha anācāraṁ",
  "atk-s0514a14:1301_2": "caritvā “ajja mayā ārāme rukkhadevatāya balikammaṁ kata”ntiādīni vatvā bālasāmikaṁ",
  "atk-s0514a14:1301_3": "saññāpeti. Paṇḍito pana “addhā esā tattha anācāraṁ caratī”ti puna tassā gantuṁ na",
  "atk-s0514a14:1301_4": "deti. Evaṁ sabbapadesupi attho veditabbo. Parakulanti sandiṭṭhasambhattādīnaṁ gehaṁ.",
  "atk-s0514a14:1301_5": "Taṁ sā “asukakule me vaḍḍhi payojitā atthi, tāvakālikaṁ dinnakaṁ atthi, taṁ sādhemī”tiādīni",
  "atk-s0514a14:1301_6": "vatvā gacchati. Nillokanasīlāti vātapānantarādīhi olokanasīlā. Sadvāraṭṭhāyinīti",
  "atk-s0514a14:1301_7": "attano aṅgapaccaṅgāni dassentī sadvāre tiṭṭhati.",
  "atk-s0514a14:1302_0": "Accācaratīti atikkamma carati, sāmikassa santike ṭhitāva aññassa nimittaṁ dassetīti",
  "atk-s0514a14:1302_1": "attho. Vijambhatīti “ahaṁ taṁ disvā vijambhissāmi, tāya saññāya okāsassa atthibhāvaṁ",
  "atk-s0514a14:1302_2": "vā natthibhāvaṁ vā jāneyyāsī”ti paṭhamameva katasaṅketā vā hutvā akatasaṅketā vāpi",
  "atk-s0514a14:1302_3": "“evaṁ esa mayi bajjhissatī”ti sāmikassa passe ṭhitāva vijambhati vijambhanaṁ dasseti.",
  "atk-s0514a14:1302_4": "Vinamatīti kiñcideva bhūmiyaṁ pātetvā taṁ ukkhipantī viya onamitvā piṭṭhiṁ dasseti.",
  "atk-s0514a14:1302_5": "Vilasatīti gamanādīhi vā iriyāpathehi alaṅkārena vā vilāsaṁ dasseti. Vilajjatīti",
  "atk-s0514a14:1302_6": "lajjantī viya vatthena sarīraṁ chādeti, kavāṭaṁ vā bhittiṁ vā allīyati. Nakhenāti",
  "atk-s0514a14:1302_7": "pādanakhena pādanakhaṁ, hatthanakhena hatthanakhaṁ ghaṭṭeti. Kaṭṭhenāti daṇḍakena.",
  "atk-s0514a14:1302_8": "Dārakanti attano vā puttaṁ aññassa vā puttaṁ gahetvā ukkhipati vā ukkhipāpeti vā.",
  "atk-s0514a14:1302_9": "Kīḷatīti sayaṁ vā kīḷati, dārakaṁ vā kīḷāpeti. Cumbanādīsupi eseva nayo. Dadātīti",
  "atk-s0514a14:1302_10": "tassa kiñcideva phalaṁ vā pupphaṁ vā deti. Yācatīti tameva paṭiyācati. Anukarotīti",
  "atk-s0514a14:1302_11": "dārakena kataṁ kataṁ anukaroti. Uccanti mahāsaddavasena vā thomanavasena vā uccaṁ.",
  "atk-s0514a14:1302_12": "Nīcanti mandasaddavasena vā amanāpavacanena vā paribhavavacanena vā nīcaṁ. Aviccanti",
  "atk-s0514a14:1302_13": "bahujanamajjhe appaṭicchannaṁ. Viviccanti raho paṭicchannaṁ. Naccenāti etehi naccādīhi",
  "atk-s0514a14:1302_14": "nimittaṁ karoti. Tattha roditena nimittakaraṇena rattiṁ deve vassante vātapānena",
  "atk-s0514a14:1302_15": "hatthiṁ āropetvā seṭṭhiputtena nītāya purohitabrāhmaṇiyā vatthu kathetabbaṁ. Jagghatīti",
  "atk-s0514a14:1302_16": "mahāhasitaṁ hasati, evampi nimittaṁ karoti. Kacchanti upakacchakaṁ. Upalikhatīti",
  "atk-s0514a14:1302_17": "dantehi upalikhati. Sirasanti kesavaṭṭiṁ. Evaṁ kesānaṁ mocanabandhanehipi parapurisānaṁ",
  "atk-s0514a14:1302_18": "nimittaṁ karoti, niyāmetvā vā aniyāmetvā vā kocideva sārajjissatītipi karotiyeva.",
  "atk-s0514a14:1303_0": "Paduṭṭhā veditabbā bhavatīti ayaṁ mayi paduṭṭhā kuddhā, kujjhitvā ca pana micchācāraṁ",
  "atk-s0514a14:1303_1": "caratīti paṇḍitena veditabbā bhavati. Pavāsanti “asukagāme payuttaṁ dhanaṁ nassati,",
  "atk-s0514a14:1303_2": "gaccha taṁ sādhehi, vohāraṁ karohī”tiādīni vatvā tasmiṁ gate anācāraṁ caritukāmā",
  "atk-s0514a14:1303_3": "pavāsaṁ vaṇṇeti. Anatthanti avaḍḍhiṁ. Akiccanti akattabbayuttakaṁ. Paridahitvāti",
  "atk-s0514a14:1303_4": "gāḷhaṁ nivāsetvā. Parivattakajātāti ito cito ca parivattamānā. Kuṅkumiyajātāti kolāhalajātā",
  "atk-s0514a14:1303_5": "pādamūle nipannā paricārikā uṭṭhāpeti, dīpaṁ jālāpeti, nānappakāraṁ kolāhalaṁ karoti,",
  "atk-s0514a14:1303_6": "tassa kilesaratiṁ nāseti. Dukkhaṁ vedayatīti sīsaṁ me rujjatītiādīni vadati. Vilomamācaratīti",
  "atk-s0514a14:1303_7": "āhāraṁ sītalaṁ icchantassa uṇhaṁ detītiādīnaṁ vasena paccanīkavutti hoti. Nihatabhogāti",
  "atk-s0514a14:1303_8": "sāmikena dukkhasambhatānaṁ bhogānaṁ surālolatādīhi vināsikā. Santhavanti kilesavasena",
  "atk-s0514a14:1303_9": "santhavaṁ karoti. Nikkhantapādāti jārassa upadhāraṇatthāya nikkhantapādā. Sāmiketi",
  "atk-s0514a14:1303_10": "patimhi agāravena ca paduṭṭhamānasāya ca aticārinī hoti.",
  "atk-s0514a14:1304_0": "Sabbitthiyoti ṭhapetvā vipassanāya tanukatakilesā sesā sabbā itthiyo pāpaṁ kareyyuṁ.",
  "atk-s0514a14:1304_1": "Labhamāneti labbhamāne, saṁvijjamāneti attho. Nivātaketi rahomantanake paribhedake.",
  "atk-s0514a14:1304_2": "Khaṇaṁ vā rahovāti pāpakaraṇatthāya okāsaṁ vā paṭicchannaṭṭhānaṁ vā. Kayiruṁ nūti",
  "atk-s0514a14:1304_3": "ettha nū-ti nipātamattaṁ. Alatthāti aladdhā. Ayameva vā pāṭho, aññaṁ sampannapurisaṁ",
  "atk-s0514a14:1304_4": "alabhitvā pīṭhasappināpi tato paṭikkūlatarenāpi pāpaṁ kareyyuṁ. Ārāmakarāsūti abhiratikārikāsu.",
  "atk-s0514a14:1304_5": "Aniggahāsūti niggahena vinetuṁ asakkuṇeyyāsu. Titthasamāti yathā titthaṁ uttamādhamesu",
  "atk-s0514a14:1304_6": "na kañci nhāyantaṁ vāreti, tathā etāpi raho vā khaṇe vā nivātake vā sati na kañci paṭikkhipanti.",
  "atk-s0514a14:1305_0": "Tathā hi atīte bārāṇasiyaṁ kaṇḍarī nāma rājā ahosi uttamarūpadharo. Tassa devasikaṁ",
  "atk-s0514a14:1305_1": "amaccā gandhakaraṇḍakasahassaṁ āharanti. Tenassa nivesane paribhaṇḍaṁ katvā gandhakaraṇḍake",
  "atk-s0514a14:1305_2": "phāletvā gandhadārūni katvā āhāraṁ pacanti. Bhariyāpissa abhirūpā ahosi nāmena kinnarā",
  "atk-s0514a14:1305_3": "nāma. Purohitopissa samavayo pañcālacaṇḍo nāma buddhisampanno ahosi. Rañño pana pāsādaṁ",
  "atk-s0514a14:1305_4": "nissāya antopākāre jamburukkho nibbatti, tassa sākhā pākāramatthake olambati. Tassa",
  "atk-s0514a14:1305_5": "chāyāya jeguccho dussaṇṭhāno pīṭhasappī vasati. Athekadivasaṁ kinnarā devī vātapānena",
  "atk-s0514a14:1305_6": "olokentī taṁ ditvā paṭibaddhacittā hutvā rattiṁ rājānaṁ ratiyā saṅgaṇhitvā tasmiṁ",
  "atk-s0514a14:1305_7": "niddaṁ okkante saṇikaṁ uṭṭhāyāsanā nānaggarasabhojanaṁ suvaṇṇasarake pakkhipitvā",
  "atk-s0514a14:1305_8": "ucchaṅge katvā sāṭakarajjuyā vātapānena otaritvā jambuṁ āruyha sākhāya oruyha pīṭhasappiṁ",
  "atk-s0514a14:1305_9": "bhojetvā pāpaṁ katvā āgatamaggeneva pāsādaṁ āruyha gandhehi sarīraṁ ubbaṭṭetvā raññā",
  "atk-s0514a14:1305_10": "saddhiṁ nipajji. Etenupāyena nibaddhaṁ tena saddhiṁ pāpaṁ karoti. Rājā pana na jānāti.",
  "atk-s0514a14:1306_0": "So ekadivasaṁ nagaraṁ padakkhiṇaṁ katvā nivesanaṁ pavesanto jambuchāyāya sayitaṁ",
  "atk-s0514a14:1306_1": "paramakāruññappattaṁ pīṭhasappiṁ disvā purohitaṁ āha – “passetaṁ manussapeta”nti.",
  "atk-s0514a14:1306_2": "“Āma, passāmi devā”ti. “Api nu kho, samma, evarūpaṁ paṭikkūlaṁ kāci itthī chandarāgavasena",
  "atk-s0514a14:1306_3": "upagaccheyyā”ti. Taṁ kathaṁ sutvā pīṭhasappī mānaṁ janetvā “ayaṁ rājā kiṁ katheti,",
  "atk-s0514a14:1306_4": "attano deviyā mama santikaṁ āgamanaṁ na jānāti maññe”ti jamburukkhassa añjaliṁ paggahetvā",
  "atk-s0514a14:1306_5": "“suṇa sāmi, jamburukkhe nibbattadevate, ṭhapetvā taṁ añño etaṁ kāraṇaṁ na jānātī”ti",
  "atk-s0514a14:1306_6": "āha. Purohito tassa kiriyaṁ disvā cintesi – “addhā rañño aggamahesī jamburukkhena",
  "atk-s0514a14:1306_7": "gantvā iminā saddhiṁ pāpaṁ karotī”ti. So rājānaṁ pucchi – “mahārāja, deviyā te rattibhāge",
  "atk-s0514a14:1306_8": "sarīrasamphasso kīdiso hotī”ti? “Samma, aññaṁ na passāmi, majjhimayāme panassā sarīraṁ",
  "atk-s0514a14:1306_9": "sītalaṁ hotī”ti. “Tena hi, deva, tiṭṭhatu aññā itthī, aggamahesī te kinnarādevī iminā",
  "atk-s0514a14:1306_10": "saddhiṁ pāpaṁ karotī”ti. “Samma, kiṁ vadesi, evarūpā paramavilāsasampannā kiṁ iminā",
  "atk-s0514a14:1306_11": "paramajegucchena saddhiṁ abhiramissatī”ti? “Tena hi naṁ, deva, pariggaṇhāhī”ti.",
  "atk-s0514a14:1307_0": "So “sādhū”ti rattiṁ bhuttasāyamāso tāya saddhiṁ nippajjitvā “pariggaṇhissāmi na”nti",
  "atk-s0514a14:1307_1": "pakatiyā niddupagamanavelāya niddupagato viya ahosi. Sāpi uṭṭhāya tatheva akāsi.",
  "atk-s0514a14:1307_2": "Rājā tassā anupadaññeva gantvā jambuchāyaṁ nissāya aṭṭhāsi. Pīṭhasappī deviyā kujjhitvā",
  "atk-s0514a14:1307_3": "“tvaṁ ajja aticirāyitvā āgatā”ti hatthena kaṇṇasaṅkhalikaṁ pahari. Atha naṁ “mā maṁ",
  "atk-s0514a14:1307_4": "kujjhi, sāmi, rañño niddupagamanaṁ olokesi”nti vatvā tassa gehe pādaparicārikā viya",
  "atk-s0514a14:1307_5": "ahosi. Tena panassā pahārena sīhamukhakuṇḍalaṁ kaṇṇato gaḷitvā rañño pādamūle pati.",
  "atk-s0514a14:1307_6": "Rājā “vaṭṭissati ettaka”nti taṁ gahetvā gato. Sāpi tena saddhiṁ aticaritvā purimaniyāmeneva",
  "atk-s0514a14:1307_7": "gantvā raññā saddhiṁ nipajjituṁ ārabhi. Rājā paṭikkhipitvā punadivase “kinnarādevī",
  "atk-s0514a14:1307_8": "mayā dinnaṁ sabbālaṅkāraṁ alaṅkaritvā etū”ti āṇāpesi. Sā “sīhamukhakuṇḍalaṁ me suvaṇṇakārassa",
  "atk-s0514a14:1307_9": "santike”ti vatvā nāgami, puna pesite ca pana ekakuṇḍalāva āgamāsi. Rājā pucchi –",
  "atk-s0514a14:1307_10": "“kahaṁ te kuṇḍala”nti? “Suvaṇṇakārassa santike”ti. Suvaṇṇakāraṁ pakkosāpetvā “kiṁkāraṇā",
  "atk-s0514a14:1307_11": "imissā kuṇḍalaṁ na desī”ti āha. “Nāhaṁ gaṇhāmi devā”ti. Rājā tassā kujjhitvā “pāpe",
  "atk-s0514a14:1307_12": "caṇḍāli mādisena te suvaṇṇakārena bhavitabba”nti vatvā taṁ kuṇḍalaṁ tassā puratho",
  "atk-s0514a14:1307_13": "khipitvā purohitaṁ āha – “samma, saccaṁ tayā vuttaṁ, gaccha sīsamassā chedāpehī”ti.",
  "atk-s0514a14:1307_14": "So taṁ rājageheyeva ekasmiṁ padese ṭhapetvā rājānaṁ upasaṅkamitvā – “deva, mā kinnarādeviyā",
  "atk-s0514a14:1307_15": "kujjhittha, sabbā itthiyo evarūpāyeva. Sacepi itthīnaṁ dussīlabhāvaṁ ñātukāmosi,",
  "atk-s0514a14:1307_16": "dassessāmi te etāsaṁ pāpakañceva bahumāyābhāvañca, ehi aññātakavesena janapadaṁ carāmā”ti āha.",
  "atk-s0514a14:1308_0": "Rājā “sādhū”ti mātaraṁ rajjaṁ paṭicchāpetvā tena saddhiṁ cārikaṁ pakkāmi. Tesaṁ yojanaṁ",
  "atk-s0514a14:1308_1": "maggaṁ gantvā mahāmagge nisinnānaṁyeva eko kuṭumbiko puttassatthāya maṅgalaṁ katvā",
  "atk-s0514a14:1308_2": "ekaṁ kumārikaṁ paṭicchannayāne nisīdāpetvā mahantena parivārena gacchati. Taṁ disvā",
  "atk-s0514a14:1308_3": "purohito rājānaṁ āha – “sace icchasi, imaṁ kumārikaṁ tayā saddhiṁ pāpaṁ kāretuṁ sakkā",
  "atk-s0514a14:1308_4": "devā”ti. “Kiṁ kathesi, mahāparivārā esā, na sakkā sammā”ti? Purohito “tena hi passa,",
  "atk-s0514a14:1308_5": "devā”ti purato gantvā maggato avidūre sāṇiyā parikkhipitvā rājānaṁ antosāṇiyaṁ katvā",
  "atk-s0514a14:1308_6": "sayaṁ maggapasse rodanto nisīdi. Atha naṁ so kuṭumbiko disvā “tāta, kasmā rodasī”ti",
  "atk-s0514a14:1308_7": "pucchi. “Bhariyā me garubhārā, taṁ kulagharaṁ netuṁ maggapaṭipannosmi, tassā antarāmaggeyeva",
  "atk-s0514a14:1308_8": "gabbho cali, esā antosāṇiyaṁ kilamati, kācissā itthī santike natthi, mayāpi tattha",
  "atk-s0514a14:1308_9": "gantuṁ na sakkā, na jānāmi ‘kiṁ bhavissatī’ti, ekaṁ itthiṁ laddhuṁ vaṭṭatī”ti? “Mā",
  "atk-s0514a14:1308_10": "rodi, bahū me itthiyo, ekā gamissatī”ti. “Tena hi ayameva kumārikā gacchatu, etissāpi",
  "atk-s0514a14:1308_11": "maṅgalaṁ bhavissatī”ti. So cintesi – “saccaṁ vadati, suṇisāyapi me maṅgalameva, iminā",
  "atk-s0514a14:1308_12": "hi nimittena sā puttadhītāhi vaḍḍhissatī”ti tameva pesesi. Sā tattha pavisitvā rājānaṁ",
  "atk-s0514a14:1308_13": "disvāva paṭibaddhacittā hutvā pāpamakāsi. Rājāpissā aṅgulimuddikaṁ adāsi. Atha naṁ",
  "atk-s0514a14:1308_14": "katakiccaṁ nikkhamitvā āgataṁ pucchiṁsu – “kiṁ vijātā”ti? “Suvaṇṇavaṇṇaṁ putta”nti.",
  "atk-s0514a14:1308_15": "Kuṭumbiko taṁ ādāya pāyāsi. Purohitopi rañño santikaṁ gantvā “diṭṭhā te, deva, kumārikāpi",
  "atk-s0514a14:1308_16": "evaṁ pāpā, kimaṅgaṁ pana aññā, api pana te kiñci dinna”nti pucchi. “Āma, aṅgulimuddikā",
  "atk-s0514a14:1308_17": "dinnā”ti. “Nāssā taṁ dassāmī”ti vegena gantvā yānakaṁ gaṇhitvā “kimeta”nti vutte",
  "atk-s0514a14:1308_18": "“ayaṁ me brāhmaṇiyā ussīsake ṭhapitaṁ muddikaṁ gahetvā āgatā, dehi, amma, muddika”nti",
  "atk-s0514a14:1308_19": "āha. Sā taṁ dadamānā brāhmaṇaṁ hatthe nakhena vijjhitvā “gaṇha corā”ti adāsi.",
  "atk-s0514a14:1309_0": "Evaṁ brāhmaṇo nānāvidhehi upāyehi aññāpi bahū aticāriniyo rañño dassetvā “idha tāva",
  "atk-s0514a14:1309_1": "ettakaṁ hotu, aññattha gamissāma, devā”ti āha. Rājā “sakalajambudīpe caritepi sabbā",
  "atk-s0514a14:1309_2": "itthiyo evarūpāva bhavissanti, kiṁ no etāhi, nivattāmā”ti bārāṇasimeva paccāgantvā",
  "atk-s0514a14:1309_3": "– “mahārāja, itthiyo nāma evaṁ pāpadhammā, pakati esā etāsaṁ, khamatha, deva, kinnarādeviyā”ti",
  "atk-s0514a14:1309_4": "purohitena yācito khamitvā rājanivesanato naṁ nikkaḍḍhāpesi, ṭhānato pana taṁ apanetvā",
  "atk-s0514a14:1309_5": "aññaṁ aggamahesiṁ akāsi. Tañca pīṭhasappiṁ nikkaḍḍhāpetvā jambusākhaṁ chedāpesi.",
  "atk-s0514a14:1309_6": "Tadā kuṇālo pañcālacaṇḍo ahosi. Iti attanā diṭṭhakāraṇameva āharitvā dassento gāthamāha –",
  "atk-s0514a14:1310": "311.",
  "atk-s0514a14:1311": "“Yaṁ ve disvā kaṇḍarīkinnarānaṁ, sabbitthiyo na ramanti agāre;",
  "atk-s0514a14:1312": "Taṁ tādisaṁ maccaṁ cajitvā bhariyā, aññaṁ disvā purisaṁ pīṭhasappi”nti.",
  "atk-s0514a14:1313_0": "Tassattho – yaṁ ve kaṇḍarissa rañño kinnarāya deviyā cāti imesaṁ kaṇḍarikinnarānaṁ",
  "atk-s0514a14:1313_1": "virāgakāraṇaṁ ahosi, taṁ disvā jānitabbaṁ – sabbitthiyo attano sāmikānaṁ na ramanti",
  "atk-s0514a14:1313_2": "agāre. Tathā hi aññaṁ pīṭhasappiṁ purisaṁ disvā taṁ rājānaṁ tādisaṁ ratikusalaṁ maccaṁ",
  "atk-s0514a14:1313_3": "cajitvā bhariyā tena manussapetena saddhiṁ pāpamakāsīti.",
  "atk-s0514a14:1314_0": "Aparopi atīte bārāṇasiyaṁ bako nāma rājā dhammena rajjaṁ kāresi. Tadā bārāṇasiyā",
  "atk-s0514a14:1314_1": "pācīnadvāravāsino ekassa daliddassa pañcapāpī nāma dhītā ahosi. Sā kira pubbepi ekā",
  "atk-s0514a14:1314_2": "daliddadhītā mattikaṁ madditvā gehe bhittiṁ vilimpati. Atheko paccekabuddho attano",
  "atk-s0514a14:1314_3": "pabbhāraparibhaṇḍakaraṇatthaṁ “kahaṁ mattikaṁ labhissāmī”ti cintetvā “bārāṇasiyaṁ",
  "atk-s0514a14:1314_4": "laddhuṁ sakkā”ti cīvaraṁ pārupitvā pattahattho nagaraṁ pavisitvā tassā avidūre aṭṭhāsi.",
  "atk-s0514a14:1314_5": "Sā kujjhitvā ullokentī paduṭṭhena manasā “mattikampi bhikkhatī”ti avoca. Paccekabuddho",
  "atk-s0514a14:1314_6": "niccalova ahosi. Atha sā paccekabuddhaṁ niccalitaṁ disvā puna cittaṁ pasādetvā, “samaṇa,",
  "atk-s0514a14:1314_7": "mattikampi na labhasī”ti vatvā mahantaṁ mattikāpiṇḍaṁ āharitvā patte ṭhapesi. So",
  "atk-s0514a14:1314_8": "tāya mattikāya pabbhāre paribhaṇḍamakāsi. Sā nacirasseva tato cavitvā tasmiṁyeva",
  "atk-s0514a14:1314_9": "nagare bahidvāragāme duggatitthiyā kucchimhi paṭisandhiṁ gaṇhi. Sā dasamāsaccayena",
  "atk-s0514a14:1314_10": "mātu kucchito nikkhami. Tassā mattikāpiṇḍaphalena sarīraṁ phassasampannaṁ ahosi,",
  "atk-s0514a14:1314_11": "kujjhitvā ullokitattā pana hatthapādamukhaakkhināsāni pāpāni virūpāni ahesuṁ. Tena",
  "atk-s0514a14:1314_12": "taṁ “pañcapāpī”tveva sañjāniṁsu.",
  "atk-s0514a14:1315_0": "Athekadivasaṁ bārāṇasirājā rattiṁ aññātakavesena nagaraṁ pariggaṇhanto taṁ padesaṁ",
  "atk-s0514a14:1315_1": "gato. Sāpi gāmadārikāhi saddhiṁ kīḷantī ajānitvāva rājānaṁ hatthe gaṇhi. So tassā",
  "atk-s0514a14:1315_2": "hatthasamphassena sakabhāvena saṇṭhātuṁ nāsakkhi, dibbasamphassena phuṭṭho viya ahosi.",
  "atk-s0514a14:1315_3": "So phassarāgaratto tathāvirūpampi taṁ hatthe gahetvā “kassa dhītāsī”ti pucchitvā",
  "atk-s0514a14:1315_4": "“dvāravāsino”ti vutte assāmikabhāvaṁ pucchitvā “ahaṁ te sāmiko bhavissāmi, gaccha",
  "atk-s0514a14:1315_5": "mātāpitaro anujānāpehī”ti āha. Sā mātāpitaro upagantvā “eko, amma, puriso maṁ icchatī”ti",
  "atk-s0514a14:1315_6": "vatvā “sopi duggato bhavissati, sace tādisampi icchati, sādhū”ti vutte gantvā mātāpitūhi",
  "atk-s0514a14:1315_7": "anuññātabhāvaṁ ārocesi. So tasmiṁyeva gehe tāya saddhiṁ vasitvā pātova rājanivesanaṁ",
  "atk-s0514a14:1315_8": "pāvisi. Tato paṭṭhāyeva aññātakavesena nibaddhaṁ tattha gacchati, aññaṁ itthiṁ oloketumpi na icchati.",
  "atk-s0514a14:1316_0": "Athekadivasaṁ tassā pitu lohitapakkhandikā uppajji. Asambhinnakhīrasappimadhusakkharayuttapāyāsova",
  "atk-s0514a14:1316_1": "etassa bhesajjaṁ, taṁ te daliddatāya uppādetuṁ na sakkonti. Tato pañcapāpimātā dhītaraṁ",
  "atk-s0514a14:1316_2": "āha – “kiṁ, amma, tava sāmiko pāyāsaṁ uppādetuṁ sakkhissatī”ti? “Amma, mama sāmikena",
  "atk-s0514a14:1316_3": "amhehipi duggatatarena bhavitabbaṁ, evaṁ santepi pucchissāmi naṁ, mā cintayī”ti vatvā",
  "atk-s0514a14:1316_4": "tassāgamanavelāyaṁ dummanā hutvā nisīdi. Atha naṁ rājā āgantvā “kiṁ dummanāsī”ti",
  "atk-s0514a14:1316_5": "pucchi. Sā tamatthaṁ ārocesi. Taṁ sutvā rājā “bhadde idaṁ atirasabhesajjaṁ, kuto",
  "atk-s0514a14:1316_6": "labhissāmī”ti vatvā cintesi – “na sakkā mayā niccakālaṁ evaṁ carituṁ, antarāmagge",
  "atk-s0514a14:1316_7": "parissayopi daṭṭhabbo, sace kho pana etaṁ antepuraṁ nessāmi, etissā phassasampadaṁ",
  "atk-s0514a14:1316_8": "ajānantā ‘amhākaṁ rājā yakkhiniṁ gahetvā āgato’ti keḷiṁ karissanti, sakalanagaravāsino",
  "atk-s0514a14:1316_9": "etissā samphassaṁ jānāpetvā garahaṁ mocessāmī”ti. Atha naṁ rājā – “bhadde, mā cintayi,",
  "atk-s0514a14:1316_10": "āharissāmi te pitu pāyāsa”nti vatvā tāya saddhiṁ abhiramitvā rājanivesanaṁ gantvā",
  "atk-s0514a14:1316_11": "punadivase tādisaṁ pāyāsaṁ pacāpetvā paṇṇāni āharāpetvā dve puṭe katvā ekasmiṁ pāyāsaṁ",
  "atk-s0514a14:1316_12": "pakkhipitvā ekasmiṁ cūḷāmaṇiṁ ṭhapetvā bandhitvā rattibhāge gantvā, “bhadde, mayaṁ",
  "atk-s0514a14:1316_13": "daliddā, kicchena sampāditaṁ, tava pitaraṁ ‘ajja imamhā puṭā pāyāsaṁ bhuñja, sve",
  "atk-s0514a14:1316_14": "imamhā’ti vadeyyāsī”ti āha. Sā tathā akāsi. Athassā pitā ojasampannattā pāyāsassa",
  "atk-s0514a14:1316_15": "thokameva bhuñjitvā suhito jāto. Sesaṁ mātu datvā sayampi bhuñji. Tayopi suhitā ahesuṁ.",
  "atk-s0514a14:1316_16": "Cūḷāmaṇipuṭaṁ pana punadivasatthāya ṭhapesuṁ.",
  "atk-s0514a14:1317_0": "Rājā nivesanaṁ gantvā mukhaṁ dhovitvāva “cūḷāmaṇiṁ me āharathā”ti vatvā “na passāma,",
  "atk-s0514a14:1317_1": "devā”ti vutte “sakalanagaraṁ vicinathā”ti āha. Te vicinitvāpi na passiṁsu. Tena hi",
  "atk-s0514a14:1317_2": "bahinagare daliddagehesu bhattapaṇṇapuṭe upādāya vicinathāti. Vicinantā tasmiṁ ghaṭe",
  "atk-s0514a14:1317_3": "cūḷāmaṇiṁ disvā tassā mātāpitaro “corā”ti bandhitvā nayiṁsu. Athassā pitā, “sāmi,",
  "atk-s0514a14:1317_4": "na mayaṁ corā, aññenāyaṁ maṇi ābhato”ti vatvā “kenā”ti vutte “jāmātarā me”ti ācikkhitvā",
  "atk-s0514a14:1317_5": "“kahaṁ so”ti pucchito “dhītā me jānātī”ti āha. Tato dhītāya saddhiṁ kathesi – “amma,",
  "atk-s0514a14:1317_6": "sāmikaṁ te jānāsī”ti? “Na jānāmī”ti. “Evaṁ sante amhākaṁ jīvitaṁ natthī”ti. “Tāta,",
  "atk-s0514a14:1317_7": "so andhakāre āgantvā andhakāre eva yāti, tenassa rūpaṁ na jānāmi, hatthasamphassena",
  "atk-s0514a14:1317_8": "pana naṁ jānituṁ sakkomī”ti. So rājapurisānaṁ ārocesi. Tepi rañño ārocesuṁ. Rājā",
  "atk-s0514a14:1317_9": "ajānanto viya hutvā “tena hi taṁ itthiṁ rājaṅgaṇe antosāṇiyaṁ ṭhapetvā sāṇiyā hatthappamāṇaṁ",
  "atk-s0514a14:1317_10": "chiddaṁ katvā nagaravāsino sannipātetvā hatthasamphassena coraṁ gaṇhathā”ti āha.",
  "atk-s0514a14:1317_11": "Rājapurisā tathā kātuṁ tassā santikaṁ gantvā rūpaṁ disvāva vippaṭisārino hutvā –",
  "atk-s0514a14:1317_12": "“dhī, dhī pisācī”ti jigucchitvā phusituṁ na ussahiṁsu, ānetvā pana naṁ rājaṅgaṇe",
  "atk-s0514a14:1317_13": "antosāṇiyaṁ ṭhapetvā sakalanagaravāsino sannipātesuṁ. Sā āgatāgatassa chiddena pasāritahatthaṁ",
  "atk-s0514a14:1317_14": "gahetvāva “no eso”ti vadati. Purisā tassā dibbaphassasadise phasse bajjhitvā apagantuṁ",
  "atk-s0514a14:1317_15": "na sakkhiṁsu, “sacāyaṁ daṇḍārahā, daṇḍaṁ datvāpi dāsakammakārabhāvaṁ upagantvāpi",
  "atk-s0514a14:1317_16": "etaṁ ghare karissāmā”ti cintayiṁsu. Atha ne rājapurisā daṇḍehi koṭṭetvā palāpesuṁ.",
  "atk-s0514a14:1317_17": "Uparājānaṁ ādiṁ katvā sabbe ummattakā viya ahesuṁ.",
  "atk-s0514a14:1318_0": "Atha rājā – “kacci ahaṁ bhaveyya”nti hatthaṁ pasāresi. Taṁ hatthe gahetvāva “coro",
  "atk-s0514a14:1318_1": "me gahito”ti mahāsaddaṁ kari. Rājā tepi pucchi – “tumhe etāya hatthe gahitā kiṁ cintayitthā”ti.",
  "atk-s0514a14:1318_2": "Te yathābhūtaṁ ārocesuṁ. Atha ne rājā āha – “ahaṁ etaṁ attano gehaṁ ānetuṁ evaṁ kāresiṁ",
  "atk-s0514a14:1318_3": "‘etissā phassaṁ ajānantā maṁ paribhaveyyu’nti cintetvā, tasmā mayā sabbe tumhe jānāpitā,",
  "atk-s0514a14:1318_4": "vadatha, bho dāni, sā kassa gehe bhavituṁ yuttā”ti? “Tumhākaṁ, devā”ti. Atha naṁ",
  "atk-s0514a14:1318_5": "abhisiñcitvā aggamahesiṁ akāsi. Mātāpitūnampissā issariyaṁ dāpesi. Tato paṭṭhāya",
  "atk-s0514a14:1318_6": "ca pana tāya sammatto neva vinicchayaṁ paṭṭhapesi, na aññaṁ itthiṁ olokesi. Tā tassā",
  "atk-s0514a14:1318_7": "antaraṁ pariyesiṁsu. Sā ekadivasaṁ dvinnaṁ rājūnaṁ aggamahesibhāvassa supine nimittaṁ",
  "atk-s0514a14:1318_8": "disvā rañño ārocesi. Rājā supinapāṭhake pakkosāpetvā “evarūpe supine diṭṭhe kiṁ hotī”ti",
  "atk-s0514a14:1318_9": "pucchi. Te itarāsaṁ itthīnaṁ santikā lañjaṁ gahetvā – “mahārāja, deviyā sabbasetassa",
  "atk-s0514a14:1318_10": "hatthino khandhe nisinnabhāvo tumhākaṁ maraṇassa pubbanimittaṁ, hatthikhandhagatāya",
  "atk-s0514a14:1318_11": "pana candaparāmasanaṁ tumhākaṁ paccāmittarājānayanassa pubbanimitta”nti vatvā “idāni",
  "atk-s0514a14:1318_12": "kiṁ kātabba”nti vutte “deva imaṁ māretuṁ na sakkā, nāvāya pana naṁ ṭhapetvā nadiyaṁ",
  "atk-s0514a14:1318_13": "vissajjetuṁ vaṭṭatī”ti vadiṁsu. Rājā āhāravatthālaṅkārehi saddhiṁ rattibhāge naṁ",
  "atk-s0514a14:1318_14": "nāvāya ṭhapetvā nadiyaṁ vissajjesi.",
  "atk-s0514a14:1319_0": "Sā nadiyā vuyhamānā heṭṭhānadiyā nāvāya udakaṁ kīḷantassa bāvarikarañño abhimukhaṭṭhānaṁ",
  "atk-s0514a14:1319_1": "pattā. Tassa senāpati nāvaṁ disvā “ayaṁ nāvā mayha”nti āha. Rājā “nāvāya bhaṇḍaṁ",
  "atk-s0514a14:1319_2": "mayha”nti vatvā āgatāya nāvāya taṁ disvā “kā nāma tvaṁ pisācīsadisā”ti pucchi. Sā",
  "atk-s0514a14:1319_3": "sitaṁ katvā bakassa rañño aggamahesibhāvaṁ kathetvā sabbaṁ taṁ pavattiṁ tassa kathesi.",
  "atk-s0514a14:1319_4": "Sā pana pañcapāpīti sakalajambudīpe pākaṭā. Atha naṁ rājā hatthe gahetvā ukkhipi,",
  "atk-s0514a14:1319_5": "saha gahaṇeneva phassarāgaratto aññāsu itthīsu itthisaññaṁ akatvā taṁ aggamahesiṭṭhāne",
  "atk-s0514a14:1319_6": "ṭhapesi. Sā tassa pāṇasamā ahosi. Bako taṁ pavattiṁ sutvā “nāhaṁ tassa aggamahesiṁ",
  "atk-s0514a14:1319_7": "kātuṁ dassāmī”ti senaṁ saṅkaḍḍhitvā tassa paṭititthe nivesanaṁ katvā paṇṇaṁ pesesi",
  "atk-s0514a14:1319_8": "– “bhariyaṁ vā me detu yuddhaṁ vā”ti. So “yuddhaṁ dassāmi, na bhariya”nti vatvā yuddhasajjo",
  "atk-s0514a14:1319_9": "ahosi. Ubhinnaṁ amaccā “mātugāmaṁ nissāya maraṇakiccaṁ natthi, purimasāmikattā esā",
  "atk-s0514a14:1319_10": "bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni",
  "atk-s0514a14:1319_11": "hotū”ti mantetvā dvepi rājāno saññāpesuṁ. Te ubhopi attamanā hutvā titthapaṭititthe",
  "atk-s0514a14:1319_12": "nagarāni māpetvā vasiṁsu. Sā dvinnampi tesaṁ aggamahesittaṁ kāresi. Dvepi tassā sammattā",
  "atk-s0514a14:1319_13": "ahesuṁ. Sā pana ekassa ghare sattāhaṁ vasitvā nāvāya itarassa gharaṁ gacchantī nāvaṁ",
  "atk-s0514a14:1319_14": "pājetvā nentena ekena mahallakakhujjakevaṭṭena saddhiṁ nadīmajjhe pāpaṁ karoti. Tadā",
  "atk-s0514a14:1319_15": "kuṇālo sakuṇarājā bako ahosi, tasmā idaṁ attanā diṭṭhakāraṇaṁ āharitvā dassento gāthamāha –",
  "atk-s0514a14:1320": "312.",
  "atk-s0514a14:1321": "“Bakassa ca bāvarikassa ca rañño, accantakāmānugatassa bhariyā;",
  "atk-s0514a14:1322": "Avācarī paṭṭhavasānugassa, kaṁ vāpi itthī nāticare tadañña”nti.",
  "atk-s0514a14:1323_0": "Tattha accantakāmānugatassāti accantaṁ kāmaṁ anugatassa. Avācarīti anācāraṁ cari.",
  "atk-s0514a14:1323_1": "Paṭṭhavasānugassāti paṭṭhassa attano vasānugatassa, attano pesanakārassa santiketi",
  "atk-s0514a14:1323_2": "attho. Karaṇatthe vā sāmivacanaṁ, tena saddhiṁ pāpamakāsīti vuttaṁ hoti. Tadaññanti",
  "atk-s0514a14:1323_3": "kataraṁ taṁ aññaṁ purisaṁ nāticareyyāti attho.",
  "atk-s0514a14:1324_0": "Aparāpi atīte brahmadattassa bhariyā piṅgiyānī nāma aggamahesī sīhapañjaraṁ vivaritvā",
  "atk-s0514a14:1324_1": "olokentī maṅgalaassagopakaṁ disvā rañño niddupagamanakāle vātapānena oruyha tena",
  "atk-s0514a14:1324_2": "saddhiṁ aticaritvā puna pāsādaṁ āruyha gandhehi sarīraṁ ubbaṭṭetvā raññā saddhiṁ",
  "atk-s0514a14:1324_3": "nipajji. Athekadivasaṁ rājā “kiṁ nu kho deviyā aḍḍharattasamaye niccaṁ sarīraṁ sītaṁ",
  "atk-s0514a14:1324_4": "hoti, pariggaṇhissāmi na”nti ekadivasaṁ niddupagato viya hutvā taṁ uṭṭhāya gacchantiṁ",
  "atk-s0514a14:1324_5": "anugantvā assabandhena saddhiṁ aticarantiṁ disvā nivattitvā sayanaṁ abhiruhi. Sāpi",
  "atk-s0514a14:1324_6": "aticaritvā āgantvā cūḷasayanake nipajji. Punadivase rājā amaccagaṇamajjheyeva taṁ",
  "atk-s0514a14:1324_7": "pakkosāpetvā taṁ kiccaṁ āvikatvā “sabbāva itthiyo pāpadhammā”ti tassā vadhabandhachejjabhejjārahaṁ",
  "atk-s0514a14:1324_8": "dosaṁ khamitvā ṭhānā cāvetvā aññaṁ aggamahesiṁ akāsi. Tadā kuṇālo rājā brahmadatto",
  "atk-s0514a14:1324_9": "ahosi, tena taṁ attanā diṭṭhaṁ āharitvā dassento gāthamāha –",
  "atk-s0514a14:1325": "313.",
  "atk-s0514a14:1326": "“Piṅgiyānī sabbalokissarassa, rañño piyā brahmadattassa bhariyā;",
  "atk-s0514a14:1327": "Avācarī paṭṭhavasānugassa, taṁ vāpi sā nājjhagā kāmakāminī”ti.",
  "atk-s0514a14:1328": "Tattha taṁ vāti sā evaṁ aticarantī taṁ vā assabandhaṁ taṁ vā aggamahesiṭṭhānanti ubhayampi nājjhagā, ubhato bhaṭṭhā ahosi. Kāmakāminīti kāme patthayamānā.",
  "atk-s0514a14:1329": "Evaṁ pāpadhammā itthiyoti atītavatthūhi itthīnaṁ dosaṁ kathetvā aparenapi pariyāyena tāsaṁ dosameva kathento āha –",
  "atk-s0514a14:1330": "314.",
  "atk-s0514a14:1331": "“Luddhānaṁ lahucittānaṁ, akataññūna dubbhinaṁ;",
  "atk-s0514a14:1332": "Nādevasatto puriso, thīnaṁ saddhātumarahati.",
  "atk-s0514a14:1333": "315.",
  "atk-s0514a14:1334": "“Na tā pajānanti kataṁ na kiccaṁ, na mātaraṁ pitaraṁ bhātaraṁ vā;",
  "atk-s0514a14:1335": "Anariyā samatikkantadhammā, sasseva cittassa vasaṁ vajanti.",
  "atk-s0514a14:1336": "316.",
  "atk-s0514a14:1337": "“Cirānuvuṭṭhampi piyaṁ manāpaṁ, anukampakaṁ pāṇasamampi bhattuṁ;",
  "atk-s0514a14:1338": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1339": "317.",
  "atk-s0514a14:1340": "“Thīnañhi cittaṁ yathā vānarassa, kannappakannaṁ yathā rukkhachāyā;",
  "atk-s0514a14:1341": "Calācalaṁ hadayamitthiyānaṁ, cakkassa nemi viya parivattati.",
  "atk-s0514a14:1342": "318.",
  "atk-s0514a14:1343": "“Yadā tā passanti samekkhamānā, ādeyyarūpaṁ purisassa vittaṁ;",
  "atk-s0514a14:1344": "Saṇhāhi vācāhi nayanti menaṁ, kambojakā jalajeneva assaṁ.",
  "atk-s0514a14:1345": "319.",
  "atk-s0514a14:1346": "“Yadā na passanti samekkhamānā, ādeyyarūpaṁ purisassa vittaṁ;",
  "atk-s0514a14:1347": "Samantato naṁ parivajjayanti, tiṇṇo nadīpāragatova kullaṁ.",
  "atk-s0514a14:1348": "320.",
  "atk-s0514a14:1349": "“Silesūpamā sikhiriva sabbabhakkhā, tikkhamāyā nadīriva sīghasotā;",
  "atk-s0514a14:1350": "Sevanti hetā piyamappiyañca, nāvā yathā orakulaṁ parañca.",
  "atk-s0514a14:1351": "321.",
  "atk-s0514a14:1352": "“Na tā ekassa na dvinnaṁ, āpaṇova pasārito;",
  "atk-s0514a14:1353": "Yo tā mayhanti maññeyya, vātaṁ jālena bādhaye.",
  "atk-s0514a14:1354": "322.",
  "atk-s0514a14:1355": "“Yathā nadī ca pantho ca, pānāgāraṁ sabhā papā;",
  "atk-s0514a14:1356": "Evaṁ lokitthiyo nāma, velā tāsaṁ na vijjati.",
  "atk-s0514a14:1357": "323.",
  "atk-s0514a14:1358": "“Ghatāsanasamā etā, kaṇhasappasirūpamā;",
  "atk-s0514a14:1359": "Gāvo bahi tiṇasseva, omasanti varaṁ varaṁ.",
  "atk-s0514a14:1360": "324.",
  "atk-s0514a14:1361": "“Ghatāsanaṁ kuñjaraṁ kaṇhasappaṁ, muddhābhisittaṁ pamadā ca sabbā;",
  "atk-s0514a14:1362": "Ete naro niccayato bhajetha, tesaṁ have dubbidu sabbabhāvo.",
  "atk-s0514a14:1363": "325.",
  "atk-s0514a14:1364": "“Naccantavaṇṇā na bahūna kantā, na dakkhiṇā pamadā sevitabbā;",
  "atk-s0514a14:1365": "Na parassa bhariyā na dhanassa hetu, etitthiyo pañca na sevitabbā”ti.",
  "atk-s0514a14:1366_0": "Tattha luddhānanti lubbhānaṁ. Kaṇaverajātake viya baddhacorepi sārajjanaṁ sandhāyetaṁ",
  "atk-s0514a14:1366_1": "vuttaṁ. Lahucittānanti muhuttameva parivattanacittānaṁ. Cūḷadhanuggahajātakena etaṁ",
  "atk-s0514a14:1366_2": "dīpetabbaṁ. Akataññutā pana etāsaṁ ekakanipāte takkāriyajātakena dīpetabbā. Nādevasattoti",
  "atk-s0514a14:1366_3": "na adevasatto devena anāsatto ayakkhagahitako abhūtaviṭṭho puriso thīnaṁ sīlavantataṁ",
  "atk-s0514a14:1366_4": "saddhātuṁ nārahati, bhūtaviṭṭho pana saddaheyya. Katanti attano kataṁ upakāraṁ. Kiccanti",
  "atk-s0514a14:1366_5": "attanā kattabbaṁ kiccaṁ. Na mātaranti sabbepi ñātake chaḍḍetvā yasmiṁ paṭibaddhacittā",
  "atk-s0514a14:1366_6": "honti, taññeva anubandhanato ete mātādayo na jānanti nāma mahāpanthakamātā viya.",
  "atk-s0514a14:1366_7": "Anariyāti nillajjā. Sassevāti sakassa. Āvāsūti āpadāsu. Kiccesūti tesu tesu karaṇīyesu.",
  "atk-s0514a14:1367_0": "Kannappakannanti otiṇṇotiṇṇaṁ. Yathā hi visame padese rukkhachāyā ninnampiorohati,",
  "atk-s0514a14:1367_1": "thalampi abhiruhati, tathā etāsampi cittaṁ na kañci uttamādhamaṁ vajjeti. Calācalanti",
  "atk-s0514a14:1367_2": "ekasmiṁyeva apatiṭṭhitaṁ. Nemi viyāti sakaṭassa gacchato cakkanemi viya. Ādeyyarūpanti",
  "atk-s0514a14:1367_3": "gahetabbajātikaṁ. Vittanti dhanaṁ. Nayantīti attano vasaṁ nenti. Jalajenāti jalajātasevālena.",
  "atk-s0514a14:1367_4": "Kambojaraṭṭhavāsino kira yadā aṭavito asse gaṇhitukāmā honti, tadā ekasmiṁ ṭhāne",
  "atk-s0514a14:1367_5": "vatiṁ parikkhipitvā dvāraṁ yojetvā assānaṁ udakapānatitthe sevālaṁ madhunā makkhetvā",
  "atk-s0514a14:1367_6": "sevālasambandhāni tīre tiṇāni ādiṁ katvā yāva parikkhepadvārā makkhenti, assā pānīyaṁ",
  "atk-s0514a14:1367_7": "pivitvā rasagiddhena madhunā makkhitāni tāni tiṇāni khādantā anukkamena taṁ ṭhānaṁ",
  "atk-s0514a14:1367_8": "pavisanti. Iti yathā te jalajena palobhetvā asse vasaṁ nenti, tathā etāpi dhanaṁ",
  "atk-s0514a14:1367_9": "disvā tassa gahaṇatthāya saṇhāhi vācāhipi purisaṁ vasaṁ nentīti attho. Kullanti taraṇatthāya gahitaṁ yaṁ kiñci.",
  "atk-s0514a14:1368_0": "Silesūpamāti purisānaṁ cittabandhanena silesasadisā. Tikkhamāyāti tikhiṇamāyā sīghamāyā.",
  "atk-s0514a14:1368_1": "Nadīrivāti yathā pabbateyyā nadī sīghasotā, evaṁ sīghamāyāti attho. Āpaṇovāti yathā",
  "atk-s0514a14:1368_2": "ca pasāritāpaṇo yesaṁ mūlaṁ atthi, tesaññeva upakāro, tatheva tāpi. Yo tāti yo puriso",
  "atk-s0514a14:1368_3": "tā itthiyo. Bādhayeti so vātaṁ jālena bādheyya. Velā tāsaṁ na vijjatīti yathā etesaṁ",
  "atk-s0514a14:1368_4": "nadīādīnaṁ “asukavelāyameva ettha gantabba”nti velā natthi, rattimpi divāpi icchiticchitakkhaṇe",
  "atk-s0514a14:1368_5": "upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.",
  "atk-s0514a14:1369_0": "Ghatāsanasamā etāti yathā aggi indhanena na tappati, evametāpi kilesaratiyā. Kaṇhasappasirūpamāti",
  "atk-s0514a14:1369_1": "kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi",
  "atk-s0514a14:1369_2": "kaṇhasappasirasadisā. Tattha bahularāgatāya ghoravisatā, pisuṇatāya dujivhatā, aticāritāya",
  "atk-s0514a14:1369_3": "mittadubbhitā veditabbā. Gāvo bahi tiṇassevāti yathā gāvo khāditaṭṭhānaṁ chaḍḍetvā",
  "atk-s0514a14:1369_4": "bahi manāpamanāpassa tiṇassa varaṁ varaṁ omasanti khādanti, evametāpi niddhanaṁ chaḍḍetvā",
  "atk-s0514a14:1369_5": "aññaṁ sadhanameva bhajantīti attho. Muddhābhisittanti rājānaṁ. Pamadā ca sabbāti",
  "atk-s0514a14:1369_6": "sabbā ca itthiyo. Eteti ete pañca jane. Niccayatoti niccasaññato, upaṭṭhitassati",
  "atk-s0514a14:1369_7": "appamattova hutvāti attho. Dubbidūti dujjāno. Sabbabhāvoti ajjhāsayo. Cirapariciṇṇopi",
  "atk-s0514a14:1369_8": "hi aggi dahati, ciravissāsikopi kuñjaro ghāteti, ciraparicitopi sappo ḍaṁsati, ciravissāsikopi",
  "atk-s0514a14:1369_9": "rājā anatthakaro hoti, evaṁ cirāciṇṇāpi itthiyo vikāraṁ dassentīti.",
  "atk-s0514a14:1370_0": "Naccantavaṇṇāti abhirūpavatī. Na bahūna kantāti aḍḍhakāsigaṇikā viya bahūnaṁ piyā",
  "atk-s0514a14:1370_1": "manāpā. Na dakkhiṇāti naccagītakusalā. Tathārūpā hi bahupatthitā bahumittā honti,",
  "atk-s0514a14:1370_2": "tasmā na sevitabbā. Na dhanassa hetūti yā dhanahetuyeva bhajati, sā apariggahāpi",
  "atk-s0514a14:1370_3": "na sevitabbā. Sā hi dhanaṁ alabhamānā kujjhatīti.",
  "atk-s0514a14:1371_0": "Evaṁ vutte mahājano mahāsattassa “aho sukathita”nti sādhukāramadāsi. Sopi ettakehi",
  "atk-s0514a14:1371_1": "kāraṇehi itthīnaṁ aguṇaṁ kathetvā tuṇhī ahosi. Taṁ sutvā ānando gijjharājā, “samma",
  "atk-s0514a14:1371_2": "kuṇāla, ahampi attano ñāṇabalena itthīnaṁ aguṇaṁ kathessāmī”ti vatvā aguṇakathaṁ",
  "atk-s0514a14:1371_3": "ārabhi. Taṁ dassento satthā āha –",
  "atk-s0514a14:1372": "“Atha khalu, bho, ānando gijjharājā kuṇālassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1373": "326.",
  "atk-s0514a14:1374": "“Puṇṇampi cemaṁ pathaviṁ dhanena, dajjitthiyā puriso sammatāya;",
  "atk-s0514a14:1375": "Laddhā khaṇaṁ atimaññeyya tampi, tāsaṁ vasaṁ asatīnaṁ na gacche.",
  "atk-s0514a14:1376": "327.",
  "atk-s0514a14:1377": "“Uṭṭhāhakaṁ cepi alīnavuttiṁ, komārabhattāraṁ piyaṁ manāpaṁ;",
  "atk-s0514a14:1378": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1379": "328.",
  "atk-s0514a14:1380": "“Na vissase ‘icchati ma’nti poso, na vissase ‘rodati me sakāse’;",
  "atk-s0514a14:1381": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1382": "329.",
  "atk-s0514a14:1383": "“Na vissase sākhapurāṇasanthataṁ, na vissase mittapurāṇacoraṁ;",
  "atk-s0514a14:1384": "Na vissase rājānaṁ ‘sakhā mama’nti, na vissase itthi dasanna mātaraṁ.",
  "atk-s0514a14:1385": "330.",
  "atk-s0514a14:1386": "“Na vissase rāmakarāsu nārisu, accantasīlāsu asaññatāsu;",
  "atk-s0514a14:1387": "Accantapemānugatassa bhariyā, na vissase titthasamā hi nāriyo.",
  "atk-s0514a14:1388": "331.",
  "atk-s0514a14:1389": "“Haneyyuṁ chindeyyuṁ chedāpeyyumpi, kaṇṭhepi chetvā rudhiraṁ piveyyuṁ;",
  "atk-s0514a14:1390": "Mā dīnakāmāsu asaññatāsu, bhāvaṁ kare gaṅgatitthūpamāsu.",
  "atk-s0514a14:1391": "332.",
  "atk-s0514a14:1392": "“Musā tāsaṁ yathā saccaṁ, saccaṁ tāsaṁ yathā musā;",
  "atk-s0514a14:1393": "Gāvo bahi tiṇasseva, omasanti varaṁ varaṁ.",
  "atk-s0514a14:1394": "333.",
  "atk-s0514a14:1395": "“Gatenetā palobhenti, pekkhitena mhitena ca;",
  "atk-s0514a14:1396": "Athopi dunnivatthena, mañjunā bhaṇitena ca.",
  "atk-s0514a14:1397": "334.",
  "atk-s0514a14:1398": "“Coriyo kathinā hetā, vāḷā ca lapasakkharā;",
  "atk-s0514a14:1399": "Na tā kiñci na jānanti, yaṁ manussesu vañcanaṁ.",
  "atk-s0514a14:1400": "335.",
  "atk-s0514a14:1401": "“Asā lokitthiyo nāma, velā tāsaṁ na vijjati;",
  "atk-s0514a14:1402": "Sārattā ca pagabbhā ca, sikhī sabbaghaso yathā.",
  "atk-s0514a14:1403": "336.",
  "atk-s0514a14:1404": "“Natthitthīnaṁ piyo nāma, appiyopi na vijjati;",
  "atk-s0514a14:1405": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1406": "337.",
  "atk-s0514a14:1407": "“Natthitthīnaṁ piyo nāma, appiyopi na vijjati;",
  "atk-s0514a14:1408": "Dhanattā paṭivallanti, latāva dumanissitā.",
  "atk-s0514a14:1409": "338.",
  "atk-s0514a14:1410": "“Hatthibandhaṁ assabandhaṁ, gopurisañca maṇḍalaṁ;",
  "atk-s0514a14:1411": "Chavaḍāhakaṁ pupphachaḍḍakaṁ, sadhanamanupatanti nāriyo.",
  "atk-s0514a14:1412": "339.",
  "atk-s0514a14:1413": "“Kulaputtampi jahanti akiñcanaṁ, chavakasamasadisampi;",
  "atk-s0514a14:1414": "Anugacchanti anupatanti, dhanahetu hi nāriyo”ti.",
  "atk-s0514a14:1415_0": "Tattha ādimajjhakathāpariyosānanti kathāya ādimajjhapariyosānaṁ. Laddhā khaṇanti",
  "atk-s0514a14:1415_1": "okāsaṁ labhitvā. Icchati manti maṁ esā icchatīti puriso itthiṁ na vissaseyya. Sākhapurāṇasanthatanti",
  "atk-s0514a14:1415_2": "hiyyo vā pare vā santhataṁ purāṇasākhāsanthataṁ na vissase, apapphoṭetvā apaccavekkhitvā",
  "atk-s0514a14:1415_3": "na paribhuñjeyya. Tatra hi dīghajātiko vā pavisitvā tiṭṭheyye, paccāmitto vā satthaṁ",
  "atk-s0514a14:1415_4": "nikkhipeyya. Mittapurāṇacoranti panthadūhanaṭṭhāne ṭhitaṁ coraṁ “purāṇamitto me”ti",
  "atk-s0514a14:1415_5": "na vissaseyya. Corā hi ye sañjānanti teyeva mārenti. Sakhā mamanti so hi khippameva",
  "atk-s0514a14:1415_6": "kujjhati, tasmā rājānaṁ “sakhā me”ti na vissase. Dasannamātaranti “ayaṁ mahallikā",
  "atk-s0514a14:1415_7": "idāni maṁ na aticarissati, attānaṁ rakkhissatī”ti na vissasetabbā. Rāmakarāsūti bālānaṁ",
  "atk-s0514a14:1415_8": "ratikarāsu. Accantasīlāsūti atikkantasīlāsu. Accantapemānugatassāti sacepi accantaṁ",
  "atk-s0514a14:1415_9": "anugatapemā assa, tathāpi taṁ na vissase. Kiṁkāraṇā? Titthasamā hi nāriyoti sambandho,",
  "atk-s0514a14:1415_10": "titthaṁ viya sabbasādhāraṇāti attho.",
  "atk-s0514a14:1416_0": "Haneyyunti kuddhā vā aññapurisasārattā vā hutvā sabbametaṁ hananādiṁ kareyyuṁ. Mā",
  "atk-s0514a14:1416_1": "dīnakāmāsūti hīnajjhāsayāsu saṁkiliṭṭhaāsayāsu. Bhāvanti evarūpāsu sinehaṁ mā kare.",
  "atk-s0514a14:1416_2": "Gaṅgatitthūpamāsūti sabbasādhāraṇaṭṭhena gaṅgātitthasadisāsu. Musāti musāvādo tāsaṁ",
  "atk-s0514a14:1416_3": "saccasadisova. Gatenātiādīsu pekkhitena palobhane ummādantījātakaṁ, dunnivatthena",
  "atk-s0514a14:1416_4": "niḷinikājātakaṁ, mañjunā bhaṇitena “tuvaṭaṁ kho, ayyaputta, āgaccheyyāsī”ti nandattherassa",
  "atk-s0514a14:1416_5": "vatthu kathetabbaṁ. Coriyoti sambhatassa dhanassa vināsanena coriyo. Kathināti thaddhahadayā.",
  "atk-s0514a14:1416_6": "Vāḷāti duṭṭhā appakeneva kujjhanasīlā. Lapasakkharāti niratthakalapanena sakkharā",
  "atk-s0514a14:1416_7": "viya madhurā. Asāti asatiyo lāmakā. Sārattāti sabbadā sārattā. Pagabbhāti kāyapāgabbhiyādīhi",
  "atk-s0514a14:1416_8": "pagabbhā. Yathāti yathā sikhī sabbaghaso, evametāpi sabbaghasā. Paṭivallantīti parissajanti",
  "atk-s0514a14:1416_9": "upagūhanti veṭhenti. Latāvāti yathā latā rukkhanissitā rukkhaṁ veṭhenti, evametā",
  "atk-s0514a14:1416_10": "purisaṁ parissajanti nāma.",
  "atk-s0514a14:1417_0": "Hatthibandhantiādīsu gopuriso vuccati gopālako. Chavaḍāhakanti chavānaṁ ḍāhakaṁ,",
  "atk-s0514a14:1417_1": "susānapālanti vuttaṁ hoti. Pupphachaḍḍakanti vaccaṭṭhānasodhakaṁ. Sadhananti etesupi",
  "atk-s0514a14:1417_2": "sadhanaṁ anugacchantiyeva. Akiñcananti adhanaṁ. Chavakasamasadisanti sunakhamaṁsakhādacaṇḍālena",
  "atk-s0514a14:1417_3": "samaṁ sadisaṁ, tena nibbisesampi purisaṁ gacchanti bhajanti. Kasmā? Yasmā anupatanti dhanahetu nāriyoti.",
  "atk-s0514a14:1418": "Evaṁ attano ñāṇe ṭhatvā ānando gijjharājā itthīnaṁ aguṇaṁ kathetvā tuṇhī ahosi. Tassa vacanaṁ sutvā nāradopi attano ñāṇe ṭhatvā tāsaṁ aguṇaṁ kathesi. Taṁ dassento satthā āha –",
  "atk-s0514a14:1419": "“Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1420": "340.",
  "atk-s0514a14:1421": "“‘Cattārome na pūrenti, te me suṇātha bhāsato;",
  "atk-s0514a14:1422": "Samuddo brāhmaṇo rājā, itthī cāpi dijampati.",
  "atk-s0514a14:1423": "341.",
  "atk-s0514a14:1424": "“Saritā sāgaraṁ yanti, yā kāci pathavissitā;",
  "atk-s0514a14:1425": "Tā samuddaṁ na pūrenti, ūnattā hi na pūrati.",
  "atk-s0514a14:1426": "342.",
  "atk-s0514a14:1427": "“Brāhmaṇo ca adhīyāna, vedamakkhānapañcamaṁ;",
  "atk-s0514a14:1428": "Bhiyyopi sutamiccheyya, ūnattā hi na pūrati.",
  "atk-s0514a14:1429": "343.",
  "atk-s0514a14:1430": "“Rājā ca pathaviṁ sabbaṁ, sasamuddaṁ sapabbataṁ;",
  "atk-s0514a14:1431": "Ajjhāvasaṁ vijinitvā, anantaratanocitaṁ;",
  "atk-s0514a14:1432": "Pāraṁ samuddaṁ pattheti ūnattā hi na pūrati.",
  "atk-s0514a14:1433": "344.",
  "atk-s0514a14:1434": "“Ekamekāya itthiyā, aṭṭhaṭṭha patino siyā;",
  "atk-s0514a14:1435": "Sūrā ca balavanto ca, sabbakāmarasāharā;",
  "atk-s0514a14:1436": "Kareyya navame chandaṁ, ūnattā hi na pūrati.",
  "atk-s0514a14:1437": "345.",
  "atk-s0514a14:1438": "“Sabbitthiyo sikhīriva sabbabhakkhā, sabbitthiyo nadīriva sabbavāhī;",
  "atk-s0514a14:1439": "Sabbitthiyo kaṇṭakānaṁva sākhā, sabbitthiyo dhanahetu vajanti.",
  "atk-s0514a14:1440": "346.",
  "atk-s0514a14:1441": "“Vātañca jālena naro parāmase, osiñcaye sāgaramekapāṇinā;",
  "atk-s0514a14:1442": "Sakena hatthena kareyya ghosaṁ, yo sabbabhāvaṁ pamadāsu ossaje.",
  "atk-s0514a14:1443": "347.",
  "atk-s0514a14:1444": "“Corīnaṁ bahubuddhīnaṁ, yāsu saccaṁ sudullabhaṁ;",
  "atk-s0514a14:1445": "Thīnaṁ bhāvo durājāno, macchassevodake gataṁ.",
  "atk-s0514a14:1446": "348.",
  "atk-s0514a14:1447": "“Analā mudusambhāsā, duppūrā tā nadīsamā;",
  "atk-s0514a14:1448": "Sīdanti naṁ viditvāna, ārakā parivajjaye.",
  "atk-s0514a14:1449": "349.",
  "atk-s0514a14:1450": "“Āvaṭṭanī mahāmāyā, brahmacariyavikopanā;",
  "atk-s0514a14:1451": "Sīdanti naṁ viditvāna, ārakā parivajjaye.",
  "atk-s0514a14:1452": "350.",
  "atk-s0514a14:1453": "“Yaṁ etā upasevanti, chandasā vā dhanena vā;",
  "atk-s0514a14:1454": "Jātavedova saṁṭhānaṁ, khippaṁ anudahanti na”’nti.",
  "atk-s0514a14:1455_0": "Tattha dijampatīti dijajeṭṭhakaṁ kuṇālaṁ ālapati. “Saritā”tiādi ṭhapitamātikāya bhājanatthaṁ",
  "atk-s0514a14:1455_1": "vuttaṁ. Ūnattāti udakapatiṭṭhānassa mahantatāya ūnā eva. Adhīyānāti sajjhāyitvā.",
  "atk-s0514a14:1455_2": "Vedamakkhānapañcamanti itihāsapañcamaṁ vedacatukkaṁ. Ūnattāti so hi ajjhāsayamahantatāya",
  "atk-s0514a14:1455_3": "sikkhitabbassa na pūrati. Anantaratanocitanti nānāratanehi ocitaṁ paripuṇṇaṁ. Ūnattāti",
  "atk-s0514a14:1455_4": "so hi taṇhāmahantatāya na pūrati. Siyāti siyuṁ, ayameva vā pāṭho. Sabbakāmarasāharāti",
  "atk-s0514a14:1455_5": "sabbesaṁ kāmarasānaṁ āharakā. “Navame”ti aṭṭhahi atittabhāvadassanatthaṁ vuttaṁ.",
  "atk-s0514a14:1455_6": "Sā pana dasamepi vīsatimepi tato uttaritarepi chandaṁ karoteva. Ūnattāti sā hi kāmataṇhāya",
  "atk-s0514a14:1455_7": "mahantatāya na pūrati. Kaṇḍakānaṁva sākhāti sambādhamagge kaṇṭakasākhasadisā. Yathā",
  "atk-s0514a14:1455_8": "hi sākhā laggitvā ākaḍḍhati, evaṁ etāpi rūpādīhi kaḍḍhanti. Yathā sākhā hatthādīsu",
  "atk-s0514a14:1455_9": "vijjhitvā dukkhaṁ uppādeti, evaṁ etāpi phuṭṭhamattā sarīrasamphassena vijjhitvā mahāvināsaṁ",
  "atk-s0514a14:1455_10": "pāpenti. Vajantīti parapurisaṁ vajanti.",
  "atk-s0514a14:1456_0": "Parāmaseti gaṇheyya. Osiñcayeti nhāyituṁ otiṇṇo ekena pāṇinā sakalasamuddaudakaṁ",
  "atk-s0514a14:1456_1": "osiñceyya gahetvā chaḍḍeyya. Sakenāti ekena attano hatthena tameva hatthaṁ haritvā",
  "atk-s0514a14:1456_2": "ghosaṁ uppādeyya. Sabbabhāvanti “tvameva iṭṭho kanto piyo manāpo”ti vuccamāno yo",
  "atk-s0514a14:1456_3": "puriso “evameta”nti saddahanto sabbaṁ attano ajjhāsayaṁ pamadāsu ossajeyya, so jālādīhi",
  "atk-s0514a14:1456_4": "vātaggahaṇādīni kareyyāti attho. Gatanti gamanaṁ. Analāti tīhi dhammehi alanti vacanavirahitā.",
  "atk-s0514a14:1456_5": "Duppurā tāti yathā mahānadī udakena, evaṁ kilesaratiyā tā duppūrā. Sīdanti naṁ viditvānāti",
  "atk-s0514a14:1456_6": "ettha nanti nipātamattaṁ, itthiyo allīnā catūsu apāyesu sīdantīti viditvā. Āvaṭṭanīti",
  "atk-s0514a14:1456_7": "yathā āvaṭṭanī mahājanassa hadayaṁ mohetvā attano vase vatteti, evametāpīti attho.",
  "atk-s0514a14:1456_8": "Vikopanāti nāsanatthena ca garahatthena ca brahmacariyassa kopikā. Chandasā vāti",
  "atk-s0514a14:1456_9": "piyasaṁvāsena vā. Dhanena vāti dhanahetu vā. Saṁṭhānanti yathā jātavedo attano ṭhānaṁ",
  "atk-s0514a14:1456_10": "yaṁ yaṁ padesaṁ allīyati, taṁ taṁ dahati, tathā etāpi yaṁ yaṁ purisaṁ kilesavasena",
  "atk-s0514a14:1456_11": "allīyanti, taṁ taṁ anudahanti mahāvināsaṁ pāpenti.",
  "atk-s0514a14:1457": "Evaṁ nāradena itthīnaṁ aguṇe pakāsite puna mahāsatto visesetvā tāsaṁ aguṇaṁ pakāseti. Taṁ dassetuṁ satthā āha –",
  "atk-s0514a14:1458": "“Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṁ viditvā tāyaṁ velāyaṁ imā gāthāyo ajjhabhāsi –",
  "atk-s0514a14:1459": "351.",
  "atk-s0514a14:1460": "“‘Sallape nisitakhaggapāṇinā, paṇḍito api pisācadosinā;",
  "atk-s0514a14:1461": "Uggatejamuragampi āside, eko ekāya pamadāya nālape.",
  "atk-s0514a14:1462": "352.",
  "atk-s0514a14:1463": "“Lokacittamathanā hi nāriyo, naccagītabhaṇitamhitāvudhā;",
  "atk-s0514a14:1464": "Bādhayanti anupaṭṭhitassatiṁ, dīpe rakkhasigaṇova vāṇije.",
  "atk-s0514a14:1465": "353.",
  "atk-s0514a14:1466": "“Natthi tāsaṁ vinayo na saṁvaro, majjamaṁsaniratā asaññatā;",
  "atk-s0514a14:1467": "Tā gilanti purisassa pābhataṁ, sāgareva makaraṁ timiṅgalo.",
  "atk-s0514a14:1468": "354.",
  "atk-s0514a14:1469": "“Pañcakāmaguṇasātagocarā, uddhatā aniyatā asaññatā;",
  "atk-s0514a14:1470": "Osaranti pamadā pamādinaṁ, loṇatoyavatiyaṁva āpakā.",
  "atk-s0514a14:1471": "355.",
  "atk-s0514a14:1472": "“Yaṁ naraṁ upalapenti nāriyo, chandasā vā ratiyā dhanena vā;",
  "atk-s0514a14:1473": "Jātavedasadisampi tādisaṁ, rāgadosavadhiyo dahanti naṁ.",
  "atk-s0514a14:1474": "356.",
  "atk-s0514a14:1475": "“Aḍḍhaṁ ñatvā purisaṁ mahaddhanaṁ, osaranti sadhanaṁ sahattanā;",
  "atk-s0514a14:1476": "Rattacittamativeṭhayanti naṁ, sāla māluvalatāva kānane.",
  "atk-s0514a14:1477": "357.",
  "atk-s0514a14:1478": "“Tā upenti vividhena chandasā, citrabimbamukhiyo alaṅkatā;",
  "atk-s0514a14:1479": "Uhasanti pahasanti nāriyo, sambarova satamāyakovidā.",
  "atk-s0514a14:1480": "358.",
  "atk-s0514a14:1481": "“Jātarūpamaṇimuttabhūsitā, sakkatā patikulesu nāriyo;",
  "atk-s0514a14:1482": "Rakkhitā aticaranti sāmikaṁ, dānavaṁva hadayantarassitā.",
  "atk-s0514a14:1483": "359.",
  "atk-s0514a14:1484": "“Tejavāpi hi naro vicakkhaṇo, sakkato bahujanassa pūjito;",
  "atk-s0514a14:1485": "Nārinaṁ vasagato na bhāsati, rāhunā upahatova candimā.",
  "atk-s0514a14:1486": "360.",
  "atk-s0514a14:1487": "“Yaṁ kareyya kupito diso disaṁ, duṭṭhacitto vasamāgataṁ ariṁ;",
  "atk-s0514a14:1488": "Tena bhiyyo byasanaṁ nigacchati, nārinaṁ vasagato apekkhavā.",
  "atk-s0514a14:1489": "361.",
  "atk-s0514a14:1490": "“Kesalūnanakhachinnatajjitā, pādapāṇikasadaṇḍatāḷitā;",
  "atk-s0514a14:1491": "Hīnamevupagatā hi nāriyo, tā ramanti kuṇapeva makkhikā.",
  "atk-s0514a14:1492": "362.",
  "atk-s0514a14:1493": "“Tā kulesu visikhantaresu vā, rājadhāninigamesu vā puna;",
  "atk-s0514a14:1494": "Oḍḍitaṁ namucipāsavākaraṁ, cakkhumā parivajje sukhatthiko.",
  "atk-s0514a14:1495": "363.",
  "atk-s0514a14:1496": "“Ossajitva kusalaṁ tapoguṇaṁ, yo anariyacaritāni mācari;",
  "atk-s0514a14:1497": "Devatāhi nirayaṁ nimissati, chedagāmimaṇiyaṁva vāṇijo.",
  "atk-s0514a14:1498": "364.",
  "atk-s0514a14:1499": "“So idha garahito parattha ca, dummatī upahato sakammunā;",
  "atk-s0514a14:1500": "Gacchatī aniyato gaḷāgaḷaṁ, duṭṭhagadrabharathova uppathe.",
  "atk-s0514a14:1501": "365.",
  "atk-s0514a14:1502": "“So upeti nirayaṁ patāpanaṁ, sattisimbalivanañca āyasaṁ;",
  "atk-s0514a14:1503": "Āvasitvā tiracchānayoniyaṁ, petarājavisayaṁ na muñcati.",
  "atk-s0514a14:1504": "366.",
  "atk-s0514a14:1505": "“Dibyakhiḍḍaratiyo ca nandane, cakkavatticaritañca mānuse;",
  "atk-s0514a14:1506": "Nāsayanti pamadā pamādinaṁ, duggatiñca paṭipādayanti naṁ.",
  "atk-s0514a14:1507": "367.",
  "atk-s0514a14:1508": "“Dibyakhiḍḍaratiyo na dullabhā, cakkavatticaritañca mānuse;",
  "atk-s0514a14:1509": "Soṇṇabyamhanilayā ca accharā, ye caranti pamadāhanatthikā.",
  "atk-s0514a14:1510": "368.",
  "atk-s0514a14:1511": "“Kāmadhātusamatikkamā gati, rūpadhātuyā bhāvo na dullabho;",
  "atk-s0514a14:1512": "Vītarāgavisayūpapatti yā, ye caranti pamadāhanatthikā.",
  "atk-s0514a14:1513": "369.",
  "atk-s0514a14:1514": "“Sabbadukkhasamattikkamaṁ sivaṁ, accantamacalitaṁ asaṅkhataṁ;",
  "atk-s0514a14:1515": "Nibbutehi sucihī na dullabhaṁ, ye caranti pamadāhanatthikā”’ti.",
  "atk-s0514a14:1516_0": "Tattha sallapeti “sace mayā saddhiṁ sallapessasi, sīsaṁ te pātessāmī”ti vatvā khaggaṁ",
  "atk-s0514a14:1516_1": "ādāya ṭhitenāpi, “sallapitamatteyeva taṁ khāditvā jīvitavināsaṁ pāpessāmī”ti dosinā",
  "atk-s0514a14:1516_2": "hutvā ṭhitenāpi pisācena saddhiṁ sallape. “Upagataṁ ḍaṁsitvā nāsessāmī”ti ṭhitaṁ",
  "atk-s0514a14:1516_3": "uggatejaṁ uragampi āside. Eko pana hutvā raho ekāya pamadāya na hi ālape. Lokacittamathanāti",
  "atk-s0514a14:1516_4": "lokassa cittaghātikā. Dīpe rakkhasigaṇoti yathā dīpe rakkhasigaṇo manussavesena vāṇije",
  "atk-s0514a14:1516_5": "upalāpetvā attano vase gate katvā khādati, evaṁ imāpi pañcahi kāmaguṇehi attano vase",
  "atk-s0514a14:1516_6": "katvā satte mahāvināsaṁ pāpentīti attho. Vinayoti ācāro. Saṁvaroti mariyādo. Purisassa",
  "atk-s0514a14:1516_7": "pābhatanti dukkhasambhataṁ dhanaṁ gilanti nāsenti.",
  "atk-s0514a14:1517_0": "Aniyatāti aniyatacittā. Loṇatoyavatiyanti loṇatoyavantaṁ samuddanti attho. Āpakāti",
  "atk-s0514a14:1517_1": "āpagā, ayameva vā pāṭho. Yathā samuddaṁ nadiyo osaranti, evaṁ pamādinaṁ pamadāti",
  "atk-s0514a14:1517_2": "attho. Chandasāti pemena. Ratiyāti pañcakāmaguṇaratiyā. Dhanena vāti dhanahetu vā.",
  "atk-s0514a14:1517_3": "Jātavedasadisanti guṇasampattiyā aggimiva jalitampi. Rāgadosavadhiyoti kāmarāgadosehi",
  "atk-s0514a14:1517_4": "vadhikā. Rāgadosagatiyotipi pāṭho. Osarantīti dhanagahaṇatthāya madhuravacanena taṁ",
  "atk-s0514a14:1517_5": "bandhantiyo upagacchanti. Sadhananti sadhanā. Ayameva vā pāṭho, vatthālaṅkāratthāya",
  "atk-s0514a14:1517_6": "kiñci attano dhanaṁ datvāpi osarantīti attho. Sahattanāti attabhāvena saddhiṁ attabhāvampi",
  "atk-s0514a14:1517_7": "tasseva pariccajantiyo viya honti. Ativeṭhayantīti dhanagahaṇatthāya ativiya veṭhenti pīḷenti.",
  "atk-s0514a14:1518_0": "Vividhena chandasāti nānāvidhena ākārena. Citrabimbamukhiyoti alaṅkāravasena citrasarīrā",
  "atk-s0514a14:1518_1": "citramukhiyo hutvā. Uhasantīti mahāhasitaṁ hasanti. Pahasantīti mandahasitaṁ hasanti.",
  "atk-s0514a14:1518_2": "Sambarovāti māyākārapuriso viya asurindo viya ca. Dānavaṁva hadayantarassitāti yathā",
  "atk-s0514a14:1518_3": "“kuto nu āgacchatha, bho, tayo janā”ti karaṇḍakajātake hadayantaranissitā antoudaragatāpi",
  "atk-s0514a14:1518_4": "dānavaṁ aticari, evaṁ aticaranti. Arakkhitā hetāti dīpeti. Na bhāsatīti na virocati",
  "atk-s0514a14:1518_5": "haritacalomasakassapakusarājāno viya. Tenāti tamhā amittena katā byasanā atirekataraṁ",
  "atk-s0514a14:1518_6": "byasananti attho. Apekkhavāti sataṇho.",
  "atk-s0514a14:1519_0": "Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi",
  "atk-s0514a14:1519_1": "ca tāḷitāva hutvā. Yo kilesavasena etepi vippakāre karoti, tādisaṁ hīnameva upagatā",
  "atk-s0514a14:1519_2": "nāriyo ramanti, na ete vippakāre pariharanti, madhurasamācāre kiṁkāraṇā tā na ramanti.",
  "atk-s0514a14:1519_3": "Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti",
  "atk-s0514a14:1519_4": "attho. Oḍḍitanti na etā itthiyo nāma, atha kho imesu ṭhānesu namucino kilesamārassa",
  "atk-s0514a14:1519_5": "migapakkhigahaṇatthaṁ luddakehi oḍḍitaṁ pāsañca vākarañcāti maññamāno paññācakkhumā",
  "atk-s0514a14:1519_6": "puriso dibbamānusikena sukhena atthiko parivajjeyya.",
  "atk-s0514a14:1520_0": "Ossajitvāti devamanussesu mahāsampattidāyakaṁ tapoguṇaṁ chaḍḍetvā. Yoti yo puriso",
  "atk-s0514a14:1520_1": "anariyesu aparisuddhesu kāmaguṇesu kāmaraticaritāni ācarati. Devatāhi nirayaṁ nimissatīti",
  "atk-s0514a14:1520_2": "so devalokena parivattitvā nirayaṁ gaṇhissati. Chedagāmimaṇiyaṁva vāṇijoti yathā",
  "atk-s0514a14:1520_3": "bālavāṇijo satasahassagghabhaṇḍaṁ datvā chedagāmimaṇikaṁ gaṇhāti, tathārūpo ayaṁ",
  "atk-s0514a14:1520_4": "hotīti attho. Soti so itthīnaṁ vasaṁ gato. Aniyatoti ettakaṁ nāma kālaṁ apāyesu paccissatīti",
  "atk-s0514a14:1520_5": "aniyato. Gaḷāgaḷanti devalokā vā manussalokā vā gaḷitvā apāyameva gacchatīti attho.",
  "atk-s0514a14:1520_6": "Yathā kiṁ? Duṭṭhagadrabharathova uppatheti, yathā kūṭagadrabhayuttaratho maggā okkamitvā",
  "atk-s0514a14:1520_7": "uppatheyeva gacchati, tathā. Sattisimbalivananti sattisadisehi kaṇṭakehi yuttaṁ āyasaṁ",
  "atk-s0514a14:1520_8": "simbalivanaṁ. Petarājavisayanti petavisayañca kālakañcikaasuravisayañca.",
  "atk-s0514a14:1521_0": "Pamādinanti pamattānaṁ. Te hi pamadāsu pamattā tāsaṁ sampattīnaṁ mūlabhūtaṁ kusalaṁ",
  "atk-s0514a14:1521_1": "na karonti, iti tesaṁ pamadā sabbā tā nāsenti nāma. Paṭipādayantīti tathāvidhaṁ purisaṁ",
  "atk-s0514a14:1521_2": "tā pamādavaseneva akusalaṁ kāretvā duggatiṁ paṭipādenti nāma. Soṇṇabyamhanilayāti",
  "atk-s0514a14:1521_3": "suvaṇṇamayavimānavāsiniyo. Pamadāhanatthikāti ye purisā pamadāhi anatthikā hutvā",
  "atk-s0514a14:1521_4": "brahmacariyaṁ caranti. Kāmadhātusamatikkamāti kāmadhātusamatikkamā yā gati. Rūpadhātuyā",
  "atk-s0514a14:1521_5": "bhāvoti yo kāmadhātusamatikkamagatisaṅkhāto rūpadhātuyā bhāvo, so tesaṁ na dullabho.",
  "atk-s0514a14:1521_6": "Vītarāgavisayūpapatti yāti yā vītarāgavisaye suddhāvāsaloke upapatti, sāpi tesaṁ",
  "atk-s0514a14:1521_7": "na dullabhāti attho. Accantanti antātītaṁ avināsadhammaṁ. Acalitanti kilesehi akampitaṁ.",
  "atk-s0514a14:1521_8": "Nibbutehīti nibbutakilesehi. Sucihīti sucīhi parisuddhehi evarūpaṁ nibbānaṁ na dullabhanti.",
  "atk-s0514a14:1522_0": "Evaṁ mahāsatto amatamahānibbānaṁ pāpetvā desanaṁ niṭṭhāpesi. Himavante kinnaramahoragādayo",
  "atk-s0514a14:1522_1": "ākāse ṭhitā devatā ca “aho buddhalīlāya kathitā”ti sādhukāraṁ adaṁsu. Ānando gijjharājā",
  "atk-s0514a14:1522_2": "nārado devabrāhmaṇo puṇṇamukho ca phussakokilo attano attano parisaṁ ādāya yathāṭhānameva",
  "atk-s0514a14:1522_3": "gamiṁsu. Mahāsattopi sakaṭṭhānameva gato. Itare pana antarantarā gantvā mahāsattassa",
  "atk-s0514a14:1522_4": "santike ovādaṁ gahetvā tasmiṁ ovāde ṭhatvā saggaparāyaṇā ahesuṁ.",
  "atk-s0514a14:1523": "Satthā imaṁ dhammadesanaṁ āharitvā jātakaṁ samodhānento osānagāthā abhāsi –",
  "atk-s0514a14:1524": "370.",
  "atk-s0514a14:1525": "“Kuṇālohaṁ tadā āsiṁ, udāyī phussakokilo;",
  "atk-s0514a14:1526": "Ānando gijjharājāsi, sāriputto ca nārado;",
  "atk-s0514a14:1527": "Parisā buddhaparisā, evaṁ dhāretha jātaka”nti.",
  "atk-s0514a14:1528_0": "Te pana bhikkhū gamanakāle satthānubhāvena gantvā āgamanakāle attano attanova ānubhāvena",
  "atk-s0514a14:1528_1": "āgatā. Tesaṁ satthā mahāvaneyeva kammaṭṭhānaṁ kathesi. Sabbepi te taṁ divasameva",
  "atk-s0514a14:1528_2": "arahattaṁ pāpuṇiṁsu. Mahādevatāsamāgamo ahosi. Athassa bhagavā mahāsamayasuttaṁ kathesi.",
  "atk-s0514a14:1529": "Kuṇālajātakavaṇṇanā catutthā.",
  "atk-s0514a14:1531": "[537] 5. Mahāsutasomajātakavaṇṇanā",
  "atk-s0514a14:1532_0": "Kasmā tuvaṁ rasaka edisānīti idaṁ satthā jetavane viharanto aṅgulimālattheradamanaṁ",
  "atk-s0514a14:1532_1": "ārabbha kathesi. Tassa uppatti ca pabbajjā ca upasampadā ca aṅgulimālasuttavaṇṇanāyaṁ",
  "atk-s0514a14:1532_2": "vuttanayena vitthārato veditabbā. So pana saccakiriyāya mūḷhagabbhāya itthiyā sotthibhāvaṁ",
  "atk-s0514a14:1532_3": "katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṁ patvā",
  "atk-s0514a14:1532_4": "abhiññātova asītiyā mahātherānaṁ abbhantaro ahosi. Tasmiṁ kāle dhammasabhāyaṁ kathaṁ",
  "atk-s0514a14:1532_5": "samuṭṭhāpesuṁ – “āvuso, aho vata bhagavatā tathārūpaṁ luddaṁ lohitapāṇiṁ mahācoraṁ",
  "atk-s0514a14:1532_6": "aṅgulimālaṁ adaṇḍena asatthena dametvā nibbisevanaṁ karontena dukkaraṁ kataṁ, aho",
  "atk-s0514a14:1532_7": "buddhā nāma dukkarakārino”ti. Satthā gandhakuṭiyaṁ ṭhitova dibbasotena taṁ kathaṁ",
  "atk-s0514a14:1532_8": "sutvā “ajja mama gamanaṁ bahupakāraṁ bhavissati, mahādhammadesanā pavattissatī”ti",
  "atk-s0514a14:1532_9": "ñatvā anopamāya buddhalīlāya dhammasabhaṁ gantvā varapaññattāsane nisīditvā “kāya",
  "atk-s0514a14:1532_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṁ,",
  "atk-s0514a14:1532_11": "bhikkhave, idāneva paramābhisambodhiṁ pattena mayā etassa damanaṁ, svāhaṁ pubbacariyaṁ",
  "atk-s0514a14:1532_12": "caranto padesañāṇe ṭhitopi etaṁ damesi”nti vatvā tehi yācito atītaṁ āhari.",
  "atk-s0514a14:1533_0": "Atīte kururaṭṭhe indapatthanagare korabyo nāma rājā dhammena rajjaṁ kāresi. Tadā",
  "atk-s0514a14:1533_1": "bodhisatto tassa aggamahesiyā kucchimhi nibbatti. Dasamāse atikkante suvaṇṇavaṇṇaṁ",
  "atk-s0514a14:1533_2": "puttaṁ vijāyi, sutavittatāya pana naṁ “sutasomo”ti sañjāniṁsu. Tamenaṁ rājā vayappattaṁ",
  "atk-s0514a14:1533_3": "nikkhasahassaṁ datvā disāpāmokkhassa ācariyassa santike sippuggahaṇatthāya takkasilaṁ",
  "atk-s0514a14:1533_4": "pesesi. So ācariyabhāgaṁ ādāya nagarā nikkhamitvā maggaṁ paṭipajji. Tadā bārāṇasiyaṁ",
  "atk-s0514a14:1533_5": "kāsirañño putto brahmadattakumāropi tatheva vatvā pitarā pesito nagarā nikkhamitvā",
  "atk-s0514a14:1533_6": "tameva maggaṁ paṭipajji. Atha sutasomo maggaṁ gantvā nagaradvāre sālāya phalake vissamatthāya",
  "atk-s0514a14:1533_7": "nisīdi. Brahmadattakumāropi gantvā tena saddhiṁ ekaphalake nisīdi. Atha naṁ sutasomo",
  "atk-s0514a14:1533_8": "paṭisanthāraṁ karonto “samma, maggakilantosi, kuto āgacchasī”ti pucchitvā “bārāṇasito”ti",
  "atk-s0514a14:1533_9": "vutte “kassa puttosī”ti vatvā “kāsirañño puttomhī”ti vutte “ko nāmosī”ti vatvā “ahaṁ",
  "atk-s0514a14:1533_10": "brahmadattakumāro nāmā”ti vutte “kena kāraṇena idhāgatosī”ti pucchi. So “sippuggahaṇatthāyā”ti",
  "atk-s0514a14:1533_11": "vatvā “tvampi maggakilantosi, kuto āgacchasī”ti teneva nayena itaraṁ pucchi. Sopi",
  "atk-s0514a14:1533_12": "tassa sabbaṁ ācikkhi. Te ubhopi “mayaṁ khattiyā, ekācariyasseva santike sippuggahaṇatthāya",
  "atk-s0514a14:1533_13": "gacchāmā”ti aññamaññaṁ mittabhāvaṁ katvā nagaraṁ pavisitvā ācariyakulaṁ gantvā ācariyaṁ",
  "atk-s0514a14:1533_14": "vanditvā attano jātiādiṁ kathetvā sippuggahaṇatthāya āgatabhāvaṁ kathesuṁ. So “sādhū”ti",
  "atk-s0514a14:1533_15": "sampaṭicchi. Te ācariyabhāgaṁ datvā sippaṁ paṭṭhapesuṁ.",
  "atk-s0514a14:1534_0": "Na kevalañca te dveva, aññepi tadā jambudīpe ekasatamattā rājaputtā tassa santike",
  "atk-s0514a14:1534_1": "sippaṁ uggaṇhanti. Sutasomo tesaṁ jeṭṭhantevāsiko hutvā sippaṁ upadisanto nacirasseva",
  "atk-s0514a14:1534_2": "nipphattiṁ pāpuṇi. So aññassa santikaṁ agantvā “sahāyo me”ti brahmadattassa kumārasseva",
  "atk-s0514a14:1534_3": "santikaṁ gantvā tassa piṭṭhiācariyo hutvā sippaṁ sikkhāpesi. Itaresampi anukkamena",
  "atk-s0514a14:1534_4": "sippaṁ niṭṭhitaṁ. Te anuyogaṁ datvā ācariyaṁ vanditvā sutasomaṁ parivāretvā nikkhamiṁsu.",
  "atk-s0514a14:1534_5": "Atha ne sutasomo maggantare ṭhatvā uyyojento “tumhe attano attano pitūnaṁ sippaṁ",
  "atk-s0514a14:1534_6": "dassetvā rajjesu patiṭṭhahissatha, patiṭṭhitā ca pana mamovādaṁ kareyyāthā”ti āha.",
  "atk-s0514a14:1534_7": "“Kiṁ, ācariyā”ti? “Pakkhadivasesu uposathikā hutvā mā ghātaṁ kareyyāthā”ti. Te “sādhū”ti",
  "atk-s0514a14:1534_8": "sampaṭicchiṁsu. Bodhisattopi aṅgavijjāpāṭhakattā “anāgate bārāṇasiyaṁ brahmadattakumāraṁ",
  "atk-s0514a14:1534_9": "nissāya mahābhayaṁ uppajjissatī”ti ñatvā te evaṁ ovaditvā uyyojesi. Te sabbepi attano",
  "atk-s0514a14:1534_10": "attano janapadaṁ gantvā pitūnaṁ sippaṁ dassetvā rajjesu patiṭṭhāya patiṭṭhitabhāvañceva",
  "atk-s0514a14:1534_11": "ovāde vattanabhāvañca jānāpetuṁ paṇṇākārena saddhiṁ paṇṇāni pahiṇiṁsu. Mahāsatto",
  "atk-s0514a14:1534_12": "taṁ pavattiṁ sutvā “appamattāva hothā”ti paṇṇāni paṭipesesi.",
  "atk-s0514a14:1535_0": "Tesu bārāṇasirājā vinā maṁsena bhattaṁ na bhuñjati. Uposathadivasatthāyapissa maṁsaṁ",
  "atk-s0514a14:1535_1": "gahetvā ṭhapesi. Athekadivasaṁ evaṁ ṭhapitamaṁsaṁ bhattakārakassa pamādena rājagehe",
  "atk-s0514a14:1535_2": "koleyyakasunakhā khādiṁsu. Bhattakārako taṁ maṁsaṁ aditvā kahāpaṇamuṭṭhiṁ ādāya carantopi",
  "atk-s0514a14:1535_3": "maṁsaṁ uppādetuṁ asakkonto “sace amaṁsakabhattaṁ upanāmessāmi, jīvitaṁ me natthi,",
  "atk-s0514a14:1535_4": "kiṁ nu kho karissāmī”ti cintetvā “attheso upāyo”ti vikāle āmakasusānaṁ gantvā muhuttamatassa",
  "atk-s0514a14:1535_5": "purisassa ūrumaṁsaṁ āharitvā supakkaṁ pacitvā bhattaṁ upanāmesi. Rañño maṁsakhaṇḍaṁ",
  "atk-s0514a14:1535_6": "jivhagge ṭhapitamattameva satta rasaharaṇisahassāni phari, sakalasarīraṁ khobhetvā",
  "atk-s0514a14:1535_7": "aṭṭhāsi. Kiṁkāraṇā? Pubbe cassa sevanatāya. So kira atītānantare attabhāve yakkho",
  "atk-s0514a14:1535_8": "hutvā bahuṁ manussamaṁsaṁ khāditapubbo, tenassa taṁ piyaṁ ahosi. So “sacāhaṁ tuṇhīyeva",
  "atk-s0514a14:1535_9": "bhuñjissāmi, na me ayaṁ imaṁ maṁsaṁ kathessatī”ti cintetvā saha kheḷena bhūmiyaṁ",
  "atk-s0514a14:1535_10": "pātesi. “Niddosaṁ, deva, khādāhī”ti vutte manusse paṭikkamāpetvā “ahametassa niddosabhāvaṁ",
  "atk-s0514a14:1535_11": "jānāmi, kiṁ nāmetaṁ maṁsa”nti pucchi. “Purimadivasesu paribhogamaṁsameva, devā”ti.",
  "atk-s0514a14:1535_12": "“Nanu aññasmiṁ kāle ayaṁ raso natthī”ti? “Ajja supakkaṁ, devā”ti. “Nanu pubbepi evameva",
  "atk-s0514a14:1535_13": "pacasī”ti. Atha naṁ tuṇhībhūtaṁ ñatvā “sabhāvaṁ kathehi, no ce kathesi, jīvitaṁ te",
  "atk-s0514a14:1535_14": "natthī”ti āha. So abhayaṁ yācitvā yathābhūtaṁ kathesi. Rājā “mā saddamakāsi, pakatiyā",
  "atk-s0514a14:1535_15": "pacanakamaṁsaṁ tvaṁ khāditvā mayhaṁ manussamaṁsameva pacāhī”ti āha. “Nanu dukkaraṁ,",
  "atk-s0514a14:1535_16": "devā”ti? “Mā bhāyi, na dukkara”nti. “Nibaddhaṁ kuto labhissāmi, devā”ti? “Nanu bandhanāgāre",
  "atk-s0514a14:1535_17": "bahū manussā”ti. So tato paṭṭhāya tathā akāsi.",
  "atk-s0514a14:1536_0": "Aparabhāge bandhanāgāre manussesu khīṇesu “idāni kiṁ karissāmi, devā”ti āha. “Antarāmagge",
  "atk-s0514a14:1536_1": "sahassabhaṇḍikaṁ khipitvā yo taṁ gaṇhāti, taṁ ‘coro’ti gahetvā mārehī”ti āha. So",
  "atk-s0514a14:1536_2": "tathā akāsi. Aparabhāge rājabhayena sahassabhaṇḍikaṁ olokentampi adisvā “idāni kiṁ",
  "atk-s0514a14:1536_3": "karissāmī”ti āha. “Yadā bherivelāya nagaraṁ ākulaṁ hoti, tadā tvaṁ pana ekasmiṁ gharasandhimhi",
  "atk-s0514a14:1536_4": "vā vīthiyaṁ vā catukke vā ṭhatvā manusse māretvā maṁsaṁ gaṇhāhī”ti. So tato paṭṭhāya",
  "atk-s0514a14:1536_5": "tathā katvā thūlamaṁsaṁ ādāya gacchati. Tesu tesu ṭhānesu kaḷevarāni dissanti. Mama",
  "atk-s0514a14:1536_6": "mātā na paññāyati, mama pitā na paññāyati, mama bhātā bhaginī ca na paññāyati, manussānaṁ",
  "atk-s0514a14:1536_7": "paridevanasaddo sūyati. Nāgarā bhītatasitā “ime manusse sīho nu kho khādati, byaggho",
  "atk-s0514a14:1536_8": "nu kho khādati, yakkho nu kho khādatī”ti olokentā pahāramukhaṁ disvā “eko manussakhādako",
  "atk-s0514a14:1536_9": "coro ime khādatī”ti maññanti. Mahājanā rājaṅgaṇe sannipatitvā upakkosiṁsu. Rājā “kiṁ,",
  "atk-s0514a14:1536_10": "tātā”ti pucchi. “Deva imasmiṁ nagare manussakhādako coro atthi, taṁ gaṇhāpethā”ti",
  "atk-s0514a14:1536_11": "āhaṁsu. “Ahaṁ kathaṁ taṁ jānissāmi, kiṁ ahaṁ nagaraṁ rakkhantopi carāmī”ti.",
  "atk-s0514a14:1537_0": "Mahājanā “rājā nagarena anatthiko, kāḷahatthisenāpatissa ācikkhissāmā”ti gantvā tassa",
  "atk-s0514a14:1537_1": "taṁ kathetvā “coraṁ pariyesituṁ vaṭṭatī”ti vadiṁsu. So “sādhu sattāhaṁ āgametha,",
  "atk-s0514a14:1537_2": "pariyesitvā coraṁ dassāmī”ti mahājane uyyojetvā purise āṇāpesi, “tātā, nagare kira",
  "atk-s0514a14:1537_3": "manussakhādako coro atthi, tumhe tesu tesu ṭhānesu nilīyitvā taṁ gaṇhathā”ti. Te",
  "atk-s0514a14:1537_4": "“sādhū”ti sampaṭicchitvā tato paṭṭhāya nagaraṁ pariggaṇhanti. Bhattakārakopi ekasmiṁ",
  "atk-s0514a14:1537_5": "gharasandhimhi sampaṭicchanno hutvā ekaṁ itthiṁ māretvā ghanaghanamaṁsaṁ ādāya pacchiyaṁ",
  "atk-s0514a14:1537_6": "pūretuṁ ārabhi. Atha naṁ te purisā gahetvā pothetvā pacchābāhaṁ bandhitvā “gahito",
  "atk-s0514a14:1537_7": "manussakhādako coro”ti mahāsaddaṁ kariṁsu. Mahājano taṁ parivāresi. Atha naṁ suṭṭhu",
  "atk-s0514a14:1537_8": "bandhitvā maṁsapacchiṁ gīvāya bandhitvā ādāya senāpatissa dassesuṁ. Senāpati taṁ",
  "atk-s0514a14:1537_9": "disvā “kiṁ nu kho esa imaṁ maṁsaṁ khādati, udāhu aññena maṁsena missetvā vikkiṇāti,",
  "atk-s0514a14:1537_10": "udāhu aññassa vacanena māretī”ti cintetvā tamatthaṁ pucchanto paṭhamaṁ gāthamāha –",
  "atk-s0514a14:1538": "371.",
  "atk-s0514a14:1539": "“Kasmā tuvaṁ rasaka edisāni, karosi kammāni sudāruṇāni;",
  "atk-s0514a14:1540": "Hanāsi itthī purise ca mūḷho, maṁsassa hetu adu dhanassa kāraṇā”ti.",
  "atk-s0514a14:1541": "Tattha rasakāti bhattakāraṇaṁ ālapati.",
  "atk-s0514a14:1542": "Ito paraṁ uttānasambandhāni vacanapaṭivacanāni pāḷivaseneva veditabbāni –",
  "atk-s0514a14:1543": "372.",
  "atk-s0514a14:1544": "“Na attahetū na dhanassa kāraṇā, na puttadārassa sahāyañātinaṁ;",
  "atk-s0514a14:1545": "Bhattā ca me bhagavā bhūmipālo, so khādati maṁsaṁ bhadantedisaṁ.",
  "atk-s0514a14:1546": "373.",
  "atk-s0514a14:1547": "“Sace tuvaṁ bhatturatthe payutto, karosi kammāni sudāruṇāni;",
  "atk-s0514a14:1548": "Pātova antepuraṁ pāpuṇitvā, lapeyyāsi me rājino sammukhe taṁ.",
  "atk-s0514a14:1549": "374.",
  "atk-s0514a14:1550": "“Tathā karissāmi ahaṁ bhadante, yathā tuvaṁ bhāsasi kāḷahatthi;",
  "atk-s0514a14:1551": "Pātova antepuraṁ pāpuṇitvā, vakkhāmi te rājino sammukhe ta”nti.",
  "atk-s0514a14:1552_0": "Tattha bhagavāti gāravādhivacanaṁ. Sace tuvanti “saccaṁ nu kho bhaṇati, udāhu maraṇabhayena",
  "atk-s0514a14:1552_1": "musā bhaṇatī”ti vīmaṁsanto evamāha. Tattha sudāruṇānīti manussaghātakammāni. Sammukhe",
  "atk-s0514a14:1552_2": "tanti sammukhe ṭhatvā evaṁ vadeyyāsīti. So sampaṭicchanto gāthamāha.",
  "atk-s0514a14:1553_0": "Atha naṁ senāpati gāḷhabandhanameva sayāpetvā vibhātāya rattiyā amaccehi ca nāgarehi",
  "atk-s0514a14:1553_1": "ca saddhiṁ mantetvā sabbesu ekacchandesu jātesu sabbaṭṭhānesu ārakkhaṁ ṭhapetvā nagaraṁ",
  "atk-s0514a14:1553_2": "hatthagataṁ katvā rasakassa gīvāyaṁ maṁsapacchiṁ bandhitvā ādāya rājanivesanaṁ pāyāsi.",
  "atk-s0514a14:1553_3": "Sakalanagaraṁ viravi. Rājā hiyyo bhuttapātarāso sāyamāsampi alabhitvā “rasako idāni",
  "atk-s0514a14:1553_4": "āgacchissati, idāni āgacchassatī”ti nisinnova taṁ rattiṁ vītināmetvā “ajjapi rasako",
  "atk-s0514a14:1553_5": "nāgacchati, nāgarānañca mahāsaddo sūyati, kiṁ nū kho eta”nti vātapānena olokento",
  "atk-s0514a14:1553_6": "taṁ tathā ānīyamānaṁ disvā “pākaṭaṁ idaṁ kāraṇaṁ jāta”nti cintetvā satiṁ upaṭṭhapetvā",
  "atk-s0514a14:1553_7": "pallaṅkeyeva nisīdi. Kāḷahatthipi naṁ upasaṅkamitvā anuyuñji, sopissa kathesi. Tamatthaṁ",
  "atk-s0514a14:1553_8": "pakāsento satthā āha –",
  "atk-s0514a14:1554": "375.",
  "atk-s0514a14:1555": "“Tato ratyā vivasāne, sūriyuggamanaṁ pati;",
  "atk-s0514a14:1556": "Kāḷo rasakamādāya, rājānaṁ upasaṅkami;",
  "atk-s0514a14:1557": "Upasaṅkamma rājānaṁ, idaṁ vacanamabravi.",
  "atk-s0514a14:1558": "376.",
  "atk-s0514a14:1559": "“Saccaṁ kira mahārāja, rasako pesito tayā.",
  "atk-s0514a14:1560": "Hanati itthipurise, tuvaṁ maṁsāni khādasi.",
  "atk-s0514a14:1561": "377.",
  "atk-s0514a14:1562": "“Evameva tathā kāḷa, rasako pesito mayā;",
  "atk-s0514a14:1563": "Mama atthaṁ karontassa, kimetaṁ paribhāsasī”ti.",
  "atk-s0514a14:1564_0": "Tattha kāḷāti kāḷahatthi. Evamevāti tena senāpatinā tejavantena anuyutto rājā musā",
  "atk-s0514a14:1564_1": "vattuṁ asakkonto evamāha. Tattha tathāti idaṁ purimassa vevacanaṁ. Mama atthanti",
  "atk-s0514a14:1564_2": "mama vuḍḍhiṁ. Karontassāti karontaṁ. Kimetanti kasmā etaṁ. Paribhāsasīti aho dukkaraṁ",
  "atk-s0514a14:1564_3": "karosi, kāḷahatthi tvaṁ nāma aññaṁ coraṁ aggahetvā mama pesanakārakaṁ gaṇhāsīti tassa",
  "atk-s0514a14:1564_4": "bhayaṁ janento kathesi.",
  "atk-s0514a14:1565_0": "Taṁ sutvā senāpati “ayaṁ sakeneva mukhena paṭijānāti, aho sāhasiko, ettakaṁ nāma",
  "atk-s0514a14:1565_1": "kālaṁ ime manussā etena khāditā, vāressāmi na”nti cintetvā āha – “mahārāja, mā evaṁ",
  "atk-s0514a14:1565_2": "kari, mā manussamaṁsaṁ khādasī”ti. “Kāḷahatthi kiṁ kathesi, nāhaṁ viramituṁ sakkomī”ti.",
  "atk-s0514a14:1565_3": "“Mahārāja, sace na viramissasi, attānañca raṭṭhañca nāsessasī”ti. “Evaṁ nassantepi",
  "atk-s0514a14:1565_4": "ahaṁ neva tato viramituṁ sakkomī”ti. Tato senāpati tassa saññāpanatthāya vatthuṁ",
  "atk-s0514a14:1565_5": "āharitvā dasseti – atītasmiñhi kāle mahāsamudde cha mahāmacchā ahesuṁ. Tesu ānando",
  "atk-s0514a14:1565_6": "timinando ajjhārohoti ime tayo macchā pañcayojanasatikā, timiṅgalo timirapiṅgalo",
  "atk-s0514a14:1565_7": "mahātimirapiṅgaloti ime tayo macchā sahassayojanikā honti. Te sabbepi pāsāṇasevālabhakkhā",
  "atk-s0514a14:1565_8": "ahesuṁ. Tesu ānando mahāsamuddassa ekapasse vasati. Taṁ bahū macchā dassanāya upasaṅkamanti,",
  "atk-s0514a14:1565_9": "ekadivasaṁ “sabbesaṁ dvipadacatuppadānaṁ sattānaṁ rājā paññāyati, amhākaṁ rājā natthi,",
  "atk-s0514a14:1565_10": "mayampetaṁ rājānaṁ karissāmā”ti cintetvā sabbe ekacchandā hutvā ānandaṁ rājānaṁ kariṁsu.",
  "atk-s0514a14:1565_11": "Te macchā tato paṭṭhāya tassa sāyaṁ pātova upaṭṭhānaṁ gacchanti.",
  "atk-s0514a14:1566_0": "Athekadivasaṁ ānando ekasmiṁ pabbate pāsāṇasevālaṁ khādanto ajānitvā “sevālo”ti saññāya",
  "atk-s0514a14:1566_1": "ekaṁ macchaṁ khādi. Tassa taṁ maṁsaṁ khādantassa sakalasarīraṁ saṅkhobhesi. So “kiṁ",
  "atk-s0514a14:1566_2": "nu kho idaṁ ativiya madhura”nti nīharitvā olokento macchamaṁsakhaṇḍaṁ disvā “ettakaṁ",
  "atk-s0514a14:1566_3": "kālaṁ ajānitvā na khādāmī”ti cintetvā “sāyaṁ pātopi macchānaṁ āgantvā gamanakāle",
  "atk-s0514a14:1566_4": "ekaṁ dve macche khādissāmi, pākaṭaṁ katvā khādiyamāne ekopi maṁ na upasaṅkamissati,",
  "atk-s0514a14:1566_5": "sabbe palāyissanti, paṭicchanno hutvā pacchā osakkitosakkitaṁ paharitvā khādissāmī”ti",
  "atk-s0514a14:1566_6": "tathā katvā khādi. Macchā parikkhayaṁ gacchantā cintayiṁsu. “Kuto nu kho ñātīnaṁ",
  "atk-s0514a14:1566_7": "bhayaṁ uppajjissatī”ti. Atheko paṇḍito maccho “mayhaṁ ānandassa kiriyā na ruccati,",
  "atk-s0514a14:1566_8": "pariggaṇhissāmi na”nti macchesu upaṭṭhānaṁ gatesu ānandassa kaṇṇapatte paṭicchanno",
  "atk-s0514a14:1566_9": "aṭṭhāsi. Ānando macche uyyojetvā sabbapacchato gacchantaṁ macchaṁ khādi. So paṇḍitamaccho",
  "atk-s0514a14:1566_10": "tassa kiriyaṁ disvā itaresaṁ ārocesi. Te sabbepi bhītatasitā palāyiṁsu.",
  "atk-s0514a14:1567_0": "Ānando tato paṭṭhāya macchamaṁsagiddhena aññaṁ gocaraṁ na gaṇhi. So jighacchāya pīḷito",
  "atk-s0514a14:1567_1": "kilanto “kahaṁ nu kho ime gatā”ti te macche pariyesanto ekaṁ pabbataṁ disvā “mama",
  "atk-s0514a14:1567_2": "bhayena imaṁ pabbataṁ nissāya vasanti maññe, pabbataṁ parikkhipitvā upadhāressāmī”ti",
  "atk-s0514a14:1567_3": "naṅguṭṭhena ca sīsena ca ubho passe parikkhipitvā gaṇhi. Tato “sace idha vasanti,",
  "atk-s0514a14:1567_4": "palāyissantī”ti pabbataṁ parikkhipantaṁ attano naṅguṭṭhaṁ disvā “ayaṁ maccho maṁ",
  "atk-s0514a14:1567_5": "vañcetvā pabbataṁ nissāya vasatī”ti kuddho paṇṇāsayojanamattaṁ sakanaṅguṭṭhakhaṇḍaṁ",
  "atk-s0514a14:1567_6": "aññamacchasaññāya daḷhaṁ gahetvā murumurāyanto khādi, dukkhavedanā uppajji. Lohitagandhena",
  "atk-s0514a14:1567_7": "macchā sannipatitvā luñjitvā khādantā yāva sīsā āgamaṁsu. Mahāsarīratāya parivattetuṁ",
  "atk-s0514a14:1567_8": "asakkonto tattheva jīvitakkhayaṁ pāpuṇi, pabbatarāsi viya aṭṭhirāsi ahosi. Ākāsacārino",
  "atk-s0514a14:1567_9": "tāpasaparibbājakā manussānaṁ kathayiṁsu. Sakalajambudīpe manussā jāniṁsu. Taṁ vatthuṁ",
  "atk-s0514a14:1567_10": "āharitvā dassento kāḷahatthi āha –",
  "atk-s0514a14:1568": "378.",
  "atk-s0514a14:1569": "“Ānando sabbamacchānaṁ, khāditvā rasagiddhimā;",
  "atk-s0514a14:1570": "Parikkhīṇāya parisāya, attānaṁ khādiyā mato.",
  "atk-s0514a14:1571": "379.",
  "atk-s0514a14:1572": "“Evaṁ pamatto rasagārave ratto, bālo yadī āyati nāvabujjhati;",
  "atk-s0514a14:1573": "Vidhamma putte caji ñātake ca, parivattiya attānaññeva khādati.",
  "atk-s0514a14:1574": "380.",
  "atk-s0514a14:1575": "“Idaṁ te sutvāna vigetu chando, mā bhakkhayī rāja manussamaṁsaṁ;",
  "atk-s0514a14:1576": "Mā tvaṁ imaṁ kevalaṁ vārijova, dvipadādhipa suññamakāsi raṭṭha”nti.",
  "atk-s0514a14:1577_0": "Tattha ānandoti, mahārāja, atītasmiṁ kāle mahāsamudde pañcasatayojaniko ānando nāma",
  "atk-s0514a14:1577_1": "mahāmaccho sabbesaṁ macchānaṁ rājā mahāsamuddassa ekapasse ṭhito. Khāditvāti sakajātikānaṁ",
  "atk-s0514a14:1577_2": "macchānaṁ rasagiddhimā macche khāditvā. Parikkhīṇāyāti macchaparisāya khayappattāya.",
  "atk-s0514a14:1577_3": "Attānanti aññaṁ gocaraṁ aggahetvā pabbataṁ parikkhipanto paṇṇāsayojanamattaṁ attano",
  "atk-s0514a14:1577_4": "naṅguṭṭhakhaṇḍaṁ aññamacchasaññāya khāditvā mato maraṇappatto hutvā idāni mahāsamudde",
  "atk-s0514a14:1577_5": "pabbatamatto aṭṭhirāsi ahosi. Evaṁ pamattoti yathā mahāmaccho ānando, evampi tathā",
  "atk-s0514a14:1577_6": "tvaṁ taṇhārasagiddhiko hutvā pamatto pamādabhāvappatto.",
  "atk-s0514a14:1578_0": "Rasagārave rattoti manussamaṁsassa rasagārave ratto atirattacitto hoti. Bāloti yadi",
  "atk-s0514a14:1578_1": "bālo duppañño āyatiṁ anāgate kāle uppajjanakadukkhaṁ nāvabujjhati na jānāti. Vidhammāti",
  "atk-s0514a14:1578_2": "vidhametvā vināsetvā. Putteti puttadhītaro ca. Ñātake cāti sesañātake ca sahāye ca,",
  "atk-s0514a14:1578_3": "vidhamma putte ca cajitvā ñātake cāti attho. Parivattiyāti aññaṁ āhāraṁ alabhitvā",
  "atk-s0514a14:1578_4": "jighacchāya pīḷito sakalanagaraṁ parivattiya vicaritvā manussamaṁsaṁ alabhitvā attānaṁ",
  "atk-s0514a14:1578_5": "khādanto ānando maccho viya attānaññeva khādati.",
  "atk-s0514a14:1579_0": "Idaṁ te sutvānāti, mahārāja, te tuyhaṁ mayā ānītaṁ idaṁ udāharaṇaṁ sutvā chando manussamaṁsakhādanacchando",
  "atk-s0514a14:1579_1": "vigetu vigacchatu viramatu. Mā bhakkhayīti rāja manussamaṁsaṁ mā bhakkhayi mā khādi.",
  "atk-s0514a14:1579_2": "Mā tvaṁ imaṁ kevalanti mahāsamuddaṁ suññaṁ karonto vārijo ānando maccho iva, bho",
  "atk-s0514a14:1579_3": "dvipadādhipa, dvipadānaṁ manussānaṁ, issara mahārāja, tvaṁ kevalaṁ saccato imaṁ tava",
  "atk-s0514a14:1579_4": "kāsiraṭṭhaṁ nagaraṁ suññaṁ mā akāsīti attho.",
  "atk-s0514a14:1580": "Taṁ sutvā rājā, “bho kāḷahatthi, na tvameva upamaṁ jānāsi, ahampi jānāmī”ti manussamaṁsagiddhatāya porāṇakavatthuṁ āharitvā dassento āha –",
  "atk-s0514a14:1581": "381.",
  "atk-s0514a14:1582": "“Sujāto nāma nāmena, oraso tassa atrajo;",
  "atk-s0514a14:1583": "Jambupesimaladdhāna, mato so tassa saṅkhaye.",
  "atk-s0514a14:1584": "382.",
  "atk-s0514a14:1585": "“Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1586": "Aladdhā mānusaṁ maṁsaṁ, maññe hissāmi jīvita”nti.",
  "atk-s0514a14:1587_0": "Tattha sujāto nāmāti kāḷahatthi kuṭumbiko nāmena sujāto nāma, tassa atrajo putto",
  "atk-s0514a14:1587_1": "oraso jambupesiṁ aladdhāna alabhitvāna. Matoti yathā tassā jambupesiyā saṅkhaye so",
  "atk-s0514a14:1587_2": "kuṭumbikaputto mato, evameva ahaṁ rasuttamaṁ aññarasānaṁ uttamaṁ manussānaṁ maṁsaṁ",
  "atk-s0514a14:1587_3": "bhutvā bhuñjitvā aladdhā manussamaṁsaṁ jīvitaṁ hissāmīti maññe maññāmi.",
  "atk-s0514a14:1588_0": "Atīte kira bārāṇasiyaṁ sujāto nāma kuṭumbiko loṇambilasevanatthāya himavantato āgatāni",
  "atk-s0514a14:1588_1": "pañca isisatāni attano uyyāne vasāpetvā upaṭṭhāsi. Ghare cassa nibaddhaṁ pañcasatamattā",
  "atk-s0514a14:1588_2": "bhikkhā ahosi. Te pana tāpasā kadāci janapadepi bhikkhāya caranti, kadāci mahājambupesiṁ",
  "atk-s0514a14:1588_3": "āharitvā khādanti. Tesaṁ jambupesiṁ āharitvā khādanakāle sujāto cintesi – “ajja bhaddantānaṁ",
  "atk-s0514a14:1588_4": "tayo cattāro divasā anāgacchantānaṁ, kahaṁ nu kho gatā”ti. So attano puttakaṁ aṅguliyaṁ",
  "atk-s0514a14:1588_5": "gāhāpetvā tesaṁ bhattakiccakāle tattha agamāsi. Tasmiṁ samaye mahallakānaṁ mukhavikkhālanakāle",
  "atk-s0514a14:1588_6": "udakaṁ datvā sabbanavako jambupesiṁ khādati. Sujāto tāpase vanditvā nisinno – “kiṁ,",
  "atk-s0514a14:1588_7": "bhante, khādathā”ti pucchi. “Mahājambupesiṁ, āvuso”ti. Taṁ sutvā kumāro pipāsaṁ uppādesi.",
  "atk-s0514a14:1588_8": "Athassa gaṇajeṭṭhako tāpaso thokaṁ dāpesi. So taṁ khāditvā madhurarase bajjhitvā",
  "atk-s0514a14:1588_9": "– “jambupesiṁ me dethā”ti punappunaṁ yāci. Kuṭumbiko dhammaṁ suṇanto, “puttaka, mā",
  "atk-s0514a14:1588_10": "viravi, gehaṁ gantvā khādissasī”ti taṁ vañcetvā “imaṁ nissāya bhadantā ukkaṇṭheyyu”nti",
  "atk-s0514a14:1588_11": "taṁ samassāsento isigaṇaṁ anāpucchitvā gehaṁ gato. Gatakālato paṭṭhāya cassa putto",
  "atk-s0514a14:1588_12": "“jambupesiṁ me dethā”ti paridevi. Sujāto “isayopi ācikkhissāmī”ti uyyānaṁ gato. Te",
  "atk-s0514a14:1588_13": "isayopi “idha ciraṁ vasimhā”ti himavantameva gatā. Ārāme isayo apassanto tassa jambuambapanasamocādīnaṁ",
  "atk-s0514a14:1588_14": "pesiyo madhusakkharacuṇṇasaṁyuttā adāsi. Tā tassa jivhagge ṭhapitamattā halāhalavisasadisā",
  "atk-s0514a14:1588_15": "honti. So sattāhaṁ nirāhāro hutvā jīvitakkhayaṁ pāpuṇi. Rājā idaṁ kāraṇaṁ āharitvā dassento evamāha.",
  "atk-s0514a14:1589_0": "Tato kāḷahatthi “ayaṁ rājā ativiya rasagiddho, aparānipissa udāharaṇāni āharissāmī”ti",
  "atk-s0514a14:1589_1": "cintetvā, “mahārāja, viramāhī”ti āha. “Ahaṁ viramituṁ na sakkomī”ti. Deva, sace na",
  "atk-s0514a14:1589_2": "viramissasi, tuvaṁ ñātimaṇḍalato ceva rajjasirito ca parihāyissasi. Atītasmiñhi,",
  "atk-s0514a14:1589_3": "mahārāja, idheva bārāṇasiyaṁ pañcasīlarakkhakaṁ sotthiyakulaṁ ahosi. Tassa kulassa",
  "atk-s0514a14:1589_4": "ekaputtako ahosi. So mātāpitūnaṁ piyo manāpo ahosi paṇḍito byatto tiṇṇaṁ vedānaṁ",
  "atk-s0514a14:1589_5": "pāragū. So samavayehi taruṇehi saddhiṁ gaṇabandhanena vicari. Sesā gaṇabandhā macchamaṁsādīni",
  "atk-s0514a14:1589_6": "khādantā suraṁ pivanti. Māṇavo maṁsādīni na khādati, suraṁ na pivati. Te mantayiṁsu",
  "atk-s0514a14:1589_7": "– “ayaṁ surāya apivanato amhākaṁ mūlaṁ na deti, upāyena naṁ suraṁ pāyessāmā”ti. Te",
  "atk-s0514a14:1589_8": "sannipatitvā, “samma, chaṇakīḷaṁ kīḷissāmā”ti āhaṁsu. “Samma, tumhe suraṁ pivatha,",
  "atk-s0514a14:1589_9": "ahaṁ suraṁ na pivāmi, tumheva gacchathā”ti. “Samma, tava pivanatthāya khīraṁ gaṇhāpessāmā”ti.",
  "atk-s0514a14:1589_10": "So “sādhū”ti sampaṭicchi. Dhuttā uyyānaṁ gantvā paduminipattesu tikhiṇasuraṁ bandhāpetvā",
  "atk-s0514a14:1589_11": "ṭhapayiṁsu. Atha nesaṁ pānakāle māṇavassa khīraṁ upanayiṁsu. Atha eko dhutto “pokkharamadhuṁ,",
  "atk-s0514a14:1589_12": "bho, āharā”ti āharāpetvā paduminipattapuṭaṁ heṭṭhā chiddaṁ katvā aṅgulīhi mukhe ṭhapetvā",
  "atk-s0514a14:1589_13": "ākaḍḍhi. Evaṁ itarepi āharāpetvā piviṁsu. Māṇavo “kiṁ nāmeta”nti pucchi. “Pokkharamadhunāmā”ti.",
  "atk-s0514a14:1589_14": "“Ahampi thokaṁ labhissāmi, detha bhonto”ti. Tassapi dāpayiṁsu. So pokkharamadhusaññāya",
  "atk-s0514a14:1589_15": "suraṁ pivi. Athassa aṅgārapakkamaṁsaṁ adaṁsu, tampi khādi.",
  "atk-s0514a14:1590_0": "Evamassa punappunaṁ pivantassa mattakāle “na etaṁ pokkharamadhu, surā esā”ti vadiṁsu.",
  "atk-s0514a14:1590_1": "So “ettakaṁ kālaṁ evaṁ madhurarasaṁ na jāniṁ, āharatha, bho, sura”nti āha. Te āharitvā",
  "atk-s0514a14:1590_2": "punapi adaṁsu. Pipāsā mahatī ahosi. Athassa punapi yācantassa “khīṇā”ti vadiṁsu.",
  "atk-s0514a14:1590_3": "So “handa taṁ, bho, āharāpethā”ti aṅgulimuddikaṁ adāsi, so sakaladivasaṁ tehi saddhiṁ",
  "atk-s0514a14:1590_4": "pivitvā matto rattakkho kampanto vilapanto gehaṁ gantvā nipajji. Athassa pitā surāya",
  "atk-s0514a14:1590_5": "pivitabhāvaṁ ñatvā vigate matte, “tāta, ayuttaṁ te kataṁ sottiyakule jātena suraṁ",
  "atk-s0514a14:1590_6": "pivantena, mā puna evaṁ akāsī”ti āha. “Tāta, ko mayhaṁ doso”ti. “Surāya pivitabhāvo”ti.",
  "atk-s0514a14:1590_7": "“Tāta, kiṁ kathesi, mayā evarūpaṁ madhurarasaṁ ettakaṁ kālaṁ aladdhapubba”nti. Brāhmaṇo",
  "atk-s0514a14:1590_8": "punappunaṁ yāci. Sopi “na sakkomi viramitu”nti āha. Atha brāhmaṇo “evaṁ sante amhākaṁ",
  "atk-s0514a14:1590_9": "kulavaṁso ca ucchijjissati, dhanañca vinassissatī”ti cintetvā gāthamāha –",
  "atk-s0514a14:1591": "383.",
  "atk-s0514a14:1592": "“Māṇava abhirūposi, kule jātosi sotthiye;",
  "atk-s0514a14:1593": "Na tvaṁ arahasi tāta, abhakkhaṁ bhakkhayetave”ti.",
  "atk-s0514a14:1594": "Tattha, māṇavāti, māṇava, tvaṁ abhirūpo asi, sotthiye kule jātopi asi. Abhakkhaṁ bhakkhayetaveti, tāta, tvaṁ abhakkhitabbayuttakaṁ bhakkhayituṁ na arahasi.",
  "atk-s0514a14:1595_0": "Evañca pana vatvā, “tāta, virama, sace na viramasi, ahaṁ taṁ ito gehā nikkhāmessāmi,",
  "atk-s0514a14:1595_1": "tava raṭṭhā pabbājanīyakammaṁ karissāmī”ti āha. Māṇavo “evaṁ santepi ahaṁ suraṁ jahituṁ",
  "atk-s0514a14:1595_2": "na sakkomī”ti vatvā gāthādvayamāha –",
  "atk-s0514a14:1596": "384.",
  "atk-s0514a14:1597": "“Rasānaṁ aññataraṁ etaṁ, kasmā maṁ tvaṁ nivāraye;",
  "atk-s0514a14:1598": "Sohaṁ tattha gamissāmi, yattha lacchāmi edisaṁ.",
  "atk-s0514a14:1599": "385.",
  "atk-s0514a14:1600": "“Sovāhaṁ nippatissāmi, nate vacchāmi santike;",
  "atk-s0514a14:1601": "Yassa me dassanena tvaṁ, nābhinandasi brāhmaṇā”ti.",
  "atk-s0514a14:1602": "Tattha rasānanti loṇambilatittakakaṭukakhārikamadhurakasāvasaṅkhātānaṁ sattannaṁ rasānaṁ aññataraṁ uttamarasametaṁ majjaṁ nāma. Sovāhanti so ahaṁ eva. Nippatissāmīti nikkhamissāmi.",
  "atk-s0514a14:1603": "Evañca pana vatvā “nāhaṁ surāpānā viramissāmi, yaṁ te ruccati, taṁ karohī”ti āha. Atha brāhmaṇo “tayi amhe pariccajante mayampi taṁ pariccajissāmā”ti vatvā gāthamāha –",
  "atk-s0514a14:1604": "386.",
  "atk-s0514a14:1605": "“Addhā aññepi dāyāde, putte lacchāma māṇava;",
  "atk-s0514a14:1606": "Tvañca jamma vinassasu, yattha pattaṁ na taṁ suṇe”ti.",
  "atk-s0514a14:1607": "Tattha yattha pattanti yattha gataṁ taṁ “asukaṭṭhāne nāma vasatī”ti na suṇoma, tattha gacchāhīti attho.",
  "atk-s0514a14:1608_0": "Atha naṁ vinicchayaṁ netvā aputtabhāvaṁ katvā nīharāpesi. So aparabhāge nippaccayo",
  "atk-s0514a14:1608_1": "kapaṇo jiṇṇapilotikaṁ nivāsetvā kapālahattho piṇḍāya caranto aññataraṁ kuṭṭaṁ nissāya",
  "atk-s0514a14:1608_2": "kālamakāsi. Idaṁ kāraṇaṁ āharitvā kāḷahatthi rañño dassetvā, “mahārāja, sace tvaṁ",
  "atk-s0514a14:1608_3": "amhākaṁ vacanaṁ na karissasi, pabbājanīyakammaṁ te karissantī”ti vatvā gāthamāha –",
  "atk-s0514a14:1609": "387.",
  "atk-s0514a14:1610": "“Evameva tuvaṁ rāja, dvipadinda suṇohi me;",
  "atk-s0514a14:1611": "Pabbājessanti taṁ raṭṭhā, soṇḍaṁ māṇavakaṁ yathā”ti.",
  "atk-s0514a14:1612": "Tattha dvipadindāti dvipadānaṁ inda, bho mahārāja, me mama vacanaṁ suṇohi tuvaṁ, evameva soṇḍaṁ māṇavakaṁ yathā taṁ bhavantaṁ raṭṭhato pabbājessanti.",
  "atk-s0514a14:1613": "Evaṁ kāḷahatthinā upamāya āhaṭāyapi rājā tato viramituṁ asakkonto aparampi udāharaṇaṁ dassetuṁ āha –",
  "atk-s0514a14:1614": "388.",
  "atk-s0514a14:1615": "“Sujāto nāma nāmena, bhāvitattāna sāvako;",
  "atk-s0514a14:1616": "Accharaṁ kāmayantova, na so bhuñji na so pivi.",
  "atk-s0514a14:1617": "389.",
  "atk-s0514a14:1618": "“Kusaggenudakamādāya, samudde udakaṁ mine;",
  "atk-s0514a14:1619": "Evaṁ mānusakā kāmā, dibbakāmāna santike.",
  "atk-s0514a14:1620": "390.",
  "atk-s0514a14:1621": "“Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1622": "Aladdhā mānusaṁ maṁsaṁ, maññe hissāmi jīvita”nti.",
  "atk-s0514a14:1623": "Vatthu heṭṭhā vuttasadisameva.",
  "atk-s0514a14:1624_0": "Tattha bhāvitattānāti bhāvitacittānaṁ tesaṁ pañcannaṁ isisatānaṁ. Accharaṁ kāmayantovāti",
  "atk-s0514a14:1624_1": "so kira tesaṁ isīnaṁ mahājambupesiyā khādanakāle anāgamanaṁ viditvā “kiṁ nu kho kāraṇā",
  "atk-s0514a14:1624_2": "na āgacchanti, sace katthaci gatā, jānissāmi, no ce, atha nesaṁ santike dhammaṁ suṇissāmī”ti",
  "atk-s0514a14:1624_3": "uyyānaṁ gantvā isigaṇe vanditvā gaṇajeṭṭhakassa santike dhammaṁ suṇanto nisinnova",
  "atk-s0514a14:1624_4": "sūriye atthaṅgate uyyojiyamānopi “ajja idheva vasissāmī”ti vatvā isigaṇaṁ vanditvā",
  "atk-s0514a14:1624_5": "paṇṇasālaṁ pavisitvā nipajji. Rattibhāge sakko devarājā devaccharāsaṅghaparivuto",
  "atk-s0514a14:1624_6": "saddhiṁ attano paricārikāhi isigaṇaṁ vandituṁ āgato, sakalārāmo ekobhāso ahosi. Sujāto",
  "atk-s0514a14:1624_7": "“kiṁ nu kho eta”nti uṭṭhāya paṇṇasālachiddena olokento sakkaṁ isigaṇaṁ vandituṁ āgataṁ",
  "atk-s0514a14:1624_8": "devaccharāparivutaṁ disvā accharānaṁ saha dassanena rāgaratto ahosi. Sakko nisīditvā",
  "atk-s0514a14:1624_9": "dhammakathaṁ sutvā sakaṭṭhānameva gato. Kuṭumbikopi punadivase isigaṇaṁ vanditvā",
  "atk-s0514a14:1624_10": "pucchi – “bhante, ko nāmesa rattibhāge tumhākaṁ vandanatthāya āgato”ti? “Sakko, āvuso”ti.",
  "atk-s0514a14:1624_11": "“Taṁ parivāretvā nisinnā kā nāmetā”ti? “Devaccharā nāmetā”ti. So isigaṇaṁ vanditvā",
  "atk-s0514a14:1624_12": "gehaṁ gantvā gatakālato paṭṭhāya “accharaṁ me detha, accharaṁ me dethā”ti vilapi.",
  "atk-s0514a14:1624_13": "Ñātakā parivāretvā “bhūtāviṭṭho nu kho”ti accharaṁ pahariṁsu. So “nāhaṁ etaṁ accharaṁ",
  "atk-s0514a14:1624_14": "kathemi, devaccharaṁ kathemī”ti vatvā “ayaṁ accharā”ti alaṅkaritvā ānītaṁ bhariyampi",
  "atk-s0514a14:1624_15": "gaṇikampi olokento “nāyaṁ accharā, yakkhinī esā, devaccharaṁ me dethā”ti vilapanto",
  "atk-s0514a14:1624_16": "nirāhāro hutvā tattheva jīvitakkhayaṁ pāpuṇi. Tena vuttaṁ –",
  "atk-s0514a14:1625": "“Accharaṁ kāmayantova, na so bhuñji na so pivī”ti.",
  "atk-s0514a14:1626_0": "Kusaggenudakamādāya, samudde udakaṁ mineti, samma kāḷahatthi, yo kusaggeneva udakaṁ",
  "atk-s0514a14:1626_1": "gahetvā “ettakaṁ siyā mahāsamudde udaka”nti tena saddhiṁ upamāya mineyya, so kevalaṁ",
  "atk-s0514a14:1626_2": "mineyyeva, kusagge pana udakaṁ atiparittakameva. Yathā taṁ, evaṁ mānusakā kāmā dibbakāmānaṁ",
  "atk-s0514a14:1626_3": "santike, tasmā so sujāto aññaṁ itthiṁ na olokesi, accharameva patthento mato. Evamevāti",
  "atk-s0514a14:1626_4": "yathā so dibbakāmaṁ alabhanto jīvitaṁ jahi, evaṁ ahampi uttamarasaṁ manussamaṁsaṁ",
  "atk-s0514a14:1626_5": "alabhanto jīvitaṁ jahissāmīti vadati.",
  "atk-s0514a14:1627": "Taṁ sutvā kāḷahatthi “ayaṁ rājā ativiya rasagiddho, saññāpessāmi na”nti sakajātikānaṁ maṁsaṁ khāditvā ākāsacarā suvaṇṇahaṁsāpi tāva vinaṭṭhāti dassetuṁ gāthādvayamāha –",
  "atk-s0514a14:1628": "391.",
  "atk-s0514a14:1629": "“Yathāpi te dhataraṭṭhā, haṁsā vehāyasaṅgamā;",
  "atk-s0514a14:1630": "Abhuttaparibhogena, sabbe abbhatthataṁ gatā.",
  "atk-s0514a14:1631": "392.",
  "atk-s0514a14:1632": "“Evameva tuvaṁ rāja, dvipadinda suṇohi me;",
  "atk-s0514a14:1633": "Abhakkhaṁ rāja bhakkhesi, tasmā pabbājayanti ta”nti.",
  "atk-s0514a14:1634_0": "Tattha abhuttaparibhogenāti attano samānajātikānaṁ paribhogena. Abbhatthataṁ gatāti",
  "atk-s0514a14:1634_1": "sabbe maraṇameva pattā. Atīte kira cittakūṭe suvaṇṇaguhāyaṁ navuti haṁsasahassāni",
  "atk-s0514a14:1634_2": "vasanti. Te vassike cattāro māse na nikkhamanti, sace nikkhameyyuṁ, udakapuṇṇehi",
  "atk-s0514a14:1634_3": "pattehi uppatituṁ asakkontā mahāsamuddeyeva pateyyuṁ, tasmā na ca nikkhamanti. Upakaṭṭhe",
  "atk-s0514a14:1634_4": "pana vassakāle jātassarato sayaṁjātasāliyo āharitvā guhaṁ pūretvā sāliṁ khādantā",
  "atk-s0514a14:1634_5": "vasanti. Tesaṁ pana guhaṁ paviṭṭhakāle guhadvāre eko rathacakkappamāṇo uṇṇanābhi",
  "atk-s0514a14:1634_6": "nāma makkaṭako ekekasmiṁ māse ekekaṁ jālaṁ vinandhati. Tassa ekekaṁ suttaṁ gorajjuppamāṇaṁ",
  "atk-s0514a14:1634_7": "hoti. Haṁsā “taṁ jālaṁ bhindissatī”ti ekassa taruṇahaṁsassa dve koṭṭhāse denti. So",
  "atk-s0514a14:1634_8": "vigate deve purato gantvā taṁ jālaṁ bhindati. Tena maggena sesā gacchanti. Athekasmiṁ",
  "atk-s0514a14:1634_9": "kāle pañca māse vasso vuṭṭho ahosi. Haṁsā khīṇagocarā “kiṁ nu kho kattabba”nti mantetvā",
  "atk-s0514a14:1634_10": "“mayaṁ jīvantā aṇḍāni labhissāmā”ti paṭhamaṁ aṇḍāni khādiṁsu, tato potake, tato jiṇṇahaṁse.",
  "atk-s0514a14:1634_11": "Pañcamāsaccayena vassaṁ apagataṁ. Makkaṭako pañca jālāni vinandhi. Haṁsā sakajātikānaṁ",
  "atk-s0514a14:1634_12": "maṁsaṁ khāditvā appathāmā jātā. Dviguṇakoṭṭhāsalābhī haṁsataruṇo jāle paharitvā cattāri",
  "atk-s0514a14:1634_13": "bhindi, pañcamaṁ chindituṁ nāsakkhi, tattheva laggi. Athassa sīsaṁ vijjhitvā makkaṭako",
  "atk-s0514a14:1634_14": "lohitaṁ pivi. Aññopi āgantvā jālaṁ pahari, sopi tattheva laggīti evaṁ sabbesaṁ makkaṭako",
  "atk-s0514a14:1634_15": "lohitaṁ pivi. Tadā dhataraṭṭhakulaṁ ucchinnanti vadanti. Tena vuttaṁ “sabbe abbhatthataṁgatā”ti.",
  "atk-s0514a14:1635_0": "Evameva tuvanti yathā ete haṁsā abhakkhaṁ sakajātikamaṁsaṁ khādiṁsu, tathā tvampi",
  "atk-s0514a14:1635_1": "khādasi, sakalanagaraṁ bhayappattaṁ, virama, mahārājāti. Tasmā pabbājayanti tanti",
  "atk-s0514a14:1635_2": "yasmā abhakkhaṁ sakajātikamaṁsaṁ bhakkhesi, tasmā ime nagaravāsino taṁ raṭṭhā pabbājayanti.",
  "atk-s0514a14:1636_0": "Rājā aññampi upamaṁ vattukāmo ahosi. Nāgarā pana uṭṭhāya, “sāmi senāpati, kiṁ karosi,",
  "atk-s0514a14:1636_1": "kiṁ manussamaṁsakhādakaṁ coraṁ gahetvā vicarasi, sace na viramissati, raṭṭhato naṁ",
  "atk-s0514a14:1636_2": "pabbājehī”ti vatvā nāssa kathetuṁ adaṁsu. Rājā bahūnaṁ kathaṁ sutvā bhīto puna vattuṁ",
  "atk-s0514a14:1636_3": "nāsakkhi. Punapi naṁ senāpati “kiṁ mahārāja viramituṁ sakkhissasi, udāhu na sakkhissasī”ti",
  "atk-s0514a14:1636_4": "vatvā “na sakkomī”ti vutte sabbaṁ orodhagaṇañca puttadhītaro ca sabbālaṅkārapaṭimaṇḍite",
  "atk-s0514a14:1636_5": "passe ṭhapetvā, “mahārāja, ime ñātimaṇḍale ceva amaccagaṇañca rajjasiriñca olokehi,",
  "atk-s0514a14:1636_6": "mā vinassi, virama manussamaṁsato”ti āha. Rājā “na mayhaṁ ete manussamaṁsato piyatarā”ti",
  "atk-s0514a14:1636_7": "vatvā “tena hi, mahārāja, imamhā nagarā ca raṭṭhā ca nikkhamathā”ti vutte, “kāḷahatthi,",
  "atk-s0514a14:1636_8": "na me rajjenattho, nagarā nikkhamāmi, ekaṁ pana me khaggañca rasakañca bhājanañca",
  "atk-s0514a14:1636_9": "dehī”ti āha. Athassa khaggañca maṁsapacanabhājanañca pacchiñca ukkhipāpetvā rasakañca",
  "atk-s0514a14:1636_10": "datvā raṭṭhā pabbājanīyakammaṁ kariṁsu.",
  "atk-s0514a14:1637_0": "So khaggañca rasakañca ādāya nagarā nikkhamitvā araññaṁ pavisitvā ekasmiṁ nigrodhamūle",
  "atk-s0514a14:1637_1": "vasanaṭṭhānaṁ katvā tattha vasanto aṭavimagge ṭhatvā manusse māretvā āharitvā rasakassa",
  "atk-s0514a14:1637_2": "deti. Sopissa maṁsaṁ pacitvā upanāmeti. Evaṁ ubhopi jīvanti. Manussagahaṇakāle “ahaṁ",
  "atk-s0514a14:1637_3": "are manussacoro porisādo”ti vatvā tasmiṁ pakkhante koci sakabhāvena saṇṭhātuṁ na",
  "atk-s0514a14:1637_4": "sakkoti, sabbe bhūmiyaṁ patanti. Tesu yaṁ icchati, taṁ uddhaṁpādaṁ adhosīsaṁ katvā",
  "atk-s0514a14:1637_5": "āharitvā rasakassa deti. So ekadivasaṁ araññe kañci manussaṁ alabhitvā āgato rasakena",
  "atk-s0514a14:1637_6": "“kiṁ devā”ti vutte “uddhane ukkhaliṁ āropehī”ti āha. “Maṁsaṁ kahaṁ, devā”ti? “Labhissāmahaṁ",
  "atk-s0514a14:1637_7": "maṁsa”nti. So “natthi me dāni jīvita”nti kampamāno uddhane aggiṁ katvā ukkhaliṁ āropesi.",
  "atk-s0514a14:1637_8": "Atha naṁ porisādo asinā māretvā maṁsaṁ pacitvā khādi. Tato paṭṭhāya ekakova jāto",
  "atk-s0514a14:1637_9": "sayameva pacitvā khādati. “Porisādo magge maggapaṭipanne hanatī”ti sakalajambudīpe pākaṭo ahosi.",
  "atk-s0514a14:1638_0": "Tadā eko sampannavibhavo brāhmaṇo pañcahi sakaṭasatehi vohāraṁ karonto pubbantato",
  "atk-s0514a14:1638_1": "aparantaṁ sañcarati. So cintesi – “porisādo nāma kira coro antarāmagge manusse māresi,",
  "atk-s0514a14:1638_2": "dhanaṁ datvā taṁ aṭaviṁ atikkamissāmī”ti. So aṭavimukhavāsīnaṁ manussānaṁ “tumhe",
  "atk-s0514a14:1638_3": "maṁ aṭavito atikkāmethā”ti sahassaṁ datvā tehi saddhiṁ maggaṁ paṭipajji. Gacchanto",
  "atk-s0514a14:1638_4": "ca brāhmaṇo sabbasatthaṁ purato katvā sayaṁ nhātānulitto sabbālaṅkārapaṭimaṇḍito",
  "atk-s0514a14:1638_5": "setagoṇayutte sukhayānake nisinno tehi aṭavivāsikapurisehi parivuto sabbapacchato",
  "atk-s0514a14:1638_6": "agamāsi. Tasmiṁ khaṇe porisādo rukkhaṁ āruyha purise upadhārento sesamanussesu “kiṁ",
  "atk-s0514a14:1638_7": "imesu mayā khāditabbaṁ atthī”ti vigatacchando hutvā brāhmaṇaṁ diṭṭhakālato paṭṭhāya",
  "atk-s0514a14:1638_8": "taṁ khāditukāmatāya paggharitakheḷo ahosi. So tasmiṁ attano santikaṁ āgate rukkhato",
  "atk-s0514a14:1638_9": "oruyha “ahaṁ are porisādo”ti nāmaṁ tikkhattuṁ sāvetvā khaggaṁ parivattento vālukāya",
  "atk-s0514a14:1638_10": "tesaṁ akkhīni pūrento viya pakkhandi. Ekopi ṭhātuṁ samattho nāma natthi, sabbe bhūmiyaṁ",
  "atk-s0514a14:1638_11": "urena nipajjiṁsu. So sukhayānake nisinnaṁ brāhmaṇaṁ pāde gahetvā piṭṭhiyaṁ adhosīsakaṁ",
  "atk-s0514a14:1638_12": "olambetvā sīsaṁ gopphakehi paharanto ukkhipitvā pāyāsi.",
  "atk-s0514a14:1639_0": "Tadā te purisā uṭṭhāya, “bho, purisā mayaṁ brāhmaṇassa hatthato kahāpaṇasahassaṁ",
  "atk-s0514a14:1639_1": "gaṇhimhā, ko nāma amhākaṁ purisakāro, sakkontā vā asakkontā vā thokaṁ anubandhāmā”ti",
  "atk-s0514a14:1639_2": "vatvā anubandhiṁsu. Porisādopi nivattitvā olokento kañci aditvā saṇikaṁ pāyāsi. Tasmiṁ",
  "atk-s0514a14:1639_3": "khaṇe thāmasampanno eko sūrapuriso vegena taṁ pāpuṇi. So taṁ disvā ekaṁ vatiṁ laṅghanto",
  "atk-s0514a14:1639_4": "khadirakhāṇukaṁ akkami, khāṇuko piṭṭhipādena nikkhami. Lohitena paggharantena laṅghamāno",
  "atk-s0514a14:1639_5": "yāti. Atha naṁ so disvā, “bho, mayā esa viddho, kevalaṁ tumhe pacchato etha, gaṇhissāmi",
  "atk-s0514a14:1639_6": "na”nti āha. Te dubbalabhāvaṁ ñatvā taṁ anubandhiṁsu. So tehi anubaddhabhāvaṁ ñatvā",
  "atk-s0514a14:1639_7": "brāhmaṇaṁ vissajjetvā attānaṁ sotthimakāsi. Atha aṭavivāsikapurisā brāhmaṇassa laddhakālato",
  "atk-s0514a14:1639_8": "paṭṭhāya “kiṁ amhākaṁ corenā”ti tato nivattiṁsu.",
  "atk-s0514a14:1640_0": "Porisādopi attano nigrodhamūlaṁ gantvā pārohantaraṁ pavisitvā nipanno, “ayye rukkhadevate,",
  "atk-s0514a14:1640_1": "sace me sattāhabbhantareyeva vaṇaṁ phāsukaṁ kātuṁ sakkhissasi, sakalajambudīpe ekasatakhattiyānaṁ",
  "atk-s0514a14:1640_2": "galalohitena tava khandhaṁ dhovitvā antehi parikkhipitvā pañcamadhuramaṁsena balikammaṁ",
  "atk-s0514a14:1640_3": "karissāmī”ti āyācanaṁ kari. Tassa annapānamaṁsaṁ alabhantassa sarīraṁ sussitvā antosattāheyeva",
  "atk-s0514a14:1640_4": "vaṇo phāsuko ahosi. So devatānubhāvena tassa phāsukabhāvaṁ sallakkhesi. So katipāhaṁ",
  "atk-s0514a14:1640_5": "manussamaṁsaṁ khāditvā balaṁ gahetvā cintesi – “bahupakārā me devatā, āyācanā assā",
  "atk-s0514a14:1640_6": "muccissāmī”ti. So khaggaṁ ādāya rukkhamūlato nikkhamitvā “rājāno ānessāmī”ti pāyāsi.",
  "atk-s0514a14:1640_7": "Atha naṁ purimabhave yakkhakāle ekato manussamaṁsakhādako sahāyakayakkho anuvicarantaṁ",
  "atk-s0514a14:1640_8": "disvā “ayaṁ mama atītabhave sahāyo”ti ñatvā, “samma, maṁ sañjānāsī”ti pucchi. “Na",
  "atk-s0514a14:1640_9": "sañjānāmī”ti. Athassa purimabhave katakāraṇaṁ kathesi. So taṁ sañjānitvā paṭisanthāramakāsi.",
  "atk-s0514a14:1640_10": "“Kahaṁ nibbattosī”ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca",
  "atk-s0514a14:1640_11": "khāṇunā viddhakāraṇañca devatāya āyācanāmocanatthaṁ gamanakāraṇañca sabbaṁ ārocetvā",
  "atk-s0514a14:1640_12": "“tayāpi mametaṁ kiccaṁ nittharitabbaṁ, ubhopi gacchāma, sammā”ti āha. “Samma na gaccheyyāhaṁ,",
  "atk-s0514a14:1640_13": "ekaṁ pana me kammaṁ atthi, ahaṁ kho pana anagghaṁ padalakkhaṇaṁ nāma ekaṁ mantaṁ",
  "atk-s0514a14:1640_14": "jānāmi, so balañca javañca saddañca karoti, taṁ mantaṁ gaṇhāhī”ti. So “sādhū”ti sampaṭicchi.",
  "atk-s0514a14:1640_15": "Yakkhopissa taṁ datvā pakkāmi.",
  "atk-s0514a14:1641_0": "Porisādo mantaṁ uggahetvā tato paṭṭhāya vātajavo atisūro ahosi. So sattāhabbhantareyeva",
  "atk-s0514a14:1641_1": "ekasatarājāno uyyānādīni gacchante disvā vātavegena pakkhanditvā “ahaṁ are manussacoro",
  "atk-s0514a14:1641_2": "porisādo”ti nāmaṁ sāvetvā vagganto nadanto bhayappatte katvā pāde gahetvā adhosīsake",
  "atk-s0514a14:1641_3": "katvā paṇhiyā sīsaṁ paharanto vātavegena netvā hatthatalesu chiddāni katvā rajjuyā",
  "atk-s0514a14:1641_4": "āvunitvā nigrodharukkhe olambesi aggapādaṅgulīhi bhūmiyaṁ phusamānāhi. Te sabbe rājāno",
  "atk-s0514a14:1641_5": "vāte paharante milātakuraṇḍakadāmāni viya parivattantā olambiṁsu. “Sutasomo pana",
  "atk-s0514a14:1641_6": "me piṭṭhiācariyo hoti, sace gaṇhissāmi, sakalajambudīpo tuccho bhavissatī”ti taṁ",
  "atk-s0514a14:1641_7": "na nesi. So “balikammaṁ karissāmī”ti aggiṁ katvā sūle tacchanto nisīdi. Rukkhadevatā",
  "atk-s0514a14:1641_8": "taṁ kiriyaṁ disvā “mayhaṁ kiresa balikammaṁ karoti, vaṇampissa mayā kiñci phāsukaṁ",
  "atk-s0514a14:1641_9": "kataṁ natthi, idāni imesaṁ mahāvināsaṁ karissati, kiṁ nu kho kattabba”nti cintetvā",
  "atk-s0514a14:1641_10": "“ahaṁ etaṁ vāretuṁ na sakkhissāmī”ti cātumahārājikānaṁ santikaṁ gantvā tamatthaṁ",
  "atk-s0514a14:1641_11": "kathetvā “nivāretha na”nti āha. Tehipi “na mayaṁ porisādassa kammaṁ nivāretuṁ sakkhissāmā”ti",
  "atk-s0514a14:1641_12": "vutte “ko sakkhissatī”ti pucchitvā “sakko, devarājā”ti sutvā sakkaṁ upasaṅkamitvā",
  "atk-s0514a14:1641_13": "tamatthaṁ kathetvā “nivāretha na”nti āha. Sopi “nāhaṁ sakkomi nivāretuṁ, samatthaṁ",
  "atk-s0514a14:1641_14": "pana ācikkhissāmī”ti vatvā “konāmo”ti vutte “sadevake loke añño natthi, kururaṭṭhe",
  "atk-s0514a14:1641_15": "pana indapatthanagare korabyarājaputto sutasomo nāma taṁ nibbisevanaṁ katvā damessati,",
  "atk-s0514a14:1641_16": "rājūnañca jīvitaṁ dassati, tañca manussamaṁsā oramāpessati, sakalajambudīpe amataṁ",
  "atk-s0514a14:1641_17": "viya dhammaṁ abhisiñcissati, sacepi rājūnaṁ jīvitaṁ dātukāmo, ‘sutasomaṁ ānetvā balikammaṁ",
  "atk-s0514a14:1641_18": "kātuṁ vaṭṭatī’ti vadehī”ti āha.",
  "atk-s0514a14:1642_0": "Sā “sādhū”ti sampaṭicchitvā khippaṁ āgantvā pabbajitavesena tassa avidūre pāyāsi.",
  "atk-s0514a14:1642_1": "So padasaddena “rājā nu kho koci palāto bhavissatī”ti olokento taṁ disvā “pabbajitā",
  "atk-s0514a14:1642_2": "nāma khattiyāva, imaṁ gahetvā ekasataṁ pūretvā balikammaṁ karissāmī”ti uṭṭhāya asihattho",
  "atk-s0514a14:1642_3": "anubandhi, tiyojanaṁ anubandhitvāpi taṁ pāpuṇituṁ nāsakkhi, gattehi sedā mucciṁsu.",
  "atk-s0514a14:1642_4": "So cintesi – “ahaṁ pubbe hatthimpi assampi rathampi dhāvantaṁ anubandhitvā gaṇhāmi,",
  "atk-s0514a14:1642_5": "ajja imaṁ pabbajitaṁ sakāya gatiyā gacchantaṁ sabbathāmena dhāvantopi gaṇhituṁ na",
  "atk-s0514a14:1642_6": "sakkomi, kiṁ nu kho kāraṇa”nti. Tato so “pabbajitā nāma vacanakarā honti, ‘tiṭṭhā’ti",
  "atk-s0514a14:1642_7": "naṁ vatvā ṭhitaṁ gahessāmī”ti cintetvā “tiṭṭha, samaṇā”ti āha. “Ahaṁ tāva ṭhito,",
  "atk-s0514a14:1642_8": "tvaṁ pana dhāvituṁ vāyāmamakāsī”ti. Atha naṁ, “bho, pabbajitā nāma jīvitahetupi alikaṁ",
  "atk-s0514a14:1642_9": "na bhaṇanti, tvaṁ pana musāvādaṁ kathesī”ti vatvā gāthamāha –",
  "atk-s0514a14:1643": "393.",
  "atk-s0514a14:1644": "“Tiṭṭhāhīti mayā vutto, so tvaṁ gacchasi pammukho;",
  "atk-s0514a14:1645": "Aṭṭhito tvaṁ ṭhitomhīti, lapasi brahmacārini;",
  "atk-s0514a14:1646": "Idaṁ te samaṇāyuttaṁ, asiñca me maññasi kaṅkapatta”nti.",
  "atk-s0514a14:1647_0": "Tassattho – samaṇa, tiṭṭhāhi iti vacanaṁ mayā vutto so tvaṁ pammukho parammukho hutvā",
  "atk-s0514a14:1647_1": "gacchasi, brahmacārini aṭṭhito samāno tvaṁ ṭhito amhi iti lapasi, asiñca me kaṅkapattaṁ maññasīti.",
  "atk-s0514a14:1648": "Tato devatā gāthādvayamāha –",
  "atk-s0514a14:1649": "394.",
  "atk-s0514a14:1650": "“Ṭhitohamasmī sadhammesu rāja, na nāmagottaṁ parivattayāmi;",
  "atk-s0514a14:1651": "Corañca loke aṭhitaṁ vadanti;",
  "atk-s0514a14:1652": "Āpāyikaṁ nerayikaṁ ito cutaṁ.",
  "atk-s0514a14:1653": "395.",
  "atk-s0514a14:1654": "“Sace tvaṁ saddahasi rāja, sutaṁ gaṇhāhi khattiya;",
  "atk-s0514a14:1655": "Tena yaññaṁ yajitvāna, evaṁ saggaṁ gamissasī”ti.",
  "atk-s0514a14:1656_0": "Tattha sadhammesūti, mahārāja, ahaṁ sakesu dasasu kusalakammapathadhammesu ṭhito",
  "atk-s0514a14:1656_1": "asmi bhavāmi. Na nāmagottanti tvaṁ pubbe daharakāle brahmadatto hutvā pitari kālakate",
  "atk-s0514a14:1656_2": "bārāṇasiṁ rajjaṁ labhitvā bārāṇasirājā jāto, taṁ nāmaṁ jahitvā porisādo hutvā idāni",
  "atk-s0514a14:1656_3": "kammāsapādo jāto, khattiyakule jātopi abhakkhaṁ manussamaṁsaṁ yasmā bhakkhesi, tasmā",
  "atk-s0514a14:1656_4": "attano nāmagottaṁ yathā parivattesi, tathā ahaṁ attano nāmagottaṁ na parivattayāmi.",
  "atk-s0514a14:1656_5": "Corañcāti loke corañca dasakusalakammapathesu aṭhitaṁ nāma vadanti. Ito cutanti ito",
  "atk-s0514a14:1656_6": "cutaṁ hutvā apāye niraye patiṭṭhitaṁ. Khattiya, bhūmipāla mahārāja, tvaṁ mama vacanaṁ",
  "atk-s0514a14:1656_7": "sace saddahasi, sutasomaṁ gaṇhāhi, tena sutasomena yaññaṁ yajitvāna evaṁ saggaṁ gamissasi.",
  "atk-s0514a14:1656_8": "Bho, porisāda musāvādi tayā mayhaṁ “sakalajambudīpe rājāno ānetvā bahikammaṁ karissāmī”ti",
  "atk-s0514a14:1656_9": "paṭissutaṁ, idāni ye vā te vā dubbalarājāno ānesi, jambudīpatale jeṭṭhakaṁ sutasomarājānaṁ",
  "atk-s0514a14:1656_10": "sace tvaṁ na ānessasi, vacanaṁ te musā nāma hoti, tasmā sutasomaṁ gaṇhāhīti.",
  "atk-s0514a14:1657_0": "Evañca pana vatvā devatā pabbajitavesaṁ antaradhāpetvā sakena vaṇṇena ākāse taruṇasūriyo",
  "atk-s0514a14:1657_1": "viya jalamānā aṭṭhāsi. So tassā kathaṁ sutvā rūpañca oloketvā “kāsi tva”nti āha.",
  "atk-s0514a14:1657_2": "Imasmiṁ “rukkhe nibbattadevatā”ti. So “diṭṭhā me attano, devatā”ti tussitvā, “sāmi",
  "atk-s0514a14:1657_3": "devarāja, mā sutasomassa kāraṇā cintayi, attano rukkhaṁ pavisā”ti āha. Devatā tassa",
  "atk-s0514a14:1657_4": "passantasseva rukkhaṁ pāvisi. Tasmiṁ khaṇe sūriyo atthaṅgato, cando uggato. Porisādo",
  "atk-s0514a14:1657_5": "vedaṅgakusalo nakkhattacāraṁ jānāti. So nabhaṁ oloketvā “sve phussanakkhattaṁ bhavissati,",
  "atk-s0514a14:1657_6": "sutasomo nhāyituṁ uyyānaṁ gamissati, tattha gaṇhissāmi, ārakkho panassa mahā bhavissati,",
  "atk-s0514a14:1657_7": "samantā tiyojanaṁ sakalanagaravāsino rakkhantā carissanti, asaṁvihite ārakkhe paṭhamayāmeyeva",
  "atk-s0514a14:1657_8": "migājinaṁ uyyānaṁ gantvā maṅgalapokkharaṇiṁ otaritvā ṭhassāmī”ti cintetvā tattha",
  "atk-s0514a14:1657_9": "gantvā pokkharaṇiṁ oruyha padumapattena sīsaṁ paṭicchādetvā aṭṭhāsi. Tassa tejena",
  "atk-s0514a14:1657_10": "macchakacchapādayo osakkitvā udakapariyante vaggavaggā hutvā vicariṁsu.",
  "atk-s0514a14:1658_0": "Kuto pana laddhoyaṁ tejoti? Pubbayogavasena. So hi kasapadasabalassa kāle khīrasalākabhattaṁ",
  "atk-s0514a14:1658_1": "paṭṭhapesi, tena mahāthāmo ahosi. Aggisālañca kāretvā bhikkhusaṅghassa sītavinodanatthaṁ",
  "atk-s0514a14:1658_2": "aggiñca dārūni ca dārucchedanavāsiñca pharasuñca adāsi, tena tejavā ahosi.",
  "atk-s0514a14:1659_0": "Evaṁ tasmiṁ antouyyānaṁ gateyeva balavapaccūsasamaye samantā tiyojanaṁ ārakkhaṁ gaṇhiṁsu.",
  "atk-s0514a14:1659_1": "Rājāpi pātova bhuttapātarāso alaṅkatahatthikkhandhavaragato caturaṅginiyā senāya",
  "atk-s0514a14:1659_2": "parivuto nagarato nikkhami. Tadā takkasilato nando nāma brāhmaṇo catasso satārahā",
  "atk-s0514a14:1659_3": "gāthāyo ādāya vīsatiyonajasataṁ maggaṁ atikkamitvā taṁ nagaraṁ patvā dvāragāme vasitvā",
  "atk-s0514a14:1659_4": "sūriye uggate nagaraṁ pavisanto rājānaṁ pācīnadvārena nikkhantaṁ disvā hatthaṁ pasāretvā",
  "atk-s0514a14:1659_5": "jayāpesi. Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṁ",
  "atk-s0514a14:1659_6": "disvā hatthinā taṁ upasaṅkamitvā pucchi –",
  "atk-s0514a14:1660": "396.",
  "atk-s0514a14:1661": "“Kismiṁ nu raṭṭhe tava jātibhūmi, atha kena atthena idhānupatto;",
  "atk-s0514a14:1662": "Akkhāhi me brāhmaṇa etamatthaṁ, kimicchasī demi tayajja patthita”nti.",
  "atk-s0514a14:1663_0": "Tassattho – bho brāhmaṇa, tava jātibhūmi kismiṁ raṭṭhe atthi nu, kena atthena payojanena",
  "atk-s0514a14:1663_1": "hetubhūtena ida imasmiṁ nagare anuppatto, bho brāhmaṇa, mayā pucchito so tvaṁ etamatthaṁ",
  "atk-s0514a14:1663_2": "etaṁ payojanaṁ me mayhaṁ akkhāhi kathehi, tayā patthitavatthuṁ te tuyhaṁ ajja idāni",
  "atk-s0514a14:1663_3": "dadāmi, kiṁ vatthuṁ icchasīti.",
  "atk-s0514a14:1664": "Atha naṁ so gāthamāha –",
  "atk-s0514a14:1665": "397.",
  "atk-s0514a14:1666": "“Gāthā catasso dharaṇīmahissara, sugambhīratthā varasāgarūpamā;",
  "atk-s0514a14:1667": "Taveva atthāya idhāgatosmi, suṇohi gāthā paramatthasaṁhitā”ti.",
  "atk-s0514a14:1668_0": "Tattha dharaṇīmahissarāti bhūmipāla catasso gāthā kiṁ bhūtā?. Sugambhīratthā varasāgarūpamā,",
  "atk-s0514a14:1668_1": "taveva tava eva atthāya idha ṭhānaṁ anuppatto asmi bhavāmi. Suṇohīti kassapadasabalena",
  "atk-s0514a14:1668_2": "desitā paramatthasaṁhitā imā satārahā gāthāyo suṇohīti attho.",
  "atk-s0514a14:1669_0": "Iti vatvā, “mahārāja, imā kassapadasabalena desitā catasso satārahā gāthāyo “tumhe",
  "atk-s0514a14:1669_1": "sutavittakā’ti sutvā tumhākaṁ desetuṁ āgatomhī”ti āha. Rājā tuṭṭhamānaso hutvā, “ācariya,",
  "atk-s0514a14:1669_2": "suṭṭhu te āgataṁ, mayā pana nivattituṁ na sakkā, ajja phussanakkhattayogena sīsaṁ",
  "atk-s0514a14:1669_3": "nhāyituṁ āgatomhi, ahaṁ punadivase āgantvā sossāmi, tvaṁ mā ukkaṇṭhī”ti vatvā “gacchatha",
  "atk-s0514a14:1669_4": "brāhmaṇassa asukagehe sayanaṁ paññāpetvā ghāsacchādanaṁ saṁvidahathā”ti amacce āṇāpetvā",
  "atk-s0514a14:1669_5": "uyyānaṁ pāvisi. Taṁ aṭṭhārasahatthena pākārena parikkhittaṁ ahosi. Taṁ aññamaññaṁ",
  "atk-s0514a14:1669_6": "saṅghaṭṭentā samantā hatthino parikkhipiṁsu, tato assā, tato rathā, tato dhanuggahā,",
  "atk-s0514a14:1669_7": "tato pattīti, saṅkhubhitamahāsamuddo viya unnādento balakāyo ahosi. Atha rājā oḷārikāni",
  "atk-s0514a14:1669_8": "ābharaṇāni omuñcitvā massukammaṁ kāretvā ubbaṭṭitasarīro pokkharaṇiyā anto rājavibhavena",
  "atk-s0514a14:1669_9": "nhatvā paccuttaritvā udakaggahaṇasāṭakena nivāsetvā aṭṭhāsi. Athassa dussagandhamālālaṅkāre",
  "atk-s0514a14:1669_10": "upanayiṁsu. Porisādo cintesi – “rājā alaṅkatakāle bhāriko bhavissati, sallahukakāleyeva",
  "atk-s0514a14:1669_11": "naṁ gaṇhissāmī”ti. So nadanto vagganto udake macchaṁ āluḷento vijjulatā viya matthake",
  "atk-s0514a14:1669_12": "khaggaṁ paribbhamento “ahaṁ are manussacoro porisādo”ti nāmaṁ sāvetvā aṅguliṁ nalāṭe",
  "atk-s0514a14:1669_13": "ṭhapetvā udakā uttari. Tassa saddaṁ sutvāva hatthārohā hatthīhi, assārohā assehi,",
  "atk-s0514a14:1669_14": "rathārohā rathehi bhassiṁsu. Balakāyo gahitagahitāni āvudhāni chaḍḍetvā urena bhūmiyaṁ nipajji.",
  "atk-s0514a14:1670_0": "Porisādo sutasomaṁ ukkhipitvā gaṇhi, sesarājāno pāde gahetvā adhosīsake katvā paṇhiyā",
  "atk-s0514a14:1670_1": "sīsaṁ paharanto gacchati. Bodhisattaṁ pana upagantvā onato ukkhipitvā khandhe nisīdāpesi.",
  "atk-s0514a14:1670_2": "So “dvārena gamanaṁ papañco bhavissatī”ti sammukhaṭṭhāneyeva aṭṭhārasahatthaṁ pākāraṁ",
  "atk-s0514a14:1670_3": "laṅghitvā purato galitamadamattavāraṇakumbhe akkamitvā pabbatakūṭāni pātento viya",
  "atk-s0514a14:1670_4": "vātajavānaṁ assatarānaṁ piṭṭhe akkamanto pātetvā rathadhurarathasīsesu akkamitvā",
  "atk-s0514a14:1670_5": "bhamikaṁ bhamanto viya nīlaphalakāni nigrodhapattāni maddanto viya ekavegeneva tiyojanamattaṁ",
  "atk-s0514a14:1670_6": "maggaṁ gantvā “atthi nu kho koci sutasomassatthāya pacchato āgacchanto”ti oloketvā",
  "atk-s0514a14:1670_7": "kañci aditvā saṇikaṁ gacchanto sutasomassa kesehi udakabindūni attano ure patitāni",
  "atk-s0514a14:1670_8": "disvā “maraṇassa abhāyanto nāma natthi, sutasomopi maraṇabhayena rodati maññe”ti cintetvā āha –",
  "atk-s0514a14:1671": "398.",
  "atk-s0514a14:1672": "“Na ve rudanti matimanto sapaññā, bahussutā ye bahuṭhānacintino;",
  "atk-s0514a14:1673": "Dīpañhi etaṁ paramaṁ narānaṁ, yaṁ paṇḍitā sokanudā bhavanti.",
  "atk-s0514a14:1674": "399.",
  "atk-s0514a14:1675": "“Attānaṁ ñātī udāhu puttadāraṁ, dhaññaṁ dhanaṁ rajataṁ jātarūpaṁ;",
  "atk-s0514a14:1676": "Kimeva tvaṁ sutasomānutappe, korabyaseṭṭha vacanaṁ suṇoma teta”nti.",
  "atk-s0514a14:1677_0": "Tattha, bho sutasoma mahārāja, ye paṇḍitā kiṁ bhūtā? Matimanto atthānatthaṁ kāraṇākāraṇaṁ",
  "atk-s0514a14:1677_1": "jānanapaññāya samannāgatā, sappaññā vicaraṇapaññāya samannāgatā, bahussutā bahussutadharā",
  "atk-s0514a14:1677_2": "bahuṭṭhānacintino bahukāraṇacintanasīlā, te paṇḍitā maraṇabhaye uppanne sati bhītā",
  "atk-s0514a14:1677_3": "hutvā ve ekantena na rudanti na paridevanti. Dīpaṁ hīti, bho sutasoma mahārāja hi",
  "atk-s0514a14:1677_4": "kasmā pana vadāmi, mahāsamudde bhinnanāvānaṁ vāṇijakānaṁ janānaṁ patiṭṭhābhūtaṁ mahādīpaṁ",
  "atk-s0514a14:1677_5": "iva, evampi tathā etaṁ paṇḍitaṁ appaṭisaraṇānaṁ narānaṁ paramaṁ. Yaṁ yena kāraṇena",
  "atk-s0514a14:1677_6": "ye paṇḍitā sokīnaṁ janānaṁ sokanudā bhavanti, bho sutasoma mahārāja, tvaṁ maraṇabhayena",
  "atk-s0514a14:1677_7": "paridevīti maññe maññāmi. Attānanti, bho sutasoma mahārāja, attahetu udāhu ñātihetu",
  "atk-s0514a14:1677_8": "puttadārahetu udāhu dhaññadhanarajatajātarūpahetu kimeva tvaṁ kimeva dhammajātaṁ",
  "atk-s0514a14:1677_9": "tvaṁ anutappe anutappeyyāsi. Korabyaseṭṭha kururaṭṭhavāsīnaṁ seṭṭha uttama, bho mahārāja,",
  "atk-s0514a14:1677_10": "etaṁ tava vacanaṁ suṇomāti.",
  "atk-s0514a14:1678": "Sutasomo āha –",
  "atk-s0514a14:1679": "400.",
  "atk-s0514a14:1680": "“Nevāhamattānamanutthunāmi, na puttadāraṁ na dhanaṁ na raṭṭhaṁ;",
  "atk-s0514a14:1681": "Satañca dhammo carito purāṇo, taṁ saṅgaraṁ brāhmaṇassānutappe.",
  "atk-s0514a14:1682": "401.",
  "atk-s0514a14:1683": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1684": "Taṁ saṅgaraṁ brāhmaṇasappadāya, saccānurakkhī punarāvajissa”nti.",
  "atk-s0514a14:1685_0": "Tattha nevāhamattānamanutthunāmīti ahaṁ tāva attatthāya neva rodāmi na socāmi, imesampi",
  "atk-s0514a14:1685_1": "puttādīnaṁ atthāya na rodāmi na socāmi, apica kho pana sataṁ paṇḍitānaṁ carito purāṇadhammo",
  "atk-s0514a14:1685_2": "atthi, yaṁ saṅgaraṁ katvā pacchā anutappanaṁ nāma, taṁ saṅgaraṁ brāhmaṇassa ahaṁ",
  "atk-s0514a14:1685_3": "anusocāmīti attho. Saccānurakkhīti saccaṁ anurakkhanto. So hi brāhmaṇo takkasilato",
  "atk-s0514a14:1685_4": "kassapadasabalena desitā catasso satārahā gāthāyo ādāya āgato, tassāhaṁ āgantukavattaṁ",
  "atk-s0514a14:1685_5": "kāretvā “nhatvā āgato suṇissāmi, yāva mamāgamanā āgamehī”ti saṅgaraṁ katvā āgato,",
  "atk-s0514a14:1685_6": "tvaṁ tā gāthāyo sotuṁ adatvāva maṁ gaṇhi. Sace maṁ vissajjesi, taṁ dhammaṁ sutvā",
  "atk-s0514a14:1685_7": "saccānurakkhī punarāvajissāmīti vadati.",
  "atk-s0514a14:1686": "Atha naṁ porisādo āha –",
  "atk-s0514a14:1687": "401.",
  "atk-s0514a14:1688": "“Nevāhametaṁ abhisaddahāmi, sukhī naro maccumukhā pamutto;",
  "atk-s0514a14:1689": "Amittahatthaṁ punarāvajeyya, korabyaseṭṭha na hi maṁ upesi.",
  "atk-s0514a14:1690": "403.",
  "atk-s0514a14:1691": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1692": "Madhuraṁ piyaṁ jīvitaṁ laddha rāja, kuto tuvaṁ ehisi me sakāsa”nti.",
  "atk-s0514a14:1693_0": "Tattha sukhīti sukhappatto hutvā. Maccumukhā pamuttoti mādisassa corassa hatthato",
  "atk-s0514a14:1693_1": "muttatāya maraṇamukhā mutto nāma hutvā amittahatthaṁ punarāvajeyya āgaccheyya, ahaṁ",
  "atk-s0514a14:1693_2": "etaṁ vacanaṁ neva abhisaddahāmi, korabyaseṭṭha tvaṁ mama santikaṁ na hi upesi. Muttoti",
  "atk-s0514a14:1693_3": "sutasoma tuvaṁ porisādassa hatthato mutto. Sakaṁ mandiranti rājadhānigehaṁ gantvā.",
  "atk-s0514a14:1693_4": "Kāmakāmīti kāmaṁ kāmayamāno. Laddhāti ativiya piyaṁ jīvitaṁ labhitvā tuvaṁ me mama",
  "atk-s0514a14:1693_5": "santike kuto kena nāma kāraṇena ehisi.",
  "atk-s0514a14:1694": "Taṁ sutvā mahāsatto sīho viya asambhito āha –",
  "atk-s0514a14:1695": "404.",
  "atk-s0514a14:1696": "“Mataṁ vareyya parisuddhasīlo, na jīvitaṁ garahito pāpadhammo;",
  "atk-s0514a14:1697": "Na hi taṁ naraṁ tāyati duggatīhi, yassāpi hetu alikaṁ bhaṇeyya.",
  "atk-s0514a14:1698": "405.",
  "atk-s0514a14:1699": "“Sacepi vāto girimāvaheyya, cando ca sūriyo ca chamā pateyyuṁ;",
  "atk-s0514a14:1700": "Sabbā ca najjo paṭisotaṁ vajeyyuṁ, na tvevahaṁ rāja musā bhaṇeyyaṁ.",
  "atk-s0514a14:1701": "406.",
  "atk-s0514a14:1702": "“Nabhaṁ phaleyya udadhīpi susse, saṁvattaye bhūtadharā vasundharā;",
  "atk-s0514a14:1703": "Siluccayo meru samūlamuppate, na tvevahaṁ rāja musā bhaṇeyya”nti.",
  "atk-s0514a14:1704_0": "Tattha mataṁ vareyyāti porisāda yo naro parisuddhasīlo jīvitahetu aṇumattampi pāpaṁ",
  "atk-s0514a14:1704_1": "na karoti, sīlasampanno hutvā vareyya taṁ maraṇaṁ iccheyya, garahito pāpadhammo taṁ",
  "atk-s0514a14:1704_2": "jīvitaṁ na seyyo, dussīlo puggalo yassāpi hetu attādinopi hetu alikaṁ vacanaṁ bhaṇeyya,",
  "atk-s0514a14:1704_3": "taṁ naraṁ evarūpaṁ duggatīhi taṁ alikaṁ na tāyate. Sacepi vāto girimāvaheyyāti, samma",
  "atk-s0514a14:1704_4": "porisāda, tayā saddhiṁ ekācariyakule sikkhito evarūpo sahāyako hutvā ahaṁ jīvitahetu",
  "atk-s0514a14:1704_5": "musā na kathemi, kiṁ na saddahasi. Sace puratthimādibhedo vāto uṭṭhāya mahantaṁ giriṁ",
  "atk-s0514a14:1704_6": "tūlapicuṁ viya ākāse āvaheyya, cando ca sūriyo ca attano attano vimānena saddhiṁ",
  "atk-s0514a14:1704_7": "chamā pathaviyaṁ pateyyuṁ, sabbāpi najjo patisotaṁ vajeyyuṁ, bho porisāda, evarūpaṁ",
  "atk-s0514a14:1704_8": "vacanaṁ sace bhaṇeyya, taṁ saddahitabbaṁ, ahaṁ musā bhaṇeyyaṁ iti vacanaṁ tuyhaṁ",
  "atk-s0514a14:1704_9": "janehi vuttaṁ, na tveva taṁ saddahitabbaṁ.",
  "atk-s0514a14:1705_0": "Evaṁ vuttepi so na saddahiyeva. Atha bodhisatto “ayaṁ mayhaṁ na saddahati, sapathenapi",
  "atk-s0514a14:1705_1": "naṁ saddahāpessāmī”ti cintetvā, “samma porisāda, khandhato tāva maṁ otārehi, sapathaṁ",
  "atk-s0514a14:1705_2": "katvā taṁ saddahāpessāmī”ti vutte tena otāretvā bhūmiyaṁ ṭhapito sapathaṁ karonto āha –",
  "atk-s0514a14:1706": "407.",
  "atk-s0514a14:1707": "“Asiñca sattiñca parāmasāmi, sapathampi te samma ahaṁ karomi;",
  "atk-s0514a14:1708": "Tayā pamutto anaṇo bhavitvā, saccānurakkhī punarāvajissa”nti.",
  "atk-s0514a14:1709_0": "Tassattho – samma porisāda, sace icchasi, evarūpehi āvudhehi saṁvihitārakkhe khattiyakule",
  "atk-s0514a14:1709_1": "me nibbatti nāma mā hotūti asiñca sattiñca parāmasāmi. Sace aññehi rājūhi akattabbaṁ",
  "atk-s0514a14:1709_2": "aññaṁ vā yaṁ icchasi, taṁ sapathampi te, samma, ahaṁ karomi. Yathāhaṁ tayā pamutto",
  "atk-s0514a14:1709_3": "gantvā brāhmaṇassa anaṇo hutvā saccamanurakkhanto punarāgamissāmīti.",
  "atk-s0514a14:1710_0": "Tato porisādo “ayaṁ sutasomo khattiyehi akattabbaṁ sapathaṁ karoti, kiṁ me iminā,",
  "atk-s0514a14:1710_1": "esa etu vā mā vā, ahampi khattiyarājā, mameva bāhulohitaṁ gahetvā devatāya balikammaṁ",
  "atk-s0514a14:1710_2": "karissāmi, ayaṁ ativiya kilamatī”ti cintetvā –",
  "atk-s0514a14:1711": "408.",
  "atk-s0514a14:1712": "“Yo te kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1713": "Taṁ saṅgaraṁ brāhmaṇasappadāya, saccānurakkhī punarāvajassū”ti.",
  "atk-s0514a14:1714": "Tattha punarāvajassūti puna āgaccheyyāsi.",
  "atk-s0514a14:1715": "Atha naṁ mahāsatto, “samma, mā cintayi, catasso satārahā gāthā sutvā dhammakathikassa pūjaṁ katvā pātovāgamissāmī”ti vatvā gāthamāha –",
  "atk-s0514a14:1716": "409.",
  "atk-s0514a14:1717": "“Yo me kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1718": "Taṁ saṅgaraṁ brāhmaṇasappadāya, saccānurakkhī punarāvajissa”nti.",
  "atk-s0514a14:1719_0": "Atha naṁ porisādo, “mahārāja, tumhe khattiyehi akattabbaṁ sapathaṁ karittha, taṁ",
  "atk-s0514a14:1719_1": "anussareyyāthā”ti vatvā, “samma porisāda, tvaṁ maṁ daharakālato paṭṭhāya jānāsi,",
  "atk-s0514a14:1719_2": "hāsenapi me musā na kathitapubbā, sohaṁ idāni rajje patiṭṭhito dhammādhammaṁ jānanto",
  "atk-s0514a14:1719_3": "kiṁ musā kathessāmi, saddahasi mayhaṁ, ahaṁ te sve balikammaṁ pāpuṇissāmī”ti saddahāpito",
  "atk-s0514a14:1719_4": "“tena hi gaccha, mahārāja, tumhesu anāgatesu balikammaṁ na bhavissati, devatāpi tumhehi",
  "atk-s0514a14:1719_5": "vinā na sampaṭicchati, mā me balikammassa antarāyaṁ karitthā”ti mahāsattaṁ uyyojesi.",
  "atk-s0514a14:1719_6": "So rāhumukhā muttacando viya nāgabalo thāmasampanno khippameva nagaraṁ sampāpuṇi.",
  "atk-s0514a14:1719_7": "Senāpissa “sutasomo rājā paṇḍito madhuradhammakathiko ekaṁ dve kathā kathetuṁ labhanto",
  "atk-s0514a14:1719_8": "porisādaṁ dametvā sīhamukhā muttamattavāraṇo viya āgamissati, ‘ime rājānaṁ porisādassa",
  "atk-s0514a14:1719_9": "datvā āgatā’ti mahājano garahissatī”ti cintetvā bahinagareyeva khandhāvāraṁ katvā",
  "atk-s0514a14:1719_10": "ṭhitā taṁ dūratova āgacchantaṁ disvā paccuggantvā vanditvā “kacci, mahārāja, porisādena",
  "atk-s0514a14:1719_11": "kilamito”ti paṭisanthāraṁ katvā “porisādena mayhaṁ mātāpitūhipi dukkaraṁ kataṁ, tathārūpo",
  "atk-s0514a14:1719_12": "nāma caṇḍo sāhasiko porisādo mama dhammakathaṁ sutvā maṁ vissajjesī”ti vutte rājānaṁ",
  "atk-s0514a14:1719_13": "alaṅkaritvā hatthikkhandhaṁ āropetvā parivāretvā nagaraṁ pāvisi. Taṁ disvā sabbe nāgarā tussiṁsu.",
  "atk-s0514a14:1720_0": "Sopi dhammagarutāya dhammasoṇḍatāya mātāpitaro adisvāva “pacchāpi ne passissāmī”ti",
  "atk-s0514a14:1720_1": "rājanivesanaṁ pavisitvā rājāsane nisīditvā brāhmaṇaṁ pakkosāpetvā massukammādīnissa",
  "atk-s0514a14:1720_2": "āṇāpetvā taṁ kappitakesamassuṁ nhātānulittaṁ vatthālaṅkārapaṭimaṇḍitaṁ katvā ānetvā",
  "atk-s0514a14:1720_3": "dassitakāle sayaṁ pacchā nhatvā tassa attano bhojanaṁ dāpetvā tasmiṁ bhutte sayaṁ",
  "atk-s0514a14:1720_4": "bhuñjitvā taṁ mahārahe pallaṅke nisīdāpetvā dhammagarukatāya assa gandhamālādīhi",
  "atk-s0514a14:1720_5": "pūjaṁ katvā sayaṁ nīce āsane nisīditvā “tumhehi mayhaṁ ābhatā satārahā gāthā suṇoma",
  "atk-s0514a14:1720_6": "ācariyā”ti yāci. Tamatthaṁ dīpento satthā gāthamāha –",
  "atk-s0514a14:1721": "410.",
  "atk-s0514a14:1722": "“Mutto ca so porisādassa hatthā, gantvāna taṁ brāhmaṇaṁ etadavoca;",
  "atk-s0514a14:1723": "Suṇomi gāthāyo satārahāyo, yā me sutā assu hitāya brahme”ti.",
  "atk-s0514a14:1724": "Tattha etadavocāti etaṁ avoca.",
  "atk-s0514a14:1725_0": "Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṁ",
  "atk-s0514a14:1725_1": "potthakaṁ nīharitvā ubhohi hatthehi gahetvā “tena hi, mahārāja, kassapadasabalena",
  "atk-s0514a14:1725_2": "desitā rāgamadādinimmadanā amatamahānibbānasampāpikā catasso satārahā gāthāyo suṇohī”ti",
  "atk-s0514a14:1725_3": "vatvā potthakaṁ olokento āha –",
  "atk-s0514a14:1726": "411.",
  "atk-s0514a14:1727": "“Sakideva sutasoma, sabbhi hoti samāgamo;",
  "atk-s0514a14:1728": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1729": "412.",
  "atk-s0514a14:1730": "“Sabbhireva samāsetha, sabbhi kubbetha santhavaṁ;",
  "atk-s0514a14:1731": "Sataṁ saddhammamaññāya, seyyo hoti na pāpiyo.",
  "atk-s0514a14:1732": "413.",
  "atk-s0514a14:1733": "“Jīranti ve rājarathā sucittā, atho sarīrampi jaraṁ upeti;",
  "atk-s0514a14:1734": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1735": "414.",
  "atk-s0514a14:1736": "“Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1737": "Tato have dūrataraṁ vadanti, satañca dhammo asatañca rājā”ti.",
  "atk-s0514a14:1738_0": "Tattha sakidevāti ekavārameva. Sabbhīti sappurisehi. Sā nanti sā sabbhi sappurisehi",
  "atk-s0514a14:1738_1": "saṅgati samāgamo ekavāraṁ pavattopi taṁ puggalaṁ pāleti rakkhati. Nāsabbhīti asappurisehi",
  "atk-s0514a14:1738_2": "pana bahu sucirampi kato saṅgamo ekaṭṭhāne nivāso na pāleti, na thāvaro hotīti attho.",
  "atk-s0514a14:1738_3": "Samāsethāti saddhiṁ nisīdeyya, sabbepi iriyāpathe paṇḍiteheva saddhiṁ pavatteyyāti",
  "atk-s0514a14:1738_4": "attho. Santhavanti mittasanthavaṁ. Sataṁ saddhammanti paṇḍitānaṁ buddhādīnaṁ sattatiṁsabodhipakkhiyadhammasaṅkhātaṁ",
  "atk-s0514a14:1738_5": "saddhammaṁ. Seyyoti etaṁ dhammaṁ ñatvā vaḍḍhiyeva hoti, hāni nāma natthīti attho.",
  "atk-s0514a14:1738_6": "Rājarathāti rājūnaṁ ārohanīyarathā. Sucittāti suparikammakatā. Sabbhi pavedayantīti",
  "atk-s0514a14:1738_7": "buddhādayo santo “sabbhī”ti saṅkhaṁ gataṁ sobhanaṁ uttamaṁ nibbānaṁ pavedenti thomenti,",
  "atk-s0514a14:1738_8": "so nibbānasaṅkhāto sataṁ dhammo jaraṁ na upeti na jīrati. Nabhanti ākāso. Dūreti",
  "atk-s0514a14:1738_9": "pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi",
  "atk-s0514a14:1738_10": "visaṁyogaṭṭhena anupalittaṭṭhena ca dūre nāma honti. Pāranti orimatīrato paratīraṁ. Tadāhūti taṁ āhu.",
  "atk-s0514a14:1739_0": "Iti brāhmaṇo catasso satārahā gāthā kassapadasabalena desitaniyāmena desetvā tuṇhī",
  "atk-s0514a14:1739_1": "ahosi. Taṁ sutvā mahāsatto “sapphalaṁ vata me āgamana”nti tuṭṭhacitto hutvā “imā",
  "atk-s0514a14:1739_2": "gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā,",
  "atk-s0514a14:1739_3": "kiṁ nu kho agghantī”ti cintetvā “imāsaṁ sakalampi cakkavāḷaṁ yāva brahmalokā sattaratanapuṇṇaṁ",
  "atk-s0514a14:1739_4": "katvā dadamānopi neva anucchavikaṁ kātuṁ sakkoti, ahaṁ kho panassa tiyojanasate kururaṭṭhe",
  "atk-s0514a14:1739_5": "sattayojanike indapatthanagare rajjaṁ dātuṁ pahomi, atthi nu khvassa rajjaṁ kāretuṁ",
  "atk-s0514a14:1739_6": "bhāgya”nti aṅgavijjānubhāvena olokento nāddasa. Tato senāpatiṭṭhānādīni olokento",
  "atk-s0514a14:1739_7": "ekagāmabhojakamattassapi bhāgyaṁ adisvā dhanalābhassa olokento koṭidhanato paṭṭhāya",
  "atk-s0514a14:1739_8": "oloketvā catunnaṁyeva kahāpaṇasahassānaṁ bhāgyaṁ disvā “ettakena naṁ pūjessāmī”ti",
  "atk-s0514a14:1739_9": "catasso sahassatthavikā dāpetvā, “ācariya, tumhe aññesaṁ khattiyānaṁ imā gāthā desetvā",
  "atk-s0514a14:1739_10": "kittakaṁ dhanaṁ labhathā”ti pucchati. “Ekekāya gāthāya sataṁ sataṁ, mahārāja, teneva",
  "atk-s0514a14:1739_11": "tā satārahā nāma jātā”ti. Atha naṁ mahāsatto, “ācariya, tvaṁ attanā gahetvā vikkeyyabhaṇḍassa",
  "atk-s0514a14:1739_12": "agghampi na jānāsi, ito paṭṭhāya ekekā gāthā sahassārahā nāma hontū”ti vatvā gāthamāha –",
  "atk-s0514a14:1740": "415.",
  "atk-s0514a14:1741": "“Sahassiyā imā gāthā, nahimā gāthā satārahā;",
  "atk-s0514a14:1742": "Cattāri tvaṁ sahassāni, khippaṁ gaṇhāhi brāhmaṇā”ti.",
  "atk-s0514a14:1743": "Tassattho – brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṁ cattāri sahassāni khippaṁ gaṇhāti.",
  "atk-s0514a14:1744_0": "Athassa ekaṁ sukhayānakaṁ datvā “brāhmaṇaṁ sotthinā gehaṁ sampāpethā”ti purise āṇāpetvā",
  "atk-s0514a14:1744_1": "taṁ uyyojesi. Tasmiṁ khaṇe “sutasomaraññā satārahā gāthā sahassārahā katvā pūjitā",
  "atk-s0514a14:1744_2": "sādhu sādhū”ti mahāsādhukārasaddo ahosi. Tassa mātāpitaro taṁ saddaṁ sutvā “kiṁ saddo",
  "atk-s0514a14:1744_3": "nāmesā”ti pucchitvā yathābhūtaṁ sutvā attano dhanalobhatāya mahāsattassa kujjhiṁsu.",
  "atk-s0514a14:1744_4": "Sopi brāhmaṇaṁ uyyojetvā tesaṁ santikaṁ gantvā vanditvā aṭṭhāsi. Athassa pitā “kathaṁ,",
  "atk-s0514a14:1744_5": "tāta, evarūpassa sāhasikassa corassa hatthato muttosī”ti paṭisanthāramattampi akatvā",
  "atk-s0514a14:1744_6": "attano dhanalobhatāya “saccaṁ kira, tāta, tayā catasso gāthā sutvā cattāri sahassāni",
  "atk-s0514a14:1744_7": "dinnānī”ti pucchitvā “sacca”nti vutte gāthamāha –",
  "atk-s0514a14:1745": "416.",
  "atk-s0514a14:1746": "“Āsītiyā nāvutiyā ca gāthā, satārahā cāpi bhaveyya gāthā;",
  "atk-s0514a14:1747": "Paccattameva sutasoma jānahi, sahassiyā nāma kā atthi gāthā”ti.",
  "atk-s0514a14:1748": "Tassattho – gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.",
  "atk-s0514a14:1749": "Atha naṁ mahāsatto “nāhaṁ, tāta, dhanena vuddhiṁ icchāmi, sutena pana icchāmī”ti saññāpento āha –",
  "atk-s0514a14:1750": "417.",
  "atk-s0514a14:1751": "“Icchāmi vohaṁ sutavuddhimattano, santoti maṁ sappurisā bhajeyyuṁ;",
  "atk-s0514a14:1752": "Ahaṁ savantīhi mahodadhīva, na hi tāta tappāmi subhāsitena.",
  "atk-s0514a14:1753": "418.",
  "atk-s0514a14:1754": "“Aggi yathā tiṇakaṭṭhaṁ dahanto, na kappatī sāgarova nadībhi;",
  "atk-s0514a14:1755": "Evampi te paṇḍitā rājaseṭṭha, sutvā na tappanti subhāsitena.",
  "atk-s0514a14:1756": "419.",
  "atk-s0514a14:1757": "“Sakassa dāsassa yadā suṇomi, gāthaṁ ahaṁ atthavatiṁ janinda;",
  "atk-s0514a14:1758": "Tameva sakkacca nisāmayāmi, na hi tāta dhammesu mamatthi tittī”ti.",
  "atk-s0514a14:1759_0": "Tattha voti nipātamattaṁ. “Santo”ti ete ca maṁ bhajeyyuṁ iti icchāmi. Savantīhīti",
  "atk-s0514a14:1759_1": "nadīhi. Sakassāti tiṭṭhatu, nanda, brāhmaṇo, yadā ahaṁ attano dāsassapi santike suṇomi,",
  "atk-s0514a14:1759_2": "tāta, dhammesu mama titti na hi atthīti.",
  "atk-s0514a14:1760_0": "Evañca pana vatvā “mā maṁ, tāta, dhanahetu paribhāsasi, ahaṁ dhammaṁ sutvā āgamissāmī”ti",
  "atk-s0514a14:1760_1": "sapathaṁ katvā āgato, idānāhaṁ porisādassa santikaṁ gamissāmi, idaṁ te rajjaṁ gaṇhathā”ti",
  "atk-s0514a14:1760_2": "rajjaṁ niyyādento gāthamāha –",
  "atk-s0514a14:1761": "420.",
  "atk-s0514a14:1762": "“Idaṁ te raṭṭhaṁ sadhanaṁ sayoggaṁ, sakāyuraṁ sabbakāmūpapannaṁ;",
  "atk-s0514a14:1763": "Kiṁ kāmahetu paribhāsasi maṁ, gacchāmahaṁ porisādassa ñatte”ti.",
  "atk-s0514a14:1764": "Tattha ñatteti santike.",
  "atk-s0514a14:1765": "Tasmiṁ samaye piturañño hadayaṁ uṇhaṁ ahosi. So, “tāta sutasoma, kiṁ nāmetaṁ kathesi, mayaṁ caturaṅginiyā senāya coraṁ gahessāmā”ti vatvā gāthamāha –",
  "atk-s0514a14:1766": "421.",
  "atk-s0514a14:1767": "“Attānurakkhāya bhavanti hete, hatthārohā rathikā pattikā ca;",
  "atk-s0514a14:1768": "Assārohā ye ca dhanuggahāse, senaṁ payuñjāma hanāma sattu”nti.",
  "atk-s0514a14:1769": "Tattha hanāmāti sace evaṁ payojitā senā taṁ gahetuṁ na sakkonti, atha naṁ sakalaraṭṭhavāsino gahetvā gantvā hanāma sattuṁ, mārema taṁ amhākaṁ paccāmittanti attho.",
  "atk-s0514a14:1770_0": "Atha naṁ mātāpitaro assupuṇṇamukhā rodamānā vilapantā, “tāta, mā gaccha, gantuṁ na",
  "atk-s0514a14:1770_1": "labbhā”ti yāciṁsu. Soḷasasahassā nāṭakitthiyopi sesaparijanopi “amhe anāthe katvā",
  "atk-s0514a14:1770_2": "kuhiṁ gacchasi, devā”ti parideviṁsu. Sakalanagare koci sakabhāvena saṇṭhātuṁ asakkonto",
  "atk-s0514a14:1770_3": "“sutasomo porisādassa kira paṭiññaṁ datvā āgato, idāni catasso satārahā gāthā sutvā",
  "atk-s0514a14:1770_4": "dhammakathikassa sakkāraṁ katvā mātāpitaro vanditvā punapi kira corassa santikaṁ",
  "atk-s0514a14:1770_5": "gamissatī”ti sakalanagaraṁ ekakolāhalaṁ ahosi. Sopi mātāpitūnaṁ vacanaṁ sutvā gāthamāha –",
  "atk-s0514a14:1771": "422.",
  "atk-s0514a14:1772": "“Sudukkaraṁ porisādo akāsi, jīvaṁ gahetvāna avassajī maṁ;",
  "atk-s0514a14:1773": "Taṁ tādisaṁ pubbakiccaṁ saranto, dubbhe ahaṁ tassa kathaṁ janindā”ti.",
  "atk-s0514a14:1774": "Tattha jīvaṁ gahetvānāti jīvaggāhaṁ gahetvā. Taṁ tādisanti taṁ tena kataṁ tathārūpaṁ. Pubbakiccanti purimaṁ upakāraṁ. Janindāti pitaraṁ ālapati.",
  "atk-s0514a14:1775_0": "So mātāpitaro assāsetvā, “amma tātā, tumhe mayhaṁ mā cintayittha, katakalyāṇo ahaṁ,",
  "atk-s0514a14:1775_1": "mama chakāmassaggissariyaṁ na dullabha”nti mātāpitaro vanditvā āpucchitvā sesajanaṁ",
  "atk-s0514a14:1775_2": "anusāsitvā pakkāmi. Tamatthaṁ pakāsento satthā āha –",
  "atk-s0514a14:1776": "423.",
  "atk-s0514a14:1777": "“Vanditvā so pitaraṁ mātarañca, anusāsitvā negamañca balañca;",
  "atk-s0514a14:1778": "Saccavādī saccānurakkhamāno, agamāsi so yattha porisādo”ti.",
  "atk-s0514a14:1779_0": "Tattha saccānurakkhamānoti saccaṁ anurakkhamāno. Agamāsīti taṁ rattiṁ nivesaneyeva",
  "atk-s0514a14:1779_1": "vasitvā punadivase aruṇuggamanavelāya mātāpitaro vanditvā āpucchitvā sesajanaṁ anusāsitvā",
  "atk-s0514a14:1779_2": "assumukhena nānappakāraṁ paridevantena itthāgārādinā mahājanena anugato nagarā nikkhamma",
  "atk-s0514a14:1779_3": "taṁ janaṁ nivattetuṁ asakkonto mahāmagge daṇḍakena tiriyaṁ lekhaṁ kaḍḍhitvā “sace",
  "atk-s0514a14:1779_4": "mayi sineho atthi, imaṁ mā atikkamiṁsū”ti āha. Mahājano sīlavato tejavantassa āṇaṁ",
  "atk-s0514a14:1779_5": "atikkamituṁ asakkonto mahāsaddena paridevamāno taṁ sīhavijambhitena gacchantaṁ oloketvā",
  "atk-s0514a14:1779_6": "tasmiṁ dassanūpacāraṁ atikkante ekaravaṁ ravanto nagaraṁ pāvisi. Sopi āgatamaggeneva",
  "atk-s0514a14:1779_7": "tassa santikaṁ gato. Tena vuttaṁ “agamāsi so yattha porisādo”ti.",
  "atk-s0514a14:1780_0": "Tato porisādo cintesi – “sace mama sahāyo sutasomo āgantukāmo, āgacchatu, anāgantukāmo,",
  "atk-s0514a14:1780_1": "anāgacchatu, rukkhadevatā yaṁ mayhaṁ icchati, taṁ karotu, ime rājāno māretvā pañcamadhuramaṁsena",
  "atk-s0514a14:1780_2": "balikammaṁ karissāmī”ti citakaṁ katvā aggiṁ jāletvā “aṅgārarāsi tāva hotū”ti tassa",
  "atk-s0514a14:1780_3": "sūle tacchantassa nisinnakāle sutasomo āgato. Atha naṁ porisādo disvā tuṭṭhacitto,",
  "atk-s0514a14:1780_4": "“samma, gantvā kattabbakiccaṁ te kata”nti pucchi. Mahāsatto, “āma mahārāja, kassapadasabalena",
  "atk-s0514a14:1780_5": "desitā gāthā me sutā, dhammakathikassa ca sakkāro kato, tasmā gantvā kattabbakiccaṁ",
  "atk-s0514a14:1780_6": "kataṁ nāma hotī”ti dassetuṁ gāthamāha –",
  "atk-s0514a14:1781": "424.",
  "atk-s0514a14:1782": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1783": "Taṁ saṅgaraṁ brāhmaṇasappadāya, saccānurakkhī punarāgatosmi;",
  "atk-s0514a14:1784": "Yajassu yaññaṁ khāda maṁ porisādā”ti.",
  "atk-s0514a14:1785": "Tattha yajassūti maṁ māretvā devatāya vā yaññaṁ yajassu, maṁsaṁ vā me khādāhīti attho.",
  "atk-s0514a14:1786_0": "Taṁ sutvā porisādo “ayaṁ rājā na bhāyati, vigatamaraṇabhayo hutvā katheti, kissa",
  "atk-s0514a14:1786_1": "nu kho esa ānubhāvo”ti cintetvā “aññaṁ natthi, ayaṁ ‘kassapadasabalena desitā gāthā",
  "atk-s0514a14:1786_2": "me sutā’ti vadati, tāsaṁ etena āsubhāvena bhavitabbaṁ, ahampi taṁ kathāpetvā tā gāthāyo",
  "atk-s0514a14:1786_3": "sossāmi, evaṁ ahampi nibbhayo bhavissāmī”ti sanniṭṭhānaṁ katvā gāthamāha –",
  "atk-s0514a14:1787": "425.",
  "atk-s0514a14:1788": "“Na hāyate khāditaṁ mayhaṁ pacchā, citakā ayaṁ tāva sadhūmikāva;",
  "atk-s0514a14:1789": "Niddhūmake pacitaṁ sādhupakkaṁ, suṇomi gāthāyo satārahāyo”ti.",
  "atk-s0514a14:1790_0": "Tattha khāditanti khādanaṁ. Taṁ khādanaṁ mayhaṁ pacchā vā pure vā na parihāyati,",
  "atk-s0514a14:1790_1": "pacchāpi hi tvaṁ mayā khāditabbova. Niddhūmake pacitanti niddhūme nijjhāle aggimhi",
  "atk-s0514a14:1790_2": "pakkamaṁsaṁ sādhupakkaṁ nāma hoti.",
  "atk-s0514a14:1791": "Taṁ sutvā mahāsatto “ayaṁ porisādo pāpadhammo, imaṁ thokaṁ niggahetvā lajjāpetvā kathessāmī”ti cintetvā āha –",
  "atk-s0514a14:1792": "426.",
  "atk-s0514a14:1793": "“Adhammiko tvaṁ porisādakāsi, raṭṭhā ca bhaṭṭho udarassa hetu;",
  "atk-s0514a14:1794": "Dhammañcimā abhivadanti gāthā, dhammo ca adhammo ca kuhiṁ sameti.",
  "atk-s0514a14:1795": "427.",
  "atk-s0514a14:1796": "“Adhammikassa luddassa, niccaṁ lohitapāṇino;",
  "atk-s0514a14:1797": "Natthi saccaṁ kuto dhammo, kiṁ sutena karissasī”ti.",
  "atk-s0514a14:1798_0": "Tattha dhammañcimāti imā ca gāthā navalokuttaradhammaṁ abhivadanti. Kuhiṁ sametīti",
  "atk-s0514a14:1798_1": "kattha samāgacchati. Dhammo hi sugatiṁ pāpeti nibbānaṁ vā, adhammo duggatiṁ. Kuto",
  "atk-s0514a14:1798_2": "dhammoti vacīsaccamattampi natthi, kuto dhammo. Kiṁ sutenāti tvaṁ etena sutena kiṁ",
  "atk-s0514a14:1798_3": "karissasi, mattikābhājanaṁ viya hi sīhavasāya abhājanaṁ tvaṁ dhammassa.",
  "atk-s0514a14:1799": "So evaṁ kathitepi neva kujjhi. Kasmā? Mahāsattassa mettābhāvanāya mahattena. Atha naṁ “kiṁ pana samma sutasoma ahameva adhammiko”ti vatvā gāthamāha –",
  "atk-s0514a14:1800": "428.",
  "atk-s0514a14:1801": "“Yo maṁsahetu migavaṁ careyya, yo vā hane purisamattahetu;",
  "atk-s0514a14:1802": "Ubhopi te pecca samā bhavanti, kasmā no adhammikaṁ brūsi maṁ tva”nti.",
  "atk-s0514a14:1803_0": "Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā",
  "atk-s0514a14:1803_1": "migavaṁ carantā tikhiṇehi sarehi mige vijjhitvā mārenti, te avatvā kasmā tvaṁ maññeva",
  "atk-s0514a14:1803_2": "adhammikanti vadati. Yadi te niddosā, ahampi niddoso evāti dīpeti.",
  "atk-s0514a14:1804": "Taṁ sutvā mahāsatto tassa laddhiṁ bhindanto gāthamāha –",
  "atk-s0514a14:1805": "429.",
  "atk-s0514a14:1806": "“Pañca pañca na khā bhakkhā, khattiyena pajānatā;",
  "atk-s0514a14:1807": "Abhakkhaṁ rāja bhakkhesi, tasmā adhammiko tuva”nti.",
  "atk-s0514a14:1808_0": "Tassattho – samma porisāda, khattiyena nāma khattiyadhammaṁ jānantena pañca pañca",
  "atk-s0514a14:1808_1": "hatthiādayo daseva sattā maṁsavasena na khā bhakkhā na kho khāditabbayuttakā. “Na",
  "atk-s0514a14:1808_2": "kho”tveva vā pāṭho. Aparo nayo khattiyena khattiyadhammaṁ jānantena pañcanakhesu",
  "atk-s0514a14:1808_3": "sattesu sasako, sallako, godhā, kapi kummoti ime pañceva sattā bhakkhitabbayuttakā,",
  "atk-s0514a14:1808_4": "na aññe, tvaṁ pana abhakkhaṁ manussamaṁsaṁ bhakkhesi, tena adhammikoti.",
  "atk-s0514a14:1809": "Iti so niggahaṁ patvā aññaṁ nissaraṇaṁ adisvā attano pāpaṁ paṭicchādento gāthamāha –",
  "atk-s0514a14:1810": "430.",
  "atk-s0514a14:1811": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1812": "Amittahatthaṁ punarāgatosi, na khattadhamme kusalosi rājā”ti.",
  "atk-s0514a14:1813_0": "Tattha na khattadhammeti tvaṁ khattiyadhammasaṅkhāte nītisatthe na kusalosi, attano",
  "atk-s0514a14:1813_1": "atthānatthaṁ na jānāsi, akāraṇeneva te loke paṇḍitoti kitti patthaṭā, ahaṁ pana te",
  "atk-s0514a14:1813_2": "paṇḍitabhāvaṁ na passāmi na jānāmi, atibālosīhi vadati.",
  "atk-s0514a14:1814": "Atha naṁ mahāsatto, “samma, khattiyadhamme kusalena nāma mādiseneva bhavitabbaṁ. Ahañhi taṁ jānāmi, na pana tadatthāya paṭipajjāmī”ti vatvā gāthamāha –",
  "atk-s0514a14:1815": "431.",
  "atk-s0514a14:1816": "“Ye khattadhamme kusalā bhavanti, pāyena te nerayikā bhavanti;",
  "atk-s0514a14:1817": "Tasmā ahaṁ khattadhammaṁ pahāya, saccānurakkhī punarāgatosmi;",
  "atk-s0514a14:1818": "Yajassu yaññaṁ khāda maṁ porisādā”ti.",
  "atk-s0514a14:1819": "Tattha kusalāti tadatthāya paṭipajjanakusalā. Pāyenāti yebhuyyena nerayikā. Ye pana tattha na nibbattanti, te sesāpāyesu nibbattanti.",
  "atk-s0514a14:1820": "Porisādo āha –",
  "atk-s0514a14:1821": "432.",
  "atk-s0514a14:1822": "“Pāsādavāsā pathavīgavāssā, kāmitthiyo kāsikacandanañca;",
  "atk-s0514a14:1823": "Sabbaṁ tahiṁ labhasi sāmitāya, saccena kiṁ passasi ānisaṁsa”nti.",
  "atk-s0514a14:1824_0": "Tattha pāsādavāsāti, samma sutasoma, tava tiṇṇaṁ utūnaṁ anucchavikā dibbavimānakappā",
  "atk-s0514a14:1824_1": "tayo nivāsapāsādā. Pathavīgavāssāti pathavī ca gāvo ca assā ca bahū. Kāmitthiyoti",
  "atk-s0514a14:1824_2": "kāmavatthubhūtā itthiyo. Kāsikacandanañcāti kāsikavatthañca lohitacandanañca. Sabbaṁ",
  "atk-s0514a14:1824_3": "tahinti etañca aññañca upabhogaparibhogaṁ sabbaṁ tvaṁ tahiṁ attano nagare sāmitāya",
  "atk-s0514a14:1824_4": "labhasi, sāmī hutvā yathā icchasi, tathā paribhuñjituṁ labhati, so tvaṁ sabbametaṁ",
  "atk-s0514a14:1824_5": "pahāya saccānurakkhī idhāgacchanto saccena kiṁ ānisaṁsaṁ passasīti.",
  "atk-s0514a14:1825": "Bodhisatto āha –",
  "atk-s0514a14:1826": "433.",
  "atk-s0514a14:1827": "“Ye kecime atthi rasā pathabyā, saccaṁ tesaṁ sādutaraṁ rasānaṁ;",
  "atk-s0514a14:1828": "Sacce ṭhitā samaṇabrāhmaṇā ca, taranti jātimaraṇassa pāra”nti.",
  "atk-s0514a14:1829_0": "Tattha sādutaranti yasmā sabbepi rasā sattānaṁ saccakāleyeva paṇītā madhurā honti,",
  "atk-s0514a14:1829_1": "tasmā saccaṁ tesaṁ sādutaraṁ rasānaṁ, yasmā vā viratisaccavacīsacce ṭhitā jātimaraṇasaṅkhātassa",
  "atk-s0514a14:1829_2": "tebhūmakavaṭṭassa pāraṁ amatamahānibbānaṁ taranti pāpuṇanti, tasmāpi taṁ sādutaranti.",
  "atk-s0514a14:1830_0": "Evamassa mahāsatto sacce ānisaṁsaṁ kathesi. Tato porisādo vikasitapadumapuṇṇacandasassirikamevassa",
  "atk-s0514a14:1830_1": "mukhaṁ oloketvā “ayaṁ sutasomo aṅgāracitakaṁ mañca sūlaṁ tacchantaṁ passati, cittutrāsamattampissa",
  "atk-s0514a14:1830_2": "natthi, kiṁ nu kho esa satārahagāthānaṁ ānubhāvo, udāhu saccassa, aññasseva vā kassacī”ti",
  "atk-s0514a14:1830_3": "cintetvā “pucchissāmi tāva na”nti pucchanto gāthamāha –",
  "atk-s0514a14:1831": "434.",
  "atk-s0514a14:1832": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1833": "Amittahatthaṁ punarāgatosi, na hi nūna te maraṇabhayaṁ janinda;",
  "atk-s0514a14:1834": "Alīnacitto asi saccavādī”ti.",
  "atk-s0514a14:1835": "Mahāsattopissa ācikkhanto āha –",
  "atk-s0514a14:1836": "435.",
  "atk-s0514a14:1837": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1838": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1839": "436.",
  "atk-s0514a14:1840": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1841": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1842": "437.",
  "atk-s0514a14:1843": "“Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1844": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1845": "438.",
  "atk-s0514a14:1846": "“Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1847": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1848": "439.",
  "atk-s0514a14:1849": "“Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1850": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1851": "440.",
  "atk-s0514a14:1852": "“Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1853": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1854": "441.",
  "atk-s0514a14:1855": "“Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1856": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1857": "442.",
  "atk-s0514a14:1858": "“Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1859": "Anānutappaṁ paralokaṁ gamissaṁ, yajassu yaññaṁ ada maṁ porisādā”ti.",
  "atk-s0514a14:1860_0": "Tattha kalyāṇāti kalyāṇakammā. Anekarūpāti dānādivasena anekavidhā. Yaññāti dasavidhadānavatthupariccāgavasena",
  "atk-s0514a14:1860_1": "ativipulā paṇḍitehi pasatthā yaññāpi yiṭṭhā pavattitā. Dhamme ṭhitoti evaṁ dhamme",
  "atk-s0514a14:1860_2": "patiṭṭhito mādiso ko nāma maraṇassa bhāyeyya. Anānutappanti anānutappamāno. Dhammena",
  "atk-s0514a14:1860_3": "me issariyaṁ pasatthanti dasavidhaṁ rājadhammaṁ akopetvā dhammeneva mayā rajjaṁ pasāsitaṁ.",
  "atk-s0514a14:1860_4": "Kārāti ñātīsu ñātikiccāni, mittesu ca mittakiccāni. Dānanti savatthukacetanā. Bahudhāti",
  "atk-s0514a14:1860_5": "bahūhi ākārehi. Bahūnanti na pañcannaṁ, na dasannaṁ, satassapi sahassassapi satasahassassapi",
  "atk-s0514a14:1860_6": "dinnameva. Santappitāti gahitagahitabhājanāni pūretvā suṭṭhu tappitā.",
  "atk-s0514a14:1861_0": "Taṁ sutvā porisādo “ayaṁ sutasomamahārājā sappuriso ñāṇasampanno madhuradhammakathiko,",
  "atk-s0514a14:1861_1": "sacāhaṁ etaṁ khādeyyaṁ, muddhā me sattadhā phaleyya, pathavī vā pana me vivaraṁ dadeyyā”ti",
  "atk-s0514a14:1861_2": "bhītatasito hutvā, “samma, na tvaṁ mayā khāditabbarūpo”ti vatvā gāthamāha –",
  "atk-s0514a14:1862": "443.",
  "atk-s0514a14:1863": "“Visaṁ pajānaṁ puriso adeyya, āsīvisaṁ jalitamuggatejaṁ;",
  "atk-s0514a14:1864": "Muddhāpi tassa viphaleyya sattadhā, yo tādisaṁ saccavādiṁ adeyyā”ti.",
  "atk-s0514a14:1865": "Tattha visanti tattheva māraṇasamatthaṁ halāhalavisaṁ. Jalitanti attano visatejena jalitaṁ teneva uggatejaṁ aggikkhandhaṁ viya carantaṁ āsīvisaṁ vā pana so gīvāya gaṇheyya.",
  "atk-s0514a14:1866_0": "Iti so mahāsattaṁ “halāhalavisasadiso tvaṁ, ko taṁ khādissatī”ti vatvā gāthā sotukāmo",
  "atk-s0514a14:1866_1": "taṁ yācitvā tena dhammagāravajananatthaṁ “evarūpānaṁ anavajjagāthānaṁ tvaṁ abhājana”nti",
  "atk-s0514a14:1866_2": "paṭikkhittopi “sakalajambudīpe iminā sadiso paṇḍito natthi, ayaṁ mama hatthā muccitvā",
  "atk-s0514a14:1866_3": "gantvā tā gāthā sutvā dhammakathikassa sakkāraṁ katvā nalāṭena maccuṁ ādāya punāgato,",
  "atk-s0514a14:1866_4": "ativiya sādhurūpā gāthā bhavissantī”ti suṭṭhutaraṁ sañjātadhammassavanādaro hutvā",
  "atk-s0514a14:1866_5": "taṁ yācanto gāthamāha –",
  "atk-s0514a14:1867": "444.",
  "atk-s0514a14:1868": "“Sutvā dhammaṁ vijānanti, narā kalyāṇapāpakaṁ;",
  "atk-s0514a14:1869": "Api gāthā suṇitvāna, dhamme me ramate mano”ti.",
  "atk-s0514a14:1870": "Tassattho – “samma sutasoma, narā nāma dhammaṁ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā”ti.",
  "atk-s0514a14:1871_0": "Atha mahāsatto “sotukāmo dāni porisādo, kathessāmī”ti cintetvā “tena hi, samma, sādhukaṁ",
  "atk-s0514a14:1871_1": "suṇāhī”ti taṁ ohitasotaṁ katvā nandabrāhmaṇena kathitaniyāmeneva gāthānaṁ thutiṁ",
  "atk-s0514a14:1871_2": "katvā chasu kāmāvacaradevesu ekakolāhalaṁ katvā devatāsu sādhukāraṁ dadamānāsu porisādassa dhammaṁ kathesi –",
  "atk-s0514a14:1872": "445.",
  "atk-s0514a14:1873": "“Sakideva mahārāja, sabbhi hoti samāgamo;",
  "atk-s0514a14:1874": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1875": "446.",
  "atk-s0514a14:1876": "“Sabbhireva samāsetha, sabbhi kubbetha santhavaṁ;",
  "atk-s0514a14:1877": "Sataṁ sandhammamaññāya, seyyo hoti na pāpiyo.",
  "atk-s0514a14:1878": "447.",
  "atk-s0514a14:1879": "“Jīranti ve rājarathā sucittā, atho sarīrampi jaraṁ upeti;",
  "atk-s0514a14:1880": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1881": "448.",
  "atk-s0514a14:1882": "“Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1883": "Tato have dūrataraṁ vadanti, satañca dhammo asatañca rājā”ti.",
  "atk-s0514a14:1884_0": "Tassa tena sukathitattā ceva attano paṇḍitabhāvena ca tā gāthā sabbaññubuddhakathitā",
  "atk-s0514a14:1884_1": "viyāti cintentassa sakalasarīraṁ pañcavaṇṇāya pītiyā paripūri, bodhisatte muducittaṁ",
  "atk-s0514a14:1884_2": "ahosi, setacchattadāyakaṁ pitaraṁ viya naṁ amaññi. So “ahaṁ sutasomassa dātabbaṁ",
  "atk-s0514a14:1884_3": "kiñci hiraññasuvaṇṇaṁ na passāmi, ekekāya panassa gāthāya ekekaṁ varaṁ dassāmī”ti",
  "atk-s0514a14:1884_4": "cintetvā gāthamāha –",
  "atk-s0514a14:1885": "449.",
  "atk-s0514a14:1886": "“Gāthā imā atthavatī subyañjanā, subhāsitā tuyha janinda sutvā;",
  "atk-s0514a14:1887": "Ānandi vitto sumano patīto, cattāri te samma vare dadāmī”ti.",
  "atk-s0514a14:1888": "Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.",
  "atk-s0514a14:1889": "Atha naṁ mahāsatto “kiṁ nāma tvaṁ varaṁ dassasī”ti apasādento gāthamāha –",
  "atk-s0514a14:1890": "450.",
  "atk-s0514a14:1891": "“Yo nattano maraṇaṁ bujjhasi tuvaṁ, hitāhitaṁ vinipātañca saggaṁ;",
  "atk-s0514a14:1892": "Giddho rase duccarite niviṭṭho, kiṁ tvaṁ varaṁ dassasi pāpadhamma.",
  "atk-s0514a14:1893": "451.",
  "atk-s0514a14:1894": "“Ahañca taṁ ‘dehi vara’nti vajjaṁ, tvaṁ cāpi datvā na avākareyya;",
  "atk-s0514a14:1895": "Sandiṭṭhikaṁ kalahamimaṁ vivādaṁ, ko paṇḍito jānamupabbajeyyā”ti.",
  "atk-s0514a14:1896_0": "Tattha yoti yo tvaṁ “maraṇadhammohamasmī”ti attanopi maraṇaṁ na bujjhasi na jānāsi,",
  "atk-s0514a14:1896_1": "pāpakammameva karosi. Hitāhitanti “idaṁ me kammaṁ hitaṁ, idaṁ ahitaṁ, idaṁ vinipātaṁ",
  "atk-s0514a14:1896_2": "nessati, idaṁ sagga”nti na jānāsi. Raseti manussamaṁsarase. Vajjanti vadeyyaṁ. Na",
  "atk-s0514a14:1896_3": "avākareyyāti vācāya datvā “dehi me vara”nti vuccamāno na avākareyyāsi na dadeyyāsi.",
  "atk-s0514a14:1896_4": "Upabbajeyyāti ko imaṁ kalahaṁ paṇḍito upagaccheyya.",
  "atk-s0514a14:1897": "Tato porisādo “nāyaṁ mayhaṁ saddahati, saddahāpessāmi na”nti gāthamāha –",
  "atk-s0514a14:1898": "452.",
  "atk-s0514a14:1899": "“Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1900": "Varassu samma avikampamāno, pāṇaṁ cajitvānapi dassamevā”ti.",
  "atk-s0514a14:1901": "Tattha avikampamānoti anolīyamāno.",
  "atk-s0514a14:1902_0": "Atha mahāsatto “ayaṁ ativiya sūro hutvā katheti, karissati me vacanaṁ, varaṁ gaṇhissāmi,",
  "atk-s0514a14:1902_1": "sace pana “manussamaṁsaṁ na khāditabba’nti paṭhamameva varaṁ vārayissaṁ, ativiya",
  "atk-s0514a14:1902_2": "kilamissati, paṭhamaṁ aññe tayo vare gahetvā pacchā etaṁ gaṇhissāmī”ti cintetvā āha –",
  "atk-s0514a14:1903": "453.",
  "atk-s0514a14:1904": "“Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1905": "Passeyya taṁ vassasataṁ arogaṁ, etaṁ varānaṁ paṭhamaṁ varāmī”ti.",
  "atk-s0514a14:1906_0": "Tattha ariyassāti ācāraariyassa. Sakhyanti sakhidhammo mittadhammo. Paññāṇavatāti",
  "atk-s0514a14:1906_1": "ñāṇasampannena. Sametīti gaṅgodakaṁ viya yamunodakena saṁsandati. Dhātuso hi sattā",
  "atk-s0514a14:1906_2": "saṁsandanti. Passeyya tanti sutasomo porisādassa ciraṁ jīvitaṁ icchanto viya paṭhamaṁ",
  "atk-s0514a14:1906_3": "attano jīvitavaraṁ yācati. Paṇḍitassa hi “mama jīvitaṁ dehī”ti vattuṁ ayuttaṁ, apica",
  "atk-s0514a14:1906_4": "so ‘mayhameva esa ārogyaṁ icchatī’ti cintetvā tussissatīti evamāha.",
  "atk-s0514a14:1907_0": "Sopi taṁ sutvāva “ayaṁ issariyā dhaṁsetvā idāni maṁsaṁ khāditukāmassa evaṁ mahāanatthakarassa",
  "atk-s0514a14:1907_1": "mahācorassa mayhameva jīvitaṁ icchati, aho mama hitakāmo”ti tuṭṭhamānaso vañcetvā",
  "atk-s0514a14:1907_2": "varassa gahitabhāvaṁ ajānitvā taṁ varaṁ dadamāno gāthamāha –",
  "atk-s0514a14:1908": "454.",
  "atk-s0514a14:1909": "“Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1910": "Passāsi maṁ vassasataṁ arogaṁ, etaṁ varānaṁ paṭhamaṁ dadāmī”ti.",
  "atk-s0514a14:1911": "Tattha varānanti catunnaṁ varānaṁ paṭhamaṁ.",
  "atk-s0514a14:1912": "Tato bodhisatto āha –",
  "atk-s0514a14:1913": "455.",
  "atk-s0514a14:1914": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1915": "Na tādise bhūmipatī adesi, etaṁ varānaṁ dutiyaṁ varāmī”ti.",
  "atk-s0514a14:1916": "Tattha katanāmadheyyāti muddhani abhisittattāva “muddhābhisittā”ti katanāmadheyyā. Na tādiseti tādise khattiye na adesi mā khādi.",
  "atk-s0514a14:1917": "Iti so dutiyaṁ varaṁ gaṇhanto parosatānaṁ khattiyānaṁ jīvitavaraṁ gaṇhi. Porisādopissa dadamāno āha –",
  "atk-s0514a14:1918": "456.",
  "atk-s0514a14:1919": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1920": "Na tādise bhūmipatī ademi, etaṁ varānaṁ dutiyaṁ dadāmī”ti.",
  "atk-s0514a14:1921_0": "Kiṁ pana te tesaṁ saddaṁ suṇanti, na suṇantīti? Na sabbaṁ suṇanti. Porisādena hi",
  "atk-s0514a14:1921_1": "rukkhassa dhūmajālaupaddavabhayena paṭikkamitvā aggi kato, aggino ca rukkhassa ca",
  "atk-s0514a14:1921_2": "antare nisīditvā mahāsatto tena saddhiṁ kathesi, tasmā sabbaṁ asutvā upaḍḍhupaḍḍhaṁ",
  "atk-s0514a14:1921_3": "suṇiṁsu. Te “idāni sutasomo porisādaṁ damessati, mā bhāyathā”ti aññamaññaṁ samassāsesuṁ.",
  "atk-s0514a14:1921_4": "Tasmiṁ khaṇe mahāsatto imaṁ gāthamāha –",
  "atk-s0514a14:1922": "457.",
  "atk-s0514a14:1923": "“Parosataṁ khattiyā te gahītā, talāvutā assumukhā rudantā;",
  "atk-s0514a14:1924": "Sake te raṭṭhe paṭipādayāhi, etaṁ varānaṁ tatiyaṁ varāmī”ti.",
  "atk-s0514a14:1925": "Tattha parosatanti atirekasataṁ. Te gahītāti tayā gahitā. Talāvutāti hatthatalesu āvutā.",
  "atk-s0514a14:1926_0": "Iti mahāsatto tatiyaṁ varaṁ gaṇhanto tesaṁ khattiyānaṁ sakaraṭṭhaniyyātanavaraṁ gaṇhi.",
  "atk-s0514a14:1926_1": "Kiṁkāraṇā? So akhādantopi verabhayena sabbe te dāse katvā araññeyeva vāseyya, māretvā",
  "atk-s0514a14:1926_2": "vā chaḍḍeyya, paccantaṁ netvā vā vikkiṇeyya, tasmā tesaṁ sakaraṭṭhaniyyātanavaraṁ",
  "atk-s0514a14:1926_3": "gaṇhi. Itaropissa dadamāno imaṁ gāthamāha –",
  "atk-s0514a14:1927": "458.",
  "atk-s0514a14:1928": "“Parosataṁ khattiyā me gahītā, talāvutā assumukhā rudantā;",
  "atk-s0514a14:1929": "Sake te raṭṭhe paṭipādayāmi, etaṁ varānaṁ tatiyaṁ dadāmī”ti.",
  "atk-s0514a14:1930": "Catutthaṁ pana varaṁ gaṇhanto bodhisatto imaṁ gāthamāha –",
  "atk-s0514a14:1931": "459.",
  "atk-s0514a14:1932": "“Chiddaṁ te raṭṭhaṁ byathitā bhayā hi, puthū narā leṇamanuppaviṭṭhā;",
  "atk-s0514a14:1933": "Manussamaṁsaṁ viramehi rāja, etaṁ varānaṁ catutthaṁ varāmī”ti.",
  "atk-s0514a14:1934_0": "Tattha chiddanti na ghanavāsaṁ tattha tattha gāmādīnaṁ uṭṭhitattā savivaraṁ. Byathitā",
  "atk-s0514a14:1934_1": "bhayāhīti “porisādo idāni āgamissatī”ti tava bhayena kampitā. Leṇamanuppaviṭṭhāti",
  "atk-s0514a14:1934_2": "dārake hatthesu gahetvā tiṇagahanādinilīyanaṭṭhānaṁ paviṭṭhā. Manussamaṁsanti duggandhaṁ",
  "atk-s0514a14:1934_3": "jegucchaṁ paṭikkūlaṁ manussamaṁsaṁ pajaha. Nissakkatthe vā upayogaṁ, manussamaṁsato viramāhīti attho.",
  "atk-s0514a14:1935": "Evaṁ vutte porisādo pāṇiṁ paharitvā hasanto “samma sutasoma kiṁ nāmetaṁ kathesi, kathāhaṁ tumhākaṁ etaṁ varaṁ dassāmi, sace gaṇhitukāmo, aññaṁ gaṇhāhī”ti vatvā gāthamāha –",
  "atk-s0514a14:1936": "460.",
  "atk-s0514a14:1937": "“Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1938": "Sohaṁ kathaṁ etto upārameyyaṁ, aññaṁ varānaṁ catutthaṁ varassū”ti.",
  "atk-s0514a14:1939": "Tattha vananti rajjaṁ pahāya imaṁ vanaṁ paviṭṭho.",
  "atk-s0514a14:1940": "Atha naṁ mahāsatto “tvaṁ ‘manussamaṁsassa piyatarattā tato viramituṁ na sakkomī”ti vadasi. Yo hi piyaṁ nissāya pāpaṁ karoti, ayaṁ bālo”ti vatvā gāthamāha –",
  "atk-s0514a14:1941": "461.",
  "atk-s0514a14:1942": "“Na ve ‘piyaṁ me’ti janinda tādiso, attaṁ niraṁkacca piyāni sevati;",
  "atk-s0514a14:1943": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0514a14:1944_0": "Tattha tādisoti janinda tādiso yuvā abhirūpo mahāyaso “idaṁ nāma me piya”nti piyavatthulobhena",
  "atk-s0514a14:1944_1": "tattha attānaṁ niraṁkatvā sabbasugatīhi ceva sukhavisesehi ca cavitvā niraye pātetvā",
  "atk-s0514a14:1944_2": "na ve piyāni sevati. Paramā ca seyyoti purisassa hi paramā piyavatthumhā attāva varataro.",
  "atk-s0514a14:1944_3": "Kiṁkāraṇā? Labbhā piyāti, piyā nāma visayavasena ceva puññena ca ocitatthena vaḍḍhitatthena",
  "atk-s0514a14:1944_4": "diṭṭhadhamme ceva parattha ca devamanussasampattiṁ patvā sakkā laddhuṁ.",
  "atk-s0514a14:1945": "Evaṁ vutte porisādo bhayappatto hutvā “ahaṁ sutasomena gahitaṁ varaṁ vissajjāpetumpi manussamaṁsato viramitumpi na sakkomi, kiṁ nu kho karissāmī”ti assupuṇṇehi nettehi gāthamāha –",
  "atk-s0514a14:1946": "462.",
  "atk-s0514a14:1947": "“Piyaṁ me mānusaṁ maṁsaṁ, sutasoma vijānahi;",
  "atk-s0514a14:1948": "Namhi sakkā nivāretuṁ, aññaṁ varaṁ samma varassū”ti.",
  "atk-s0514a14:1949": "Tattha vijānahīti tvampi jānāhi.",
  "atk-s0514a14:1950": "Tato bodhisatto āha –",
  "atk-s0514a14:1951": "463.",
  "atk-s0514a14:1952": "“Yo ve ‘piyaṁ me’ti piyānurakkhī, attaṁ niraṁkacca piyāni sevati;",
  "atk-s0514a14:1953": "Soṇḍova pitvā visamissapānaṁ, teneva so hoti dukkhī parattha.",
  "atk-s0514a14:1954": "464.",
  "atk-s0514a14:1955": "“Yo cīdha saṅkhāya piyāni hitvā, kicchenapi sevati ariyadhamme;",
  "atk-s0514a14:1956": "Dukkhitova pitvāna yathosadhāni, teneva so hoti sukhī paratthā”ti.",
  "atk-s0514a14:1957_0": "Tattha yo veti, samma porisāda, yo puriso “idaṁ me piya”nti pāpakiriyāya attānaṁ",
  "atk-s0514a14:1957_1": "niraṁkatvā piyāni vatthūni sevati, so surāpemena visamissaṁ suraṁ pitvā soṇḍo viya",
  "atk-s0514a14:1957_2": "tena pāpakammena parattha nirayādīsu dukkhī hoti. Saṅkhāyāti jānitvā tuletvā. Piyāni",
  "atk-s0514a14:1957_3": "hitvāti adhammapaṭisaṁyuttāni piyāni chaḍḍetvā.",
  "atk-s0514a14:1958": "Evaṁ vutte porisādo kalūnaṁ paridevanto gāthamāha –",
  "atk-s0514a14:1959": "465.",
  "atk-s0514a14:1960": "“Ohāyahaṁ pitaraṁ mātarañca, manāpiye kāmaguṇe ca pañca;",
  "atk-s0514a14:1961": "Etassa hetumhi vanaṁ paviṭṭho, taṁ te varaṁ kinti mahaṁ dadāmī”ti.",
  "atk-s0514a14:1962": "Tattha etassāti manussamaṁsassa. Kinti mahanti kinti katvā ahaṁ taṁ varaṁ demi.",
  "atk-s0514a14:1963": "Tato mahāsatto imaṁ gāthamāha –",
  "atk-s0514a14:1964": "466.",
  "atk-s0514a14:1965": "“Na paṇḍitā diguṇamāhu vākyaṁ, saccappaṭiññāva bhavanti santo;",
  "atk-s0514a14:1966": "‘Varassu samma’ iti maṁ avoca, iccabravī tvaṁ na hi te sametī”ti.",
  "atk-s0514a14:1967_0": "Tattha diguṇanti, samma porisāda, paṇḍitā nāma ekaṁ vatvā puna taṁ visaṁvādentā dutiyaṁ",
  "atk-s0514a14:1967_1": "vacanaṁ na kathenti. Iti maṁ avocāti, “samma sutasoma varassu vara”nti evaṁ maṁ abhāsasi.",
  "atk-s0514a14:1967_2": "Iccabravīti tasmā yaṁ tvaṁ iti abravi, taṁ te idāni na sameti.",
  "atk-s0514a14:1968": "So puna rodanto eva gāthamāha –",
  "atk-s0514a14:1969": "467.",
  "atk-s0514a14:1970": "“Apuññalābhaṁ ayasaṁ akittiṁ, pāpaṁ bahuṁ duccaritaṁ kilesaṁ;",
  "atk-s0514a14:1971": "Manussamaṁsassa kate upāgā, taṁ te varaṁ kinti mahaṁ dadeyya”nti.",
  "atk-s0514a14:1972_0": "Tattha pāpanti kammapathaṁ appattaṁ. Duccaritanti kammapathappattaṁ. Kilesanti dukkhaṁ.",
  "atk-s0514a14:1972_1": "Manussamaṁsassa kateti manussamaṁsassa hetu. Upāgāti upagatomhi. Taṁ teti taṁ tuyhaṁ",
  "atk-s0514a14:1972_2": "kathāhaṁ varaṁ demi, mā maṁ vārayi, anukampaṁ kāruññaṁ mayi karohi, aññaṁ varaṁ gaṇhāhīti āha.",
  "atk-s0514a14:1973": "Atha mahāsatto āha –",
  "atk-s0514a14:1974": "468.",
  "atk-s0514a14:1975": "“Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1976": "Varassu samma avikampamāno, pāṇaṁ cajitvānapi dassamevā”ti.",
  "atk-s0514a14:1977": "Evaṁ tena paṭhamaṁ vuttagāthaṁ āharitvā dassetvā varadāne ussāhento gāthā āha –",
  "atk-s0514a14:1978": "469.",
  "atk-s0514a14:1979": "“Pāṇaṁ cajanti santo nāpi dhammaṁ, saccappaṭiññāva bhavanti santo;",
  "atk-s0514a14:1980": "Datvā varaṁ khippamavākarohi, etena sampajja surājaseṭṭha.",
  "atk-s0514a14:1981": "470.",
  "atk-s0514a14:1982": "“Caje dhanaṁ aṅgavarassa hetu, aṅgaṁ caje jīvitaṁ rakkhamāno;",
  "atk-s0514a14:1983": "Aṅgaṁ dhanaṁ jīvitañcāpi sabbaṁ, caje naro dhammamanussaranto”ti.",
  "atk-s0514a14:1984_0": "Tattha pāṇanti jīvitaṁ. Santo nāma api jīvitaṁ cajanti, na dhammaṁ. Khippamavākarohīti",
  "atk-s0514a14:1984_1": "idha khippaṁ mayhaṁ dehīti attho. Etenāti etena dhammena ceva saccena ca sampajja",
  "atk-s0514a14:1984_2": "sampanno upapanno hohi. Surājaseṭṭhāti taṁ paggaṇhanto ālapati. Caje dhananti, samma",
  "atk-s0514a14:1984_3": "porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi",
  "atk-s0514a14:1984_4": "dhanaṁ cajeyya. Dhammamanussarantoti aṅgadhanajīvitāni pariccajantopi “sataṁ dhammaṁ",
  "atk-s0514a14:1984_5": "na vītikkamissāmī”ti evaṁ dhammaṁ anussaranto.",
  "atk-s0514a14:1985": "Evaṁ mahāsatto imehi kāraṇehi taṁ sacce patiṭṭhāpetvā idāni attano gurubhāvaṁ dassetuṁ gāthamāha –",
  "atk-s0514a14:1986": "471.",
  "atk-s0514a14:1987": "“Yasmā hi dhammaṁ puriso vijaññā, ye cassa kaṅkhaṁ vinayanti santo;",
  "atk-s0514a14:1988": "Taṁ hissa dīpañca parāyaṇañca, na tena mittiṁ jirayetha pañño”ti.",
  "atk-s0514a14:1989_0": "Tattha yasmāti yamhā purisā. Dhammanti kusalākusalajotakaṁ kāraṇaṁ. Vijaññāti vijāneyya.",
  "atk-s0514a14:1989_1": "Taṁ hissāti taṁ ācariyakulaṁ etassa puggalassa patiṭṭhānaṭṭhena dīpaṁ, uppanne bhaye",
  "atk-s0514a14:1989_2": "gantabbaṭṭhānaṭṭhena parāyaṇañca. Na tena mittinti tena ācariyapuggalena saha so",
  "atk-s0514a14:1989_3": "paṇḍito kenacipi kāraṇena mittiṁ na jīrayetha na vināseyya.",
  "atk-s0514a14:1990_0": "Evañca pana vatvā, “samma porisāda, guṇavantassa ācariyassa vacanaṁ nāma bhindituṁ",
  "atk-s0514a14:1990_1": "na vaṭṭati, ahañca taruṇakālepi tava piṭṭhiācariyo hutvā bahuṁ sikkhaṁ sikkhāpesiṁ,",
  "atk-s0514a14:1990_2": "idānipi buddhalīlāya satārahā gāthā te kathesiṁ, tena me vacanaṁ kātuṁ arahasī”ti",
  "atk-s0514a14:1990_3": "āha. Taṁ sutvā porisādo “ayaṁ sutasomo mayhaṁ ācariyo ceva paṇḍito ca, varo cassa",
  "atk-s0514a14:1990_4": "mayā dinno, kiṁ sakkā kātuṁ, ekasmiṁ attabhāve maraṇaṁ nāma dhuvaṁ, manussamaṁsaṁ",
  "atk-s0514a14:1990_5": "na khādissāmi, dassāmissa vara”nti assudhārāhi pavattamānāhi uṭṭhāya sutasomanarindassa",
  "atk-s0514a14:1990_6": "pādesu patitvā varaṁ dadamāno imaṁ gāthamāha –",
  "atk-s0514a14:1991": "472.",
  "atk-s0514a14:1992": "“Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1993": "Sace ca maṁ yācasi etamatthaṁ, etampi te samma varaṁ dadāmī”ti.",
  "atk-s0514a14:1994_0": "Atha naṁ mahāsatto evamāha – “samma, sīle ṭhitassa maraṇampi varaṁ, gaṇhāmi, mahārāja,",
  "atk-s0514a14:1994_1": "tayā dinnaṁ varaṁ, ajja paṭṭhāya ariyapathe patiṭṭhitosi, evaṁ santepi taṁ yācāmi,",
  "atk-s0514a14:1994_2": "sace te mayi sineho atthi, pañca sīlāni gaṇha, mahārājā”ti. “Sādhu, samma, dehi me",
  "atk-s0514a14:1994_3": "sīlānī”ti. “Gaṇha mahārājā”ti. So mahāsattaṁ pañcapatiṭṭhitena vanditvā ekamantaṁ",
  "atk-s0514a14:1994_4": "nisīdi. Mahāsattopi naṁ pañcasīlesu patiṭṭhāpesi. Tasmiṁ khaṇe tattha sannipatitā",
  "atk-s0514a14:1994_5": "bhummā devā mahāsatte pītiṁ janetvā “avīcito yāva bhavaggā añño porisādaṁ manussamaṁsato",
  "atk-s0514a14:1994_6": "nivāretuṁ samattho nāma natthi, aho sutasomena dukkarataraṁ kata”nti mahantena saddena",
  "atk-s0514a14:1994_7": "vanaṁ unnādentā sādhukāraṁ adaṁsu. Tesaṁ saddaṁ sutvā cātumahārājikāti evaṁ yāva",
  "atk-s0514a14:1994_8": "brahmalokā ekakolāhalaṁ ahosi. Rukkhe laggitarājānopi taṁ devatānaṁ sādhukārasaddaṁ",
  "atk-s0514a14:1994_9": "suṇiṁsu. Rukkhadevatāpi sakavimāne ṭhitāva sādhukāramadāsi. Iti devatānaṁ saddova",
  "atk-s0514a14:1994_10": "sūyati, rūpaṁ na dissati. Devatānaṁ sādhukārasaddaṁ sutvā rājāno cintayiṁsu – “sutasomaṁ",
  "atk-s0514a14:1994_11": "nissāya no jīvitaṁ laddhaṁ, dukkaraṁ kataṁ sutasomena porisādaṁ damentenā”ti bodhisattassa",
  "atk-s0514a14:1994_12": "thutiṁ kariṁsu. Porisādo mahāsattassa pāde vanditvā ekamantaṁ aṭṭhāsi. Atha naṁ bodhisatto",
  "atk-s0514a14:1994_13": "– “samma, khattiye mocehī”ti āha. So cintesi “ahaṁ etesaṁ paccāmitto, ete mayā mocitā",
  "atk-s0514a14:1994_14": "‘gaṇhatha no paccāmitta’nti maṁ hiṁseyyuṁ, mayā jīvitaṁ cajantenapi na sakkā sutasomassa",
  "atk-s0514a14:1994_15": "santikā gahitaṁ sīlaṁ bhindituṁ, iminā saddhiyeva gantvā mocessāmi, evaṁ me bhayaṁ",
  "atk-s0514a14:1994_16": "na bhavissatī”ti. Atha bodhisattaṁ vanditvā, “sutasoma, ubhopi gantvā khattiye mocessāmā”ti vatvā gāthamāha –",
  "atk-s0514a14:1995": "473.",
  "atk-s0514a14:1996": "“Satthā ca me hosi sakhā ca mesi, vacanampi te samma ahaṁ akāsiṁ;",
  "atk-s0514a14:1997": "Tuvampi me samma karohi vākyaṁ, ubhopi gantvāna pamocayāmā”ti.",
  "atk-s0514a14:1998": "Tattha satthāti saggamaggassa desitattā satthā ca, taruṇakālato paṭṭhāya sakhā ca.",
  "atk-s0514a14:1999": "Atha naṁ bodhisatto āha –",
  "atk-s0514a14:2000": "474.",
  "atk-s0514a14:2001": "“Satthā ca te homi sakhā ca tyamhi, vacanampi me samma tuvaṁ akāsi;",
  "atk-s0514a14:2002": "Ahampi te samma karomi vākyaṁ, ubhopi gantvāna pamocayāmā”ti.",
  "atk-s0514a14:2003": "Evaṁ vatvā te upasaṅkamitvā āha –",
  "atk-s0514a14:2004": "475.",
  "atk-s0514a14:2005": "“Kammāsapādena viheṭhitattha, talāvutā assumukhā rudantā;",
  "atk-s0514a14:2006": "Na jātu dubbhetha imassa rañño, saccappaṭiññaṁ me paṭissuṇāthā”ti.",
  "atk-s0514a14:2007_0": "Tattha kammāsapādenāti idaṁ mahāsatto “ubhopi gantvāna pamocayāmā”ti sampaṭicchitvā",
  "atk-s0514a14:2007_1": "“khattiyā nāma mānathaddhā honti, muttamattāva ‘iminā mayaṁ viheṭhitamhā’ti porisādaṁ",
  "atk-s0514a14:2007_2": "potheyyumpi haneyyumpi, na kho panesa tesu dubbhissati, ahaṁ ekakova gantvā paṭiññaṁ",
  "atk-s0514a14:2007_3": "tāva nesaṁ gaṇhissāmī”ti cintetvā tattha gantvā te hatthatale āvunitvā aggapādaṅgulīhi",
  "atk-s0514a14:2007_4": "bhūmiṁ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni",
  "atk-s0514a14:2007_5": "viya samparivattante addasa. Tepi taṁ disvā “idānimhā mayaṁ arogā”ti ekappahāreneva",
  "atk-s0514a14:2007_6": "mahāviravaṁ raviṁsu. Atha ne mahāsatto “mā bhāyitthā”ti assāsetvā “mayā porisādo",
  "atk-s0514a14:2007_7": "damito, tumhākaṁ abhayaṁ gahitaṁ, tumhe pana me vacanaṁ karothā”ti vatvā evamāha.",
  "atk-s0514a14:2007_8": "Tattha na jātūti ekaṁseneva na dubbhetha.",
  "atk-s0514a14:2008": "Te āhaṁsu –",
  "atk-s0514a14:2009": "476.",
  "atk-s0514a14:2010": "“Kammāsapādena viheṭhitamhā, talāvutā assumukhā rudantā;",
  "atk-s0514a14:2011": "Na jātu dubbhema imassa rañño, saccappaṭiññaṁ te paṭissuṇāmā”ti.",
  "atk-s0514a14:2012_0": "Tattha paṭissuṇāmāti “evaṁ paṭiññaṁ adhivāsema sampaṭicchāma, apica kho pana mayaṁ",
  "atk-s0514a14:2012_1": "kilantā kathetuṁ na sakkoma, tumhe sabbasattānaṁ saraṇaṁ, tumheva kathetha, mayaṁ",
  "atk-s0514a14:2012_2": "vo vacanaṁ sutvā paṭiññaṁ dassāmā”ti.",
  "atk-s0514a14:2013": "Atha ne bodhisatto “tena hi paṭiññaṁ dethā”ti vatvā gāthamāha –",
  "atk-s0514a14:2014": "477.",
  "atk-s0514a14:2015": "“Yathā pitā vā atha vāpi mātā, anukampakā atthakāmā pajānaṁ,.",
  "atk-s0514a14:2016": "Evameva vo hotu ayañca rājā, tumhe ca vo hotha yatheva puttā”ti.",
  "atk-s0514a14:2017": "Atha naṁ tepi sampaṭicchamānā imaṁ gāthamāhaṁsu –",
  "atk-s0514a14:2018": "478.",
  "atk-s0514a14:2019": "“Yathā pitā vā atha vāpi mātā, anukampakā atthakāmā pajānaṁ;",
  "atk-s0514a14:2020": "Evameva no hotu ayañca rājā, mayampi hessāma yatheva puttā”ti.",
  "atk-s0514a14:2021": "Tattha tumhe ca voti vo-kāro nipātamattaṁ.",
  "atk-s0514a14:2022_0": "Iti mahāsatto tesaṁ paṭiññaṁ gahetvā porisādaṁ pakkositvā “ehi, samma, khattiye mocehī”ti",
  "atk-s0514a14:2022_1": "āha. So khaggaṁ gahetvā ekassa rañño bandhanaṁ chindi. Rājā sattāhaṁ nirāhāro vedanappatto",
  "atk-s0514a14:2022_2": "saha bandhanachedā mucchito bhūmiyaṁ pati. Taṁ disvā mahāsatto kāruññaṁ katvā, “samma",
  "atk-s0514a14:2022_3": "porisāda, mā evaṁ chindī”ti ekaṁ rājānaṁ ubhohi hatthehi daḷhaṁ gahetvā ure katvā",
  "atk-s0514a14:2022_4": "“idāni bandhanaṁ chindāhī”ti āha. Porisādo khaggena chindi. Mahāsatto thāmasampannatāya",
  "atk-s0514a14:2022_5": "naṁ ure nipajjāpetvā orasaputtaṁ viya muducittena otāretvā bhūmiyaṁ nipajjāpesi.",
  "atk-s0514a14:2022_6": "Evaṁ sabbepi te bhūmiyaṁ nipajjāpetvā vaṇe dhovitvā dārakānaṁ kaṇṇato suttakaṁ viya",
  "atk-s0514a14:2022_7": "saṇikaṁ rajjuyo nikkaḍḍhitvā pubbalohitaṁ dhovitvā vaṇe niddose katvā, “samma porisāda,",
  "atk-s0514a14:2022_8": "ekaṁ rukkhatacaṁ pāsāṇe ghaṁsitvā āharā”ti āharāpetvā saccakiriyaṁ katvā tesaṁ hatthatalāni",
  "atk-s0514a14:2022_9": "makkhesi. Taṅkhaṇaññeva vaṇo phāsukaṁ ahosi. Porisādo taṇḍulaṁ gahetvā taralaṁ paci,",
  "atk-s0514a14:2022_10": "ubho janā parosataṁ khattiye pāyesuṁ. Iti te sabbeva santappitā, sūriyo atthaṅgato.",
  "atk-s0514a14:2022_11": "Punadivase pāto ca majjhanhike ca sāyañca taralameva pāyetvā tatiyadivase sasitthakayāguṁ",
  "atk-s0514a14:2022_12": "pāyesuṁ, tāvatā te arogā ahesuṁ.",
  "atk-s0514a14:2023_0": "Atha ne mahāsatto “gantuṁ sakkhissathā”ti pucchitvā “gacchāmā”ti vutte “ehi, samma",
  "atk-s0514a14:2023_1": "porisāda, sakaṁ raṭṭhaṁ gacchāmā”ti āha. So rodamāno tassa pādesu patitvā “tvaṁ,",
  "atk-s0514a14:2023_2": "samma, rājāno gahetvā gaccha, ahaṁ idheva vanamūlaphalāni khādanto vasissāmī”ti āha.",
  "atk-s0514a14:2023_3": "“Samma, idha kiṁ karissasi, ramaṇīyaṁ te raṭṭhaṁ, bārāṇasiyaṁ rajjaṁ kārehī”ti. “Samma",
  "atk-s0514a14:2023_4": "kiṁ kathesi, na sakkā mayā tattha gantuṁ, sakalanagaravāsino hi me verino, te ‘iminā",
  "atk-s0514a14:2023_5": "mayhaṁ mātā khāditā, mayhaṁ pitā, mayhaṁ bhātā’ti maṁ paribhāsissanti, ‘gaṇhatha",
  "atk-s0514a14:2023_6": "imaṁ cora’nti ekekadaṇḍena vā ekekaleḍḍunā vā maṁ jīvitā voropessanti, ahañca tumhākaṁ",
  "atk-s0514a14:2023_7": "santike sīlesu patiṭṭhito, jīvitahetupi na sakkā mayā paraṁ māretuṁ, tasmā nāhaṁ",
  "atk-s0514a14:2023_8": "gacchāmi, ahaṁ manussamaṁsato viratattā kittakaṁ jīvissāmi, idāni mama tumhākaṁ dassanaṁ",
  "atk-s0514a14:2023_9": "natthī”ti roditvā “gacchatha tumhe”ti āha. Atha mahāsatto tassa piṭṭhiṁ parimajjitvā,",
  "atk-s0514a14:2023_10": "“samma porisāda, mā cintayi, sutasomo nāmāhaṁ, mayā tādiso kakkhaḷo pharuso vinīto,",
  "atk-s0514a14:2023_11": "bārāṇasivāsikesu kiṁ vattabbaṁ atthi, ahaṁ taṁ tattha patiṭṭhāpessāmi, asakkonto",
  "atk-s0514a14:2023_12": "attano rajjaṁ dvidhā bhinditvā dassāmī”ti vatvā “tumhākampi nagare mama verino atthiyevā”ti",
  "atk-s0514a14:2023_13": "vutte “iminā mama vacanaṁ karontena dukkaraṁ kataṁ, yena kenaci upāyena porāṇakayase",
  "atk-s0514a14:2023_14": "patiṭṭhapetabbo esa mayā”ti cintetvā tassa palobhanatthāya nagarasampattiṁ vaṇṇento āha –",
  "atk-s0514a14:2024": "479.",
  "atk-s0514a14:2025": "“Catuppadaṁ sakuṇañcāpi maṁsaṁ, sūdehi randhaṁ sukataṁ suniṭṭhitaṁ;",
  "atk-s0514a14:2026": "Sudhaṁva indo paribhuñjiyāna, hitvā katheko ramasī araññe.",
  "atk-s0514a14:2027": "480.",
  "atk-s0514a14:2028": "“Tā khattiyā vellivilākamajjhā, alaṅkatā samparivārayitvā;",
  "atk-s0514a14:2029": "Indaṁva devesu pamodayiṁsu, hitvā katheko ramasī araññe.",
  "atk-s0514a14:2030": "481.",
  "atk-s0514a14:2031": "“Tambūpadhāne bahugoṇakamhi, subhamhi sabbassayanamhi saṅge;",
  "atk-s0514a14:2032": "Seyyassa majjhamhi sukhaṁ sayitvā",
  "atk-s0514a14:2033": "Hitvā katheko ramasī araññe.",
  "atk-s0514a14:2034": "482.",
  "atk-s0514a14:2035": "“Pāṇissaraṁ kumbhathūṇaṁ nisīthe, athopi ve nippurisampi tūriyaṁ;",
  "atk-s0514a14:2036": "Bahuṁ sugītañca suvāditañca, hitvā katheko ramasī araññe.",
  "atk-s0514a14:2037": "483.",
  "atk-s0514a14:2038": "“Uyyānasampannaṁ pahūtamālyaṁ, migājinūpetaṁ puraṁ surammaṁ;",
  "atk-s0514a14:2039": "Hayehi nāgehi rathehupetaṁ, hitvā katheko ramasī araññe”ti.",
  "atk-s0514a14:2040_0": "Tattha sukatanti nānappakārehi suṭṭhu kataṁ. Suniṭṭhitanti nānāsambhārayojanena suṭṭhu",
  "atk-s0514a14:2040_1": "niṭṭhitaṁ. Kathekoti kathaṁ eko. Ramasīti mūlaphalādīni khādanto kathaṁ ramissasi,",
  "atk-s0514a14:2040_2": "“ehi, mahārāja, gamissāmā”ti. Vellivilākamajjhāti ettha vellīti rāsi, vilākamajjhāti",
  "atk-s0514a14:2040_3": "vilaggamajjhā. Uttattaghanasuvaṇṇarāsipabhā ceva tanudīghamajjhā cāti dasseti. Devesūti",
  "atk-s0514a14:2040_4": "devalokesu accharā indaṁ viya ramaṇīye bārāṇasinagare pubbe taṁ pamodayiṁsu, tā hitvā",
  "atk-s0514a14:2040_5": "idha kiṁ karissasi, “ehi, samma, gacchāmā”ti. Tambūpadhāneti rattūpadhāne. Sabbassayanamhīti",
  "atk-s0514a14:2040_6": "sabbattharaṇatthate sayane. Saṅgeti anekabhūmike dassetvā addharattaaṅgayutte tattha",
  "atk-s0514a14:2040_7": "tvaṁ pubbe sayīti attho. Sukhanti tādisassa sayanassa majjhamhi sukhaṁ sayitvāna",
  "atk-s0514a14:2040_8": "idāni kathaṁ araññe ramissasi, “ehi gacchāma, sammā”ti. Nisītheti rattibhāge. Hitvāti",
  "atk-s0514a14:2040_9": "evarūpaṁ sampattiṁ chaḍḍetvā. Uyyānasampannaṁ pahūtamālyanti, mahārāja, tava uyyānasampannaṁ",
  "atk-s0514a14:2040_10": "nānāvidhapupphaṁ. Migājinūpetaṁ puraṁ surammanti taṁ uyyānaṁ migājinaṁ nāma nāmena,",
  "atk-s0514a14:2040_11": "tena upetaṁ purampi te suṭṭhu rammaṁ. Hitvāti evarūpaṁ manoramaṁ nagaraṁ chaḍḍetvā.",
  "atk-s0514a14:2041_0": "Iti mahāsatto “appeva nāmesa pubbe upabhuttaparibhogarasaṁ saritvā gantukāmo bhaveyyā”ti",
  "atk-s0514a14:2041_1": "paṭhamaṁ bhojanena palobhesi, dutiyaṁ kilesena, tatiyaṁ sayanena, catutthaṁ naccagītavāditena,",
  "atk-s0514a14:2041_2": "pañcamaṁ uyyānena ceva nagarena cāti imehi ettakehi palobhetvā “ehi, mahārāja, ahaṁ",
  "atk-s0514a14:2041_3": "taṁ ādāya gantvā bārāṇasiyaṁ patiṭṭhāpetvā pacchā sakaraṭṭhaṁ gamissāmi, sace bārāṇasirajjaṁ",
  "atk-s0514a14:2041_4": "na labhissasi, upaḍḍharajjaṁ te dassāmi, kiṁ te araññavāsena, mama vacanaṁ karohī”ti",
  "atk-s0514a14:2041_5": "āha. So tassa vacanaṁ sutvā gantukāmo hutvā “sutasomo mayhaṁ atthakāmo anukampako,",
  "atk-s0514a14:2041_6": "paṭhamaṁ maṁ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati,",
  "atk-s0514a14:2041_7": "sakkhissati cesa patiṭṭhāpetuṁ, iminā saddhiṁyeva gantuṁ vaṭṭati, kiṁ me araññavāsenā”ti",
  "atk-s0514a14:2041_8": "cintetvā tuṭṭhacitto tassa guṇaṁ nissāya vaṇṇaṁ kathetukāmo “samma, sutasoma, kalyāṇamittasaṁsaggato",
  "atk-s0514a14:2041_9": "sādhutaraṁ, pāpamittasaṁsaggato vā pāpataraṁ nāma natthī”ti vatvā āha –",
  "atk-s0514a14:2042": "484.",
  "atk-s0514a14:2043": "“Kāḷapakkhe yathā cando, hāyateva suve suve;",
  "atk-s0514a14:2044": "Kāḷapakkhūpamo rāja, asataṁ hoti samāgamo.",
  "atk-s0514a14:2045": "485.",
  "atk-s0514a14:2046": "“Yathāhaṁ rasakamāgamma, sūdaṁ kāpurisādhamaṁ;",
  "atk-s0514a14:2047": "Akāsiṁ pāpakaṁ kammaṁ, yena gacchāmi duggatiṁ.",
  "atk-s0514a14:2048": "486.",
  "atk-s0514a14:2049": "“Sukkapakkhe yathā cando, vaḍḍhateva suve suve;",
  "atk-s0514a14:2050": "Sukkapakkhūpamo rāja, sataṁ hoti samāgamo.",
  "atk-s0514a14:2051": "487.",
  "atk-s0514a14:2052": "“Yathāhaṁ tuvamāgamma, sutasoma vijānahi;",
  "atk-s0514a14:2053": "Kāhāmi kusalaṁ kammaṁ, yena gacchāmi suggatiṁ.",
  "atk-s0514a14:2054": "488.",
  "atk-s0514a14:2055": "“Thale yathā vāri janinda vuṭṭhaṁ, anaddhaneyyaṁ na ciraṭṭhitīkaṁ;",
  "atk-s0514a14:2056": "Evampi hoti asataṁ samāgamo, anaddhaneyyo udakaṁ thaleva.",
  "atk-s0514a14:2057": "489.",
  "atk-s0514a14:2058": "“Sare yathā vāri janinda vuṭṭhaṁ, ciraṭṭhitīkaṁ naravīraseṭṭha;",
  "atk-s0514a14:2059": "Evampi ve hoti sataṁ samāgamo, ciraṭṭhitīko udakaṁ sareva.",
  "atk-s0514a14:2060": "490.",
  "atk-s0514a14:2061": "“Abyāyiko hoti sataṁ samāgamo, yāvampi tiṭṭheyya tatheva hoti;",
  "atk-s0514a14:2062": "Khippañhi veti asataṁ samāgamo, tasmā sataṁ dhammo asabbhi ārakā”ti.",
  "atk-s0514a14:2063_0": "Tattha suve suveti divase divase. Anaddhaneyyanti na addhānakkhamaṁ. Sareti samudde.",
  "atk-s0514a14:2063_1": "Naravīraseṭṭhāti naresu vīriyena seṭṭha. Udakaṁ sarevāti samudde vuṭṭhaudakaṁ viya.",
  "atk-s0514a14:2063_2": "Abyāyikoti avigacchanako. Yāvampitiṭṭheyyāti yattakaṁ kālaṁ jīvitaṁ tiṭṭheyya, tattakaṁ",
  "atk-s0514a14:2063_3": "kālaṁ tatheva hoti, na jīrati sappurisehi mittabhāvoti.",
  "atk-s0514a14:2064_0": "Iti porisādo sattahi gāthāhi mahāsattasseva vaṇṇaṁ kathesi. Mahāsattopi porisādañca",
  "atk-s0514a14:2064_1": "te ca rājāno gahetvā attano paccantagāmaṁ agamāsi. Paccantagāmavāsino mahāsattaṁ",
  "atk-s0514a14:2064_2": "disvā nagaraṁ gantvā amaccānaṁ ācikkhiṁsu. Amaccā balakāyaṁ ādāya gantvā parivārayiṁsu.",
  "atk-s0514a14:2064_3": "Mahāsatto tena parivārena bārāṇasirajjaṁ agamāsi. Antarāmagge janapadavāsino bodhisattassa",
  "atk-s0514a14:2064_4": "paṇṇākāraṁ datvā anugacchiṁsu, mahanto parivāro ahosi, tena saddhiṁ bārāṇasiṁ pāpuṇi.",
  "atk-s0514a14:2064_5": "Tadā porisādassa putto rājā hoti, senāpati kāḷahatthiyeva. Nāgarā rañño ārocayiṁsu",
  "atk-s0514a14:2064_6": "– “mahārāja, sutasomo kira porisādaṁ dametvā ādāya idhāgacchati, nagaramassa pavisituṁ",
  "atk-s0514a14:2064_7": "na dassāmā”ti sīghaṁ nagaradvārāni pidahitvā āvudhahatthā aṭṭhaṁsu. Mahāsatto dvārānaṁ",
  "atk-s0514a14:2064_8": "pihitabhāvaṁ ñatvā porisādañca parosatañca rājāno ohāya katipayehi amaccehi saddhiṁ",
  "atk-s0514a14:2064_9": "āgantvā “ahaṁ sutasomarājā, dvāraṁ vivarathā”ti āha. Purisā gantvā rañño ārocesuṁ.",
  "atk-s0514a14:2064_10": "So “khippaṁ vivarathā”ti vivarāpesi. Mahāsatto nagaraṁ pāvisi. Rājā ca kāḷahatthi",
  "atk-s0514a14:2064_11": "cassa paccuggamanaṁ katvā ādāya pāsādaṁ āropayiṁsu.",
  "atk-s0514a14:2065_0": "So rājapallaṅke nisīditvā porisādassa aggamahesiṁ sesāmacce ca pakkosāpetvā kāḷahatthiṁ",
  "atk-s0514a14:2065_1": "āha – “kāḷahatthi, kasmā rañño nagaraṁ pavisituṁ na dethā”ti? “So rajjaṁ kārento",
  "atk-s0514a14:2065_2": "imasmiṁ nagare bahū manusse khādi, khattiyehi akattabbaṁ kari, sakalajambudīpaṁ chiddamakāsi,",
  "atk-s0514a14:2065_3": "evarūpo pāpadhammo, tena kāraṇenā”ti. “Idāni ‘so evarūpaṁ karissatī’ti mā cintayittha,",
  "atk-s0514a14:2065_4": "ahaṁ taṁ dametvā sīlesu patiṭṭhāpesiṁ, jīvitahetupi kañci na viheṭhessati, natthi",
  "atk-s0514a14:2065_5": "vo tato bhayaṁ, evaṁ mā karittha, puttehi nāma mātāpitaro paṭijaggitabbā, mātāpituposakā",
  "atk-s0514a14:2065_6": "hi saggaṁ gacchanti, itare niraya”nti evaṁ so nicāsane nisinnassa puttarājassa ovādaṁ",
  "atk-s0514a14:2065_7": "datvā, “kāḷahatthi, tvaṁ rañño sahāyo ceva sevako ca, raññāpi mahante issariye patiṭṭhāpito,",
  "atk-s0514a14:2065_8": "tayāpi rañño atthaṁ carituṁ vaṭṭatī”ti senāpatimpi anusāsitvā, “devi, tvampi kulagehā",
  "atk-s0514a14:2065_9": "āgantvā tassa santike aggamahesiṭṭhānaṁ patvā puttadhītāhi vaḍḍhippattā, tayāpi tassa",
  "atk-s0514a14:2065_10": "atthaṁ carituṁ vaṭṭatī”ti deviyāpi ovādaṁ datvā tamevatthaṁ matthakaṁ pāpetuṁ dhammaṁ desento gāthā āha –",
  "atk-s0514a14:2066": "491.",
  "atk-s0514a14:2067": "“Na so rājā yo ajeyyaṁ jināti, na so sakhā yo sakhāraṁ jināti;",
  "atk-s0514a14:2068": "Na sā bhariyā yā patino na vibheti, na te puttā ye na bharanti jiṇṇaṁ.",
  "atk-s0514a14:2069": "492.",
  "atk-s0514a14:2070": "“Na sā sabhā yattha na santi santo, na te santo ye na bhaṇanti dhammaṁ;",
  "atk-s0514a14:2071": "Rāgañca dosañca pahāya mohaṁ, dhammaṁ bhaṇantāva bhavanti santo.",
  "atk-s0514a14:2072": "493.",
  "atk-s0514a14:2073": "“Nābhāsamānaṁ jānanti, missaṁ bālehi paṇḍitaṁ;",
  "atk-s0514a14:2074": "Bhāsamānañca jānanti, desentaṁ amataṁ padaṁ.",
  "atk-s0514a14:2075": "494.",
  "atk-s0514a14:2076": "“Bhāsaye jotaye dhammaṁ, paggaṇhe isinaṁ dhajaṁ;",
  "atk-s0514a14:2077": "Subhāsitaddhajā isayo, dhammo hi isinaṁ dhajo”ti.",
  "atk-s0514a14:2078_0": "Tattha ajeyyanti ajeyyā nāma mātāpitaro, te jinanto rājā nāma na hoti. Sace tvampi",
  "atk-s0514a14:2078_1": "pitu santakaṁ rajjaṁ labhitvā tassa paṭisattu hosi, akiccakārī nāma bhavissasi. Sakhāraṁ",
  "atk-s0514a14:2078_2": "jinātīti kūṭaḍḍena jināti. Sace tvaṁ, kāḷahatthi, raññā saddhiṁ mittadhammaṁ na pūresi,",
  "atk-s0514a14:2078_3": "adhammaṭṭho hutvā niraye nibbattissasi. Na vibhetīti na bhāyati. Sace tvaṁ rañño",
  "atk-s0514a14:2078_4": "na bhāyasi, bhariyādhamme ṭhitā nāma na hosi, akiccakārī nāma bhavissasi. Jiṇṇanti",
  "atk-s0514a14:2078_5": "mahallakaṁ. Tasmiñhi kāle abharantā puttā puttā nāma na honti.",
  "atk-s0514a14:2079_0": "Santoti paṇḍitā. Ye na bhaṇanti dhammanti ye pucchitā saccasabhāvaṁ na vadanti, na",
  "atk-s0514a14:2079_1": "te paṇḍitā nāma. Dhammaṁ bhaṇantāvāti ete rāgādayo pahāya parassa hitānukampakā hutvā",
  "atk-s0514a14:2079_2": "sabhāvaṁ bhaṇantāva paṇḍitā nāma honti. Nābhāsamānanti na abhāsamānaṁ. Amataṁ padanti",
  "atk-s0514a14:2079_3": "amatamahānibbānaṁ desentaṁ “paṇḍito”ti jānanti, teneva porisādo maṁ ñatvā pasannacitto",
  "atk-s0514a14:2079_4": "cattāro vare datvā pañcasu sīlesu patiṭṭhito. Bhāsayeti paṇḍito puriso dhammaṁ bhāseyya",
  "atk-s0514a14:2079_5": "joteyya, buddhādayo isayo yasmā dhammo etesaṁ dhajo, tasmā subhāsitaddhajā nāma subhāsitaṁ",
  "atk-s0514a14:2079_6": "paggaṇhanti, bālā pana subhāsitaṁ paggaṇhantā nāma natthīti.",
  "atk-s0514a14:2080_0": "Imassa dhammakathaṁ sutvā rājā ca senāpati ca devī ca tuṭṭhā “gacchāma, mahārāja,",
  "atk-s0514a14:2080_1": "ānemā”ti vatvā nagare bheriṁ carāpetvā nāgare sannipātetvā “tumhe mā bhāyittha, rājā",
  "atk-s0514a14:2080_2": "kira dhamme patiṭṭhito, etha naṁ ānemā”ti mahājanaṁ ādāya mahāsattaṁ purato katvā",
  "atk-s0514a14:2080_3": "rañño santikaṁ gantvā vanditvā kappake upaṭṭhāpetvā kappitakesamassuṁ nhātānulittapasādhitaṁ",
  "atk-s0514a14:2080_4": "rājānaṁ ratanarāsimhi ṭhapetvā abhisiñcitvā nagaraṁ pavesesuṁ. Porisādo rājā hutvā",
  "atk-s0514a14:2080_5": "parosatānaṁ khattiyānaṁ mahāsattassa ca mahāsakkāraṁ kāresi. “Sutasomanarindena kira",
  "atk-s0514a14:2080_6": "porisādaṁ dametvā rajje patiṭṭhāpito”ti sakalajambudīpe mahākolāhalaṁ udapādi. Indapatthanagaravāsinopi",
  "atk-s0514a14:2080_7": "“rājā no āgacchatū”ti dūtaṁ pahiṇiṁsu. So tattha māsamattaṁ vasitvā, “samma, gacchāmahaṁ,",
  "atk-s0514a14:2080_8": "tvaṁ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme",
  "atk-s0514a14:2080_9": "akopetvā agatigamanaṁ pariharā”ti porisādaṁ ovadi. Parosatāhi rājadhānīhi balakāyo",
  "atk-s0514a14:2080_10": "yebhuyyena sannipati. So tena balakāyena parivuto bārāṇasito nikkhami. Porisādopi",
  "atk-s0514a14:2080_11": "nikkhamitvā upaḍḍhapathā nivatti. Mahāsatto avāhanānaṁ rājūnaṁ vāhanāni datvā uyyojesi.",
  "atk-s0514a14:2080_12": "Tepi rājāno tena saddhiṁ sammoditvā mahāsattaṁ vandanādīni katvā attano attano janapadaṁ agamiṁsu.",
  "atk-s0514a14:2081_0": "Mahāsattopi nagaraṁ patvā indapatthanagaravāsīhi devanagaraṁ viya alaṅkatanagaraṁ",
  "atk-s0514a14:2081_1": "pavisitvā mātāpitaro vanditvā madhurapaṭisanthāraṁ katvā mahātalaṁ abhiruhi. So dhammena",
  "atk-s0514a14:2081_2": "rajjaṁ kārento cintesi – “rukkhadevatā mayhaṁ bahūpakārā, balikammalābhamassā karissāmī”ti.",
  "atk-s0514a14:2081_3": "So tassa nigrodhassa avidūre mahantaṁ taḷākaṁ kāretvā bahūni kulāni pesetvā gāmaṁ",
  "atk-s0514a14:2081_4": "nivesesi. Gāmo mahā ahosi asītimattaāpaṇasahassapaṭimaṇḍito. Tampi rukkhamūlaṁ sākhantato",
  "atk-s0514a14:2081_5": "paṭṭhāya samatalaṁ kāretvā parikkhittavedikatoraṇadvārayuttaṁ akāsi, devatā abhippasīdi.",
  "atk-s0514a14:2081_6": "Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.",
  "atk-s0514a14:2081_7": "Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṁ pūrayiṁsu.",
  "atk-s0514a14:2082_0": "Satthā imaṁ dhammadesanaṁ āharitvā saccāni pakāsetvā “na, bhikkhave, idānevāhaṁ aṅgulimālaṁ",
  "atk-s0514a14:2082_1": "damemi, pubbepesa mayā damitoyevā”ti vatvā jātakaṁ samodhānesi “tadā porisādo rājā",
  "atk-s0514a14:2082_2": "aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo,",
  "atk-s0514a14:2082_3": "sakko anuruddho, sesarājāno buddhaparisā, mātāpitaro mahārājakulāni, sutasomarājā",
  "atk-s0514a14:2082_4": "pana ahameva ahosi”nti.",
  "atk-s0514a14:2083": "Mahāsutasomajātakavaṇṇanā pañcamā.",
  "atk-s0514a14:2084": "Jātakuddānaṁ –",
  "atk-s0514a14:2085": "Sumukho pana haṁsavaro ca mahā, sudhabhojaniko ca paro pavaro;",
  "atk-s0514a14:2086": "Sakuṇāladijādhipativhayano, sutasomavaruttamasavhayanoti.",
  "atk-s0514a14:2087": "Asītinipātavaṇṇanā niṭṭhitā.",
  "atk-s0514a14:2088": "Pañcamo bhāgo niṭṭhito."
}