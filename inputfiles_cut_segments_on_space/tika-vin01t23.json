{
  "tika-vin01t23:0": "4. Nissaggiyakaṇḍaṁ",
  "tika-vin01t23:1": "1. Cīvaravaggo",
  "tika-vin01t23:2": "1. Paṭhamakathinasikkhāpadavaṇṇanā",
  "tika-vin01t23:3_0": "459.Samitāvināti samitapāpena. Gotamake cetiyeti gotamayakkhassa cetiyaṭṭhāne katavihāro",
  "tika-vin01t23:3_1": "vuccati. Paribhuñjituṁ anuññātaṁ hotīti bhagavatā gahapaticīvare anuññāte bahūni",
  "tika-vin01t23:3_2": "cīvarāni labhitvā bhaṇḍikaṁ katvā sīsepi khandhepi kaṭiyāpi ṭhapetvā āgacchante bhikkhū",
  "tika-vin01t23:3_3": "disvā cīvare sīmaṁ bandhantena ticīvaraṁ paribhogatthāya anuññātaṁ, na pana adhiṭṭhānavasena.",
  "tika-vin01t23:3_4": "Nahāyanti etthāti nahānaṁ, nahānatitthaṁ.",
  "tika-vin01t23:4_0": "460. Eko kira brāhmaṇo cintesi “buddharatanassa ca saṅgharatanassa ca pūjā paññāyati,",
  "tika-vin01t23:4_1": "kathaṁ nu kho dhammaratanaṁ pūjitaṁ nāma hotī”ti. So bhagavantaṁ upasaṅkamitvā etamatthaṁ",
  "tika-vin01t23:4_2": "pucchi. Bhagavā āha “sacepi brāhmaṇa dhammaratanaṁ pūjetukāmo, ekaṁ bahussutaṁ pūjehī”ti.",
  "tika-vin01t23:4_3": "Bahussutaṁ bhante ācikkhathāti. Bhikkhusaṅghaṁ pucchāti. So bhikkhū upasaṅkamitvā",
  "tika-vin01t23:4_4": "“bahussutaṁ bhante ācikkhathā”ti āha. Ānandatthero brāhmaṇāti. Brāhmaṇo theraṁ sahassagghanakena",
  "tika-vin01t23:4_5": "cīvarena pūjesi. Tena vuttaṁ “paṭilābhavasena uppanna”nti. Uppanna-saddo nipphannapariyāyopi",
  "tika-vin01t23:4_6": "hotīti taṁ paṭikkhipanto āha “no nipphattivasenā”ti. Paṭhamameva hi taṁ tantavāyakammena nipphannaṁ.",
  "tika-vin01t23:5_0": "Therassa santike upajjhaṁ gāhāpetvā sayaṁ anussāvanakammaṁ karotīti ettha sāriputtattheropi",
  "tika-vin01t23:5_1": "tatheva karotīti daṭṭhabbaṁ. Evaṁ ekamekena attano pattacīvaraṁ datvā pabbājetvā",
  "tika-vin01t23:5_2": "upajjhaṁ gaṇhāpitāni pañca pañca bhikkhusatāni ahesuṁ. Āyasmantaṁ ānandaṁ ativiya",
  "tika-vin01t23:5_3": "mamāyatīti ānandatthero tāva mamāyatu akhīṇāsavabhāvato, sāriputtatthero kathanti?",
  "tika-vin01t23:5_4": "Na idaṁ mamāyanaṁ gehassitapemavasena, atha kho guṇasambhāvanāvasenāti nāyaṁ doso.",
  "tika-vin01t23:5_5": "Navamaṁ vā divasaṁ dasamaṁ vāti bhummatthe upayogavacanaṁ, navame vā dasame vā divaseti",
  "tika-vin01t23:5_6": "attho. Sace bhaveyyāti sace kassaci evaṁ siyā. Vuttasadisamevāti ettha “vuttadivasamevā”tipi",
  "tika-vin01t23:5_7": "paṭhanti. Dhāretunti ettha “āhā”ti pāṭhaseso daṭṭhabbo.",
  "tika-vin01t23:6_0": "462-463.Niṭṭhitacīvarasminti bhummavacanassa lopaṁ katvā niddesoti āha “niṭṭhite",
  "tika-vin01t23:6_1": "cīvarasmi”nti, cīvarassa karaṇapalibodhe upacchinneti vuttaṁ hoti. Pāsapaṭṭagaṇṭhikapaṭṭapariyosānaṁ",
  "tika-vin01t23:6_2": "yaṁ kiñci kātabbaṁ, taṁ katvāti yojetabbaṁ. Sūciyā paṭisāmananti idaṁ sūcikammassa",
  "tika-vin01t23:6_3": "sammā pariniṭṭhitabhāvadassanatthaṁ vuttaṁ, sūcikammaniṭṭhānamevettha pamāṇaṁ. Etesampīti",
  "tika-vin01t23:6_4": "vinaṭṭhādiṁ parāmasati.",
  "tika-vin01t23:7_0": "Kathine ca ubbhatasminti yaṁ saṅghassa kathinaṁ atthataṁ, tasmiṁ kathine ca ubbhateti",
  "tika-vin01t23:7_1": "attho. Dutiyassa palibodhassa abhāvaṁ dassetīti āvāsapalibodhassa abhāvaṁ dasseti.",
  "tika-vin01t23:7_2": "Ettha ca “niṭṭhitacīvarasmiṁ ubbhatasmiṁ kathine”ti imehi dvīhi padehi dvinnaṁ palibodhānaṁ",
  "tika-vin01t23:7_3": "abhāvadassanena atthatakathinassa pañcamāsabbhantare yāva cīvarapalibodho āvāsapalibodho",
  "tika-vin01t23:7_4": "ca na upacchijjati, tāva anadhiṭṭhitaṁ avikappitaṁ atirekacīvaraṁ dasāhato parampi",
  "tika-vin01t23:7_5": "ṭhapetuṁ vaṭṭatīti dīpeti. Atthatakathinassa hi yāva kathinassa ubbhārā anāmantacāro",
  "tika-vin01t23:7_6": "asamādānacāro yāvadatthacīvaraṁ gaṇabhojanaṁ yo ca tattha cīvaruppādoti ime pañcānisaṁsā",
  "tika-vin01t23:7_7": "labbhanti. Pakkamanaṁ anto assāti pakkamanantikā. Evaṁ sesāpi veditabbā. Vitthāro",
  "tika-vin01t23:7_8": "panettha āgataṭṭhāneyeva āvi bhavissati.",
  "tika-vin01t23:8_0": "Khomanti khomasuttehi vāyitaṁ khomapaṭacīvaraṁ, tathā sesāni. Sāṇanti sāṇavākasuttehi",
  "tika-vin01t23:8_1": "katacīvaraṁ. Bhaṅganti khomasuttādīni sabbāni ekaccāni vā missetvā katacīvaraṁ. Bhaṅgampi",
  "tika-vin01t23:8_2": "vākamayamevāti keci. Dukūlaṁ paṭṭuṇṇaṁ somārapaṭaṁ cīnapaṭaṁ iddhijaṁ devadinnanti",
  "tika-vin01t23:8_3": "imāni pana cha cīvarāni etesaṁyeva anulomānīti visuṁ na vuttāni. Dukūlañhi sāṇassa",
  "tika-vin01t23:8_4": "anulomaṁ vākamayattā. Paṭṭuṇṇadese sañjātavatthaṁ paṭṭuṇṇaṁ. “Paṭṭuṇṇakoseyyaviseso”ti",
  "tika-vin01t23:8_5": "hi abhidhānakose vuttaṁ. Somāradese cīnadese ca jātavatthāni somāracīnapaṭāni. Paṭṭuṇṇādīni",
  "tika-vin01t23:8_6": "tīṇi koseyyassa anulomāni pāṇakehi katasuttamayattā. Iddhijaṁ ehibhikkhūnaṁ puññiddhiyā",
  "tika-vin01t23:8_7": "nibbattacīvaraṁ, taṁ khomādīnaṁ aññataraṁ hotīti tesaṁ eva anulomaṁ. Devatāhi dinnaṁ",
  "tika-vin01t23:8_8": "cīvaraṁ devadinnaṁ, taṁ kapparukkhe nibbattaṁ jāliniyā devakaññāya anuruddhattherassa",
  "tika-vin01t23:8_9": "dinnavatthasadisaṁ, tampi khomādīnaṁyeva anulomaṁ hoti tesu aññatarabhāvato.",
  "tika-vin01t23:9_0": "Majjhimassa purisassa vidatthiṁ sandhāya “dve vidatthiyo”tiādi vuttaṁ. Iminā dīghato",
  "tika-vin01t23:9_1": "vaḍḍhakīhatthappamāṇaṁ vitthārato tato upaḍḍhappamāṇaṁ vikappanupaganti dasseti.",
  "tika-vin01t23:9_2": "Tathā hi “sugatavidatthi nāma idāni majjhimassa purisassa tisso vidatthiyo, vaḍḍhakīhatthena",
  "tika-vin01t23:9_3": "diyaḍḍho hattho hotī”ti kuṭikārasikkhāpadaṭṭhakathāyaṁ vuttaṁ, tasmā sugataṅgulena",
  "tika-vin01t23:9_4": "dvādasaṅgulaṁ vaḍḍhakīhatthena diyaḍḍho hatthoti siddhaṁ. Evañca katvā sugataṅgulena",
  "tika-vin01t23:9_5": "aṭṭhaṅgulaṁ vaḍḍhakīhatthappamāṇanti idaṁ āgatamevāti.",
  "tika-vin01t23:10_0": "Taṁ atikkāmayatoti ettha tanti cīvaraṁ kālaṁ vā parāmasati. Tassa yo aruṇoti tassa",
  "tika-vin01t23:10_1": "cīvaruppādadivasassa yo atikkanto aruṇo. Cīvaruppādadivasena saddhinti cīvaruppādadivasassa",
  "tika-vin01t23:10_2": "atikkantaaruṇena saddhinti attho. Divasasaddena hi taṁdivasanissito aruṇo vutto.",
  "tika-vin01t23:10_3": "Bandhitvāti rajjuādīhi bandhitvā. Veṭhetvāti vatthādīti veṭhetvā.",
  "tika-vin01t23:11_0": "Vacanīyoti saṅghaṁ apekkhitvā vuttaṁ. Aññathāpi vattabbanti ettha “yāya kāyaci bhāsāya",
  "tika-vin01t23:11_1": "padapaṭipāṭiyā avatvāpi atthamatte vutte vaṭṭatī”ti vadanti. Tenāti āpattiṁ paṭiggaṇhantena.",
  "tika-vin01t23:11_2": "Paṭiggāhakena “passasī”ti vutte desakena vattabbavacanaṁ dasseti “āma passāmī”ti.",
  "tika-vin01t23:11_3": "Puna paṭiggāhakena vattabbavacanamāha “āyatiṁ saṁvareyyāsī”ti. Evaṁ vutte puna desakena",
  "tika-vin01t23:11_4": "vattabbavacanaṁ “sādhu suṭṭhu saṁvarissāmī”ti. Iminā attano āyatiṁ saṁvare patiṭṭhitabhāvaṁ",
  "tika-vin01t23:11_5": "dasseti. Dvīsu pana sambahulāsu vāti dvīsu sambahulāsu vā āpattīsu purimanayeneva",
  "tika-vin01t23:11_6": "vacanabhedo veditabbo. Ñattiyaṁ āpattiṁ sarati vivaratīti ettha dve āpattiyoti vā",
  "tika-vin01t23:11_7": "sambahulā āpattiyoti vā vattabbanti adhippāyo. Cīvaradānepīti nissaṭṭhacīvarassa",
  "tika-vin01t23:11_8": "dānepi. Vatthuvasenāti cīvaragaṇanāya. Gaṇassa vuttā pāḷiyevettha pāḷīti dvīsu imāhaṁ",
  "tika-vin01t23:11_9": "āyasmantānaṁ nissajjāmīti vacane visesābhāvato vuttaṁ. Evaṁ…pe… vattuṁ vaṭṭatīti",
  "tika-vin01t23:11_10": "vatvā tattha kāraṇamāha “itogarukatarānī”tiādi. Tattha itoti ito nissaṭṭhacīvaradānato.",
  "tika-vin01t23:11_11": "Ñattikammato ñattidutiyakammaṁ garukataranti āha “ito garukatarānī”ti. Imāhaṁ cīvaranti",
  "tika-vin01t23:11_12": "ettha “imaṁ cīvara”ntipi paṭhanti.",
  "tika-vin01t23:12_0": "468.Naidha saññā rakkhatīti idaṁ vematikaṁ anatikkantasaññañca sandhāya vuttaṁ. Yopi",
  "tika-vin01t23:12_1": "evaṁsaññī, tassapīti na kevalaṁ atikkante atikkantasaññissa, atha kho vematikassa",
  "tika-vin01t23:12_2": "anatikkantasaññissapīti attho. “Na idha saññā rakkhatī”tiādinā vuttamatthaṁ sesattikepi",
  "tika-vin01t23:12_3": "atidisati. Esa nayo sabbatthāti esa nayo avinaṭṭhādīsupīti aññesaṁ cīvaresu upacikādīhi",
  "tika-vin01t23:12_4": "khāyitesu “mayhampi cīvaraṁ khāyita”nti evaṁsaññī hotītiādinā yojetabbanti dasseti.",
  "tika-vin01t23:12_5": "Anaṭṭhato aviluttassa visesamāha “pasayhāvahāravasenā”ti. Theyyāvahāravasena gahitañhi",
  "tika-vin01t23:12_6": "naṭṭhanti adhippetaṁ, pasayhāvahāravasena gahitaṁ viluttanti. Anāpatti aññena kataṁ",
  "tika-vin01t23:12_7": "paṭilabhitvā paribhuñjatīti idaṁ nisīdanasanthataṁ sandhāya vuttaṁ. Yaṁ yena hi purāṇasanthatassa",
  "tika-vin01t23:12_8": "sāmantā sugatavidatthiṁ anādiyitvā aññaṁ navaṁ nisīdanasanthataṁ kataṁ, tassa taṁ",
  "tika-vin01t23:12_9": "nissaggiyaṁ hoti. Tasmā “anāpatti aññena kataṁ paṭilabhitvā paribhuñjatī”ti idaṁ",
  "tika-vin01t23:12_10": "parassa nissaggiyaṁ aparassa paribhuñjituṁ vaṭṭatīti imamatthaṁ sādheti. Paribhogaṁ",
  "tika-vin01t23:12_11": "sandhāya vuttanti anatikkante atikkantasaññissa vematikassa ca paribhuñjantasseva",
  "tika-vin01t23:12_12": "dukkaṭaṁ, na pana aparibhuñjitvā ṭhapentassāti adhippāyo.",
  "tika-vin01t23:13_0": "469.Ticīvaraṁ adhiṭṭhātunti nāmaṁ vatvā adhiṭṭhātuṁ. Na vikappetunti nāmaṁ vatvā",
  "tika-vin01t23:13_1": "na vikappetuṁ. Esa nayo sabbattha. Tasmā ticīvarādīni adhiṭṭhahantena “imaṁ saṅghāṭiṁ",
  "tika-vin01t23:13_2": "adhiṭṭhāmī”tiādinā nāmaṁ vatvā adhiṭṭhātabbaṁ. Vikappentena pana “imaṁ saṅghāṭi”ntiādinā",
  "tika-vin01t23:13_3": "tassa tassa cīvarassa nāmaṁ aggahetvāva “imaṁ cīvaraṁ tuyhaṁ vikappemī”ti vikappetabbaṁ.",
  "tika-vin01t23:13_4": "Ticīvaraṁ vā hotu aññaṁ vā, yadi taṁ taṁ nāmaṁ gahetvā vikappeti, avikappitaṁ hoti,",
  "tika-vin01t23:13_5": "atirekacīvaraṭṭhāneyeva tiṭṭhati. Tato paraṁ vikappetunti “catumāsato paraṁ vikappetvā",
  "tika-vin01t23:13_6": "paribhuñjituṁ anuññāta”nti tīsupi gaṇṭhipadesu vuttaṁ. Keci pana “tato paraṁ vikappetvā",
  "tika-vin01t23:13_7": "yāva āgāmisaṁvacchare vassānaṁ cātumāsaṁ, tāva ṭhapetuṁ anuññāta”ntipi vadanti. “Tato",
  "tika-vin01t23:13_8": "paraṁ vikappetuṁ anujānāmīti ettāvatā vassikasāṭikaṁ kaṇḍuppaṭicchādiñca taṁ taṁ",
  "tika-vin01t23:13_9": "nāmaṁ gahetvā vikappetuṁ anuññātanti evamattho na gahetabbo tato paraṁ vassikasāṭikādināmasseva",
  "tika-vin01t23:13_10": "abhāvato. Tasmā tato paraṁ vikappentenapi nāmaṁ gahetvā na vikappetabbaṁ. Ubhinnampi",
  "tika-vin01t23:13_11": "tato paraṁ vikappetvā paribhogassa anuññātattā tathā vikappitaṁ aññanāmena adhiṭṭhahitvā",
  "tika-vin01t23:13_12": "paribhuñjitabba”nti tīsupi gaṇṭhipadesu vuttaṁ.",
  "tika-vin01t23:14_0": "Paccuddharāmīti ṭhapemi, pariccajāmīti vā attho. Imaṁ saṅghāṭiṁ adhiṭṭhāmīti ettha",
  "tika-vin01t23:14_1": "“imaṁ cīvaraṁ saṅghāṭiṁ adhiṭṭhāmīti evampi vattuṁ vaṭṭatī”ti gaṇṭhipadesu vuttaṁ,",
  "tika-vin01t23:14_2": "tampi “imaṁ cīvaraṁ parikkhāracoḷaṁ adhiṭṭhāmī”ti iminā sameti. Kāyavikāraṁ karontenāti",
  "tika-vin01t23:14_3": "hatthena cīvaraṁ parāmasantena vā cālentena vā. Duvidhanti sammukhaparammukhabhedesu",
  "tika-vin01t23:14_4": "duvidhaṁ. Hatthapāseti idaṁ dvādasahatthaṁ sandhāya vuttaṁ, tasmā dvādasahatthabbhantare",
  "tika-vin01t23:14_5": "ṭhitaṁ “ima”nti vatvā adhiṭṭhātabbaṁ. Tato paraṁ “eta”nti vatvā adhiṭṭhātabbanti",
  "tika-vin01t23:14_6": "keci vadanti. Gaṇṭhipadesu panettha na kiñci vuttaṁ. Pāḷiyaṁ aṭṭhakathāyañca sabbattha",
  "tika-vin01t23:14_7": "“hatthapāso”ti aḍḍhateyyahattho vuccati, tasmā idha visesavikappanāya kāraṇaṁ gavesitabbaṁ.",
  "tika-vin01t23:14_8": "Sāmantavihāro nāma yattha tadaheva gantvā nivattituṁ sakkā. “Sāmantavihāre”ti idaṁ",
  "tika-vin01t23:14_9": "desanāsīsamattaṁ, tasmā ṭhapitaṭṭhānaṁ sallakkhetvā dūre ṭhitampi adhiṭṭhātabbanti",
  "tika-vin01t23:14_10": "vadanti. Ṭhapitaṭṭhānaṁ sallakkhetvāti ca idaṁ ṭhapitaṭṭhānasallakkhaṇaṁ anucchavikanti",
  "tika-vin01t23:14_11": "katvā vuttaṁ, cīvarasallakkhaṇamevettha pamāṇaṁ.",
  "tika-vin01t23:15_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin01t23:15_1": "Adhiṭṭhānato pubbe saṅghāṭiādivohārassa abhāvato “imaṁ paccuddharāmī”ti parikkhāracoḷassa",
  "tika-vin01t23:15_2": "visuṁ paccuddhāravidhiṁ dasseti. Parikkhāracoḷanāmena pana adhiṭṭhitattā “imaṁ parikkhāracoḷaṁ",
  "tika-vin01t23:15_3": "paccuddharāmī”ti vuttepi nevatthi dosoti viññāyati. Paccuddharitvā puna adhiṭṭhātabbānīti",
  "tika-vin01t23:15_4": "idañca saṅghāṭiādicīvaranāmena adhiṭṭhahitvā paribhuñjitukāmaṁ sandhāya vuttaṁ. Parikkhāracoḷanāmeneva",
  "tika-vin01t23:15_5": "adhiṭṭhahitvā paribhuñjantassa pana pubbekataadhiṭṭhānameva adhiṭṭhānaṁ. Adhiṭṭhānakiccaṁ",
  "tika-vin01t23:15_6": "natthīti iminā kappabindudānakiccampi natthīti dasseti. Muṭṭhipañcakāditicīvarappamāṇayuttaṁ",
  "tika-vin01t23:15_7": "sandhāya “ticīvaraṁ panā”tiādi vuttaṁ. Parikkhāracoḷaṁ adhiṭṭhātunti parikkhāracoḷaṁ",
  "tika-vin01t23:15_8": "katvā adhiṭṭhātuṁ. Baddhasīmāyaṁ avippavāsasīmāsammutisabbhāvato cīvaravippavāsepi",
  "tika-vin01t23:15_9": "nevatthi dosoti na tattha dupparihāratāti āha “abaddhasīmāyaṁ dupparihāra”nti.",
  "tika-vin01t23:16_0": "Anatirittappamāṇāti sugatavidatthiyā dīghaso cha vidatthiyo tiriyaṁ aḍḍhateyyavidatthiñca",
  "tika-vin01t23:16_1": "anatikkantappamāṇāti attho. Nanu ca vassikasāṭikā vassānātikkamena, kaṇḍuppaṭicchādi",
  "tika-vin01t23:16_2": "ābādhavūpasamena adhiṭṭhānaṁ vijahati. Teneva mātikāṭṭhakathāyaṁ “vassikasāṭikā vassānamāsātikkamenapi,",
  "tika-vin01t23:16_3": "kaṇḍuppaṭicchādi ābādhavūpasamenapi adhiṭṭhānaṁ vijahatī”ti vuttaṁ. Tasmā “tato paraṁ",
  "tika-vin01t23:16_4": "paccuddharitvā vikappetabbā”ti kasmā vuttaṁ. Sati hi adhiṭṭhāne paccuddhāro yuttoti?",
  "tika-vin01t23:16_5": "Ettha tāva tīsupi gaṇṭhipadesu idaṁ vuttaṁ “paccuddharitvāti idaṁ paccuddharaṇaṁ",
  "tika-vin01t23:16_6": "sandhāya na vuttaṁ, paccuddharitvāti pana vassikasāṭikabhāvato apanetvāti evamattho",
  "tika-vin01t23:16_7": "gahetabbo. Tasmā hemantassa paṭhamadivasato paṭṭhāya antodasāhe vassikasāṭikabhāvato",
  "tika-vin01t23:16_8": "apanetvā vikappetabbāti imamatthaṁ dassetuṁ ‘tato paraṁ paccuddharitvā vikappetabbā’ti vutta”nti.",
  "tika-vin01t23:17_0": "Keci pana “yathā kathinamāsabbhantare uppannacīvaraṁ kathinamāsātikkame nissaggiyaṁ",
  "tika-vin01t23:17_1": "hoti, evamayaṁ vassikasāṭikāpi vassānamāsātikkame nissaggiyā hoti, tasmā kattikapuṇṇamadivase",
  "tika-vin01t23:17_2": "paccuddharitvā tato paraṁ hemantassa paṭhamadivase vikappetabbāti evamattho gahetabbo.",
  "tika-vin01t23:17_3": "Paccuddharitvā tato paraṁ vikappetabbāti padayojanā veditabbā”ti ca vadanti, taṁ",
  "tika-vin01t23:17_4": "na yuttaṁ. Kathinamāse uppannañhi cīvaraṁ atirekacīvaraṭṭhāne ṭhitattā avasānadivase",
  "tika-vin01t23:17_5": "anadhiṭṭhitaṁ kathinamāsātikkame nissaggiyaṁ hoti. Ayaṁ pana vassikasāṭikā adhiṭṭhahitvā",
  "tika-vin01t23:17_6": "ṭhapitattā na tena sadisāti vassānātikkame kathaṁ nissaggiyā hoti. Anadhiṭṭhitaavikappitameva",
  "tika-vin01t23:17_7": "hi taṁtaṁkālātikkame nissaggiyaṁ hoti, tasmā hemantepi vassikasāṭikā dasāhaṁ parihāraṁ",
  "tika-vin01t23:17_8": "labhatiyeva. Evaṁ kaṇḍuppaṭicchādipi ābādhavūpasamena adhiṭṭhānaṁ vijahati, tasmā",
  "tika-vin01t23:17_9": "tato paraṁ dasāhaṁ parihāraṁ labhati, dasāhaṁ pana anatikkamitvā vikappetabbāti.",
  "tika-vin01t23:18_0": "Keci pana “adhiṭṭhānabhedalakkhaṇe avuttattā vassikasāṭikā vassānamāsātikkamepi,",
  "tika-vin01t23:18_1": "kaṇḍuppaṭicchādi ābādhe vūpasantepi adhiṭṭhānaṁ na vijahati, tasmā ‘tato paraṁ paccuddharitvā",
  "tika-vin01t23:18_2": "vikappetabbā’ti idaṁ vutta”nti vadanti, taṁ mātikāṭṭhakathāya na sameti, samantapāsādikāya",
  "tika-vin01t23:18_3": "pana sameti. Tathā hi “vassikasāṭikā vassānamāsātikkamenapi, kaṇḍuppaṭicchādi ābādhavūpasamenapi",
  "tika-vin01t23:18_4": "adhiṭṭhānaṁ vijahatī”ti idaṁ samantapāsādikāyaṁ natthi, parivāraṭṭhakathāyañca “atthāpatti",
  "tika-vin01t23:18_5": "hemante āpajjati, no gimhe”ti ettha idaṁ vuttaṁ “kattikapuṇṇamāsiyā pacchime pāṭipadadivase",
  "tika-vin01t23:18_6": "vikappetvā ṭhapitaṁ vassikasāṭikaṁ nivāsento hemante āpajjati. Kurundiyaṁ pana ‘kattikapuṇṇamadivase",
  "tika-vin01t23:18_7": "apaccuddharitvā hemante āpajjatī’ti vuttaṁ, tampi suvuttaṁ. Cātumāsaṁ adhiṭṭhātuṁ,",
  "tika-vin01t23:18_8": "tato paraṁ vikappetunti hi vutta”nti.",
  "tika-vin01t23:19_0": "Tattha mahāaṭṭhakathāyaṁ nivāsanapaccayā dukkaṭaṁ vuttaṁ, kurundaṭṭhakathāyaṁ pana",
  "tika-vin01t23:19_1": "apaccuddhārapaccayā. Tasmā kurundiyaṁ vuttanayeneva vassikasāṭikā vassānamāsātikkamepi",
  "tika-vin01t23:19_2": "adhiṭṭhānaṁ na vijahatīti paññāyati. Kurundiyañhi “vassānaṁ cātumāsaṁ adhiṭṭhātuṁ,",
  "tika-vin01t23:19_3": "tato paraṁ vikappetu”nti vacanato yadi kattikapuṇṇamāyaṁ na paccuddhareyya, avijahitādhiṭṭhānā",
  "tika-vin01t23:19_4": "vassikasāṭikā hemantaṁ sampattā vikappanakkhette adhiṭṭhānasabbhāvato dukkaṭaṁ janeti,",
  "tika-vin01t23:19_5": "tasmā kattikapuṇṇamāyaṁ eva paccuddharitvā hemante vikappetabbāti iminā adhippāyena",
  "tika-vin01t23:19_6": "“kattikapuṇṇamadivase apaccuddharitvā hemante āpajjatī”ti vuttaṁ, tasmā vīmaṁsitvā",
  "tika-vin01t23:19_7": "yuttataraṁ gahetabbaṁ.",
  "tika-vin01t23:20_0": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṁ. Dve pana",
  "tika-vin01t23:20_1": "na vaṭṭantīti dvinnaṁ adhiṭṭhānābhāvato vuttaṁ. “Sace vassāne aparā vassikasāṭikā",
  "tika-vin01t23:20_2": "uppannā hoti, purimavassikasāṭikaṁ paccuddharitvā vikappetvā ca adhiṭṭhātabbā”ti",
  "tika-vin01t23:20_3": "vadanti. Pamāṇayuttanti dīghaso sugatavidatthiyā dve vidatthiyo, vitthārato diyaḍḍhā,",
  "tika-vin01t23:20_4": "dasā vidatthīti iminā pamāṇena yuttaṁ. Pamāṇikāti sugatavidatthiyā dīghaso catasso",
  "tika-vin01t23:20_5": "vidatthiyo, tiriyaṁ dve vidatthiyoti evaṁ vuttappamāṇayuttā. Paccuddharitvā vikappetabbāti",
  "tika-vin01t23:20_6": "ettha yaṁ vattabbaṁ, taṁ heṭṭhā vuttameva. “Sakiṁ adhiṭṭhitaṁ adhiṭṭhitameva hoti,",
  "tika-vin01t23:20_7": "puna na paccuddharīyati kālaparicchedābhāvato”ti vadanti. Apare pana “ekavacanenapi",
  "tika-vin01t23:20_8": "vaṭṭatīti dassanatthaṁ ‘sakiṁ adhiṭṭhitaṁ adhiṭṭhitamevā’ti vutta”nti vadanti. Ubhayatthāpi",
  "tika-vin01t23:20_9": "assa vacanassa idha vacane apubbaṁ payojanaṁ na dissati, teneva mātikāṭṭhakathāyaṁ",
  "tika-vin01t23:20_10": "imasmiṁ ṭhāne “sakiṁ adhiṭṭhitaṁ adhiṭṭhitameva hotī”ti idaṁ padaṁ na vuttaṁ.",
  "tika-vin01t23:21_0": "“Attano santakabhāvato mocetvā ṭhapitaṁ sandhāya mahāpaccariyaṁ anāpatti vuttā”ti",
  "tika-vin01t23:21_1": "vadanti. Iminā bhesajjaṁ cetāpessāmi, idaṁ mātuyā dassāmīti ṭhapentena adhiṭṭhātabbaṁ,",
  "tika-vin01t23:21_2": "idaṁ bhesajjassa, idaṁ mātuyāti vissajjetvā sakasantakabhāvato mocite adhiṭṭhānakiccaṁ",
  "tika-vin01t23:21_3": "natthīti adhippāyo. Senāsanaparikkhāratthāya dinnapaccattharaṇeti ettha “anivāsetvā",
  "tika-vin01t23:21_4": "apārupitvā ca kevalaṁ mañcapīṭhesuyeva attharitvā paribhuñjiyamānaṁ paccattharaṇaṁ",
  "tika-vin01t23:21_5": "attano santakampi anadhiṭṭhātuṁ vaṭṭatī”ti vadanti. Heṭṭhā pana “paccattharaṇampi",
  "tika-vin01t23:21_6": "adhiṭṭhātabbamevā”ti avisesena vuttattā attano santakaṁ adhiṭṭhātabbamevāti amhākaṁ",
  "tika-vin01t23:21_7": "khanti, vīmaṁsitvā gahetabbaṁ.",
  "tika-vin01t23:22_0": "“Hīnāyāvattanenāti sikkhaṁ appaccakkhāya gihibhāvūpagamanenā”ti tīsupi gaṇṭhipadesu",
  "tika-vin01t23:22_1": "vuttaṁ, taṁ yuttaṁ aññassa dāne viya cīvare nirālayabhāveneva pariccattattā. Keci",
  "tika-vin01t23:22_2": "pana “hīnāyāvattanenāti bhikkhuniyā gihibhāvūpagamanenā”ti evamatthaṁ gahetvā “bhikkhu",
  "tika-vin01t23:22_3": "pana vibbhamantopi yāva sikkhaṁ na paccakkhāti, tāva bhikkhuyevāti adhiṭṭhānaṁ na",
  "tika-vin01t23:22_4": "vijahatī”ti vadanti, taṁ na gahetabbaṁ “bhikkhuniyā hīnāyāvattanenā”ti visesetvā",
  "tika-vin01t23:22_5": "avuttattā. Bhikkhuniyā hi gihibhāvūpagamane adhiṭṭhānavijahanaṁ visuṁ vattabbaṁ natthi",
  "tika-vin01t23:22_6": "tassā vibbhamaneneva assamaṇībhāvato. Sikkhāpaccakkhānenāti pana idaṁ sace bhikkhuliṅge",
  "tika-vin01t23:22_7": "ṭhitova sikkhaṁ paccakkhāti, tassa kāyalaggampi cīvaraṁ adhiṭṭhānaṁ vijahatīti dassanatthaṁ",
  "tika-vin01t23:22_8": "vuttaṁ. Kaniṭṭhaṅgulinakhavasenāti heṭṭhimaparicchedaṁ dasseti. Pamāṇacīvarassāti",
  "tika-vin01t23:22_9": "pacchimappamāṇaṁ sandhāya vuttaṁ. Dve cīvarāni pārupantassāti antaragharappavesanatthāya",
  "tika-vin01t23:22_10": "suppaṭicchannasikkhāpade vuttanayena saṅghāṭiṁ uttarāsaṅgañca ekato katvā pārupantassa.",
  "tika-vin01t23:22_11": "Saṅgharitaṭṭhāneti dvīsupi antesu saṅgharitaṭṭhāne. Esa nayoti iminā pamāṇayuttesu",
  "tika-vin01t23:22_12": "yattha katthaci chiddaṁ adhiṭṭhānaṁ vijahati, mahantesu pana tato parena chiddaṁ",
  "tika-vin01t23:22_13": "adhiṭṭhānaṁ na vijahatīti ayamattho dassito. Sabbesūti ticīvarādibhedesu sabbacīvaresu.",
  "tika-vin01t23:23_0": "Aññaṁ pacchimappamāṇaṁ nāma natthīti sutte āgataṁ natthīti adhippāyo. Idāni tameva",
  "tika-vin01t23:23_1": "vibhāvetuṁ “yañhī”tiādi vuttaṁ. “Taṁ atikkamayato chedanakaṁ pācittiya”nti vuttattā",
  "tika-vin01t23:23_2": "āha “tato uttari paṭisiddhattā”ti. Taṁ na sametīti parikkhāracoḷassa vikappanupagapacchimaṁ",
  "tika-vin01t23:23_3": "pacchimappamāṇanti gahetvā itaresaṁ ticīvarādīnaṁ muṭṭhipañcakādibhedaṁ pacchimappamāṇaṁ",
  "tika-vin01t23:23_4": "sandhāya “esa nayo”tiādivacanaṁ na sameti tādisassa pacchimappamāṇassa sutte abhāvatoti",
  "tika-vin01t23:23_5": "adhippāyo. Andhakaṭṭhakathāyaṁ vuttavacanaṁ na sametīti imināva paṭikkhepena vikappanupagapacchimassa",
  "tika-vin01t23:23_6": "anto yattha katthaci chiddaṁ adhiṭṭhānaṁ vijahatīti ayampi nayo paṭikkhittoyevāti",
  "tika-vin01t23:23_7": "daṭṭhabbaṁ. Ticīvarañhi ṭhapetvā sesacīvaresu chiddena adhiṭṭhānavijahanaṁ nāma natthi,",
  "tika-vin01t23:23_8": "tasmā adhiṭṭhahitvā ṭhapitesu sesacīvaresu vikappanupagapacchimaṁ appahontaṁ katvā",
  "tika-vin01t23:23_9": "khaṇḍākhaṇḍikaṁ chinnesupi adhiṭṭhānavijahanaṁ natthi. Sace pana adhiṭṭhānato pubbeyeva",
  "tika-vin01t23:23_10": "tādisaṁ hoti, acīvarattā adhiṭṭhānakiccaṁ natthi. Khuddakaṁ cīvaranti muṭṭhipañcakādibhedappamāṇato",
  "tika-vin01t23:23_11": "anūnameva khuddakacīvaraṁ. Mahantaṁ vā khuddakaṁ karotīti ettha tiṇṇaṁ cīvarānaṁ",
  "tika-vin01t23:23_12": "catūsu passesu yasmiṁ padese chiddaṁ adhiṭṭhānaṁ na vijahati, tasmiṁ padese samantato",
  "tika-vin01t23:23_13": "chinditvā khuddakaṁ karontassa adhiṭṭhānaṁ na vijahatīti adhippāyo.",
  "tika-vin01t23:24_0": "Sammukhāvikappanā parammukhāvikappanāti ettha sammukhena vikappanā parammukhena vikappanāti",
  "tika-vin01t23:24_1": "evamattho gahetabbo. Sannihitāsannihitabhāvanti āsannadūrabhāvaṁ. Āsannadūrabhāvo",
  "tika-vin01t23:24_2": "ca adhiṭṭhāne vuttanayeneva veditabbo. Paribhogādayopi vaṭṭantīti ettha adhiṭṭhānassapi",
  "tika-vin01t23:24_3": "antogadhattā sace saṅghāṭiādināmena adhiṭṭhahitvā paribhuñjitukāmo hoti, adhiṭṭhānaṁ",
  "tika-vin01t23:24_4": "kātabbaṁ. No ce, na kātabbaṁ, vikappanameva pamāṇaṁ, tasmā atirekacīvaraṁ nāma na",
  "tika-vin01t23:24_5": "hoti. Mittoti daḷhamitto. Sandiṭṭhoti diṭṭhamitto nātidaḷhamitto. Vikappitavikappanā",
  "tika-vin01t23:24_6": "nāmesā vaṭṭatīti adhiṭṭhitaadhiṭṭhānaṁ viyāti adhippāyo avisesena vuttavacananti",
  "tika-vin01t23:24_7": "ticīvarādiṁ adhiṭṭheti, vassikasāṭikaṁ kaṇḍuppaṭicchādiñca vikappetīti avatvā sabbacīvarānaṁ",
  "tika-vin01t23:24_8": "avisesena vikappetīti vuttavacanaṁ. Ticīvarasaṅkhepenāti ticīvaranīhārena, saṅghāṭiādiadhiṭṭhānavasenāti vuttaṁ hoti.",
  "tika-vin01t23:25_0": "Tuyhaṁ demītiādīsu “tasmiṁ kāle na gaṇhitukāmopi sace na paṭikkhipati, puna gaṇhitukāmatāya",
  "tika-vin01t23:25_1": "sati gahetuṁ vaṭṭatī”ti vadanti. Itthannāmassāti parammukhe ṭhitaṁ sandhāya vadati.",
  "tika-vin01t23:25_2": "“Tuyhaṁ gaṇhāhī”ti vutte “mayhaṁ gaṇhāmī”ti vadati, sudinnaṁ suggahitañcāti ettha",
  "tika-vin01t23:25_3": "“yathā parato ‘tava santakaṁ karohī’ti vutte duddinnampi ‘sādhu, bhante, mayhaṁ gaṇhāmī’ti",
  "tika-vin01t23:25_4": "vacanena ‘suggahitaṁ hotī’ti vuttaṁ, evamidhāpi ‘tuyhaṁ gaṇhāhī’ti vutte sudinnattā",
  "tika-vin01t23:25_5": "‘mayhaṁ gaṇhāmī’ti avuttepi ‘sudinnamevā”’ti vadanti. “Gaṇhāhīti ca āṇattiyā gahaṇassa",
  "tika-vin01t23:25_6": "tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṁ",
  "tika-vin01t23:25_7": "na labhatī”ti vadanti.",
  "tika-vin01t23:26_0": "Taṁ na yujjatīti vinayakammassa karaṇavasena gahetvā dinnattā vuttaṁ. Sace pana paro",
  "tika-vin01t23:26_1": "saccatoyeva vissāsaṁ gaṇhāti, puna kenaci kāraṇena tena dinnaṁ tassa na vaṭṭatīti",
  "tika-vin01t23:26_2": "natthi. Nissaggiyaṁ pana cīvaraṁ jānitvā vā ajānitvā vā gaṇhantaṁ “mā gaṇhāhī”ti",
  "tika-vin01t23:26_3": "nivāraṇatthaṁ vuttaṁ. Kāyavācāhi kattabbaadhiṭṭhānavikappanānaṁ akatattā hotīti āha",
  "tika-vin01t23:26_4": "“kāyavācāto samuṭṭhātī”ti. Cīvarassa attano santakatā, jātippamāṇayuttatā, chinnapalibodhabhāvo,",
  "tika-vin01t23:26_5": "atirekacīvaratā, dasāhātikkamoti imānettha pañca aṅgāni.",
  "tika-vin01t23:27": "Paṭhamakathinasikkhāpadavaṇṇanā niṭṭhitā.",
  "tika-vin01t23:28": "2. Udositasikkhāpadavaṇṇanā",
  "tika-vin01t23:29_0": "471-473. Dutiye athānandatthero kathaṁ okāsaṁ paṭilabhati, kiṁ karonto ca āhiṇḍatīti",
  "tika-vin01t23:29_1": "āha “thero kirā”tiādi. Avippavāseti nimittatthe bhummaṁ, avippavāsatthanti attho,",
  "tika-vin01t23:29_2": "vippavāsapaccayā yā āpatti, tadabhāvatthanti vuttaṁ hoti.",
  "tika-vin01t23:30_0": "475-476.Evaṁ chinnapalibodhoti evaṁ imehi cīvaraniṭṭhānakathinubbhārehi chinnapalibodho.",
  "tika-vin01t23:30_1": "Adhiṭṭhitesūti ticīvarādhiṭṭhānanayena adhiṭṭhitesu. Ticīvarena vippavuttho hotīti",
  "tika-vin01t23:30_2": "“rukkho chinno, paṭo daḍḍho”tiādīsu viya avayavepi samudāyavohāro labbhatīti vuttaṁ.",
  "tika-vin01t23:31_0": "477-478.Parikhāyavā parikkhittoti iminā ca samantā nadītaḷākādiudakena parikkhittopi",
  "tika-vin01t23:31_1": "parikkhittoyevāti dasseti. Ettāvatāti “parikkhitto”ti iminā vacanena. Ākāse aruṇaṁ",
  "tika-vin01t23:31_2": "uṭṭhāpetīti gharassa upari ākāse aḍḍhateyyaratanappamāṇaṁ atikkamitvā aruṇaṁ uṭṭhāpeti.",
  "tika-vin01t23:31_3": "Gharaṁ nivesanudositādilakkhaṇameva, na pana pāṭiyekkaṁ gharaṁ nāma atthīti āha “ettha cā”tiādi.",
  "tika-vin01t23:32_0": "479. Pāḷiyaṁ vuttanayena “sabhāye”ti avatvā “sabhāya”nti paccattavacanaṁ sabhāya-saddassa",
  "tika-vin01t23:32_1": "napuṁsakaliṅgatāvibhāvanatthaṁ vuttaṁ. Sabhā-saddapariyāyopi hi sabhāya-saddo napuṁsakaliṅgayutto",
  "tika-vin01t23:32_2": "idha vuttoti imamatthaṁ dassento “liṅgabyattayena sabhā vuttā”ti āha. Cīvarahatthapāse",
  "tika-vin01t23:32_3": "vasitabbaṁ natthīti cīvarahatthapāseyeva vasitabbanti natthi. Yaṁ tassā…pe… na vijahitabbanti",
  "tika-vin01t23:32_4": "ettha tassā vīthiyā sammukhaṭṭhāne sabhāyadvārānaṁ gahaṇeneva tattha sabbānipi gehāni",
  "tika-vin01t23:32_5": "sā ca antaravīthi gahitāyeva hoti. Atiharitvā ghare nikkhipatīti taṁ vīthiṁ muñcitvā",
  "tika-vin01t23:32_6": "ṭhite aññasmiṁ ghare nikkhipati. Purato vā pacchato vā hatthapāseti gharassa hatthapāsaṁ sandhāya vadati.",
  "tika-vin01t23:33_0": "Nivesanādīsu parikkhittatāya ekūpacāratā, aparikkhittatāya nānūpacāratā ca veditabbāti",
  "tika-vin01t23:33_1": "dassento “etenevupāyenā”tiādimāha. Nivesanādīni gāmato bahi sanniviṭṭhāni gahitānīti",
  "tika-vin01t23:33_2": "veditabbaṁ. Antogāme ṭhitānañhi gāmaggahaṇena gahitattā gāmaparihāroyevāti. Sabbatthāpīti",
  "tika-vin01t23:33_3": "gāmādīsu ajjhokāsapariyantesu pannarasasu. Parikkhepādivasenāti ettha ādi-saddena",
  "tika-vin01t23:33_4": "aparikkhepasseva gahaṇaṁ veditabbaṁ, na ekakulādīnampi.",
  "tika-vin01t23:34": "480-487.Ovarako nāma gabbhassa abbhantare añño gabbhotipi vadanti. Muṇḍacchadanapāsādoti candikaṅgaṇayutto pāsādo.",
  "tika-vin01t23:35_0": "489.Satthoti jaṅghasattho sakaṭasattho vā. Pariyādiyitvāti vinivijjhitvā. Vuttamevatthaṁ",
  "tika-vin01t23:35_1": "vibhāveti “antopaviṭṭhena…pe… ṭhito hotī”ti. Tattha antopaviṭṭhenāti gāmassa nadiyā",
  "tika-vin01t23:35_2": "vā antopaviṭṭhena. Nadīparihāro ca labbhatīti ettha “visuṁ nadīparihārassa avuttattā",
  "tika-vin01t23:35_3": "gāmādīhi aññattha viya cīvarahatthapāsoyeva nadīparihāro”ti tīsupi gaṇṭhipadesu vuttaṁ.",
  "tika-vin01t23:35_4": "Vihārasīmanti avippavāsasīmaṁ sandhāyāha. Vihāraṁ gantvā vasitabbanti antosīmāya",
  "tika-vin01t23:35_5": "yattha katthaci vasitabbaṁ. Satthasamīpeyevāti idaṁ yathāvuttaabbhantaraparicchedavasena",
  "tika-vin01t23:35_6": "vuttaṁ. Pāḷiyaṁ nānākulassasattho hoti, satthe cīvaraṁ nikkhipitvā hatthapāsā na",
  "tika-vin01t23:35_7": "vijahitabbanti ettha hatthapāso nāma satthassa hatthapāsoti veditabbaṁ.",
  "tika-vin01t23:36_0": "490.Ekakulassa khetteti aparikkhittaṁ sandhāya vadati. Yasmā “nānākulassa parikkhitte",
  "tika-vin01t23:36_1": "khette cīvaraṁ nikkhipitvā khettadvāramūle vā tassa hatthapāse vā vatthabba”nti vuttaṁ,",
  "tika-vin01t23:36_2": "tasmā dvāramūlato aññattha antokhettepi vasantena cīvaraṁ hatthapāse katvāyeva vasitabbaṁ.",
  "tika-vin01t23:37_0": "491-494.“Vihāro nāma saparikkhitto vā aparikkhitto vā sakalo āvāso”ti vadanti. Yasmiṁ",
  "tika-vin01t23:37_1": "vihāreti ettha pana ekaṁ gehameva vuttaṁ. Ekakulanānākulasantakatā cettha kārāpakānaṁ",
  "tika-vin01t23:37_2": "vasena veditabbā. Chāyāya phuṭṭhokāsassa anto evāti yadā mahāvīthiyaṁ ujukameva gacchantaṁ",
  "tika-vin01t23:37_3": "sūriyamaṇḍalaṁ majjhanhikaṁ pāpuṇāti, tadā yaṁ okāsaṁ chāyā pharati, taṁ sandhāya",
  "tika-vin01t23:37_4": "vuttaṁ. Agamanapatheti yaṁ tadaheva gantvā puna āgantuṁ sakkā na hoti, tādisaṁ sandhāya vuttaṁ.",
  "tika-vin01t23:38_0": "495.Nadiṁ otaratīti hatthapāsaṁ muñcitvā otarati. Na āpajjatīti paribhogapaccayā",
  "tika-vin01t23:38_1": "dukkaṭaṁ nāpajjati. Tenāha “so hī”tiādi. Aparibhogārahattāti imināva nissaggiyacīvaraṁ",
  "tika-vin01t23:38_2": "anissajjetvā paribhuñjantassa dukkaṭaṁ acittakanti siddhaṁ. Ekaṁ pārupitvā ekaṁ aṁsakūṭe",
  "tika-vin01t23:38_3": "ṭhapetvā gantabbanti idaṁ bahūnaṁ sañcāraṭṭhāne evaṁ akatvā gamanaṁ na sāruppanti",
  "tika-vin01t23:38_4": "katvā vuttaṁ. Bahigāme ṭhapetvā…pe… vinayakammaṁ kātabbanti vuttattā adhiṭṭhāne viya",
  "tika-vin01t23:38_5": "parammukhā ṭhitampi nissaggiyaṁ cīvaraṁ nissajjituṁ nissaṭṭhacīvarañca dātuṁ vaṭṭatīti veditabbaṁ.",
  "tika-vin01t23:39_0": "Gamane saussāhattā “nissayo pana na paṭippassambhatī”ti vuttaṁ. Muhuttaṁ sayitvā…pe…",
  "tika-vin01t23:39_1": "nissayo ca paṭippassambhatīti ettha “ussāhe apariccattepi gamanassa upacchinnattā",
  "tika-vin01t23:39_2": "puna uṭṭhāya saussāhaṁ gacchantānampi antarā aruṇe uṭṭhite nissayo paṭippassambhatiyevā”ti",
  "tika-vin01t23:39_3": "vadanti. Parato muhuttaṁ ṭhatvāti etthāpi eseva nayo. Aññamaññassa vacanaṁ aggahetvā",
  "tika-vin01t23:39_4": "gatāti ettha sace evaṁ gacchantā “purāruṇā aññamaññaṁ passissāmā”ti ussāhaṁ vināva",
  "tika-vin01t23:39_5": "gatā honti, aruṇuggamane nissayapaṭippassaddhi na vattabbā paṭhamataraṁyeva paṭippassambhanato.",
  "tika-vin01t23:39_6": "Atha “purāruṇā passissāmā”ti saussāhāva gacchanti, nissayapaṭippassaddhiyeva na vattabbā.",
  "tika-vin01t23:39_7": "Evañca sati “saha aruṇuggamanā nissayo paṭippassambhatī”ti kasmā vuttaṁ? Vuccate",
  "tika-vin01t23:39_8": "– saussahattā paṭhamataraṁ paṭippassaddhi na vuttā. Satipi ca ussāhabhāve ekato gamanassa",
  "tika-vin01t23:39_9": "upacchinnattā “muhuttaṁ ṭhatvā”ti ettha viya saha aruṇuggamanā paṭippassaddhiyeva vuttā.",
  "tika-vin01t23:40_0": "Antosīmāyaṁ gāmanti avippavāsasīmāsammutiyā pacchā patiṭṭhāpitagāmaṁ sandhāya vadati",
  "tika-vin01t23:40_1": "gāmaṁ anto katvā avippavāsasīmāsammutiyā abhāvato. Neva cīvarāni nissaggiyāni hontīti",
  "tika-vin01t23:40_2": "avippavāsasīmābhāvato vuttaṁ, na nissayo paṭippassambhatīti saussāhabhāvato. Antarāmaggeyeva",
  "tika-vin01t23:40_3": "ca nesaṁ aruṇaṁ uggacchatīti dhammaṁ sutvā āgacchantānaṁ aruṇaṁ uggacchati. Assatiyā",
  "tika-vin01t23:40_4": "gacchatīti assatiyā attano cīvaraṁ apaccuddharitvā therassa cīvaraṁ apaccuddharāpetvā",
  "tika-vin01t23:40_5": "gacchati. Evaṁ gate tasmiṁ pacchā therena saritvā paṭipajjitabbavidhiṁ dasseti “attano",
  "tika-vin01t23:40_6": "cīvaraṁ paccuddharitvā daharassa cīvaraṁ vissāsena gahetvā ṭhapetabba”nti. Gantvā",
  "tika-vin01t23:40_7": "vattabboti āgatakiccaṁ niṭṭhapetvā vihāraṁ gatena paṭipajjitabbavidhiṁ dasseti. Anadhiṭṭhitacīvaratā,",
  "tika-vin01t23:40_8": "anatthatakathinatā, aladdhasammutitā, rattivippavāsoti imānettha cattāri aṅgāni.",
  "tika-vin01t23:41": "Udositasikkhāpadavaṇṇanā niṭṭhitā.",
  "tika-vin01t23:42": "3. Tatiyakathinasikkhāpadavaṇṇanā",
  "tika-vin01t23:43_0": "497-499. Tatiye pāḷiyaṁ cīvarapaccāsā nikkhipitunti ettha cīvarapaccāsāya satiyā",
  "tika-vin01t23:43_1": "nikkhipitunti evamattho gahetabbo. Bhaṇḍikābaddhāni bhaṇḍikabaddhānītipi paṭhanti,",
  "tika-vin01t23:43_2": "bhaṇḍikaṁ katvā baddhānīti attho. Niṭṭhitacīvarasmiṁ bhikkhunāti ettha purimasikkhāpade",
  "tika-vin01t23:43_3": "viya sāmivaseneva karaṇavacanassa attho veditabbo.",
  "tika-vin01t23:44_0": "500. Anatthate kathine cīvaramāse bhikkhuno uppannacīvaraṁ anadhiṭṭhitaṁ avikappitaṁ",
  "tika-vin01t23:44_1": "tasmiṁ māse ṭhapetuṁ vaṭṭatīti āha “ekaṁ pacchimakattikamāsaṁ ṭhapetvā”ti. Keci pana",
  "tika-vin01t23:44_2": "“kālepi ādissa dinnaṁ, etaṁ akālacīvaranti vacanato anatthate kathine pacchimakattikamāsasaṅkhāte",
  "tika-vin01t23:44_3": "cīvaramāse uppannacīvarassapi paccāsācīvare asati dasāhaparihāroyeva, tato paraṁ",
  "tika-vin01t23:44_4": "ṭhapetuṁ na vaṭṭatī”ti vadanti, taṁ aṭṭhakathāya na sameti. Tathā hi accekacīvarasikkhāpadaṭṭhakathāyaṁ",
  "tika-vin01t23:44_5": "“pavāraṇamāsassa juṇhapakkhapañcamiyaṁ uppannassa accekacīvarassa anatthate kathine",
  "tika-vin01t23:44_6": "ekādasadivasādhiko māso, atthate kathine ekādasadivasādhikā pañca māsā parihāro”ti",
  "tika-vin01t23:44_7": "vuttaṁ. Tameva ca parihāraṁ sandhāya “chaṭṭhito paṭṭhāya pana uppannaṁ anaccekacīvarampi",
  "tika-vin01t23:44_8": "paccuddharitvā ṭhapitacīvarampi etaṁ parihāraṁ labhatiyevā”ti vuttaṁ. Tasmā cīvaramāse",
  "tika-vin01t23:44_9": "dasāhato parampi anadhiṭṭhitaṁ avikappitampi ṭhapetuṁ vaṭṭati.",
  "tika-vin01t23:45_0": "Yadi evaṁ “kālepi ādissa dinnaṁ, etaṁ akālacīvara”nti idaṁ kasmā vuttanti ce? Akālacīvarasāmaññato",
  "tika-vin01t23:45_1": "atthuddhāravasena vuttaṁ paṭhamāniyate sotassa raho viya. Ekādasamāse sattamāse ca",
  "tika-vin01t23:45_2": "uppannañhi cīvaraṁ vutthavassehi sesehi ca sammukhībhūtehi bhājetuṁ labbhatīti akālacīvaraṁ",
  "tika-vin01t23:45_3": "nāma jātaṁ. Kāle pana “saṅghassa idaṁ akālacīvaraṁ dammī”ti anuddisitvā “saṅghassa",
  "tika-vin01t23:45_4": "dammī”ti dinnaṁ vutthavassehiyeva bhājetabbaṁ, na aññehīti kālacīvaranti vuccati.",
  "tika-vin01t23:45_5": "Ādissa dinnaṁ pana sammukhībhūtehi sabbehiyeva bhājetabbanti akālacīvaraṁ, tasmā",
  "tika-vin01t23:45_6": "kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato",
  "tika-vin01t23:45_7": "“kālepi ādissa dinnaṁ, etaṁ akālacīvara”nti atthuddhāravasena vuttaṁ. Yadi evaṁ “ekapuggalassa",
  "tika-vin01t23:45_8": "vā idaṁ tuyhaṁ dammīti dinna”nti kasmā vuttaṁ. Na hi puggalassa ādissa dinnaṁ kenaci",
  "tika-vin01t23:45_9": "bhājanīyaṁ hotīti? Nāyaṁ virodho ādissa vacanasāmaññato labbhamānamatthaṁ dassetuṁ tathā vuttattā.",
  "tika-vin01t23:46_0": "Evaṁ pana avatvāti “tato ce uttari”nti imassa “māsaparamato uttari”nti padabhājanaṁ",
  "tika-vin01t23:46_1": "avatvā. Tāva uppannaṁ paccāsācīvaranti paccattavacanaṁ “attano gatikaṁ karotī”ti",
  "tika-vin01t23:46_2": "karaṇakiriyāya kattubhāvato. Antarā uppannañhi paccāsācīvaraṁ māsaparamaṁ mūlacīvaraṁ",
  "tika-vin01t23:46_3": "ṭhapetuṁ adatvā attano dasāhaparamatāya eva paricchindatīti attano gatikaṁ karoti.",
  "tika-vin01t23:46_4": "Tato uddhaṁ mūlacīvaranti ettha pana mūlacīvaranti paccattavacanaṁ. Vīsatimadivasato",
  "tika-vin01t23:46_5": "uddhañhi uppannaṁ paccāsācīvaraṁ dasāhaparamaṁ gantuṁ adatvā mūlacīvaraṁ attanā saddhiṁ",
  "tika-vin01t23:46_6": "karaṇasambandhatāmattena sakakālavasena paricchindatīti attano gatikaṁ karoti. Paccāsācīvare",
  "tika-vin01t23:46_7": "pana labhitvā visuṁ ṭhapentassa dasāhaṁ anatikkante natthi tappaccayā āpatti. Pāḷiyaṁ",
  "tika-vin01t23:46_8": "dasāhā kāretabbanti ettha dasāhāti karaṇatthe nissakkavacanaṁ, dasāhenāti attho.",
  "tika-vin01t23:46_9": "Pañcāhuppannetiādiṁ rassaṁ katvāpi paṭhanti. Ekavīse uppanne…pe… navāhā kāretabbantiādi",
  "tika-vin01t23:46_10": "paccāsācīvarassa uppannadivasaṁ ṭhapetvā vuttaṁ.",
  "tika-vin01t23:47_0": "Aññaṁ paccāsācīvaraṁ…pe… kāretabbanti idaṁ satiyā eva paccāsāya vuttanti veditabbaṁ.",
  "tika-vin01t23:47_1": "Sace pana “ito paṭṭhāya cīvaraṁ na labhissāmī”ti paccāsā upacchinnā, mūlacīvarampi",
  "tika-vin01t23:47_2": "dasāhaṁ ce sampattaṁ, tadaheva adhiṭṭhātabbaṁ. Paccāsācīvarampi parikkhāracoḷaṁ adhiṭṭhātabbanti",
  "tika-vin01t23:47_3": "paṭhamataraṁ uppannaṁ visabhāgapaccāsācīvaraṁ sandhāya vadati. Aññamaññanti aññaṁ",
  "tika-vin01t23:47_4": "aññaṁ, ayameva vā pāṭho. Aṅgaṁ panettha paṭhamakathine vuttasadisameva. Kevalañhi",
  "tika-vin01t23:47_5": "tattha dasāhātikkamo, idha māsātikkamoti ayaṁ viseso.",
  "tika-vin01t23:48": "Tatiyakathinasikkhāpadavaṇṇanā niṭṭhitā.",
  "tika-vin01t23:49": "4. Purāṇacīvarasikkhāpadavaṇṇanā",
  "tika-vin01t23:50_0": "503. Catutthe bhattavissagganti pāḷipadassa bhattakiccanti attho veditabbo, “bhattasaṁvidhāna”ntipi",
  "tika-vin01t23:50_1": "keci. Tattha nāma tvanti imassapi so nāma tvanti attho veditabbo, “tāya nāma tva”nti keci.",
  "tika-vin01t23:51_0": "505. Pitā ca mātā ca pitaro, pitūnaṁ pitaro pitāmahā, tesaṁyeva yugo pitāmahayugo,",
  "tika-vin01t23:51_1": "tasmā yāva sattamā pitāmahayugā pitāmahadvandāti evamettha attho daṭṭhabbo. Evañhi",
  "tika-vin01t23:51_2": "pitāmahaggahaṇeneva mātāmahopi gahitoti. “Yāva sattamā pitāmahayugā”ti vacanato heṭṭhā",
  "tika-vin01t23:51_3": "ca uddhañca aṭṭhamayugo ñāti nāma na hoti. Desanāmukhameva cetanti pitāmahayugāti",
  "tika-vin01t23:51_4": "pitāmaha-ggahaṇaṁ desanāmukhaṁ pitāmahīmātāmahīādīnampi adhippetattā. Pitu mātā pitāmahī.",
  "tika-vin01t23:51_5": "Mātu pitā mātāmaho. Mātu mātā mātāmahī. Ettha kiñcāpi pañcasatasākiyānīnaṁ vasena",
  "tika-vin01t23:51_6": "bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī",
  "tika-vin01t23:51_7": "labbhati, tathāpi pakatiniyāmeneva dassetuṁ “bhikkhunī nāma ubhatosaṅghe upasampannā”ti",
  "tika-vin01t23:51_8": "vuttaṁ. “Kappaṁ katvāti vacanato dinnakappameva pācittiyaṁ janetī”ti vadanti. “Purāṇacīvaraṁ",
  "tika-vin01t23:51_9": "nāma sakiṁ nivatthampi sakiṁ pārutampī”ti idaṁ nidassanamattanti āha “antamaso paribhogasīsenā”tiādi.",
  "tika-vin01t23:51_10": "“Kāyena phusitvā paribhogoyeva paribhogo nāmā”ti kurundiyaṁ adhippāyo.",
  "tika-vin01t23:52_0": "506.Kāyavikāraṁ katvāti idaṁ yāva “orato ṭhapetī”ti padaṁ, tāva sabbapadesu sambandhitabbaṁ.",
  "tika-vin01t23:52_1": "Yathā sā “dhovāpetukāmo aya”nti jānāti, evaṁ kāyavikāraṁ katvāti attho. “Kāyavikāraṁ",
  "tika-vin01t23:52_2": "katvā”ti vacanato kāyavācāhi kañci vikāraṁ akatvā hatthena hatthe dentassapi anāpatti.",
  "tika-vin01t23:52_3": "Antodvādasahatthe okāseti idaṁ visesanaṁ yathāsambhavaṁ yojetabbaṁ. Tathā hi hatthena",
  "tika-vin01t23:52_4": "hatthe dentassa pādamūle ca ṭhapetvā dentassa “antodvādasahatthe okāse”ti idaṁ vattabbanti",
  "tika-vin01t23:52_5": "natthi aññathā asambhavato. Sati hi sambhave byabhicāre ca visesanaṁ sātthakaṁ hoti.",
  "tika-vin01t23:52_6": "Upari “khipatī”tiādīni pana sandhāya idaṁ visesanaṁ vuttaṁ, tasmā antodvādasahatthe",
  "tika-vin01t23:52_7": "okāse ṭhatvā upari khipantassa aññassa hatthe pesentassa ca āpatti. Upacāraṁ pana",
  "tika-vin01t23:52_8": "muñcitvā kāyavācāhi vikāraṁ katvā āṇāpentassapi anāpatti. Upacāreti antodvādasahatthameva",
  "tika-vin01t23:52_9": "okāsaṁ vadati. Upacāraṁ muñcitvāti dvādasahatthūpacāraṁ muñcitvā.",
  "tika-vin01t23:53_0": "Ekena vatthunāti paṭhamaṁ katvā niṭṭhāpitaṁ sandhāya vuttaṁ. Rajane anāpattīti rajanaṁ",
  "tika-vin01t23:53_1": "paccāsīsantassapi “dhovitvā ānehī”ti vuttattā anāpatti anāṇattiyā katattā. “Avuttā",
  "tika-vin01t23:53_2": "dhovatī”ti iminā “avuttā rajati, avuttā ākoṭetī”ti idampi vuttameva hotīti āha –",
  "tika-vin01t23:53_3": "“avuttā dhovatīti iminā lakkhaṇena anāpattī”ti. Sambahulā āpattiyo āpajjatīti pācittiyena",
  "tika-vin01t23:53_4": "saddhiṁ dve dukkaṭāni āpajjati. Yathāvatthukamevāti nissaggiyamevāti attho. Pañca",
  "tika-vin01t23:53_5": "satāni parimāṇametāsanti pañcasatā.",
  "tika-vin01t23:54_0": "507.Cīvaraṁdhovāti…pe… āṇāpentassāti ettha tāya dhovanaṁ paccāsīsantassapi anāpatti.",
  "tika-vin01t23:54_1": "Purāṇacīvaratā, upacāre ṭhatvā aññātikāya bhikkhuniyā āṇāpanaṁ, tassā dhovanādīni",
  "tika-vin01t23:54_2": "cāti imānettha tīṇi aṅgāni.",
  "tika-vin01t23:55": "Purāṇacīvarasikkhāpadavaṇṇanā niṭṭhitā.",
  "tika-vin01t23:56": "5. Cīvarapaṭiggahaṇasikkhāpadavaṇṇanā",
  "tika-vin01t23:57_0": "508. Pañcame apaññatte sikkhāpadeti gaṇamhā ohīyanasikkhāpade apaññatte. Vihāravāranti",
  "tika-vin01t23:57_1": "vihārapaṭijagganavāraṁ. Koṭṭhāsasampattīti sakalā aṅgapaccaṅgasampatti. Sabbapariyantanti",
  "tika-vin01t23:57_2": "chaṭṭhassa aññacīvarassa abhāvā pañcannaṁ cīvarānaṁ ekamekaṁ sabbesaṁ pariyantanti",
  "tika-vin01t23:57_3": "sabbapariyantaṁ. Antaravāsakādīsu hi pañcasu ekamekaṁ aññassa chaṭṭhassa abhāvā pañcannaṁ",
  "tika-vin01t23:57_4": "antameva hoti. Athavā pañcasu cīvaresu ekamekaṁ attano aññassa dutiyassa abhāvā antameva",
  "tika-vin01t23:57_5": "hotīti sabbameva pariyantanti sabbapariyantaṁ, sabbaso vā pariyantanti sabbapariyantaṁ.",
  "tika-vin01t23:57_6": "Tenāha – “aññaṁ…pe… natthī”ti. Yathā tassa manoratho na pūratīti “sarīrapāripūriṁ",
  "tika-vin01t23:57_7": "passissāmī”ti tassa uppanno manoratho yathā na pūrati. Evaṁ hatthataleyeva dassetvāti",
  "tika-vin01t23:57_8": "sarīraṁ adassetvāva dātabbacīvaraṁ hatthatale “handā”ti dassetvā.",
  "tika-vin01t23:58_0": "510.Vihatthatāyāti vihatahatthatāya, agaṇatāya appaccayatāya appaṭisaraṇatāyāti vuttaṁ",
  "tika-vin01t23:58_1": "hoti. Samabhitunnattāti pīḷitattā. Parivattetabbaṁ parivattaṁ, parivattameva pārivattakaṁ,",
  "tika-vin01t23:58_2": "parivattetvā dīyamānanti attho.",
  "tika-vin01t23:59_0": "512.Upacāreti dvādasahatthūpacāraṁ sandhāya vadati. Upacāraṁ vā muñcitvā khipantīti",
  "tika-vin01t23:59_1": "dvādasahatthaṁ muñcitvā orato ṭhapenti, na purimasikkhāpade viya dvādasahatthabbhantareyevāti",
  "tika-vin01t23:59_2": "adhippāyo. Aññatra pārivattakāti yaṁ antamaso harītakakhaṇḍampi datvā vā dassāmīti",
  "tika-vin01t23:59_3": "ābhogaṁ katvā vā pārivattakaṁ gaṇhāti, taṁ ṭhapetvā. Acittakabhāvena na sametīti",
  "tika-vin01t23:59_4": "yathā aññātikāya ñātikasaññissa vematikassa ca gaṇhato acittakattā āpatti, evamidhāpi",
  "tika-vin01t23:59_5": "“bhikkhuniyā santakaṁ ida”nti ajānitvā gaṇhatopi āpattiyevāti adhippāyo. Vassāvāsikaṁ",
  "tika-vin01t23:59_6": "detīti puggalikaṁ katvā deti. Paṁsukūlaṁ attano atthāya ṭhapitabhāvaṁ jānitvā gaṇhantenapi",
  "tika-vin01t23:59_7": "aññassa santakaṁ gahitaṁ nāma na hotīti āha – “sace pana saṅkārakūṭādīsū”tiādi. Asāmikañhi",
  "tika-vin01t23:59_8": "paṁsukūlanti vuccati. Paṁsukūlaṁ adhiṭṭhahitvāti “asāmikaṁ ida”nti saññaṁ uppādetvā.",
  "tika-vin01t23:59_9": "Evaṁ pana paṁsukūlasaññaṁ anuppādetvā gaṇhituṁ na vaṭṭati.",
  "tika-vin01t23:60": "513.Aññātikāya aññātikasaññīti tikapācittiyanti ettha iti-saddo ādiattho. Tīṇi parimāṇamassāti tikaṁ, tikañca taṁ pācittiyañcāti tikapācittiyaṁ, tīṇi pācittiyānīti attho.",
  "tika-vin01t23:61_0": "514.Pattatthavikādiṁ yaṁkiñcīti anadhiṭṭhānupagaṁ sandhāya vadati. “Cīvaraṁ nāma",
  "tika-vin01t23:61_1": "channaṁ cīvarānaṁ aññataraṁ cīvaraṁ vikappanupagaṁ pacchima”nti hi vuttattā adhiṭṭhānupagaṁ",
  "tika-vin01t23:61_2": "yaṁkiñci na vaṭṭati. Tenevāha – “vikappanupagapacchimacīvarappamāṇa”ntiādi. Yasmā",
  "tika-vin01t23:61_3": "bhisicchavi mahantāpi senāsanasaṅgahitattā cīvarasaṅkhyaṁ na gacchatīti neva adhiṭṭhānupagā",
  "tika-vin01t23:61_4": "na vikappanupagā ca, tasmā anadhiṭṭhānupagasāmaññato vuttaṁ. Sacepi mañcappamāṇā",
  "tika-vin01t23:61_5": "bhisicchavi hoti, vaṭṭatiyevāti. Ko pana vādo pattatthavikādīsūti mahatiyāpi tāva",
  "tika-vin01t23:61_6": "bhisicchaviyā anadhiṭṭhānupagattā anāpatti, tato khuddakataresu anadhiṭṭhānupagesu",
  "tika-vin01t23:61_7": "pattatthavikādīsu kimeva vattabbanti adhippāyo. Paṭiggahaṇaṁ kiriyā, aparivattanaṁ",
  "tika-vin01t23:61_8": "akiriyā. Vikappanupagacīvaratā, pārivattakābhāvo, aññātikāya hatthato gahaṇanti imānettha tīṇi aṅgāni.",
  "tika-vin01t23:62": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin01t23:63": "6. Aññātakaviññattisikkhāpadavaṇṇanā",
  "tika-vin01t23:64_0": "515. Chaṭṭhe patikiṭṭhoti nihīno, lāmakoti attho. Lolajātikoti lolasabhāvo. Paṭuyeva",
  "tika-vin01t23:64_1": "paṭṭo. Tenāha “cheko”tiādi. Kismiṁ viyāti ettha “kismiṁ viyā”ti nipātavasena samānatthaṁ",
  "tika-vin01t23:64_2": "“kiṁsu viyā”ti nipātapadanti āha “kiṁsu viyā”ti, kiṁ viyāti attho, dukkhaṁ viyāti",
  "tika-vin01t23:64_3": "adhippāyo. Tenāha “kileso viyā”tiādi. Dhammavasena upacāravasena nimantanā dhammanimantanāti",
  "tika-vin01t23:64_4": "pāḷipadassa attho veditabbo. Sace pana “vadeyyātha, bhante, yenattho”ti idaṁ saccameva",
  "tika-vin01t23:64_5": "vuttaṁ siyā, pavāritoyeva hoti. Yasmā pana pavāretvāpi adātukāmo appavāritaṭṭhāneyeva",
  "tika-vin01t23:64_6": "tiṭṭhati, tasmā bhagavā pavāritāpavāritabhāvaṁ avicāretvā “ñātako te, upananda, aññātako”ti",
  "tika-vin01t23:64_7": "ñātakaaññātakabhāvaṁyeva vicāresi. Musiṁsūti vilumpiṁsu.",
  "tika-vin01t23:65_0": "517.Anupubbakathāti anupubbena vinicchayakathā. Sesaparikkhārānaṁ saddhivihārikehi",
  "tika-vin01t23:65_1": "gahitattā nivāsanapārupanamattameva avasiṭṭhanti āha “nivāsanapārupanamattaṁyeva",
  "tika-vin01t23:65_2": "haritvā”ti. Saddhivihārikānaṁ tāva āgamanassa vā anāgamanassa vā ajānanatāya vuttaṁ",
  "tika-vin01t23:65_3": "“therehi neva tāva…pe… bhañjitabba”nti. Paresampi atthāya labhantīti attano cīvaraṁ",
  "tika-vin01t23:65_4": "dadamānā sayaṁ sākhābhaṅgena paṭicchādentīti tesaṁ atthāyapi bhañjituṁ labhanti.",
  "tika-vin01t23:65_5": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi",
  "tika-vin01t23:65_6": "anuññātāyeva hotīti āha – “neva bhūtagāmapātabyatāya pācittiyaṁ hotī”ti. Na tesaṁ",
  "tika-vin01t23:65_7": "dhāraṇe dukkaṭanti tesaṁ titthiyaddhajānaṁ dhāraṇepi dukkaṭaṁ natthi.",
  "tika-vin01t23:66_0": "Yāni ca nesaṁ vatthāni dentīti sambandho. Therānaṁ sayameva dinnattā vuttaṁ “acchinnacīvaraṭṭhāne",
  "tika-vin01t23:66_1": "ṭhitattā”ti. Yadi laddhiṁ gaṇhāti, titthiyapakkantako nāma hoti, tasmā vuttaṁ “laddhiṁ",
  "tika-vin01t23:66_2": "aggahetvā”ti. “No ce hoti saṅghassa vihāracīvaraṁ vā…pe… āpatti dukkaṭassā”ti iminā",
  "tika-vin01t23:66_3": "antarāmagge paviṭṭhavihārato nikkhamitvā aññattha attano abhirucitaṭṭhānaṁ gacchantassa",
  "tika-vin01t23:66_4": "dukkaṭaṁ vuttaṁ. Iminā ca “yaṁ āvāsaṁ paṭhamaṁ upagacchatī”ti vuttaṁ antarāmagge",
  "tika-vin01t23:66_5": "ṭhitavihārampi sace naggo hutvā gacchati, dukkaṭamevāti veditabbaṁ. Yadi evaṁ tattha",
  "tika-vin01t23:66_6": "kasmā na vuttanti ce? Anokāsattā. Tattha hi “anujānāmi, bhikkhave, acchinnacīvarassa",
  "tika-vin01t23:66_7": "vā…pe… cīvaraṁ viññāpetu”nti iminā sambandhena saṅghikampi cīvaraṁ nivāsetuṁ pārupituñca",
  "tika-vin01t23:66_8": "anujānanto “yaṁ āvāsaṁ paṭhamaṁ…pe… gahetvā pārupitu”nti āha, tasmā tattha anokāsattā dukkaṭaṁ na vuttaṁ.",
  "tika-vin01t23:67_0": "Vihāracīvaranti senāsanacīvaraṁ. Cimilikāhīti paṭapilotikāhi. Tassa uparīti bhūmattharaṇassa",
  "tika-vin01t23:67_1": "upari. Videsagatenāti aññaṁ cīvaraṁ alabhitvā videsagatena. Ekasmiṁ…pe… ṭhapetabbanti",
  "tika-vin01t23:67_2": "ettha “lesena gahetvā agatattā ṭhapentena ca saṅghikaparibhogeneva ṭhapitattā aññasmiṁ",
  "tika-vin01t23:67_3": "senāsane niyamitampi aññattha ṭhapetuṁ vaṭṭatī”ti vadanti. Paribhogenevāti aññaṁ",
  "tika-vin01t23:67_4": "cīvaraṁ alabhitvā paribhuñjanena.",
  "tika-vin01t23:68_0": "519-521.Paribhogajiṇṇanti yathā tena cīvarena sarīraṁ paṭicchādetuṁ na sakkā, evaṁ",
  "tika-vin01t23:68_1": "jiṇṇaṁ. Kappiyavohārenāti kayavikkayāpattito mocanatthaṁ vuttaṁ. “Viññāpentassā”ti",
  "tika-vin01t23:68_2": "imasseva atthaṁ vibhāveti “cetāpentassa parivattāpentassā”ti. Attano dhanena hi viññāpanaṁ",
  "tika-vin01t23:68_3": "nāma parivattanamevāti adhippāyo. Saṅghavasena pavāritānaṁ viññāpane vattaṁ dasseti",
  "tika-vin01t23:68_4": "“pamāṇameva vaṭṭatī”ti. Saṅghavasena hi pavārite sabbesaṁ sādhāraṇattā adhikaṁ viññāpetuṁ",
  "tika-vin01t23:68_5": "na vaṭṭati. Yaṁ yaṁ pavāretīti yaṁ yaṁ cīvarādiṁ dassāmīti pavāreti. Viññāpanakiccaṁ",
  "tika-vin01t23:68_6": "natthīti vinā viññattiyā dīyamānattā viññāpetvā kiṁ karissatīti adhippāyo. Aññassatthāyāti",
  "tika-vin01t23:68_7": "etthāpi “ñātakānaṁ pavāritāna”nti idaṁ anuvattatiyevāti āha “attano ñātakapavārite”tiādi.",
  "tika-vin01t23:68_8": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin01t23:69": "Aññātakaviññattisikkhāpadavaṇṇanā niṭṭhitā.",
  "tika-vin01t23:70": "7. Tatuttarisikkhāpadavaṇṇanā",
  "tika-vin01t23:71": "522. Sattame pāḷiyaṁ paggāhikasālanti dussavāṇijakānaṁ āpaṇaṁ. “Paggāhitasāla”ntipi paṭhanti.",
  "tika-vin01t23:72_0": "523-524.Abhītiupasaggoti tassa visesatthābhāvaṁ dasseti. Tenāha “haritunti attho”ti.",
  "tika-vin01t23:72_1": "Vara-saddassa icchāyaṁ vattamānattā āha “icchāpeyyā”ti. Daṭṭhu khematoti ettha gāthābandhavasena",
  "tika-vin01t23:72_2": "anunāsikalopo daṭṭhabbo. Saantaranti antaravāsakasahitaṁ. Uttaranti uttarāsaṅgaṁ.",
  "tika-vin01t23:72_3": "Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi",
  "tika-vin01t23:72_4": "cīvarāni assāti acchinnasabbacīvaro, tenāti attho. Yassa hi acchindanasamaye tīṇi",
  "tika-vin01t23:72_5": "cīvarāni sannihitāni honti, tāni sabbāni acchinnānīti so “acchinnasabbacīvaro”ti",
  "tika-vin01t23:72_6": "vuccati. Teneva “acchinnasabbacīvarena ticīvarakenā”ti vuttaṁ. Ticīvarakenāti hi",
  "tika-vin01t23:72_7": "acchindanasamaye ticīvarassa sannihitabhāvaṁ sandhāya vuttaṁ, na pana vinayatecīvarikabhāvaṁ",
  "tika-vin01t23:72_8": "dhutaṅgatecīvarikabhāvaṁ vā sandhāya. Evaṁ paṭipajjitabbanti “santaruttaraparamaṁ",
  "tika-vin01t23:72_9": "tena bhikkhunā tato cīvaraṁ sāditabba”nti vuttavidhinā paṭipajjitabbaṁ. Aññenāti",
  "tika-vin01t23:72_10": "acchinnaasabbacīvarena. Yassa tīsu cīvaresu ekaṁ vā dve vā cīvarāni acchinnāni honti,",
  "tika-vin01t23:72_11": "tenāti attho. Aññathāpīti “santaruttaraparama”nti vuttavidhānato aññathāpi. Yassa",
  "tika-vin01t23:72_12": "hi tīsu dve cīvarāni acchinnāni honti, ekaṁ sāditabbaṁ. Ekasmiṁ acchinne na sāditabbanti",
  "tika-vin01t23:72_13": "na tassa santaruttaraparamasādiyanaṁ sambhavati, ayameva ca attho padabhājanena vibhāvito.",
  "tika-vin01t23:72_14": "Tenāha “taṁ vibhāgaṁ dassetu”nti.",
  "tika-vin01t23:73_0": "Keci pana “ticīvarakenāti vuttattā ticīvaraṁ parikkhāracoḷavasena adhiṭṭhahitvā paribhuñjato",
  "tika-vin01t23:73_1": "tasmiṁ naṭṭhe bahūnipi gahetuṁ labhatī”ti vadanti, taṁ na gahetabbaṁ. Padabhājanassa",
  "tika-vin01t23:73_2": "hi adhippāyaṁ dassentena yasmā pana “acchinnasabbacīvarena…pe… taṁ vibhāgaṁ dassetu”nti",
  "tika-vin01t23:73_3": "vuttaṁ, padabhājane ca na tādiso attho upalabbhati, tasmā taṁ na gahetabbameva. Yampi",
  "tika-vin01t23:73_4": "mātikāṭṭhakathāyaṁ vuttaṁ “yassa adhiṭṭhitacīvarassa tīṇi naṭṭhānī”ti, tatthāpi adhiṭṭhitaggahaṇaṁ",
  "tika-vin01t23:73_5": "sarūpakathanamattanti gahetabbaṁ, na pana ticīvarādhiṭṭhānena adhiṭṭhitacīvarassevāti",
  "tika-vin01t23:73_6": "evamattho gahetabbo pāḷiyaṁ aṭṭhakathāyañca tathā atthassa asambhavato. Na hi ticīvarādhiṭṭhānena",
  "tika-vin01t23:73_7": "adhiṭṭhitacīvarasseva idaṁ sikkhāpadaṁ paññattanti sakkā viññātuṁ. Purimasikkhāpadena",
  "tika-vin01t23:73_8": "hi acchinnacīvarassa aññātakaviññattiyā anuññātattā pamāṇaṁ ajānitvā viññāpanavatthusmiṁ",
  "tika-vin01t23:73_9": "pamāṇato sādiyanaṁ anujānantena bhagavatā idaṁ sikkhāpadaṁ paññattaṁ, tasmā “parikkhāracoḷikassa",
  "tika-vin01t23:73_10": "bahumpi sādituṁ vaṭṭatī”ti ayamattho neva pāḷiyā sameti, na ca bhagavato adhippāyaṁ anulometi.",
  "tika-vin01t23:74_0": "Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṁ",
  "tika-vin01t23:74_1": "aññattha ṭhitaṁ atthi, tadātassa cīvarassa alabbhanīyabhāvato tenapi sādituṁ vaṭṭatīti",
  "tika-vin01t23:74_2": "veditabbaṁ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena",
  "tika-vin01t23:74_3": "vā tatiyassa alābhena vā carati. “Dve naṭṭhānī”ti adhikārattā vuttaṁ “dve sāditabbānī”ti.",
  "tika-vin01t23:74_4": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhesu ekaṁ sādiyantena",
  "tika-vin01t23:74_5": "samo bhavissati ubhinnampi santaruttaraparamatāya avaṭṭhānato. Yassa ekaṁyeva hotīti",
  "tika-vin01t23:74_6": "aññena kenaci kāraṇena vinaṭṭhasesacīvaraṁ sandhāya vuttaṁ.",
  "tika-vin01t23:75_0": "526. “Sesakaṁ tuyheva hotūti dentī”ti vuttattā “pamāṇayuttaṁ gaṇhissāma, sesakaṁ",
  "tika-vin01t23:75_1": "āharissāmā”ti vatvā gahetvā gamanasamayepi “sesakampi tumhākaññeva hotū”ti vadanti,",
  "tika-vin01t23:75_2": "laddhakappiyameva. Pavāritānanti acchinnakālato pubbeyeva pavāritānaṁ. Pāḷiyā na",
  "tika-vin01t23:75_3": "sametīti santaruttaraparamato uttari sādiyane anāpattidassanatthaṁ “anāpatti ñātakānaṁ",
  "tika-vin01t23:75_4": "pavāritāna”nti vuttattā na sameti. Santaruttaraparamaṁ sādiyantassa hi āpattippasaṅgoyeva",
  "tika-vin01t23:75_5": "natthi, sati ca sikkhāpadena āpattippasaṅge anāpatti yuttā dassetunti adhippāyo.",
  "tika-vin01t23:75_6": "Keci pana “pamāṇameva vaṭṭatīti idaṁ sallekhadassanatthaṁ vutta”nti vadanti.",
  "tika-vin01t23:76_0": "Yasmā panidaṁ…pe… na vuttanti etthāyamadhippāyo – “aññassatthāyā”ti vuccamāne aññesaṁ",
  "tika-vin01t23:76_1": "atthāya pamāṇaṁ atikkamitvāpi gaṇhituṁ vaṭṭatīti āpajjati, tañca aññassatthāya viññāpanavatthusmiṁ",
  "tika-vin01t23:76_2": "paññattattā vatthunā saṁsandiyamānaṁ na sameti. Na hi yaṁ vatthuṁ nissāya sikkhāpadaṁ",
  "tika-vin01t23:76_3": "paññattaṁ, tasmiṁyeva anāpattivacanaṁ yuttanti. Gaṇṭhipadesu pana tīsupi “imassa",
  "tika-vin01t23:76_4": "sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṁ",
  "tika-vin01t23:76_5": "okāsoyeva natthi, tasmā na vutta”nti kathitaṁ. Idha “aññassatthāyā”ti avuttattā aññesaṁ",
  "tika-vin01t23:76_6": "atthāya ñātakapavāritesu adhikaṁ viññāpentassa āpattīti ce? Na, tattha purimasikkhāpadeneva",
  "tika-vin01t23:76_7": "anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti",
  "tika-vin01t23:76_8": "imānettha cattāri aṅgāni.",
  "tika-vin01t23:77": "Tatuttarisikkhāpadavaṇṇanā niṭṭhitā.",
  "tika-vin01t23:78": "8. Paṭhamaupakkhaṭasikkhāpadavaṇṇanā",
  "tika-vin01t23:79": "527. Aṭṭhame api mayyāti pāṭhepi soyevattho. Ayyāti pana bahuvacanena āmantanaṁ kataṁ.",
  "tika-vin01t23:80_0": "528-529.Apadissāti “itthannāmassa bhikkhuno dassāmī”ti evaṁ apadisitvā. Paccayaṁ",
  "tika-vin01t23:80_1": "katvāti kāraṇaṁ katvā. Uddissāti ettha yo kattāti “uddissā”ti iminā vuttauddisanakiriyāya",
  "tika-vin01t23:80_2": "yo kattā. Cīvaraṁ cetāpenti parivattenti etenāti cīvaracetāpannaṁ. Na-kārāgamaṁ katvā",
  "tika-vin01t23:80_3": "cīvaracetāpannanti vuttaṁ, “cīvaracetāpana”ntipi paṭhanti. Pacuravohāravasenāti yebhuyyavohāravasena.",
  "tika-vin01t23:80_4": "Yebhuyyavasena hi gharasāmikaṁ daṭṭhukāmā tassa gharaṁ gacchantīti tatheva bahulaṁ",
  "tika-vin01t23:80_5": "vohāro. Byañjanamattamevāti attho netabbo natthīti adhippāyo.",
  "tika-vin01t23:81_0": "531.Samakepi pana anāpattīti yadagghanakaṁ so dātukāmo hoti, tadagghanake anāpatti",
  "tika-vin01t23:81_1": "mūlaṁ vaḍḍhetvā adhikavidhānaṁ anāpannattā. Ettha ca “dātukāmomhī”ti attano santike",
  "tika-vin01t23:81_2": "avuttepi dātukāmataṁ sutvā yadagghanakaṁ so dātukāmo hoti, tadagghanakaṁ āharāpetuṁ",
  "tika-vin01t23:81_3": "vaṭṭati. Agghavaḍḍhanakañhi idaṁ sikkhāpadanti ettha agghavaḍḍhanaṁ etassa atthīti",
  "tika-vin01t23:81_4": "agghavaḍḍhanakaṁ, agghavaḍḍhanaṁ sandhāya idaṁ sikkhāpadaṁ paññattanti adhippāyo.",
  "tika-vin01t23:81_5": "Cīvaraṁ dehīti saṅghāṭiādīsu yaṁkiñci cīvaraṁ sandhāya vadati. Cīvare bhiyyokamyatā,",
  "tika-vin01t23:81_6": "aññātakaviññatti, tāya ca paṭilābhoti imānettha tīṇi aṅgāni.",
  "tika-vin01t23:82": "Paṭhamaupakkhaṭasikkhāpadavaṇṇanā niṭṭhitā.",
  "tika-vin01t23:83": "532. Dutiyaupakkhaṭe vattabbaṁ natthi.",
  "tika-vin01t23:84": "10. Rājasikkhāpadavaṇṇanā",
  "tika-vin01t23:85_0": "537-539. Rājasikkhāpade pana “ajjaṇho”ti pāṭhe “ajjuṇho”tipi paṭhanti. Bhogoti bhuñjitabbo.",
  "tika-vin01t23:85_1": "Yaṁ vuttaṁ mātikāṭṭhakathāyaṁ “iminā cīvaracetāpannena cīvaraṁ cetāpetvā itthannāmaṁ",
  "tika-vin01t23:85_2": "bhikkhuṁ cīvarena acchādehīti idaṁ āgamanasuddhiṁ dassetuṁ vuttaṁ. Sace hi ‘idaṁ",
  "tika-vin01t23:85_3": "itthannāmassa bhikkhuno dehī’ti peseyya, āgamanassa asuddhattā akappiyavatthuṁ ārabbha",
  "tika-vin01t23:85_4": "bhikkhunā kappiyakārakopi niddisitabbo na bhaveyyā”ti, tattha āgamanassa suddhiyā",
  "tika-vin01t23:85_5": "vā asuddhiyā vā visesappayojanaṁ na dissati. Satipi hi āgamanassa asuddhabhāve dūto",
  "tika-vin01t23:85_6": "attano kusalatāya kappiyavohārena vadati, “kappiyakārako na niddisitabbo”ti idaṁ",
  "tika-vin01t23:85_7": "natthi, na ca dūtena kappiyavohāravasena vutte dāyakena idaṁ kathaṁ pesitanti īdisī",
  "tika-vin01t23:85_8": "vicāraṇā upalabbhati, avicāretvā ca taṁ na sakkā jānituṁ, yadi pana āgamanassa asuddhattā",
  "tika-vin01t23:85_9": "kappiyakārako niddisitabbo na bhaveyya, cīvarānaṁ atthāya dūtassa hatthe akappiyavatthusmiṁ",
  "tika-vin01t23:85_10": "pesite sabbattha dāyakena kathaṁ pesitanti pucchitvāva kappiyakārako niddisitabbo",
  "tika-vin01t23:85_11": "bhaveyya. Tasmā asatipi āgamanasuddhiyaṁ sace so dūto attano kusalatāya kappiyavohāravasena",
  "tika-vin01t23:85_12": "vadati, dūtasseva vacanaṁ gahetabbaṁ. Yadi hi āgamanasuddhiyevettha pamāṇaṁ, mūlasāmikena",
  "tika-vin01t23:85_13": "kappiyavohāravasena pesitassa dūtassa akappiyavohāravasena vadatopi kappiyakārako",
  "tika-vin01t23:85_14": "niddisitabbo bhaveyya, tasmā sabbattha dūtavacanameva pamāṇanti gahetabbaṁ.",
  "tika-vin01t23:86_0": "Iminā cīvaracetāpannenātiādinā pana imamatthaṁ dasseti – kappiya vasena āgatampi",
  "tika-vin01t23:86_1": "cīvaramūlaṁ īdisena dūtavacanena akappiyaṁ hoti, tasmā taṁ paṭikkhipitabbanti. Tenevāha",
  "tika-vin01t23:86_2": "– “tena bhikkhunā so dūto evamassa vacanīyo”tiādi. Suvaṇṇaṁ, rajataṁ, kahāpaṇo, māsakoti",
  "tika-vin01t23:86_3": "imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṁ,",
  "tika-vin01t23:86_4": "lohitaṅko, masāragallaṁ, satta dhaññāni, dāsidāsaṁ, khettaṁ, vatthu, pupphārāmaphalārāmādayoti",
  "tika-vin01t23:86_5": "imāni dukkaṭavatthūni ca attano vā cetiyasaṅghagaṇapuggalānaṁ vā atthāya sampaṭicchituṁ",
  "tika-vin01t23:86_6": "na vaṭṭanti, tasmā taṁ sādituṁ na vaṭṭatīti dassanatthaṁ “na kho mayaṁ, āvuso, cīvaracetāpannaṁ",
  "tika-vin01t23:86_7": "paṭiggaṇhāmā”ti vuttaṁ, “cīvarañca kho mayaṁ paṭiggaṇhāmā”ti idaṁ pana attānaṁ uddissa",
  "tika-vin01t23:86_8": "ābhatattā vattuṁ vaṭṭati, tasmā vuttaṁ. “Veyyāvaccakaro niddisitabbo”ti idaṁ “atthi",
  "tika-vin01t23:86_9": "panāyasmato koci veyyāvaccakaro”ti kappiyavacanena vuttattā anuññātaṁ. Sace pana",
  "tika-vin01t23:86_10": "dūto “ko imaṁ gaṇhātī”ti vā “kassa demī”ti vā vadati, na niddisitabbo. “Ārāmiko vā",
  "tika-vin01t23:86_11": "upāsako vā”ti idaṁ sāruppatāya vuttaṁ, ṭhapetvā pana pañca sahadhammike yo koci kappiyakārako",
  "tika-vin01t23:86_12": "vaṭṭati. “Eso kho, āvuso, bhikkhūnaṁ veyyāvaccakaro”ti idaṁ bhikkhussa kappiyavacanadassanatthaṁ",
  "tika-vin01t23:86_13": "vuttaṁ. Evameva hi vattabbaṁ, “etassa dehī”tiādi na vattabbaṁ. So vā cetāpessati",
  "tika-vin01t23:86_14": "vāti ettha eko vā-saddo padapūraṇo, “saññatto so mayā”tiādi pana dūtena evaṁ ārociteyeva",
  "tika-vin01t23:86_15": "taṁ codetuṁ vaṭṭati, nevāssa hatthe datvā gatamattakāraṇenāti dassanatthaṁ vuttaṁ.",
  "tika-vin01t23:87_0": "Etānihi vacanāni…pe… na vattabboti ettha “evaṁ vadanto paṭikkhittassa katattā vattabhede",
  "tika-vin01t23:87_1": "dukkaṭaṁ āpajjati, codanā pana hotiyevā”ti mahāgaṇṭhipade majjhimagaṇṭhipade ca vuttaṁ.",
  "tika-vin01t23:87_2": "Uddiṭṭhacodanāparicchedaṁ dassetvāti “dutiyampi vattabbo”tiādinā dassetvā. Pucchiyamānoti",
  "tika-vin01t23:87_3": "ettha pucchiyamānenāti attho gahetabboti āha “karaṇatthe paccattavacana”nti. Āgatakāraṇaṁ",
  "tika-vin01t23:87_4": "bhañjatīti āgatakāraṇaṁ vināseti.",
  "tika-vin01t23:88_0": "Ettha keci vadanti “āgatakāraṇaṁ nāma cīvaraggahaṇaṁ, taṁ bhañjatīti vuttattā puna",
  "tika-vin01t23:88_1": "taṁ cīvaraṁ yena kenaci ākārena gahetuṁ na vaṭṭatī”ti. Keci pana “āgatakāraṇaṁ nāma",
  "tika-vin01t23:88_2": "kāyavācāhi codanā, taṁ bhañjatīti vuttattā puna taṁ yena kenaci ākārena codetuṁ na",
  "tika-vin01t23:88_3": "labhati. Sace sayameva deti, mūlasāmiko vā dāpeti, gahetuṁ vaṭṭatī”ti vadanti. Apare",
  "tika-vin01t23:88_4": "pana “āgatakāraṇaṁ nāma ṭhānaṁ, taṁ bhañjatīti vuttattā yathā ‘attho me, āvuso, cīvarenā’ti",
  "tika-vin01t23:88_5": "ekāya codanāya dve ṭhānāni bhañjati, evamidhāpi sace āsane nisīdati, ekāya nisajjāya",
  "tika-vin01t23:88_6": "dve ṭhānāni bhañjati. Āmisaṁ ce paṭiggaṇhāti, ekena paṭiggahaṇena dve ṭhānāni bhañjati.",
  "tika-vin01t23:88_7": "Dhammaṁ ce bhāsati, dhammadesanāsikkhāpade vuttaparicchedāya ekāya vācāya dve ṭhānāni",
  "tika-vin01t23:88_8": "bhañjatī”ti vadanti. Imesaṁ pana sabbesampi vādaṁ “ayutta”nti paṭikkhipitvā tīsupi",
  "tika-vin01t23:88_9": "gaṇṭhipadesu idaṁ vuttaṁ “āgatakāraṇaṁ nāma ṭhānameva, tasmā ‘na kattabba’nti vāritassa",
  "tika-vin01t23:88_10": "katattā nisajjādīsu katesu chasu ṭhānesu ekaṁ ṭhānaṁ bhañjatī”ti.",
  "tika-vin01t23:89_0": "Tatratatra ṭhāne tiṭṭhatīti idaṁ codakassa ṭhitaṭṭhānato apakkamma tatra tatra uddissa",
  "tika-vin01t23:89_1": "ṭhānaṁyeva sandhāya vuttaṁ. “Sāmaṁ vā gantabbaṁ, dūto vā pāhetabbo”ti idaṁ sabhāvato",
  "tika-vin01t23:89_2": "codetuṁ anicchantenapi kātabbamevāti vadanti. Mukhaṁ vivaritvā sayameva kappiyakārakattaṁ",
  "tika-vin01t23:89_3": "upagatoti mukhavevaṭikakappiyakārako. Avicāretukāmatāyāti imasmiṁ pakkhe “natthamhākaṁ",
  "tika-vin01t23:89_4": "kappiyakārako”ti idaṁ “tādisaṁ karonto kappiyakārako natthī”ti iminā adhippāyena vuttaṁ.",
  "tika-vin01t23:90_0": "“Meṇḍakasikkhāpade vuttanayena paṭipajjitabba”nti vatvā idāni taṁ meṇḍakasikkhāpadaṁ",
  "tika-vin01t23:90_1": "dassento “vuttañheta”ntiādimāha. Idameva hi “santi, bhikkhave, saddhā pasannā”tiādivacanaṁ",
  "tika-vin01t23:90_2": "bhesajjakkhandhake meṇḍakavatthusmiṁ vuttattā “meṇḍakasikkhāpada”nti vuttaṁ. Tattha",
  "tika-vin01t23:90_3": "hi meṇḍakena nāma seṭṭhinā –",
  "tika-vin01t23:91": "“Santi, bhante, maggā kantārā appodakā appabhakkhā, na sukarā apātheyyena gantuṁ, sādhu, bhante, bhagavā bhikkhūnaṁ pātheyyaṁ anujānātū”ti –",
  "tika-vin01t23:92": "Yācitena bhagavatā –",
  "tika-vin01t23:93_0": "“Anujānāmi, bhikkhave, pātheyyaṁ pariyesituṁ. Taṇḍulo taṇḍulatthikena, muggo muggatthikena,",
  "tika-vin01t23:93_1": "māso māsatthikena, loṇaṁ loṇatthikena, guḷo guḷatthikena, telaṁ telatthikena, sappi sappitthikenā”ti –",
  "tika-vin01t23:94": "Vatvā idaṁ vuttaṁ –",
  "tika-vin01t23:95_0": "“Santi, bhikkhave, manussā saddhā pasannā, te kappiyakārakānaṁ hatthe hiraññaṁ upanikkhipanti",
  "tika-vin01t23:95_1": "‘iminā ayyassa yaṁ kappiyaṁ, taṁ dethā’ti. Anujānāmi, bhikkhave, yaṁ tato kappiyaṁ,",
  "tika-vin01t23:95_2": "taṁ sādituṁ, na tvevāhaṁ bhikkhave kenaci pariyāyena jātarūparajataṁ sāditabbaṁ pariyesitabbanti vadāmī”ti.",
  "tika-vin01t23:96_0": "Hiraññaṁupanikkhipantīti etthāpi bhikkhussa ārocanaṁ atthiyevāti gahetabbaṁ. Aññathā",
  "tika-vin01t23:96_1": "aniddiṭṭhakappiyakārakattaṁ bhajatīti na codetabbo siyā. Yadi mūlaṁ sandhāya codeti,",
  "tika-vin01t23:96_2": "taṁ sāditameva siyāti āha “mūlaṁ asādiyantenā”ti.",
  "tika-vin01t23:97_0": "“Aññātakaappavāritesu viya paṭipajjitabbanti idaṁ attanā codanāṭhānañca na kātabbanti",
  "tika-vin01t23:97_1": "dassanatthaṁ vuttaṁ. Aññaṁ pana kappiyakārakaṁ pesetvā lokacārittavasena anuyuñjitvāpi",
  "tika-vin01t23:97_2": "kappiyavatthuṁ āharāpetuṁ vaṭṭati attānaṁ uddissa nikkhittassa attano santakattā”ti",
  "tika-vin01t23:97_3": "keci vadanti, taṁ aṭṭhakathāyaṁ “aññātakaappavāritesu viya paṭipajjitabbaṁ. Sace",
  "tika-vin01t23:97_4": "sayameva cīvaraṁ ānetvā denti, gahetabbaṁ. No ce, kiñci na vattabbā”ti daḷhaṁ katvā",
  "tika-vin01t23:97_5": "vuttattā na gahetabbanti amhākaṁ khanti. Na hi aññātakaappavāritaṁ sayaṁ aviññāpetvā",
  "tika-vin01t23:97_6": "aññena viññāpetuṁ vaṭṭati, na ca yattha aññaṁ pesetvā āharāpetuṁ vaṭṭati, tattha",
  "tika-vin01t23:97_7": "sayaṁ gantvā na āharāpetabbanti sakkā vatthuṁ. Yadi cettha aññena āharāpetuṁ vaṭṭati,",
  "tika-vin01t23:97_8": "“aññātakaappavāritesu viya paṭipajjitabba”ntiādivacanameva niratthakaṁ siyā. “Dūtenā”ti",
  "tika-vin01t23:97_9": "imassa byabhicāraṁ dasseti “sayaṁ āharitvāpī”ti. Dadantesūti iminā sambandho. Piṇḍapātādīnaṁ",
  "tika-vin01t23:97_10": "atthāyāti iminā pana “cīvaracetāpanna”nti imassa byabhicāraṁ dasseti. “Eseva nayo”ti",
  "tika-vin01t23:97_11": "vuttattā piṇḍapātādīnaṁ atthāya dinnepi ṭhānacodanādi sabbaṁ heṭṭhā vuttanayeneva kātabbaṁ.",
  "tika-vin01t23:98_0": "Paṭiggahaṇepi paribhogepi āpattīti paṭiggahaṇe pācittiyaṁ, paribhoge dukkaṭaṁ. Sveva",
  "tika-vin01t23:98_1": "sāpattikoti dukkaṭāpattiṁ sandhāya vadati. Idañca aṭṭhakathāpamāṇeneva gahetabbaṁ.",
  "tika-vin01t23:98_2": "“Parassa niddosabhāvadassanatthaṁ sveva sāpattiko sadosoti vuttaṁ hotī”tipi vadanti.",
  "tika-vin01t23:98_3": "“Codetīti vuttattā pana āpattiyā codetīti katvā sveva sāpattikoti idaṁ dukkaṭaṁyeva",
  "tika-vin01t23:98_4": "sandhāya vattuṁ yutta”nti tīsupi gaṇṭhipadesu vuttaṁ. Paṭiggahaṇepi paribhogepi āpattiyevāti",
  "tika-vin01t23:98_5": "dukkaṭameva sandhāya vuttaṁ. Taḷākassapi khettasaṅgahitattā tassa paṭiggahaṇepi āpatti",
  "tika-vin01t23:98_6": "vuttā. Cattāro paccaye saṅgho paribhuñjatūti detīti ettha “bhikkhusaṅgho cattāro",
  "tika-vin01t23:98_7": "paccaye paribhuñcatu, taḷākaṁ dammī”ti vā “catupaccayaparibhogatthaṁ taḷākaṁ dammī”ti",
  "tika-vin01t23:98_8": "vā vadati, vaṭṭatiyeva. “Ito taḷākato uppanne cattāro paccaye dammī”ti vutte pana",
  "tika-vin01t23:98_9": "vattabbameva natthi.",
  "tika-vin01t23:99_0": "Amhākaṁ ekaṁ kappiyakārakaṁ ṭhapethāti vutteti idaṁ īdisaṁyeva sandhāya vuttaṁ. Kappiyakkamena",
  "tika-vin01t23:99_1": "sampaṭicchitesu khettataḷākādīsu pana avuttepi kappiyakārakaṁ ṭhapetuṁ labbhatiyeva.",
  "tika-vin01t23:99_2": "Yasmā parasantakaṁ nāsetuṁ bhikkhūnaṁ na vaṭṭati, tasmā “na sassakāle”ti vuttaṁ.",
  "tika-vin01t23:99_3": "“Janapadassa sāmikoti imināva yo taṁ janapadaṁ vicāreti, tenapi acchinditvā dinnaṁ",
  "tika-vin01t23:99_4": "vaṭṭatiyevā”ti vadanti. Udakavāhakanti udakamātikaṁ. Kappiyavohārepīti ettha “vidhānaṁ",
  "tika-vin01t23:99_5": "vakkhāmā”ti pāṭhaseso. Udakavasenāti udakaparibhogatthaṁ. Suddhacittānanti kevalaṁ",
  "tika-vin01t23:99_6": "udakaparibhogatthamevāti adhippāyo. Alajjinā kārāpite vattabbameva natthīti āha “lajjībhikkhunā”ti.",
  "tika-vin01t23:99_7": "Pakatibhāgo nāma imasmiṁ raṭṭhe catuambaṇamattaṁ. Akaṭṭhapubbaṁ navasassaṁ nāma.",
  "tika-vin01t23:99_8": "Aparicchinnabhāgeti “ettake bhūmibhāge ettako bhāgo dātabbo”ti evaṁ aparicchinnabhāge.",
  "tika-vin01t23:100_0": "Rajjuyā vā daṇḍena vāti ettha “pādehipi minituṁ na vaṭṭatī”ti vadanti. Khale vā ṭhatvā",
  "tika-vin01t23:100_1": "rakkhatīti ettha pana thenetvā gaṇhante disvā “mā gaṇhathā”ti nivārento rakkhati",
  "tika-vin01t23:100_2": "nāma. Sace pana avicāretvā kevalaṁ tuṇhībhūtova rakkhaṇatthāya olokento tiṭṭhati,",
  "tika-vin01t23:100_3": "vaṭṭati. Sacepi tasmiṁ tuṇhībhūte corikāya haranti, “mayaṁ bhikkhusaṅghassa ārocessāmā”ti",
  "tika-vin01t23:100_4": "evaṁ vattuṁ vaṭṭatīti vadanti. Nīharāpeti paṭisāmetīti etthāpi “sace pariyāyena vadati,",
  "tika-vin01t23:100_5": "vaṭṭatī”ti vadanti. Apubbassa anuppāditattā aññesaṁ vaṭṭatīti āha “tasseva taṁ akappiya”nti.",
  "tika-vin01t23:101_0": "Nanu ca dubbicāritamattena tasseva taṁ akappiyaṁ, na sabbesaṁ rūpiyasaṁvohāre catutthapatto",
  "tika-vin01t23:101_1": "viya. Vuttañhi tattha “yo pana rūpiyaṁ asampaṭicchitvā ‘therassa pattaṁ kiṇitvā dehī’ti",
  "tika-vin01t23:101_2": "pahitakappiyakārakena saddhiṁ kammārakulaṁ gantvā pattaṁ disvā ‘ime kahāpaṇe gahetvā",
  "tika-vin01t23:101_3": "imaṁ dehī’ti kahāpaṇe dāpetvā gahito, ayaṁ patto etasseva bhikkhuno na vaṭṭati dubbicāritattā,",
  "tika-vin01t23:101_4": "aññesaṁ pana vaṭṭati mūlassa asampaṭicchitattā”ti. Tasmā yaṁ te āharanti, sabbesaṁ",
  "tika-vin01t23:101_5": "akappiyaṁ. Kasmā? Kahāpaṇānaṁ vicāritattāti idaṁ kasmā vuttanti? Ettha keci vadanti",
  "tika-vin01t23:101_6": "“kahāpaṇe sādiyitvā vicāritaṁ sandhāya evaṁ vutta”nti. Saṅghikattā ca nissajjituṁ",
  "tika-vin01t23:101_7": "na sakkā, tasmā sabbesaṁ na kappatīti tesaṁ adhippāyo. Keci pana “asādiyitvāpi kahāpaṇānaṁ",
  "tika-vin01t23:101_8": "vicāritattā rūpiyasaṁvohāro kato hoti, saṅghikattā ca nissajjituṁ na sakkā, tasmā",
  "tika-vin01t23:101_9": "sabbesaṁ na kappatī”ti vadanti. Gaṇṭhipadesu pana tīsupi idaṁ vuttaṁ “catutthapatto",
  "tika-vin01t23:101_10": "gihisantakānaṁyeva kahāpaṇānaṁ vicāritattā aññesaṁ kappati, idha pana saṅghikānaṁ",
  "tika-vin01t23:101_11": "vicāritattā sabbesaṁ na kappatī”ti. Sabbesampi vādo tena tena pariyāyena yujjatiyeva.",
  "tika-vin01t23:102_0": "Catusāladvāreti bhojanasālaṁ sandhāya vuttaṁ. Pariyāyena kathitattāti “gaṇhā”ti avatvā",
  "tika-vin01t23:102_1": "“sīmā gatā”ti pariyāyena kathitattā. Pakatibhūmikaraṇatthaṁ “heṭṭhā gahitaṁ paṁsu”ntiādi",
  "tika-vin01t23:102_2": "vuttaṁ. Dāsaṁ dammīti ettha “manussaṁ dammīti vutte vaṭṭatī”ti vadanti. Kukkuṭasūkarā…pe…",
  "tika-vin01t23:102_3": "vaṭṭatīti ettha kukkuṭasūkaresu dīyamānesu “imehi amhākaṁ attho natthi, sukhaṁ jīvantu,",
  "tika-vin01t23:102_4": "araññe vissajjethā”ti vattuṁ vaṭṭati. “Khettavatthupaṭiggahaṇā paṭivirato hotī”tiādivacanato",
  "tika-vin01t23:102_5": "khettādīnaṁ paṭiggahaṇe ayaṁ sabbo vinicchayo vutto. Kappiyakārakassa bhikkhunā niddiṭṭhabhāvo,",
  "tika-vin01t23:102_6": "dūtena appitatā, tatuttari vāyāmo, tena vāyāmena paṭilābhoti imānettha cattāri aṅgāni.",
  "tika-vin01t23:103": "Rājasikkhāpadavaṇṇanā niṭṭhitā.",
  "tika-vin01t23:104": "Niṭṭhito cīvaravaggo paṭhamo.",
  "tika-vin01t23:105": "2. Kosiyavaggo",
  "tika-vin01t23:106": "1. Kosiyasikkhāpadavaṇṇanā",
  "tika-vin01t23:107_0": "542. Pāḷiyaṁ “kosiyakārake”ti ettha kosaṁ karontīti kosakārakāti laddhavohārānaṁ",
  "tika-vin01t23:107_1": "pāṇakānaṁ kosato nibbattaṁ kosiyaṁ, taṁ karontīti kosiyakārakā, tantavāyā. Saṁhananaṁ",
  "tika-vin01t23:107_2": "saṅghāto, vināsoti attho. Kosiyamissakanti kosiyatantunā missaṁ. “Avāyima”nti vuttattā",
  "tika-vin01t23:107_3": "vāyitvā ce karonti, anāpatti. Anāpatti vitānaṁ vātiādinā vitānādīnaṁ atthāya karaṇepi",
  "tika-vin01t23:107_4": "tenākārena paribhogepi anāpatti vuttā.",
  "tika-vin01t23:108_0": "Evampi missetvā katameva hotīti iminā vātena āharitvā pātitepi acittakattā āpattiyevāti",
  "tika-vin01t23:108_1": "dasseti. Kosiyamissakatā, attano atthāya santhatassa karaṇaṁ kārāpanaṁ, paṭilābho",
  "tika-vin01t23:108_2": "cāti imānettha tīṇi aṅgāni.",
  "tika-vin01t23:109": "Kosiyasikkhāpadavaṇṇanā niṭṭhitā.",
  "tika-vin01t23:110": "547. Suddhakāḷakasikkhāpadaṁ uttānatthameva.",
  "tika-vin01t23:111": "3. Dvebhāgasikkhāpadavaṇṇanā",
  "tika-vin01t23:112_0": "552. Dvebhāgasikkhāpade pana dve bhāgāti ukkaṭṭhaparicchedo kāḷakānaṁ adhikaggahaṇassa",
  "tika-vin01t23:112_1": "paṭikkhepavasena sikkhāpadassa paññattattā. Tatiyaṁ odātānaṁ catutthaṁ gocariyānanti",
  "tika-vin01t23:112_2": "ayaṁ heṭṭhimaparicchedo tesaṁ adhikaggahaṇe paṭikkhepābhāvato, tasmā kāḷakānaṁ bhāgadvayato",
  "tika-vin01t23:112_3": "adhikaṁ na vaṭṭati, sesānaṁ pana vuttappamāṇato adhikampi vaṭṭati. “Kāḷakānaṁyeva",
  "tika-vin01t23:112_4": "ca adhikaggahaṇassa paṭikkhittattā kāḷakānaṁ upaḍḍhaṁ odātānaṁ vā gocariyānaṁ vā",
  "tika-vin01t23:112_5": "upaḍḍhaṁ gahetvāpi kātuṁ vaṭṭatī”ti vadanti, “anāpatti bahutaraṁ odātānaṁ bahutaraṁ",
  "tika-vin01t23:112_6": "gocariyānaṁ ādiyitvā karoti, suddhaṁ odātānaṁ suddhaṁ gocariyānaṁ ādiyitvā karotī”ti",
  "tika-vin01t23:112_7": "iminā taṁ sameti. “Kāḷake odāte ca ṭhapetvā sesā gocariyesuyeva saṅgahaṁ gacchantī”ti",
  "tika-vin01t23:112_8": "vadanti. Dvekoṭṭhāsā kāḷakānanti ettha pana “ekassapi kāḷakalomassa atirekabhāve",
  "tika-vin01t23:112_9": "nissaggiyaṁ hotī”ti mātikāṭṭhakathāyaṁ ttaṁ, taṁ “dhārayitvā dve tulā ādātabbā”ti",
  "tika-vin01t23:112_10": "vacanato tulādhāraṇāya na sameti. Na hi lome gaṇetvā tulādhāraṇā karīyati, atha gaṇetvāva",
  "tika-vin01t23:112_11": "dhārayitabbaṁ siyā, kiṁ tulādhāraṇāya, tasmā evamettha adhippāyo yutto siyā – acittakattā",
  "tika-vin01t23:112_12": "sikkhāpadassa pubbe tulāya dhārayitvā ṭhapitesu ekampi lomaṁ tattha pateyya, nissaggiyanti.",
  "tika-vin01t23:112_13": "Aññathā dubbiññeyyabhāvato dve tulā nādātabbā, ūnakatarāva ādātabbā siyuṁ.",
  "tika-vin01t23:113": "Dvebhāgasikkhāpadavaṇṇanā niṭṭhitā.",
  "tika-vin01t23:114": "4. Chabbassasikkhāpadavaṇṇanā",
  "tika-vin01t23:115_0": "557. Chabbassasikkhāpade pana “yesaṁ no santhate dārakā uhadantipi ummihantipi, yesaṁ",
  "tika-vin01t23:115_1": "no santhatā undūrehipi khajjantī”ti evaṁ pāḷipadānaṁ sambandho veditabbo. Hada karīsossagge,",
  "tika-vin01t23:115_2": "miha secaneti panimassatthaṁ sandhāyāha “vaccampi passāvampi karontī”ti. Pavāraṇāuposathapāṭipadadivasesu",
  "tika-vin01t23:115_3": "santhataṁ karitvā puna chaṭṭhe vasse paripuṇṇe pavāraṇāuposathapāṭipadadivasesu karonto",
  "tika-vin01t23:115_4": "“chabbassāni karotī”ti vuccati. Dutiyadivasato paṭṭhāya karonto pana atirekachabbassāni karoti nāma.",
  "tika-vin01t23:116": "Chabbassasikkhāpadavaṇṇanā niṭṭhitā.",
  "tika-vin01t23:117": "5. Nisīdanasanthatasikkhāpadavaṇṇanā",
  "tika-vin01t23:118_0": "565-6. Nisīdanasanthatasikkhāpade pana paññāyissatīti sace sā katikā manāpā bhavissati,",
  "tika-vin01t23:118_1": "manāpatāya bhikkhusaṅgho sandississati. Sace amanāpā, amanāpatāya sandississatīti",
  "tika-vin01t23:118_2": "adhippāyo, āraññakaṅgādīni tīṇi pāḷiyaṁ padhānaṅgavasena vuttāni, sesānipi te samādiyiṁsuyevāti",
  "tika-vin01t23:118_3": "veditabbaṁ. Tenevāha “santhate catutthacīvarasaññitāyā”ti. Ujjhitvāti vissajjetvā.",
  "tika-vin01t23:119_0": "567. Nisīdanasanthatattā nivāsanapārupanakiccaṁ natthīti āha “sakiṁ nisinnañceva",
  "tika-vin01t23:119_1": "nipannañcā”ti. Vidatthimattanti sugatavidatthiṁ sandhāya vadati. Idañca heṭṭhimaparicchedadassanatthaṁ",
  "tika-vin01t23:119_2": "vuttaṁ. “Vitānādīnaṁyeva atthāya karaṇe anāpattivacanato sace nipajjanatthāya karonti,",
  "tika-vin01t23:119_3": "āpattiyevā”ti tīsupi gaṇṭhipadesu vuttaṁ. Akappiyattā pana “paribhuñjituṁ na vaṭṭatī”ti",
  "tika-vin01t23:119_4": "vuttaṁ. Idañca nisīdanasanthataṁ nāma nisīdanacīvarameva, nāññanti vadanti. Nisīdanasikkhāpadepi",
  "tika-vin01t23:119_5": "nisīdanaṁ nāma sadasaṁ vuccatīti ca aṭṭhakathāyañcassa “santhatasadisaṁ santharitvā",
  "tika-vin01t23:119_6": "ekasmiṁ ante sugatavidatthiyā vidatthimatte padese dvīsu ṭhānesu phāletvā tisso dasā",
  "tika-vin01t23:119_7": "karīyanti, tāhi dasāhi sadasaṁ nāma vuccatī”ti vacanato idhāpi “nisīdanaṁ nāma sadasaṁ",
  "tika-vin01t23:119_8": "vuccatī”ti ca “santhate catutthacīvarasaññitāyā”ti ca vacanato taṁ yuttaṁ viya dissati.",
  "tika-vin01t23:119_9": "Keci pana “nisīdanasanthataṁ eḷakalomāni santharitvā santhataṁ viya karonti, taṁ",
  "tika-vin01t23:119_10": "avāyimaṁ anadhiṭṭhānupagaṁ, nisīdanacīvaraṁ pana channaṁ cīvarānaṁ aññatarena karoti",
  "tika-vin01t23:119_11": "adhiṭṭhānupagaṁ, taṁ karontā ca nantakāni santharitvā santhatasadisaṁ karontī”ti",
  "tika-vin01t23:119_12": "vadanti, vīmaṁsitvā yuttataraṁ gahetabbaṁ.",
  "tika-vin01t23:120": "Nisīdanasanthatasikkhāpadavaṇṇanā niṭṭhitā.",
  "tika-vin01t23:121": "6. Eḷakalomasikkhāpadavaṇṇanā",
  "tika-vin01t23:122_0": "571. Eḷalomasikkhāpade pana āsumbhīti ettha “asumbhī”ti paṭhanti. Kilantāti iminā",
  "tika-vin01t23:122_1": "kilantatāya te onamitvā pātetuṁ na sakkontīti dasseti. Addhānamaggappaṭipannassāti",
  "tika-vin01t23:122_2": "idaṁ vatthumattadīpanavasena pāḷiyaṁ vuttaṁ. Yattha katthaci pana dhammena labhitvā",
  "tika-vin01t23:122_3": "gaṇhituṁ vaṭṭatiyeva. Tiyojanaparamanti ca gahitaṭṭhānato tiyojanappamāṇaṁ desanti",
  "tika-vin01t23:122_4": "evamattho gahetabbo.",
  "tika-vin01t23:123_0": "572.Sahatthāti karaṇatthe nissakkavacananti āha “sahatthenā”ti. Asante hāraketi pāḷiyaṁ",
  "tika-vin01t23:123_1": "bhikkhuno anurūpatādassanatthaṁ vuttaṁ, na pana hārake vijjamāne tiyojanabbhantare",
  "tika-vin01t23:123_2": "sahatthā harantassa āpattidassanatthaṁ. Tiyojanato bahi bahitiyojananti āha “tiyojanato",
  "tika-vin01t23:123_3": "bahi pātetī”ti. Tena haritepi āpattiyevāti saussāhattā anāṇattiyā haṭattā ca. Satipi",
  "tika-vin01t23:123_4": "hi saussāhabhāve āṇattiyā ce harati, anāpatti “aññaṁ harāpetī”ti vacanato. Añño harissatīti",
  "tika-vin01t23:123_5": "adhippāyābhāvato “suddhacittena ṭhapita”nti vuttaṁ. Saussāhattāti tiyojanātikkamane",
  "tika-vin01t23:123_6": "saussāhattā. Idañca “añño harissatī”ti asuddhacittena ṭhapitaṁ sandhāya vuttaṁ, acittakattāti",
  "tika-vin01t23:123_7": "idaṁ pana suddhacittena ṭhapitaṁ sandhāya. Anāpatti pāḷiyā na sametīti “tiyojanaṁ",
  "tika-vin01t23:123_8": "haratī”tiādipāḷiyā, visesato “aññaṁ harāpetī”ti pāḷiyā ca na sameti.",
  "tika-vin01t23:124_0": "Sace sāmikaṁ jānāpetvā ṭhapeti, āṇattiyā harāpeti nāmāti āha “sāmikassa ajānantassevā”ti.",
  "tika-vin01t23:124_1": "Agacchantepīti gamanaṁ upacchinditvā ṭhitayānepi. Heṭṭhā vā gacchantoti bhūmiyaṁ",
  "tika-vin01t23:124_2": "gacchanto. Aññaṁ harāpetīti ettha añña-ggahaṇena sāmaññato tiracchānagatāpi saṅgahitāti",
  "tika-vin01t23:124_3": "āha – “aññaṁ harāpetīti vacanato anāpattī”ti. Suṅkaghāte āpatti hotīti aññaṁ harāpentassa",
  "tika-vin01t23:124_4": "āpatti. Tattha anāpattīti aññavihitassa theyyacittābhāvato anāpatti.",
  "tika-vin01t23:125_0": "575.“Taṁ harantassāti puna tiyojanaṁ harantassā”ti mahāgaṇṭhipade vuttaṁ. Taṁ pana",
  "tika-vin01t23:125_1": "mātikāṭṭhakathāyaṁ aṅgesu “paṭhamappaṭilābho sati iminā vacanena na sameti. “Paṭhamappaṭilābho”ti",
  "tika-vin01t23:125_2": "hi idaṁ dutiyappaṭilābho āpattiyā aṅgaṁ na hotīti dīpeti, tasmā pāḷiyaṁ aṭṭhakathāyañca",
  "tika-vin01t23:125_3": "visesābhāvato acchinnaṁ paṭilabhitvā harantassa puna tiyojanātikkamepi anāpatti vuttāti",
  "tika-vin01t23:125_4": "amhākaṁ khanti. Aññathā acchinnaṁ paṭilabhitvā puna tiyojanaṁ haratīti vadeyya. Vīmaṁsitvā",
  "tika-vin01t23:125_5": "yuttataraṁ gahetabbaṁ. Anāpatti katabhaṇḍanti ettha “kambalakojavādikatabhaṇḍampi.",
  "tika-vin01t23:125_6": "Pakaticīvare laggalomāni āpattiṁ janentiyevā”ti vadanti. Tanukapattatthavikantare",
  "tika-vin01t23:125_7": "aghaṭṭanatthaṁ pakkhipanti. Pakkhittanti kaṇṇacchidde pakkhittaṁ. Nidhānamukhaṁ nāmāti",
  "tika-vin01t23:125_8": "iminā katabhaṇḍasaṅkhyaṁ na gacchatīti dasseti. Eḷakalomānaṁ akatabhaṇḍatā, paṭhamappaṭilābho,",
  "tika-vin01t23:125_9": "attanā ādāya vā aññassa ajānantassa yāne pakkhipitvā vā tiyojanātikkamanaṁ, āharaṇapaccāharaṇaṁ,",
  "tika-vin01t23:125_10": "avāsādhippāyatāti imānettha pañca aṅgāni.",
  "tika-vin01t23:126": "Eḷakalomasikkhāpadavaṇṇanā niṭṭhitā.",
  "tika-vin01t23:127": "576. Eḷakalomadhovāpanasikkhāpadaṁ uttānatthameva.",
  "tika-vin01t23:128": "8. Rūpiyasikkhāpadavaṇṇanā",
  "tika-vin01t23:129_0": "583-584. Rūpiyasikkhāpade pana satthuvaṇṇoti satthunā samānavaṇṇo. Satthuno vaṇṇo",
  "tika-vin01t23:129_1": "satthuvaṇṇo, satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo.",
  "tika-vin01t23:129_2": "Pākatiko nāma etarahi pakatikahāpaṇo. Rukkhaphalabījamayoti tintiṇikādirukkhānaṁ",
  "tika-vin01t23:129_3": "phalabījena kato. Iccetaṁ sabbampīti yathāvuttabhedaṁ sabbampi catubbidhaṁ nissaggiyavatthu",
  "tika-vin01t23:129_4": "hotīti sambandho. Jātarūpamāsakoti suvaṇṇakahāpaṇo.",
  "tika-vin01t23:130_0": "Gaṇheyyāti attano atthāya dīyamānaṁ vā katthaci ṭhitaṁ vā nippariggahaṁ disvā sayaṁ",
  "tika-vin01t23:130_1": "gaṇheyya. “Idaṁ ayyassa hotū”ti evaṁ sammukhā vā “asukasmiṁ nāma ṭhāne mama hiraññasuvaṇṇaṁ",
  "tika-vin01t23:130_2": "atthi, taṁ tuyhaṁ hotū”ti evaṁ parammukhā ṭhitaṁ vā kevalaṁ vācāya vā hatthamuddāya",
  "tika-vin01t23:130_3": "vā “tuyha”nti vatvā pariccattassa kāyavācāhi appaṭikkhipitvā cittena sādiyanaṁ upanikkhittasādiyanaṁ",
  "tika-vin01t23:130_4": "nāma. “Sādiyatī”ti vuttamevatthaṁ vibhāveti “gaṇhitukāmo hotī”ti. “Idaṁ guttaṭṭhāna”nti",
  "tika-vin01t23:130_5": "ācikkhitabbanti paccayaparibhogaṁyeva sandhāya ācikkhitabbaṁ. “Idha nikkhipāhī”ti",
  "tika-vin01t23:130_6": "vutte “uggaṇhāpeyya vā”ti vuttalakkhaṇena nissaggiyaṁ hotīti āha – “idha nikkhipāhīti",
  "tika-vin01t23:130_7": "na vattabba”nti. Parato “imaṁ gaṇhā”ti na vattabbanti etthāpi eseva nayo. Kappiyañca",
  "tika-vin01t23:130_8": "akappiyañca nissāya ṭhitameva hotīti yasmā tato uppannapaccayaparibhogo kappati,",
  "tika-vin01t23:130_9": "tasmā kappiyaṁ nissāya ṭhitaṁ. Yasmā pana dubbicāraṇāya tato uppannapaccayaparibhogopi",
  "tika-vin01t23:130_10": "na kappati, tasmā akappiyaṁ nissāya ṭhitanti veditabbaṁ.",
  "tika-vin01t23:131_0": "Na tena kiñci kappiyabhaṇḍaṁ cetāpitanti ettha cetāpitaṁ ce, natthi paribhogupāyo,",
  "tika-vin01t23:131_1": "tasmā evaṁ vuttaṁ. Akappiyañhi nissaggiyaṁ vatthuṁ uggaṇhitvā taṁ anissajjitvāva",
  "tika-vin01t23:131_2": "cetāpitaṁ kappiyabhaṇḍaṁ saṅghassa nissaṭṭhampi sabbesaṁ na kappati. Keci pana “yasmā",
  "tika-vin01t23:131_3": "nissaggiyaṁ vatthuṁ paṭiggahetvā cetāpitaṁ kappiyabhaṇḍaṁ saṅghassa nissajjāmīti",
  "tika-vin01t23:131_4": "nissaṭṭhaṁ vināva upāyaṁ paribhuñjituṁ vaṭṭati, tasmā ‘na tena kiñci kappiyabhaṇḍaṁ",
  "tika-vin01t23:131_5": "cetāpita’nti vutta”nti vadanti. “Ārāmikānaṁ vā pattabhāganti idaṁ gihīnaṁ hatthagatopi",
  "tika-vin01t23:131_6": "soyeva bhāgoti katvā vuttaṁ. Sace pana tena aññaṁ parivattetvā ārāmikā denti, paribhuñjituṁ",
  "tika-vin01t23:131_7": "vaṭṭatī”ti majjhimagaṇṭhipade cūḷagaṇṭhipade ca vuttaṁ. Tato haritvāti aññesaṁ pattabhāgato",
  "tika-vin01t23:131_8": "haritvā. Kasiṇaparikammanti ālokakasiṇaparikammaṁ. Mañcapīṭhādīni vāti ettha “tato",
  "tika-vin01t23:131_9": "gahitamañcapīṭhādīni parivattetvā aññaṁ ce gahitaṁ, vaṭṭatī”ti vadanti. Chāyāpīti",
  "tika-vin01t23:131_10": "bhojanasālādīnaṁ chāyāpi. Paricchedātikkantāti gehaparicchedaṁ atikkantā, chāyāya",
  "tika-vin01t23:131_11": "gatagataṭṭhānaṁ gehaṁ nāma na hotīti adhippāyo. Maggenapīti ettha “sace añño maggo",
  "tika-vin01t23:131_12": "natthi, maggaṁ adhiṭṭhahitvā gantuṁ vaṭṭatī”ti vadanti. Kītāyāti tena vatthunā kītāya.",
  "tika-vin01t23:131_13": "Upanikkhepaṁ ṭhapetvā saṅgho paccaye paribhuñjatīti sace upāsako “atibahu etaṁ hiraññaṁ,",
  "tika-vin01t23:131_14": "idaṁ, bhante, ajjeva na vināsetabba”nti vatvā sayaṁ upanikkhepaṁ ṭhapeti, aññena",
  "tika-vin01t23:131_15": "vā ṭhapāpeti, etaṁ upanikkhepaṁ ṭhapetvā tato udayaṁ paribhuñjanto saṅgho paccaye",
  "tika-vin01t23:131_16": "paribhuñjati, tena vatthunā gahitattā “akappiya”nti vuttaṁ.",
  "tika-vin01t23:132_0": "585.Patitokāsaṁ asamannāharantena pātetabbanti idaṁ nirapekkhabhāvadassanaparanti",
  "tika-vin01t23:132_1": "veditabbaṁ, tasmā patitaṭṭhāne ñātepissa gūthaṁ chaḍḍentassa viya nirapekkhabhāvoyevettha",
  "tika-vin01t23:132_2": "pamāṇanti veditabbaṁ. Asantasambhāvanāyāti attani avijjamānauttarimanussadhammārocanaṁ",
  "tika-vin01t23:132_3": "sandhāya vuttaṁ. Theyyaparibhogo nāma anarahassa paribhogo. Bhagavatā hi attano sāsane",
  "tika-vin01t23:132_4": "sīlavato paccayā anuññātā, na dussīlassa. Dāyakānampi sīlavato eva pariccāgo, na",
  "tika-vin01t23:132_5": "dussīlassa attano kārānaṁ mahapphalabhāvassa paccāsīsanato. Iti satthārā ananuññātattā",
  "tika-vin01t23:132_6": "dāyakehi ca apariccattattā dussīlassa paribhogo theyyaparibhogo. Iṇavasena paribhogo",
  "tika-vin01t23:132_7": "iṇaparibhogo, paṭiggāhakato dakkhiṇāvisuddhiyā abhāvato iṇaṁ gahetvā paribhogo viyāti",
  "tika-vin01t23:132_8": "attho. Tasmāti “sīlavato”tiādinā vuttamevatthaṁ kāraṇabhāvena paccāmasati. Cīvaraṁ",
  "tika-vin01t23:132_9": "paribhoge paribhogeti kāyato mocetvā mocetvā paribhoge. Purebhatta…pe… pacchimayāmesu",
  "tika-vin01t23:132_10": "paccavekkhitabbanti sambandho. Tathā asakkontena yathāvuttakālavisesavasena ekasmiṁ",
  "tika-vin01t23:132_11": "divase catukkhattuṁ tikkhattuṁ dvikkhattuṁ sakiṁyeva vā paccavekkhitabbaṁ.",
  "tika-vin01t23:133_0": "Sacassaapaccavekkhatova aruṇo uggacchati, iṇaparibhogaṭṭhāne tiṭṭhatīti ettha “hiyyo",
  "tika-vin01t23:133_1": "yaṁ mayā cīvaraṁ paribhuttaṁ, taṁ yāvadeva sītassa paṭighātāya…pe… hirikopīnappaṭicchādanatthaṁ,",
  "tika-vin01t23:133_2": "hiyyo yo mayā piṇḍapāto paribhutto, so neva davāyātiādinā sace atītaparibhogapaccavekkhaṇaṁ",
  "tika-vin01t23:133_3": "na kareyya, iṇaparibhogaṭṭhāne tiṭṭhatī”ti vadanti, vīmaṁsitabbaṁ. Senāsanampi paribhoge",
  "tika-vin01t23:133_4": "paribhogeti pavese pavese. Evaṁ pana asakkontena purebhattādīsu paccavekkhitabbaṁ.",
  "tika-vin01t23:133_5": "Taṁ heṭṭhā vuttanayeneva sakkā viññātunti idha visuṁ na vuttaṁ. Satipaccayatāti satiyā",
  "tika-vin01t23:133_6": "paccayabhāvo, paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin01t23:133_7": "paccavekkhitvāva paṭiggahetabbaṁ paribhuñjitabbañcāti attho. Tenevāha “satiṁ katvā”tiādi.",
  "tika-vin01t23:133_8": "Evaṁ santepīti yadipi dvīsupi ṭhānesu paccavekkhaṇā yuttā, evaṁ santepi. Apare panāhu",
  "tika-vin01t23:133_9": "“satipaccayatāti satibhesajjaparibhogassa paccayabhāve paccayeti attho. Evaṁ santepīti",
  "tika-vin01t23:133_10": "paccaye satipī”ti, taṁ tesaṁ matimattaṁ. Tathā hi paccayasannissitasīlaṁ paccavekkhaṇāya",
  "tika-vin01t23:133_11": "visujjhati, na paccayasabbhāvamattena.",
  "tika-vin01t23:134_0": "Nanu ca “paribhoge karontassa anāpattī”ti iminā pātimokkhasaṁvarasīlaṁ vuttaṁ, tasmā",
  "tika-vin01t23:134_1": "paccayasannissitasīlassa pātimokkhasaṁvarasīlassa ca ko visesoti? Vuccate – purimesu",
  "tika-vin01t23:134_2": "tāva tīsu paccayesu viseso pākaṭoyeva, gilānapaccaye pana yathā vatiṁ katvā rukkhamūle",
  "tika-vin01t23:134_3": "gopite tassa phalānipi rakkhitāniyeva honti, evameva paccavekkhaṇāya paccayasannissitasīle",
  "tika-vin01t23:134_4": "rakkhite tappaṭibaddhaṁ pātimokkhasaṁvarasīlampi nipphannaṁ nāma hoti. Gilānapaccayaṁ",
  "tika-vin01t23:134_5": "apaccavekkhitvā paribhuñjantassa sīlaṁ bhijjamānaṁ pātimokkhasaṁvarasīlameva bhijjati,",
  "tika-vin01t23:134_6": "paccayasannissitasīlaṁ pana pacchābhattapurimayāmādīsu yāva aruṇuggamanā apaccavekkhantasseva",
  "tika-vin01t23:134_7": "bhijjati. Purebhattañhi apaccavekkhitvāpi gilānapaccayaṁ paribhuñjantassa anāpatti,",
  "tika-vin01t23:134_8": "idametesaṁ nānākaraṇaṁ.",
  "tika-vin01t23:135_0": "Evaṁ paccayasannissitasīlassa visuddhiṁ dassetvā teneva pasaṅgena sabbāpi suddhiyo",
  "tika-vin01t23:135_1": "dassetuṁ “catubbidhā hi suddhī”tiādimāha. Tattha sujjhati etāyāti suddhi, yathādhammaṁ",
  "tika-vin01t23:135_2": "desanāva suddhi desanāsuddhi. Vuṭṭhānassapi cettha desanāya eva saṅgaho daṭṭhabbo.",
  "tika-vin01t23:135_3": "Chinnamūlāpattīnaṁ pana abhikkhutāpaṭiññāva desanā. Adhiṭṭhānavisiṭṭho saṁvarova",
  "tika-vin01t23:135_4": "suddhi saṁvarasuddhi. Dhammena samena paccayānaṁ pariyeṭṭhi eva suddhi pariyeṭṭhisuddhi.",
  "tika-vin01t23:135_5": "Catūsu paccayesu vuttavidhinā paccavekkhaṇāva suddhi paccavekkhaṇasuddhi. Esa tāva",
  "tika-vin01t23:135_6": "suddhīsu samāsanayo. Suddhimantesu sīlesu desanā suddhi etassāti desanāsuddhi. Sesesupi",
  "tika-vin01t23:135_7": "eseva nayo. Na puna evaṁ karissāmīti ettha evanti saṁvarabhedaṁ sandhāyāha. Pahāyāti",
  "tika-vin01t23:135_8": "vajjetvā, akatvāti attho. Dātabbaṭṭhena dāyaṁ, taṁ ādiyantīti dāyādā, ananuññātesu",
  "tika-vin01t23:135_9": "sabbena sabbaṁ paribhogābhāvato anuññātesuyeva ca paribhogasabbhāvabhāvato bhikkhūhi",
  "tika-vin01t23:135_10": "paribhuñjitabbapaccayā bhagavato santakā. Dhammadāyādasuttañcettha sādhakanti –",
  "tika-vin01t23:136": "“Dhammadāyādā me, bhikkhave, bhavatha, mā āmisadāyādā. Atthi me tumhesu anukampā, ‘kinti me sāvakā dhammadāyādā bhaveyyuṁ, no āmisadāyādā”’ti –",
  "tika-vin01t23:137": "Evaṁ pavattaṁ dhammadāyādasuttañca ettha etasmiṁ atthe sādhakaṁ.",
  "tika-vin01t23:138_0": "Avītarāgānaṁ taṇhāparavasatāya paccayaparibhoge sāmibhāvo natthi, tadabhāvena vītarāgānaṁ",
  "tika-vin01t23:138_1": "tattha sāmibhāvo yathāruci paribhogasabbhāvato. Tathā hi te paṭikūlampi appaṭikūlākārena",
  "tika-vin01t23:138_2": "appaṭikūlampi paṭikūlākārena tadubhayampi vajjetvā ajjhupekkhanākārena paccaye paribhuñjanti,",
  "tika-vin01t23:138_3": "dāyakānañca manorathaṁ paripūrenti. Tenāha – “te hi taṇhāya dāsabyaṁ atītattā sāmino",
  "tika-vin01t23:138_4": "hutvā paribhuñjantī”ti. Yo panāyaṁ sīlavato paccavekkhitaparibhogo, so iṇaparibhogassa",
  "tika-vin01t23:138_5": "paccanīkattā āṇaṇyaparibhogo nāma hoti. Yathā hi iṇāyiko attano ruciyā icchitadesaṁ",
  "tika-vin01t23:138_6": "gantuṁ na labhati, evaṁ iṇaparibhogayutto lokato nissarituṁ na labhatīti tappaṭipakkhattā",
  "tika-vin01t23:138_7": "sīlavato paccavekkhitaparibhogo āṇaṇyaparibhogoti vuccati, tasmā nippariyāyato catuparibhogavinimutto",
  "tika-vin01t23:138_8": "visuṁyevāyaṁ paribhogoti veditabbo. So idha visuṁ na vutto, dāyajjaparibhogeyeva",
  "tika-vin01t23:138_9": "vā saṅgahaṁ gacchatīti. Sīlavāpi hi imāya sikkhāya samannāgatattā sekkhotveva vuccati.",
  "tika-vin01t23:138_10": "Sabbesanti ariyānaṁ puthujjanānañca.",
  "tika-vin01t23:139_0": "Kathaṁ puthujjanānaṁ ime paribhogā sambhavantīti? Upacāravasena. Yo hi puthujjanassapi",
  "tika-vin01t23:139_1": "sallekhappaṭipattiyaṁ ṭhitassa paccayagedhaṁ pahāya tattha anupalittena cittena paribhogo,",
  "tika-vin01t23:139_2": "so sāmiparibhogo viya hoti. Sīlavato pana paccavekkhitaparibhogo dāyajjaparibhogo",
  "tika-vin01t23:139_3": "viya hoti dāyakānaṁ manorathassa avirādhanato. Teneva vuttaṁ “dāyajjaparibhogeyeva",
  "tika-vin01t23:139_4": "vā saṅgahaṁ gacchatī”ti. Kalyāṇaputhujjanassa paribhoge vattabbameva natthi tassa",
  "tika-vin01t23:139_5": "sekkhasaṅgahato. Sekkhasuttañhetassa atthassa sādhakaṁ.",
  "tika-vin01t23:140_0": "Lajjinā saddhiṁ paribhogo nāma lajjissa santakaṁ gahetvā paribhogo. Alajjinā saddhinti",
  "tika-vin01t23:140_1": "etthāpi eseva nayo. Ādito paṭṭhāya hi alajjī nāma natthīti iminā diṭṭhadiṭṭhesuyeva",
  "tika-vin01t23:140_2": "āsaṅkā na kātabbāti dasseti. Attano bhārabhūtā saddhivihārikādayo. Sopi nivāretabboti",
  "tika-vin01t23:140_3": "yo passati, tena nivāretabbo. Yasmā alajjīparibhogo nāma lajjino vuccati, tasmā āpatti",
  "tika-vin01t23:140_4": "nāma natthi ubhinnampi alajjībhāvato, “alajjīparibhogo”ti idaṁ nāmamattameva na labbhatīti",
  "tika-vin01t23:140_5": "vuttaṁ hoti. “Āpatti pana atthiyevāti vadantī”ti tīsupi gaṇṭhipadesu vuttaṁ.",
  "tika-vin01t23:141_0": "Adhammiyoti anesanādīhi uppanno. Dhammiyoti bhikkhācariyādīhi uppanno. Saṅghasseva",
  "tika-vin01t23:141_1": "detīti bhattaṁ aggahetvā attanā laddhasalākaṁyeva deti. Sace pana lajjī alajjiṁ paggaṇhāti…pe…",
  "tika-vin01t23:141_2": "antaradhāpetīti ettha kevalaṁ paggaṇhitukāmatāya evaṁ kātuṁ na vaṭṭati, dhammassa",
  "tika-vin01t23:141_3": "pana sāsanassa sotūnañca anuggahatthāya vaṭṭatīti veditabbaṁ. Purimanayena “so āpattiyā",
  "tika-vin01t23:141_4": "kāretabbo”ti vuttattā imassa āpattiyevāti vadanti. Uddesaggahaṇādinā dhammassa paribhogo",
  "tika-vin01t23:141_5": "dhammaparibhogo. Dhammānuggahena gaṇhantassa āpattiyā abhāvepi thero tassa alajjibhāvaṁyeva",
  "tika-vin01t23:141_6": "sandhāya “pāpo kirāya”ntiādimāha. Tassa pana santiketi mahārakkhitattherassa santike.",
  "tika-vin01t23:142_0": "586.Rājorodhādayotiādi “idaṁ gaṇhissāmī”ti cetanāmattasambhavato vuttaṁ. Assatiyā",
  "tika-vin01t23:142_1": "dinnanti ettha assatiyā dinnaṁ nāma apariccattaṁ hoti, tasmā dasante baddhakahāpaṇādi",
  "tika-vin01t23:142_2": "assatiyā dinnaṁ bhikkhunā vatthasaññāya paṭiggahitañca, tato neva rūpiyaṁ dinnaṁ,",
  "tika-vin01t23:142_3": "nāpi paṭiggahitañca hotīti ettha āpattidesanākiccaṁ natthi, taṁ pana dāyakānameva",
  "tika-vin01t23:142_4": "paṭidātabbaṁ. Tena akappiyavatthunā te ce dāyakā sappiādīni kiṇitvāna saṅghassa tassa",
  "tika-vin01t23:142_5": "ca bhikkhuno denti, sabbesaṁ kappati dāyakānaṁyeva santakattā. Aṭṭhakathāyaṁ pana",
  "tika-vin01t23:142_6": "puññakāmehi pariccajitvā dinnameva sandhāya “puññakāmā…pe… rūpiye arūpiyasaññī rūpiyaṁ",
  "tika-vin01t23:142_7": "paṭiggaṇhātīti veditabbo”ti vuttaṁ, tasmā pariccajitvā dinnaṁ vatthasaññāya gaṇhatopi",
  "tika-vin01t23:142_8": "nissaggiyameva. Tena yadi te dāyakā no āgantvā gaṇhanti, dāyake pucchitvā attano",
  "tika-vin01t23:142_9": "atthāya ce pariccattaṁ, saṅghe nissajjitvā āpatti desetabbā. Tava coḷakaṁ passāhīhi",
  "tika-vin01t23:142_10": "iminā gihisantakepi “idaṁ gaṇhathā”tiādiakappiyavohārena vidhānaṁ bhikkhuno na kappatīti",
  "tika-vin01t23:142_11": "dīpeti. Ekaparicchedānīti kiriyākiriyabhāvato ekaparicchedāni. Jātarūparajatabhāvo,",
  "tika-vin01t23:142_12": "attuddesikatā, kahāpaṇādīsu aññatarabhāvoti imānettha tīṇi aṅgāni.",
  "tika-vin01t23:143": "Rūpiyasikkhāpadavaṇṇanā niṭṭhitā.",
  "tika-vin01t23:144": "9. Rūpiyasaṁvohārasikkhāpadavaṇṇanā",
  "tika-vin01t23:145_0": "587. Rūpiyasaṁvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva",
  "tika-vin01t23:145_1": "gahitanti āha “jātarūparajataparivattana”nti. Paṭiggahitaparivattaneti sāditarūpiyassa",
  "tika-vin01t23:145_2": "parivattane, asādiyitvā vā kappiyena gāhena paṭiggahitarūpiyaparivattane.",
  "tika-vin01t23:146_0": "589.Ga-kārassa ka-kāraṁ katvā “sīsūpaka”nti likhitaṁ, padabhājane ghanakatanti piṇḍaṁ",
  "tika-vin01t23:146_1": "kataṁ. Satthuvaṇṇotiādīsu “satthuvaṇṇo ca kahāpaṇo ca…pe… ye ca vohāraṁ gacchantī”ti",
  "tika-vin01t23:146_2": "evaṁ sabbattha samuccayo veditabbo. Rūpiye rūpiyasaññīti sakasantakaṁ vadati. Rūpiyaṁ",
  "tika-vin01t23:146_3": "cetāpetīti parasantakaṁ vadati. “Nissaggiyavatthunā dukkaṭavatthuṁ vā kappiyavatthuṁ",
  "tika-vin01t23:146_4": "vā cetāpentassapi eseva nayo”ti idaṁ kasmā vuttaṁ. Na hi “rūpiye rūpiyasaññī arūpiyaṁ",
  "tika-vin01t23:146_5": "cetāpeti, nissaggiyaṁ pācittiya”ntiādittiko pāḷiyaṁ vuttoti āha “yo hī”tiādi. Tassānulomattāti",
  "tika-vin01t23:146_6": "etthāyamadhippāyo – rūpiyasaṁvohāro nāma na kevalaṁ rūpiyena rūpiyaparivattanameva,",
  "tika-vin01t23:146_7": "atha kho “arūpiye rūpiyasaññī rūpiyaṁ cetāpetī”ti vuttattā arūpiyena rūpiyacetāpanampi",
  "tika-vin01t23:146_8": "rūpiyasaṁvohāro nāma hotīti etasmiṁ pakkhepi rūpiye sati rūpiyasaṁvohāroyeva hotīti",
  "tika-vin01t23:146_9": "ayamattho avuttopi viññāyatīti. Arūpiyaṁ nāma dukkaṭavatthukappiyavatthūni. Ekantena",
  "tika-vin01t23:146_10": "rūpiyapakkheti ekena antena rūpiyapakkheti ayaṁ attho gahetabbo. “Ekato rūpiyapakkhe”ti",
  "tika-vin01t23:146_11": "vā pāṭho veditabbo. “Ekarūpiyapakkhe”tipi paṭhanti, tatthāpi ekato rūpiyapakkheti",
  "tika-vin01t23:146_12": "ayamevattho gahetabbo.",
  "tika-vin01t23:147_0": "Kappiyavatthunā kappiyavatthuno kayavikkayepi tāva nissaggiyaṁ hoti, dukkaṭavatthunā",
  "tika-vin01t23:147_1": "dukkaṭavatthuno kayavikkaye kasmā na hotīti andhakaṭṭhakathāya adhippāyo. Idaṁ sikkhāpadaṁ…pe…",
  "tika-vin01t23:147_2": "arūpiyena ca rūpiyacetāpanaṁ sandhāya vuttanti sambandho. Idhāti imasmiṁ rūpiyasaṁvohārasikkhāpade.",
  "tika-vin01t23:147_3": "Tatthāti kayavikkayasikkhāpade. Tenevāti kappiyavatthunāyeva.",
  "tika-vin01t23:148_0": "Puna kappiyabhāvaṁ netuṁ asakkuṇeyyattā “mahāakappiyo nāmā”ti vuttaṁ. “Na sakkā kenaci",
  "tika-vin01t23:148_1": "upāyena kappiyo kātunti idaṁ pañcannaṁyeva sahadhammikānaṁ antare parivattanaṁ sandhāya",
  "tika-vin01t23:148_2": "vuttaṁ, gihīhi pana gahetvā attano santakaṁ katvā dinnaṁ sabbesaṁ kappatī”ti vadanti.",
  "tika-vin01t23:148_3": "“Na sakkā kenaci upāyena kappiyo kātu”nti pana imināva paṭiggahitarūpiyaṁ anissajjitvāva",
  "tika-vin01t23:148_4": "tena cetāpitaṁ kappiyabhaṇḍampi saṅghassa nissaṭṭhaṁ paribhuñjituṁ na vaṭṭatīti siddhaṁ.",
  "tika-vin01t23:149_0": "Ye pana “paṭiggahitarūpiyaṁ anissajjitvāpi tena parivattitaṁ kappiyabhaṇḍaṁ saṅghassa",
  "tika-vin01t23:149_1": "nissaṭṭhaṁ paribhuñjituṁ vaṭṭatī”ti vadanti, tesaṁ “na sakkā kenaci upāyena kappiyo",
  "tika-vin01t23:149_2": "kātu”nti idaṁ na yujjati. Te panettha evaṁ vadanti “yasmā nissajjitabbavatthuṁ anissajjitvāva",
  "tika-vin01t23:149_3": "uparūpari aññaṁ aññaṁyeva kataṁ, tasmā paricchedābhāvato idha nissajjituṁ avatvā",
  "tika-vin01t23:149_4": "‘na sakkā kenaci upāyena kappiyo kātu’nti vuttaṁ, paricchedābhāvatoyeva ‘mūle mūlasāmikānaṁ,",
  "tika-vin01t23:149_5": "patte ca pattasāmikānaṁ dinne kappiyo hotī’ti ca na vutta”nti. Yadi paṭiggahitarūpiyaṁ",
  "tika-vin01t23:149_6": "anissajjitvā cetāpitaṁ kappiyabhaṇḍampi saṅghassa nissaṭṭhaṁ paribhuñjituṁ vaṭṭati,",
  "tika-vin01t23:149_7": "evaṁ sante idhāpi avasānavatthuṁ gahetvā saṅghassa nissaṭṭhaṁ kasmā na vaṭṭati, “yo",
  "tika-vin01t23:149_8": "pana rūpiyaṁ uggaṇhitvā…pe… patte ca pattasāmikānaṁ dinne kappiyo hotī”ti imināpi",
  "tika-vin01t23:149_9": "paṭiggahitarūpiyaṁ anissajjitvā cetāpitaṁ kappiyabhaṇḍampi saṅghassa nissaṭṭhaṁ paribhuñjituṁ",
  "tika-vin01t23:149_10": "na vaṭṭatīti siddhaṁ. Yadi taṁ nissaṭṭhaṁ paribhuñjituṁ vaṭṭeyya, “mūle mūlasāmikānaṁ,",
  "tika-vin01t23:149_11": "patte ca pattasāmikānaṁ dinne kappiyo hotī”ti na vadeyya. Apare panettha evaṁ vadanti",
  "tika-vin01t23:149_12": "“yadi saṅghassa nissaṭṭhaṁ hoti, rūpiyapaṭiggāhakassa na vaṭṭati, tasmā tassapi yathā",
  "tika-vin01t23:149_13": "vaṭṭati, tathā dassanatthaṁ ‘mūle mūlasāmikāna’ntiādi vutta”nti.",
  "tika-vin01t23:150_0": "Dutiyapattasadisoyevāti iminā pañcannampi sahadhammikānaṁ na kappatīti dasseti. Tattha",
  "tika-vin01t23:150_1": "kāraṇamāha “mūlassa sampaṭicchitattā”ti. Atha mūlassa sampaṭicchitattā rūpiyapaṭiggāhakassa",
  "tika-vin01t23:150_2": "tāva akappiyo hotu, sesānaṁ pana kasmā na kappatīti maññamāno pucchati “kasmā sesānaṁ",
  "tika-vin01t23:150_3": "na kappatī”ti. Kāraṇamāha “mūlassa anissaṭṭhattā”ti. Pattassa kappiyabhāvepi sampaṭicchitamūlassa",
  "tika-vin01t23:150_4": "nissajjitabbassa anissaṭṭhattā tena gahitapatto sesānampi na kappati. Yadi hi tena",
  "tika-vin01t23:150_5": "sampaṭicchitamūlaṁ saṅghamajjhe nissaṭṭhaṁ siyā, tena kappiyena kammena ārāmikādīhi",
  "tika-vin01t23:150_6": "gahetvā dinnapatto rūpiyapaṭiggāhakaṁ ṭhapetvā sesānaṁ vaṭṭati. Apare pana “mūlaṁ",
  "tika-vin01t23:150_7": "sampaṭicchitvā gahitapattopi yadi saṅghassa nissaṭṭho, sesānaṁ kappatī”ti vadanti.",
  "tika-vin01t23:150_8": "Evaṁ sante “mūlassa anissaṭṭhattā”ti na vattabbaṁ, “saṅghassa anissaṭṭhattā”ti evameva vattabbaṁ.",
  "tika-vin01t23:151_0": "Dubbicāritattāti iminā rūpiyasaṁvohāro anena katoti dasseti. Aññesaṁ pana vaṭṭatīti",
  "tika-vin01t23:151_1": "yasmānena rūpiyasaṁvohāramattameva kataṁ, na mūlaṁ sampaṭicchitaṁ, tasmā vinayakammavasena",
  "tika-vin01t23:151_2": "saṅghassa nissaṭṭhakālato paṭṭhāya aññesaṁ vaṭṭati. Imasmiṁyeva ca atthe pamāṇaṁ",
  "tika-vin01t23:151_3": "dassento “mahāsumattherassa kirā”tiādimāha. Apare pana “dubbicāritattāti iminā kevalaṁ",
  "tika-vin01t23:151_4": "gihisantakabhāvena ṭhite dubbicāritamattaṁ vuttaṁ, na rūpiyasaṁvohārāpajjanaṁ, tasmā",
  "tika-vin01t23:151_5": "rūpiyasaṁvohārābhāvato so patto nissajjituṁ na sakkāti tassa na kappati, anissaṭṭhopi",
  "tika-vin01t23:151_6": "aññesaṁ kappati. Anissaṭṭhasseva ca aññesaṁ kappiyabhāvadassanatthaṁ ‘mahāsumattherassa",
  "tika-vin01t23:151_7": "kirā’tiādivatthūni udāhaṭāni. Saṅghassa nissajjīti idañca aññesaṁ kappiyattā kevalaṁ",
  "tika-vin01t23:151_8": "saṅghassa pariccattabhāvaṁ sandhāya vuttaṁ, na pana vinayakammavasena saṅghassa nissaṭṭhabhāvaṁ.",
  "tika-vin01t23:151_9": "Imassa ca atthassa sappissa pūretvāti idaṁ vacanaṁ sādhaka”nti vadanti.",
  "tika-vin01t23:152_0": "591. Rūpiyapaṭiggahaṇarūpiyasaṁvohāresu yena ekekameva kataṁ, tena tattha tattha",
  "tika-vin01t23:152_1": "vuttanayeneva nissajjitabbaṁ. Yena pana paṭiggahitarūpiyeneva saṁvohāro kato, tena",
  "tika-vin01t23:152_2": "kathaṁ nissajjitabbanti? Nayidaṁ dukkaraṁ, “ahaṁ, bhante, nānappakārakaṁ rūpiyasaṁvohāraṁ",
  "tika-vin01t23:152_3": "samāpajji”nti evameva nissajjitabbaṁ. “Imasmiṁ sikkhāpadepi ‘arūpiye rūpiyasaññī,",
  "tika-vin01t23:152_4": "āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva",
  "tika-vin01t23:152_5": "idaṁ tikaṁ vutta”nti tīsupi gaṇṭhipadesu vuttaṁ. Keci pana “arūpiyaggahaṇena kappiyavatthudukkaṭavatthūnaṁ",
  "tika-vin01t23:152_6": "saṅgahoti purimapadadvayaṁ kappiyavatthudukkaṭavatthūnaṁ vasena vuttaṁ, avasānapadameva",
  "tika-vin01t23:152_7": "kappiyavatthuvasena vutta”nti vadanti, taṁ na yujjati anāpattimissite avasānattike",
  "tika-vin01t23:152_8": "saññānānattaṁ ṭhapetvā vatthunānattassa abhāvato. Dukkaṭavatthunā pana dukkaṭavatthuno",
  "tika-vin01t23:152_9": "cetāpanaṁ neva idha, na tattha pāḷiyaṁ vuttanti vacanamettha sādhakaṁ. Yaṁ attano",
  "tika-vin01t23:152_10": "dhanena parivattati, tassa vā dhanassa vā rūpiyabhāvo ceva, parivattanañcāti imānettha dve aṅgāni.",
  "tika-vin01t23:153": "Rūpiyasaṁvohārasikkhāpadavaṇṇanā niṭṭhitā.",
  "tika-vin01t23:154": "10. Kayavikkayasikkhāpadavaṇṇanā",
  "tika-vin01t23:155": "593. Kayavikkayasikkhāpade pāḷiyaṁ jānāhīti ettha upadhārehīti attho, suṭṭhu upadhāretvā gaṇha, idaṁ na manāpanti puna dātuṁ na sakkhissasīti adhippāyo.",
  "tika-vin01t23:156_0": "594-595.Kayanti parabhaṇḍassa gahaṇaṁ. Vikkayanti attano bhaṇḍassa dānaṁ. Tenāha",
  "tika-vin01t23:156_1": "“iminā imaṁ dehī”tiādi. Yasmā kayitaṁ nāma parassa hatthato gahitaṁ vuccati, vikkītañca",
  "tika-vin01t23:156_2": "parassa hatthe dinnaṁ, tasmā “kayitañca hoti parabhaṇḍaṁ attano hatthagataṁ karontena,",
  "tika-vin01t23:156_3": "vikkītañca attano bhaṇḍaṁ parahatthagataṁ karontenā”ti vuttaṁ. Yadi evaṁ pāḷiyaṁ",
  "tika-vin01t23:156_4": "parato “kayitañca hoti vikkayitañcā”ti vatvā “attano bhaṇḍaṁ parahatthagataṁ parabhaṇḍaṁ",
  "tika-vin01t23:156_5": "attano hatthagata”nti kasmā vuttanti āha “iminā imantiādivacanānurūpato panā”tiādi.",
  "tika-vin01t23:156_6": "Imināti hi sakasantakaṁ vuttaṁ. Tadanurūpato pāḷiyaṁ paṭhamaṁ attano bhaṇḍaṁ dassitaṁ,",
  "tika-vin01t23:156_7": "na kayavikkayapadānurūpato. Tañhi viparītato parasantakaggahaṇaṁ purakkhatvā ṭhitaṁ.",
  "tika-vin01t23:157_0": "Kāmaṁ sesañātakepi “imaṁ dehī”ti vadato viññatti na hoti, saddhādeyyavinipātanassapi",
  "tika-vin01t23:157_1": "pana abhāvaṁ dassetukāmo “mātaraṁ pana pitaraṁ vā”ti āha. Viññatti na hotīti idaṁ",
  "tika-vin01t23:157_2": "visuṁ viññāpanaṁ sandhāya vuttaṁ. Aññaṁ kiñci avatvā evaṁ vadanto aññātakaṁ viññāpeti",
  "tika-vin01t23:157_3": "nāmāti āha – “aññātakaṁ ‘imaṁ dehī’ti vadato viññattī”ti. Aññaṁ kiñci avatvā “imaṁ",
  "tika-vin01t23:157_4": "gaṇhāhī”ti dinnaṁ aññātakassa dinnaṁ nāma hotīti vuttaṁ “saddhādeyyavinipātana”nti.",
  "tika-vin01t23:157_5": "Tisso āpattiyoti aññātakaviññattisaddhādeyyavinipātanakayavikkayāpattisaṅkhātā tisso āpattiyo.",
  "tika-vin01t23:158_0": "Imaṁ nāma karohīti vadati, vaṭṭatīti ettha bhuttosi, idāni kasmā na karosīti vatthumpi",
  "tika-vin01t23:158_1": "vaṭṭati. “Nissaggiyaṁ pācittiya”nti kiñcāpi satiyeva nissaggiyavatthumhi pācittiyaṁ",
  "tika-vin01t23:158_2": "vuttaṁ, asatipi pana tasmiṁ pācittiyanti idaṁ aṭṭhakathāpamāṇena gahetabbanti dassetuṁ",
  "tika-vin01t23:158_3": "“kiñcāpī”tiādi vuttaṁ. Paribhutteti sappiādiṁ sandhāya vuttaṁ. Yaṁ attano dhanena",
  "tika-vin01t23:158_4": "parivatteti, yena ca parivatteti, tesaṁ kappiyavatthutā, asahadhammikatā, kayavikkayāpajjanañcāti",
  "tika-vin01t23:158_5": "imānettha tīṇi aṅgāni.",
  "tika-vin01t23:159": "Kayavikkayasikkhāpadavaṇṇanā niṭṭhitā.",
  "tika-vin01t23:160": "Niṭṭhito kosiyavaggo dutiyo.",
  "tika-vin01t23:161": "3. Pattavaggo",
  "tika-vin01t23:162": "1. Pattasikkhāpadavaṇṇanā",
  "tika-vin01t23:163_0": "598-602. Pattavaggassa paṭhame bhaṇḍanti vikketabbabhaṇḍaṁ. Yasmā vaṇṇasaddo saṇṭhānajātirūpāyatanakāraṇapamāṇaguṇapasaṁsādīsu",
  "tika-vin01t23:163_1": "dissati. “Mahantaṁ sapparājavaṇṇaṁ abhinimminitvā”tiādīsu hi saṇṭhānaṁ vuccati. “Brāhmaṇova",
  "tika-vin01t23:163_2": "seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya samannāgato”tiādīsu rūpāyatanaṁ.",
  "tika-vin01t23:164": "“Na harāmi na bhañjāmi, ārā siṅghāmi vārijaṁ;",
  "tika-vin01t23:165": "Atha kena nu vaṇṇena, gandhatthenoti vuccatī”ti. –",
  "tika-vin01t23:166_0": "Ādīsu kāraṇaṁ. “Tayo pattassa vaṇṇā”tiādīsu pamāṇaṁ. “Kadā saññuḷhā pana te gahapati",
  "tika-vin01t23:166_1": "ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṁ bhāsatī”tiādīsu",
  "tika-vin01t23:166_2": "pasaṁsā. Tasmā vuttaṁ “tayo pattassa vaṇṇāti tīṇi pattassa pamāṇānī”ti.",
  "tika-vin01t23:167_0": "Aḍḍhaterasapalā hotīti ettha “māsānaṁ aḍḍhaterasapalāni gaṇhātī”ti vadanti. “Magadhanāḷi",
  "tika-vin01t23:167_1": "nāma chapasatā nāḷī”ti keci. “Aṭṭhapasatā”ti apare. Tattha purimānaṁ matena tipasatāya",
  "tika-vin01t23:167_2": "nāḷiyā dve nāḷiyo ekā magadhanāḷi hoti, pacchimānaṁ catupasatāya nāḷiyā dve nāḷiyo",
  "tika-vin01t23:167_3": "ekā magadhanāḷi. Ācariyadhammapālattherena pana “pakatiyā catumuṭṭhikaṁ kuḍuvaṁ,",
  "tika-vin01t23:167_4": "catukuḍuvaṁ nāḷikaṁ, tāya nāḷiyā soḷasa nāḷiyo doṇaṁ, taṁ pana magadhanāḷiyā dvādasa",
  "tika-vin01t23:167_5": "nāḷiyo hontī”ti vuttaṁ, tasmā tena nayena “magadhanāḷi nāma pañca kuḍuvāni ekañca",
  "tika-vin01t23:167_6": "muṭṭhiṁ ekāya muṭṭhiyā tatiyañca bhāgaṁ gaṇhātī”ti veditabbaṁ.",
  "tika-vin01t23:168_0": "Sabbasambhārasaṅkhatoti jīrakādisabbasambhārehi saṅkhato. Ālopassa ālopassa anurūpanti",
  "tika-vin01t23:168_1": "ettha “byañjanassa mattā nāma odanacatuttho bhāgo”ti brahmāyusuttassa aṭṭhakathāyaṁ",
  "tika-vin01t23:168_2": "vuttattā ālopassa catutthabhāgappamāṇaṁ byañjanaṁ ālopassa anurūpanti gahetabbaṁ.",
  "tika-vin01t23:168_3": "Idha pana sūpasseva odanacatutthabhāgappamāṇataṁ dassetvā etassa lakkhaṇe dassite",
  "tika-vin01t23:168_4": "itarassapi dassitameva hotīti byañjanassa tathā visesetvā pamāṇaṁ na dassitaṁ.",
  "tika-vin01t23:169_0": "Magadhanāḷiyā upaḍḍhappamāṇo idha patthoti āha “patthodananti magadhanāḷiyā upaḍḍhanāḷikodana”nti.",
  "tika-vin01t23:169_1": "Iminā ca “patthadvayaṁ magadhanāḷī”ti dassitaṁ hoti. Pattho ca “catupalo kuḍuvo,",
  "tika-vin01t23:169_2": "catukuḍuvo pattho”ti iminā lokiyavohārena veditabbo. Bhājanaparibhogenāti udakāharaṇādinā bhājanaparibhogena.",
  "tika-vin01t23:170": "607.Dhoteti paribhogāvasānadassanatthaṁ vuttaṁ, na pana dhoteyeva dukkaṭaṁ āpajjati tato puretaraṁ paribhogakāleyeva āpajjanato.",
  "tika-vin01t23:171_0": "608.Pañcahi dvīhīti idaṁ “ettāvatā kāḷavaṇṇatā sampajjatī”ti dassanatthaṁ vuttaṁ.",
  "tika-vin01t23:171_1": "“Yadi pana ekenapi pākena kāḷavaṇṇo hoti, adhiṭṭhānupagoyevā”ti vadanti. Hatthānāgatassapi",
  "tika-vin01t23:171_2": "adhiṭṭhātabbabhāvadassanatthaṁ “yadihī”tiādi vuttaṁ. Iminā ca dūre ṭhitampi adhiṭṭhātuṁ",
  "tika-vin01t23:171_3": "vikappetuñca labhati, ṭhapitaṭṭhānasallakkhaṇañca na pamāṇanti veditabbaṁ. Sutvā",
  "tika-vin01t23:171_4": "vāti pattakārakena pesitabhikkhunā anāṇatto kevalaṁ tassa kathentassa vacanamattaṁ",
  "tika-vin01t23:171_5": "sutvā. Na pamāṇanti tena apesitattā. Sāmantavihāreti idaṁ upacāramattaṁ, tato dūre",
  "tika-vin01t23:171_6": "ṭhitampi adhiṭṭhātuṁ vaṭṭatiyeva. Ṭhapitaṭṭhānaṁ sallakkhetvāti idampi upacāramattaṁ,",
  "tika-vin01t23:171_7": "pattasallakkhaṇamevettha pamāṇaṁ. Patte vā chiddaṁ hotīti mukhavaṭṭito heṭṭhā dvaṅgulamattokāsato",
  "tika-vin01t23:171_8": "paṭṭhāya yattha katthaci chiddaṁ hoti. Sesamettha paṭhamakathine vuttanayameva.",
  "tika-vin01t23:172": "Pattasikkhāpadavaṇṇanā niṭṭhitā.",
  "tika-vin01t23:173": "2. Ūnapañcabandhanasikkhāpadavaṇṇanā",
  "tika-vin01t23:174": "610. Dutiyasikkhāpade hatthesu piṇḍāya caratīti pāḷipadassa hatthesu labhitabbapiṇḍatthāya caratīti attho veditabbo.",
  "tika-vin01t23:175_0": "612-613.“Tassaso apattoti vacanato so patto adhiṭṭhānampi vijahati apattattā. Apattabhāvatoyeva",
  "tika-vin01t23:175_1": "hi ‘pañcabandhanaṁ pattaṁ cetāpetī’ti pāḷiyaṁ na vutta”nti tīsupi gaṇṭhipadesu vuttaṁ.",
  "tika-vin01t23:175_2": "Keci pana “apattoti idaṁ ‘aññaṁ pattaṁ viññāpetuṁ vaṭṭatī’ti dassanatthaṁ vuttaṁ,",
  "tika-vin01t23:175_3": "so pana patto adhiṭṭhānaṁ na vijahatī”ti vadanti, taṁ yuttaṁ viya dissati “yassa",
  "tika-vin01t23:175_4": "pañca ekāyeva vā dasaṅgulā, so baddhopi abaddhopi apattoyevā”ti vakkhamānattā. Na",
  "tika-vin01t23:175_5": "hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṁ vijahatīti sakkā",
  "tika-vin01t23:175_6": "vattuṁ, ekāya pana rājiyā dasaṅgulāya sace tattha vuttappamāṇo chiddo paññāyati,",
  "tika-vin01t23:175_7": "chiddeneva adhiṭṭhānavijahanaṁ siyāti yuttaṁ vattuṁ. Bandhanokāse sati asati vā bandhanavirahito",
  "tika-vin01t23:175_8": "patto abandhanoti vutto, bandhanokāsavirahitoyeva pana abandhanokāsoti vutto.",
  "tika-vin01t23:176_0": "Tipusuttakena vā bandhitvāti ettha “bandhitabbo”ti pāṭho gahetabbo. Purāṇapotthakepi",
  "tika-vin01t23:176_1": "hi ayameva pāṭho dissati. Suddhehi…pe… na vaṭṭatīti idaṁ uṇhabhojane pakkhitte vilīyamānattā",
  "tika-vin01t23:176_2": "vuttaṁ. Phāṇitaṁ jhāpetvā pāsāṇacuṇṇena bandhituṁ vaṭṭatīti pāsāṇacuṇṇena saddhiṁ",
  "tika-vin01t23:176_3": "phāṇitaṁ pacitvā tathāpakkena pāsāṇacuṇṇena bandhituṁ vaṭṭati.",
  "tika-vin01t23:177_0": "615.Anukampāya na gaṇhantassa dukkaṭanti vuttattā yassa so patto na ruccati, tassapi",
  "tika-vin01t23:177_1": "agaṇhantassa anāpatti. Teneva mātikāṭṭhakathāyaṁ vuttaṁ “sace therassa patto na ruccati,",
  "tika-vin01t23:177_2": "appicchatāya vā na gaṇhāti, vaṭṭatī”ti. Pattapariyantoti pariyantapatto, avasānapattoti",
  "tika-vin01t23:177_3": "attho. “Saṅghamajjhe pattaṁ gāhāpentena alajjiṁ agāhāpetuṁ vaṭṭatī”ti vadanti. “Anujānāmi",
  "tika-vin01t23:177_4": "bhikkhave ādhārakanti vuttattā pīṭhādīsu yattha katthaci ādhāraṁ ṭhapetvā tattha",
  "tika-vin01t23:177_5": "pattaṁ ṭhapetuṁ vaṭṭati ādhāraṭhapanokāsassa aniyamitattā”ti vadanti. Aparibhogenāti ayuttaparibhogena.",
  "tika-vin01t23:178_0": "616. Pāḷiyaṁ “abandhanena pattena abandhanaṁ pattaṁ. Ekabandhanaṁ pattaṁ… dvibandhanaṁ",
  "tika-vin01t23:178_1": "pattaṁ… tibandhanaṁ… catubandhanaṁ… abandhanokāsaṁ… eka… dvi… ti… catubandhanokāsaṁ",
  "tika-vin01t23:178_2": "pattaṁ cetāpetī”ti evaṁ ekekena pattena dasadhā dasavidhaṁ pattaṁ cetāpanavasena",
  "tika-vin01t23:178_3": "ekanissaggiyapācittiyasataṁ vuttaṁ. Imasmiṁ sikkhāpade pamāṇayuttaṁ aggahitakāḷavaṇṇampi",
  "tika-vin01t23:178_4": "pattaṁ viññāpentassa āpattiyevāti daṭṭhabbaṁ. Adhiṭṭhānupagapattassa ūnapañcabandhanatā,",
  "tika-vin01t23:178_5": "attuddesikatā, akataviññatti, tāya ca paṭilābhoti imānettha cattāri aṅgāni.",
  "tika-vin01t23:179": "Ūnapañcabandhanasikkhāpadavaṇṇanā niṭṭhitā.",
  "tika-vin01t23:180": "3. Bhesajjasikkhāpadavaṇṇanā",
  "tika-vin01t23:181_0": "622. Tatiyasikkhāpade yesaṁ maṁsaṁ kappatīti idaṁ nissaggiyavatthudassanatthaṁ vuttaṁ,",
  "tika-vin01t23:181_1": "na pana yesaṁ maṁsaṁ na kappati, tesaṁ sappiādīni na kappantīti dassanatthaṁ. Manussakhīrādīnipi",
  "tika-vin01t23:181_2": "hi no na kappanti, kuto sasassa sappīti āha “yesañhi khīraṁ atthi, sappipi tesaṁ",
  "tika-vin01t23:181_3": "atthiyevā”ti. “Idañca yebhuyyena vutta”nti vadanti. Uggahitakaṁ katvā nikkhittanti",
  "tika-vin01t23:181_4": "appaṭiggahitaṁ sayameva gahetvā nikkhittaṁ. Sayaṁkataṁ nirāmisameva vaṭṭatīti tadahupurebhattameva",
  "tika-vin01t23:181_5": "sandhāya vuttaṁ. Atha sayaṁkataṁ nirāmisaṁ bhuñjantassa kasmā sāmaṁpāko na hotīti",
  "tika-vin01t23:181_6": "āha – “navanītaṁ tāpentassa hi sāmaṁpāko na hotī”ti. Savatthukapaṭiggahitassa vatthugatikattā",
  "tika-vin01t23:181_7": "āha – “savatthukassa paṭiggahitattā”ti. Pacchābhattaṁ paṭiggahitehīti pacchābhattaṁ",
  "tika-vin01t23:181_8": "paṭiggahitakhīradadhīhi. Purebhattampi ca uggahitakehi kataṁ abbhañjanādīsu upanetabbanti",
  "tika-vin01t23:181_9": "sambandho. Ubhayesampīti pacchābhattaṁ paṭiggahitakhīradadhīhi ca purebhattaṁ uggahitakehi",
  "tika-vin01t23:181_10": "ca katānaṁ. Eseva nayoti nissaggiyaṁ hotīti attho. Akappiyamaṁsasappimhīti akappiyamaṁsasattānaṁ",
  "tika-vin01t23:181_11": "sappimhi. Kāraṇapatirūpakaṁ vatvāti sajātiyānaṁ sappibhāvatoti kāraṇapatirūpakaṁ vatvā.",
  "tika-vin01t23:182_0": "Sappinayeneva veditabbanti nirāmisameva sattāhaṁ vaṭṭatīti attho. Etthāti navanīte.",
  "tika-vin01t23:182_1": "Dhotaṁ vaṭṭatīti adhotaṁ ce, savatthukapaṭiggahitaṁ hoti, tasmā dhotaṁ paṭiggahetvā",
  "tika-vin01t23:182_2": "sattāhaṁ nikkhipituṁ vaṭṭatīti therānaṁ adhippāyo. Takkato uddhaṭamattameva khādiṁsūti",
  "tika-vin01t23:182_3": "ettha takkato uddhaṭamattaṁ adhotampi paṭiggahetvā paribhuñjantā dhovitvā pacitvā",
  "tika-vin01t23:182_4": "vā paribhuñjiṁsūti evamattho gahetabbo. Therassa hi dadhiguḷikādisahitampi paṭiggahitaṁ",
  "tika-vin01t23:182_5": "pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo,",
  "tika-vin01t23:182_6": "teneva therassa adhippāyaṁ dassentena “tasmā navanītaṁ paribhuñjantena…pe… ayamettha",
  "tika-vin01t23:182_7": "adhippāyo”ti vuttaṁ. Keci pana “takkato uddhaṭamattameva khādiṁsū”ti vacanassa adhippāyaṁ",
  "tika-vin01t23:182_8": "ajānantā “takkato uddhaṭamattaṁ adhotampi dadhiguḷikādisahitaṁ vikālepi paribhuñjituṁ",
  "tika-vin01t23:182_9": "vaṭṭatī”ti vadanti, taṁ na gahetabbaṁ. Na hi dadhiguḷikādiāmisena saṁsaṭṭharasaṁ",
  "tika-vin01t23:182_10": "navanītaṁ paribhuñjituṁ vaṭṭatīti sakkā vattuṁ. Navanītaṁ paribhuñjantenāti adhovitvā",
  "tika-vin01t23:182_11": "paṭiggahitanavanītaṁ paribhuñjantena. Dadhi eva dadhigataṁ yathā “gūthagataṁ muttagata”nti.",
  "tika-vin01t23:182_12": "Khayaṁ gamissatīti vacanato khīraṁ pakkhipitvā pakkasappiādipi vikāle kappatīti veditabbaṁ.",
  "tika-vin01t23:182_13": "Kukkuccāyanti kukkuccakāti iminā attanāpi tattha kukkuccasabbhāvaṁ dīpeti. Teneva",
  "tika-vin01t23:182_14": "mātikāṭṭhakathāyaṁ “nibbaṭṭitasappi vā navanītaṁ vā pacituṁ vaṭṭatī”ti vuttaṁ. Tāni",
  "tika-vin01t23:182_15": "paṭiggahetvāti tāni khīradadhīni paṭiggahetvā.",
  "tika-vin01t23:183_0": "Paṭiggahetvā ṭhapitabhesajjehīti paṭiggahetvā ṭhapitayāvajīvikabhesajjehi. Vuttanayena",
  "tika-vin01t23:183_1": "yathā taṇḍulādīni na paccanti, tathā lajjīyeva sampādetvā detīti lajjīsāmaṇeraggahaṇaṁ,",
  "tika-vin01t23:183_2": "apica alajjinā ajjhoharitabbaṁ yaṁ kiñci abhisaṅkharāpetuṁ na vaṭṭati, tasmāpi evamāha.",
  "tika-vin01t23:183_3": "Tile paṭiggahetvā katatelanti attanā bhajjanādīni akatvā gahitatelaṁ. Teneva “sāmisampi",
  "tika-vin01t23:183_4": "vaṭṭatī”ti vuttaṁ. Nibbaṭṭitattāti yāvakālikavatthuto vivecitattā. Ubhayampīti attanā",
  "tika-vin01t23:183_5": "ca parena ca kataṁ. Yāva aruṇassa uggamanā tiṭṭhati, nissaggiyanti sattamadivase",
  "tika-vin01t23:183_6": "katatelaṁ sace yāva aruṇuggamanā tiṭṭhati, nissaggiyaṁ.",
  "tika-vin01t23:184_0": "623.Acchavasanti dukkaṭavatthuno vasāya anuññātattā taṁsadisānaṁ dukkaṭavatthūnaṁyeva",
  "tika-vin01t23:184_1": "akappiyamaṁsasattānaṁ vasā anuññātā, na thullaccayavatthūnaṁ manussānaṁ vasāti āha",
  "tika-vin01t23:184_2": "“ṭhapetvā manussavasa”nti. Saṁsaṭṭhanti parissāvitaṁ. “Kāle paṭiggahitaṁ vikāle anupasampannenapi",
  "tika-vin01t23:184_3": "nippakkaṁ saṁsaṭṭhañca paribhuñjantassa dvepi dukkaṭāni hontiyevā”ti vadanti. Yasmā",
  "tika-vin01t23:184_4": "khīradadhiādīni pakkhipitvā telaṁ pacanti, tasmā kasaṭaṁ na vaṭṭati, telameva vaṭṭati.",
  "tika-vin01t23:184_5": "Tena vuttaṁ “pakkatelakasaṭe viya kukkuccāyatī”ti. “Sace vasāya saddhiṁ pakkattā",
  "tika-vin01t23:184_6": "na vaṭṭati, idaṁ kasmā vaṭṭatī”ti pucchantā “bhante”tiādimāhaṁsu. Etaṁ vaṭṭatīti",
  "tika-vin01t23:184_7": "nanu etaṁ dadhiguḷikādīhi pakkaṁ navanītaṁ vaṭṭatīti attho.",
  "tika-vin01t23:185_0": "“Madhukarīhi nāma madhumakkhikāhīti ayaṁ khuddakamakkhikānaṁ bhamaramakkhikānañca",
  "tika-vin01t23:185_1": "sāmaññaniddeso”ti tīsupi gaṇṭhipadesu vuttaṁ. Keci pana “daṇḍakesu madhukarā madhukarī",
  "tika-vin01t23:185_2": "makkhikā nāmā”ti vatvā “tāhi madhukarīādīhi tīhi makkhikāhi kataṁ madhu nāmā”ti vadanti.",
  "tika-vin01t23:185_3": "Bhamaramakkhikāhīti mahābhamaramakkhikāhi. Silesasadisanti ghanapakkaṁ vuttaṁ. Itaranti",
  "tika-vin01t23:185_4": "tanukamadhu. Madhupaṭalanti madhurahitaṁ kevalaṁ madhupaṭalaṁ. “Sace madhusahitaṁ",
  "tika-vin01t23:185_5": "paṭalaṁ paṭiggahetvā nikkhipanti, paṭalassa bhājanaṭṭhāniyattā madhuno vasena sattāhātikkame",
  "tika-vin01t23:185_6": "nissaggiyaṁ hotī”ti vadanti, “madhumakkhitaṁ pana madhugatikamevā”ti iminā taṁ na sameti.",
  "tika-vin01t23:186_0": "“Phāṇitaṁ nāma ucchumhā nibbatta”nti pāḷiyaṁ avisesena vuttattā aṭṭhakathāyañca “ucchurasaṁ",
  "tika-vin01t23:186_1": "upādāya…pe… avatthukā ucchuvikati ‘phāṇita’nti veditabbā”ti vacanato ucchurasopi",
  "tika-vin01t23:186_2": "nikkasaṭo sattāhakālikoti veditabbo. Kenaci pana “madhumhi cattāro kālikā yathāsambhavaṁ",
  "tika-vin01t23:186_3": "yojetabbā, ucchumhi cā”ti vatvā “samakkhikaṇḍaseḷakaṁ yāvakālikaṁ, aneḷakaṁ udakasambhinnaṁ",
  "tika-vin01t23:186_4": "yāmakālikaṁ, asambhinnaṁ sattāhakālikaṁ, madhusitthaṁ parisuddhaṁ yāvajīvikaṁ, tathā",
  "tika-vin01t23:186_5": "ucchu vā raso vā sakasaṭo yāvakāliko, nikkasaṭo udakasambhinno yāmakāliko, asambhinno",
  "tika-vin01t23:186_6": "sattāhakāliko, suddhakasaṭaṁ yāvajīvika”nti ca vatvā uttaripi bahudhā papañcitaṁ.",
  "tika-vin01t23:186_7": "Tattha “udakasambhinnaṁ madhu vā ucchuraso vā udakasambhinno yāmakāliko”ti idaṁ neva",
  "tika-vin01t23:186_8": "pāḷiyaṁ, na aṭṭhakathāyaṁ dissati. “Yāvakālikaṁ samānaṁ garutarampi muddikājātirasaṁ",
  "tika-vin01t23:186_9": "attanā saṁsaṭṭhaṁ lahukaṁ yāmakālikabhāvaṁ upanentaṁ udakaṁ lahutaraṁ sattāhakālikaṁ",
  "tika-vin01t23:186_10": "attanā saṁsaṭṭhaṁ garutaraṁ yāmakālikabhāvaṁ upanetī”ti ettha kāraṇaṁ soyeva pucchitabbo,",
  "tika-vin01t23:186_11": "sabbattha pāḷiyaṁ aṭṭhakathāyañca udakasambhedena garutarassapi lahubhāvopagamanaṁyeva",
  "tika-vin01t23:186_12": "dassitaṁ. Pāḷiyampi hi “anujānāmi, bhikkhave, gilānassa guḷaṁ, agilānassa guḷodaka”nti",
  "tika-vin01t23:186_13": "vadantena agilānena paribhuñjituṁ ayuttopi guḷo udakasambhinno agilānassapi vaṭṭatīti anuññāto.",
  "tika-vin01t23:187_0": "Yampi ca “ucchu ce yāvakāliko, ucchuraso ce yāmakāliko, phāṇitaṁ ce sattāhakālikaṁ,",
  "tika-vin01t23:187_1": "taco ce yāvajīviko”ti aṭṭhakathāvacanaṁ dassetvā “ucchuraso udakasambhinno yāmakāliko”ti",
  "tika-vin01t23:187_2": "aññena kenaci vuttaṁ, tampi tathāvidhassa aṭṭhakathāvacanassa imissā samantapāsādikāya",
  "tika-vin01t23:187_3": "vinayaṭṭhakathāya abhāvato na sārato paccetabbaṁ. Tatoyeva ca “ucchuraso udakena",
  "tika-vin01t23:187_4": "sambhinnopi asambhinnopi sattāhakālikoyevā”ti keci ācariyā vadanti. Bhesajjakkhandhake",
  "tika-vin01t23:187_5": "ca “anujānāmi, bhikkhave, ucchurasa”nti ettha tīsupi gaṇṭhipadesu avisesena vuttaṁ",
  "tika-vin01t23:187_6": "“ucchuraso sattāhakāliko”ti.",
  "tika-vin01t23:188_0": "Sayaṁkataṁ nirāmisameva vaṭṭatīti ettha aparissāvitaṁ paṭiggahitampi karaṇasamaye",
  "tika-vin01t23:188_1": "parissāvetvā kasaṭaṁ apanetvāva attanā katanti gahetabbaṁ. Jhāmaucchuphāṇitanti agginā",
  "tika-vin01t23:188_2": "daḍḍhe ucchukhette jhāmaucchunā kataphāṇitaṁ. Koṭṭitaucchuphāṇitanti khuddānukhuddakaṁ",
  "tika-vin01t23:188_3": "chinditvā koṭṭetvā nippīḷetvā pakkaṁ yebhuyyena ca sakasaṭaṁ phāṇitaṁ. Tādisassa",
  "tika-vin01t23:188_4": "ca kasaṭassa abbohārikattā “taṁ yutta”nti vuttaṁ. Sītudakena katanti madhukapupphāni",
  "tika-vin01t23:188_5": "sītodake pakkhipitvā madditvā puppharase udakagate sati taṁ udakaṁ gahetvā pacitvā",
  "tika-vin01t23:188_6": "kataphāṇitaṁ. Khīraṁ pakkhipitvā kataṁ madhukaphāṇitaṁ yāvakālikanti ettha khīraṁ",
  "tika-vin01t23:188_7": "pakkhipitvā pakkatelaṁ kasmā vikāle vaṭṭatīti ce? Tele pakkhittakhīraṁ telameva hoti,",
  "tika-vin01t23:188_8": "aññaṁ pana khīraṁ pakkhipitvā kataṁ khīrabhāvaṁ gaṇhātīti idamettha kāraṇaṁ. Yadi",
  "tika-vin01t23:188_9": "evaṁ khaṇḍasakkharampi khīraṁ pakkhipitvā karonti, taṁ kasmā vaṭṭatīti āha “khaṇḍasakkharaṁ",
  "tika-vin01t23:188_10": "panā”tiādi. Tattha khīrajallikanti khīrapheṇaṁ.",
  "tika-vin01t23:189_0": "Bhesajjodissaṁ dassentena “sattavidhañhi odissaṁ nāmā”tiādinā itarānipi atthuddhāravasena",
  "tika-vin01t23:189_1": "vuttāni. Vikaṭānīti apakatibhesajjattā vikaṭāni, virūpānīti attho. Dukkaṭavatthūnampi",
  "tika-vin01t23:189_2": "akappiyamaṁsānaṁ vasāya anuññātattā “vasodissa”nti vuttaṁ. Oḷārikānampi āhāratthaṁ",
  "tika-vin01t23:189_3": "pharituṁ samatthānaṁ sappiādīnaṁ bhesajjanāmena anuññātattā “bhesajjodissa”nti vuttaṁ.",
  "tika-vin01t23:189_4": "“Pacchābhattato paṭṭhāya sati paccayeti vuttattā paṭiggahitabhesajjāni dutiyadivasato",
  "tika-vin01t23:189_5": "paṭṭhāya purebhattampi sati paccaye paribhuñjitabbāni, na āhāratthaṁ bhesajjatthāya",
  "tika-vin01t23:189_6": "paṭiggahitattā”ti vadanti.",
  "tika-vin01t23:190_0": "624.Dvāravātapānakavāṭesūti mahādvārassa vātapānānañca kavāṭaphalakesu. Kasāve pakkhittāni",
  "tika-vin01t23:190_1": "tāni attano sabhāvaṁ pariccajanti, tasmā “makkhetabbānī”ti vuttaṁ, ghuṇapāṇakādiparihāratthaṁ",
  "tika-vin01t23:190_2": "makkhetabbānīti attho. Adhiṭṭhetīti “idāni mayhaṁ ajjhoharaṇīyaṁ na bhavissati, bāhiraparibhogatthāya",
  "tika-vin01t23:190_3": "gamissatī”ti cittaṁ uppādetīti attho. Tenevāha – “sappiñca telañca vasañca muddhani",
  "tika-vin01t23:190_4": "telaṁ vā abbhañjanaṁ vā”tiādi. “Evaṁ adhiṭṭhitañca paṭiggahaṇaṁ vijahatī”ti vadanti.",
  "tika-vin01t23:191_0": "625.Sace dvinnaṁ santakaṁ ekena paṭiggahitaṁ avibhattaṁ hoti, paribhuñjituṁ pana",
  "tika-vin01t23:191_1": "na vaṭṭatīti ettha majjhe pāṭho parihīno, evaṁ panettha pāṭho veditabbo “sace dvinnaṁ",
  "tika-vin01t23:191_2": "santakaṁ ekena paṭiggahitaṁ avibhattaṁ hoti, sattāhātikkame dvinnampi anāpatti, paribhuñjituṁ",
  "tika-vin01t23:191_3": "pana na vaṭṭatī”ti. Aññathā pana saddappayogopi na saṅgacchati. Gaṇṭhipadepi ca ayameva",
  "tika-vin01t23:191_4": "pāṭho dassito. Tattha dvinnampi anāpattīti yathā aññassa santakaṁ ekena paṭiggahitaṁ",
  "tika-vin01t23:191_5": "sattāhātikkamena nissaggiyaṁ na hoti parasantakabhāvato, evamidampi avibhattattā",
  "tika-vin01t23:191_6": "ubhayasādhāraṇampi avinibbhogabhāvato nissaggiyaṁ na hotīti adhippāyo. Paribhuñjituṁ",
  "tika-vin01t23:191_7": "pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno",
  "tika-vin01t23:191_8": "paribhuñjituṁ na vaṭṭati paṭiggahitasappiādīnaṁ paribhogassa sattāheneva paricchinnattā.",
  "tika-vin01t23:191_9": "“Tāni paṭiggahetvā sattāhaparamaṁ sannidhikārakaṁ paribhuñjitabbānī”ti hi vuttaṁ.",
  "tika-vin01t23:191_10": "Gaṇṭhipadesu pana tīsupi idha pāṭhassa parihīnabhāvaṁ asallakkhetvā “paribhuñjituṁ",
  "tika-vin01t23:191_11": "pana na vaṭṭatīti idaṁ antosattāhe paribhogaṁ sandhāya vuttanti saññāya vissāsaggāhābhāvato",
  "tika-vin01t23:191_12": "paribhuñjituṁ na vaṭṭatī”ti evamattho vutto, so na gahetabbo.",
  "tika-vin01t23:192_0": "Āvuso, imaṁ telaṁ sattāhamattaṁ paribhuñja tvanti iminā yena paṭiggahitaṁ, tena antosattāheyeva",
  "tika-vin01t23:192_1": "parassa vissajjitabhāvaṁ dasseti. Kassa āpattīti paṭhamaṁ tāva ubhinnaṁ sādhāraṇattā",
  "tika-vin01t23:192_2": "anāpatti vuttā. Idāni pana ekena itarassa vissaṭṭhabhāvato ubhayasādhāraṇatā natthīti",
  "tika-vin01t23:192_3": "vibhattasadisaṁ hutvā ṭhitaṁ, tasmā ettha paṭiggahitassa sattāhātikkame ekassa āpattiyā",
  "tika-vin01t23:192_4": "bhavitabbanti maññamāno “kiṁ paṭiggahaṇapaccayā paṭiggāhakassa āpatti, udāhu yassa",
  "tika-vin01t23:192_5": "santakaṁ jātaṁ, tassā”ti pucchati. Nissaṭṭhabhāvatoyeva ca idha “avibhattabhāvato”ti",
  "tika-vin01t23:192_6": "kāraṇaṁ avatvā “yena paṭiggahitaṁ, tena vissajjitattā”ti vuttaṁ. Idañca vissaṭṭhabhāvato",
  "tika-vin01t23:192_7": "ubhayasādhāraṇataṁ pahāya ekassa santakaṁ hontampi yena paṭiggahitaṁ, tato aññassa",
  "tika-vin01t23:192_8": "santakaṁ jātaṁ, tasmā parasantakapaṭiggahaṇe viya paṭiggāhakassa paṭiggahaṇapaccayā",
  "tika-vin01t23:192_9": "natthi āpattīti dassanatthaṁ vuttaṁ, na pana “yena paṭiggahitaṁ, tena vissajjitattā”ti",
  "tika-vin01t23:192_10": "vacanato avissajjite sati avibhattepi sattāhātikkame āpattīti dassanatthaṁ avissajjite",
  "tika-vin01t23:192_11": "avibhattabhāvatoyeva anāpattiyā siddhattā. Sace pana itaro yena paṭiggahitaṁ, tasseva",
  "tika-vin01t23:192_12": "antosattāhe attano bhāgampi vissajjeti, sattāhātikkame siyā āpatti yena paṭiggahitaṁ,",
  "tika-vin01t23:192_13": "tasseva santakabhāvamāpannattā itarassa appaṭiggahitattā. Iminā tassa santakabhāvepi",
  "tika-vin01t23:192_14": "aññena paṭiggahitasakasantake viya tena appaṭiggahitabhāvato anāpattīti dīpeti. Idaṁ",
  "tika-vin01t23:192_15": "pana adhippāyaṁ ajānitvā ito aññathā gaṇṭhipadakārādīhi papañcitaṁ, na taṁ sārato paccetabbaṁ.",
  "tika-vin01t23:193_0": "Aparibhogaṁ hotīti kassaci amanuññassa patitattā paribhogārahaṁ na hoti. Yena cittenāti",
  "tika-vin01t23:193_1": "yena pariccajitukāmatācittena. “Antosattāhe”ti adhikārattā “antosattāhe anapekkho",
  "tika-vin01t23:193_2": "datvā paṭilabhitvā paribhuñjatī”ti imaṁ sambandhaṁ sandhāya mahāsumattherena “evaṁ",
  "tika-vin01t23:193_3": "antosattāhe datvā”tiādi vuttaṁ. Mahāpadumatthero pana yadi evaṁ “vissajjetī”ti imināva",
  "tika-vin01t23:193_4": "taṁ siddhaṁ, sattāhātikkantaṁ pana nissaṭṭhaṁ paṭilabhitvā paribhuñjituṁ na vaṭṭati,",
  "tika-vin01t23:193_5": "tasmā tassa paribhogamukhadassanamidanti āha – “nayidaṁ yācitabba”ntiādi. Aññena",
  "tika-vin01t23:193_6": "bhikkhunāti ettha suddhacittena dinnattā sayampi āharāpetvā paribhuñjituṁ vaṭṭatiyeva.",
  "tika-vin01t23:193_7": "Sappiādīnaṁ paṭiggahitabhāvo, attano santakatā, sattāhātikkamoti imānettha tīṇi aṅgāni.",
  "tika-vin01t23:194": "Bhesajjasikkhāpadavaṇṇanā niṭṭhitā.",
  "tika-vin01t23:195": "4. Vassikasāṭikasikkhāpadavaṇṇanā",
  "tika-vin01t23:196": "627. Catutthe sibbanarajanakappapariyosānena niṭṭhāpetvāti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā. Samayeti vassānasamaye.",
  "tika-vin01t23:197_0": "628.Kucchisamayoti antosamayo. “Ayameko aḍḍhamāso pariyesanakkhettañceva karaṇakkhettañca.",
  "tika-vin01t23:197_1": "Etasmiñhi antare vassikasāṭikaṁ aladdhaṁ pariyesituṁ laddhaṁ kātuñca vaṭṭati, nivāsetuṁ",
  "tika-vin01t23:197_2": "adhiṭṭhātuñca na vaṭṭatī”ti potthakesu pāṭho dissati, so apāṭho. Evaṁ panettha pāṭhena",
  "tika-vin01t23:197_3": "bhavitabbaṁ “ayameko aḍḍhamāso pariyesanakkhettaṁ. Etasmiñhi antare vassikasāṭikaṁ",
  "tika-vin01t23:197_4": "aladdhaṁ pariyesituṁ vaṭṭati, laddhaṁ kātuṁ nivāsetuṁ adhiṭṭhātuñca na vaṭṭatī”ti.",
  "tika-vin01t23:197_5": "Na hi gimhānaṁ pacchimamāsassa paṭhamo aḍḍhamāso karaṇakkhettaṁ hoti. “Aḍḍhamāso",
  "tika-vin01t23:197_6": "seso gimhānanti katvā nivāsetabba”nti vacanato pana gimhānaṁ pacchimamāsassa pacchimo",
  "tika-vin01t23:197_7": "aḍḍhamāso karaṇakkhettañceva nivāsanakkhettañca hoti. Teneva mātikāṭṭhakathāyaṁ “gimhānaṁ",
  "tika-vin01t23:197_8": "pacchimo māso pariyesanakkhettaṁ, pacchimo aḍḍhamāso karaṇanivāsanakkhettampī”ti",
  "tika-vin01t23:197_9": "vuttaṁ. Tasmā pāḷiyā mātikāṭṭhakathāya ca avirodhaṁ icchantena vuttanayeneva pāṭho gahetabbo.",
  "tika-vin01t23:198_0": "“Viññattiṁ katvā nipphādentassa aññātakaviññattisikkhāpadena anāpattī”ti vadantena",
  "tika-vin01t23:198_1": "“piṭṭhisamayattā iminā sikkhāpadena āpattī”ti dīpitā hoti. Na hi ñātakapavāritaṭṭhānato",
  "tika-vin01t23:198_2": "piṭṭhisamaye satuppādakaraṇamattenapi sambhavantī āpatti tato garukatarāya viññattiyā",
  "tika-vin01t23:198_3": "na hotīti sakkā vattuṁ. Teneva bhadantabuddhadattācariyena vuttaṁ –",
  "tika-vin01t23:199": "“Katvā pana satuppādaṁ, vassikasāṭicīvaraṁ;",
  "tika-vin01t23:200": "Nipphādentassa bhikkhussa, samaye piṭṭhisammate.",
  "tika-vin01t23:201": "“Hoti nissaggiyāpatti, ñātakāñātakādino;",
  "tika-vin01t23:202": "Tesuyeva ca viññattiṁ, katvā nipphādane tathā”ti.",
  "tika-vin01t23:203_0": "Kenassahoti āpattīti assa mātaraṁ cīvaraṁ yācantassa kena sikkhāpadena āpattīti pucchati.",
  "tika-vin01t23:203_1": "“Pariṇataṁ viññāpentassa pariṇāmanasikkhāpadena āpattī”ti codanābhāvaṁ dasseti no",
  "tika-vin01t23:203_2": "ca saṅghe pariṇatanti. Atha aññātakaviññattisikkhāpadenāti ce, etampi natthīti āha",
  "tika-vin01t23:203_3": "“anāpatti ca ñātake”ti. “Ñātake viññāpentassā”ti pāṭhaseso. Imamatthaṁ sandhāyāti",
  "tika-vin01t23:203_4": "piṭṭhisamaye vassikasāṭikatthaṁ ñātakapavāritaṭṭhāne satuppādakaraṇena āpattiṁ, aññātakaviññattisikkhāpadena",
  "tika-vin01t23:203_5": "anāpattiñca sandhāya.",
  "tika-vin01t23:204_0": "Aññātakaappavāritaṭṭhānato…pe… dukkaṭanti idaṁ vassikasāṭikaṁ adinnapubbe sandhāya",
  "tika-vin01t23:204_1": "vuttaṁ. Tenevettha vattabhede dukkaṭaṁ vuttaṁ, dinnapubbesu pana vattabhedo natthi.",
  "tika-vin01t23:204_2": "Tenevāha – “ye manussā…pe… vattabhedo natthī”ti. Idanti yathāvuttanissaggiyapācittiyaṁ.",
  "tika-vin01t23:204_3": "Viññattiṁ katvā nipphādentassāti aññātakaappavāritaṭṭhānato viññattiṁ katvā nipphādentassa.",
  "tika-vin01t23:204_4": "Pakatiyā vassikasāṭikadāyakā nāma saṅghavasena vā puggalavasena vā apavāretvā anusaṁvaccharaṁ",
  "tika-vin01t23:204_5": "vassikasāṭikānaṁ dāyakā. Aññātakaviññattisikkhāpadena anāpattīti ettha imināpi sikkhāpadena",
  "tika-vin01t23:204_6": "anāpattīti veditabbaṁ. Kucchisamaye hi attano ñātakapavāritaṭṭhānato “detha me vassikasāṭika”ntiādinā",
  "tika-vin01t23:204_7": "viññāpentassapi anāpatti. Tenevāha – “na vattabbā detha meti idañhi pariyesanakāle",
  "tika-vin01t23:204_8": "aññātakaappavārite eva sandhāya vutta”nti. Mātikāṭṭhakathāyañhi vuttaṁ “attano ñātakapavāritaṭṭhānato",
  "tika-vin01t23:204_9": "pana ‘detha me vassikasāṭikacīvara’ntiādikāya viññattiyāpi pariyesitabba”nti.",
  "tika-vin01t23:205": "629.“Ākāsato patitaudakenevāti vacanato chadanakoṭiyā patitaudakena nahāyantassa anāpattī”ti tīsupi gaṇṭhipadesu vuttaṁ.",
  "tika-vin01t23:206_0": "630.Cha māse parihāraṁ labhatīti etena antovassepi yāva vassānassa pacchimadivasā",
  "tika-vin01t23:206_1": "akatā parihāraṁ labhatīti dīpitaṁ hoti. Yasmā mūlacīvaraṁ karontena hemantassa pacchimuposathadivaseyeva",
  "tika-vin01t23:206_2": "kātabbaṁ, tasmā gimhānato ekūnatiṁsadivase parihāraṁ labhati, evaṁ santepi appakaṁ",
  "tika-vin01t23:206_3": "ūnamadhikaṁ vā gaṇanūpagaṁ na hotīti katvā “tato parampi…pe… ekamāsa”nti vuttaṁ.",
  "tika-vin01t23:206_4": "Ekāhadvīhādivasena…pe… laddhā ceva niṭṭhitā cāti iminā ekāhānāgatāya vassūpanāyikāya",
  "tika-vin01t23:206_5": "laddhā ceva niṭṭhitā ca, dvīhānāgatāya…pe… dasāhānāgatāya vassūpanāyikāya laddhā",
  "tika-vin01t23:206_6": "ceva niṭṭhitā ca, antovasse vā laddhā ceva niṭṭhitā cāti ayamattho dassito. Tattha",
  "tika-vin01t23:206_7": "āsāḷhimāsassa juṇhapakkhapuṇṇamiyaṁ laddhā ceva niṭṭhitā ca vassikasāṭikā “ekāhānāgatāya",
  "tika-vin01t23:206_8": "vassūpanāyikāya laddhā ceva niṭṭhitā cā”ti vuccati. Eteneva nayena juṇhapakkhassa",
  "tika-vin01t23:206_9": "chaṭṭhiyaṁ laddhā ceva niṭṭhitā ca “dasāhānāgatāya vassūpanāyikāya laddhā ceva niṭṭhitā",
  "tika-vin01t23:206_10": "cā”ti vuccati. Yāva paṭhamakattikatemāsapuṇṇamī, tāva antotemāse laddhā ceva niṭṭhitā",
  "tika-vin01t23:206_11": "ca “antovasse laddhā ceva niṭṭhitā cā”ti vuccati. Paṭhamakattikatemāsapuṇṇamito parañhi",
  "tika-vin01t23:206_12": "laddhā ceva niṭṭhitā ca yāva cīvarakālo nātikkamati, tāva anadhiṭṭhahitvā ṭhapetuṁ",
  "tika-vin01t23:206_13": "vaṭṭatīti na tatrāyaṁ vicāraṇā sambhavati.",
  "tika-vin01t23:207_0": "Tasmiṁyeva antodasāhe adhiṭṭhātabbāti avisesena vuttepi vassānato pubbe ekāhadvīhādivasena",
  "tika-vin01t23:207_1": "anāgatāya vassūpanāyikāya laddhā tehi divasehi saddhiṁ dasāhaṁ anatikkamantena vassūpanāyikadivasato",
  "tika-vin01t23:207_2": "paṭṭhāya adhiṭṭhānakkhettaṁ sampattāyeva adhiṭṭhātabbā, na tato pubbe adhiṭṭhānassa",
  "tika-vin01t23:207_3": "akhettattā. Antovasse pana laddhā tasmiṁyeva antovasse laddhadivasato paṭṭhāya dasāhaṁ",
  "tika-vin01t23:207_4": "anatikkāmetvā adhiṭṭhātabbā.",
  "tika-vin01t23:208_0": "Nanu ca vassānato pubbe anadhiṭṭhahitvā dasāhaṁ atikkāmetuṁ vaṭṭatiyeva, tasmā adhiṭṭhānassa",
  "tika-vin01t23:208_1": "akhettabhūtepi divase gahetvā “antodasāhe adhiṭṭhātabba”nti kasmā vuttaṁ? Yathā “antovasse",
  "tika-vin01t23:208_2": "laddhāpi yāva na niṭṭhāti, tāva anadhiṭṭhahitvā dasāhaṁ atikkāmetuṁ vaṭṭatī”ti akatāya",
  "tika-vin01t23:208_3": "anadhiṭṭhānakkhettasadisāpi atikkantadivasā dasāhaṁ atikkāmetvā niṭṭhitāya gaṇanūpagā",
  "tika-vin01t23:208_4": "hontīti niṭṭhitadivaseyeva adhiṭṭhātabbā, evamidhāpi vassānato pubbe anadhiṭṭhānakkhettabhūtāpi",
  "tika-vin01t23:208_5": "divasā laddhadivasato paṭṭhāya gaṇanūpagā hontīti dassanatthaṁ vuttaṁ. Yadi evaṁ",
  "tika-vin01t23:208_6": "“tasmiṁyeva antodasāhe”ti avisesena vuttattā dasāhānāgatāya vassūpanāyikāya chaṭṭhiyaṁ",
  "tika-vin01t23:208_7": "laddhā puṇṇamiyaṁ adhiṭṭhātabbāti āpajjatīti? Nāpajjati “cātumāsaṁ adhiṭṭhātu”nti",
  "tika-vin01t23:208_8": "vacaneneva paṭikkhittattā. Evaṁ sante “dasāhānāgatāyā”ti iminā kiṁ payojananti ce?",
  "tika-vin01t23:208_9": "Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti",
  "tika-vin01t23:208_10": "dassanatthaṁ vuttanti idamettha payojanaṁ. Tenevāha – “dasāhātikkame niṭṭhitā tadaheva adhiṭṭhātabbā”ti.",
  "tika-vin01t23:209_0": "Dasāhe appahonte cīvarakālaṁ nātikkametabbāti temāsabbhantare dasāhe appahonte laddhā",
  "tika-vin01t23:209_1": "ceva niṭṭhitā ca cīvarakālaṁ nātikkametabbāti attho. Idaṁ vuttaṁ hoti “paṭhamakattikatemāsapuṇṇamito",
  "tika-vin01t23:209_2": "pubbe sattamito paṭṭhāya laddhā ceva niṭṭhitā ca vassikasāṭikā dasāhe anatikkanteyeva",
  "tika-vin01t23:209_3": "cīvarakālaṁ otiṇṇattā tattha anadhiṭṭhahitvāpi ṭhapetuṁ vaṭṭatī”ti. Iminā ca imaṁ",
  "tika-vin01t23:209_4": "dīpeti – akatā ce vassikasāṭikā, vassānaṁ cātumāsaṁ akatattāyeva parihāraṁ labhati,",
  "tika-vin01t23:209_5": "katāya pana dasāhaparamasikkhāpadaṁ avikopetvā parihāro vattabboti.",
  "tika-vin01t23:210_0": "Yadā vā tadā vā adhiṭṭhātuṁ vaṭṭatīti cātumāsabbhantare dasāhe atikkantepi natthi",
  "tika-vin01t23:210_1": "dosoti adhippāyo. “Kadā adhiṭṭhātabbā…pe… yadi nappahoti, yāva kattikapuṇṇamā parihāraṁ",
  "tika-vin01t23:210_2": "labhatī”ti imināpi kurundivacanena akatāya vassikasāṭikāya cātumāsaṁ parihāro, katāya",
  "tika-vin01t23:210_3": "dasāhameva parihāroti ayamattho dīpitoyevāti āha “apicā”tiādi.",
  "tika-vin01t23:211_0": "Pāḷiyaṁ acchinnacīvarassa naṭṭhacīvarassātiādinā nissaggiyena anāpatti vuttā, udāhu",
  "tika-vin01t23:211_1": "naggassa nahāyato dukkaṭena anāpatti vuttāti? Kimettha pucchitabbaṁ. Sabbasikkhāpadesu",
  "tika-vin01t23:211_2": "hi yattha yattha mūlasikkhāpadena āpattippasaṅgo, tattha tattha anāpattidassanatthaṁ",
  "tika-vin01t23:211_3": "anāpattivāro ārabhīyatīti idhāpi nissaggiyena anāpattidassanatthanti yuttaṁ vattuṁ.",
  "tika-vin01t23:211_4": "Na hi mūlāpattiyā anāpattiṁ adassetvā antarā vuttāya eva āpattiyā anāpattidassanatthaṁ",
  "tika-vin01t23:211_5": "anāpattivāro ārabhīyatīti. Teneva tīsupi gaṇṭhipadesu idaṁ vuttaṁ “acchinnacīvarassa",
  "tika-vin01t23:211_6": "naṭṭhacīvarassa cāti ettha acchinnasesacīvarassa naṭṭhasesacīvarassa ca asamaye nivāsentassa",
  "tika-vin01t23:211_7": "pariyesantassa ca anāpatti. Āpadāsūti ettha anivatthaṁ corā harantīti asamaye nivāsentassa",
  "tika-vin01t23:211_8": "anāpattī”ti. Mātikāṭṭhakathāyampi vuttaṁ “acchinnacīvarassa vā naṭṭhacīvarassa vā",
  "tika-vin01t23:211_9": "anivatthaṁ corā harantīti evaṁ āpadāsu vā nivāsayato ummattakādīnañca anāpattī”ti.",
  "tika-vin01t23:211_10": "Aṭṭhakathāyaṁ pana naggassa nahāyato dukkaṭeneva anāpattiṁ sandhāya “acchinnacīvarassāti",
  "tika-vin01t23:211_11": "etaṁ vassikasāṭikameva sandhāya vuttaṁ. Tesañhi naggānaṁ kāyovassāpane anāpatti.",
  "tika-vin01t23:211_12": "Ettha ca mahagghavassikasāṭikaṁ nivāsetvā nahāyantassa corupaddavo āpadā nāmā”ti",
  "tika-vin01t23:211_13": "yaṁ vuttaṁ, tattha kāraṇaṁ pariyesitabbaṁ.",
  "tika-vin01t23:212_0": "Atha ubhayenapi anāpattidassanatthaṁ “acchinnacīvarassā”tiādi āraddhanti evamadhippāyo",
  "tika-vin01t23:212_1": "siyā, evampi “acchinnacīvarassāti etaṁ vassikasāṭikameva sandhāya vutta”ntiādinā",
  "tika-vin01t23:212_2": "visesetvā na vattabbaṁ. Evañhi vattabbaṁ siyā “acchinnasesacīvarassa naṭṭhasesacīvarassa",
  "tika-vin01t23:212_3": "vā asamaye nivāsentassa pariyesantassa ca nissaggiyena anāpatti, acchinnavassikasāṭikassa",
  "tika-vin01t23:212_4": "naṭṭhavassikasāṭikassa vā naggassa nahāyato dukkaṭena anāpatti, āpadāsu anivatthaṁ",
  "tika-vin01t23:212_5": "corā harantīti asamaye nivāsayato nissaggiyena anāpatti, mahagghavassikasāṭikaṁ nivāsetvā",
  "tika-vin01t23:212_6": "nahāyantassa corā haranti, naggassa nahāyato dukkaṭena anāpattī”ti. Sesamettha uttānameva.",
  "tika-vin01t23:213_0": "Aṅgesu pana vassikasāṭikāya attuddesikatā, asamaye pariyesanatā, tāya ca paṭilābhoti",
  "tika-vin01t23:213_1": "imāni tāva pariyesanāpattiyā tīṇi aṅgāni. Sacīvaratā, āpadābhāvo, vassikasāṭikāya",
  "tika-vin01t23:213_2": "sakabhāvo, asamaye nivāsananti imāni nivāsanāpattiyā cattāri aṅgāni.",
  "tika-vin01t23:214": "Vassikasāṭikasikkhāpadavaṇṇanā niṭṭhitā.",
  "tika-vin01t23:215": "5. Cīvaraacchindanasikkhāpadavaṇṇanā",
  "tika-vin01t23:216_0": "631. Pañcame yampi tyāhanti ettha yanti kāraṇavacanaṁ, tasmā evamettha sambandho",
  "tika-vin01t23:216_1": "veditabbo – mayā saddhiṁ janapadacārikaṁ pakkamissatīti yaṁ kāraṇaṁ nissāya ahaṁ",
  "tika-vin01t23:216_2": "te, āvuso, cīvaraṁ adāsiṁ, taṁ na karosīti kupito anattamano acchindīti. Yanti vā",
  "tika-vin01t23:216_3": "cīvaraṁ parāmasati, tattha “mayā saddhiṁ janapadacārikaṁ pakkamissatīti yampi te",
  "tika-vin01t23:216_4": "ahaṁ cīvaraṁ adāsiṁ, taṁ cīvaraṁ gaṇhissāmīti kupito anattamano acchindī”ti sambandhitabbaṁ.",
  "tika-vin01t23:217_0": "633.Āṇatto bahūni gaṇhāti, ekaṁ pācittiyanti “cīvaraṁ gaṇhā”ti āṇattiyā ekacīvaravisayattā",
  "tika-vin01t23:217_1": "ekameva pācittiyaṁ. Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin01t23:217_2": "Ekavācāya sambahulā āpattiyoti idaṁ acchinnesu vatthugaṇanāya āpajjitabbaṁ pācittiyāpattiṁ",
  "tika-vin01t23:217_3": "sandhāya vuttaṁ. Āṇattiyā āpajjitabbaṁ pana dukkaṭaṁ ekameva.",
  "tika-vin01t23:218": "634.Evanti iminā “vatthugaṇanāya dukkaṭānī”ti idaṁ parāmasati. Eseva nayoti sithilaṁ gāḷhañca pakkhittāsu āpattiyā bahuttaṁ ekattañca atidissati.",
  "tika-vin01t23:219_0": "635.Āvuso, mayantiādīsu gaṇhitukāmatāya evaṁ vuttepi teneva dinnattā anāpatti. Amhākaṁ",
  "tika-vin01t23:219_1": "santike upajjhaṁ gaṇhissatīti idaṁ sāmaṇerassapi dānaṁ dīpeti. Tasmā kiñcāpi pāḷiyaṁ",
  "tika-vin01t23:219_2": "“bhikkhussa sāmaṁ cīvaraṁ datvā”ti vuttaṁ, tathāpi anupasampannakāle datvāpi upasampannakāle",
  "tika-vin01t23:219_3": "acchindantassa pācittiyamevāti veditabbaṁ. Acchindanasamaye upasampannabhāvoyeva",
  "tika-vin01t23:219_4": "hettha pamāṇaṁ. Detīti tuṭṭho vā kupito vā deti. Rundhathāti nivāretha. Evaṁ pana",
  "tika-vin01t23:219_5": "dātuṁ na vaṭṭatīti ettha evaṁ dinnaṁ na tāva tassa santakanti anadhiṭṭhahitvāva paribhuñjitabbanti",
  "tika-vin01t23:219_6": "veditabbaṁ. Āharāpetuṁ pana vaṭṭatīti evaṁ dinnaṁ bhatisadisattā āharāpetuṁ vaṭṭati.",
  "tika-vin01t23:219_7": "Cajitvā dinnanti vuttanayena adatvā anapekkhena hutvā tasseva dinnaṁ. Bhaṇḍagghena",
  "tika-vin01t23:219_8": "kāretabboti sakasaññāya vinā gaṇhanto bhaṇḍaṁ agghāpetvā āpattiyā kāretabbo. Vikappanupagapacchimacīvaratā,",
  "tika-vin01t23:219_9": "sāmaṁ dinnatā, sakasaññitā, upasampannatā, kodhavasena acchindanaṁ acchindāpanaṁ",
  "tika-vin01t23:219_10": "vāti imānettha pañca aṅgāni.",
  "tika-vin01t23:220": "Cīvaraacchindanasikkhāpadavaṇṇanā niṭṭhitā.",
  "tika-vin01t23:221": "6. Suttaviññattisikkhāpadavaṇṇanā",
  "tika-vin01t23:222": "636. Chaṭṭhe pāḷiyaṁ cīvarakārasamayeti iminā vassaṁvutthabhikkhūnaṁ cīvarakammasamayattā cīvaramāso vutto, athaññopi pana cīvarakammakālo cīvarakārasamayoti vattuṁ vaṭṭati.",
  "tika-vin01t23:223_0": "638.Pañcahipimissetvāti khomādīhi pañcahi missetvā. Vītavītaṭṭhānaṁ yattha saṁharitvā",
  "tika-vin01t23:223_1": "ṭhapenti, tassa turīti adhivacanaṁ. Suttaṁ pavesetvā yena ākoṭentā ghanabhāvaṁ sampādenti,",
  "tika-vin01t23:223_2": "taṁ vemanti vuccati. Yaṁ yanti yaṁ yaṁ payogaṁ. Tantūnaṁ attano santakattā vītavītaṭṭhānaṁ",
  "tika-vin01t23:223_3": "paṭiladdhameva hotīti āha “dīghato…pe… vīte nissaggiyaṁ pācittiya”nti. Pāḷiyampi",
  "tika-vin01t23:223_4": "hi imināva adhippāyena “paṭilābhena nissaggiya”nti vuttaṁ, tasmā yāva cīvaraṁ vaḍḍhati,",
  "tika-vin01t23:223_5": "tāva iminā pamāṇena āpattiyo vaḍḍhanti.",
  "tika-vin01t23:224_0": "Seso kappiyoti ettha hatthakammayācanavasena. Pubbe vuttanayena nissaggiyanti dīghaso",
  "tika-vin01t23:224_1": "vidatthimatte tiriyaṁ hatthamatte ca vīte nissaggiyaṁ. Tenevāti akappiyatantavāyena.",
  "tika-vin01t23:224_2": "Tatheva dukkaṭanti paricchede paricchede dukkaṭaṁ. Kedārabaddhādīhīti ādi-saddena",
  "tika-vin01t23:224_3": "acchimaṇḍalabaddhādi gahitaṁ. Tante ṭhitaṁyeva adhiṭṭhātabbanti ettha “pacchā vītaṭṭhānaṁ",
  "tika-vin01t23:224_4": "adhiṭṭhitagatikameva hoti, puna adhiṭṭhānakiccaṁ natthi. Sace pana paricchedaṁ dassetvā",
  "tika-vin01t23:224_5": "antarantarā avītaṁ hoti, puna adhiṭṭhātabba”nti vadanti. Eseva nayoti vikappanupagappamāṇamatte",
  "tika-vin01t23:224_6": "vīte tante ṭhitaṁyeva adhiṭṭhātabbanti attho. Cīvaratthāya viññāpitasuttaṁ, attuddesikatā,",
  "tika-vin01t23:224_7": "akappiyatantavāyena vāyāpananti imānettha tīṇi aṅgāni.",
  "tika-vin01t23:225_0": "Mātikāṭṭhakathāyaṁ pana vāyāpeyyāti ettha “cīvaraṁ me, āvuso, vāyathāti akappiyaviññattiyā",
  "tika-vin01t23:225_1": "vāyāpeyyā”ti atthaṁ vatvā aṅgesupi “akappiyatantavāyena akappiyaviññattiyā vāyāpana”nti",
  "tika-vin01t23:225_2": "visesetvā vuttaṁ, tathāvidhaṁ pana visesavacanaṁ neva pāḷiyaṁ, na aṭṭhakathāyaṁ upalabbhati.",
  "tika-vin01t23:225_3": "Pāḷiyampi “ñātakānaṁ pavāritāna”nti ettakameva anāpattivāre vuttaṁ, aṭṭhakathāyañca",
  "tika-vin01t23:225_4": "suttatantavāyānameva kappiyākappiyabhāvena bahudhā nayo dassito, na kappiyākappiyaviññattivasenāti.",
  "tika-vin01t23:225_5": "“Akappiyaviññattiyā vāyāpeyyā”ti ca visesetvā vadantena ayaṁ nāma kappiyaviññattīti",
  "tika-vin01t23:225_6": "visuṁ na dassitaṁ, tasmā vīmaṁsitvā gahetabbaṁ.",
  "tika-vin01t23:226": "Suttaviññattisikkhāpadavaṇṇanā niṭṭhitā.",
  "tika-vin01t23:227": "7. Mahāpesakārasikkhāpadavaṇṇanā",
  "tika-vin01t23:228_0": "642. Sattame kiñcimattaṁ anupadajjeyyāti idaṁ tassa kattabbākāramattadassanaṁ, dānaṁ",
  "tika-vin01t23:228_1": "panettha aṅgaṁ na hoti suttavaḍḍhanavaseneva āpajjitabbattā. Teneva padabhājanepi",
  "tika-vin01t23:228_2": "“tassa vacanena āyataṁ vā vitthataṁ vā appitaṁ vā karoti, payoge dukkaṭaṁ, paṭilābhena",
  "tika-vin01t23:228_3": "nissaggiya”nti suttavaḍḍhanākārameva dassetvā āpatti vuttā. Mātikāṭṭhakathāyampi",
  "tika-vin01t23:228_4": "vuttaṁ “na bhikkhuno piṇḍapātadānamattena taṁ nissaggiyaṁ hoti. Sace pana te tassa",
  "tika-vin01t23:228_5": "vacanena cīvarasāmikānaṁ hatthato suttaṁ gahetvā īsakampi āyataṁ vā vitthataṁ vā",
  "tika-vin01t23:228_6": "appitaṁ vā karonti, atha tesaṁ payoge bhikkhuno dukkaṭaṁ, paṭilābhena nissaggiyaṁ",
  "tika-vin01t23:228_7": "hotī”ti. Āyatādīsu sattasu ākāresu ādimhi tayo ākāre suttavaḍḍhanena vinā na sakkā",
  "tika-vin01t23:228_8": "kātunti āha “suttavaḍḍhanaākārameva dassetī”ti. Suvītādayo hi ākāre vināpi suttavaḍḍhanena",
  "tika-vin01t23:228_9": "sakkā kātuṁ. Sesamettha uttānameva. Aññātakaappavāritānaṁ tantavāye upasaṅkamitvā",
  "tika-vin01t23:228_10": "vikappamāpajjanatā, cīvarassa attuddesikatā, tassa vacanena suttavaḍḍhanaṁ, cīvarassa",
  "tika-vin01t23:228_11": "paṭilābhoti imānettha cattāri aṅgāni.",
  "tika-vin01t23:229": "Mahāpesakārasikkhāpadavaṇṇanā niṭṭhitā.",
  "tika-vin01t23:230": "8. Accekacīvarasikkhāpadavaṇṇanā",
  "tika-vin01t23:231_0": "646. Aṭṭhame asammohatthanti dasāhānāgatapade asammohatthaṁ. Paṭhamapadassāti dasāhānāgatapadassa.",
  "tika-vin01t23:231_1": "Tāni divasānīti tesu divasesu. Uppajjeyyāti saṅghato vā gaṇato vā ujukaṁ attanoyeva",
  "tika-vin01t23:231_2": "vā uppajjeyya. Pañcamitoti ettha vassaṁ vasantassa saṅghassa pañcamito pubbe uppannaṁ",
  "tika-vin01t23:231_3": "accekacīvaraṁ pañcamiyaṁ vibhajitvā gahitaṁ accekacīvaraparihārameva labhati. Ujukaṁ",
  "tika-vin01t23:231_4": "attanoyeva uppannaṁ ce, pañcamiyaṁ uppannameva accekacīvaraparihāraṁ labhati, na",
  "tika-vin01t23:231_5": "tato pubbeti daṭṭhabbaṁ.",
  "tika-vin01t23:232_0": "Saddhāmattakanti dhammassavanādīhi taṅkhaṇuppannaṁ saddhāmattakaṁ. Ārocitaṁ cīvaranti",
  "tika-vin01t23:232_1": "ārocetvā dinnacīvaraṁ. Chaṭṭhiyaṁ uppannacīvarassa ekādasamo aruṇo cīvarakāle uṭṭhātīti",
  "tika-vin01t23:232_2": "āha “chaṭṭhito paṭṭhāyā”tiādi. Ṭhapitacīvarampīti padhānacīvaradassanamukhena sabbampi",
  "tika-vin01t23:232_3": "atirekacīvaraṁ vuttaṁ. Atha “cīvaramāsepi atirekacīvaraṁ nikkhipituṁ vaṭṭatī”ti idaṁ",
  "tika-vin01t23:232_4": "kuto laddhanti ce? “Visuṁ ananuññātepi imasmiṁ sikkhāpade ‘cīvarakālasamayo nāma",
  "tika-vin01t23:232_5": "anatthate kathine vassānassa pacchimo māso, atthate kathine pañca māsā’ti vadantena",
  "tika-vin01t23:232_6": "tatiyakathinasikkhāpade ‘akālacīvaraṁ nāma anatthate kathine ekādasamāse uppannaṁ,",
  "tika-vin01t23:232_7": "atthate kathine sattamāse uppanna’nti vadantena ca anuññātameva hotī”ti vadanti.",
  "tika-vin01t23:232_8": "“Aṭṭhakathāvacanappamāṇena gahetabba”nti ca keci.",
  "tika-vin01t23:233_0": "650. Idāni paṭhamakathinādisikkhāpadehi tassa tassa cīvarassa labbhamānaṁ parihāraṁ",
  "tika-vin01t23:233_1": "idheva upasaṁharitvā dassento “iti atirekacīvarassa dasāhaṁ parihāro”tiādimāha. “Anatthate",
  "tika-vin01t23:233_2": "kathine ekādasadivasādhiko māso, atthate kathine ekādasadivasādhikā pañca māsā”ti",
  "tika-vin01t23:233_3": "ayameva pāṭho gahetabbo. Keci panettha “kāmañcesa ‘dasāhaparamaṁ atirekacīvaraṁ dhāretabba’nti",
  "tika-vin01t23:233_4": "imināva siddho, aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita”nti",
  "tika-vin01t23:233_5": "pāṭhaṁ vatvā “dasadivasādhiko māso, dasadivasādhikā pañca māsāti pāṭhena bhavitabba”nti",
  "tika-vin01t23:233_6": "vadanti, taṁ na gahetabbaṁ tassa pamādapāṭhattā. Na hi dasāhena asampattāya kattikatemāsikapuṇṇamāya",
  "tika-vin01t23:233_7": "cīvarakālato pubbe dasa divasā adhikā honti. Evañhi sati “navāhānāgataṁ kattikatemāsikapuṇṇama”nti vattabbaṁ.",
  "tika-vin01t23:234_0": "Mātikāṭṭhakathāyampi “pavāraṇamāsassa juṇhapakkhapañcamito paṭṭhāya uppannassa cīvarassa",
  "tika-vin01t23:234_1": "nidhānakālo dassito hotī”ti vatvā “kāmañcesa ‘dasāhaparamaṁ atirekacīvaraṁ dhāretabba’nti",
  "tika-vin01t23:234_2": "imināva siddho, aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita”nti",
  "tika-vin01t23:234_3": "pāṭho dassito, sopi pamādapāṭhoyeva. “Juṇhapakkhapañcamito paṭṭhāyā”ti ca vuttattā",
  "tika-vin01t23:234_4": "tattheva pubbāparavirodhopi siyā, chaṭṭhito paṭṭhāyāti vattabbaṁ. Evañhi sati “dasāhaparamasikkhāpadeneva",
  "tika-vin01t23:234_5": "siddha”nti sakkā vattuṁ. Imameva ca pamādapāṭhaṁ gahetvā bhadantabuddhadattācariyena ca –",
  "tika-vin01t23:235": "“Tassāccāyikavatthassa, kathine tu anatthate;",
  "tika-vin01t23:236": "Parihārekamāsova, dasāhaparamo mato.",
  "tika-vin01t23:237": "“Atthate kathine tassa, pañca māsā pakāsitā;",
  "tika-vin01t23:238": "Parihāro munindena, dasāhaparamā panā”ti. –",
  "tika-vin01t23:239": "Vuttaṁ.",
  "tika-vin01t23:240_0": "Accekacīvarakāle uppannattā “accekacīvarasadise”ti vuttaṁ. “Pañcamiyaṁ uppannaṁ anaccekacīvaraṁ",
  "tika-vin01t23:240_1": "dasāhaṁ atikkāmayato cīvarakālato pubbeyeva āpatti hoti, na cīvarakālātikkame, tasmā",
  "tika-vin01t23:240_2": "cīvarakālātikkame puna āpajjitabbāya āpattiyā abhāvaṁ sandhāya ‘anaccekacīvare anaccekacīvarasaññī",
  "tika-vin01t23:240_3": "anāpattī’ti vutta”nti tīsupi gaṇṭhipadesu vuttaṁ. Vikappanupagapacchimappamāṇassa",
  "tika-vin01t23:240_4": "accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo,",
  "tika-vin01t23:240_5": "anadhiṭṭhitaavikappitatā, cīvarakālātikkamoti imānettha cattāri aṅgāni.",
  "tika-vin01t23:241": "Accekacīvarasikkhāpadavaṇṇanā niṭṭhitā.",
  "tika-vin01t23:242": "9. Sāsaṅkasikkhāpadavaṇṇanā",
  "tika-vin01t23:243_0": "652. Navame antaraghareti antare gharāni ettha, etassāti vā antaragharanti laddhavohāre",
  "tika-vin01t23:243_1": "gocaragāme. Tenāha “antogāme”ti. Pāḷiyaṁ vippavasantīti idaṁ yasmiṁ vihāre vasantā",
  "tika-vin01t23:243_2": "antaraghare cīvaraṁ nikkhipiṁsu, tato aññattha vasante sandhāya vuttaṁ. Tasmiñhi",
  "tika-vin01t23:243_3": "vihāre antaraghare cīvaraṁ nikkhipitvā vasituṁ anuññātattā tattha vāso vippavāso",
  "tika-vin01t23:243_4": "nāma na hoti. Dubbalacoḷā duccoḷā virūpacoḷā vā, duccoḷattā eva lūkhacīvarā.",
  "tika-vin01t23:244_0": "653. “Paṭhamaṁ jhānaṁ upasampajja viharatī”ti imassa vibhaṅge “upasampajjā”ti uddharitabbe",
  "tika-vin01t23:244_1": "“upasampajja”nti uddharitvā “yo paṭhamassa jhānassa lābho paṭilābho”tiādi vuttaṁ,",
  "tika-vin01t23:244_2": "taṁ sandhāyāha “upasampajjantiādīsu viyā”ti. Ādi-saddena “anāpucchaṁ vā pakkameyyā”tiādīnaṁ",
  "tika-vin01t23:244_3": "saṅgaho daṭṭhabbo. Upagantvāti upa-saddassa atthamāha. Vasitvāti akhaṇḍaṁ vasitvā.",
  "tika-vin01t23:244_4": "“Yena yassa hi sambandho, dūraṭṭhampi ca tassa ta”nti vacanato “imassa…pe… iminā",
  "tika-vin01t23:244_5": "sambandho”ti vuttaṁ. Tattha imassāti “upavassa”nti padassa. Nikkhipeyyāti ṭhapeyya.",
  "tika-vin01t23:245_0": "Ettāvatā ca purimikāya upagantvā akhaṇḍaṁ katvā vutthavassena āraññakesu senāsanesu",
  "tika-vin01t23:245_1": "viharantena sakalaṁ kattikamāsaṁ ticīvarena vippavasituṁ anuññātaṁ hoti. Anatthatakathinassa",
  "tika-vin01t23:245_2": "hi cīvaramāse vippavāso na vaṭṭati atthatakathinānaṁyeva asamādānacārassa anuññātattā.",
  "tika-vin01t23:245_3": "Keci pana “anatthatakathinānaṁ cīvaramāsepi asamādānacāro labbhatī”ti vatvā bahudhā",
  "tika-vin01t23:245_4": "papañcenti, taṁ na gahetabbaṁ. Byañjanavicāraṇanti “upavassa upavassitvā”tiādivicāraṇaṁ.",
  "tika-vin01t23:245_5": "Tassapīti “vutthavassāna”nti vibhaṅgapadassa. Vutthavassānanti ca niddhāraṇe sāmivacanaṁ.",
  "tika-vin01t23:245_6": "Tenāha – “evarūpānaṁ bhikkhūnaṁ abbhantare”ti. Senāsanesūti ettha tathārūpesūti sambandhitabbaṁ.",
  "tika-vin01t23:246_0": "Parikkhepārahaṭṭhānatoti ettha “parikkhepārahaṭṭhānaṁ nāma dve leḍḍupātā”ti vadanti,",
  "tika-vin01t23:246_1": "taṁ na gahetabbaṁ. Aparikkhittassa pana gāmassa pariyante ṭhitagharūpacārato paṭṭhāya",
  "tika-vin01t23:246_2": "eko leḍḍupāto parikkhepārahaṭṭhānanti idamettha sanniṭṭhānaṁ. Teneva visuddhimaggepi",
  "tika-vin01t23:246_3": "vuttaṁ “aparikkhittassa paṭhamaleḍḍupātato paṭṭhāyā”ti. Sabbapaṭhamanti gāmābhimukhadisābhāgato",
  "tika-vin01t23:246_4": "sabbapaṭhamaṁ. Taṁ paricchedaṁ katvāti taṁ paṭhamasenāsanādiṁ paricchedaṁ katvā.",
  "tika-vin01t23:246_5": "Idañca vinayadharānaṁ matena vuttaṁ, majjhimabhāṇakānaṁ matena pana “senāsanādīnaṁ",
  "tika-vin01t23:246_6": "upacāre ṭhitassa ekaleḍḍupātaṁ muñcitvā minitabba”nti majjhimabhāṇakā vadanti. Teneva",
  "tika-vin01t23:246_7": "majjhimanikāyaṭṭhakathāyaṁ “vihārassapi gāmasseva upacāraṁ nīharitvā ubhinnaṁ leḍḍupātānaṁ",
  "tika-vin01t23:246_8": "antarā minitabba”nti vuttaṁ. Pañcadhanusatikanti āropitena ācariyadhanunā pañcadhanusatappamāṇaṁ.",
  "tika-vin01t23:246_9": "Tato tato maggaṁ pidahatīti tattha tattha khuddakamaggaṁ pidahati. Dhutaṅgacoroti",
  "tika-vin01t23:246_10": "iminā imassapi sikkhāpadassa aṅgasampattiyā abhāvaṁ dīpeti.",
  "tika-vin01t23:247_0": "“Sāsaṅkānī”ti sammatānīti corānaṁ niviṭṭhokāsādidassanena “sāsaṅkānī”ti sammatāni.",
  "tika-vin01t23:247_1": "Sannihitabalavabhayānīti corehi manussānaṁ hataviluttākoṭitabhāvadassanato sannihitabalavabhayānīti",
  "tika-vin01t23:247_2": "attho. Sace pacchimikāyātiādinā vuttamevatthaṁ byatirekamukhena vibhāveti. Yatra",
  "tika-vin01t23:247_3": "hi piṇḍāyātiādinā vuttappamāṇameva visesetvā dasseti. Sāsaṅkasappaṭibhayamevāti ettha",
  "tika-vin01t23:247_4": "sāsaṅkaṁ vā sappaṭibhayaṁ vā hotu, vaṭṭatiyeva.",
  "tika-vin01t23:248_0": "Pāḷiyaṁ “siyā ca tassa bhikkhuno kocideva paccayo tena cīvarena vippavāsāya, chārattaparamaṁ",
  "tika-vin01t23:248_1": "tena bhikkhunā tena cīvarena vippavasitabba”nti iminā antaraghare cīvaraṁ nikkhipitvā",
  "tika-vin01t23:248_2": "tasmiṁ vihāre vasantassa aññattha gamanakicce sati vihārato bahi chārattaṁ vippavāso",
  "tika-vin01t23:248_3": "anuññāto. Vasanaṭṭhānato hi aññattha chārattaṁ vippavāso vutto, na tasmiṁ vihāre",
  "tika-vin01t23:248_4": "vasantassa. Tena ca “puna gāmasīmaṁ okkamitvāti ettha sace gocaragāmato puratthimāya",
  "tika-vin01t23:248_5": "disāya senāsanaṁ, ayañca pacchimadisaṁ gato hotī”tiādi vuttaṁ. Tatoyeva ca mātikāṭṭhakathāyampi",
  "tika-vin01t23:248_6": "“tato ce uttari vippavaseyyā”ti ettha “chārattato uttari tasmiṁ senāsane sattamaṁ",
  "tika-vin01t23:248_7": "aruṇaṁ uṭṭhāpeyyā”ti attho vutto. Bhadantabuddhadattācariyena pana pākaṭataraṁ katvā",
  "tika-vin01t23:248_8": "ayamevattho vutto. Vuttañhi tena –",
  "tika-vin01t23:249": "“Yaṁ gāmaṁ gocaraṁ katvā, bhikkhu āraññake vase;",
  "tika-vin01t23:250": "Tasmiṁ gāme ṭhapetuṁ taṁ, māsamekantu vaṭṭati.",
  "tika-vin01t23:251": "“Aññattheva vasantassa, chārattaparamaṁ mataṁ;",
  "tika-vin01t23:252": "Ayamassa adhippāyo, paṭicchanno pakāsito”ti.",
  "tika-vin01t23:253_0": "“Kosambiyaṁ aññataro bhikkhu gilāno hotī”ti āgatattā “kosambakasammuti anuññātā”ti",
  "tika-vin01t23:253_1": "vuttaṁ. Kosambakassa bhikkhuno sammuti kosambakasammuti. Senāsanaṁ āgantvāti vusitavihārasseva",
  "tika-vin01t23:253_2": "sandhāya vuttattā tasmiṁ gāmūpacārepi aññasmiṁ vihāre aruṇaṁ uṭṭhāpetuṁ na vaṭṭati.",
  "tika-vin01t23:253_3": "Vasitvāti aruṇaṁ uṭṭhāpetvā. Gataṭṭhānassa atidūrattā “evaṁ asakkontenā”ti vuttaṁ.",
  "tika-vin01t23:253_4": "Tatthevāti tasmiṁyeva gataṭṭhāne.",
  "tika-vin01t23:254": "Sāsaṅkasikkhāpadavaṇṇanā niṭṭhitā.",
  "tika-vin01t23:255": "10. Pariṇatasikkhāpadavaṇṇanā",
  "tika-vin01t23:256_0": "657-659. Dasame uddissa ṭhapitabhāgeti attano gharepi uddisitvā visuṁ ṭhapitakoṭṭhāse.",
  "tika-vin01t23:256_1": "“Ekaṁ mayhaṁ, ekaṁ imassa dehī”ti evaṁ ekavācāya āpajjitabbattā “āpajjeyya ekato”ti",
  "tika-vin01t23:256_2": "vuttaṁ. Tumhākaṁ sappiādīni ābhatānīti tumhākaṁ atthāya ābhatāni sappiādīni. Pariṇatabhāvaṁ",
  "tika-vin01t23:256_3": "jānitvāpi vuttavidhinā viññāpentena tesaṁ santakameva viññāpitaṁ nāma hotīti āha",
  "tika-vin01t23:256_4": "– “mayhampi dethāti vadati, vaṭṭatī”ti.",
  "tika-vin01t23:257_0": "660.Pupphampi āropetuṁ na vaṭṭatīti idaṁ pariṇataṁ sandhāya vuttaṁ. Sace pana ekasmiṁ",
  "tika-vin01t23:257_1": "cetiye pūjitaṁ pupphaṁ gahetvā aññasmiṁ cetiye pūjeti, vaṭṭati. Ṭhitaṁ disvāti sesakaṁ",
  "tika-vin01t23:257_2": "gahetvā ṭhitaṁ disvā. Imassa sunakhassa mā dehi, etassa dehīti idaṁ pariṇateyeva.",
  "tika-vin01t23:257_3": "Tiracchānagatassa pariccajitvā dinne pana taṁ palāpetvā aññaṁ bhuñjāpetuṁ vaṭṭati.",
  "tika-vin01t23:257_4": "“Kattha demātiādinā ekenākārena pāḷiyaṁ anāpatti dassitā, evaṁ pana apucchitepi apariṇataṁ",
  "tika-vin01t23:257_5": "idanti jānantena attano ruciyā yattha icchati, tattha dāpetuṁ vaṭṭatī”ti tīsupi gaṇṭhipadesu",
  "tika-vin01t23:257_6": "vuttaṁ. Yattha icchatha, tattha dethāti etthāpi “tumhākaṁ ruciyā”ti vuttattā yattha",
  "tika-vin01t23:257_7": "icchati, tattha dāpetuṁ labhati. Pāḷiyaṁ āgatanayenevāti “yattha tumhākaṁ deyyadhammo”tiādinā",
  "tika-vin01t23:257_8": "nayena. Saṅghapariṇatabhāvo, taṁ ñatvā attano pariṇāmanaṁ, paṭilābhoti imānettha tīṇi aṅgāni.",
  "tika-vin01t23:258": "Pariṇatasikkhāpadavaṇṇanā niṭṭhitā.",
  "tika-vin01t23:259": "Niṭṭhito pattavaggo tatiyo.",
  "tika-vin01t23:260": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t23:261": "Nissaggiyavaṇṇanā niṭṭhitā.",
  "tika-vin01t23:262": "Dutiyo bhāgo niṭṭhito."
}