{
  "anya-e0702n0:0": "Namo tassa bhagavato arahato sammāsambuddhassa",
  "anya-e0702n0:1": "Sāsanavaṃsappadīpikā",
  "anya-e0702n0:2": "Buddhaṃ sumālī dvipaduttamo tamo,",
  "anya-e0702n0:3": "Hantvāna bodhesidha paṅkajaṃ kajaṃ;",
  "anya-e0702n0:4": "Maggaggaselamhi suñaṭṭhito ṭhito,",
  "anya-e0702n0:5": "So maṃ ciraṃ pātu sukhaṃ sadā sadā.",
  "anya-e0702n0:6": "Sīhaḷaddīpatoyeva,",
  "anya-e0702n0:7": "Āgatehi disantare;",
  "anya-e0702n0:8": "Bhikkhūhi yācito kassaṃ,",
  "anya-e0702n0:9": "Sāsnavaṃsappadīpikaṃ.",
  "anya-e0702n0:10": "Kāmañca porāṇehi yā,",
  "anya-e0702n0:11": "Sāsnavaṃsappadipikā;",
  "anya-e0702n0:12": "Vitthāra vācanāmaggā,",
  "anya-e0702n0:13": "Viracitā vinicchayā.",
  "anya-e0702n0:14": "Sā pana mrammasāsāya,",
  "anya-e0702n0:15": "Katattāyeva etesaṃ;",
  "anya-e0702n0:16": "Dīpantaranivāsinaṃ,",
  "anya-e0702n0:17": "Vahāti suṭṭhunātthaṃ.",
  "anya-e0702n0:18": "Tasmā hi mūlabhāsāya,",
  "anya-e0702n0:19": "Karissāmi ahaṃ have;",
  "anya-e0702n0:20": "Saṃsanditvāna ganthehi,",
  "anya-e0702n0:21": "Taṃ sallakkhentu sādhavoti.",
  "anya-e0702n0:22": "Tatrāyaṃmātikā –",
  "anya-e0702n0:23": "1. Navaṭṭhānāgatasāsanavaṃsakathāmaggo,",
  "anya-e0702n0:24": "2. Sīhaḷadīpikasāsanavaṃsakathāmaggo,",
  "anya-e0702n0:25": "3. Suvaṇṇabhūmisāsanavaṃsakathāmaggo,",
  "anya-e0702n0:26": "4. Yonakaraṭṭhasāsanavaṃsakathāmaggo,",
  "anya-e0702n0:27": "5. Vanavāsīraṭṭhasāsanavaṃsakathāmaggo,",
  "anya-e0702n0:28": "6. Aparantaraṭṭhasāsanavaṃsakathāmaggo,",
  "anya-e0702n0:29": "7. Kasmīragandhāraraṭṭhasāsanavaṃsakathāmaggo,",
  "anya-e0702n0:30": "8. Mahiṃsakaraṭṭhasāsanavaṃsakathāmaggo,",
  "anya-e0702n0:31": "9. Mahāraṭṭhasāsanavaṃsavathāmaggo,",
  "anya-e0702n0:32": "10. Cinaraṭṭhasāsanavaṃsakathāmaggocāti.",
  "anya-e0702n0:33": "1. Navaṭṭhānāgatasāsanavaṃsakathāmaggo",
  "anya-e0702n0:34_0": "1. Tattha ca navaṭṭhānāgatasāsanavaṃsakathāmaggo evaṃ veditabbo. Amhākañhi bhagavā",
  "anya-e0702n0:34_1": "sammāsambuddho veneyyānaṃ hitatthāya hatthagataṃ sukhaṃ anādiyitvā dīpaṅkarassa bhagavato",
  "anya-e0702n0:34_2": "pādamūle byākaraṇaṃ nāma mañjūsaka pupphaṃ pilandhitvā kappasatasahassādhikāni cattāri",
  "anya-e0702n0:34_3": "asakhye yāni anekāsu jātīsu attano khedaṃ anapekkhitvā samatiṃsapāramiyo pūretvā",
  "anya-e0702n0:34_4": "vessantarattabhāvato cavitvā tusitapure devasukhaṃ anubhavi.",
  "anya-e0702n0:35_0": "Tadā devehi uyyojiyamāno hutvā kapilavatthumhi hosamataraññā pabhuti asambhinnāttiyavaṃsikassa",
  "anya-e0702n0:35_1": "suddho dhanassanāma mahārañño aggamahesiyā asambhinnāttiyavaṃ sikāya māyāya kucchīsmiṃ",
  "anya-e0702n0:35_2": "āsāḷimāsassa puṇṇamiyaṃ guruvāre paṭisandhiṃ gahetvā asamāsaccayena vesākhamāsassa",
  "anya-e0702n0:35_3": "puṇṇamiyaṃ sukkavāre vijāyitvā soḷasavassikakāle rajjasampattiṃ patvā ekūnatiṃsavassāni",
  "anya-e0702n0:35_4": "atikkamitvā maṅgalauyyānaṃ nikkhamanakāle devehi dassitāni cattāri nimittāni passitvā",
  "anya-e0702n0:35_5": "saṃvegaṃ āpajjitvā mahābhinikkhamanaṃ nikkhamitvā anomāyanāma nadiyā tīre bhamara",
  "anya-e0702n0:35_6": "vaṇṇasannibhāni kesāni chinditvā devadattiyakāsāvaṃ paṭicchādetvā ne rañjarāyanāma",
  "anya-e0702n0:35_7": "nadiyā tīre vesākhamāsassa puṇṇamiyaṃ paccūsakāle sujātāyanāma seṭṭhidhītāya dinnaṃ",
  "anya-e0702n0:35_8": "pāyāsaṃ ekūnapaṇṇāsavārena paribhuñjitvā purimikānaṃ sammāsambuddhānaṃ dhammatāya",
  "anya-e0702n0:35_9": "suvaṇṇapātiṃ nadiyaṃ otāretvā mahābodhimaṇḍaṃ upasaṅkamitvā aparājitapallaṅke nisīditvā",
  "anya-e0702n0:35_10": "anamataggasaṃ sārato paṭṭhāya attānaṃ chāyā viya anuyantānaṃ anekasatakilesaverīnaṃ",
  "anya-e0702n0:35_11": "sīsaṃ catūhi maggasatthehi chinditvā tilokaggamahādhammarājattaṃ patvā pañcatālīsavassānaṃ",
  "anya-e0702n0:35_12": "tesu tesu ṭhānesu tesaṃ tesaṃ sattānaṃ mahākaruṇāsamāpattijālaṃ patthāretvā desanāñāṇaṃ",
  "anya-e0702n0:35_13": "vijambhetvā dhammaṃ desetvā sāsanaṃ patiṭṭhāpesi. Patiṭṭhāpetvā ca pana asītivassāyukakāle",
  "anya-e0702n0:35_14": "vijjotayitvā nibbāyanappa dāpajālaṃ viya anupādisesanibbānadhātuyā parinibbāyi. Maccu",
  "anya-e0702n0:35_15": "dhammassa ca nāma tīsu lokesu atimamāyitabbo esa, atigarukātabbo esa, atibhāyitabbo",
  "anya-e0702n0:35_16": "esāti vijānanasabhāvo natthi. Bhagavantaṃyeva tāva tilokaggapuggalaṃ ādāya gacchati,",
  "anya-e0702n0:35_17": "kiṃmaṅgaṃ pana amhe yevā tevā, ahovataacchariyā saṅkhāradhammoti. Honti cettha–",
  "anya-e0702n0:36": "Maccudhammo ca nāmesa,",
  "anya-e0702n0:37": "Nillajjo ca anottappī;",
  "anya-e0702n0:38": "Tilokaggaṃva ādāya,",
  "anya-e0702n0:39": "Gacchī pageva aññesu.",
  "anya-e0702n0:40": "Yathā goghātako coro,",
  "anya-e0702n0:41": "Māretuṃyeva ārabhi;",
  "anya-e0702n0:42": "Goṇaṃ laddhāna lokamhi,",
  "anya-e0702n0:43": "Payojanaṃva ettakaṃ.",
  "anya-e0702n0:44": "Tatheva maccurājā ca,",
  "anya-e0702n0:45": "Hindagūnaṃ guṇaṃ idha;",
  "anya-e0702n0:46": "Na vijānāti eso hi,",
  "anya-e0702n0:47": "Māretuṃyeva ārabhīti.",
  "anya-e0702n0:48_0": "Sattāhaparinibbute ca bhagavati āyasmā mahākassapo tiyaḍḍhasatādhikehi sahassamattehi",
  "anya-e0702n0:48_1": "bhikkhūhi saddhi pāvāto kusīnārāyaṃ āgacchanto antarāmagge bhagavā sammāsambuddho",
  "anya-e0702n0:48_2": "parinibbutoti sutvā avītasoka bhikkhū rodante disvā vuddhapabbajito subhaddānāma",
  "anya-e0702n0:48_3": "bhikkhu evaṃ vadati– mā āvuso paridevittha, natthettha socitabbonāmakoci, pubbe mayaṃ",
  "anya-e0702n0:48_4": "bhavāma samaṇena ge,bhamena upaddutā– idaṃ karotha idaṃ tumhākaṃ kappati, mā idaṃ",
  "anya-e0702n0:48_5": "karittha na idaṃ tumhākaṃ kappatīti, seyyathāpi iṇasādhikena dāsoti, idāni pana mayaṃ",
  "anya-e0702n0:48_6": "yaṃ yaṃ icchāma, taṃ taṃ sakkā kātuṃ, yaṃ yaṃ pana na icchāma,taṃ taṃ sakkā akātunti.",
  "anya-e0702n0:48_7": "Taṃ sutvā īdisaṃ pana verīpuggalaṃ paṭicca sammāsambuddhassa bhagavato sāsanaṃ khippaṃ",
  "anya-e0702n0:48_8": "antaradhāreyya, idāni suvaṇṇakkhandhasadiso sarīro saṃvijjamāno yeva dukkhena nipphādite",
  "anya-e0702n0:48_9": "sāsane mahābhayaṃ uppajji ca, īdiso puggalo aññaṃ īdisaṃ puggalaṃ sahāyaṃ labhitvā",
  "anya-e0702n0:48_10": "vuddhimāpajjanto hāpetuṃ sakkuṇeyya maññeti cittakkhedaṃ patvā dhammasaṃvegaṃ labhitvā",
  "anya-e0702n0:48_11": "imaṃ bhikkhuṃ idheva setavatthaṃ nivāsāpetvā sarīre bhasmena vikiritvā bahiddhā karissāmīti cintesi.",
  "anya-e0702n0:49_0": "Tadā āyasmato mahākassapattherassa etadahosi,– idāni samaṇassa gotamassa sarīraṃ",
  "anya-e0702n0:49_1": "saṃvijjamānaṃyeva parisā vivādaṃ karontīti manussā upavadissantiti. Tato pacchā imaṃ",
  "anya-e0702n0:49_2": "vitakkaṃ vūpasametvā khamitvā sammāsambuddho bhagavā parinibbāyamānopi tena pana",
  "anya-e0702n0:49_3": "desito dhammo saṃvijjati, tena desitassa dhammassa thiraṃ patiṭṭhāpanatthāya saṅgāyiyamānaṃ",
  "anya-e0702n0:49_4": "īdisehi puggalehi sāsanaṃ na antaradhāyissati, ciraṃ ṭhassati yevāti manasikaritvā",
  "anya-e0702n0:49_5": "bhagavato dinnapaṃsu kūlacīvarādivasena dhammānuggahaṃ anussaritvā bhagavato parinibbānato",
  "anya-e0702n0:49_6": "tatiye māse āsāḷimāsassa puṇṇamito pañcame divase rājagahe sattapaṇṇiguhāyaṃ ājātasattuṃnāma",
  "anya-e0702n0:49_7": "rājānaṃ nissāya pañcahi arahanta satehi saddhiṃ sattamāsehi paṭhamaṃ saṅgāyanaṃ akāsi.",
  "anya-e0702n0:50_0": "Tadā aṭṭhacattālīsādhikasatakaliyugaṃ anavasesato apanetvā kaliyugena sāsanaṃ samaṃ",
  "anya-e0702n0:50_1": "katvā ṭhapesi. Yadā pana ajātasattu rañño rajjaṃ patvā aṭṭhavassāni ahesuṃ, tadā",
  "anya-e0702n0:50_2": "marammaraṭṭhe taṅkosaṅgatvapure jambudīpadhajassanāma rañño rajjaṃ patvā atirekapañcavassāni ahesunti.",
  "anya-e0702n0:51_0": "Imissañca paṭhamasaṅgītiyaṃ āyasmā mahākassapo āyasmā upāli āyasmā ānando āyasmā",
  "anya-e0702n0:51_1": "anuruddho cāti evamādayo pañcasatappamāṇā mahātherā paṭhamaṃ saṅgāyitvā sāsanaṃ anuggahesuṃ.",
  "anya-e0702n0:51_2": "Evaṃ subhaddassa duṭṭhapabbajitassa duṭṭhavacanaṃ sāsanassa anuggahe kāraṇaṃnāma",
  "anya-e0702n0:51_3": "ahosi. Subhaddo ca nāma duṭṭhapabbajito ātumānagaravāsī ahosi kappakakuliko. So yadā",
  "anya-e0702n0:51_4": "bhagavā ātumānagaraṃ gacchati, tadā atteno putte dve sāmaṇere kappakakammaṃ kārāpetvā",
  "anya-e0702n0:51_5": "laddhehi taṇḍulatelādīhi vatthūhi yāguṃ pacitvā sasaṅghassa buddhassa adāsi. Bhagavā",
  "anya-e0702n0:51_6": "pana tāni appaṭiggahetvā kāraṇaṃ pucchitvā vigarahitvā akappiyasamādānadukkaṭāpattiṃ",
  "anya-e0702n0:51_7": "kappakapubbassa bhikkhussa khuradhāraṇadukkaṭāpattiñca paññāpesi. Taṃ kāraṇaṃ paṭicca",
  "anya-e0702n0:51_8": "veraṃ bandhitvā sāsanaṃ viddhaṃsitukāmatāya tattakaayoguḷaṃ gilitvā uggīranto viya",
  "anya-e0702n0:51_9": "īdisaduṭṭhavacanaṃ vadīti.",
  "anya-e0702n0:52_0": "Ajātasatturājā ca tumhākaṃ dhammacakkaṃ hotu, mama āṇācakkaṃ pavattissāmi, vissaṭṭhā",
  "anya-e0702n0:52_1": "hutvā saṅgāyantūti anuggahesi. Tenesa paṭhamaṃ sāsanānuggaho rājāti veditabbo, mahākassapādīnañca",
  "anya-e0702n0:52_2": "arahantānaṃ pañcasatānaṃ sisāparamparā anekā honti, gaṇanapathaṃ vītivattā. Yamettha",
  "anya-e0702n0:52_3": "ito paraṃ vattabbaṃ, taṃ aṭṭhakathāyaṃ vuttanayena veditabbaṃ. Te pana mahātherā",
  "anya-e0702n0:52_4": "saṅgāyitvā parinibbāyiṃsūti. Honti cettha–",
  "anya-e0702n0:53": "Iddhimanto ca ye therā,",
  "anya-e0702n0:54": "Paṭhamassaṅgītiṃ katvā;",
  "anya-e0702n0:55": "Sāsanaṃ paggahitvāna,",
  "anya-e0702n0:56": "Maccūvasaṃva sampattā.",
  "anya-e0702n0:57": "Kiñcāpi iddhiyo santi,",
  "anya-e0702n0:58": "Tathāpi tā jahitvāna;",
  "anya-e0702n0:59": "Nibbāyiṃsu vasaṃ maccu,",
  "anya-e0702n0:60": "Patvā te chinnapakkhāva.",
  "anya-e0702n0:61": "Kā kathāva ca amhākaṃ,",
  "anya-e0702n0:62": "Amhākaṃ gahaṇe pana;",
  "anya-e0702n0:63": "Maccuno natthi sāro ca,",
  "anya-e0702n0:64": "Evaṃ dhāreyya paṇḍitoti.",
  "anya-e0702n0:65": "Ayaṃ paṭhamasaṅgītikathā saṅkhepo.",
  "anya-e0702n0:66_0": "Tato paraṃ vassasataṃ tesaṃ sissaparamparā sāsanaṃ dhāretvā āgamaṃsu. Athānukkamena",
  "anya-e0702n0:66_1": "gacchantesu rattidivesu vassasataparinibbute bhagavati vesālikā vajjiputtakā bhikkhū",
  "anya-e0702n0:66_2": "vesāliyaṃ kappati siṅgiloṇakappā, kappati dvaṅgulakappo, kappati gāmantarakappo,",
  "anya-e0702n0:66_3": "kappati āvāsakappo, kappati anumatikappo, kappati āciṇṇakappo, kappati āmathitakappo,",
  "anya-e0702n0:66_4": "kappati jaḷogiṃ pātuṃ, kappati adasakaṃ nisīdanaṃ, kappati jātarūparajatanti imāni",
  "anya-e0702n0:66_5": "dasavatthūni dīpesuṃ.",
  "anya-e0702n0:67_0": "Tesaṃ susunāgaputto kāḷāsokonāma rājā pakkho ahosi. Tena kho pana samayena āyasmā",
  "anya-e0702n0:67_1": "yaso kākaṇḍakaputto vajjīsu cārikaṃ caramāno vesālikā kira vajjiputtakā bhikkhū vesāliyaṃ",
  "anya-e0702n0:67_2": "dasavatthūni dipentīti sutvā na kho panetaṃ ppatirūpaṃ, yvāhaṃ dasabalassa sāsanavipattiṃ",
  "anya-e0702n0:67_3": "sutvā appossukko bhaveyyaṃ, sandhāhaṃ adhammavādino niggahetvā dhammaṃ dīpessāmīti",
  "anya-e0702n0:67_4": "cintayanto yena vesālī, tadavasari. Tadā āyasmā mahāyaso revatasabbakāmiādīhi sattasatehi",
  "anya-e0702n0:67_5": "arahantehi saddhiṃ saṅgāyissāmīti vesāliyaṃ vālukārāmaṃ āgacchi. Vajjiputtakāca bhikkhū",
  "anya-e0702n0:67_6": "upārambhacittā kāḷāsokaṃnāma rājānaṃ upasaṅkamitvā mayaṃ kho mahārāja imasmiṃ mahāvanārāme",
  "anya-e0702n0:67_7": "gandhakuṭiṃ rakkhitvā vassāma, idāni mahārāja adhammavādino aññe bhikkhū vilumpitukāmā",
  "anya-e0702n0:67_8": "viddhaṃsitukāmā āgatāti ārocesuṃ. Kāḷāsoko ca mahārājā āgantukānaṃ bhikkhūnaṃ appavisanatthāya",
  "anya-e0702n0:67_9": "nivārethāti amacce pesesi. Amaccāca nivāretuṃ gacchantā devatānaṃ ānubhāvena bhikkhū",
  "anya-e0702n0:67_10": "na passanti. Tadaheva ca rattibhāge kāḷāsokamahārājā lohakumbhīniraye patanākārena",
  "anya-e0702n0:67_11": "supinaṃ passi. Tassa rañño bhagini nandānāma therī ākāsena āgacchanti dhammavādino",
  "anya-e0702n0:67_12": "mahāthere niggaṇhitvā adhammavādīnaṃ bhikkhūnaṃ paggahaṇe dosabahulataṃ pakāsetvā",
  "anya-e0702n0:67_13": "sāsanassa paggahaṇatthāya ovādaṃ akāsi.",
  "anya-e0702n0:68": "Kāḷāsokarājā ca saṃvegappatto hutvā āyasmantānaṃ mahāyasattherādīnaṃ khamāpetvā ajātasatturājā viya saṅgāyane paggahaṃ akāsi.",
  "anya-e0702n0:69": "Mahāyasattherādayo ca kāḷāsokaṃ rājānaṃ nissāya vālukārāme vajjiputtakānaṃ bhikkhūnaṃ pakāsitāni adhammavatthūni bhinditvā aṭṭhati māsehi dutiyasaṅgāyanaṃ akaṃsu.",
  "anya-e0702n0:70_0": "Tadā ca majjhimadese pātaliputtanagare susunāgarañño puttabhūtassa kāḷāsokarañño",
  "anya-e0702n0:70_1": "atisekaṃ patvā dasavassāni ahesuṃ. Parammaraṭṭhe pana sirikhettanagare dvattagoṅkassanāma",
  "anya-e0702n0:70_2": "rañño abhisittakālato pure ekavassaṃ ahosi. Jinasāsanaṃ pana vassasataṃ ahosi.",
  "anya-e0702n0:71": "Imissañca dutiyasaṅgītiyaṃ mahāyasa revata sabbakāmippamukhā sattasatappamāṇā mahātherā dutiyaṃ saṅkhāyitvā dutiyaṃ sāsanaṃ paggahesuṃ.",
  "anya-e0702n0:72_0": "Āyasmā mahāyasattherocanāma pañcahi etadaggaḷāne hi bhagavatā thomitassa ānandattherassa",
  "anya-e0702n0:72_1": "saddhivihāriko ahosi. Vajjiputtakānaṃ bhikkhūnaṃ adhammavatthudīpanaṃ dutiyasaṅgītiyaṃ",
  "anya-e0702n0:72_2": "kāraṇameva. Kāḷāsokarājāca pageva adhammavādībhikkhūnaṃ sahāyopi samāno puna dhammavādibhikkhūnaṃ",
  "anya-e0702n0:72_3": "sahāyo hutvā anuggahaṃ akāsi. Tasmā dutiyasāsanapaggaho rājāti veditabbo.",
  "anya-e0702n0:73_0": "Dutiyasaṅgītiyaṃ pana mahāyasatthera revata sabbakāmippamukhānaṃ sattasatānaṃ mahātherānaṃ",
  "anya-e0702n0:73_1": "sissaparamparā anekā honti, gaṇanapathaṃ vītivattā. Yamettha ito paraṃ vattabba,",
  "anya-e0702n0:73_2": "taṃ aṭṭhakathāyaṃ vuttanayena veditabbaṃ. Te pana mahātherā dutiyaṃ saṅgāyitvā parinibbāyiṃsūti. Honti cettha–",
  "anya-e0702n0:74": "Buddhimanto ca ye therā,",
  "anya-e0702n0:75": "Dutiyassaṅgitiṃ katvā;",
  "anya-e0702n0:76": "Sāsanaṃ paggahitvāna,",
  "anya-e0702n0:77": "Maccūvasaṃva sampattā.",
  "anya-e0702n0:78": "Iddhimantopi ye therā,",
  "anya-e0702n0:79": "Maccuno tāva vasaṃ gamuṃ;",
  "anya-e0702n0:80": "Kathaṃyeva mayaṃ muttā,",
  "anya-e0702n0:81": "Tato āraka muccanāti;",
  "anya-e0702n0:82": "Ayaṃ dutiyasaṅgītikathāsaṅkhepo.",
  "anya-e0702n0:83_0": "Tato paraṃ aṭṭhatiṃsādhikāni dvevassasatāni sammāsabbuddhassa bhagavato sāsanaṃ nirākulaṃ",
  "anya-e0702n0:83_1": "ahosi nirabbudaṃ. Aṭṭhatiṃsādhike pana dvivassasate sampatte pāṭaliputta nagare siridhammāsokassanāma",
  "anya-e0702n0:83_2": "rañño kāle nigrodhasāmaṇeraṃ paṭicca buddhasāsane pasīditvā bhikkhusaṅghassa lābhasakkāraṃ",
  "anya-e0702n0:83_3": "bāhullaṃ ahosi. Tadā saṭṭhisahassamattā titthiyā lābhasakkāraṃ apekkhitvā apabbajitāpi",
  "anya-e0702n0:83_4": "pabbajitāviya hutvā upāsathapavāraṇādikammesu pavisanti, seyyathāpināma haṃsānaṃ",
  "anya-e0702n0:83_5": "majjhe bakā, yathā ca gunnaṃ majjhe gavajā, yathā ca sindhavānaṃ majjhe gadrabhāti.",
  "anya-e0702n0:84_0": "Tadā bhikkhusaṅgho idāni aparisuddhā parisāti manasi karitvā uposathaṃ na akāsi.",
  "anya-e0702n0:84_1": "Sāsane abbudaṃ hutvā sattavassāni uposathapavāraṇāni chijjanti. Siridhammāso ko ca",
  "anya-e0702n0:84_2": "rājā taṃ sutvā taṃ adhikaraṇaṃ vūpasamehi uposathaṃ kārāpehīti ekaṃ amaccaṃ pesesi.",
  "anya-e0702n0:84_3": "Amacco ca bhikkhū uposathaṃ akattukāme kiṃ karissāmīti rājānaṃ paṭipucchituṃ avisahatāya",
  "anya-e0702n0:84_4": "sayaṃ mūḷo hutvā aññena mūḷena manthetvā sace bhikkhusaṅgho uposathaṃ na kareyya,",
  "anya-e0702n0:84_5": "bhikkhusaṅghaṃ ghātetukāmo mahārājāti sayaṃ mūḷo hutvā mūḷassa santikā mūḷavacanaṃ",
  "anya-e0702n0:84_6": "sutvā vihāraṃ gantvā uposathaṃ akattukāmaṃ bhikkhusaṅghaṃ ghātesi.",
  "anya-e0702n0:85_0": "Rājā ca taṃ sutvā ayaṃ bālo mayā anāṇattova hutvā īdisaṃ luddakammaṃ akāsi, ahaṃ",
  "anya-e0702n0:85_1": "pāpakammato muccissāmivā māvāti dvaḷakajāto hutvā mahāmoggaliputta tissattheraṃ gaṅgāya",
  "anya-e0702n0:85_2": "patisotato ānetvā taṃ kāraṇaṃ theraṃ pucchi. Thero ca dīpakatittirajātakena acetanatāya",
  "anya-e0702n0:85_3": "pāpakammato mocessasiti vissajjesi, sattāhampi titthiyānaṃ vādaṃ siridhammāsokarañño",
  "anya-e0702n0:85_4": "sikkhāpesi, vādena vādaṃ tulayitvā saṭṭhisahassamatte titthiye sāsanabāhiraṃ akāsi.",
  "anya-e0702n0:85_5": "Tadā pana uposathaṃ akāsi. Bhagavatā vuttaniyāmeneva kathāvatthuñca bhikkhusaṅghamajjhe",
  "anya-e0702n0:85_6": "byākāsi. Asokārāme ca sahassamattā mahātherā navahi māsehi saṅgāyiṃsuṃ.",
  "anya-e0702n0:86_0": "Tadā majjhimadese pāṭaliputtanagare siridhammāsokarañño rajjaṃ patvā aṭṭhārasavassāni",
  "anya-e0702n0:86_1": "ahesuṃ. Marammaraṭṭhe pana sirikhettanagare ramboṅkassanāma rañño rajjaṃ patvā dvādasa vassāni ahesunti.",
  "anya-e0702n0:87_0": "Imissañca tatiyasaṅgītiyaṃ mahāmoggaliputtatissattheronāma dutiyasaṅgāyakehi mahātherehi",
  "anya-e0702n0:87_1": "brahmalo kaṃ gantvā sāsanassa paggahaṇatthaṃ tissanāma mahābrahmānaṃ āyācita niyāmena",
  "anya-e0702n0:87_2": "tato cavitvā idha moggaliyānāma brāhmaṇiyā kucchimhi nibbattasatto.",
  "anya-e0702n0:88_0": "Lābhasakkāraṃ apekkhitvā saṭṭhisahassamatānaṃ titthiyānaṃ samaṇālayaṃ katvā uposathapavāraṇādīsu",
  "anya-e0702n0:88_1": "kammesu pavesanaṃ parisāya asuddhattā sattavassāni uposathassa akaraṇañca sāsanassa",
  "anya-e0702n0:88_2": "paggahaṇe kāraṇameva. Mahāmoggaliputtatissa majjhantika mahārevappamukhā mahātherā",
  "anya-e0702n0:88_3": "tatiyaṃ saṅgāyitvā tatiyaṃ sāsanaṃ paggahesuṃ.",
  "anya-e0702n0:89_0": "Siridhammāsokarājā ca titthiyānaṃ vādaṃ sallakkhetvā titthiye bahisāsanakaraṇādīhi",
  "anya-e0702n0:89_1": "sāsanassa paggaho rājāti veditabbo. Mahāmoggaliputtatissa majjhintika mahārevappamukhānaṃ",
  "anya-e0702n0:89_2": "sahassamattānaṃ mahātherānaṃ sissaparamparā anekā honti, gaṇanapathaṃ vītivattā.",
  "anya-e0702n0:89_3": "Yamettha ito paraṃ vattabbaṃ, taṃ aṭṭhakathāyaṃ vuttanayena veditabbaṃ. Te pana mahātherā",
  "anya-e0702n0:89_4": "tatiyaṃ saṅgāyitvā parinibbāyiṃsūti. Honti cettha–",
  "anya-e0702n0:90": "Mahiddhikāpi ye therā,",
  "anya-e0702n0:91": "Saṅgāyitvāna sāsane;",
  "anya-e0702n0:92": "Maccūvasaṃva gacchiṃsu,",
  "anya-e0702n0:93": "Abbhagabbhaṃva bhākaro.",
  "anya-e0702n0:94": "Yathā eteca gacchanti,",
  "anya-e0702n0:95": "Tathā mayampi gacchāma;",
  "anya-e0702n0:96": "Konāma maccunā mucce,",
  "anya-e0702n0:97": "Maccūparāyanā sattā.",
  "anya-e0702n0:98": "Tasmā hi paṇḍito poso,",
  "anya-e0702n0:99": "Nibbānaṃ pana accutaṃ;",
  "anya-e0702n0:100": "Tasseva sacchikatthāya,",
  "anya-e0702n0:101": "Puññaṃ kareyya sabbadāti.",
  "anya-e0702n0:102": "Ayaṃ tatiyasaṅgītikathāsaṅkhepo.",
  "anya-e0702n0:103_0": "Tato paraṃ kattha sammāsambuddhassa bhagavato sāsanaṃ suṭṭhu patiṭṭhahissatīti vimaṃsitvā",
  "anya-e0702n0:103_1": "mahāmoggaliputtatissatthero paccantadese jinasāsanassa suppatiṭṭhiyamānabhāvaṃ passitvā",
  "anya-e0702n0:103_2": "navaṭṭhānāni jinasāsanassa patiṭṭhāpanatthāya visuṃ visuṃ mahāthere pesesi. Seyyathidaṃ.",
  "anya-e0702n0:103_3": "Mahāmahindattheraṃ sīhaḷadīpaṃ pesesi-tvaṃ etaṃ dīpaṃ gantvā tattha sāsanaṃ patiṭṭhapehīti,",
  "anya-e0702n0:103_4": "soṇattheraṃ uttarattherañcasuvaṇṇabhūmiṃ, mahārakkhitattheraṃ yonakalokaṃ, rakkhitattheraṃ",
  "anya-e0702n0:103_5": "vanavāsīraṭṭhaṃ, yonakadhammarakkhitattheraṃ aparantaraṭṭhaṃ, majjhanti kattheraṃ",
  "anya-e0702n0:103_6": "kasmīragandhā raraṭṭhaṃ, mahārevattheraṃ mahiṃsakamaṇḍalaṃ, mahādhammarakkhitattheraṃ",
  "anya-e0702n0:103_7": "mahāraṭṭhaṃ, majjhimattheraṃ cīnaraṭṭhanti. Tattha ca upasampadapahonakena saṅghena",
  "anya-e0702n0:103_8": "saddhiṃ pesesi. Te ca mahātherā visuṃ visuṃ gantvā sāsanaṃ tattha tattha patiṭṭhāpesuṃ.",
  "anya-e0702n0:103_9": "Patiṭṭhāpetvā ca tesu tesu ṭhānesu bhikkhūnaṃ kāsāvapajjotena vijjotamānā abbhahimadhūrajorāhusaṅkhātehi",
  "anya-e0702n0:103_10": "vimatto viya nisānātho jinasāsanaṃ anantarāyaṃ hutvā patiṭṭhāsi.",
  "anya-e0702n0:104_0": "Tesu pana navasu ṭhānesu suvaṇṇabhūmināma adhunā sudhammanagarameva. Kasmā panetaṃ",
  "anya-e0702n0:104_1": "viññāyatīti ce. Maggānumānato ṭhānānumānato vā. Kathaṃ maggānumānato. Ito kira suvaṇṇabhūmi",
  "anya-e0702n0:104_2": "sattamattāni yojanasatāni honti, ekena vāte na gacchantī nāvā sattahi ahorattehi",
  "anya-e0702n0:104_3": "gacchati, athekasmiṃ samaye evaṃ gacchanti nāvā sattāhampi nadiyā vaṭṭamaccha piṭṭhe",
  "anya-e0702n0:104_4": "neva gatāti aṭṭhakathāyaṃ vuttena sīhaḷadīpato suvaṇṇabhūmiṃ gatamaggappamāṇena sukhammapurato",
  "anya-e0702n0:104_5": "sīhaḷadīpaṃ gatamaggappamāṇaṃ sameti. Sudhamme purato kira hi hiṃsaḷadīpaṃ sattamattāni",
  "anya-e0702n0:104_6": "yojanasatāni honti, ujuṃ vāyuāgamanakāle gacchanti vāyunāvā sattahi ahorattehi sampāpuṇāti.",
  "anya-e0702n0:104_7": "Evaṃmaggānumānato viññāyati.",
  "anya-e0702n0:105_0": "Kathaṃ ṭhānānumānato. Suvaṇṇabhūmi kira mahāsamuddasamīpe tiṭṭhati, nānāverajjakānampi",
  "anya-e0702n0:105_1": "vāṇijānaṃ upasaṅkamanaṭṭhānabhūtaṃ mahātitthaṃ hoti. Teneva mahājanakakumārādayo",
  "anya-e0702n0:105_2": "campānagarādito saṃvohāratthāya nāvāya suvaṇṇabhūmiṃ āgamaṃsūti. Sudhammapurampi",
  "anya-e0702n0:105_3": "adhunā mahāsamuddasamīpeyeva tiṭṭhati. Evaṃ ṭhānānumāsato viññāyatīti.",
  "anya-e0702n0:106": "Apare pana suvaṇṇabhūmināma haribhuñjaraṭṭhaṃyeva, tattha su vaṇṇassa bāhullattāti vadanti. Aññe pana siyāmaraṭṭhaṃyevāti vadanti. Taṃ sabbaṃ vimaṃsitabbaṃ.",
  "anya-e0702n0:107_0": "Aparantaṃ nāma visuṃ ekaraṭṭhamevāti apare vadanti. Aññe pana aparantaṃnāma sunāparantaraṭṭhamevāti",
  "anya-e0702n0:107_1": "vadanti. Taṃ yuttameva. Kasmā aparantaṃ nāma sunāparantaraṭṭhamevāti viññāyatīti",
  "anya-e0702n0:107_2": "ce. Aṭṭhakathāsu dvīhi nāmehi vuttattā. Uparipaṇṇāsaaṭṭhakathāyañhi saḷāyatanasaṃyuttaṭṭhakathāyañca",
  "anya-e0702n0:107_3": "aṭṭhakathācariyehi sunāparantaraṭṭhe koṇḍadhānattherena salākādānādhikāre laddhetadaggaṭṭhānataṃ",
  "anya-e0702n0:107_4": "dassantehi aparantaraṭṭhaṃ suna saddena yojetvā vuttaṃ. Dhammapadaṭṭhakathāyaṃ pana",
  "anya-e0702n0:107_5": "aṅguttaraṭṭhakathāyañca tameva raṭṭhaṃ vinā sunasaddena vuttaṃ. Sunasaddo cettha",
  "anya-e0702n0:107_6": "puttapariyāyo. Mandhāturañño jeṭṭhaputto catuddīpavāsi no pakkositvā tesaṃ visuṃ",
  "anya-e0702n0:107_7": "visuṃ nivāsaṭṭhānaṃ niyyādesi. Tattha uttaradīpavāsīnaṃ ṭhānaṃ kururaṭṭhaṃnāma, pubbadīpavāsīnaṃ",
  "anya-e0702n0:107_8": "pana vedeharaṭṭhaṃnāma, pacchimadīpavāsīnaṃ aparantaṃ nāma. Bhattapacchimadīpe jātattā",
  "anya-e0702n0:107_9": "te sunasaddena vuttā. Tatra jātāpi hi tesaṃ puttātivā sunātivā vuttā, yathā vajjiputtakā",
  "anya-e0702n0:107_10": "bhikkhūti. Vatticchāvasena vā vācāsiliṭṭhavasena ca idameva sunasaddena visesetvā",
  "anya-e0702n0:107_11": "voharantīti daṭṭhabbaṃ.",
  "anya-e0702n0:108": "Yonakaraṭṭhaṃnāma yavanamanussānaṃ nivāsaṭṭhānameva, yaṃjaṅgamaṅghaiti vuccati.",
  "anya-e0702n0:109_0": "Vanavāsīraṭṭhaṃnāma sirikhettanagaraṭṭhānamo. Keci pana vanavāsīraṭṭhaṃnāma ekaṃ",
  "anya-e0702n0:109_1": "raṭṭhameva, na sirikhettanagaraṭṭhānanti vadanti. Taṃ na sundaraṃ. Sirikhettanagaraṭṭhānameva",
  "anya-e0702n0:109_2": "hi vanavāsīraṭṭhaṃ nāma. Kasmā panetaṃ viññāyatītice. Imassa amhākaṃ rañño bhātikarañño",
  "anya-e0702n0:109_3": "kāle sirikhettanagare gumbhehi paṭicchādite ekasmiṃ pathavipuñje anto nimmujjitvā",
  "anya-e0702n0:109_4": "ṭhitaṃ porāṇikaṃ ekaṃ lohamayabuddhapaṭipibbaṃ paṭilabhi, tassa ca pallaṅke idaṃ",
  "anya-e0702n0:109_5": "vanavāsīraṭṭhavāsīnaṃ pūjanatthāyātiādinā porāṇalekhanaṃ dissati, tasmā yevetaṃ viññāyatīti.",
  "anya-e0702n0:110_0": "Kasmīragandhāraraṭṭhaṃnāma kasmīraraṭṭhaṃ gandhāraraṭṭhañca. Tāni pana raṭṭhāni ekābaddhāni",
  "anya-e0702n0:110_1": "hutvā tiṭṭhanti. Teneva majjhanti kattheraṃ ekaṃ dvīsu raṭṭhesu pesesi. Janapadattā",
  "anya-e0702n0:110_2": "pana napuṃsakekattaṃ bhavati. Tadā pana ekassa rañño āṇāya patiṭṭhānavisayattā ekattavacanena",
  "anya-e0702n0:110_3": "aṭṭhakathāyaṃ vuttantipi vadanti.",
  "anya-e0702n0:111": "Mahiṃsakamaṇḍalaṃnāma andhakaraṭṭhaṃ, yaṃ yakkhapuraraṭṭhanti vuccati.",
  "anya-e0702n0:112": "Mahāraṭṭhaṃnāma mahānagararaṭṭhaṃ. Ādhunā hi mahāraṭṭhameva na garasaddena yojetvā mahānagararaṭṭhanti voharantīti. Siyāmaraṭṭhantipi vadanti ācariyā.",
  "anya-e0702n0:113": "Cinaraṭṭhaṃnāma himavantena ekābaddhaṃ hutvā ṭhitaṃ cīnaraṭṭhaṃ ye vāti.",
  "anya-e0702n0:114": "Idaṃ sāsanassa navasu ṭhānesu visuṃ visuṃ patiṭṭhānaṃ.",
  "anya-e0702n0:115_0": "Idāni ādito paṭṭhāya theraparamparakathā vattabbā. Sammāsambuddhassa hi bhagavato",
  "anya-e0702n0:115_1": "saddhivihāriko upālitthe ro,tassa sisso dāsakatthero, tassa sisso soṇakatthero, tassa",
  "anya-e0702n0:115_2": "sisso siggavatthero candavajjitthe ro ca, tesaṃ sisso moggaliputtatissattheroti ime",
  "anya-e0702n0:115_3": "pañcamahātherā sāsanavaṃse ādibhūtā ācariyaparamparānāma. Tesañhi sissaparamparabhūtā",
  "anya-e0702n0:115_4": "theraparamparā yāvajjatanā na upacchindhanti. Ācariyaparamparāya ca lajjibhikkhū",
  "anya-e0702n0:115_5": "yeva pavesetvā kathetabbā no alajjibhikkhū. Alajjībhikkhū nāma hi bahussutāpi samānā",
  "anya-e0702n0:115_6": "lābhagarulokagaruādihi dhammatanti nāsetvā sāsanavare mahābhayaṃ uppādentīti. Sāsanarakkhanakammaṃnāma",
  "anya-e0702n0:115_7": "hi lajjīnaṃyeva visayo no alajjīnaṃ. Tenāhu porāṇā therā, anāgate sāsanaṃ ko nāma",
  "anya-e0702n0:115_8": "rakkhissatīti anupekkhitvā anāgate sāsanaṃ lajjino rakkhissanti, lajjino rakkhissanti,",
  "anya-e0702n0:115_9": "lajjino rakkhissantīti tikkhāttuṃ vācaṃ nicchāresuṃ. Evaṃ majjhimadesepi alajjīpuggalā",
  "anya-e0702n0:115_10": "bahu santīti veditabbā.",
  "anya-e0702n0:116_0": "Parinibbānato hi bhagavato vassasatānaṃ upari pubbe vuttanayeneva vajjiputtakā bhikkhū",
  "anya-e0702n0:116_1": "adhammavatthūni dīpetvā paṭhamasaṅgītikāle bahikatehi pāpabhikkhūhi saddhiṃ mantetvā",
  "anya-e0702n0:116_2": "sahāyaṃ gavesetvā mahāsaṅgītivohārena mahātherā viya saṅgītiṃ akaṃsu. Katvā ca visuṃ",
  "anya-e0702n0:116_3": "gaṇā ahesuṃ. Ahovata idaṃ hāsitabbakammaṃ, seyyathāpi nāma jarasiṅgālo catupadasāmaññena",
  "anya-e0702n0:116_4": "mānaṃ jappetvā attānaṃ sīhaṃ viya maññitvā sīho viya sīhanādaṃ nadīti. Te pāvacanaṃ",
  "anya-e0702n0:116_5": "yathā bhūtaṃ ajānitvā saddacchāyāmattena yathābhūtaṃ atthaṃ nāma siṃsu. Kiñci pāvacanampī",
  "anya-e0702n0:116_6": "apanesuṃ. Tañca sakagaṇeyeva hoti, na dhammavādīgaṇe. Dhammavinayaṃ vikopetvā yathicchita",
  "anya-e0702n0:116_7": "vaseneva cariṃsu. Ayaṃ pana mahāsaṅgītināma eko adhammavādīgaṇo.",
  "anya-e0702n0:117_0": "Tato pacchā kālaṃ atikkante tatoyeva aññamaññaṃ vādato bhijjitvā gokulikonāma eko",
  "anya-e0702n0:117_1": "gaṇo ekabyohāronāma ekoti dve gaṇā bhijjiṃsu. Tato pacchā gokulikagaṇagaṇatoyeva",
  "anya-e0702n0:117_2": "aññamaññaṃ bhijjitvā bahussutikonāma eko gaṇo paññattivādonāma ekoti dve gaṇā bhijjiṃsu.",
  "anya-e0702n0:117_3": "Punapi tehiyeva gaṇehi cetiyavādonāma eko gaṇo bhijji.",
  "anya-e0702n0:118_0": "Tato pacchā cirakālaṃ atikkante dhammavādīgaṇehi visabhāgagaṇaṃ pavisitvā mahiṃsāsakonāma",
  "anya-e0702n0:118_1": "ekogaṇo vajjiputtakonāma ekoti dve gaṇā bhijjiṃsu. Tato pacchāpi vajjiputtakagaṇatoyeva",
  "anya-e0702n0:118_2": "aññamaññaṃ bhijjitvā dhammuttarikonāma eko gaṇo, bhaddayānikonāma eko, channāgārikonāma",
  "anya-e0702n0:118_3": "eko, samutikonāma ekoti cattāro gaṇā bhijjiṃsu.",
  "anya-e0702n0:119": "Punapi mahiṃsāsakagaṇato aññamaññaṃ bhijjitvā sabbatthivādonāma eko gaṇo, dhammaguttikonāma eko, kassapiyonāma eko, saṅkantikonāma eko, suttavādo nāma ekoti pañca gaṇā bhijjiṃsu.",
  "anya-e0702n0:120_0": "Evaṃ majjhimadese dutiyasaṅgītiṃ saṅgāyantānaṃ mahātherānaṃ dhammavādītheravādagaṇato",
  "anya-e0702n0:120_1": "visuṃ visuṃ bhijjamānā adhammavādīgaṇā sattarasa ahesuṃ. Te ca adhammavādīgaṇā sāsane",
  "anya-e0702n0:120_2": "theraparamparāya ananto gadhā. Te hi sāsane upakārā na honti, theraparamparāya ca",
  "anya-e0702n0:120_3": "pavesetvā gaṇhituṃ na sakkā, yathā haṃsagaṇe bako, yathā ca go gaṇe gavajo, yathā",
  "anya-e0702n0:120_4": "ca suvaṇṇagaṇe hārakuṭoti.",
  "anya-e0702n0:121": "Mahākassapattherādito pana āgatā theraparamparā upāli dāsako cevātiādinā parivārakhandhake samantapāsādikaṭṭhakathāyañca āgatanayeneva veditabbā.",
  "anya-e0702n0:122_0": "Upālittherādīnaṃ parisuddhācārādīni anumānetvā yāva moggaliputtatissattherā, tāva",
  "anya-e0702n0:122_1": "tesaṃ therānaṃ parisuddhā cārādīnīti sakkā ñātuṃ, seyyathāpi nadiyā uparisote meghavassāni",
  "anya-e0702n0:122_2": "anumānetvā adhosote nadiyā udakassa bāhullabhāvo viññātuṃ sakkāti ayaṃ kāraṇānumānanayo nāma.",
  "anya-e0702n0:123_0": "Yāva pana moggaliputtatissattherā, tāva therānaṃ parisuddhācārādīni anumānetvā upālittherassa",
  "anya-e0702n0:123_1": "parisuddhācārādīnīti sakkā ñātuṃ, seyyathāpi nāma uparidhūmaṃ passitvā anumānetvā",
  "anya-e0702n0:123_2": "aggi atthīti sakkā ñātunti ayaṃ phalānumānana yo nāma.",
  "anya-e0702n0:124_0": "Adibhūtassa pana upālittherassa avasānabhūtassa ca moggaliputtatissattherassa parisuddhācārādīni",
  "anya-e0702n0:124_1": "anumānetvā majjhe dāsakasoṇasiggavādīnaṃ therānaṃ parisuddhācārādīniti sakkā ñātuṃ,",
  "anya-e0702n0:124_2": "seyyathāpi nāma silāpaṭṭassa orabhāge pārabhāge ca migapadavaḷañjanaṃ disvā anumānetvā",
  "anya-e0702n0:124_3": "majjhe apākaṭaṃ padavaḷañcanaṃ atthīti sakkā ñātunti ayaṃ migapadavaḷañjana nayo nāma.",
  "anya-e0702n0:125_0": "Evaṃ tīhi nayehi ayaṃ theravādagaṇo dhammavādīlajjipesaloti veditabbo. Evamuparipi",
  "anya-e0702n0:125_1": "nayo netabbo. Theraparamparā ca yāva potthakāruḷā parivārakhandhake samanta pāsādikāyañca",
  "anya-e0702n0:125_2": "tato mahindo iṭṭiyotiādinā vutta nayena veditabbāti.",
  "anya-e0702n0:126": "Iti sāsanavaṃse navaṭṭhānāgatasāsanavaṃsakathāmaggo",
  "anya-e0702n0:127": "Nāma paṭhamo paricchedo.",
  "anya-e0702n0:128": "2. Sīhaḷadīpikasāsanavaṃsakathāmaggo",
  "anya-e0702n0:129": "2. Idāni sīhaḷadīpasāsanakathāmaggaṃ vattuṃ okāso anuppatto, tasmā taṃ vakkhāmi.",
  "anya-e0702n0:130_0": "Sīhaḷadīpañhi sāsanassa patiṭṭhānabhūtattā cetiyagabbhasadisaṃ hoti. Sammāsambuddho",
  "anya-e0702n0:130_1": "kira sīhaḷadīpaṃ dharamānakālepi tikkhattuṃ agamāsi. Paṭhamaṃ yakkhānaṃ damanatthaṃ",
  "anya-e0702n0:130_2": "ekakova gantvā yakkhe dametvā mayi parinibbute sīhaḷadīpe sāsanaṃ patiṭṭhahissatīti",
  "anya-e0702n0:130_3": "tambapaṇṇidīpe ārakkhaṃ karonto tikkhattuṃ dīpaṃ āviñchi. Dutiyaṃ mātulabhāgineyyānaṃ",
  "anya-e0702n0:130_4": "nāgarā jūnaṃ damanatthāya ekakova gantvā te dametvā agamāsi. Tatiyaṃ pañcabhikkhusataparivāro",
  "anya-e0702n0:130_5": "gantvā mahācetiyaṭṭhāne ca thūpārāmacetiyaṭṭhāne ca mahābodhipatiṭṭhitaṭṭhāne ca",
  "anya-e0702n0:130_6": "mahiyaṅgaṇacetiyaṭṭhāne ca mudiṅgaṇacetiyaṭṭhāne ca dīghavāpi cetiyaṭṭhāne ca kalyāṇiyacetiyaṭṭhāne",
  "anya-e0702n0:130_7": "ca nirodhasamāpattiṃ samāpajjitvā nisīdi.",
  "anya-e0702n0:131_0": "Tadā ca pana sāsanaṃ ogāhetvāna tāva tiṭṭhati. Pacchā pana yathāvuttattheraparamparāya",
  "anya-e0702n0:131_1": "samabhiniviṭṭhena mahāmoggaliputtatissattherena pesito mahindatthero jinacakke pañcatiṃsādhike",
  "anya-e0702n0:131_2": "dvisate sampatte dutiyakattikamāse iṭṭiyena uttiyena sambulena bhaddasālena cāti",
  "anya-e0702n0:131_3": "etehi therehi saddhiṃ sīhaḷadīpaṃ agamāsi. Soṇuttarattherādayo jinacakke pañcatiṃsādhike",
  "anya-e0702n0:131_4": "dvisate sampatte dutiyakattikamāseyeva sāsanassa patiṭṭhāpanatthāya attano attano",
  "anya-e0702n0:131_5": "sampattabhārabhūtaṃ taṃ taṃ ṭhānaṃ agamaṃsu.",
  "anya-e0702n0:132_0": "Mahāmahindatthero pana sattamāsāni āgametvā jinacakke chattiṃsādhike dvisate sampatte",
  "anya-e0702n0:132_1": "jeṭṭhamāsassa puṇṇamiyaṃ sīhaḷadīpaṃ sāsanassa patiṭṭhāpanatthāya agamāsi. Teneva",
  "anya-e0702n0:132_2": "tesu navasu ṭhānesu sīhaḷadīpaṃ chattiṃsādhike dvisa te agamāsi. Aññāni pana aṭṭha",
  "anya-e0702n0:132_3": "ṭhānāni pañcatiṃsādhikadvisateyeva agamāsīti visuṃva vatthapetabbo.",
  "anya-e0702n0:133_0": "Kasmā pana mahāmahindatthero sattamāsāni āgametvā sabbapacchā sīhaḷadīpaṃ gacchatīti.",
  "anya-e0702n0:133_1": "Sīhaḷadīpe muṭabhivo nāma rājā jarādubbalo ahoti, sāsanaṃ paggahetuṃ asamattho, tassa",
  "anya-e0702n0:133_2": "pana putto devānaṃ piya tisso nāma rājakumāro daharo sāsanaṃ paggahetuṃ samattho",
  "anya-e0702n0:133_3": "bhavissati, so ca devānaṃ viyatisso rajjaṃ tāva labhatu vedissakagirinagare mātuyā",
  "anya-e0702n0:133_4": "saddhiṃ ñātake tāva passāmīti apekkhitvā sattamāsāni āgametvā chattiṃsādhikadvisateyeva",
  "anya-e0702n0:133_5": "jinacakke mahāmahindatthero sīhaḷadīpaṃ gacchatīti veditabbaṃ.",
  "anya-e0702n0:134_0": "Mahāmahindatthero ca iṭṭiyādīhi therehi catūhi bhāgineyyena sumanasāmaṇerena bhaṇḍukena",
  "anya-e0702n0:134_1": "nāma upāsake na cāti etehi saddhiṃ chattiṃsādhike dvisate jinacakke jeṭṭhamāsapuṇṇamiyaṃ",
  "anya-e0702n0:134_2": "suvaṇṇahaṃsā viya jeṭṭhamāse nabhaṃ uggantvā ākāsamaggena anurādhapurassa puratthimadisābhāge",
  "anya-e0702n0:134_3": "missa kapabbatakūṭe patiṭṭhāsi.",
  "anya-e0702n0:135_0": "Jeṭṭhamāsassa ca puṇṇamiyaṃ laṅkādīpe jeṭṭhamūlanakkhattasabhā hutvā manussā chaṇaṃ",
  "anya-e0702n0:135_1": "akaṃsu. Tenevāha sāratthadīpaniyaṃ nāma vinayaḍīkāyaṃ, jeṭṭhamāsassa puṇṇamiyaṃ jeṭṭhanakkhattaṃ",
  "anya-e0702n0:135_2": "mūlanakkhattaṃ vā hotīti. Tattha ca puṇṇaminakkhattaṃ rājamattante puṇṇaminakkhattavicāraṇanayena",
  "anya-e0702n0:135_3": "vuttanti daṭṭhabbaṃ.",
  "anya-e0702n0:136_0": "Devānaṃ piya tisso ca rājā nakkhattaṃ nāma ghosāpetvā chaṇaṃ kārethāti amacce āṇāpetvā",
  "anya-e0702n0:136_1": "cattālī sapurisasahassaparivāro nagaramhā nikkhamitvā yena missa kapabbato, tena",
  "anya-e0702n0:136_2": "pāyāsi migavaṃ kīḷitukāmo. Atha tasmiṃ pabbate adhivatthā ekā devatā migarūpena rājānaṃ",
  "anya-e0702n0:136_3": "phalobhetvā pakkositvā therassa abhimukhaṃ akāsi.",
  "anya-e0702n0:137_0": "Thero rājānaṃ āgacchantaṃ disvā mamaṃyeva rājā passatu mā itareti adhiṭṭhahitvā tissa",
  "anya-e0702n0:137_1": "tissa ito ehīti āha. Rājā taṃ sutvā cintesi, imasmiṃ dīpe jāto sakalopi manusso maṃ",
  "anya-e0702n0:137_2": "tissoti nāmaṃ gahetvā ālapituṃ samattho nāma natthi, ayaṃ pana bhinnabhinnapaṭadharo",
  "anya-e0702n0:137_3": "bhaṇḍukāsāva vasano maṃ nāmena ālapati, ko nukho ayaṃ bhavissati, manusso vā amanusso vāti. Thero āha,–",
  "anya-e0702n0:138": "Samaṇā mayaṃ mahārāja, dhammarājassa sāvakā;",
  "anya-e0702n0:139": "Taveva anukampāya, jambudīpā idhāgatāti.",
  "anya-e0702n0:140_0": "Tadā ca devānaṃ piyatisso rājā asokaraññā pesitena abhisekena ekamāsābhisitto ahosi.",
  "anya-e0702n0:140_1": "Visākhapuṇṇamāyaṃ hissa abhisekamakaṃsu. So ca asokaraññā pesite dhammapaṇṇākāre",
  "anya-e0702n0:140_2": "ratanattayaguṇappaṭisaṃyuttaṃ sāsanappavattiṃ acirasutaṃ anussaramāno taṃ therassa",
  "anya-e0702n0:140_3": "samaṇā mayaṃ mahārāja, dhammarājassa sāvakāti vacanaṃ sutvā ayyā nukho āgatāti tāvadeva",
  "anya-e0702n0:140_4": "āvudhaṃ nikkhipitvā ekamantaṃ nisīdi sammodanīyaṃ kathaṃ kathayamāno. Yathāha,–",
  "anya-e0702n0:141": "Āvudhaṃ nikkhipitvāna, ekamantaṃ upāvisi;",
  "anya-e0702n0:142": "Nisajja rājā sammodi, bahuṃ atthūpasañhitanti.",
  "anya-e0702n0:143_0": "Sammodanīyaṃ kathañca kurumāneyeva tasmiṃ tānipi cattālīsapurisasahassāni āgantvā",
  "anya-e0702n0:143_1": "samparivāresuṃ. Tadāthero itarepi cha jane dassesi. Rājā disvā ime kadā āgatāti āha.",
  "anya-e0702n0:143_2": "Mayā saddhiṃyeva mahārājāti. Idāni pana jambudīpe aññepi evarūpā samaṇā santīti.",
  "anya-e0702n0:143_3": "Santi mahārāja etarahijambudīpo kālāvapajjoto isivātapaṭivāto, tasmiṃ–",
  "anya-e0702n0:144": "Tevijjā iddhipattā ca, cetopariyakovidā;",
  "anya-e0702n0:145": "Khīṇāsavā arahanto, bahū buddhassa sāvakāti.",
  "anya-e0702n0:146_0": "Bhante kena āgatatthāti. Neva mahārāja udakena, na thalenāti. Rājā ākāsena āgatāti",
  "anya-e0702n0:146_1": "aññāsi. Thero atthi nukho rañño passāveyyattikanti vīmaṃsanatthāya āsannaṃ ambarukkhaṃ",
  "anya-e0702n0:146_2": "ārabbha pañhaṃ pucchi, –",
  "anya-e0702n0:147_0": "Kinnāmo mahārāja ayaṃ rukkhoti. Ambarukkho nāma bhanteti. Imaṃ pana mahārāja ambaṃ",
  "anya-e0702n0:147_1": "muñcitvā añño ambo atthi vā natthi vāti. Atthi bhante aññepi bahū ambarukkhāti. Imañca",
  "anya-e0702n0:147_2": "ambaṃ te ca ambe muñcitvā atthi nukho mahārāja aññe rukkhāti. Atthi bhante, te pana",
  "anya-e0702n0:147_3": "na ambarukkhāti. Aññe ca ambe anambe ca muñcitvā atthi pana añño rukkhoti. Ayameva",
  "anya-e0702n0:147_4": "bhante amba rukkhoti. Sādhu mahārāja paṇḍitosīti.",
  "anya-e0702n0:148_0": "Atthi pana mahārāja te ñātakāti. Atthi bhante bahūjanāti. Te muñcitvā keci aññātakāpi",
  "anya-e0702n0:148_1": "atthi mahārājāti. Aññātakā bhante ñātakehi bahutarāti. Tavañātake ca aññātake ca",
  "anya-e0702n0:148_2": "muñcitvā atthañño koci mahārājāti. Ahameva bhanteti. Sādhu mahārāja attā nāma attano",
  "anya-e0702n0:148_3": "neva ñātako na aññātakoti.",
  "anya-e0702n0:149_0": "Atha thero paṇḍito rājā sakkhissati dhammaṃ aññātunti cūḷahatthipadopamasuttaṃ kathesi.",
  "anya-e0702n0:149_1": "Kathāpariyosāne rājā tīsu saraṇesu patiṭṭhahi saddhiṃ cattālīsāya pāṇasahassehīti.",
  "anya-e0702n0:149_2": "Tato paraṃ yaṃ yaṃ vattabbaṃ, taṃ taṃ samantapāsādikādīsu vuttanayena veditabbaṃ.",
  "anya-e0702n0:150_0": "Iccevaṃ sīhaḷadīpe sāsanānuggahaṇa mahindattherato āgatā sissaparamparā bahū honti,",
  "anya-e0702n0:150_1": "gaṇanapathaṃ vīti vattā. Kathaṃ. Mahāmahindattherassa sisso ariṭṭho nāma thero, tassa",
  "anya-e0702n0:150_2": "sisso tissadatto, tassa sisso kāḷasumano, tassa sisso dīgho, tassa sisso dīgha sumano,",
  "anya-e0702n0:150_3": "tassa sisso kāḷasumano, tassa sisso nāgo, tassa sisso buddharakkhito, tassa sisso",
  "anya-e0702n0:150_4": "tisso, tassa sisso revo, tassa sisso sumano, tassa sisso cūḷanāgo, tassa sisso dhammapāli",
  "anya-e0702n0:150_5": "etā, tassa sisso khemo, tassa sisso upalisso, tassa sisso phussadevo, tassa sisso",
  "anya-e0702n0:150_6": "sumano, tassa sisso mahāpadumo, tassa sisso mahāsīvo, tassa sisso upāli, tassa sisso",
  "anya-e0702n0:150_7": "mahānāgo, tassa sisso abhayo, tassa sisso tisso, tassa sisso sumano, tassa sisso",
  "anya-e0702n0:150_8": "cūḷābhayo, tassa sisso tisso, tassa sisso cūḷadevo, tassa sisso sīvoti. Ayaṃ yāva",
  "anya-e0702n0:150_9": "potthakāruḷasaṅkhātā catutthasaṅgītikā, tāva theraparamparāti daṭṭhabbā.",
  "anya-e0702n0:151": "Vuttañhetaṃ aṭṭhakathāyaṃ,– yāvajjabhanā tesaṃyeva antevāsikaparamparabhūtāya ācariyaparamparāya ābhatantiti veditabbanti.",
  "anya-e0702n0:152": "Evaṃ tesaṃ sissaparamparabhūtā ācariyaparamparā yāvajjatanā sāsane pākaṭā hutvā āgacchantīti veditabba.",
  "anya-e0702n0:153_0": "Sāsane vinayadharehi nāma tilakkhaṇasampannehi bhavitabbaṃ. Tīṇi hi vinayadharassa",
  "anya-e0702n0:153_1": "lakkhaṇāni icchi tabbāni. Katamāni tīṇi. Suttañcassa svāgataṃ hoti suppavatti suvinicchitaṃ",
  "anya-e0702n0:153_2": "suttato anubyañjanatoti idamekaṃ lakkhaṇaṃ, vinaye kho pana ṭhito hoti asaṃhīroti",
  "anya-e0702n0:153_3": "idaṃ dutiyaṃ, ācariyaparamparā kho panassa suggahitā hoti sumanasikatā supadhāritāti idaṃ tatiyaṃ.",
  "anya-e0702n0:154_0": "Tattha ācariyaparamparā kho panassa suggahitā hotīti theraparamparā vaṃsaparamparā",
  "anya-e0702n0:154_1": "cassa suṭṭhugahitā hoti. Sumanasikatāti suṭṭhu manasikatā, āvajjitamatte ñajjali",
  "anya-e0702n0:154_2": "tappadīpo viya hoti.",
  "anya-e0702n0:155_0": "Supadhāritāti suṭṭhu upadhāritā, pubbāparānusandhito atthato kāraṇato ca upa dhāritā.",
  "anya-e0702n0:155_1": "Attano matiṃ pahāya ācariyasuddhiyā vattā hoti, mayhaṃ ācariyo asukācariyassa santike",
  "anya-e0702n0:155_2": "uggaṇhi, so asukassāti evaṃ sabbaṃ ācariyaparamparaṃ thera vādaṅgaṃ āharitvā yāva",
  "anya-e0702n0:155_3": "upālitthero sammāsambuddhassa santike uggaṇhīti pāpetvā ṭhapeti. Tatopi āharitvā",
  "anya-e0702n0:155_4": "upālitthero sammāsambuddhassa santike uggaṇhi, dāsakatthero attano upajjhāyassa upālittherassa,",
  "anya-e0702n0:155_5": "soṇakatthero attano upajjhāyassa dosakattherassa, siggavatthero attano upajjhāyassa",
  "anya-e0702n0:155_6": "soṇakattherassa, moggaliputtatissatthero attano upajjhāyassa siggavattherassa caṇḍa",
  "anya-e0702n0:155_7": "vajjittherassa cāti evaṃ sabbaṃ ācariyaparamparaṃ theravādaṅgaṃ āharitvā attano ācariyaṃ",
  "anya-e0702n0:155_8": "pāpetvā ṭhapeti. Evaṃ uggahitā hi ācariyaparamparā suggahitā hoti.",
  "anya-e0702n0:156": "Evaṃ asakkontena pana dve tayo parivaṭṭā uggahetabbā. Sabbapacchimena hi nayena yathā ācariyo ca ācariyācariyo ca pāḷiñca paripuñchañca vadanti, tathā ñātuṃ vattatīti.",
  "anya-e0702n0:157_0": "Yathā vuttattheraparamparā pana bhagavato dharamānakālato paṭṭhāya yāva potthakāruḷā",
  "anya-e0702n0:157_1": "mukhapāṭheneva piṭakattayaṃ dhāresuṃ, paripuṇṇaṃ pana katvā potthake likhitvā na",
  "anya-e0702n0:157_2": "ṭhapenti. Evaṃ mahātherā dukkarakammaṃ katvā sāsanaṃ paggaṇhiṃsu. Tatridaṃ vatthu,–",
  "anya-e0702n0:158_0": "Sīhaḷadīpe kira caṇḍālatissabhayena saṅkhubbhitvā devo ca avassitvā dubbhikkhabhayaṃ",
  "anya-e0702n0:158_1": "uppajji. Tadā akko devānamindo āgantvā tumhe bhante piṭakaṃ dhāretuṃ na sakkhissatha,",
  "anya-e0702n0:158_2": "nāvaṃ pana ārūhitvā jambudīpaṃ gacchatha, sace nāvā appahonakā bhaveyya, kaṭṭhena",
  "anya-e0702n0:158_3": "vā veḷunā vā taratha, abhayatthāya pana mayaṃ rakkhissāmāti āha.",
  "anya-e0702n0:159_0": "Tadā saṭṭhimattā bhikkhū samuddatīraṃ gantvā puna etadahosi,– mayaṃ jambudīpaṃ na",
  "anya-e0702n0:159_1": "gacchissāma, idheva vasitvā tepiṭakaṃ dhārissāmāti. Tato pacchā nāvā titthato nivattitvā",
  "anya-e0702n0:159_2": "sīhaḷadīpekadesaṃ malayajanapadaṃ gantvā mūlaphalādīhiyeva yāpetvā sajjhāyaṃ akaṃsu.",
  "anya-e0702n0:159_3": "Chātakabhayena atipīḷitā hutvā evampi kātuṃ asakkonto vāḷukatale uraṃ ṭhapetvā sīsena",
  "anya-e0702n0:159_4": "sīsaṃ abhimukhaṃ katvā vācaṃ anicchāretvā manasāyeva akaṃsu. Evaṃ dvādasavassāni",
  "anya-e0702n0:159_5": "saddhiṃ aṭṭhakathāya tepiṭakaṃ rakkhitvā sāsanaṃ anuggahesuṃ.",
  "anya-e0702n0:160_0": "Dvādasavassesu pana atikkantesu taṃ bhayaṃ vūpasamitvā pubbe jambudīpaṃ gacchantā",
  "anya-e0702n0:160_1": "sattabhikkhusatā āgantvā sīhaḷadīpekadesaṃ rāmajanapade maṇḍalārāmavihāraṃ āpajjiṃsu.",
  "anya-e0702n0:160_2": "Tepi saṭṭhimattā bhikkhū tameva vihāraṃ gantvā aññamaññaṃ sammantetvā sajjhāyiṃsu.",
  "anya-e0702n0:160_3": "Tadā aññamaññaṃ samenti, na virujjhanti, gaṅgādakena viya yamunodakaṃ saṃsandenti.",
  "anya-e0702n0:160_4": "Evaṃ piṭakattayaṃ mukhapāṭheneva dhāretvā mahātherā dukkarakammaṃ karontīti veditabbā.",
  "anya-e0702n0:161": "Yampi pariyattiṃ ekapadamattampi avirajjhitvā dhārenti, taṃ dukkarakammameva.",
  "anya-e0702n0:162_0": "Sīhaḷadīpe kira punabbasukassa nāma kuṭumbikassa putto tissatthero buddhavacanaṃ",
  "anya-e0702n0:162_1": "uggaṇhitvā imaṃ jambudīpaṃ āgantvā yonakadhammarakkhitattherassa santike buddhavacanaṃ",
  "anya-e0702n0:162_2": "uggaṇhitvā gacchanto nāvaṃ abhirūhanatitthe ekasmiṃ pade uppannakaṅkho yojanasatamaggaṃ",
  "anya-e0702n0:162_3": "nivattitvā ācariyassa santikaṃ āgacchanto antarāmagge ekassa kuṭumbikassa pañhaṃ",
  "anya-e0702n0:162_4": "kathesi. So pasīditvā satasahassagghanakaṃ kampalaṃ adāsi. Sopi taṃ āharitvā ācariyassa",
  "anya-e0702n0:162_5": "adāsi. Thero vā siyā koṭṭetvā nisīdanaṭṭhāne paribhaṇḍaṃ kāresi. Kimatthāyāti. Pacchimāya",
  "anya-e0702n0:162_6": "janatāya anuggahatthāya. Evaṃ kirassa ahosi,– amhākaṃ gatamaggaṃ āvajjitvā anāgate",
  "anya-e0702n0:162_7": "sabrahmacārino paṭipattiṃ pūretabbaṃ maññissantīti. Tissattheropi ācariyassa santike",
  "anya-e0702n0:162_8": "kaṅkhaṃ chinditvā sīhaḷadīpameva sakaṭṭhānaṃ āgamāsīti. Iccevaṃ pariyattiṃ ekapadamattampi",
  "anya-e0702n0:162_9": "avirajjhitvā dhāraṇampi dukkarakammamevāti daṭṭhabbaṃ.",
  "anya-e0702n0:163": "Yampi yebhuyyena paguṇaṃ na karonti, tassa anantaradhānatthāya asammosatthāya uggahadhāraṇādivasena rakkhanampi karonti, taṃ dukkarakammameva.",
  "anya-e0702n0:164_0": "Sīhaḷadīpeyeva kira mahābhaye ekasseva bhikkhuno mahāniddeso paguṇo ahosi. Atha catunikāyikatissattherassa",
  "anya-e0702n0:164_1": "upajjhāyo mahātipiṭakatthero nāma mahārakkhitattheraṃāha,– āvuso mahārakkhita asukassa",
  "anya-e0702n0:164_2": "santike mahāniddesaṃ gaṇhāhīti. Pāpokirāyaṃ bhante na gaṇhāmīti. Gaṇhāvuso ahaṃ te",
  "anya-e0702n0:164_3": "santike nisīdissāmīti. Sādhu bhante tumhesu nisinnesu gaṇhissāmīti paṭṭhapatvā rattindivaṃ",
  "anya-e0702n0:164_4": "nirantaraṃ pariyāpuṇanto osānadivase heṭṭhāmañce itthiṃ disvā bhante sutaṃyeva me",
  "anya-e0702n0:164_5": "pubbe, sacāhaṃ evaṃ jāneyyaṃ, na īdisassa santike dhammaṃ pariyāpuṇeyyanti āha. Tassa",
  "anya-e0702n0:164_6": "pana santike bahū mahātherā uggaṇhitvā mahāniddesaṃ patiṭṭhāpesuṃ. Evaṃ yaṃ yebhuyyena",
  "anya-e0702n0:164_7": "paguṇaṃ na karonti, tassa anantaradhānatthāya asammosattāya uggahadhāraṇādivasena",
  "anya-e0702n0:164_8": "rakkhanampi dukkarakammaṃ yevāti daṭṭhabbaṃ.",
  "anya-e0702n0:165_0": "Iccevaṃ bhagavato dharamānakālato pabhuti cirakālaṃ yathāvuttamahātheraparamparā",
  "anya-e0702n0:165_1": "pariyattiṃ mukhapāṭheneva dhāresuṃ. Ahovata porāṇikānaṃ mahātherānaṃ satipaññāsamādhivepullatāya",
  "anya-e0702n0:165_2": "hi te mukhapāṭheneva dhāretu sakkāti. Mukhapāṭheneva porāṇakattherānaṃ pariyattidhāraṇaṃ",
  "anya-e0702n0:165_3": "pañcanavutādhikāni catusatāni ahosi.",
  "anya-e0702n0:166_0": "Bhagavato parinibbānato mahāvaṃsasāratthasaṅgahesu āgatanayena jinacakke paṇṇāssādhike",
  "anya-e0702n0:166_1": "catusate sampatte tambapaṇṇidīpe rājūnaṃ aṭṭhārasamako’saddhātissassa nāma rañño",
  "anya-e0702n0:166_2": "putto vaṭṭagāmaṇi nāma rājā rajjaṃ patvā chavassakāle anāgate sattā hīnasatipaññāsamādhikā",
  "anya-e0702n0:166_3": "hutvā na sakkhissanti mukhapāṭhena dhāretunti upaparikkhitvā pubbe vuttehi mahātherehi",
  "anya-e0702n0:166_4": "anupubbena āgatā pañcamattā mahātherasatā vaṭṭagāmaṇirājānaṃ nissāya tambapaṇṇidīpekadese",
  "anya-e0702n0:166_5": "malayajanapade ālokaleṇe aṭṭhakathāya sahapiṭakattayaṃ potthake āropesuṃ.",
  "anya-e0702n0:167": "Tañca yathāvuttasaṅgītiyo upanidhāya catutthasaṅgītiyeva nāmāti veditabbā. Vuttañhetaṃ sāratthadīpaniyaṃ nāma vinayaṭīkāyaṃ,– catutthasaṅgītisadisā hi potthakārohasaṅgītīti.",
  "anya-e0702n0:168_0": "Sīhaḷadīpe pana vaṭṭagāmaṇirājā marammaraṭṭhe sirikhettanagare eko nāma kukkuṭasīsarājā",
  "anya-e0702n0:168_1": "ca ekakālena rajjaṃ kāresi. Amarapuramāpakassa rañño kāle sīhaḷadīpabhikkhuhi idha",
  "anya-e0702n0:168_2": "pesitasandesakathāyaṃ pana tettiṃsādhikacatusate sampatte potthakāruḷaṃ akaṃsūti",
  "anya-e0702n0:168_3": "āgataṃ. Vuttañhetaṃ tattha,– tettiṃsādhikacatuvassasataparimāṇakālanti.",
  "anya-e0702n0:169": "Idaṃ sīhaḷadīpe yāva potthakāruḷhā",
  "anya-e0702n0:170": "Sāsanassa patiṭṭhānaṃ.",
  "anya-e0702n0:171_0": "Athāparaṃ jambudīpe sīhaḷadīpe ca bhikkhū visuṃ visuṃ gaṇavasena bhijjiṃsu, yathā",
  "anya-e0702n0:171_1": "anotattadahato nikkhamananadiyā gaṅgāyamunādivasena bhijjantīti. Tattha jambudīpe",
  "anya-e0702n0:171_2": "gaṇānaṃ bhijjamānataṃ upariyeva vakkhāma.",
  "anya-e0702n0:172_0": "Sīhaḷadīpe pana gaṇānaṃ bhijjamānatā evaṃ daṭṭhabbā. Kathaṃ. Sīhaḷadīpe hi sāsanassa",
  "anya-e0702n0:172_1": "patiṭṭhamānakālato aṭṭhārasādhi kadvivassasate sampatte vaṭṭagāmaṇiraññā kārāvite",
  "anya-e0702n0:172_2": "abhayagirivihāre parivārakhandhakaṃ pāṭhato ca atthato ca vipallāsaṃ katvā mahāvihāravāsigaṇato",
  "anya-e0702n0:172_3": "puthu hutvā eko gaṇo bhijji, so abhayagirivāsigaṇo nāma, dhammarucigaṇoti ca tasseva nāmaṃ.",
  "anya-e0702n0:173_0": "Abhayagirivāsigaṇassa bhijjamānato dvecattālīsādhikativassasate sampatte mahāsenena",
  "anya-e0702n0:173_1": "nāma raññā kārāpite jetavanavihāre bhikkhū ubhatovisaṅgapāṭhe viparītavasena abhisaṅkharitvā",
  "anya-e0702n0:173_2": "abhayagirivāsigaṇato visuṃ eko gaṇo ahosi, so jetavanavāsigaṇo nāma, sāgaliyagaṇoti ca tasseva nāmaṃ.",
  "anya-e0702n0:174_0": "Jetavana vāsigaṇassa bhijjamānakālato ekapaññāsavassādhikānaṃ tiṇṇaṃ vassasatānaṃ",
  "anya-e0702n0:174_1": "upari kurundavāsino ca kolambavāsino ca bhikkhū bhāgineyyaṃ dāṭhāpatiṃ nāma rājānaṃ",
  "anya-e0702n0:174_2": "nissāya ubhatovibhaṅgaparivārakhandhakapāṭhe viparītavasena abhisaṅkharitvā vuttehi",
  "anya-e0702n0:174_3": "dvīhi gaṇehi visuṃ hutvā mahāvihāra vāsigaṇhattamaṃ tulayitvā upadhāretvā mahāvihāranāmaṃ",
  "anya-e0702n0:174_4": "gahetvā eko gaṇo bhijji. Evaṃ sīhaḷadīpe mahāmahindattherādīnaṃ vaṃsabhūtena mahāvihāravāsi",
  "anya-e0702n0:174_5": "gaṇena saddhiṃ cattāro gaṇā bhijjiṃsu.",
  "anya-e0702n0:175_0": "Tattha mahāvihāravāsi gaṇoyeva eko dhammavādī ahosi, sesā pana adhammavādino. Te",
  "anya-e0702n0:175_1": "ca tayo adhammavādino gaṇā bhūtatthaṃ pahāya abhūtatthena dhammaṃ agaruṃ katvā cariṃsūti",
  "anya-e0702n0:175_2": "vacanato sīhaḷadīpe adhammavādino tayopi alajjino gaṇā parimaṇḍalasuppaṭicchannādisikkhāpadāni",
  "anya-e0702n0:175_3": "anādiyitvā vicariṃsu. Tato paṭṭhāya sāsane ekaccānaṃ bhikkhūnaṃ nānappakāravasena",
  "anya-e0702n0:175_4": "nivāsanapārupanādīni dissantiti veditabbaṃ.",
  "anya-e0702n0:176_0": "Adhammavādigaṇānaṃ bhijjamānakālato sattavīsādhikānaṃ pañcasatānaṃ vassānañca upari",
  "anya-e0702n0:176_1": "sirisaṅghabodhi nāma rājā mahāvihāra gaṇassa pakkho hutvā adhammavādinā tayo gaṇe",
  "anya-e0702n0:176_2": "niggahitvā jinasāsanaṃ paggahesi. So ca sirisaṅgha bodhirājā amhākaṃ marammaraṭṭhe",
  "anya-e0702n0:176_3": "arimandananagare anuruddhena nāma raññā samakālavasena rajjasampattiṃ anubhavi.",
  "anya-e0702n0:177_0": "Tato pacchā sīhaḷadīpe vohārakatissassa nāma rañño kāle kapilena nāma amaccena saddhiṃ",
  "anya-e0702n0:177_1": "mantetvā mahāvihāra vāsino bhikkhū nissāya adhammavādigaṇe niggaṇhitvā jinasāsanaṃ paggaṇhāti.",
  "anya-e0702n0:178": "Tato pacchā ca goṭṭhābhayassa nāma rañño kāle abhayagiri vāsino bhikkhū parasamuddaṃ pabbājetvā mahāvihāra vāsino bhikkhū nissāya sāsanaṃ visodhayi.",
  "anya-e0702n0:179_0": "Tato pacchāpi goṭṭhābhayarañño puttabhūtassa mahāsenassa nāma rañño kāle abhayagirivāsīnaṃ",
  "anya-e0702n0:179_1": "bhikkhūnaṃ abbhantare saṅghamitto nāma eko bhikkhu rañño padhānācariyo hutvā mahāmahindattherādīnaṃ",
  "anya-e0702n0:179_2": "arahantānaṃ nivāsaṭṭhānabhūtaṃ mahāvihārārāmaṃ vinassituṃ mahāsenaraññā mantetvā",
  "anya-e0702n0:179_3": "ārabhi. Tadā navavassāni mahāvihāre bhikkhu sañño ahosi. Ahovata mahātherānaṃ mahiddhikānaṃ",
  "anya-e0702n0:179_4": "nivāsaṭṭhānaṃ alajjino bhikkhū vinassāpesuṃ, suvaṇṇahaṃssānaṃ nivāsaṭṭhānaṃ kākā viyāti.",
  "anya-e0702n0:180_0": "Jetavanavāsīnañca bhikkhūnaṃ abbhantare eko tisso nāma bhikkhu teneva raññā mantetvā",
  "anya-e0702n0:180_1": "mahāvihāre sīmaṃ samūhani. Achekattā pana tesaṃ sīmasamūhanakammaṃ na sampajjīti.",
  "anya-e0702n0:180_2": "Ahovata dussīlānaṃ pāpakānaṃ kammaṃ acchariyaṃ, seyyathāpi nāma sākhamigo aggaggho",
  "anya-e0702n0:180_3": "kāsivatthaṃ mahagghaṃ bhinnati, evameva bhinditabbavatthunā bhedakapuggalo ativiya",
  "anya-e0702n0:180_4": "dūro ahosīti. Bhavanti cettha, –",
  "anya-e0702n0:181": "Yathā sākhamigo pāpo, appagghoyeva kāsikaṃ;",
  "anya-e0702n0:182": "Mahagghaṃ kacca bhinnaṃbhinnaṃ, mahussāhena chindati.",
  "anya-e0702n0:183": "Evaṃ adhammavādī pāpo, dhammavādigaṇaṃ subhaṃ;",
  "anya-e0702n0:184": "Mahussāhena bhindayi, aho acchariyo ayaṃ.",
  "anya-e0702n0:185": "Ārakā dūrato āsuṃ, bhinditabbehi bhedakā;",
  "anya-e0702n0:186": "Bhūmitova bhavagganto, aho kammaṃ ajānatanti.",
  "anya-e0702n0:187_0": "Iccevaṃ adhammavādigaṇānaṃ balavatāya dhammavādigaṇo parihāyati. Yathā hi gijjhasakuṇassa",
  "anya-e0702n0:187_1": "pakkhavātena suvaṇṇahaṃsā pakatiyā ṭhātuṃ na sakkonti, evameva adhammavādīnaṃ balavatāya",
  "anya-e0702n0:187_2": "dhammavādī parihāyati. Byagghavane viya suvaṇṇamigo nillayitvā gocaraṃ gaṇhāti, yathārucivasena",
  "anya-e0702n0:187_3": "dhammaṃ carituṃ okāsaṃ na labhi.",
  "anya-e0702n0:188_0": "Sīhaḷadīpe sāsanassa patiṭṭhānato dvisattatādhikānaṃ catusatānaṃ vassasahassānañca",
  "anya-e0702n0:188_1": "upari sammāsambuddhassa parinibbānato aṭṭhasattasatādhikānaṃ vassasahassānaṃ upari",
  "anya-e0702n0:188_2": "mahārājā nāma bhūpālo rajjaṃ kāresi. So pana rājā ñadumbaragirivāsikassapattheraggamukhā",
  "anya-e0702n0:188_3": "mahāvihāravāsino bhikkhū tameva rājānaṃ nissāya sāsane malaṃ visodhesuṃ, yathā heraññiko hiraññe malanti.",
  "anya-e0702n0:189_0": "Mahāvihāravāsigaṇato aññe adhammavādinā uppabbā jetvā visodhesuṃ. So ca mahārājā",
  "anya-e0702n0:189_1": "amhākaṃ marammaraṭṭhe arimaddananagare narapaticaññisūnā nāma raññā samakāla vasena",
  "anya-e0702n0:189_2": "rajjaṃ kāresīti veditabbo.",
  "anya-e0702n0:190_0": "Tato pacchā vi vijayabāhurājānaṃ parakkamabāhurājānañca nissāya mahāvihāra vāsino",
  "anya-e0702n0:190_1": "bhikkhū sāsanaṃ parisuddhaṃ akaṃsu, adhammavādino sabbepi uppabbājetvā mahāvihāravāsigaṇoyeva",
  "anya-e0702n0:190_2": "eko patiṭṭhahi, yathā abbhādiupakkilesamalehi vimutto nisānāthoti.",
  "anya-e0702n0:191_0": "Sirisaṅghabodhirājā vohārikatissarājā goṭṭhābhayarājāti ete rājāno sāsanaṃ visodhentopi",
  "anya-e0702n0:191_1": "sabbena sabbaṃ adhammavādigaṇānaṃ avinassanato sāsanaṃ parisuddhaṃ na tāva ahosi.",
  "anya-e0702n0:191_2": "Sirisaṅghabodhirañño mahārañño vijayabāhurañño parakkamabāhuraññoti etesaṃyeva rājūnaṃ",
  "anya-e0702n0:191_3": "kāle sabbena sabbaṃ adhammavādīnaṃ vinassanato sāsanaṃ parisuddhaṃ ahosi. Tadā pana",
  "anya-e0702n0:191_4": "adhammavādinā sīsampi uṭṭhahituṃ na sakkā, yathā aruṇugge kosiyāti.",
  "anya-e0702n0:192_0": "Aparabhāge pana ciraṃ kālaṃ atikkante micchādiṭṭhikānaṃ vijātiyānaṃ bhayena laṅkādīpe",
  "anya-e0702n0:192_1": "sāsanaṃ osakkitvā gaṇapūraṇamattassapi bhikkhusaṅghassa avijjamānatāya mahāvijayabāhurañño",
  "anya-e0702n0:192_2": "kāle rāmaññadesato saṅghaṃ ānetvā sāsanaṃ patiṭṭhāpesi.",
  "anya-e0702n0:193_0": "Tato pacchā ca vimaladhammasūriyassa nāma rañño kāle rakkhāpuraraṭṭhato saṅghaṃ ānetvā",
  "anya-e0702n0:193_1": "sāsanaṃ patiṭṭhāpesi. Tato pacchā ca vimalassa nāma rañño kāle tatoyeva saṅghaṃ ānetvā",
  "anya-e0702n0:193_2": "sāsanaṃ patiṭṭhāpesi. Tato pacchā ca kittissirirājasīhassa nāma rañño kāle syāmaraṭṭhato",
  "anya-e0702n0:193_3": "saṅghaṃ ānetvā tatheva akāsīti.",
  "anya-e0702n0:194": "Ayaṃ sīhaḷadīpe sāsanassa osakkanakathā.",
  "anya-e0702n0:195_0": "Tato pacchā jinasāsane navutādhike aṭṭhavassasate sampatte buddhadāsassa nāma rañño",
  "anya-e0702n0:195_1": "kāle eko dhamma kathikatthero ṭhapetvā vinayapiṭakaṃ abhidhammapiṭakañca avasesaṃ",
  "anya-e0702n0:195_2": "suttantapiṭakaṃ sīhaḷabhāsāya parivattitvā abhisaṅkharitvā ṭhapesi. Tañca kāraṇaṃ cūḷavaṃse vuttaṃ.",
  "anya-e0702n0:196_0": "Tassa kira buddhadāsassa rañño puttā asītimattā asītimahāsāvakānaṃ nāmeneva vohāritā",
  "anya-e0702n0:196_1": "ahesuṃ. Tesu puttesu sāriputtattherassa nāmena vohārito eko upatisso nāma rājakumāro",
  "anya-e0702n0:196_2": "pitari devaṅgate dvecattālīsavassāni rajjaṃ karesi.",
  "anya-e0702n0:197_0": "Tato pacchā kaniṭṭho mahānāmo nāma rājakumāro dvāvīsavassāni rajjaṃ kāresi. Tassa",
  "anya-e0702n0:197_1": "rañño kāle jina cakke tettiṃsādhikanavasatavasse sīhaḷadīpe chasaṭṭhimattānaṃ rājūnaṃ",
  "anya-e0702n0:197_2": "pūraṇakāle buddhaghoso nāma thero sīhaḷadīpaṃ gantvā sīhaḷabhāsāya likhite aṭṭhakathāganthe",
  "anya-e0702n0:197_3": "māgadhabhāsāya parivattitvā likhi.",
  "anya-e0702n0:198_0": "So pana mahānāma rājā amhākaṃ marammaraṭṭhe siripaccayanagare savilaññikrovi nāmakena",
  "anya-e0702n0:198_1": "raññā samakālo hutvā rajjaṃ kāresi. Parittaniddāne pana brūmavi?Thī? Nāmakena raññā",
  "anya-e0702n0:198_2": "samakālo hutvā rajjaṃ kāresīti vuttaṃ. Taṃ na yujjatiyeva.",
  "anya-e0702n0:199_0": "Sīhaḷadīpe pana kittissirimegho nāma rājā hutvā navame vasse tasmiṃyeva dīpe rājūnaṃ",
  "anya-e0702n0:199_1": "dvāsaṭṭhimattānaṃ pūraṇakāle jinacakke tiṃsādhike aṭṭhasatavasse jambudīpe kaliṅgapurato",
  "anya-e0702n0:199_2": "kuhasivassa nāma rañño jāmātā dantakumāro hemamālaṃ nāma rājadhītaṃ gahetvā dāṭhādhātuṃ",
  "anya-e0702n0:199_3": "thenetvā navāya taritvā sīhaḷadīpaṃ agamāsi. Jinacakke tiṃsādhikaaṭṭhavassasate jeṭṭhatissarājā",
  "anya-e0702n0:199_4": "navavassāni rajjaṃ kāresi.",
  "anya-e0702n0:200": "Buddhadāsarājā ekūnatiṃsati vassāni upalissarājā cadvicattālīsavassāni mahānāmarājā dvāvīsavassānīti sabbāni sampiṇḍitvā jinasāsanaṃ dvattiṃsādhikanavavassasatappamāṇaṃ hoti.",
  "anya-e0702n0:201": "Tasmiñca kāle yadā dvīhi vassehi ūnaṃ ahosi, tadā mahānāmarañño kāle tiṃsādhikanavavassasatamatte sāsane buddhaghoso nāma thero laṅkādīpaṃ agamāsi.",
  "anya-e0702n0:202": "Amarapuramāpakassa rañño kāle sīhaḷadīpikehi bhikkhūhi pesitasannesapaṇṇe pana chapaṇṇāsādhikanavavassasatātikkante sūti vuttaṃ.",
  "anya-e0702n0:203_0": "Ettha ṭhatvā buddhaghosattherassa aṭṭhuppattiṃsaṅkhepamattaṃ vakkhāma. Kathaṃ. Sīhaḷabhāsakkharehi",
  "anya-e0702n0:203_1": "parivattitaṃ pariyattisāsanaṃ māgadhasāsakkharena ko nāma puggalo parivattituṃ sakkhissatīti",
  "anya-e0702n0:203_2": "mahātherā nimantayitvā tāvatiṃsabhavanaṃ gantvā ghosaṃ devaputtaṃ disvā saddhiṃ sakkena",
  "anya-e0702n0:203_3": "devānamindena taṃ yācitvā bodhirukkhasamīpe ghosagāme kesassa nāma brāhmaṇassa kesiyā",
  "anya-e0702n0:203_4": "nāma brāhmaṇiyā kucchimhi paṭisandhiṃ gaṇhāpesuṃ. Khādatha bhonto pivatha bhontotiādinā",
  "anya-e0702n0:203_5": "brāhmaṇānaṃ aññamaññaṃ ghosakāle vijāyanattā ghosoti nāmaṃ akāsi. Sattavassikakāle",
  "anya-e0702n0:203_6": "so tiṇṇaṃ vedānaṃ pāragū ahosi.",
  "anya-e0702n0:204_0": "Atha kho ekena arahantena saddhiṃ vedakathaṃ sallapanto taṃ kathaṃ niṭṭhāpetvā kusalā",
  "anya-e0702n0:204_1": "dhammā akusalā dhammā abyākatā dhammātiādinā paramatthavedaṃ nāma buddhamantaṃ pucchi.",
  "anya-e0702n0:204_2": "Tadā so sutvā uggaṇhitukāmo hutvā tassa arahantassa santike pabbajitvā devasikaṃ",
  "anya-e0702n0:204_3": "devasikaṃ piṭakattayaṃ saṭṭhimattehi padasahassehi sajjhāyaṃ akāsi, vācuggataṃ akāsi.",
  "anya-e0702n0:204_4": "Ekamāseneva tiṇṇaṃ piṭakānaṃ pāragū ahosi.",
  "anya-e0702n0:205_0": "Tato paccā raho ekakova nisinnassa etadahosi,– buddhabhāsite piṭakattaye mama vā",
  "anya-e0702n0:205_1": "paññā adhikā, udāhu upajjhāyassa vāti. Taṃ kāraṇaṃ ñatvā upajjhācariyo niggahaṃ katvā",
  "anya-e0702n0:205_2": "ovadi. So saṃvegappatto hutvā khamāpetuṃ vandi. Upajjhācariyo tvaṃ āvuso sīhaḷadīpaṃ",
  "anya-e0702n0:205_3": "gantvā piṭakattayaṃ sīhaḷassāsakkharena likhitaṃ māgadhabhāsakkharena likhāhi, evaṃ",
  "anya-e0702n0:205_4": "sati ahaṃ khamissāmīti āha.",
  "anya-e0702n0:206_0": "Buddhaghoso ca pitaraṃ micchādiṭṭhibhāvato mocetvā ācariyassa vacanaṃ sirasā paṭiggahetvā",
  "anya-e0702n0:206_1": "piṭakattayaṃ likhituṃ sīhaḷadīpaṃ nāvāya agamāsi. Tadā samuddamajjhe tīhi divasehi",
  "anya-e0702n0:206_2": "tarante buddhadattatthero ca sīhaḷadīpato nāvāya āgacchanto antarāmagge devāna ānubhāvena",
  "anya-e0702n0:206_3": "aññamaññaṃ passitvā kāraṇaṃ pucchitvā jāni. Jānitvā ca buddhadattatthero evamāha,-",
  "anya-e0702n0:206_4": "mayā āvuso kato jinālaṅkāro appassāroti maññitvā piṭakattayaṃ parivattituṃ likhituṃ",
  "anya-e0702n0:206_5": "okāsaṃ nādāsuṃ, tvaṃ pana piṭakattayaṃ saṃvaṇṇehīti vatvā attano sakkena devānamindena",
  "anya-e0702n0:206_6": "dinnaṃ haritakiphalaṃ ayomayalekhana daṇḍaṃ nisitasilañca buddhaghosattherassa adāsi.",
  "anya-e0702n0:206_7": "Evaṃ tesaṃ dvinnaṃ therānaṃ aññamaññaṃ sallapantānaṃyeva nāvā sayameva apanetvā gacchiṃsu.",
  "anya-e0702n0:207_0": "Buddhaghosatthero ca sīhaḷadīpaṃ patvā paṭhamaṃ saṅghapālattheraṃ passitvā piṭakattayaṃ",
  "anya-e0702n0:207_1": "māgadhabhāsakkharena parivattetuṃ āgatomhīti kāraṇaṃ ārocetvā sīhaḷabhikkhū ca sīle",
  "anya-e0702n0:207_2": "patiṭṭhāyātiādigāthaṃ niyyādetvā imissā gāthāya atthaṃ piṭakattayaṃ āloletvā saṃvaṇṇehīti",
  "anya-e0702n0:207_3": "uyyojesuṃ, tasmiṃyeva divase sāyanhakālato paṭṭhāya yathāvuttagāthaṃ pamukhaṃ katvā",
  "anya-e0702n0:207_4": "visuddhimaggaṃ akāsi. Katvā taṃ kammaṃ nipphādetvā tassa ñāṇappabhavaṃ vīmaṃsetukāmo",
  "anya-e0702n0:207_5": "devānamindo tañca ganthaṃ antaradhāpesi. Punāpi thero akāsi. Tatheva devānamindo",
  "anya-e0702n0:207_6": "antaradhāpesi. Punāpi thero akāsi. Evaṃ tikkhattuṃ kārāpetvā pubbaganthepi dassesi.",
  "anya-e0702n0:207_7": "Tiṇṇampi ganthānaṃ aññamaññaṃ ekapadamattenapi visesatā natthi saṅghapālatthero ca",
  "anya-e0702n0:207_8": "taṃ ārādhayitvā piṭakattayaṃ niyyādesi. Evaṃ visuddhimagge saṅghapālattherassa yācanaṃ",
  "anya-e0702n0:207_9": "ārabbha visuddhimaggo katoti āgataṃ. Buddhaghosuppattikathāyaṃ pana saṅgharājattherassa",
  "anya-e0702n0:207_10": "āyācanaṃ ārabbhāti āgataṃ.",
  "anya-e0702n0:208": "Ayaṃ buddhaghosuppattikathāyaṃ āgatanayena dassitabuddhaghosuppattikathāsaṅkhepo.",
  "anya-e0702n0:209_0": "Cūḷavaṃse panevaṃ āgato. Buddhaghosatthero nāma mahābodhirukkhasamīpe ekasmiṃ brāhmaṇagāme",
  "anya-e0702n0:209_1": "vijāto tiṇṇampi vedānaṃ pāragū ahosi tesu tesu vādesu ca aticheko. So aññehi ca saddhiṃ",
  "anya-e0702n0:209_2": "pucchābyākaraṇakammaṃ kattukāmo jambunīpatale āhiṇḍanto ekaṃ vihāraṃ patvā tasmiṃ",
  "anya-e0702n0:209_3": "vā āgantukabhāvena nisīdi. Tasmiñca vihāre revato nāma thero vasi. Tena therena saddhiṃ",
  "anya-e0702n0:209_4": "bhallapanto so brāhmaṇamāṇavo tīsu vedesu aloletvā pañhaṃ pucchi. Pucchitaṃ pucchitaṃ",
  "anya-e0702n0:209_5": "thero byākāsi. Therassa pana pucchitaṃ pañhaṃ māṇavo na sakkā byākātuṃ. Atha māṇavo",
  "anya-e0702n0:209_6": "pucchi,–ko nāmāyaṃ bhante mantoti. Buddhamanto nāmāyanti vutte uggaṇhitukāmo hutvā",
  "anya-e0702n0:209_7": "therassa santike pabbajitvā piṭakattayaṃ uggaṇhi. Aciraneva tiṇṇampi piṭakānaṃ pāragū",
  "anya-e0702n0:209_8": "ahosi. Buddhasseva ghoso yassa atthīti buddhaghosoti nāmena pākaṭo ahosi.",
  "anya-e0702n0:210_0": "Buddhaghoso ca āyasmato revatassa santike nisīdanto ñāṇodayaṃ nāma ganthaṃ aṭṭhassāliniñca",
  "anya-e0702n0:210_1": "nāma ganthaṃ akāsi. Tato pacchā parittaṭṭhakathaṃ kattukāmo hutvā ārabhi. Tadā ācariyo",
  "anya-e0702n0:210_2": "evamāha,– jambudīpe pana āvuso pāḷimattaṃyeva atthi, aṭṭhakathā pana natthi, ācariyavādo",
  "anya-e0702n0:210_3": "ca bhinno hutvā atthi, teneva mahāmahindhattherena ānitā aṭṭhakathā tīsu ca saṅgītīsu",
  "anya-e0702n0:210_4": "āruḷo pāḷiyo sāriputtattherādīhi desito kathāmaggo sīhaḷadīpe atthi, tvaṃ gantvā",
  "anya-e0702n0:210_5": "māgadhabhāsakkharena likhehīti uyyojiyamāno buddhaghosatthero sīhaḷadīpaṃ gantvā",
  "anya-e0702n0:210_6": "anurādhapure mahāvihāraṃ pavisitvā saṅghapālattherassa santike saddhiṃ sīhaḷaṭṭhakathāya",
  "anya-e0702n0:210_7": "theravāde sutvā aṭṭhakathaṃ karissamīti ārocesi. Sīhaḷabhikkhū ca pubbe vuttanayeneva",
  "anya-e0702n0:210_8": "sīle patiṭṭhāyātiādi gāthā niyyādesuṃ. Buddhaghoso ca saddhiṃ aṭṭhakathāya piṭakattayaṃ",
  "anya-e0702n0:210_9": "saṅkhipitvā visuddhimaggaṃ akāsi.",
  "anya-e0702n0:211": "Pubbe vuttanayeneva sakko antaradhāpetvā tikkhattuṃ kārāpesi. Saṅghapālattheropi arādhayitvā piṭakattayaṃ niyyādesīti.",
  "anya-e0702n0:212_0": "Kiñcāpi nānā ganthesu nānākārehi buddhaghosuppatti āgatā, tathāpi buddhaghosattherassa",
  "anya-e0702n0:212_1": "sīhaḷadīpaṃ gantvā piṭakattayassa likhanaṃ aṭṭhakathānañca karaṇameva pamāṇanti manokiliṭṭhaṃ",
  "anya-e0702n0:212_2": "na uppādetabbanti. Buddhaghosatthero vikaṭattayaṃ likhitvā jambudīpaṃ paccāgamāsi.",
  "anya-e0702n0:213_0": "Iccevaṃ pāḷibhāsāya pariyattiṃ parivattitvā pacchā ācariyaparamparasissānusissavasena",
  "anya-e0702n0:213_1": "sīhaḷadīpe jinacakkaṃ majjhanti kaṃsumāsī viya atidibbati, anekakoṭippamāṇehi sotāpannasakadāgāmianāgāmiarahantehi",
  "anya-e0702n0:213_2": "laṅkādīpaṃ atisobhati, sabbapāliphullena tiyojanikapāricchattakarukkhena tāvatiṃsabhavanaṃ",
  "anya-e0702n0:213_3": "viya satapattapadumādīhi mahāpokkharaṇī viya tesu tesu ṭhānesu maggamahāmaggaāpakagharadvāratitthavanapabbataguhamandiravihārasālādīsu",
  "anya-e0702n0:213_4": "aladdhamaggaphalaṭṭhānaṃ nāma kiñci natthi, thokaṃ āgametvā piṇḍāya patiṭṭhamānapadesepi",
  "anya-e0702n0:213_5": "maggaphalāni labhiṃsuyeva.",
  "anya-e0702n0:214_0": "Maggaphalāni sacchikarontānaṃ puggalānaṃ bāhullatāya ayaṃ puthujjano ayaṃ puthujjanoti",
  "anya-e0702n0:214_1": "aṅguliṃ pasāretvā dassetabbo hoti. Ekasmiṃ kāle sīhaḷadīpe puthujjana bhikkhu nāma",
  "anya-e0702n0:214_2": "natthi. Tathā hi vuttaṃ vibhaṅgaṭṭhakathāyaṃ, ekavāraṃ puthujjanabhikkhu nāma natthīti.",
  "anya-e0702n0:215": "Abhiññālābhīnaṃ kira mahiddhikānaṃ gamanāgamanavasena sūriyossāsaṃ alabhitvā dhaññakoṭṭakā mātugāmā dhaññakoṭṭituṃ okāsaṃ na labhiṃsu.",
  "anya-e0702n0:216_0": "Devalokato sumanasāmaṇero dakkhiṇakkhakaṃ sīhaḷadīpaṃ anetvā tassa pāṭihāriyaṃ dassanavasena",
  "anya-e0702n0:216_1": "uddhakabindhūhi tiyojanasataṃ sakalampi laṅkādīpaṃ byāpatvā bhagavatā paribhuttacetiyaṅgaṇaṃ",
  "anya-e0702n0:216_2": "viya hutvā navāya gacchantā mahāsamudde udakato nāḷikeramattampi disvā sakalaṅkādīpaṃ",
  "anya-e0702n0:216_3": "pūjenti, mahāmahindattherassa santike ariṭṭhattherena saddhiṃ pañcamattā bhikkhusatā",
  "anya-e0702n0:216_4": "paṭhamaṃ tāva vinayapiṭakaṃ uggaṇhiṃsūti imehi kāraṇehi laṅkādīpaṃ jinacakkassa patiṭṭhānaṃ",
  "anya-e0702n0:216_5": "hutvā varadīpanti nāmaṃ paṭilabhi.",
  "anya-e0702n0:217_0": "Sīhaḷadīpeyeva piṭakattayaṃ potthakāruḷavasena patiṭṭhāpetvā tato pacchā coranāgassa",
  "anya-e0702n0:217_1": "nāma rañño kāle sakalalaṅkādīpaṃ dubbhikkhabhayena pīḷetvā piṭakattayaṃ dhārentā",
  "anya-e0702n0:217_2": "bhikkhū jambudīpaṃ āgamaṃsu. Anāgantvā tattheva ṭhitāpi bhikkhū chātakabhayena pīḷetvā",
  "anya-e0702n0:217_3": "udarapaṭalaṃ bandhitvā kucchiṃ vālukarāsimhi ṭhapetvā piṭakattayaṃ dhāresuṃ.",
  "anya-e0702n0:218_0": "Kuṭa kaṇṇatissassa rañño kāleyeva dubbhikkhabhayaṃ vūpasamitvā jambudīpato bhikkhū",
  "anya-e0702n0:218_1": "puna gantvā sīhaḷadīpe ṭhitehi bhikkhūhi saddhiṃ mahāvihāre piṭakattayaṃ avirodhāpetvā",
  "anya-e0702n0:218_2": "samasamaṃ katvā ṭhapesuṃ. Ṭhapetvā ca pana sīhaḷadīpeyeva suṭṭhu dhāresuṃ.",
  "anya-e0702n0:219_0": "Tattheva aṭṭhakathāyo buddhaghosatthero māgadhabhāsāya parivattetvā viraci. Pacchā",
  "anya-e0702n0:219_1": "ca yebhuyyena tattheva aṭṭhakathāṭīkāanumadhulakkhaṇagaṇṭhiganthantarāni akaṃsu.",
  "anya-e0702n0:219_2": "Puna sāsanaṃ nabhe ravinduva pākaṭanti.",
  "anya-e0702n0:220_0": "Tattha buddhavaṃsaṭṭhakathaṃ buddhadattatthere akāsi. Itivuttodānacariyāpiṭakatherātherīvimānavatthupetavatthunettiaṭṭhakathāyo",
  "anya-e0702n0:220_1": "ācariyadhammapālatthero akāsi. So ca ācariyadhammapālatthero sīhaḷadīpassa samīpe",
  "anya-e0702n0:220_2": "damilaraṭṭhe badaratitthamhi nivāsitattā sīhaḷadīpeyeva saṅgahetvā vattabbo.",
  "anya-e0702n0:221_0": "Paṭisambhidāmaggaṭṭhakathaṃ mahānāmo nāma thero ākāsi. Mahāniddesaṭṭhakathaṃ upaseno",
  "anya-e0702n0:221_1": "nāma thero akāsi. Abhidhammaṭīkaṃ pana ānandatthero akāsi. Sā ca sabbāsaṃ ṭīkānaṃ",
  "anya-e0702n0:221_2": "ādibhūtattā mūlaṭīkāti pākaṭā.",
  "anya-e0702n0:222": "Visuddhimaggassa mahāṭīkaṃ dīghanikāyaṭṭhakathāya ṭīkaṃ majjhimanikāyaṭṭhakathāya ṭīkaṃ saṃyuttanikāyaṭṭhakathāya ṭīkañhāti imāyo ācariyadhammapālatthero akāsi.",
  "anya-e0702n0:223": "Sāratthadīpaniṃ nāma vinayaṭīkaṃ aṅguttaranikāyaṭīkañca parakkamabāhuraññā yācito sāriputtatthero akāsi. Vimativinodaniṃ nāma vinayaṭīkaṃ damilaraṭṭhavāsikassapatthero akāsi.",
  "anya-e0702n0:224": "Anuṭīkaṃ pana ācariyadhammapālatthero. Sā ca mūlaṭīkāya anuttānatthāni uttānāni saṃvaṇṇitattā anuṭīkā tivuccati.",
  "anya-e0702n0:225_0": "Visuddhimaggassa cūḷaṭīkaṃ makhudīpaniñca aññetarā therā akaṃsu. Sā ca mūlaṭīkāya",
  "anya-e0702n0:225_1": "atthāvasesāti ca anuttānatthāti ca katvā mūlaṭīkāya saddhiṃ saṃsanditvā katattā madhura",
  "anya-e0702n0:225_2": "sattā ca madhudīpaninti vuccati. Mohavicchedaniṃ pana lakkhaṇaganthaṃ kassapatthero akāsi.",
  "anya-e0702n0:226_0": "Ābhidhammāvatāraṃ pana rupārūpavibhāgaṃ vinayavinicchayañca buddha dattatthero. Vinayasaṅgahaṃ",
  "anya-e0702n0:226_1": "sāriputtatthero. Khuddasikkhaṃ dhammasiritthero. Paramatthavinicchayaṃ nāmarūpaparicchedaṃ",
  "anya-e0702n0:226_2": "abhidhammatthasaṅgañca anuruddhatthero. Saccasaṅkhepaṃ dhammapālatthero. Khemaṃ khematthero.",
  "anya-e0702n0:226_3": "Te ca saṅkhepato saṃvaṇṇitattā sukhena ca lakkhaṇiyattā lakkhaṇaganthāti vuccanti.",
  "anya-e0702n0:227_0": "Tesaṃ pana saṃvaṇṇanāsu abhidhammatthasaṅgahassa porāṇaṭīkaṃ navavimalabuddhitthero",
  "anya-e0702n0:227_1": "akāsi. Saccaṃsaṅkhepanāmarūpaparicchedakhemāabhidhammāvatārānaṃ porāṇaṭīkaṃ vācissaramahāsāmitthero.",
  "anya-e0702n0:227_2": "Paramatthavinicchayassa porāṇaṭīkaṃ mahābodhitthero.",
  "anya-e0702n0:228_0": "Abhidhamatthasaṅgahābhidhammāvatārābhinava ṭīkāyo sumaṅgalasāmitthero. Saccasaṅkhepābhinavaṭīkaṃ",
  "anya-e0702n0:228_1": "araññavāsitthero. Nāmarūpaparicchedābhinavaṭīkaṃ mahāsāmitthero. Paramatthavinicchayābhinavaṭīkaṃ",
  "anya-e0702n0:228_2": "aññataratthero. Vinayavinicchayaṭīkaṃ revatatthero. Khuddasikkhāya purāṇaṭīkaṃ mahāyasatthero.",
  "anya-e0702n0:228_3": "Tāyayeva abhinavaṭīkaṃ saṅgharakkhitattheroti.",
  "anya-e0702n0:229_0": "Vajirabuddhiṃ nāma vinayagaṇṭhipadatthaṃ vajirabuddhitthero. Cūḷagaṇṭhiṃ majjhimagaṇṭhiṃ",
  "anya-e0702n0:229_1": "mahāgaṇṭhiñca sīhaḷadīpavāsino therā. Te ca padakkamena asaṃvaṇṇetvā anuttānatthāyeva",
  "anya-e0702n0:229_2": "saṃvaṇṇitattā gaṇṭhipadatthāti vuccanti.",
  "anya-e0702n0:230": "Abhidhānappadīpikaṃ pana mahāmoggalānatthero. Atthabyakkhānaṃ cūḷabuddhatthero. Vuttodayaṃ sambandhacintanaṃ subodhālaṅkārañca saṅgharakkhitatthero. Byākaraṇaṃ moggalānatthero.",
  "anya-e0702n0:231_0": "Mahāvaṃsaṃ cūḷavaṃsaṃ dīpavaṃsaṃ thūpavaṃsaṃ bodhivaṃsaṃ dhātuvaṃ sañca sīhaḷadīpavāsino",
  "anya-e0702n0:231_1": "therā. Dāṭhādhātuvaṃsaṃ pana dhammakittitthero akāsi. Ete ca pāḷimuttakavasena vuttattā",
  "anya-e0702n0:231_2": "ganthantarāti vuccanti.",
  "anya-e0702n0:232_0": "Iccevaṃ buddhaghosādayo thera varā yathābalaṃ yathāsattiṃ pariyattiṃ sāsanaṃ upatthambhetvā",
  "anya-e0702n0:232_1": "bahūhi mūlehi bahuhisākhāhi bahūhi ca viṭapehi upatthambhiyamāno vepullamā pajjamāno",
  "anya-e0702n0:232_2": "mahānigrodharukkho viya thiraṃ hutvā cirakālaṃ tiṭṭhatīti veditabbaṃ.",
  "anya-e0702n0:233": "Idaṃ sīhaḷadīpe potthakāruḷhato pacchā sāsanassa patiṭṭhānaṃ.",
  "anya-e0702n0:234": "Etepi ca mahāthero, yathāsattiṃ yathābalaṃ;",
  "anya-e0702n0:235": "Aṭṭhakathādayo katvā, maccumukhaṃ upāgamuṃ.",
  "anya-e0702n0:236": "Seyyathāpi ca lokasmiṃ, obhāsitvāna candimā;",
  "anya-e0702n0:237": "Āvahitvāna sattānaṃ, hitaṃ atthaṃva gacchati.",
  "anya-e0702n0:238": "Evameva mahātherā, ñāṇobhāsehi bhāsiya;",
  "anya-e0702n0:239": "Āvahitvāna sattānaṃ, hitaṃ atthaṃva gacchati.",
  "anya-e0702n0:240": "Iti sāsanavaṃse sīhaḷadīpikasāsanavaṃsakathāmaggo",
  "anya-e0702n0:241": "Nāma dutiyo paricchedo.",
  "anya-e0702n0:242": "3. Suvaṇṇabhūmisāsanavaṃsakathāmaggo",
  "anya-e0702n0:243": "3. Idāni yathāṭhapitamātikāvasena suvaṇṇabhūmi raṭṭhe sāsanavaṃsakathāmaggassa vatthuṃ okāso anuppattho, tasmā suvaṇṇabhūmiraṭṭhasāsanavaṃsakathāmaggaṃ ārabhissāmi.",
  "anya-e0702n0:244_0": "Tattha suvaṇṇabhūmīti tīsu rāmaññaraṭṭhesu ekassa nāmaṃ. Tīṇihi rāmaññaraṭṭhāni honti",
  "anya-e0702n0:244_1": "haṃsāvatīmuttimasuvaṇṇabhūmivasena ekadesena sabbampi rāmaññaraṭṭhaṃ gahetabbaṃ.",
  "anya-e0702n0:244_2": "Tattha pana ukkalāpajanapade tapussabhallike ādiṃ katvā bhagavato abhisambujjhitvā",
  "anya-e0702n0:244_3": "sattasattāhesu atikkantesuyeva āsāḷhimāsassa juṇhapakkhapañcamadivasato paṭṭhāya",
  "anya-e0702n0:244_4": "rāmaññaraṭṭhe sāsanaṃ patiṭṭhati.",
  "anya-e0702n0:245": "Idaṃ rāmaññaraṭṭhe paṭhamaṃ sāsanassa patiṭṭhānaṃ.",
  "anya-e0702n0:246_0": "Bhagavato abhisambuddhakālato pubbeyeva aparaṇṇakaraṭṭhe subhinnanagare tissarañño",
  "anya-e0702n0:246_1": "kāle ekassa amaccassa tisso jayo cāti dveputtā ahesuṃ. Te gihibhāve saṃvegaṃ labhitvā",
  "anya-e0702n0:246_2": "mahāsamuddassa samīpe gajjagirimhi nāma pabbate itthusipabbaṃ pabbajitvā nisīdisuṃ.",
  "anya-e0702n0:246_3": "Tadā nāgiyā vijjādharo santavaṃ katvā dve aṇḍāni vijāyitvā sā nāgī lajjāya tāni vijahitvā gacchi.",
  "anya-e0702n0:247_0": "Tadā jeṭṭho tissakumāro tāni labhitvā kaniṭṭhena saddhiṃ vibhajitvā ekaṃ ekassa santike",
  "anya-e0702n0:247_1": "ṭhapesi. Kāle atikkante tehi aṇḍehi dve manussā vijāyiṃsu. Te dasa vassavaye sampatte",
  "anya-e0702n0:247_2": "kaniṭṭhassa aṇḍato vijāyanadaharo kālaṃ katvā majjhimadese mithilanagare gavaṃpati",
  "anya-e0702n0:247_3": "nāma kumāro upajji. So sattavassikakāle buddhassa bhagavato santike niyyādetvā pabbājetvā",
  "anya-e0702n0:247_4": "acireneva arahā ahosi.",
  "anya-e0702n0:248_0": "Jeṭṭhassa pana aṇḍato vijāyanadaharo dvādasavassikakāle sakko devānamindo āgantvā",
  "anya-e0702n0:248_1": "rāmaññaraṭṭhe sudhammapuraṃ nāma nagaraṃ māpetvā sīharājāti nāmena tattha rajjaṃ",
  "anya-e0702n0:248_2": "kārāpesi. Silālone pana sirimāsokoti nāmenāti vuttaṃ. Gavaṃpatitthero ca attanā mātaraṃ",
  "anya-e0702n0:248_3": "daṭṭhukāmo mithilanagarato āgantuṃ ārabhi. Tadā dibbacakkhunā mātuyā kālaṅkatabhāvaṃ",
  "anya-e0702n0:248_4": "ñatvā idāni me mātā kuhiṃ uppajjatīti āvajjanto bāhullena nesādakevaṭṭānaṃ nivāsanaṭṭhānabhūte",
  "anya-e0702n0:248_5": "dese uppajjatīti ñatvā sacāhaṃ gantvā na ovādeyyaṃ, mātā me apāyagamaniyaṃ apuññaṃ",
  "anya-e0702n0:248_6": "vicinitvā catūsu apāyesu uppajjeyyāti cintetvā bhagavantaṃ yācitvā rāmaññaraṭṭhaṃ",
  "anya-e0702n0:248_7": "vehāsamaggena āgacchi. Rāmaññaraṭṭhe sudhammaparaṃ patvā attano bhātunā sīharājena",
  "anya-e0702n0:248_8": "saddhiṃ raṭṭhavāsīnaṃ dhammaṃ desetvā pañcasu sīlesu patiṭṭhāpesi.",
  "anya-e0702n0:249_0": "Atha sīharājā āha, lokesu bhante tvamasi aggataro puggaloti. Na mahārāja ahaṃ aggataro,",
  "anya-e0702n0:249_1": "tīsu pana bhavesu sabbesaṃ sattānaṃ makuṭasaṅkāso gotamo nāma mayhaṃ satthā atthi,",
  "anya-e0702n0:249_2": "idāni majjhimadesaṃ rājagahaṃ paṭivasatīti. Evaṃ pana bhante sati tumhākaṃ ācariyaṃ",
  "anya-e0702n0:249_3": "mayaṃ daṭṭhuṃ arahāma vā no vāti pucchi. Gavaṃpatittheroca āma mahārāja arahatha",
  "anya-e0702n0:249_4": "bhagavantaṃ daṭṭhuṃ, ahaṃ yācitvā āgacchāmīti vatvā bhagavantaṃ yāci. Bhagavā ca",
  "anya-e0702n0:249_5": "abhisambujjhitvā aṭṭhame vasse saddhiṃ anekasatabhikkhūhi rāmaññaraṭṭhe sukhammapuraṃ",
  "anya-e0702n0:249_6": "ākāsena āgamāsi. Rājavaṃse pañcahi bhikkhusatehi āgamāsīti vuttaṃ. Silālekhane pana",
  "anya-e0702n0:249_7": "vīsatisahassamattehi bhikkhūhīti vuttaṃ. Ettha ca yasmā bhagavā saparisoyeva āgacchi,",
  "anya-e0702n0:249_8": "na ekakoti ettakameva icchitabbaṃ, tasmā nānā vādataṃ paṭicca cittassākulitā na uppādetabbāti.",
  "anya-e0702n0:250_0": "Atha āgantvā ratanamaṇḍape nisīditvā sarājikānaṃ raṭṭhavāsīnaṃ amatarasaṃ adāsi.",
  "anya-e0702n0:250_1": "Tīsu saraṇesu pañcasu ca sīlesu patiṭṭhāpesi. Atha bhagavā dassanatthāya āgatānaṃ",
  "anya-e0702n0:250_2": "channaṃ tāpasānaṃ cha kesadhātuyo pūjanatthāya adāsi. Tato pacchāsattatiṃsavassāni",
  "anya-e0702n0:250_3": "pūretvā parinibbānakālepi bhagavato adhiṭṭhānānurūpena citakaṭṭhānato tettiṃsa dante",
  "anya-e0702n0:250_4": "gahetvā gavaṃpatitthero sudhammapuraṃ ānetvā sīharañño datvā tettiṃsacetiyāni patiṭṭhāpesi.",
  "anya-e0702n0:250_5": "Evaṃ bhagavato parinibbānato aṭṭhameyeva vasse gavaṃpatitthero rāmañña raṭṭhe sudhammapure",
  "anya-e0702n0:250_6": "sāsanaṃ patiṭṭhāpesi.",
  "anya-e0702n0:251": "Idaṃ rāmaññaraṭṭhe dutiyaṃ sāsanassa patiṭṭhānaṃ.",
  "anya-e0702n0:252_0": "Bhagavato parinibbutapañcatiṃsādhikānaṃ dvinnaṃ satānaṃ uparisuvaṇṇabhūmiṃ nāma rāmaññaraṭṭhaṃ",
  "anya-e0702n0:252_1": "āgantvā soṇatthero uttarattherocāti dve therā pañcavaggakammārahehi bhikkhūhi saddhiṃ",
  "anya-e0702n0:252_2": "sāsanaṃ patiṭṭhāpesuṃ. Te ca therā mahāmoggaliputtatissattherassa saddhivihārikāti",
  "anya-e0702n0:252_3": "aṭṭhakathāyaṃ āgatā.",
  "anya-e0702n0:253_0": "Tapussabhallike gavaṃpatittherañca paṭicca sāsanaṃ tāva patiṭṭhahi. Tañca na sabbena",
  "anya-e0702n0:253_1": "sabbaṃ ogāhetvā ye ye pana saddhā pasannā, te te attano icchāvaseneva sāsanaṃ pasīdiṃsu.",
  "anya-e0702n0:253_2": "Pacchā pana soṇuttarattherā mahussāhena ācariya āṇattiyā sāsanassa patiṭṭhāpanatthāya",
  "anya-e0702n0:253_3": "ussukkaṃ āpannā patiṭṭhāpesuṃ. Tena aṭṭhakathāyaṃ etaṃ raṭṭhaṃ gantvā ettha sāsanaṃ",
  "anya-e0702n0:253_4": "patiṭṭhāpehīti kāritapaccayavasena āṇattivibhattivasenaca vuttaṃ.",
  "anya-e0702n0:254_0": "Tadā pana suvaṇṇabhūmiraṭṭhe sudhammapure sirimāsoko nāma rājā rajjaṃ kāresi. Tañca",
  "anya-e0702n0:254_1": "sudhammapuraṃ nāma kelāsapabbatamuddhani dakkhiṇāya anudisāya pubbaḍḍhabhāgena pabbatamuddhani",
  "anya-e0702n0:254_2": "aparaḍḍhabhāgena bhūmitale tiṭṭhati. Taṃyeva guḷapācakānaṃ massānaṃ gehasadisāni",
  "anya-e0702n0:254_3": "gehāni yebhuyyena, teneva goḷamittika nāmenāpi vohāriyati. Tassa pana nagarassa mahāsamuddasamīpe",
  "anya-e0702n0:254_4": "ṭhitattā dakayakkhinī sabbadā āgantvā rājagehe jāte jāte kumāre khādi.",
  "anya-e0702n0:255_0": "Soṇuttarattherānaṃ sampattadivasayeva rājagehe ekaṃ puttaṃ vijāyi. Dakayakkhinīca",
  "anya-e0702n0:255_1": "khādissāmīti saha pañcahi yakkhinisatehi āgatā. Taṃ disvā manussā bhāyitvā mahāviravaṃ",
  "anya-e0702n0:255_2": "ravanti. Tadā therā bhayānakaṃ sīhasīsavasena ekasīsasarīradvayasambandhasaṇṭhānaṃ",
  "anya-e0702n0:255_3": "manusīharūpaṃ māpetvā dassetvā taṃ yakkhiniṃ saparisaṃ palāpesuṃ.",
  "anya-e0702n0:256_0": "Therā ca puna yakkhiniyā anāgamanatthāya parittaṃ akaṃsutasmiñca samāgame āgatānaṃ",
  "anya-e0702n0:256_1": "manussānaṃ brahmajālasuttaṃ adesayyuṃ. Saṭṭhimattasahassā sotāpannādiparāyanā ahesuṃ.",
  "anya-e0702n0:256_2": "Kuladārakānaṃ aḍḍhuḍḍhāni sahassāni pabbajiṃsu. Kuladhītānaṃ pana dighaḍḍhasahassaṃ.",
  "anya-e0702n0:256_3": "Rājakumārānaṃ pañcasatādhikasahassamattaṃ pabbajiṃsu. Avasesāpi manussā saraṇe patiṭṭhahiṃsu.",
  "anya-e0702n0:256_4": "Evaṃ so tattha sāsanaṃ patiṭṭhāpesītii. Vuttañca aṭṭhakathāyaṃ,–",
  "anya-e0702n0:257": "Suvaṇṇabhūmiṃ gantvāna, soṇuttarā mahiddhikā;",
  "anya-e0702n0:258": "Pisāce niddhamitvāna, brahmajāle madesisunti.",
  "anya-e0702n0:259_0": "Tato paṭṭhāya rājakumārānaṃ soṇuttaranāmehiyeva nāmaṃ akaṃsu. Avasesadvārakānampi",
  "anya-e0702n0:259_1": "rakkhasabhayato vimocanatthaṃ tālapattabhujapattesu therehi māpitaṃ manusīharūpaṃ",
  "anya-e0702n0:259_2": "dassetvā matthake ṭhapesuṃ. Manussāca silāmayaṃ manusīharūpaṃ katvā sudhammapurassa",
  "anya-e0702n0:259_3": "esanne padese ṭhapesuṃ. Taṃ yāvajjatanā atthīti. Iccevaṃ bhagavato parinibbānato",
  "anya-e0702n0:259_4": "pañcatiṃsādhike dvivassasate sampatte soṇuttarattherā āgantvā sāsanaṃ patiṭṭhāpetvā",
  "anya-e0702n0:259_5": "sāsanaṃ patiṭṭhāpetvā anuggahaṃ akaṃsūti.",
  "anya-e0702n0:260": "Idaṃ rāmaññaraṭṭhe tatiyaṃ sāsanassa patiṭṭhānaṃ.",
  "anya-e0702n0:261_0": "Tato pacchā chasatādhike sahasse sampatte pubbe vuttehi tīhi kāraṇehi sāsanassa uppattiṭṭhānabhūtaṃ",
  "anya-e0702n0:261_1": "rāmaññaraṭṭhaṃ dāmarikacorabhayena pajjararogabhayena sāsanapaccatthikabhayenacāti",
  "anya-e0702n0:261_2": "tīhi bhayehi ākulitaṃ ahosi. Tadā ca tattha sāsanaṃ dubbalaṃ ahosi, yathā udake mande",
  "anya-e0702n0:261_3": "tatrajātaṃ uppalaṃ uppalaṃ dubbalanti. Tattha bhikkhūpi sāsanaṃ yathā kāmaṃ pūretuṃ na sakkā.",
  "anya-e0702n0:262_0": "Sūriyakumārassa nāma manoharirañño pana kāle sāsanaṃ ativiya dubbalaṃ ahosi. Jinacakke",
  "anya-e0702n0:262_1": "ekachasatādhike vassasahasse sampatte kaliyugeca ekūnavīsatādhike catuvassasate sampatte",
  "anya-e0702n0:262_2": "arimaddananagare anuruddhā nāma rājā tato saha piṭakena bhikkhusaṅghaṃ ānesi.",
  "anya-e0702n0:263": "Tato pacchā jinacakke navādhike sattasate sahasse ca sampatte laṅkādīpe sirisaṅghabodhiparakkamabāhumahārājā sāsanaṃ sodhesi.",
  "anya-e0702n0:264": "Tato channaṃ vassānaṃ upari kaliyuge dvattiṃsādhike pañcasate sampatte uttarājīvo nāma thero sāsane pākaṭo ahosi.",
  "anya-e0702n0:265_0": "So pana rāmaññaraṭṭhavāsino ariyāvaṃsattherassa saddhivihāriko. Ariyāvaṃsatthero",
  "anya-e0702n0:265_1": "pana kappuṅganagaravāsino mahākāḷattherassa saddhivihāriko. Mahākāḷatthero pana sudhammapuravāsino",
  "anya-e0702n0:265_2": "prānadassittherassa saddhivihāriko. Ayaṃ pana uttarājīvachappadattherānaṃ vaṃsadīpanatthaṃ vuttā.",
  "anya-e0702n0:266_0": "So pana prānadassitthero lokiyābhiññāyo labhitvā niccaṃ abhiṇhaṃ pātova magadharaṭṭhe",
  "anya-e0702n0:266_1": "uruvelanigame mahābodhiṃ gantvā mahābodhiyaṅgaṇaṃ sammajjitvā puna āgantvā sudhammapure",
  "anya-e0702n0:266_2": "piṇḍāya cari. Idaṃ therassa nibaddhavattuṃ. Ayañca attho sudhammapurato magadharaṭṭhaṃ",
  "anya-e0702n0:266_3": "gantvā uruvelanigame vāṇijakammaṃ karontā tadākāraṃ passitvā paccāgamanakāle sudhammapura",
  "anya-e0702n0:266_4": "vāsīnaṃ kathesuṃ, tasmā viññāyati.",
  "anya-e0702n0:267_0": "Tasmiñca kāle uttarājīvatthero paripuṇṇavīsativassena chappadena nāma sāmaṇerena",
  "anya-e0702n0:267_1": "saddhiṃ sīhaḷadīpaṃ gacchi. Sīhaḷadīpavāsino ca bhikkhū mayaṃ mahāmahindattherassa",
  "anya-e0702n0:267_2": "vaṃsikā bhavāma, tumhepi soṇuttarattherānaṃ vaṃsikā bhavatha, tasmā mayaṃ ekavaṃsikā",
  "anya-e0702n0:267_3": "bhavāma samāna vādikāti vatvā chappadasāmaṇerassa upasampadakammaṃ akaṃsu. Tato pacchā",
  "anya-e0702n0:267_4": "cetiya vandanādīni kammāni niṭṭhāpetvā uttarājīvatthero saddhiṃ bhikkhusaṅkhena arimaddananagaraṃ paccāgamāhi.",
  "anya-e0702n0:268_0": "Chappadassa pana etadahosi,- sacāhaṃ ācariyena saha jambudīpaṃ gaccheyyaṃ, bahūhi",
  "anya-e0702n0:268_1": "ñātibalibodhehi pariyattuggahaṇe antarāyo bhaveyya, tena hi sīhaḷadīpeyeva vasitvā",
  "anya-e0702n0:268_2": "pariyattimuggahetvā paccāgamissāmīti.",
  "anya-e0702n0:269_0": "Tato ācariyassa okāsaṃ yācitvā sīhaḷadīpeyeva paṭivasi. Sīhaḷadīpe vasitvā yāva laddhattherasammutikā",
  "anya-e0702n0:269_1": "pariyattiṃ pariyāpuṇitvā puna jambudīpaṃ paccāgantukāmo ahosi. Atha tassa etadahosi,–",
  "anya-e0702n0:269_2": "ahaṃ ekakova gacchanto sace mama ācariyo natthi, sacepi jambudīpavāsinā bhikkhusaṅghena",
  "anya-e0702n0:269_3": "saddhiṃ vinayakammaṃ kātuṃ na iccheyyaṃ, evaṃ sati visuṃ kammaṃ kātuṃ na sakkūṇeyyaṃ,",
  "anya-e0702n0:269_4": "tasmā piṭakadharehi catūhi therehi saddhiṃ gacceyyaṃ, iccetaṃ kusalanti.",
  "anya-e0702n0:270_0": "Evaṃ pana cintetvā tāmalittigāmavāsinā sivalittherena kambojarañño puttabhūtena tāmalindattherena",
  "anya-e0702n0:270_1": "kiñcipuravāsinā ānandattherena rāhulattherenacāti imehi catūhi therehi saddhiṃ nāvāya",
  "anya-e0702n0:270_2": "paccāgacchi. Te ca therā piṭakadharā ahesuṃ dakkhā thāmasampannā ca. Tesu visesato",
  "anya-e0702n0:270_3": "rāhulatthero thāmasampanno. Kusimanagaraṃ sampattakāle upakaṭṭhavassūpagamanakālo",
  "anya-e0702n0:270_4": "hutvā arimaddananagare ācariyassa santikaṃ asampāpuṇitvā kusimanagarayeva vassaṃ",
  "anya-e0702n0:270_5": "upagamiṃsu. Tesaṃ vassūpagamanavihāravatthu ārāmapākāro ca kusimanagarassa dakkhiṇadisāsāge yāvajjatanā atthi.",
  "anya-e0702n0:271_0": "Vassaṃvuṭṭhakāle pana mahāpavāraṇāya pavāretvā te pañca therā arimaddananagaraṃ agamaṃsu.",
  "anya-e0702n0:271_1": "Uttarājīvattheroca arimaddananagara vāsīhi bhikkhūhi visuṃ hutvā saṅghakammāni akāsi.",
  "anya-e0702n0:271_2": "Kiñcāpi cettha uttarājīvattherādayo sīhaḷadīpato paccāgantvā arimaddananagare vasitvā",
  "anya-e0702n0:271_3": "sāsanaṃ anuggahesuṃ, rāmaññaraṭṭhe pana jātattā pubbe ca tattha nivāsattā idha dassitāti daṭṭhabbā.",
  "anya-e0702n0:272_0": "Tasmiñca kāle dalanagare padīpajeyyagāme jāto sāriputto nāma mahallakassamaṇero eko",
  "anya-e0702n0:272_1": "arimaddananagaraṃ gantvā ānandattherassa santike upasampajjitvā pariyatti pariyapuṇi.",
  "anya-e0702n0:272_2": "So bahussuto ahosi dakkho thāmasampanno ca. Tamatthaṃ sutvā narapaticaññisūrājā cintesi,-",
  "anya-e0702n0:272_3": "saceso aṅgapaccaṅgasampanno bhaveyya, ācariyaṃ katvā ṭhapessāmi anuggahessāmīti.",
  "anya-e0702n0:272_4": "Rājā evaṃ cintetvā rājapurise pesetvā vīmaṃsāpesi. Rājapurisā ca tassa chinnapādaṅguṭṭhaggataṃ",
  "anya-e0702n0:272_5": "passitvā tamatthaṃ rañño ārocesuṃ. Rājā taṃ sutvā evaṃ vikalaṅgapaccaṅgo bhaveyya,",
  "anya-e0702n0:272_6": "padhānācariyaṭṭhāne ṭhapetuṃ na yuttoti katvā padhānācariyabhāvaṃ na akāsi. Pūjāsakkā",
  "anya-e0702n0:272_7": "ramatteneva anuggahaṃ akāsi. Ekasmiñca kāle dhammavilāsoti lañchaṃ datvā rāmaññaraṭṭhe",
  "anya-e0702n0:272_8": "sāsanaṃ sodhetvā parisuddhaṃ karohīti rāmaññaraṭṭhaṃ pesesi.",
  "anya-e0702n0:273_0": "Soca rāmaññaraṭṭhaṃ gantvā dalanagare bahunaṃ bhikkhūnaṃ dhamma vinayaṃ vācetvā sāsanaṃ",
  "anya-e0702n0:273_1": "paggahesi. Tattha ca rāmaññamanussā tassa dhammavilāsattherassa sissānusissā sīhaḷabhikkhu",
  "anya-e0702n0:273_2": "gaṇāti vohāranti. Iccevaṃ sīhaḷadīpikassa ānandattherassa sissaṃ dhammavilāsaṃ paṭicca",
  "anya-e0702n0:273_3": "rāmaññaraṭṭhe sīhaḷadīpato sāsanassa āgatamaggoti.",
  "anya-e0702n0:274": "Idaṃ rāmaññaraṭṭhe catutthaṃ sāsanassa patiṭṭhānaṃ.",
  "anya-e0702n0:275_0": "Tasmiñca kāle muttimanagare aggamahesiyā ācariyā buddhavaṃsattheramahānāgattherā",
  "anya-e0702n0:275_1": "sīhaḷadīpaṃ gantvā mahāhāravāsigaṇavaṃsabhūtānaṃ bhikkhūnaṃ santike puna sikkhaṃ",
  "anya-e0702n0:275_2": "gaṇhitvā muttimanagaraṃ paccāgantvā muttimanagaravāsīti bhikkhūhi visuṃ hutvā saṅghakammāni",
  "anya-e0702n0:275_3": "katvā sāsanaṃ paggahesuṃ. Teca there paṭicca rāmaññaraṭṭhe puna sīhaḷadīpato sāsanaṃ āgatanti.",
  "anya-e0702n0:276": "Idaṃ rāmaññaraṭṭhe pañcamaṃ sāsanassa patiṭṭhānaṃ.",
  "anya-e0702n0:277_0": "Tato pacchāca muttimanagare setibhindassa rañño mātuyā ācariyo medhaṅkaro nāma thero",
  "anya-e0702n0:277_1": "sīhaḷadīpaṃ gantvā sīhaḷadīpe araññavāsīnaṃ mahātherānaṃ santike puna sikkhaṃ gahetvā",
  "anya-e0702n0:277_2": "pariyattiṃ pariyāpuṇitvā suvaṇṇarajatamaye tipusīsacchanne setibhindassa rañño mātuyā",
  "anya-e0702n0:277_3": "kārāvite vihāre nisiditvā sāsanaṃ anuggahesi. Lokadīpakasārañca nāma ganthaṃ akāsi.",
  "anya-e0702n0:277_4": "Athāparimpi muttimanagareyeva suvaṇṇasobhaṇo nāma thero sīhaḷadīpaṃ gantvā mahāvihāravāsigaṇavaṃsabhūtānaṃ",
  "anya-e0702n0:277_5": "therānaṃ santike puna sikkhaṃ gahetvā muttimanagarameva paccāgacchi.",
  "anya-e0702n0:278_0": "So pana thero araññeyeva vasi. Dhutaṅgadharo ca ahosi appiccho santuṭṭho lajjī kukkuccako",
  "anya-e0702n0:278_1": "sikkhā kāmo dakkho thāmasampanno ca. Sīhaḷadīpe kalambumhi nāma jātassare udakukkhepasīmāyaṃ",
  "anya-e0702n0:278_2": "atirekapañcavaggena vanaratanaṃ nāma saṅgharājaṃ upajjhāyaṃ katvā rāhulabhaddaṃ nāma",
  "anya-e0702n0:278_3": "vijayabāhurañño ācariyabhūtaṃ theraṃ kammavācācariyaṃ katvā upasampajji. Soca thero",
  "anya-e0702n0:278_4": "punāgantvā muttimanagareyeva vasitvā gaṇaṃ vaḍḍhetvā sāsanaṃ anuggahesi. Ete ca dve",
  "anya-e0702n0:278_5": "there paṭicca rāmaññaraṭṭhe sīhaḷadīpato sāsanaṃ āgataṃ.",
  "anya-e0702n0:279": "Idaṃ rāmaññaraṭṭhe chaṭṭhaṃ sāsanassa patiṭṭhānaṃ.",
  "anya-e0702n0:280_0": "Tato pacchā sāsanavasena dvivassādhike dvisahasse kaliyugato ekāsītike sampatte haṃsāvatīnagare",
  "anya-e0702n0:280_1": "siriparamamahādhammarājāti laddhanāmo dhammacetiyarājā kusimamaṇḍale haṃsāvatīmaṇḍale",
  "anya-e0702n0:280_2": "muttimamaṇḍale ca raṭṭhavāsino sapajaṃviya dhammena samena rakkhitvā rajjaṃ kāresi.",
  "anya-e0702n0:280_3": "So ca rājā tīsu piṭakesu catūsu ca vedesu byākaraṇacchandālaṅkārādīsu ca cheko sikkhitanānāsippo",
  "anya-e0702n0:280_4": "nānābhāsāsu ca pasuto saddhāsīlādiguṇopeto kumudakundasaradacandikāsamānasitapajapatibhūto",
  "anya-e0702n0:280_5": "ca sāsane ca atippasanno ahosi.",
  "anya-e0702n0:281_0": "Ekasmiṃ kāle so cintesi, bhagavato sāsanaṃ nāma pabbajjaupasampadatāvena sambandhaṃ,",
  "anya-e0702n0:281_1": "upasampadabhāvo ca sīmaparisavatthu ñattikammavācāsampattīhi sambandhoti. Evañca",
  "anya-e0702n0:281_2": "pana cintetvā sīmavinicchayaṃ tassaṃ vaṇṇanaṃ vinayasaṅgahaṃ tassaṃvaṇṇanaṃ sīmālaṅkāra",
  "anya-e0702n0:281_3": "sīmasaṅgahañca saddato atthato ca punappunaṃ upaparikkhitvā aññamaññaṃ saṃsanditvā",
  "anya-e0702n0:281_4": "pubbāparaṃ tulayitvā bhagavato adhippāyo īdiso ganthakārānaṃ adhippāyo īdisoti passitvā",
  "anya-e0702n0:281_5": "amhākaṃ rāmaññaraṭṭhe baddhanadīsamuddajātessarādayo sīmāyo bahukāpi samānā ayaṃ",
  "anya-e0702n0:281_6": "parisuddhāti vavatthapetuṃ dukkaraṃ, evaṃ sati sīmaparisāparisuddhā bhavituṃ dukkarāti paṭibhāti.",
  "anya-e0702n0:282": "Tato pacchā rāmaññaraṭṭhe tipiṭakadharabyattappaṭibalattherehi mantetvā rañño paṭibhānānurūpaṃ sīmaparisā parisuddhā bhavituṃ dukkarāti therā vinicchaniṃsu.",
  "anya-e0702n0:283_0": "Atha rājā evampi cintesi,– ahovata sammāsambuddhassa sāsanaṃ pañcavassasahassāni",
  "anya-e0702n0:283_1": "patiṭṭhatissatīti ganthesu vuttopi samāno abhisambuddhato catusaṭṭhādhikadvisahassamatteneva",
  "anya-e0702n0:283_2": "kālena sāsane malaṃ hutvā upasampadakamme kaṅkhāṭṭhānaṃ tāva uppajji, kathaṃ pana",
  "anya-e0702n0:283_3": "pañcavassasahassāni sāsanassa patiṭṭhānaṃ bhavissatīti. Evaṃ dhammasaṃvegaṃ uppādetvā",
  "anya-e0702n0:283_4": "punāpi evaṃ cintesi,- evaṃ ettakaṃ sāsane malaṃ dissamānopi samāno upasampadakamme",
  "anya-e0702n0:283_5": "kaṅkhāṭṭhānaṃ dissamānopi samāno parisuddhatthāya anārabhitvā mādiso appossukko majjhatto",
  "anya-e0702n0:283_6": "nisīdituṃ ayutto, evañhi sati bhagavati saddho pasannomhīti vattabbataṃ anāpajjeyyaṃ,",
  "anya-e0702n0:283_7": "tasmā sāsanaṃ nimmalaṃ kātuṃ ārabhissāmīti.",
  "anya-e0702n0:284_0": "Kuto nukho dāni sāsanaṃ āharitvā thiraṃ patiṭṭhā peyyanti āvajjanto evaṃ cintesi,-",
  "anya-e0702n0:284_1": "bhagavato kira parinibbānato chattiṃsādhike dvisate sampatte mahāmoggali puttatissatthero",
  "anya-e0702n0:284_2": "mahāmahindattheraṃ pesetvā sīhaḷadīpe sāsanaṃ patiṭṭhāpesi, tadā devānaṃ piyatissarājā",
  "anya-e0702n0:284_3": "mahāvihāraṃ kārāpetvā adāsi, sāsanavarañca ekāsitādhikāni dvivassasatāni vimalaṃ",
  "anya-e0702n0:284_4": "hutvā patiṭṭhahi, bhikkhusaṅghopi mahāvihāra vāsigaṇavasena ekatova aṭṭhāsi, tato",
  "anya-e0702n0:284_5": "pacchā abhayagirivāsije tavanavāsivasena dvedhā hutvā bhijji, jinacakke aṭṭhasattasatādhike",
  "anya-e0702n0:284_6": "sahasse sampatte sirisaṅghabodhiparakkamabāhumahārājā udumbaragirivāsi mahākassapattherappamukhaṃ",
  "anya-e0702n0:284_7": "mahāvihāra vāsigaṇaṃ anuggahetvā yathāvutte dvegaṇe visodhesi, sāsanaṃ nimmalaṃ akāsi,",
  "anya-e0702n0:284_8": "tato pacchā vijayabāhuparakkamabāhurājūnaṃ dvinnaṃ kālepi sāsanaṃ nimmalaṃ hutvāyeva",
  "anya-e0702n0:284_9": "aṭṭhāsi, teneva byattappaṭibalabhikkhū āyācitvā sīhaḷadīpaṃ gantvā puna sikkhaṃ gaṇhā",
  "anya-e0702n0:284_10": "pessāmi, tesaṃ pana paramparavasena pavattānaṃ bhikkhūnaṃ vasena amhākaṃ rāmaññaraṭṭhe",
  "anya-e0702n0:284_11": "sāsanaṃ nimmalaṃ hutvā patiṭṭhahissatīti. Evaṃ pana cintetvā moggalānattheraṃ somattherañca",
  "anya-e0702n0:284_12": "sīhaḷadīpaṃ gamanatthāya yāci. Therāca sāsanappaṭiyattakammamidanti manasikaritvā paṭiññaṃ akaṃsu.",
  "anya-e0702n0:285_0": "Rājā ca dāṭhādhātupūjanatthāya bhikkhusaṅghassa pūjanatthāya bhūvanekabāhurañño paṇṇākāratthāya",
  "anya-e0702n0:285_1": "deyyadhammapaṇṇākāravatthūni paṭiyādetvā citradūtaṃ rāmadūtanti ime dve amacce dvīsu",
  "anya-e0702n0:285_2": "nāvāsu nāyakaṭṭhāne ṭhapetvā kaliyuge sattatiṃsādhike aṭṭhavassasate sampatte māghamāsassa",
  "anya-e0702n0:285_3": "puṇṇamito ekādasamiyaṃ sūravāre citradūtaṃ saddhiṃ moggalānattherappamukhehi bhikkhūhi",
  "anya-e0702n0:285_4": "ekāya nāvāya gamāpesi. Phagguṇamāsassa aṭṭhamiyaṃ sīhaḷadīpe kalambutitthaṃ pāyāsi.",
  "anya-e0702n0:286_0": "Rāmadūtaṃ pana tasmiṃyeva vasse māghamāsassa puṇṇamito dvādasamiyaṃ candavāre saddhiṃ",
  "anya-e0702n0:286_1": "somattherappamukhehi bhikkhūhi ekāya nāvāya gamāpesi. Ujukaṃ pana vātaṃ alabhitvā",
  "anya-e0702n0:286_2": "citramāsassa juṇhapakkhanavamiyaṃ sīhaḷadīpe valligāmaṃ pāyāsi.",
  "anya-e0702n0:287_0": "Tato pacchā tepi dve amaccā dvīsu nāvāsu ābhatāni dātabbapaṇṇākāravatthūni sandesapaṇṇāni",
  "anya-e0702n0:287_1": "ca bhūvanekabāhurañño bhikkhūsaṅghassa ca adāsi. Raññā pesitabhikkhūnañca sandesapaṇṇe",
  "anya-e0702n0:287_2": "kathitaniyāmeneva kalyāṇiyaṃ nāma nadiyaṃ udakukkhepasīmāyaṃ sāmaṇerabhūmiyaṃ patiṭṭhāpetvā",
  "anya-e0702n0:287_3": "puna upasampadakammaṃ akaṃsu.",
  "anya-e0702n0:288_0": "Upasampajjitvā ca bhūvanekabāhurājā nānāppakāre bhikkhūnaṃ sāruppe parikkhāre datvā",
  "anya-e0702n0:288_1": "idaṃ pana āmisadānaṃ yāva jīvitapariyosānāyeva paribhuñjitabbaṃ bhavissati, nāmalañchaṃ",
  "anya-e0702n0:288_2": "pana na jīrissatīti katvā rāmadūtassa nāvāya pakhānabhūtassa somattherassa sirisaṅghabodhisāmīti",
  "anya-e0702n0:288_3": "nāmaṃ adāsi. Avasesānaṃ pana dasannaṃ therānaṃ kittisirimeghasāmi parakkamabāhusāmi",
  "anya-e0702n0:288_4": "buddhaghosasāmi sīhaḷadīpavisuddhasāmi guṇaratanadharasāmī jinālaṅkārasāmi ratanamālisāmi",
  "anya-e0702n0:288_5": "saddhammatejasāmi dhammarāmasāmi bhūvanekabāhusāmīti nāmāni adāsi.",
  "anya-e0702n0:289_0": "Citradūtassa nāvāya pakhānabhūtassa moggalānattherassa dhammakittilokagarusāmīti",
  "anya-e0702n0:289_1": "nāmaṃ adāsi. Avasesānaṃ pana sirivanaratanasāmi maṅgalattherassāmi kalyāṇatissassāmi",
  "anya-e0702n0:289_2": "candagirisāmi siridantadhātusāmi vanavāsitissasāmi ratanalaṅkārasāmi mahādevasāmi",
  "anya-e0702n0:289_3": "udumbaragirisāmi cūḷābhayatissasāmīti nāmāni adāsi. Bāvīsatiyā pana pacchā samaṇānaṃ",
  "anya-e0702n0:289_4": "nāmaṃ na adāsi. Abhinavasikkhaṃ pana sabbesaṃyeva adāsi.",
  "anya-e0702n0:290_0": "Tato pacchā cetiyapūjanādīni katvā taṃtaṃkiccaṃ nipphādetvā puna āgamaṃsu. Bhūvanekabāhurājā",
  "anya-e0702n0:290_1": "citradūtaṃ evamāha, rāmādhipatirañño paṇṇākāraṃ paṭidātuṃ icchāmi, paṭidūtañca pesetuṃ",
  "anya-e0702n0:290_2": "tāva tvaṃ āgamehīti. Evaṃ pana vatvā pacchā āgamanakāle caṇḍavātabhayena mahāsamuddamajjhe",
  "anya-e0702n0:290_3": "nāvā avagacchati. Tena sīhaḷaraññā pesitanāvāya sabbe sannipatitvā āruhitvā āgacchantā",
  "anya-e0702n0:290_4": "tīṇi divasāni atikkamitvā puna caṇḍavātabhayena agambhīraṭṭhāne silāya ghaṭṭetvā",
  "anya-e0702n0:290_5": "laggitvā gantuṃ asakkuṇitvā ekaṃ uḷumpaṃ bandhitvā jaṅgheneva agamaṃsu. Sīhaḷarañño",
  "anya-e0702n0:290_6": "ca dūto paṇṇākāraṃ datvā paccāgamāsi. Bhikkhūsu ca bhikkhū antarāmaggeyeva maccu",
  "anya-e0702n0:290_7": "ādāya gacchati. Aho aniccā vata saṅkhārāti. Honti cettha,–",
  "anya-e0702n0:291": "Imesaṃ pana āraddhaṃ, na kiccaṃ yāva niṭṭhitaṃ;",
  "anya-e0702n0:292": "Na tāva ādiyissanti, maccu natthi āpekkhanā.",
  "anya-e0702n0:293": "Nikkāruṇiko hi esa, balakkārena ādiya;",
  "anya-e0702n0:294": "Rodamānaṃva ñātīnaṃ anicchantaṃva gacchatīti.",
  "anya-e0702n0:295_0": "Rāmādhipatirājāca tesaṃ bhikkhūnaṃ pattakāle haṃsāvatīnagarassa pacchimasmiṃ disābhāge",
  "anya-e0702n0:295_1": "narasūrena nāma amaccena paribhutte gāmakhette pāḷiaṭṭhakathāḷīkādayo punappunaṃ",
  "anya-e0702n0:295_2": "passitvā upaparikkhitvā sīmasamūhanasīmasammutikammāni kārapesi. Sīhaḷadīpe bhagavatā",
  "anya-e0702n0:295_3": "nhāyitapubbāya kalyāṇiyā nāma nadiyaṃ udakukkhepasīmaṃ katvā tattha mahāvihāravāsīnaṃ",
  "anya-e0702n0:295_4": "bhikkhūnaṃ santike upaladdhaupasampadabhāvehi bhikkhūhi katattā kalyāṇīsīmāti samaññaṃ",
  "anya-e0702n0:295_5": "akāsi. Iccevaṃ rāmādhipatirājā pattalaṅke bhikkhū nissāya sāsanaṃ suṭṭhu patiṭṭhitaṃ",
  "anya-e0702n0:295_6": "akāsi. Kaliyugassa aṭṭhatiṃsādhikaaṭṭhavassasatakālato yāva ekacattālīsādhikaaṭṭhavassasatā",
  "anya-e0702n0:295_7": "tesaṃ bhikkhūnaṃ vaṃse asītimattā gaṇapāmokkhattherā ahesuṃ. Tesaṃ sissajātāni pana",
  "anya-e0702n0:295_8": "chabbisādhikāni dvisatāni catusahassāni dasasahassāni ahesuṃ. Evaṃ bhagavato sāsanaṃ",
  "anya-e0702n0:295_9": "rāmaññaraṭṭhe vuḍḍhiṃ rāmaññaraṭṭhe vuḍḍhiṃ virūḷiṃ vepullamāpajjiti.",
  "anya-e0702n0:296": "Idaṃ rāmaññaraṭṭhe sattamaṃ sāsanassa patiṭṭhānaṃ.",
  "anya-e0702n0:297_0": "Yadā pana arimaddananagare anuruddho nāma rājā sudhammapuraṃ sarājikaṃ abhibhavitvā",
  "anya-e0702n0:297_1": "viddhaṃsi, tadā rāmaññaraṭṭhaṃ rājasuññaṃ hutvā patiṭṭhahi. Rāmaññaraṭṭhe muttimanagare",
  "anya-e0702n0:297_2": "soṇuttaravaṃso eko gaṇo, sivalivaṃso eko, tāmalindavaṃso eko, ānandavaṃso eko, buddhavaṃso",
  "anya-e0702n0:297_3": "eko, mahānāgavaṃso ekoti chaggaṇā visuṃ visuṃ hutvā aṭṭhaṃsu nānāsaṃvāsakā nānānikāyā.",
  "anya-e0702n0:298_0": "Dhammacetiyaraññā pana kārāpitasāsanampi abhijjamānaṃ hutvā aṭṭhāsi. Samānasaṃvāso",
  "anya-e0702n0:298_1": "ekanikāyoyeva ahosi. Haṃsāvatīmuttimasuvasena tīṇipi rāmaññaraṭṭhāni sunāparanta",
  "anya-e0702n0:298_2": "saṅkhātena ekābaddhāni hutvā tiṭṭhanti. Pubbeca marammaraṭṭhindarājūnaṃ āṇāpavattanaṭṭhānāni",
  "anya-e0702n0:298_3": "ahesuṃ. Tasmā marammaraṭṭhato ekacce bhikkhū rāmaññaraṭṭhaṃ gantvā kalyāṇīsīmāyaṃ",
  "anya-e0702n0:298_4": "puna sikkhaṃ gaṇhiṃsu. Dhammacetiyaraññākārāvitasāsanaṃ sakalaṃ marammaraṭṭhampi",
  "anya-e0702n0:298_5": "byāpetvā ogāhetvā tiṭṭhati.",
  "anya-e0702n0:299_0": "Rāmaññaraṭṭhe soṇuttarattherānaṃ sāsanaṃ patiṭṭhāpitakālato paṭṭhāya yāva sudhammapure",
  "anya-e0702n0:299_1": "manohariraññā arahantānaṃ saṃvijjamānatā veditabbā. Tato pacchā pana uttarā jīvāriyāvaṃsamahākāḷaprānadassittherānaṃ",
  "anya-e0702n0:299_2": "kāle lokiyajjhānābhiññālābhiyoyeva saṃvijjaṃsūti. Adhunā pana tīsupi rāmaññaraṭṭhesu",
  "anya-e0702n0:299_3": "dhammacetiyaraññā kārāvitasāsanaṃyeva tiṭṭhati. Etthaca hetuphalasambandhavasena",
  "anya-e0702n0:299_4": "ādiantavasene ca sāsanavaṃsaṃ paññāya tulayitvā āditova dassitehi tīhi nayehi yathāpaveṇī",
  "anya-e0702n0:299_5": "ghaṭṭiyati, tathā gaṇheyyāti. Ayañca sāsanavaṃso lajjipesalasikkhākāmānaṃyeva vasena",
  "anya-e0702n0:299_6": "vutto, nālajjīnaṃ vasenāti daṭṭhabbo.",
  "anya-e0702n0:300_0": "Tāya ca theraparamparāya muttimanagaravāsimedhaṅkaratthero lokadīpakasāraṃ nāma ganthaṃ",
  "anya-e0702n0:300_1": "akāsi. Haṃsāvatīnagaravāsī pana ānandatthero madhusāratthadīpaniṃ nāma abhidhammaṭīkāya",
  "anya-e0702n0:300_2": "saṃvaṇṇanaṃ, haṃsāvatīnagaravāsīyeva dhammabuddhatthero kavissāraṃ nāma chandovaṇṇanaṃ,",
  "anya-e0702n0:300_3": "haṃsāvatīnagaravāsīyeva saddhammālaṅkāratthero paṭṭhānasāradīpaniṃ nāma pakaraṇaṃ,",
  "anya-e0702n0:300_4": "tatheva aññataro thero apheggusāraṃ nāma ganthaṃ akāsi. Evaṃ anekappakārānaṃ ganthakārānaṃ",
  "anya-e0702n0:300_5": "mahātherānaṃ vasanaṭṭhānaṃ hutvā sāsanaṃ ogāhetvā virūḷaṭṭhānaṃahosīti.",
  "anya-e0702n0:301": "Iti sāsanavaṃse suvaṇṇabhūmisāsanavaṃsakathāmaggā nāma",
  "anya-e0702n0:302": "Tatiyo paricchedo.",
  "anya-e0702n0:303": "4. Yonakaraṭṭhasāsanavaṃsakathāmaggo",
  "anya-e0702n0:304_0": "4. Idāni pana yonakaraṭṭhe sāsanassuppattiṃ kathessāmi. Bhagavā hi veneyyahitāvaho",
  "anya-e0702n0:304_1": "yonakaraṭṭhe mamasāsanaṃ cirakālaṃ pabhiṭṭhahissatīti āpekkhitvā saddhiṃ bhikkhu",
  "anya-e0702n0:304_2": "saṅghena desacārikaṃ āhiṇḍanto labhuñjaṃ nāma nagaraṃ agamāsi. Tadā eko nesādo hariphalaṃ",
  "anya-e0702n0:304_3": "datvā taṃ paribhuñjitvā haribīje khipite pathaviyaṃ apatitvā ākāseyeva patiṭṭhāsi.",
  "anya-e0702n0:304_4": "Taṃ disvā sitaṃ patvākāsi. Tamatthaṃ disvā ānandatthero pucchi. Anāgate kho ānanda",
  "anya-e0702n0:304_5": "imasmiṃ ṭhāne mama dhātucetiyaṃ patiṭṭhahissati, sāsanaṃ virūḷamāpajjissatīti byākāsi.",
  "anya-e0702n0:304_6": "Bhagavatā pana hariphalassa bhuñjitaṭṭhānattāharibhuñjoti tassa raṭṭhassa nāmaṃ ahosi.",
  "anya-e0702n0:304_7": "Dvinnaṃ tāpasānaṃ ṭhapitaṃ jalasuttikaṃ paṭicca yonakānaṃ bhāsāya labhuñjoti nāmaṃ ahosi.",
  "anya-e0702n0:305_0": "Tadā tattha mapinnāya nāma ekissā mātikāya samīpe nisinno eko lavakulikajeṭṭhako",
  "anya-e0702n0:305_1": "attano puttaṃ sattavassikaṃ bhagavato niyyādetvā pabbājesi. Kammaṭṭhānānuyogavasena",
  "anya-e0702n0:305_2": "acireneva arahattaṃ pāpuṇi. Sattavassi kassaca sāmaṇerassa arahattaṃ sacchikataṭṭhānataṃ",
  "anya-e0702n0:305_3": "paṭicca yonakabhāsāya etaṃ ṭhānaṃ caṅgamaṅgha iti vuccati. Cirakāla vasena jaṅgamaṅgha",
  "anya-e0702n0:305_4": "iti vuccati. Tato paṭṭhāyayeva yonakaraṭṭhe sāsanaṃ patiṭṭhātīti.",
  "anya-e0702n0:306": "Idaṃ yonakaraṭṭhe paṭhamaṃ sāsanassa patiṭṭhānaṃ.",
  "anya-e0702n0:307_0": "Sāsane pana pañcatiṃsādhike dvivassasate sampatte mahārakkhitatthero yonakaraṭṭhaṃ",
  "anya-e0702n0:307_1": "gantvā kambojakhemāvara haribhuñjāyuddhayādīsu anekesu raṭṭhesu sāsanaṃ patiṭṭhāpeti.",
  "anya-e0702n0:307_2": "Tāni hi sabbāni raṭṭhāni saṅgahetvā dassentehi aṭṭhakathācariyehi yonakalokanti okāsakālokavācakena",
  "anya-e0702n0:307_3": "sāmaññasaddena vuttaṃ. Pakati hesā ganthakārānaṃ yena kenacākārena atthantarassa viññāpanāti.",
  "anya-e0702n0:308_0": "Mahārakkhitatthero ca saddhiṃ pañcahi bhikkhūhi pāṭaliputtato anilapathamaggena yonakalokaṃ",
  "anya-e0702n0:308_1": "āgantvā kāḷakārāmasuttena yonake pasādesi. Sattatisahassādhikapāṇasatasahassaṃ maggaphalālaṅkāraṃ",
  "anya-e0702n0:308_2": "adāsi. Santike cassa dasasahassāni pabbajiṃsu. Evaṃ so tatthasāsanaṃ patiṭṭhāpesi.",
  "anya-e0702n0:308_3": "Tathā ca vuttaṃ aṭṭhakathāyaṃ,–",
  "anya-e0702n0:309": "Yonakaraṭṭhaṃ tadā gantvā, so mahārakkhito isi;",
  "anya-e0702n0:310": "Kāḷakārāmasuttena, te pasādesi yonaketi.",
  "anya-e0702n0:311": "Tato paṭṭhāya tesaṃ sissaparamparā bahū honti, gaṇanapathaṃ vītivattā.",
  "anya-e0702n0:312": "Idaṃ yonakaraṭṭhe mahārakkhitattherādayo paṭicca",
  "anya-e0702n0:313": "Dutiyaṃ sāsanassa patiṭṭhānaṃ.",
  "anya-e0702n0:314_0": "Yonakaraṭṭhe lakunnanagare jinacakke pañcavassasate maṇimayaṃ buddhappaṭimaṃ māpetvā",
  "anya-e0702n0:314_1": "visukammadevaputto nāgasenattherassa adāsi. Nāgesenatthero ca tasmiṃ paṭimamhi dhātu",
  "anya-e0702n0:314_2": "āgantvā patiṭṭhātūti adhiṭṭhāsi. Adhiṭṭhānavaseneva sattadhātuyo āgantvā tattha patiṭṭhahitvā",
  "anya-e0702n0:314_3": "pāṭihāriyaṃ dassesunti rājavaṃse vuttaṃ.",
  "anya-e0702n0:315_0": "Tañca vacanaṃ mama parinibbānato pañcavassasate atikkante ete uppajjissantīti milindapañhāyaṃ",
  "anya-e0702n0:315_1": "vuttavacanena kālaparimāṇavasena ca sameti. Yonakaraṭṭhe milindarañño kāle jinacakke",
  "anya-e0702n0:315_2": "pañcavassasateyeva nāgasenattheraṃ paṭissa jinacakkaṃ virūḷaṃ hutvā patiṭṭhāsi.",
  "anya-e0702n0:316": "Idaṃ yonakaraṭṭhe nāgasenattheraṃ paṭicca tatiyaṃ",
  "anya-e0702n0:317": "Sāsanassa patiṭṭhānaṃ.",
  "anya-e0702n0:318": "Kaliyuge pañcasaṭṭhivasselabhuñjanagarato saṅkamitvā kyuṅgaranagare māpikassa baññācomaṅgara nāmakassa rañño kāle majjhimadesato kassapatthero pañcahi therehi saddhiṃ āgacchi.",
  "anya-e0702n0:319_0": "Tadā so rājā vihāraṃ katvā tesaṃ adāsi. Sīhaḷadīpato ca dhātuyo ānetvā eko thero",
  "anya-e0702n0:319_1": "āgacchi. Dhātuto pāṭihāriyaṃ disvā pasīditvā labhuñjacetiya nidhānaṃ akāsi. Te ca",
  "anya-e0702n0:319_2": "there paṭicca yonakaraṭṭhe sāsana vaṃso āgato.",
  "anya-e0702n0:320": "Idaṃ yonakaraṭṭhe catutthaṃ sāsanassa patiṭṭhānaṃ.",
  "anya-e0702n0:321_0": "Kaliyuge dvāsaṭṭhādhike sattasate sampatthe cinaraṭṭhindo rājā abhibhavitvā sakalampi",
  "anya-e0702n0:321_1": "yonakaraṭṭhaṃ saṅkhubtitaṃ hoti. Tadā mahādhammagambhīratthero mahāmedhaṅkaratthe",
  "anya-e0702n0:321_2": "rocāti dve thero yonakaraṭṭhato saddhiṃ bahūhi bhikkhūhi sīhaḷadīpaṃ agamaṃsu. Tadā",
  "anya-e0702n0:321_3": "ca sīhaḷadīpe dubbhikkhabhayena abhibhūto hutvā tato syāmaraṭṭhe sokkatayanagaraṃ puna agamaṃsu.",
  "anya-e0702n0:322_0": "Tato pacchā lakunnanagaraṃ gantvā sāsanaṃ paggaṇhantānaṃ lajjipesalānaṃ bhikkhūnaṃ",
  "anya-e0702n0:322_1": "santike puna sikkhaṃ gaṇhiṃsu. Te ca thero syāmaraṭṭhe yonakaraṭṭhe ca sabbattha",
  "anya-e0702n0:322_2": "sāsanaṃ patiṭṭhāpesunti.",
  "anya-e0702n0:323": "Idaṃ yonakaraṭṭhe pattalaṅke dve there paṭicca pañcamaṃ",
  "anya-e0702n0:324": "Sāsanassa patiṭṭhānaṃ.",
  "anya-e0702n0:325_0": "Kaliyuge pañcavīsādhike aṭṭhavassasate sampatte sirisaddhammalokapaticakkavattirājā",
  "anya-e0702n0:325_1": "labhuñjacetiyaṃ puna mahantaṃ katvā tassa cetiyassa samīpe cattāro vihāre kārāpetvā",
  "anya-e0702n0:325_2": "mahāmedhaṅkarattherassa sāriputtattherassa ca adāsi. Tadāpi te dve therā sāsanaṃ",
  "anya-e0702n0:325_3": "parisuddhaṃ katvā patiṭṭhāpesunti.",
  "anya-e0702n0:326": "Idaṃ yonakaraṭṭhe mahāmedhaṅkarasāriputtatthere",
  "anya-e0702n0:327": "Paṭicca chaṭṭhaṃ sāsanassa patiṭṭhānaṃ.",
  "anya-e0702n0:328_0": "Kaliyuge tecattālīsādhike navavassasate sampatte haṃsāvatīnagare anekasetibhindo",
  "anya-e0702n0:328_1": "nāma rājā yonakaraṭṭhaṃ abhibhavitvā attano hatthagataṃ katvā bali bhuñjanatthāya",
  "anya-e0702n0:328_2": "jeṭṭhaputtassa anuruddhassa nāma rājakumārassa datvā bahūhi amaccehi saddhiṃ tattha",
  "anya-e0702n0:328_3": "gantvā anurājatāvena rajjaṃ kārāpesi. Sāsanañca visodhāpetuṃ saddhammacakkasāmittheraṃ",
  "anya-e0702n0:328_4": "tena saddhiṃ pahiṇi.",
  "anya-e0702n0:329": "Anekasetibhinno kira rājā yonakaraṭṭhaṃ vijayakāle paṭhamaṃ sāsanassa patiṭṭhānabhūtamidanti katvā taṃraṭṭhavāsino karamarānītabhāvena na aggahesīti.",
  "anya-e0702n0:330_0": "Yathāvuttattheravaṃsesu ca eko lakunnanagare araññavāsī thero tattha nagare ajja",
  "anya-e0702n0:330_1": "asukasmiṃ ṭhāne eko matoti gihīnaṃ kathetvā yathākathitaṃ bhūtaṃ hutvā ayaṃ abhiññālābhīti pākaṭo ahosi.",
  "anya-e0702n0:331_0": "Tasmiṃyeva ca nagare mahāmaṅgalo nāma thero anekasetibhindassa rañño yujjhituṃ āgatakāle",
  "anya-e0702n0:331_1": "anekasetibhindo rājā maṃ pakkosissati, samānajātikaṃ dūtaṃ pessessatīti pakkositakālato",
  "anya-e0702n0:331_2": "paṭhamamevavadi. Yathāvuttaniyāmeneva pakkosanato ayaṃ abhiññā lābhīti kitti ghoso ahosi.",
  "anya-e0702n0:332": "Tattha nagare ñāṇavilāsatthero saṅkhyāpakāsakaṃ nāma pakaraṇaṃ akāsi. Taṃḷīkaṃ pana pattalaṅkattherassa vihāre vasanto sirimaṅgalonāma thero akāsi.",
  "anya-e0702n0:333_0": "Visuddhimaggadīpaniṃ pana saṃññvattaaraññavāsī uttarārāmo nāma eko thero. Maṅgaladīpaniṃ",
  "anya-e0702n0:333_1": "sirimaṅgalatthero. Uppātasantiṃ aññataro thero. Taṃ kira uppātasantiṃ sajjhāyitvā",
  "anya-e0702n0:333_2": "cīnarañño senaṃ ajinīti. Iccevaṃ yonakaraṭṭhe abhiññālābhīnaṃ ganthakārānañca therānaṃ",
  "anya-e0702n0:333_3": "ānubhāvena jinasāsanaṃ parisuddhaṃ hutvā patiṭṭhāti. Evaṃ hetuphalasambandhavasena",
  "anya-e0702n0:333_4": "ādi anta sambandhavasena ca yathāvuttehi tīhi nayehi theraparamparā ghaṭṭetvā gahetabbā.",
  "anya-e0702n0:334": "Iti sāsanavaṃse yonakaraṭṭhasāsanavaṃsakathā",
  "anya-e0702n0:335": "Maggo nāma catuttho paricchedo.",
  "anya-e0702n0:336": "5. Navavāsīraṭṭhasāsanavaṃsakathāmaggo",
  "anya-e0702n0:337_0": "5. Idāni vanavāsīraṭṭhe sirikhettanagarasāsanavaṃsaṃ vakkhāmi. Jinacakke hi ekādhike",
  "anya-e0702n0:337_1": "vassasate sampatte jaṭilo sakko nāgo garuḷo kumbhaṇḍo candī paramīsvarocāti ime satta",
  "anya-e0702n0:337_2": "sirikhettaṃ nāma nagaraṃ māpesuṃ. Tattha dvattapoṅko nāma rājā rajjaṃ kāresi. Tassa",
  "anya-e0702n0:337_3": "kira tīṇi akkhīni santīti. Tadā bhagavato sāvakā arahantā tisahassamattā tattha vasiṃsu.",
  "anya-e0702n0:337_4": "So rājā tesaṃ arahantānaṃ devasikaṃ catūhi paccayehi upatthambhi. Cha sarīradhātuyo",
  "anya-e0702n0:337_5": "ca ekekaṃ ekekasmiṃ nidahitvā cha cetiiyāni kārāpesi. Dakkhiṇabāhuṃ pana nidahitvā",
  "anya-e0702n0:337_6": "ekampi cetiyaṃ kārāpesi.",
  "anya-e0702n0:338_0": "Uṇhīsadhātuṃ pana kaṅgarannagarato ānetvā ekampi cetiyaṃ kārāpesi. Taṃ pana tāva",
  "anya-e0702n0:338_1": "na niṭṭhitaṃ. Pacchā anuruddharājā gahetvā arimaddananagaraṃ ānetvā caññiṅkhu nāma",
  "anya-e0702n0:338_2": "cetiye nidhānaṃ akāsi. Tasmā rakkhitattherassa āgamanato pubbepi sāsanaṃ patiṭṭhāsīti",
  "anya-e0702n0:338_3": "daṭṭhabbaṃ. Tato pacchā sāsanaṃ dubbalaṃ hutvā aṭṭhāsi.",
  "anya-e0702n0:339": "Idaṃ vanavāsīraṭṭhe paṭhamaṃ sāsanassa patiṭṭhānaṃ.",
  "anya-e0702n0:340_0": "Mahāmoggaliputtatissattherena pana pesito rakkhitatthero vanavāsīraṭṭhaṃ gantvā ākāse",
  "anya-e0702n0:340_1": "ṭhatvā anamataggapariyāyakathāya vanavāsike pasādesi. Kathāpariyosāne panassa saṭṭhisahassānaṃ",
  "anya-e0702n0:340_2": "dhammābhisamayo ahosi. Sattatisahassamattā pabbajiṃsu. Pañcavihārasatāni patiṭṭhāpesuṃ.",
  "anya-e0702n0:340_3": "Evaṃ so tattha sāsanaṃ patiṭṭhāpesi. Teneva aṭṭha kathāyaṃ –",
  "anya-e0702n0:341": "Gantvāna rakkhitatthero,",
  "anya-e0702n0:342": "Vanavāsiṃ mahiddhiko;",
  "anya-e0702n0:343": "Antalikkhe ṭhito tattha,",
  "anya-e0702n0:344": "Desesi anamataggiyanti vuttaṃ.",
  "anya-e0702n0:345": "Evaṃ vanavāsīraṭṭhe pubbeyeva sāsanaṃ ogāhetvā patiṭṭhahi. Na pana tāva sakalaṃ byāpetvā patiṭṭhahi.",
  "anya-e0702n0:346": "Idaṃ tāva vanavāsīraṭṭhe sirikhettanagare dutiyaṃ",
  "anya-e0702n0:347": "Sāsanassa patiṭṭhānaṃ.",
  "anya-e0702n0:348_0": "Jinacakke pana tettiṃsādhike catuvassasate kukkuṭa sīso nāma eko rājā rajjaṃ kāresi.",
  "anya-e0702n0:348_1": "Tassa rañño kāle bhagavato sāvakā arahantā pañcasatamattā ahesuṃ. Tesampi so rājā",
  "anya-e0702n0:348_2": "devasikaṃ catūhi paccayehi upatthambhesi. Sotāpannasakadāgāmianāgāmino pana gaṇanapathaṃ vītivattā ahesuṃ.",
  "anya-e0702n0:349": "Idaṃ vanavāsīraṭṭhe sirikhettanagare paramparābhatavasena",
  "anya-e0702n0:350": "Tatiyaṃ sāsanassa patiṭṭhānaṃ.",
  "anya-e0702n0:351_0": "Iccevaṃ vanavāsīraṭṭhe anekasatehi arahantattherehi sāsanaṃ puṇṇindusaṅkāsaṃ hutvā",
  "anya-e0702n0:351_1": "ativiya vijjotesi. Sāsanika ganthakārā pana mahātherā tattha na sandissanti. Arahantattherā",
  "anya-e0702n0:351_2": "pana rājūnaṃ āyācanaṃ ārabbha dhammasatthaṃ ekaṃ viracayiṃsūti porāṇā vadantīti. Iccevaṃ–",
  "anya-e0702n0:352": "Teca therā mahāpaññā,",
  "anya-e0702n0:353": "Paggahetvāna sāsanaṃ;",
  "anya-e0702n0:354": "Sūriyo viya atthaṅgo,",
  "anya-e0702n0:355": "Upagā maccusantikaṃ.",
  "anya-e0702n0:356": "Tasmā hi paṇḍito poso,",
  "anya-e0702n0:357": "Yāva maccu nacāgato;",
  "anya-e0702n0:358": "Tāva puññaṃ kare niccaṃ,",
  "anya-e0702n0:359": "Mā pamajjeyya sabbadāti.",
  "anya-e0702n0:360": "Iti sāsanavaṃse vanavāsīraṭṭhasāsanavaṃsakathāmaggo",
  "anya-e0702n0:361": "Nāma pañcamo paricchedo.",
  "anya-e0702n0:362": "6. Aparantaraṭṭhasāsanavaṃsakathāmaggo",
  "anya-e0702n0:363_0": "6. Idāni pana marammamaṇḍale aparantaraṭṭhe sāsanavaṃsaṃ vakkhāmi. Amhākañhi marammaraṭṭhe",
  "anya-e0702n0:363_1": "suppādakatitthe vāṇijagāme vasante cūḷapuṇṇa mahāpuṇṇedve bhātike paṭicca bhagavato",
  "anya-e0702n0:363_2": "dharamānasseva atirekavīsativassakālato pabhuti sāsanaṃ patiṭṭhāsi. Na pana tāva",
  "anya-e0702n0:363_3": "byāpetvā patiṭṭhāsi. Teneva puna sāsanassa patiṭṭhāpanatthāya mahāmoggaliputtatissatthero",
  "anya-e0702n0:363_4": "yonakadhammarakkhitattheraṃ pesesīti.",
  "anya-e0702n0:364_0": "Bhagavā pana lohitacandanavihāraṃ paṭiggahetvā sattasattāhāni nisīditvā samāgatānaṃ",
  "anya-e0702n0:364_1": "devamanussānaṃ dhammarasaṃ adāsi. Sattāhesu ca ekasmiṃ ahu caturāsītipāṇasahassānaṃ",
  "anya-e0702n0:364_2": "dhammābhisamayo ahosi. Pañcasatamattehi ca pāsādehi āgacchanto antarāmagge saccabandhapabbate",
  "anya-e0702n0:364_3": "nisinnassa saccabandhassa nāma isino dhammaṃ desetvā chahi abhiññāhi saddhiṃ arahattaṃ",
  "anya-e0702n0:364_4": "pāpesi. Vāṇijagāme ca isidinnaseṭṭhi ādīnampi dhammarasaṃ pāyesi. Iccevaṃ saccabandhaisidinnamahāpuṇṇādayo",
  "anya-e0702n0:364_5": "paṭicca amhākaṃ marammamaṇḍale sāsanaṃ patiṭṭhāsi.",
  "anya-e0702n0:365": "Idaṃ marammamaṇḍale aparantaraṭṭhe paṭhamaṃ sāsanassa",
  "anya-e0702n0:366": "Patiṭṭhānaṃ.",
  "anya-e0702n0:367_0": "Bhagavato parinibbutato pañcatiṃsādhike dvivassasate sampatte tatiyasaṅgītiṃ saṅgāyitvā",
  "anya-e0702n0:367_1": "avasāne mahāmoggaliputtatissatthero attano saddhivihārikaṃ yonakadhammarakkhitattheraṃ",
  "anya-e0702n0:367_2": "saddhiṃ catūhi bhikkhūhi aparantaraṭṭhaṃ pesesi. Aparantaraṭṭhañca nāma amhākaṃ marammamaṇḍale",
  "anya-e0702n0:367_3": "sunāparantaraṭṭhameva. Tamatthaṃ pana heṭṭhā avocumhā.",
  "anya-e0702n0:368_0": "Yonakadhammarakkhitattheropi aparantaraṭṭhaṃ āgantvā aggikkhandhopamasuttena raṭṭhavāsīnaṃ",
  "anya-e0702n0:368_1": "pasādesi. Sattatimattānaṃ pāṇasahassānaṃ dhammarasaṃ pāyesi. Raṭṭhavāsino ca bahavo",
  "anya-e0702n0:368_2": "sāsane pabbajiṃsu. Rājakulatopi sahassamattā pabbajiṃsu. Itthīnaṃ pana atirekasaṭṭhisahassamattā",
  "anya-e0702n0:368_3": "pabbajiṃsu. Tañca na aggikkhandhopamasuttantaṃ sutvā pabbajantīnaṃ itthīnaṃ vasena",
  "anya-e0702n0:368_4": "vuttaṃ, atha kho ādito paṭṭhāya yāvacirakālā sāsanaṃ pasīditvā pabbajantīnaṃ itthīnaṃ",
  "anya-e0702n0:368_5": "vasena vuttanti daṭṭhabbaṃ. Kasmāti ce, itthīnaṃ bhikkhunīnaṃ santikeyeva pabbajituṃ",
  "anya-e0702n0:368_6": "yuttattā yonakadhammarakkhitattherena ca saddhiṃ bhikkhunīnaṃ anāgatattā. Evaṃ cirakālaṃ",
  "anya-e0702n0:368_7": "atikkamitvā pacchā bhikkhuniyo āgantvā tāsaṃ santike pabbajitānaṃ vasena vuttanti",
  "anya-e0702n0:368_8": "daṭṭhabbaṃ. Sīhaḷadīpe anuḷādeviyo pabbajitakāle mahāmahindattherassa saṅghamittātheriyā",
  "anya-e0702n0:368_9": "pakkosanatā idha ñāpakāti. Evaṃ yonakadhammarakkhitattheraṃ paṭicca aparantaraṭṭhe",
  "anya-e0702n0:368_10": "sattānaṃ bahupakāro ahosi. Tenevaṭṭhakathāyaṃ–",
  "anya-e0702n0:369": "Aparantaṃ vigāhitvā, yonako dhammarakkhito;",
  "anya-e0702n0:370": "Aggikkhandhūpamenettha, pasādesi jane bahūti.",
  "anya-e0702n0:371_0": "Tatthāyaṃ adhippāya viseso gahetabbo. Kathaṃ. Aggikkhandhopamasuttantaṃ nāma bhikkhūnaṃ",
  "anya-e0702n0:371_1": "paṭipattivasena vuttaṃ, taṃ bhikkhūnaṃyeva desetuṃ vaṭṭati, theropi tattha taṃ desesi,",
  "anya-e0702n0:371_2": "tasmā puṇṇasaccabandhādayo paṭicca bhagavato dharamānassa vīsativassakāleyeva sāsanaṃ",
  "anya-e0702n0:371_3": "aparantaraṭṭhe patiṭṭhahitvā kasmiñci kasmiñci ṭhāne bhikkhūnaṃ saṃvijjamānattā tesaṃ",
  "anya-e0702n0:371_4": "bhikkhūnaṃ saṅgahetvā desetuṃ pacchā āgatānañca bhikkhūnaṃ parisuddhācārataṃ viññāpetuṃ",
  "anya-e0702n0:371_5": "aggikkhandhopamasuttaṃ thero desesīti. Evañca sati arimaddananagare samaṇakuttakānaṃ",
  "anya-e0702n0:371_6": "saṃvijjamānabhāvaṃ vakkhamānena vacanena sameti.",
  "anya-e0702n0:372": "Idaṃ marammamaṇḍale aparantaraṭṭhe dutiyaṃ",
  "anya-e0702n0:373": "Sāsanassa patiṭṭhānaṃ.",
  "anya-e0702n0:374_0": "Yasmā pana buddhe, bhagavā puṇṇattherassa yācanamārabbha aparantaraṭṭhaṃ āgantvā",
  "anya-e0702n0:374_1": "vāṇije hi kārite candanavihāre vasitvā ekasmiṃ samaye ānandena pacchāsamaṇena tambadīparaṭṭhampi",
  "anya-e0702n0:374_2": "desacārikaṃ āhiṇḍi. Āhiṇḍitvā arimaddananagaraṭṭhānasamīpaṃ patvā pabbatamuddhani",
  "anya-e0702n0:374_3": "ṭhatvā anāgate kho ānanda imasmiṃ padese sammuti nāma rājā arimaddanaṃ nāma nagaraṃ",
  "anya-e0702n0:374_4": "māpessati, tasmiñca nagare mama sāsanaṃ virūḷaṃ hutvā patiṭṭhahissatīti byākāsi.",
  "anya-e0702n0:374_5": "Ayamattho porāṇavedapātthakesu vutto.",
  "anya-e0702n0:375_0": "Yonakadhammarakkhitatthero ca aparantaraṭṭhaṃ āgantvā tambadīparaṭṭhampi āhiṇḍitvā",
  "anya-e0702n0:375_1": "tambadīparaṭṭhavāsīnampi dhammarasaṃ pāyesiyeva. Ayamattho khattiyakulato eva purisasahassāni",
  "anya-e0702n0:375_2": "pabbajiṃsūti aṭṭhakathāyaṃ vuttattā viññāyati. Tadā hi aparantaraṭṭhe khattiyo natthi,",
  "anya-e0702n0:375_3": "tambadīparaṭṭhindoyeva taṃ anusāsetvā ati vasati, khattiye ca āsante kuto khattiyakulāni",
  "anya-e0702n0:375_4": "bhavissanti, teneva tambadīparaṭṭhato purisasahassāni pabbajiṃsūti viññātabbaṃ. Tasmā",
  "anya-e0702n0:375_5": "tambadīpikasāsanavaṃsampi idha vattuṃ yujjati.",
  "anya-e0702n0:376_0": "Tenidāni tambadīpikāsāsanavaṃsaṃ pavakkhāmi. Amhākañhi marammamaṇḍale tambadīparaṭṭhe",
  "anya-e0702n0:376_1": "arimaddananagare sammutirājā nāma bhūpālo rajjaṃ karesi. Tato paṭṭhāya yāva anuruddharaññā",
  "anya-e0702n0:376_2": "samathi nāmake dese nisinnānaṃ tiṃsamattānaṃ samaṇakuttakānaṃ saṭṭhisahassamattānaṃ",
  "anya-e0702n0:376_3": "sissānaṃ ovādaṃ datvā cariṃsu.",
  "anya-e0702n0:377_0": "Tesaṃ pana samaṇakuttakānaṃ ayaṃ vādo,- sace yo pāṇātipātaṃ kareyya, so īdisaṃ parittaṃ",
  "anya-e0702n0:377_1": "bhaṇanto tamhā pāpakammā parimucceyya, sace pana yo mātāpitaraṃ hantvā anantariyakammato",
  "anya-e0702n0:377_2": "parimuccitukāmo bhaveyya, īdisaṃ parittaṃ bhaṇeyya, sacepi puttadhitānaṃ āvāhavivāhakammaṃ",
  "anya-e0702n0:377_3": "kattukāmo bhaveyya, ācariyānaṃ paṭhamaṃ niyyādetvā āvāhavivāhakammaṃ kātabbaṃ, yo",
  "anya-e0702n0:377_4": "idaṃ cārittaṃ atikkameyya, bahu apuññaṃ pasaveyyāti evamādīhi micchāvādehi attano",
  "anya-e0702n0:377_5": "attano upagatānaṃ ovādaṃ adaṃsu. Tamatthaṃ sutvā anuruddharājā paricitapuñño tesaṃ",
  "anya-e0702n0:377_6": "vādaṃ na ruci. Ayaṃ tesaṃ micchāvādoti.",
  "anya-e0702n0:378_0": "Tadā ca arimaddananagare arahanto nāma thero āgantvā sāsanaṃ patiṭṭhāpesi. Ayaṃ arahantattherassa",
  "anya-e0702n0:378_1": "aṭṭhuppatti,– rājavaṃsāgataparittanidānāgatasāsanappaveṇiyāgatavasena tividhā hoti.",
  "anya-e0702n0:379_0": "Tatthāyaṃ rājavaṃsāgataṭṭhuppatti,– tadā hi sunāparantatambadīparaṭṭhesu sabbena",
  "anya-e0702n0:379_1": "sabbaṃ sabbadā thiraṃ sāsanaṃ na tāva patiṭṭhāsi. Teneva bhagavato byākataniyāmena",
  "anya-e0702n0:379_2": "sāsanaṃ patiṭṭhāpessāmāti cintetvā mahātherā sakkassa devānamindassa santikaṃ gantvā",
  "anya-e0702n0:379_3": "sāsanaṃ anuggahituṃ samatthaṃ puggalaṃ dehīti yāciṃsu. Sakkoca devānamindo tāvatiṃsabhavane",
  "anya-e0702n0:379_4": "ekaṃ devaputtaṃ yācitvā ekissā brāhmaṇiyā kucchimhi paṭisandhiṃ gaṇhāpesi. Dasamāsaccayena",
  "anya-e0702n0:379_5": "vijāyanakāle sīlabuddhi nāma thero anurakkhitvā vaye sampatte pabbājesi. Tīsu piṭakesu",
  "anya-e0702n0:379_6": "ativiya cheko hutvā arahattaṃ pāpuṇi. Arahantoti nāmena pākaṭo ahosi.",
  "anya-e0702n0:380_0": "Soca thero marammamaṇḍale jinasāsanaṃ vijjotāpetuṃ arimaddananagaraṃ āgantvā nagarato",
  "anya-e0702n0:380_1": "avidūre ekasmiṃ araññe nisīdi. Tadā sakko devānamindo ekaṃ nesādaṃ palobhetvā tassa",
  "anya-e0702n0:380_2": "theraṃ dassesi. Atha nesādassa etadahosi,– ayaṃ pana amanusso yakkho bhaveyya, sace",
  "anya-e0702n0:380_3": "pana manusso bhaveyya, evaṃ sati milakkhujātiko bhaveyyāti. Evaṃ pana cintetvā rañño",
  "anya-e0702n0:380_4": "dassanatthāya nagaraṃ ānesi. Thero ca aṭṭhaparikkhāre gahetvā anugacchi. Nesādā ca",
  "anya-e0702n0:380_5": "theraṃ ānetvā rañño dassesi.",
  "anya-e0702n0:381_0": "Rājā disvā santindriyo ayaṃ, na milakkhujātiko, imassa abbhantare sāradhammo atthi",
  "anya-e0702n0:381_1": "maññeti laddhasūriyobhāsaṃviya padumaṃ phullacittaṃ hutvā vīmaṃsetukāmo theraṃ āha,–",
  "anya-e0702n0:381_2": "attano sāruppaṃ āsanaṃ ñatvā nisīdāhīti.",
  "anya-e0702n0:382_0": "Thero ca rājapallaṅkaṃ āruhitvā nasīdi. Rājā ca ayaṃ aggāsane nisīdi, avassaṃ aggapuggalo",
  "anya-e0702n0:382_1": "bhaveyyāti cintetvā tvaṃ kassa ñāti, kassa bhisso, kuto āgatosīti pucchi. Thero ca",
  "anya-e0702n0:382_2": "evamāha,– lokasmiṃ yo navaguṇasampanno bhagavā sammāsambuddho, tassāhaṃ ñāti, sobhagavāyeva",
  "anya-e0702n0:382_3": "mamācariyo, bhikkhusaṅghassa nisinnaṭṭhānato āgatomhīti.",
  "anya-e0702n0:383_0": "Rājā ca somanassappatto hutvā āha, tava ācariyena desitaṃ dhammaṃ ekadesato desehīti.",
  "anya-e0702n0:383_1": "Atha yathā siridhammāsokarañño nigrodhasāmaṇerena appamādadhammo desito, evaṃ appamādadhammaṃyeva thero desesi.",
  "anya-e0702n0:384_0": "Rājā ca puna āha,– kuhiṃ dāni sammāsambuddho nisīdati, tena pana desito dhammo katippamāṇo,",
  "anya-e0702n0:384_1": "tassa sāvakā pana katippamāṇā, tumhādisā aññe atthi vā mā vāti. Idāni amhākaṃ ācariyo",
  "anya-e0702n0:384_2": "sammāsambuddho parinibbuto, dhātuyoyeva idāni atthi, tena pana desito dhammo caturāsītidhammakkhandhasahassappamāṇo,",
  "anya-e0702n0:384_3": "sudhammapure piṭakattayaṃ yugaḷavasena tiṃsavidhā atthi, mayā añño paramattha sammutivasena",
  "anya-e0702n0:384_4": "duvidhopi saṅgho atthīti.",
  "anya-e0702n0:385_0": "Taṃ sutvā rājā bhiyyosomattāya pasanno hutvā puna ārocesi,– mama bhante imasmiṃ paccakkhe",
  "anya-e0702n0:385_1": "natthi tayā añño nātho, ajjabhagge pāṇupetaṃ maṃ upāsakoti dhārehi, tava ovādaṃ ahaṃ",
  "anya-e0702n0:385_2": "sirasā paṭiggaṇhissāmīti.",
  "anya-e0702n0:386_0": "Tato pacchā araññakaṅgārahe ṭhāne vihāraṃ kārāpetvā adāsi. Samaṇakuttakānampii vādaṃ",
  "anya-e0702n0:386_1": "bhindi, yathā pana suvaṇṇapātiṃ labhitvā suvaṇṇabhājanaṃ labhitvā mattikābhājananti.",
  "anya-e0702n0:386_2": "Sakalepi ca raṭṭhe samaṇakuttakānaṃ vādaṃ jahāpesi. Tasmiñca kāle samaṇakuttakā hīnalābhā",
  "anya-e0702n0:386_3": "hutvā therassa upanāhaṃ bandhiṃsu. Te pana samaṇakuttakā araññe nissāmikāviya koleyakā",
  "anya-e0702n0:386_4": "sunakhā anāthā hutvā kāyikacetasikadukkhaṃ labhiṃsu.",
  "anya-e0702n0:387_0": "Rājā ca tamatthaṃ ñatvā yathā samaṇakuttakā nābhibhavanti, tathā ārakkhaṃ ṭhapesi.",
  "anya-e0702n0:387_1": "Te ca samaṇakuttake setavatthaṃ nivāsāpetvā āvudhagāhayodhabhāvena rājakamme niyojāpesi.",
  "anya-e0702n0:387_2": "Thero ca sāsane pasanne jane pabbājetvā upasampādetvā sāsanaṃ visodhāpesi. Rājā ca",
  "anya-e0702n0:387_3": "imasmiṃ raṭṭhe porāṇikā rājāno samaṇakuttakānaṃ vādaṃ gahetvā rajjaṃ kāresuṃ, sace",
  "anya-e0702n0:387_4": "hi pana tesaṃ anatthakarajjaṃ puna gaṇhāpetuṃ sakkuṇeyyaṃ, evaṃ sati ahaṃ tesaṃ anatthakarajjaṃ",
  "anya-e0702n0:387_5": "apanetvā sātthakarajjaṃ gaṇhāpetumicchāmīti anusocīti.",
  "anya-e0702n0:388": "Ayaṃ pana parittanidānāgataṭṭhuppatti, –",
  "anya-e0702n0:389_0": "Sīhaḷadīpe kira vippavāsīnagare nisinno eko bhikkhuupadvārāvatīnagaraṃ gantvā pariyattiṃ",
  "anya-e0702n0:389_1": "uggaṇhi. Tato pacchā sudhamma puraṃ gantvā pariyattiṃ uggaṇhi. Tasmiñca kāle sirikhettanagare",
  "anya-e0702n0:389_2": "pāṭalirukkhe eko gantho atthīti sutvā sudhammapurato sirikhettanagaraṃ agamāsi. Antarāmagge",
  "anya-e0702n0:389_3": "luddhako theraṃ passitvā ayaṃ yakkhoti maññitvā gahetvā anuruddharañño dassesi.",
  "anya-e0702n0:390_0": "Tadā rājā theraṃ pucchi,– ko pana tvanti. Ahaṃ mahārāja gobhamassa sāvakoti. Puna",
  "anya-e0702n0:390_1": "rājā pucchi,–tiṇṇaṃ pana ratanānaṃ kīdisoti. Thero āha,– mahosadhapaṇḍitoviya mahārāja",
  "anya-e0702n0:390_2": "buddho daṭṭhabbo, umaṅgoviya dhammo, videhasenā viya saṅghoti. Evaṃ upamāhi pakāsito",
  "anya-e0702n0:390_3": "rājā puna pucchi,–kiṃ nukho ime gotamassa sāvakāti. Na kho mahārāja ime gotamassa",
  "anya-e0702n0:390_4": "sāvakā, ime pana amhehi visabhāgā samaṇakuttakāye vāti. Evaṃ vutte tato paṭṭhāya",
  "anya-e0702n0:390_5": "te samaṇakuttake vijahi, tiṇaṃ viya nātimaññi. Pāṭalirukkhasu siratopi laddhaṃ tesaṃ",
  "anya-e0702n0:390_6": "ganthaṃ laddhaṭṭhāneyeva agginā jhāpesi. Tampi ṭhānaṃ yāvajjatanā aggijhāpanathalanti pākaṭanti.",
  "anya-e0702n0:391": "Thero ca vimāna vatthuṃ rañño desesi. Rājā ca pasīditvā sirikhettanagarato arimaddananagaraṃ paccāgamanakāle ānesi.",
  "anya-e0702n0:392_0": "Idaṃ pana pāṭalisusire laddhaganthassa kāraṇaṃ,- tesañhi samaṇakuttakānaṃ abbhantare",
  "anya-e0702n0:392_1": "eko upāyaccheko samaṇakuttako attano vādānurūpaṃ ganthaṃ katvā sirikhettanagare dvattiṃsaratanakkhandhassa",
  "anya-e0702n0:392_2": "pāṭalirukkhassa susire pavesetvā punappunaṃ udakena temetvā mattikāya limpetvā puna",
  "anya-e0702n0:392_3": "tacaṃ uppādetvā uṭṭhāpesi. Tadā mayaṃ supine pāṭalirukkhe sāragantho atthabyañjanasampanno",
  "anya-e0702n0:392_4": "eko atthītii passāmāti kolāhalaṃ uppādesuṃ. Taṃ sutvā rājā sirikhettanagaraṃ gantvā",
  "anya-e0702n0:392_5": "taṃ pāṭalirukkhaṃ bhinditvā gavesento taṃ ganthaṃ labhi. Ganthe pana sakavādavasena",
  "anya-e0702n0:392_6": "samaṇakuttakasāmaññatā īdisāyeva, ete gotamāsāvakā hontii, etesaṃyeva ācāro saggamaggapathabhūtoti",
  "anya-e0702n0:392_7": "evamādīhi kāraṇehi vuttaṃ. Rājā ca pasīditvā samaṇakuttakānaṃ bahūni dātabbāni adāsi.",
  "anya-e0702n0:392_8": "Tato pacchā therassa dhammakathaṃ sutvā taṃ agginā jhāpesīti evaṃ samaṇakuttakānaṃ",
  "anya-e0702n0:392_9": "vacanaṃ sutvā sirikhettanagaraṃ gantvā arimaddananagaraṃ paccāgacchanto theraṃ ānesīti",
  "anya-e0702n0:392_10": "daṭṭhabbaṃ. Arimaddananagaraṃ sampattakāle jetavanaṃ nāma vihāraṃ kārāpetvā adāsi.",
  "anya-e0702n0:392_11": "Thero ca tattha sāsānaṃ visodhetvā nisīdi. Rājā devasikaṃ udakaṃ ānetvā aggamahesī",
  "anya-e0702n0:392_12": "pana devasikaṃyeva piṇḍapātaṃ ānetvā bhojesi. Uppannakaṅkhā kālepi taṃtaṃkaṅkhāṭṭhānaṃ pucchīti.",
  "anya-e0702n0:393": "Ayaṃ pana sāsanappaveṇiyāgataṭṭhuppatti,–",
  "anya-e0702n0:394_0": "Sudhammapure hi samāpattilābhī anomadassī nāma thero soṇuttarattherānaṃ vaṃsānurukkhaṇavasena",
  "anya-e0702n0:394_1": "saddhiṃ pañcahi bhikkhu satehi nisīdi. Tassa pana padhānasisso adhisīlonāma, tassa",
  "anya-e0702n0:394_2": "padhānasisso prānadassī nāma, tassa padhānasisso kāḷo nāma, tassa padhānasisso arahanto",
  "anya-e0702n0:394_3": "nāma, tassa padhānasisso ariyavaṃso nāmāti.",
  "anya-e0702n0:395_0": "Idañca vacanaṃ-ko panesa uttarājīvamahātheroti. Ayañhi thero rāmaññadesiyaputto ariyavaṃsattherassa",
  "anya-e0702n0:395_1": "sisso. Ariyavaṃsatthero pana kappuṅganagaravāsī mahākāḷattherassa sisso. So pana",
  "anya-e0702n0:395_2": "sudhammanagaravāsino prānadassī mahātherassa sissoti kalyāṇī silālekhane vuttavacanena",
  "anya-e0702n0:395_3": "na sameti. Evampi sati yathicchita adhippāyo na nassatīti daṭṭhabbaṃ.",
  "anya-e0702n0:396_0": "Evaṃ nānācariyānaṃ vādo nānākārena dissamānopi arahantattherassa arimaddananagare",
  "anya-e0702n0:396_1": "sāsanaṃ anuggahetvā patiṭṭhānatāyevettha pamāṇanti katvā nāvamaññitabbo. Sabbesañhi",
  "anya-e0702n0:396_2": "ācariyānaṃ vādepi arahantatthero arimaddananagaraṃ āgantvā sāsanaṃ patiṭṭhāpesīti",
  "anya-e0702n0:396_3": "attho icchitabboyevāti.",
  "anya-e0702n0:397_0": "Arahantatthero pana mūlanāmena dhammadassīti pākaṭo sudhammapuravāsī sīlabuddhittherassa",
  "anya-e0702n0:397_1": "sissoti daṭṭhabbo. So ca thero pubbeva pabbajjakālato catūsu vedesu sikkhitasippo.",
  "anya-e0702n0:397_2": "Pabbajitvā pana sāḷakathaṃ piṭakattayaṃ uggaṇhitvā pāraṃ gantvā sabbattha pākaṭo.",
  "anya-e0702n0:397_3": "Sokkatayanagaraṃ anetvā manussā pūjenti. Tattha dasavassāni vasitvā puna sudhammapuraṃ",
  "anya-e0702n0:397_4": "āgantvā araññavāsaṃ samādiyi.",
  "anya-e0702n0:398_0": "Tato pacchā jinacakke ekasaṭṭhādhike pañcasate sahasseca sampatte kaliyuge ekūnāsītādhike",
  "anya-e0702n0:398_1": "tisate sampatte anuruddharājā rajjaṃ pāpuṇi. Tadā arimaddananagare samaṇakuttakā",
  "anya-e0702n0:398_2": "mayaṃ gotamasāvakāti vatvā tiṃsatiṃsavaggā hutvā nisīdiṃsu. Vaggavasena kira sahassamattāti.",
  "anya-e0702n0:398_3": "Anuruddharājā ca tesaṃ samaṇakuttakānaṃ āgāriyābrahmacariyādīni sutvā na pasīdi.",
  "anya-e0702n0:398_4": "Evampi paveṇiyā āgabhattā na pajahi. Arahantaṃ pana theraṃ passitvā tato paṭṭhāya",
  "anya-e0702n0:398_5": "tesaṃ samaṇakuttakānaṃ nibaddhavattāni bhinditvā sāsane pasīdi.",
  "anya-e0702n0:399": "Idaṃ marammamaṇḍale tambadīparaṭṭhe arimaddananagare arahantaṃ.",
  "anya-e0702n0:400": "Nāma theraṃ paṭicca tatiyaṃ sāsanassa patiṭṭhānaṃ.",
  "anya-e0702n0:401_0": "Tasmiñca kāle arahantatthero anuruddharājānaṃ āha,-tīsu sāsanesu pariyattisāsane",
  "anya-e0702n0:401_1": "tiṭṭhanteyeva paṭipatti sāsanaṃ tiṭṭhati, paṭipattisāsane tiṭṭhanteyeva paṭivedhasāsanaṃ",
  "anya-e0702n0:401_2": "tiṭṭhati, yathā hi gunnaṃ satepi sahassepi vijjamāne paveṇipa,likāya dhenuyā asati",
  "anya-e0702n0:401_3": "so vaṃso sāpaveṇī na ghaḷīyatii, evamevaṃ dhutaṅgadharānaṃ bhikkhūnaṃ satepi sahassepi",
  "anya-e0702n0:401_4": "vijjamāne pariyattiyā antarahitāya paṭivedho nāma na hoti, yathā pana nimikumbhiyo",
  "anya-e0702n0:401_5": "jānanatthāya pāsāṇa piṭṭhe akkharesu ṭhapitesu yāva akkharāni dharanti, tāva nidhikumbhiyo",
  "anya-e0702n0:401_6": "naṭṭhā nāma na honti, evamevaṃ pariyattiyā dharamānāya sāsanaṃ anantarahitaṃ nāma",
  "anya-e0702n0:401_7": "hoti, yathā ca mahato taḷākassa pāḷiyā thirāya udakaṃ na ṭhassatīti na vattabbaṃ,",
  "anya-e0702n0:401_8": "udake sati padumādīni pupphāni na pupphissantīti na vattabbaṃ, evamevaṃ mahātaḷākassa",
  "anya-e0702n0:401_9": "thirapāḷisadise tepiṭake buddhavacane sati udakasadisā paṭipattipūrakā kulaputtā",
  "anya-e0702n0:401_10": "natthīti na vattabbaṃ, tesu sati padumādipupphasadiso paṭivedho natthīti na vattabbaṃ,",
  "anya-e0702n0:401_11": "evaṃ ekantato pariyattimeva pamāṇaṃ, tasmā antamaso dvīsu pātimokkhasu vattamānesupi",
  "anya-e0702n0:401_12": "sāsanaṃ anantarahitameva, pariyattiyā antarahitāya suppaṭipannassāpi dhammābhisamayo",
  "anya-e0702n0:401_13": "natthi, anantarahitāya eva dhammābhisamayo atthi, idānipi amhākaṃ pariyattisāsanaṃ",
  "anya-e0702n0:401_14": "paripuṇṇaṃ natthi, sarīradhātuyo ca natthi, tasmā yattha pariyattisāsanaṃ sarīradhātuyo",
  "anya-e0702n0:401_15": "ca atthi, tattha paṇṇākārena saddhiṃ dūtaṃ pesetvā ānetabbā, evaṃ sati amhākaṃ raṭṭhe",
  "anya-e0702n0:401_16": "jinasāsanaṃ cirakālaṃ patiṭṭhahissatīti.",
  "anya-e0702n0:402_0": "Evaṃ pana bhante sati kattha yācissāmāti. Suvaṇṇabhūmiraṭṭhe mahārāja sudhammapure",
  "anya-e0702n0:402_1": "tīhi vārehi piṭakattayaṃ likhitvā ṭhapesi, sarīradhātuyo ca bahū tattha atthīti.",
  "anya-e0702n0:402_2": "Rājā evaṃ bhanteti paṭiggaṇhitvā bahū paṇṇākāre paṭiyādetvā rājalekhanaṃ likhitvā",
  "anya-e0702n0:402_3": "aṭṭhaṅgasamannāgataṃ ekaṃ amaccaṃ dūtaṃ katvā pesesi.",
  "anya-e0702n0:403_0": "Sudhammapurindo manohari nāma rājāpi maccheracitto hutvā tumhādisānaṃ micchādiṭṭhīnaṃ",
  "anya-e0702n0:403_1": "ṭhāne piṭakattayaṃ sarīradhātuyo ca pahiṇituṃ na yuttā, tilokaggassa hi sammāsambuddhassa",
  "anya-e0702n0:403_2": "sāsanaṃ sammādiṭṭhīnaṃ ṭhāneyeva patiṭṭhahissati, yathā nāma kesarasīharājassa vasā",
  "anya-e0702n0:403_3": "suvaṇṇapātiyaṃyeva, na mattikābhājaneti.",
  "anya-e0702n0:404": "Dūtā paccāgantvā anuruddharañño tamatthaṃ ārocesuṃ. Taṃ sutvā anuruddharājā kujjhi, tattakakapāle pakkhittatilaṃviya taṭa taṭāyi.",
  "anya-e0702n0:405_0": "Atha rājā nadīmaggena nāvānaṃ asītisatasahassehi nāvikānaṃ yodhānaṃ aṭṭhakoṭīhi senaṃ",
  "anya-e0702n0:405_1": "byūhitvā thalamaggena saddhiṃ catūhi mahāyodhanāyakehi hatthīnaṃ asīti sahassehi",
  "anya-e0702n0:405_2": "assānaṃ navutiisatasahassehi yodhānaṃ asītikoṭiyā senaṃ byūhitvā sayameva yujjhituṃ",
  "anya-e0702n0:405_3": "sudhammaparaṃ gacchi.",
  "anya-e0702n0:406": "Taṃ sutvā manoharirājā sītatasito hutvā attano bahū yodhe saṃvidahitvā sudhammapurayeva paṭisenaṃ katvā nisīdi.",
  "anya-e0702n0:407_0": "Atha athabbaṇavede āgatappayogavasena punappunaṃ vāyamantāpi nagaramūlaṃ upasaṅkamituṃ",
  "anya-e0702n0:407_1": "na sakkā. Tadā rājā vedaññuno pucchi,–kasmā panettha nagaramūlaṃ upasaṅkamituṃ na",
  "anya-e0702n0:407_2": "sakkomāti. Vedaññuno āhaṃsu,-athabbaṇavedavidhānaṃ mahārāja atthi maññeti. Atha rājā",
  "anya-e0702n0:407_3": "pathaviyaṃ nidahitvā matakaḷevaraṃ uddharitvā mahāsamudde khipesi.",
  "anya-e0702n0:408_0": "Ekaṃ kira manussaṃ hindukulaṃ jeṅgunāmakaṃ kīṭaṃ khādāpetvā taṃ māretvā hatthapādādīni",
  "anya-e0702n0:408_1": "aṅgapaccaṅgāni gahetvā chinnachinnāni katvā nagarassa sāmantā pathaviyaṃ nadahitvā",
  "anya-e0702n0:408_2": "ṭhapesi. Tadā pana nagaraṃ upasaṅkamituṃ sakkā. Nagarañca pavisitvā anuruddharājā",
  "anya-e0702n0:408_3": "manoharirājānaṃ jīvaggāhaṃ gaṇhi. Sudhammapure porāṇikānaṃ rājūnaṃ paveṇīāgatavasena",
  "anya-e0702n0:408_4": "ratanamayamañjūsāyaṃ ṭhapetvā pūjitaṃ sahadhātūhi piṭakattayaṃ gahetvā manoharirañño",
  "anya-e0702n0:408_5": "santakānaṃ dvattiṃsahatthīnaṃ piṭṭhiyaṃ āropetvā ānesi.",
  "anya-e0702n0:409_0": "Arimaddananagaraṃ pana patvā dhātuyo ratanamayamañjūsāyaṃ ṭhapetvā sirisayanagabbhe",
  "anya-e0702n0:409_1": "ratanamañce sīsopadesassa samīpe ṭhapesi. Piṭakattayampi ratanamaye pāsāde ṭhapetvā",
  "anya-e0702n0:409_2": "bhikkhusaṅghassa uggahadhāraṇādiatthāya niyyādesi. Tato kira ānītaṃ piṭakattayaṃ",
  "anya-e0702n0:409_3": "uggaṇhantānaṃ ariyānaṃ sahassamattaṃ ahosīti.",
  "anya-e0702n0:410_0": "Sudhammanagaraṃ vijayitvā piṭakena saddhiṃ bhikkhusaṅghaṃ ānetvā sāsanassa patiṭṭhāpanaṃ",
  "anya-e0702n0:410_1": "jinacakke ekādhike chasate vassasahasse kaliyuge ca soḷasādhike catusate sampatteti",
  "anya-e0702n0:410_2": "silālekhanesu vuttaṃ.",
  "anya-e0702n0:411_0": "Anuruddharañño kāle puññānubhāvena tiiṇṇaṃ ratanānaṃ paripuṇṇattā puṇṇagāmotii samaññā",
  "anya-e0702n0:411_1": "ahosi. Cirakālaṃ atikkante ṇṇakāraṃ lopavasena makārassa ca niggahita vasena pugamīti",
  "anya-e0702n0:411_2": "marammabhāsāya vohārīyatīti anāgatavaṃsarājavaṃsesu vuttaṃ.",
  "anya-e0702n0:412_0": "Anuruddharājāyeva cattāro mahāyodhe sīhaḷadīpaṃ pesetvā tatopi piṭakattayaṃ ānesi.",
  "anya-e0702n0:412_1": "Sīhaḷadīpato ānītapiṭakattayena sudhammapurato ānītapiṭakattayaṃ aññamaññaṃ yojetvā",
  "anya-e0702n0:412_2": "saṃsandetvā arahantatthero vīmaṃsesi. Tadā gaṅgādakenaviya yamunodakaṃ aññamaññaṃ",
  "anya-e0702n0:412_3": "anūnaṃ anadhikaṃ ahosi. Tehi piṭakehi aññānipi vaḍḍhetvā tipiṭakagabbhe ṭhapetvā",
  "anya-e0702n0:412_4": "pūjesi. Tesu tesu ṭhānesupi patiṭṭhāpesi.",
  "anya-e0702n0:413_0": "Manoharirājānampi mraṅkapā nāma dese upaṭṭhākehi saha ṭhapesi. Tassa ca kira rañño",
  "anya-e0702n0:413_1": "mukhaṃ viravitvā kathaṃ sallāpentassa mukhato obhāso pajjalitvā nikkhami. So kadāci",
  "anya-e0702n0:413_2": "kadāci anuruddharañño santikaṃ āgantvā gāravavasena vandanādīni akāsi. Tadā anuruddharañño",
  "anya-e0702n0:413_3": "lomahaṃso uppajji ubbiggo ca. Tasmā tassa rañño nitthejatthāya buddharūpassa cetiyassa",
  "anya-e0702n0:413_4": "bhattaṃ pūjetvā taṃ gahetvā manoharirañño bhājesi. Tadā tassa tadānubhāvo antaradhāyi.",
  "anya-e0702n0:413_5": "Manoharirājā saṃvegaṃ āpajjitvā saṃsāre saṃsaranto yāva nibbānaṃ na pāpuṇāmi, tāva",
  "anya-e0702n0:413_6": "paravase nānuvatteyyanti patthanaṃ akāsi. Sudhammapurato ābhataṃ attano santakaṃ",
  "anya-e0702n0:413_7": "manomaya maṇiṃ ekassa seṭṭhino santike vikkiṇitvā laddhamūlena pañcavāharajatena",
  "anya-e0702n0:413_8": "abhujitapallaṅkavasena ekaṃ mahantaṃ buddha bimbaṃ parinibbānākārena ekanti dve buddhappaṭibimbāni",
  "anya-e0702n0:413_9": "kārāpesi. Yāvajjatanā tāni santīti. Iccevaṃ anuruddharājā sudhammapurato sīhaḷadīpato",
  "anya-e0702n0:413_10": "ca sāsanaṃ ānetvā arimaddananagare patiṭṭhāpesīti.",
  "anya-e0702n0:414": "Idaṃ amhākaṃ marammamaṇḍale tambadīparaṭṭhe arimaddananagare",
  "anya-e0702n0:415": "Anuruddharājānaṃ paṭicca catutthaṃ sāsanassa patiṭṭhānaṃ.",
  "anya-e0702n0:416": "Uttarājīvattheropi soṇuttarānaṃ vaṃsato sāsanaṃ gahetvā sudhammapurato arimaddananagaraṃ āgantvā sāsanaṃ patiṭṭhāpesi.",
  "anya-e0702n0:417": "Idaṃ amhākaṃ marammamaṇḍale tambadīparaṭṭhe arimaddananagare uttarājīvattheraṃ paṭicca pañcamaṃ sāsanassa patiṭṭhānaṃ.",
  "anya-e0702n0:418_0": "Uttarājīvattherassa sīhaḷadīpaṃ gatakāle tena saddhiṃ gataṃ chappadaṃ nāma sāmaṇeraṃ",
  "anya-e0702n0:418_1": "sīhaḷadīpeyeva sīhaḷadīpikā pabbajiṃsu. Pabbajitvā ca chappadasāmaṇero pariyattiṃ",
  "anya-e0702n0:418_2": "uggaṇhitvā dasavassaṃ tattha vasitvā arimaddananagaraṃ paccāgacchi. Sivalittherañca",
  "anya-e0702n0:418_3": "tāmalindattherañca ānandattherañca rāhulatthe rañca anesi. Te pana therā tipiṭakadharā",
  "anya-e0702n0:418_4": "honti byattā dakkhā ca. Ayañcattho vitthārena heṭṭhā vutto.",
  "anya-e0702n0:419_0": "Arimaddananagaraṃ patvā arimaddana vāsīhi bhikkhūhi saddhiṃ vinayakammāni akatvā",
  "anya-e0702n0:419_1": "puthu hutvā nisīdiṃsu. Narapatirājā ca tesu theresu ativiya pasīdi. Erāvatīnadiyaṃ",
  "anya-e0702n0:419_2": "uḷumpaṃ bandhitvā tattheva upasampadakammaṃ kārāpesi. Cirakālaṃ atikkamitvā so gaṇo",
  "anya-e0702n0:419_3": "vuḍḍhi hutvā uppajji.",
  "anya-e0702n0:420_0": "Narapatirājā ca te there saddhiṃ saṅghena nimantetvā mahādānaṃ adāsi. Tadā chaṇe",
  "anya-e0702n0:420_1": "ākappasampannaṃ rūpasobhaggappakkaṃ ekaṃ nāṭakittiṃ disvā rāhulatthero paṭibaddhacitto",
  "anya-e0702n0:420_2": "lepe laggitavānaroviya kaddame laggitamātaṅgoviya ca kāma guṇalepakaddamesu laggito",
  "anya-e0702n0:420_3": "sāsane viramitvā hī nāyāvattītuṃ ārabhi. Maraṇanti karogena abhibhūto viya atekiccho",
  "anya-e0702n0:420_4": "hutvā sesattheresu ovādaṃ dinnesu pinādiyi. Tadā sesattherā taṃ evamāhaṃsu,-mā tvaṃ",
  "anya-e0702n0:420_5": "ekaṃ taṃ paṭicca sabbepi amhe lajjāpetuṃ na arahasi, mā idha hīnāyā vattehi, mallārudīpaṃ",
  "anya-e0702n0:420_6": "gantvā yathāruciṃ karohīti pesesuṃ. Rāhulatthero ca kusimatitthato nāvaṃ āruyha mallārudīpaṃ",
  "anya-e0702n0:420_7": "agamāsi. Mallārudīpaṃ pattakāle mallārurājā vinayaṃ jānitukāmo saha ṭīkāya khuddasikkhāpakaraṇaṃ",
  "anya-e0702n0:420_8": "tassa santike uggaṇhitvā ekapattamattaṃ maṇiṃ adāsi. Soca taṃ labhitvā hīnāyāvattīti. Honti cettha,-",
  "anya-e0702n0:421": "Atidūreva hotabbaṃ, bhikkhunā nāma itthibhi;",
  "anya-e0702n0:422": "Itthiyo nāma bhikkhūnaṃ, bhavanti idha verino.",
  "anya-e0702n0:423": "Tāva tiṭṭhantu duppaññā, mayaṃ porāṇikāpi ca;",
  "anya-e0702n0:424": "Mahāpaññā vināsaṃ, pattā haritacādayo.",
  "anya-e0702n0:425": "Tasmā hi paṇḍito bhikkhu, antamasova itthibhi;",
  "anya-e0702n0:426": "Vissāsaṃ na kare loke, rāgo ca duppavāritoti.",
  "anya-e0702n0:427_0": "Sesesu ca theresu chappado nāma thero paṭhamaṃ kālaṅkato. Sivalitāmalindānandattherāyeva",
  "anya-e0702n0:427_1": "tayo pariyattiuggahaṇadhāraṇādivasena sāsanaṃ upatthambhetvā arimaddananagare nisīdiṃsu.",
  "anya-e0702n0:427_2": "Ekasmiñca kāle rājā tesaṃ tiṇṇaṃ therānaṃ ekekaṃ hatthiṃ adāsi. Sivalitāmalindattherā",
  "anya-e0702n0:427_3": "paṭiggahetvā vane vissajjāpesuṃ. Ānandatthero pana kiñcipuranagaraṃ pahiṇitvā ñātakānaṃ",
  "anya-e0702n0:427_4": "dehīti kusimatitthaṃ gantvā nāvaṃ āropesi. Taṃ kāraṇaṃ ñatvā sivalitāmalindattherātaṃ",
  "anya-e0702n0:427_5": "evamāhaṃsu,– mayaṃ pana āvuso hatthīnaṃ sukhatthāya vane vissajjema,tvaṃ pana adhammikaṃ",
  "anya-e0702n0:427_6": "karosīti. Kinnāma bhante ñābhakānaṃ saṅgaho na vaṭṭati, nanu ñātakānañca saṅgahoti bhagavatā vuttanti.",
  "anya-e0702n0:428": "Therā āhaṃsu,-sace tvaṃ amhākaṃ vacanaṃ nakareyyāsi,bhava icchānurūpaṃ karohi, mayaṃ pana tayā saddhiṃ saṃvāsaṃ na karissāmāti visuṃ nisīdiṃsu.",
  "anya-e0702n0:429_0": "Tato paṭṭhāya dve gaṇā bhijjiṃsu. Tato pacchākāle atikkante tāmalindatthero bahussutānaṃ",
  "anya-e0702n0:429_1": "byattibalānaṃ sissānaṃ anuggahatthāya gahaṭṭhānaṃ santike ayaṃ bahussuto ayaṃ mahāpaññoti",
  "anya-e0702n0:429_2": "evamādinā vacīviññattiṃ samuṭṭhāpeti, evaṃ kate kulaputtā sulabhapaccayavasena sāsanassa",
  "anya-e0702n0:429_3": "hitaṃ āvahibhuṃsakkhissantīti katvā. Taṃ kāraṇaṃ sutvā sivalitthero evamāha,- kasmā",
  "anya-e0702n0:429_4": "tvaṃ vacīviññattiṃ samuṭṭhāpetvā buddhappaṭikucchitaṃ kammaṃ karosīti. Bhagavatā",
  "anya-e0702n0:429_5": "attano atthāyayeva vacīviññattiṃ paṭikkhittā, ahaṃ pana paresaṃyeva atthāya vacīviññattiṃsamuṭṭhāpemi,",
  "anya-e0702n0:429_6": "nāttano atthāya, sāsanassa hi vepullatthāya evaṃ vacīviññattiṃsamuṭṭhāpemi. Sivalittheropi",
  "anya-e0702n0:429_7": "na tvaṃ mama vacanaṃ karosi, yaṃ yaṃ tvaṃ icchasi, taṃ taṃ karohi, ahaṃ pana tayā",
  "anya-e0702n0:429_8": "saddhiṃ saṃvāsaṃ nakarissāmīti visuṃ hutvā saddhiṃ sakapakkhena nisīdi. Tato paṭṭhāya",
  "anya-e0702n0:429_9": "tayo gaṇā bhijjiṃsu.",
  "anya-e0702n0:430": "Evaṃ arimaddananagare arahantattherassa eko vaṃso, sivalittherassa eko, tāmalindattherassa eko, ānandattherassa ekoti cattāro gaṇā ahesuṃ.",
  "anya-e0702n0:431": "Tesu arahantattheragaṇo sudhammapurato paṭhamaṃ āgatattā purimagaṇoti vohāriyati, aññe pana pacchā āgatattā pacchāgaṇāti.",
  "anya-e0702n0:432": "Sivalitthero arimaddananagare yāvījīvaṃ sāsanaṃ paggaṇhitvā kaliyuge navutādhike pañcavassasate kāle kālamakāsi.",
  "anya-e0702n0:433": "Ānandatthero pana arimaddananagareyeva catucattālīsa vassāni sāsanaṃ paggaṇhitvā chanavutādhike pañcavassasate kāle kālamakāsi.",
  "anya-e0702n0:434": "Tāmalindattheropi yāvajīvaṃ sāsanaṃ paggaṇhitvā aṭṭhana vutādhike pañcavassasate kāle kālamakāsīti. Aho saṅkhārasabhāvoti.",
  "anya-e0702n0:435": "Seyyathājagarasseva, nābhiyā cakkamaṇḍale;",
  "anya-e0702n0:436": "Laggo saso samitvāpi, disaṃ gacchati taṃ mukhaṃ.",
  "anya-e0702n0:437": "Tatheva sabbasattāpi, maccucakkesu laggitā;",
  "anya-e0702n0:438": "Yāvajīvampi dhāvitvā, maccumukhaṃ upāgamunti.",
  "anya-e0702n0:439": "Iccevaṃ arimaddanapure arahantehi ca ganthakārehi ca puthujjanehi jinasāsanaṃ nabhe candoviya vijjotati.",
  "anya-e0702n0:440": "Tattha hi yadā anuruddharājā sudhammapurato sāsanaṃ ānesi, tadā arahantā chasatasahassamattā āgatā, sotāpannasakadāgāmianāgāmino pana gaṇanapathaṃ vīti vattāti.",
  "anya-e0702n0:441_0": "Chattaguhindassa nāma rañño kālepi himavante gandhamādanapabbatato aṭṭha arahantā",
  "anya-e0702n0:441_1": "piṇḍāya rājagehaṃ āgamaṃsu. Rājā ca pattaṃ gahetvā piṇḍapātena bhojetvā idāni kuto",
  "anya-e0702n0:441_2": "āgatatthābhi pucchi. Himavante mahārāja gandha mādanapabbatatoti. Atha rājā atippasanno",
  "anya-e0702n0:441_3": "hutvā idha temāsaṃ vassaṃ upagacchathāti yācitvā vihāraṃ kārāpetvā adāsi. Temāsampi",
  "anya-e0702n0:441_4": "antogehe nimantetvā piṇḍapātena bhojesi.",
  "anya-e0702n0:442_0": "Ekaṃ samayaṃ arahantānaṃ gandhamādanapabbate nandamūlaguhaṃ viya ekaṃ guhaṃ māpetvā",
  "anya-e0702n0:442_1": "dassehīti yāci. Te ca arahantā nandamūlaguhaṃviya ekaṃ guhaṃ iddhiyā māpetvā dassesuṃ.",
  "anya-e0702n0:442_2": "Rājā ca tāya guhāya sadisaṃ ekaṃ guhaṃ kārāpesi. Nandamūlaguhākārena pana katattā",
  "anya-e0702n0:442_3": "nandāti nāmampi akāsi. Iccevaṃ chattaguhindassa rañño kāle gandhamādanapabbate nandamūlaguhato",
  "anya-e0702n0:442_4": "āgantvā arahantā sāsanaṃ patiṭṭhāpesuṃ.",
  "anya-e0702n0:443_0": "Arahantabhāvo ca nāmesa yathābhūtaṃ jānituṃ dukkaro, anupasampannānaṃ uttarimanussadhammadassanassa",
  "anya-e0702n0:443_1": "paṭikkhittattā, arahattaṃ vā patvāpi vāsanāya appajahitattā. Arahāpi hi samāno ahaṃ",
  "anya-e0702n0:443_2": "arahāti anupasampannānaṃ kathetuṃ na vaṭṭati, arahattaṃ patvāpi ekacco vāsanaṃ pajahituṃ",
  "anya-e0702n0:443_3": "na sakkā, pilindavacchattheravatthucettha ñāpakaṃ. Evaṃ loke arahanta bhāvo jānituṃ",
  "anya-e0702n0:443_4": "dukkaro. Teneva mahākassapattherassa upaṭṭhāko eko bhikkhu attano upajjhāyassa mahākassapattherassa",
  "anya-e0702n0:443_5": "santike vasitvāpi tassa arahanta bhāvaṃ na jāni.",
  "anya-e0702n0:444_0": "Mahākassapattherañhi ekena saddhivihārikena saddhiṃ araññavihārato gāmaṃ piṇḍāya",
  "anya-e0702n0:444_1": "carantaṃ antarāmagge pattā diparikkhāre gahetvā pacchā gacchantoyeva ekosaddhi vihāriko",
  "anya-e0702n0:444_2": "evamāha,–lokasmiṃ bhante arahā arahāti pākaṭo, sutamattovāhaṃ bhavāmi, na kadāci",
  "anya-e0702n0:444_3": "diṭṭhapubboti. Taṃ sutvā thero pacchā parivattatvā olokento parikkhāre āvuso gahetvā",
  "anya-e0702n0:444_4": "arahantassa pacchāgacchantoyeva arahantabhāvaṃ na jānātīti āhāti.",
  "anya-e0702n0:445_0": "Arimaddananagarepi sīlabuddhipolloṅkasumedhattherādayopi arahantāyeva ahesuṃ. Narapatirājā",
  "anya-e0702n0:445_1": "hi khaṇitti pādapabbataṃ gantvā paccāgamanakāle antarāmagge ekissā mātikāya maṇobhāsaṃ",
  "anya-e0702n0:445_2": "disvā idha puññaṃ kāretukāmo sakko dasseti maññeti manasikaritvā cetiyaṃ kārāpessāmīti",
  "anya-e0702n0:445_3": "tattha raṭṭhavāsīti samaṃ bhūmibhāgaṃ kārāpesi.",
  "anya-e0702n0:446_0": "Atha eko sīlabuddhi nāma thero evamāha,– puññaṃ mahārāja karissamīti idaṃ bhūmiparikammaṃ",
  "anya-e0702n0:446_1": "kārāpesi, evaṃ kārāpentassa te apuññaṃyeva bhavati, nopuññanti vatvā bahū sattā mā",
  "anya-e0702n0:446_2": "kilamantūti manasikatvā rañño daṇḍakammena tajjanatthāya raññā dinnaṃ piṇḍapātaṃ",
  "anya-e0702n0:446_3": "nabhuñji. Rājā ca sace tvaṃ mayā dinnaṃ piṇḍapātaṃ abhuñjitukāmo bhaveyyāsi, mama",
  "anya-e0702n0:446_4": "vijite vasantoyeva tvaṃ mama piṇḍapātā na mucceyyāsi, raṭṭhavāsīhipi dinnapiṇḍapāto",
  "anya-e0702n0:446_5": "mayhameva santako, nanu nāma mama piṇḍapātaṃyeva tvaṃ bhuñjasīti āha.",
  "anya-e0702n0:447": "Sīlabuddhittheropi sace ahaṃ evaṃ bhaveyyāmi, sīhaḷadīpaṃ gantvā vasissāmīti cintetvā araññe vasi.",
  "anya-e0702n0:448": "Atha tamatthaṃ jānitvā nagaradvāre ārakkho eko yakkho rañño āgatakāle abhimukhaṃ ṭhitova bhayānakarūpaṃ nisīdi. Atha nānāvijjākammehi apanentopi na sakkā apanetuṃ.",
  "anya-e0702n0:449_0": "Atha rājā nimittapāṭhake pakkosāpetvā pucchi,-kena kāraṇena ayaṃ yakkho idha nisinnoti.",
  "anya-e0702n0:449_1": "Tvaṃ mahārāja sīlabuddhittheraṃ agāravavasena pubbe kathesi, yakkhāpi there ativiya",
  "anya-e0702n0:449_2": "pasannāti amhehi sutapubbā, taṃ paṭicca yakkho bhayānakarūpaṃ dassetvā nisinno bhavissatīti āha.",
  "anya-e0702n0:450_0": "Rājāpi amacce āṇāpesi theraṃ pakkāsathāti. Thero nāgacchi. Sīhaḷadīpaṃyeva gamissāmīti",
  "anya-e0702n0:450_1": "ārabhi. Tamatthaṃ sutvā rājā ekaṃ caturaṅgapaccayaṃ nāma amaccaṃ pakkosāpetvā tvaṃ",
  "anya-e0702n0:450_2": "gantvā theraṃ pakkosāhīti pesesi. Caturaṅgapaccayo ca chekatāya ekaṃ suvaṇṇamayaṃ",
  "anya-e0702n0:450_3": "buddhappaṭibimbaṃ nāvāya ṭhapetvā mahāsamuddatitthaṃ agamāsi. Atha theraṃ sampāpuṇitvā",
  "anya-e0702n0:450_4": "idāni idha bhagavā sammāsambuddho agamāsi, sīlabuddhitthero bhagavato sammāsambuddhassa",
  "anya-e0702n0:450_5": "dassanatthāya āgacchatūti dūtaṃ pesesi. Theropi bhagavato sammāsambuddhassa dassanatthāya",
  "anya-e0702n0:450_6": "āgacchatūti vacanaṃ paṭikkhipituṃ buddhagāravavasena avisahatāya āgacchīti.",
  "anya-e0702n0:451": "Porāṇikānaṃva therānaṃ, buddhe sagāravaṃ idha;",
  "anya-e0702n0:452": "Paṇḍito gāravaṃ buddhe, kare pasannacetasāti.",
  "anya-e0702n0:453_0": "Nāvaṃ abhirūhitvā thero bhagavato sammāsambuddhassa vandanāmānapūjāsakkāradīni akāsi.",
  "anya-e0702n0:453_1": "Therassa evaṃ vandanāmānapūjāsakkārādīni karontasseva vegena nāvaṃ ānetvā gacchi.",
  "anya-e0702n0:453_2": "Atha caturaṅgapaccayo evamāha,– idāni bhante tumhākaṃ ācariyassa sammāsambuddhassa",
  "anya-e0702n0:453_3": "sāsanaṃ paggaṇhituṃ yuttoti. Rājā ca amaccehi parivārito paccuggacchi. Nāvāya therassa",
  "anya-e0702n0:453_4": "hatthe gahetvā rājagehaṃ ānesi. Dvāraṃ pattakāle yakkho pathaviyaṃ nisīditvā theraṃ vandi.",
  "anya-e0702n0:454_0": "Rājā rājagehaṃ patvā theraṃ nānābhojanehi bhojesi. Evañca avoca,–ajjatagge bhante",
  "anya-e0702n0:454_1": "tvamasi mamācariyo, bhagavatova ovādaṃ sirasā paṭiggahetvā anuvattissāmāti attano",
  "anya-e0702n0:454_2": "pañcaputtepi therassa adāsi. Te ca pañcakumārā therena saddhiṃ anuvattiṃsu. Thero",
  "anya-e0702n0:454_3": "te pakkosetvā vihāraṃ agamāsi. Antarāmagge kappiyapathaviyaṃ pañca parimaṇḍalākārāni",
  "anya-e0702n0:454_4": "likhitvā tesaṃ rājakumārānaṃ dassetvā nivattāpesi. Rājakumārā paṭinivattitvā taṃ",
  "anya-e0702n0:454_5": "kāraṇaṃ rañño ārocesuṃ. Rājā ca tumhākaṃ puññaṃ kārāpanatthāya dassetīti vatvā tulāvasena",
  "anya-e0702n0:454_6": "tehi rājakumārehi suvaṇṇaṃ samaṃ katvā tena suvaṇṇena mūlaṃ katvā bhagavato dharamānakāle",
  "anya-e0702n0:454_7": "passenadikosalaraññā kārāpitaṃ candanappaṭibimbaṃviya visuṃ visuṃ paṭibimbaṃ kārāpesi.",
  "anya-e0702n0:455_0": "Tesaṃ nidhānaṭṭhānabhūtāni pañca cetiyānipi sakko kamma vidhāyako hutvā patiṭṭhāpesi.",
  "anya-e0702n0:455_1": "Ettha ca pubbe raññā pasīditvā therassa rājakumārā dinnā, mūlaṃ ratanattayassa datvā",
  "anya-e0702n0:455_2": "puna rājakumāre bhūjisse kāretukāmatāya thero evaṃ saññaṃ adāsīti daṭṭhabbaṃ.",
  "anya-e0702n0:456": "So ca sīlabuddhitthero arahantagaṇavaṃsoti daṭṭhabbo.",
  "anya-e0702n0:457_0": "Arimaddananagareyeva narapati rañño kāle kassapo nāma thero desacārikaṃ caramāno",
  "anya-e0702n0:457_1": "polloṅkanāmakaṃ desaṃ, tadavasari. Atha dve mahallakapolloṅkā manussā there atippasannatāya",
  "anya-e0702n0:457_2": "dve putte upaṭṭhākatthāya niyyādesuṃ.",
  "anya-e0702n0:458_0": "Polloṅkamanussānaṃ atippasannataṃ paṭicca theropi polloṅkattheroti vohāriyati. Yadā",
  "anya-e0702n0:458_1": "ca pana so thero sīhaḷadīpaṃ gantukāmo ahosi, tadā sakko devānamindo byaggharūpaṃ",
  "anya-e0702n0:458_2": "māpetvā piṭṭhiyā yāva mahāsamuddatīraṃ ānesi. Mahāsamuddatīraṃ pana patvā nāvaṃ abhirūhitvā",
  "anya-e0702n0:458_3": "vāṇijehi saddhiṃ tari.",
  "anya-e0702n0:459_0": "Mahāsamuddamajjhe pana patvā sā nāvā na gacchi, niccalāva aṭṭhāsi. Atha vāṇijā mantesuṃ,-amhākaṃ",
  "anya-e0702n0:459_1": "nāvāya alakkhī pāpajano atthi maññeti. Evaṃ pana mantetvā salākādānaṃ akaṃsu. Yāva",
  "anya-e0702n0:459_2": "tatiyampi therasseva hatthe salākā pubbe katakammavipākavasena nipati. Idaṃ pana",
  "anya-e0702n0:459_3": "therassa pubbe katakammaṃ,-thero hi tato attabhāvato sattame bhave ekasmiṃ gāme kuladārako",
  "anya-e0702n0:459_4": "hutvā kīḷanatthāya ekaṃ sunakhaṃ nadiyaṃ otāretvā udake kīḷamāpesi. Evaṃ kīḷamantaṃ",
  "anya-e0702n0:459_5": "sunakhaṃ sayameva urena uggahetvā tīraṃ ānesīti evaṃ pubbe katakammavipākavasena",
  "anya-e0702n0:459_6": "therasseva hatthe salākā nipati.",
  "anya-e0702n0:460_0": "Tadā vāṇijā udakapiṭṭhe khipiṃsu. Atha sakko devānamindo kumbhīlarūpaṃ māpetvā piṭṭhiyaṃ",
  "anya-e0702n0:460_1": "āropetvā ānesi. Thero yakkhadīpaṃ patvā andhacakkhukānaṃ yakkhānaṃ mettānubhāvena",
  "anya-e0702n0:460_2": "cakkhuṃ labhāpesi. Yakkhā ca therassa guṇaṃ ñatvā dve yakkhabhātike adaṃsu. Thero",
  "anya-e0702n0:460_3": "ca sīhaḷadīpaṃ gantvā mahācetiyarūpaṃ lohapāsādarūpaṃ sarīradhātuṃ mahābodhibijāni",
  "anya-e0702n0:460_4": "ca ānetvā paccāgamāsīti.",
  "anya-e0702n0:461_0": "Sumedhatthero ca halaṅkassa nāma nagarassa dakkhiṇadisābhāge mhattipāme puratthimāya",
  "anya-e0702n0:461_1": "anudisāya dinnanāmike vihāre vasi. Ṭhānassa pana nāmavasena therassopi dinnavihāro",
  "anya-e0702n0:461_2": "tveva nāmaṃ ahosi. Sopi thero paṃsukūliko lajjīpesalo sikkhākāmo jhānalābhī arahāyeva.",
  "anya-e0702n0:461_3": "So hi devasikaṃ devasikaṃ aṭṭhanavayojanappamāṇe pādacetiyaṃ gantvā vandi. Cetiyaṅgaṇavattañca",
  "anya-e0702n0:461_4": "akāsi. Tato āgantvā mhattigāme piṇḍāya cari. Idaṃ therassa nibaddhavattaṃ.",
  "anya-e0702n0:462_0": "Aparānipi vatthūni bahūni santi, sabbāni pana tāni vitthāretvā vattabbānipi ganthapāravabhayena",
  "anya-e0702n0:462_1": "na vakkhāma. Sabbānipi hi vuccamānāni ayaṃ sāsanavaṃsappadīpikā atippapañcā bhavissati.",
  "anya-e0702n0:463_0": "Sammāsambuddhassa hi parinibbānato yāvajjatanā therānaṃ paramparavasena saṅghaṭṭetvā",
  "anya-e0702n0:463_1": "ānayanamevettha adhippetaṃ. Yathāvuttāni pana vatthūni adhunā abhiññālābhīnaṃ puggalānaṃ",
  "anya-e0702n0:463_2": "akhettabhāvena pasaṅgañāṇappaṭibāhaṇatthaṃ arimaddananagare ca bahūnaṃ abhiññālābhīnaṃ",
  "anya-e0702n0:463_3": "puggalānaṃ nivāsaṭṭhānatā dassanatthaṃ vuttāni. Vuttañcetaṃ bhikkhunīkhandhakaṭṭhakathāyaṃ,–",
  "anya-e0702n0:464_0": "Paṭisambhidāpattehi vassasahassaṃ sukkhavipassakehi vassasahassaṃ anāgāmīhi vassasahassaṃ",
  "anya-e0702n0:464_1": "sakadāgāmīhi vassasahassaṃ sotāpannehi vassasahassanti evaṃ pañcavassasahassāni paṭivedhadhammo ṭhassatīti.",
  "anya-e0702n0:465_0": "Dīghanikāyaṭṭhakathāyaṃ pana saṃyuttanikāyaṭṭhakathāyañca paṭisambhidāpattehi vassasahassaṃ",
  "anya-e0702n0:465_1": "chaḷābhiññehi vassasahassaṃ tevijjehi vassasahassaṃ sukkhavipassakehi vassasahassaṃ",
  "anya-e0702n0:465_2": "pātimokkhena vassasahassanti vuttaṃ.",
  "anya-e0702n0:466_0": "Aṅguttaranikāyaṭṭhakathāyaṃ pana vibhaṅgakathāyañca buddhānaṃ parinibbānato vassasahassameva",
  "anya-e0702n0:466_1": "paṭisambhidā nibbattetuṃ sakkonti, tato paraṃ cha abhiññā, tatopi asakkontā tisso",
  "anya-e0702n0:466_2": "vijjā nibbattiṃsu. Gacchante kāle tāpi nibbattetuṃ asakkontā sukkhavipassakā honti.",
  "anya-e0702n0:466_3": "Eteneva nayena anāgāmino sakadāgāmino sotāpannāti vuttaṃ.",
  "anya-e0702n0:467_0": "Evaṃ nānānayehi aṭṭhakathāyapi āgatattā adhunā loke ariyapuggalā bhavituṃ na sakkāti",
  "anya-e0702n0:467_1": "na vattabbaṃ. Ariyānameva khettassa adhunāpi sambhavato, sace āraddhavipassako bhaveyya",
  "anya-e0702n0:467_2": "so arahā bhavituṃ sakkāyevāti niṭṭhametthāvagantabbaṃ. Aṭṭhakathāsu pana nānābhāṇakattherānaṃ",
  "anya-e0702n0:467_3": "nānāvādavasena vuttanti daṭṭhabbaṃ. Ettakeneva pana nānākārena vādo bhinnopi sāsanaṃ",
  "anya-e0702n0:467_4": "bhijjatiyeva. Sāsanassa abhinnaṃyeva hi ettha pamāṇanti.",
  "anya-e0702n0:468_0": "Evaṃ marammamaṇḍale arimaddananagare anekehi arahantasatehi sāsanaṃ vijjotati. Bhagavato",
  "anya-e0702n0:468_1": "pana parinibbānato tiṃsādhikānaṃ navavassasatānaṃ upari parammaraṭṭhe señilaññikrodhināmena",
  "anya-e0702n0:468_2": "raññā samakālavasena sīhaḷadīpe rajjaṃ pattassa mahānāmarañño kāle buddhaghosabuddhadattattherehi",
  "anya-e0702n0:468_3": "pabhuti tetemahātherā teteganthe akaṃsu.",
  "anya-e0702n0:469_0": "Tato pacchā satisamādhipaññāmandavasena sukhāvabodhanatthaṃ ṭīkāyo akaṃsu. Arimaddananagare",
  "anya-e0702n0:469_1": "jinacakkesattanavutādhike chasate sahasse ca sampatte tiṇṇaṃ piṭakānaṃ mūlabhūtesu",
  "anya-e0702n0:469_2": "saddanayesu sotārānaṃ chekatthāya mahāsamuddeviya ānando nāma mahāmaccho tīsu piṭakesu",
  "anya-e0702n0:469_3": "sāṭṭhakathesu viloletvā aggavaṃso nāma thero saddanītippakaraṇaṃ akāsi. Arimaddananagare",
  "anya-e0702n0:469_4": "hi uttarājīvattherādīnaṃ sīhaḷadīpaṃ gamanato pubbeyeva tayo mahātherā pariyattivisāradā,",
  "anya-e0702n0:469_5": "mahāaggapaṇḍito, tassa saddhivihāriko dutiyaaggapaṇḍito, tassa bhāgineyyo tatiyaaggapaṇḍitoti.",
  "anya-e0702n0:469_6": "Tatiyaaggapaṇḍito pana aggavaṃsotipi vohāriyati.",
  "anya-e0702n0:470_0": "Tasmiñca kāle arimaddananagaravāsino saddakovidā bahavo santīti yāva laṅkādīpā kittighoso",
  "anya-e0702n0:470_1": "patthari. Tasmā sīhaḷadīpikā saddakovidā vīmaṃsetukāmā hutvā arimaddananagaraṃ āgamaṃsu.",
  "anya-e0702n0:470_2": "Tadā arimaddananagaravāsino bhikkhū saddanītippakaraṇaṃ dassesu.",
  "anya-e0702n0:471_0": "Sīhaḷadīpikā ca taṃ disvā upadhārentā saddavisaye ayaṃ ganthoviya sīhaḷadīpe gantho",
  "anya-e0702n0:471_1": "itthi, imasmiṃ pakaraṇe āgatavinicchayampi sakalaṃ na jānimhāti nānāppakārehi thomesunti",
  "anya-e0702n0:471_2": "yāvajjabhanā kathāmaggo na upacchinnoti.",
  "anya-e0702n0:472_0": "Arimaddananagare sīhaḷadīpaṃ gantvā paccāgato chappado nāma saddhammajotipālatthero",
  "anya-e0702n0:472_1": "saddanaye chekatāya suttaniddesaṃ akāsi. Paramatthadhamme ca chekatāya saṅkhepavaṇṇanaṃ",
  "anya-e0702n0:472_2": "nāmacāradīpakañca. Vinaye chekatāya vinayagūḷatthadīpaniṃ sīmālaṅkārañca akāsi. Attanā",
  "anya-e0702n0:472_3": "kathānaṃ ganthānaṃ nigame saddhamma jotipāloti mūlanāmena vuttaṃ. Kusimanagare pana",
  "anya-e0702n0:472_4": "chappada gāme jātattā ṭhānassa nāmena chappadoti pākaṭo.",
  "anya-e0702n0:473_0": "Kukhananagare pana chappadoti vohāritopi eko thero atthi. So alajjī dussīlo. Ekacce",
  "anya-e0702n0:473_1": "pana nāmasāmaññalesamattena pattalaṅkaṃ sīlavantaṃ pesalaṃ sikkhākāmaṃ chappadattheraṃ",
  "anya-e0702n0:473_2": "alajjidussīlabhāvena upavadanti, yathā nāma sāmaññalesamattena mallaputtaṃ āyasmantaṃ",
  "anya-e0702n0:473_3": "dabbaṃ asamācārenāti.",
  "anya-e0702n0:474_0": "Arimaddananagarayeva aloṅgacaññisūnāmakassa rañño kāle mahāvimalabuddhitthero cūḷavimalabuddhittheroti",
  "anya-e0702n0:474_1": "dve therā pariyattivisāradā ahesuṃ. Tesu mahāvimalabuddhitthero kaccāyanassa saṃvaṇṇanaṃ nyāsaganthamakāsi.",
  "anya-e0702n0:475_0": "Keci pana sīhaḷadīpavāsī vimalabuddhitthero tamakāsīti vadanti. Cūḷavimalabuddhitthero",
  "anya-e0702n0:475_1": "pana vuttodayassa porāṇaṭīkamakāsi. Chandosāratthavikāsiniṃ saddhammañāṇatthero akāsi.",
  "anya-e0702n0:475_2": "Vacanatthajotiṃ pana vepullatthero akāsi. Nyāsaganthassaporāṇaṭīkaṃ narapatirañño",
  "anya-e0702n0:475_3": "kāle eko amacco akāsi.",
  "anya-e0702n0:476_0": "So hi rañño ekaṃ orodhaṃ paṭicca jātaṃ ekaṃ dhītaraṃ disvā vānaroviya lepe laggito",
  "anya-e0702n0:476_1": "tissaṃ paṭibandhacitto hutvā laggi. Tamatthaṃ jānitvā rājā evamāha,– sace etaṃ iccheyyāsi,",
  "anya-e0702n0:476_2": "ekaṃ ganthaṃ paripuṇṇavinicchayaṃ gūḷatthaṃ karohi, sace tvaṃ tādisaṃ ganthaṃ kātuṃ",
  "anya-e0702n0:476_3": "sakkuṇeyyāsi, etaṃ labhissasīti. Atha so nyāsassa saṃvaṇṇanaṃ porāṇaṭīkaṃ akāsi.",
  "anya-e0702n0:477_0": "Tato pacchā hīnāyāvattitvā dhītaraṃ datvā rajjuggāhāmaccaṭṭhāne ṭhapesi, yaṃ marammavohārena",
  "anya-e0702n0:477_1": "saṃpyaṅgaiti vuccati. Tena pana katattā sopi gantho taṃ nāmena vuccati. Kārikaṃ tassā",
  "anya-e0702n0:477_2": "ca saṃvaṇṇanaṃ chattaguhindassa nāma rañño kāledhammasenāpatitthero akāsi. Tena kira",
  "anya-e0702n0:477_3": "kārapite nandaguhāya samīpe nandavihāre nisīditvā akāsi.",
  "anya-e0702n0:478_0": "Tasmiñcakāle ganthamādanapabbate nandamūlaguhato arahantā āgantvā tasmiṃ vihāre vassaṃ",
  "anya-e0702n0:478_1": "upagacchiṃsu. Tesaṃ sammukhe katattā te ca ganthā paṇḍitehi sārato paccetabbāti ācariyā vadanti.",
  "anya-e0702n0:479": "Vāccavācakaṃ pana dhammadassī nāma sāmaṇero akāsi.",
  "anya-e0702n0:480_0": "Saddatthabhedacintaṃ pana arimaddananagarasamīpe ṭhitassa khaṇittipādapabbatassa",
  "anya-e0702n0:480_1": "samīpe ekasmiṃ gāme vasanto saddhammasiri nāma thero akāsi. Soyeva thero brahajaṃ",
  "anya-e0702n0:480_2": "nāma vedasatthampi marammabhāsāya parivattesi.",
  "anya-e0702n0:481_0": "Ekakkharakosaṃ pana saddhammakittitthero akāsi. So hi kaliyuge sattāsītādhike aṭṭhasate",
  "anya-e0702n0:481_1": "sampatte micchā diṭṭhikānaṃ jalumasaññitānaṃ kulānaṃ bhayena sakalepi tambadīparaṭṭhe",
  "anya-e0702n0:481_2": "sāsanobhāso milāyati. Bahūnipi potthakāni aggibhayena nassesuṃ.",
  "anya-e0702n0:482_0": "Tadā taṃ pavattiṃ passitvā sace pariyattidhammovinasseyya, paṭipattidhammopi nassissati,",
  "anya-e0702n0:482_1": "paṭipattidhamme nassante kuto paṭivedhadhammo bhavissatīti saṃvegaṃ apajjitvā imaṃ",
  "anya-e0702n0:482_2": "ganthaṃ akāsīti taṭṭikāyaṃ vuttaṃ.",
  "anya-e0702n0:483": "Mukhamattasāraṃ sāgaratthero akāsi.",
  "anya-e0702n0:484_0": "Kaliyuge ekāsītādhike pañcasate sampatte ekaṃ daharaputtaṃ kālaṅkataṃ paṭicca saṃvegaṃ",
  "anya-e0702n0:484_1": "āpajjitvā paccekabuddhattaṃ patthayantassa jeyyasiṅkhanāmakassa rañño putto kyacvānāmako",
  "anya-e0702n0:484_2": "rājā rajjaṃ kāresi. Dhammarājātipi nāmalañchaṃ paṭiggaṇhi. Tīsu pana piṭakesu yathābhūtaṃ",
  "anya-e0702n0:484_3": "vijānakatāya marammavohārena kyacvāti vohāriyati.",
  "anya-e0702n0:485_0": "So ca kira rājā pāḷiaṭṭhakathāṭīkāganthantaresu atichekatāya piṭakattaye sākacchamattampi",
  "anya-e0702n0:485_1": "kātuṃ samattho nāma natthīti uggahitatipiṭako hutvā bhikkhusaṅghampi divase sattahi",
  "anya-e0702n0:485_2": "vārehi ganthaṃ vāceti.",
  "anya-e0702n0:486_0": "Khaṇittipādapabbatassa samīpepi ekaṃ taḷākaṃ kārāpetvā tattha rājāgāraṃ kārāpetvā",
  "anya-e0702n0:486_1": "tattha nisīditvā ganthaṃ vāceti. Sabbāni pana rājūnaṃ kiccāni puttasseva uparājassa",
  "anya-e0702n0:486_2": "niyyādesi. Ganthaṃ uggaṇhantānaṃ orodhānamatthāya saṅkhepato saddabinduṃ nāma pakaraṇaṃ",
  "anya-e0702n0:486_3": "paramatthabinduñca nāma pakaraṇaṃ akāsi. Tassa hi cittaṃ pariyattiyaṃyeva ramati.",
  "anya-e0702n0:486_4": "Aññaṃ pana rājakiccaṃ suṇitumpi na icchi. Anuruddharājā anāgate ahaṃ rājā bhaveyyāmi,",
  "anya-e0702n0:486_5": "tadāyeva imāni tāḷibījāni uṭṭhahantūti adhiṭṭhahitvā ropesi. Tāni tassa rañño kāle",
  "anya-e0702n0:486_6": "uṭṭhahiṃsu. Teneva anuruddharājāyevāyanti raṭṭhavāsino sañjāniṃsu. Sammutirājā hi",
  "anya-e0702n0:486_7": "anuruddharājā kyacvārājāti ime tayo ekasantānāti vadanti.",
  "anya-e0702n0:487_0": "So rājā ekampi cetiyaṃ akāsi, na taṃ niṭṭhaṃ agamāsi, pariyattiyaṃyeva paricārakattāti",
  "anya-e0702n0:487_1": "rājavaṃse āgataṃ. Lokasammutivasena kakkhaḷadine iṭṭhakāni kārāpetvā tasmiṃyeva dine",
  "anya-e0702n0:487_2": "bhūmisamaṃ katvā tasmiṃyeva dine aññampi sabbaṃ kārāpesi. Tena marammavohārena prassadā",
  "anya-e0702n0:487_3": "cetiyanti yāvajjabhanā pākaṭaṃ.",
  "anya-e0702n0:488": "Tassa rañño ekā dhibhā vibhatyatthaṃ nāma ganthaṃ akāsīti.",
  "anya-e0702n0:489_0": "Pubbe kira arimaddananagare uggahadhāraṇādivasena sāsanaṃ ativiya virūḷamāpajji.",
  "anya-e0702n0:489_1": "Arimaddananagareyeva hi eko vuḍḍhapabbajito bhikkhu ganthaṃ likhituṃ silālekhanadaṇḍena",
  "anya-e0702n0:489_2": "icchanto rājagehaṃ pāvisi. Rājā kena āgatosīti pucchi. Ganthaṃ likhituṃ silālekhanadaṇḍena",
  "anya-e0702n0:489_3": "icchanto āgato mhīti. Evaṃ mahallako tvaṃ ganthaṃ mahussāhena pariyāpuṇantopi ganthesu",
  "anya-e0702n0:489_4": "chekassa okāsaṃ na passāmi, sace himusalo aṅkuraṃ uṭṭhāpetvā rūheyya, evaṃ sati tvaṃ",
  "anya-e0702n0:489_5": "ganthesu chekataṃ āpajjeyyāsīti āha.",
  "anya-e0702n0:490_0": "Tato pacchā vihāraṃ gantvā devasikaṃ devasikaṃ ekadantakaṭṭhappamāṇattaṃ lekhanaṃ",
  "anya-e0702n0:490_1": "uggahetvā kaccāyanaabhidhammetthasaṅgahappakaraṇaṃ ādiṃ katvā ācariyassa santike",
  "anya-e0702n0:490_2": "uggaṇhi. So acireneva ganthesu chekataṃ patvā musale jamburukkhaṅkuraṃ bandhitvā",
  "anya-e0702n0:490_3": "ussāpetvā rājagehaṃ pāvisi.",
  "anya-e0702n0:491_0": "Atha taṃ rājā pucchi,-kenaāgatosīti. Ayaṃ mahāraja musalo aṅkuraṃ uṭṭhāpetvā rūhatīti",
  "anya-e0702n0:491_1": "ācikkhituṃ āgatomhīti vutte rājā etassa ganthesu chekataṃ pattomhīti vuttaṃ hotīti",
  "anya-e0702n0:491_2": "jānāsi. Taṃ saccaṃ vā alikaṃ vāti vīmaṃsanatthāya mahātherānaṃ santikaṃ pahiṇi. Mahātherāpi",
  "anya-e0702n0:491_3": "gūḷaṭṭhānaṃ pucchiṃsu. Sopi pucchitaṃ pucchitaṃ byākāsi.",
  "anya-e0702n0:492_0": "Aatha so bhikkhu mahāthere evamāha,-tumhe bhante maṃ bahū pucchatha, ahampi tumhe",
  "anya-e0702n0:492_1": "pucchituṃ icchāmi, okāsaṃ dethāti yācitvā aññasamānacetasikanti ettha aññasaddassa",
  "anya-e0702n0:492_2": "avadhyāpekkhattā avadhipadaṃ uddharitvā dassethāti pucchi. Mahātherāpi pubbe amanasikatattā",
  "anya-e0702n0:492_3": "sīghaṃ vissajjituṃ na sakkhiṃsu. Rājā tamatthaṃ sutvā tuṭṭhacitto hutvā disā pāmokkhanamena",
  "anya-e0702n0:492_4": "ācariyaṭṭhāne ṭhapesi. So pana bhikkhu aganthakārakopi ganthakārakoviya pacchimānaṃ",
  "anya-e0702n0:492_5": "janatānaṃ dinnopadesavasena upakāraṃ katvā sāsane uppajjīti. Honti cettha,–",
  "anya-e0702n0:493": "Ahaṃ mahallako homi, duppañño pariyattikaṃ;",
  "anya-e0702n0:494": "Uggahaṃ mahussāhena, na sakkhissāmi jānituṃ.",
  "anya-e0702n0:495": "Evañca nātimaññeyya,",
  "anya-e0702n0:496": "Nāppossukkatamāpajje;",
  "anya-e0702n0:497": "Saddhamme chekakāmova,",
  "anya-e0702n0:498": "Ussāhaṃva kare poso.",
  "anya-e0702n0:499": "Vuḍḍhapabbajito bhikkhu,",
  "anya-e0702n0:500": "Mahallakopi duppañño;",
  "anya-e0702n0:501": "Āpajji chekataṃ dhamme,",
  "anya-e0702n0:502": "Tamapekkhantu sotāroti.",
  "anya-e0702n0:503_0": "Pubbe kira arimaddananagare mātugāmāpi ganthaṃ uggaṇhiṃsu. Yebhuyyena uggahadhāraṇādivasena",
  "anya-e0702n0:503_1": "pariyattisāsanaṃ paggahesuṃ. Mātugāmā hi aññamaññaṃ passantā tumhe kittakaṃ ganthaṃ",
  "anya-e0702n0:503_2": "uggaṇhatha, kittakaṃ ganthaṃ vācuggataṃ karothāti pucchi sunti.",
  "anya-e0702n0:504_0": "Eko kira mātugāmo ekaṃ mātugā,maṃ pucchi,-tvaṃ idāni kittakaṃ ganthaṃ vācuggataṃ",
  "anya-e0702n0:504_1": "karosīti. Ahaṃ pana idāni daharaputtehi balibodhattā byākulaṃ patvā bahuṃ ganthaṃ",
  "anya-e0702n0:504_2": "vācuggataṃ kātuṃ nasakkā,samantamahāpaṭṭhāne pana kusalattikamattaṃva vācuggataṃ karomīti āhāti.",
  "anya-e0702n0:505": "Idampi arimaddananagaravāsīnaṃ mātugāmānampi pariyattuggahaṇe ekaṃ vatthu,–",
  "anya-e0702n0:506_0": "Ekaṃ kira bhikkhuṃ piṇḍāya carantaṃ ekā dvādasavassikā daharitthī pucchi,-kinnāmosi",
  "anya-e0702n0:506_1": "tvaṃ bhanteti. Khemānāmāhanti. Kathañhi bhante pumāva samāno itthiliṅgena nāmaṃ akāsīti",
  "anya-e0702n0:506_2": "āha. Atha antogehe nisinnā mātā sutvā dhītaraṃ āha,-tvaṃ rājādigaṇassa lakkhaṇaṃ",
  "anya-e0702n0:506_3": "na jānāsīti. Āma jānāmi, ayaṃ pana khemasaddo na rājādigaṇapakkhaṃ bhajatīti. Atha",
  "anya-e0702n0:506_4": "mātā evamāha,-ayaṃ pana khemasaddo ekadeseneva rājādigaṇapakkhaṃ bhajatīti.",
  "anya-e0702n0:507_0": "Ayaṃ panettha dhītu adhippāyo,-na rājādisaddo kadāci rājoti paccattavacanavasena",
  "anya-e0702n0:507_1": "okāranto dissati vinā devarājotiādisamāsavisayaṃ, khemasaddo pana katthaci khemoti",
  "anya-e0702n0:507_2": "ca khemanti ca liṅgantaravasena rūpantaraṃ dissati, teneva khemasaddo na rājādigaṇoti veditabboti.",
  "anya-e0702n0:508_0": "Ayaṃ pana mātu adhippāyo,-khemasaddo abhidheyyaliṅgattā tiliṅgako,yadā pana saññāsaddādhikāre",
  "anya-e0702n0:508_1": "paccattavacanavasena khemāti ākāranto dissati, tadā ekadesena khemasaddo rājādigaṇapakkhaṃ bhajatīti.",
  "anya-e0702n0:509": "Idampi ekaṃ vatthu,–",
  "anya-e0702n0:510_0": "Arimaddananagare kira ekassa kuṭumbikassa eko putto dve dhītaro ahesuṃ. Ekasmiñca",
  "anya-e0702n0:510_1": "kāle ghammābhibhūtattā gehassa uparitale nahāyitvā nisīdi. Atha ekā dāsī gehassa",
  "anya-e0702n0:510_2": "heṭṭhā ṭhatvā kiñci kammaṃ karontī tassa kuṭumbikassa guyhaṭṭhānaṃ olokesi. Tamatthaṃ",
  "anya-e0702n0:510_3": "jānitvā kuṭumbiko sākhaṃ olokesīti ekaṃ vākyaṃ bandhitvā puttassa dassesi,imassa",
  "anya-e0702n0:510_4": "atthayojanaṃ karohīti. Atha putto atthayojanaṃ akāsi,-sākhaṃ rukkhasākhaṃ olekesi",
  "anya-e0702n0:510_5": "udikkhatīti. Atha pacchā ekāya dhītuyā dassesi, imassa atthayojanaṃ karohīti. Sāpi",
  "anya-e0702n0:510_6": "atthayojanaṃ akāsi,- sā sunakho khaṃ ākāsaṃ olokesi udikkhatīti. Atha pacchā ekāya",
  "anya-e0702n0:510_7": "dhītuyā dassesi, imassa attha yojanaṃ karohīti. Sāpi atthayojanaṃ akāsi,-sā itthī",
  "anya-e0702n0:510_8": "khaṃ aṅgajātaṃ olokesi mukhaṃ uddhaṃ katvā olokesīti.",
  "anya-e0702n0:511": "Idampi ekaṃ vatthu,–",
  "anya-e0702n0:512_0": "Eko kira sāmaṇero ratanapūravāsī arimaddananagare mātugāmāpi saddanayesu atikovidāti",
  "anya-e0702n0:512_1": "sutvā ahaṃ tattha gantvā jānissāmīti arimaddananagaraṃ gato. Atha antarāmagge arimaddananagarassa",
  "anya-e0702n0:512_2": "samīpe ekaṃ daharitthiṃ kappāsavatthuṃ rakkhitvā nisinnaṃ passi. Atha sāmaṇero tassā",
  "anya-e0702n0:512_3": "santikaṃ maggapucchanatthāya gacchi. Atha daharitthī sāmaṇeraṃ pucchi,-kuto āgatosīti.",
  "anya-e0702n0:513_0": "Sāmaṇero āha,-ratanapūrato ahaṃ āgacchatīti. Kuhiṃ gatosīti vutte arimaddananagaraṃ",
  "anya-e0702n0:513_1": "gacchatīti āha. Atha daharitthī evamāha,-tvaṃ bhante saddayogavinicchayaṃ anupadhāretvā",
  "anya-e0702n0:513_2": "kathesi, amhayogaṭṭhāne hi tvaṃ nāma yogasaddena yojetvā kathesi, nanu paṇḍitānaṃ",
  "anya-e0702n0:513_3": "vacanena nāma paripuṇṇatthena aviruddhasaddanayena puṇṇindusaṅkāsena bhavitabbanti.",
  "anya-e0702n0:513_4": "Atha sāmaṇero khettavatthūni rakkhantī duggatā daharitthīpi tāva saddanayakovidā",
  "anya-e0702n0:513_5": "hoti, kimaṅgaṃ pana bhogasampannā mahallakitthiyoti lajjitvā tatoyeva paṭinivattitvā paccāgamāsīti.",
  "anya-e0702n0:514": "Idaṃ marammamaṇḍale tambadīparaṭṭhe arimaddananagare theraparamparavasena sāsanassa patiṭṭhānaṃ.",
  "anya-e0702n0:515": "Idāni marammamaṇḍaleyeva jeyyavaḍḍhanaraṭṭhe ketumatīnagare sāsanavaṃsaṃ vakkhāmi.",
  "anya-e0702n0:516_0": "Kaliyuge hi dvisattatādhike aṭṭhavassasate sampatte jeyyavaḍḍhanaraṭṭhe ketumatīnagare",
  "anya-e0702n0:516_1": "mahāsirijeyyasūro nāma rājā rajjaṃ kāresi. Ekaṃ atichekaṃ devanāga nāmakaṃ ekaṃ hatthiṃ",
  "anya-e0702n0:516_2": "nissāya vijitaṃ vitthāramakāsi. Tassa pana rañño kāle kaliyuge dvinavutādhike aṭṭhavassasate",
  "anya-e0702n0:516_3": "sampatte mahāparakkamo nāma thero sīhaḷadīpato nāvāya āgantvā ketumatīnagaraṃ sampatto.",
  "anya-e0702n0:516_4": "Rājā ca dvārā vatīnagarassa dakkhiṇadisābhāge mahāvihāraṃ kārāpetvā tassa adāsi niccabhattampi.",
  "anya-e0702n0:516_5": "Tasmiñca vihāre sīmaṃ sammannitvā tissaṃ sīmāyaṃ tulāvasena attanā samaṃ katvā lohamayabuddhappaṭibimbaṃ",
  "anya-e0702n0:516_6": "kārāpesi. Tañca buddhappaṭibimbiṃ sampattalaṅkādīpanti nāmena pākaṭaṃ ahosi.",
  "anya-e0702n0:517_0": "Tassa rañño kāle surāmerayasikkhāpadaṃ paṭicca vipādo ahosi. Kathaṃ. Bījato paṭṭhāyāti",
  "anya-e0702n0:517_1": "sambhāre paṭiyā detvā cāṭiyaṃ pakkhittakālato paṭṭhāya tālanālikerādīnaṃ puppharaso",
  "anya-e0702n0:517_2": "pupphato galitābhinavakālato paṭṭhāya ca na pātabboti kaṅkhāvitaraṇīṭīkādīsu vuttavacane",
  "anya-e0702n0:517_3": "adhippāyaṃ vipallāsato gahetvā tālanālikerādīnaṃ raso galitābhinavato paṭṭhāya pivituṃ",
  "anya-e0702n0:517_4": "na vaṭṭatīti ekacce vadanti. Ekacce pana evaṃ vadanti,–tālanālikerādīnaṃ raso galitābhinavakāle pivituṃ vaṭṭatīti.",
  "anya-e0702n0:518": "Tattha pubbapakkhe ācariyānaṃ ayamadhippāyo,–",
  "anya-e0702n0:519": "Bījato paṭṭhāyāti ettha sambhāre paṭiyādetvā cāṭiyaṃ pakkhittakālato paṭṭhāya na pātabbo. Tālanālikerādīnaṃ puppharaso ca galitābhinavakālatoyeva na pātabboti.",
  "anya-e0702n0:520": "Ayaṃ pana aparapakkhe ācariyānamadhippāyo,–",
  "anya-e0702n0:521_0": "Bījato paṭṭhāyāti ettha sambhāre paṭiyādetvā cāṭiyaṃ pakkhittakālato paṭṭhāya na",
  "anya-e0702n0:521_1": "pātabbo. Tālanālikerādīnaṃ sambhārehi paṭiyādito puppharaso pupphato galitābhinavakālato na pātabboti.",
  "anya-e0702n0:522_0": "Evaṃ tālanālikerādīnaṃ raso galitābhinavakālato paṭṭhāya pātuṃ vaṭṭati na vaṭṭatīti",
  "anya-e0702n0:522_1": "vivādaṃ karontānaṃ majjhe nisīditvā sampattalaṅko mahāparakkamatthero tādiso pivituṃ",
  "anya-e0702n0:522_2": "vaṭṭatīti vinicchindi, surāvinicchayañca nāma ganthaṃ akāsi. Evaṃ ketumatīnagaraṃ",
  "anya-e0702n0:522_3": "māpentaṃ mahāsirijeyyasūraṃ nāma rājānaṃ nissāya ketumatiyaṃ sāsanaṃ patiṭṭhahi.",
  "anya-e0702n0:523": "Idaṃ marammamaṇḍaleyeva ketumatīnagare",
  "anya-e0702n0:524": "Sāsanassa patiṭṭhānaṃ.",
  "anya-e0702n0:525": "Idāni marammamaṇḍale tambadīparaṭṭheyeva khandhapurasāsanavaṃsaṃ vakkhāmi.",
  "anya-e0702n0:526_0": "Kaliyuge hi catusaṭṭhādhike chavassasate tayo bhātikā kittitaranāmakaṃ rājānaṃ rajjato",
  "anya-e0702n0:526_1": "cāvetvā khandhapuranagare rajjaṃ kāresuṃ. Tadā kittitaranāmakassa rañño eko putto",
  "anya-e0702n0:526_2": "cīnaraṭṭhindarājānaṃ yācitvā bahūhi senaṅgehi khandhapuranagaraṃ samparivāretvā aṭṭhāsi.",
  "anya-e0702n0:526_3": "Atha tīsu piṭakesu chekaṃ ekaṃ mahātheraṃ pakkosetvā mantesuṃ. Thero evamāha,– janapadāyattamidaṃ",
  "anya-e0702n0:526_4": "kammaṃ samaṇānaṃ na kappati vicāretuṃ, ahampi samaṇo, nāṭakehi pana saddhiṃ mantethāti.",
  "anya-e0702n0:526_5": "Atha nāṭake pakkosetvā mantesuṃ. Nāṭakāpi sace kāraṇaṃ natthi, evaṃ sati phalaṃ na",
  "anya-e0702n0:526_6": "bhaveyya, sace pūti natthi, makkhikā na sannipateyyunti gītaṃ gāyitvā udake kīḷanti.",
  "anya-e0702n0:527_0": "Atha teca tayo bhātikā taṃ sutvā kittitaranāmakaṃ rājānaṃ bandhanāgārato gahetvā",
  "anya-e0702n0:527_1": "māretvā idāni yaṃ rajje ṭhapayissāmāti cintetvā tumhe gacchatha, ayaṃ tassa sīso,",
  "anya-e0702n0:527_2": "idāni esa paralokaṃ gatoti sīsaṃ dassesuṃ. Atha cīnaraṭṭhasenāyopi idāni rājavaṃsiko",
  "anya-e0702n0:527_3": "natthi, te nahi yujjhituṃ na icchāma, yaṃ rajje ṭhapayissāmāti katvā mayaṃ āgatā,",
  "anya-e0702n0:527_4": "idāni so natthīti vatvā nivattetvā agamaṃsu.",
  "anya-e0702n0:528": "So ca thero nāṭakehi saddhiṃ mantethāti ettakameva vuttattā bhikkhubhāvato na mocetīti daṭṭhabbaṃ. Vuttañcetaṃ,–",
  "anya-e0702n0:529": "Pariyāyoca āṇatti, tatiye dutiye pana;",
  "anya-e0702n0:530": "Āṇattiyeva sesesu, dvayametaṃ na labbhatīti.",
  "anya-e0702n0:531": "Tasmiṃ pana khandhapure arimaddananagare arahantagaṇavaṃsikā chappadagaṇavaṃsikā ānanda gaṇavaṃsikā ca therā bahavo vasanti. Tehi pana katagantho nāma koci natthīti.",
  "anya-e0702n0:532": "Idaṃ khandhapure sāsanassa patiṭṭhānaṃ.",
  "anya-e0702n0:533": "Idāni marammamaṇḍale tambadīpareṭṭheyeva vijayapure sāsanavaṃsaṃ vakkhāmi.",
  "anya-e0702n0:534_0": "Kaliyuge hi catusattatādhike chavassasate sīhasūro nāma rājā vijayapuraṃ māpesi.",
  "anya-e0702n0:534_1": "Tato pacchā dvīsu saṃvaccharesu atikkantesu camuṃnadiyaṃ matasetibhaṃ ekaṃ labhitvā",
  "anya-e0702n0:534_2": "ekasetibhinnoti tassa nāmaṃ pākaṭaṃ ahosi. Tassa rañño kāle vijayapure sīlavantā",
  "anya-e0702n0:534_3": "lajjīpesalā bhikkhū bahavo natthi. Arimaddananagarato anuruddharājakāle rājabhayena",
  "anya-e0702n0:534_4": "nilīyitvā avasesā samaṇakuttakāyeva bahavo atthi. Pacchā cūḷaarahantattheradibbacakkhuttherānaṃ",
  "anya-e0702n0:534_5": "āgatakāleyeva lajjīpesalā bhikkhū balavantā hutvā gaṇaṃ vaḍḍhāpesuṃ. Rājā ca dibbacakkhuttheraṃ",
  "anya-e0702n0:534_6": "antepuraṃ pavesetvā devasikaṃ piṇḍapātena bhojesi. Anuruddharaññā tambulamañjūsāyaṃ",
  "anya-e0702n0:534_7": "ṭhapetvā pūjitā satta dhātuyo labhitvā tāsaṃ pañcadhātuyo caññiṅkhucetiye nidhānaṃ",
  "anya-e0702n0:534_8": "akāsi. Avasesā pana dve dhātuyo puññassa nāma amaccassa pūjanatthāya niyyādesi. Soca",
  "anya-e0702n0:534_9": "amacco jeyyapure puññacetiye nidhānaṃ akāsi.",
  "anya-e0702n0:535_0": "Tadā ca kira samaṇakuttakā gahaṭṭhāviya rājarājamahāmattānaṃ santike upaṭṭhānaṃ akaṃsu.",
  "anya-e0702n0:535_1": "Kaliyuge catuasītādhike chavassasate sampatte sīsasūrarañño jeṭṭha putto ujano nāma",
  "anya-e0702n0:535_2": "rājā rajjaṃ kāresi. So pana avapaṅkyā nāmake dese campakakaṭṭhamaye sattavihāre kārāpesi.",
  "anya-e0702n0:535_3": "Dvi vassādhike sattavassasate kāle te vihārā niṭṭhaṃ agamaṃsu.",
  "anya-e0702n0:536": "Tesu vihāresu campakaṃ nāma padhānavihāraṃ amaccaputtassa sudhammamahāsāmittherassa adāsi. So pana thero arimaddananagare arahantattherassa vaṃsikoti daṭṭhabbo.",
  "anya-e0702n0:537": "Veḷūvanaṃ nāma parivāravihāraṃ pana ābhidhammikassa ñāṇadhajassa nāma therassa adāsi. Sopi arahantattherassa vaṃsiko.",
  "anya-e0702n0:538": "Jetavanaṃ nāma parivāravihāraṃ pana sakalavinayapiṭakaṃ vācuggataṃ karontassa guṇārāmattherassa adāsi. So pana thero arimaddananagareyeva ānandattherassa vaṃsiko.",
  "anya-e0702n0:539": "Kulavihāraṃ nāma parivāravihāraṃ ādiccaraṃsino nāma therassa adāsi. Sopi ānandattherassa vaṃsikoyeva.",
  "anya-e0702n0:540": "Suvaṇṇavihāraṃ nāma parivāravihāraṃ sudhammālaṅkārassa nāma therassa adāsi. Sopi ānandattheravaṃsikoyeva.",
  "anya-e0702n0:541": "Nīcagehaṃ nāma parivāravihāraṃ varapattassa nāma therassa adāsi. So pana sudhammamahāsāmittherassa antevāsiko.",
  "anya-e0702n0:542": "Dakkhiṇakoṭiṃ nāma parivāravihāraṃ siripuññavāsino nāma therassa adāsi. Sopi sudhammamahāsāmittherassa antevāsikoti.",
  "anya-e0702n0:543": "Tesaṃ vihārānaṃ esannaṭṭhāne rājā sayameva hatthena gahetvā mahābodhirukkhaṃ ropesi. Tesaṃ vihārānaṃ paṭi jagganatthāya bahūnipi khettavatthūni adāsi ārāmagopaka kulāni ca.",
  "anya-e0702n0:544": "Tesaṃ pana therānaṃ sudhammapurārimaddanapurabhikkhuvaṃsikattālajjipesalatā viññātabbā. Teneva vijayapure sāsanaṃ ativiya parisuddhaṃ ahosīti daṭṭhabbaṃ.",
  "anya-e0702n0:545_0": "Tesampi sissaparamparā anekasahassappamāṇā ahesuṃ. Evaṃ lajjīpesalānaṃyo bhikkhūnaṃ",
  "anya-e0702n0:545_1": "santikā keci saddhivihārikā kīṭāgirimhi assajipunabbasukāviya alajjī dussīlā uppajjiṃsu,",
  "anya-e0702n0:545_2": "seyyathāpi nāma madhurambarukkhato ambilaphalanti. Te pana bahuanācāraṃ cariṃsuyeva.",
  "anya-e0702n0:545_3": "Idaṃ pana tesaṃ mūlauppatti dassanaṃ.",
  "anya-e0702n0:546_0": "Rājā hi tadā tesaṃ vihārānaṃ paṭijagganatthāya bahūni khettavatthūni adāsi. Tesu",
  "anya-e0702n0:546_1": "khettavatthūsu balivicāraṇatthāya sudhammamahāsāmitthero ekacce bhikkhū ārakkhaṇaṭṭhāne",
  "anya-e0702n0:546_2": "ṭhapesi. Ārakkhaṇabhikkhū pana dhammānulomavasena kassakānaṃ ovādāpesi, khettavatthusāmibhāgampi",
  "anya-e0702n0:546_3": "paṭiggaṇhāpesi. Tasmiñca kāle khettavatthūni paṭicca bhikkhū vivādaṃ akaṃsu. Atha",
  "anya-e0702n0:546_4": "taṃ vivādaṃ sutvā sāsanadharatthero ca dve parakkamattherā ca tato nikkhamiṃsu. Nikkhamitvā",
  "anya-e0702n0:546_5": "sāsanadharatthero khaṇitti pādapabbate nisīdi. Dve parakkamattherā ca caṅgakiṅgapabbatakandare",
  "anya-e0702n0:546_6": "nisīdiṃsu. Tesañhi nivāsaṭṭhānattā yāvajjatanā taṃ ṭhānaṃ parakkamaṭṭhānanti pākaṭaṃ",
  "anya-e0702n0:546_7": "ahosi. Te pana therā ekacārāti vohāriṃsu. Avasesā pana bhikkhū gāmavāsībahucārāti",
  "anya-e0702n0:546_8": "vohāriṃsu. Tato paṭṭhāya araññavāsīgāmavāsīvasena visuṃ gaṇā honti. Vihārassa ninnānaṃ",
  "anya-e0702n0:546_9": "khettavatthūnaṃ balippaṭiggāhakabhikkhūnampi saṅghajātisamaññā ahosi.",
  "anya-e0702n0:547": "Kaliyuge catuvassādhike sattasate ujanassa rañño dharamānasseva kaniṭṭhabhātiko kyecvā nāma rājā kumāro rajjaṃ gaṇhi.",
  "anya-e0702n0:548_0": "Ayaṃ pana tassa aṭṭhuppatti,– ujano nāma rājā tvaṃ samuddamajjhaṃ nāma gāmaṃ gantvā",
  "anya-e0702n0:548_1": "tattha nisīditvā tatruppādabaliṃ bhuñjāhīti niyyādesi. So pana rājakumāro luddakammesuyeva",
  "anya-e0702n0:548_2": "abhirammaṇasīlo. Ekasmiṃ samaye pigavaṃ gantvā paccāgatakāle rattiyaṃ supinaṃ passi,–",
  "anya-e0702n0:548_3": "sakko devānamindo āgantvā uposathasīlaṃ samādiyāhi, evaṃ sati acireneva setibhe labhissasatīti",
  "anya-e0702n0:548_4": "vatvā tāvatiṃsabhavanaṃ puna gatoti.",
  "anya-e0702n0:549_0": "Soca rājakumāro tato paṭṭhāya uposathasīlaṃ samādiyi. Pacchā kālepi attano hatthe",
  "anya-e0702n0:549_1": "guthena kilinnaṃ bhavatīti puna supinaṃ passi. So acireneva pañca setibhe labhi.",
  "anya-e0702n0:549_2": "Atha eko amacco gantvā rañño tamatthaṃ ārocesi. Rājā tuṭṭhacitto hutvā mama kira",
  "anya-e0702n0:549_3": "bhonto kaniṭṭhabhātiko pañca setibhe labhīti rājapurisānaṃ majjhe saṃvaṇṇesi. Amacco",
  "anya-e0702n0:549_4": "puna rājakumārassa santikaṃ gantvā tamatthaṃ ārocesi. Rājakumāropi mama bhātiko rājā",
  "anya-e0702n0:549_5": "akathitapubbaṃ vācāpeyyaṃ vadatīti ārādhayitvā puna gantvā tamatthaṃ rañño ārocāpesi.",
  "anya-e0702n0:549_6": "Rājāpi tatheva vadatīti. Taṃ sutvā rājakumāro bhiyyoso pasīdi.",
  "anya-e0702n0:550_0": "Kasmā pana ujano rājā kittitaraṃ nāma rājakumāraṃ kaniṭṭhavohārena na vadatīti. Ekasetibhindo",
  "anya-e0702n0:550_1": "hi rājā aparassa rañño deviṃ gabbhiniṃ ānetvā aggamahesiṭṭhāne ṭhapesi, ṭhapetvā",
  "anya-e0702n0:550_2": "acireneva ujanaṃ vijāyi, teneva na ujano ekasetibhindassa putto, kittitaro nāma rājakumāroyeva",
  "anya-e0702n0:550_3": "ekasetibhindassa putto, tasmā taṃ kāraṇaṃ paṭicca so taṃ kaniṭṭhavohārena na vadatīti.",
  "anya-e0702n0:551_0": "Kaniṭṭho pañcasetibhe labhatīti sutvā rājā bhāyitvā kaniṭṭhassa rajjaṃ upaniyyādesi.",
  "anya-e0702n0:551_1": "Rājā rājagehassa pacchimadvārena nikkhami. Kaniṭṭho purimadvārena pāvisi. Pañcannaṃ",
  "anya-e0702n0:551_2": "pana setibhānaṃ laddhattā pañcasetibhindoti pākaṭo. Mūlanāmaṃ panassa sīhasūroti",
  "anya-e0702n0:551_3": "daṭṭhabbaṃ. Tassa rañño kāle bahū alajjino gāmasāmanta vihāre vasitvā anekavidhaṃ",
  "anya-e0702n0:551_4": "ānācāraṃ cariṃsu. Sudhammapuraarimaddanapurato paramparavasena āgatā bhikkhūpi bahū",
  "anya-e0702n0:551_5": "lajjino sikkhākāmā santi.",
  "anya-e0702n0:552_0": "Atha tassa rañño bhattaṃ paribhuñjanakāle eko samaṇakuttako aṭṭha parikkhāre gahetvā",
  "anya-e0702n0:552_1": "āgantvā rañño sammukhe aṭṭhāsi. Kimatthāya āgatosīti pucchite piṇḍapātatthāya āgatomhīti",
  "anya-e0702n0:552_2": "āha. Atha rājā sayaṃ bhuñjissāmīti ārabhitvāpi atippasannatāya pana suvaṇṇapātiyā",
  "anya-e0702n0:552_3": "paṭiyāditaṃ sakalampi bhattaṃ adāsi. Atha rājā evaṃ cintesi,– ayaṃ bhikkhu piṇḍapātatthāya",
  "anya-e0702n0:552_4": "upamajjhanti kayeva āgantvā aṭṭhāsi, na so puthujjanabhikkhu, atha kho abhiññālābhī",
  "anya-e0702n0:552_5": "arahā bhaveyya, mama puññatthāya āgato bhaveyya maṃ anukampaṃ upādāyāti.",
  "anya-e0702n0:553_0": "Evaṃ pana cintetvā ekaṃ rājapurisaṃ āṇāpesi tassa pacchā anugantvā oloketuṃ. So pana",
  "anya-e0702n0:553_1": "samaṇakuttako sayaṃ alajjibhūtattāva attano bhariyā paccuggantvā pattaṃ gaṇhi. Taṃ",
  "anya-e0702n0:553_2": "disvā rājapuriso rañño santikaṃ gantvā paṭhamameva evaṃ cintesi,– sace yathābhūtaṃ",
  "anya-e0702n0:553_3": "āroceyyaṃ, rañño pasādo vinasseyya, evaṃ pana anārocetvā yathā rañño passādo bhiyyosomattāya",
  "anya-e0702n0:553_4": "bhaveyya, mayhampi lābho uppajjeyya, samaṇakuttakopi rājaparādhato vimucceyya, evaṃ",
  "anya-e0702n0:553_5": "ārocessāmīti. Evaṃ pana cintetvā ahaṃ mahārāja taṃ anugantvā olokesi, atha mama evaṃ",
  "anya-e0702n0:553_6": "olokentassava antaradhāyīti ārocesi. Rājā bhiyyosomattāya pasīditvā hatthaṃ pasāretvā",
  "anya-e0702n0:553_7": "yathāhaṃ maññami, tathā avirajjhanamevatanti tikkhattuṃ vācaṃ nicchāresi, rājapurisassa ca dātabbaṃ adāsi.",
  "anya-e0702n0:554_0": "Tasmiṃyeva divase eko amacco rañño paṇṇākāratthāya velāhakaṃ nāma ekaṃ turaṅgamaṃ",
  "anya-e0702n0:554_1": "adāsi. Atha rājā mama puññānubhāvena esa laddhoti sampahaṃsi. Taṃ pana turaṅgamaṃ",
  "anya-e0702n0:554_2": "ārohitvā ekaṃ hatthārohaṃ pājāpesi. Atha mahājanassa olokentassa hatthārohassa sīseveṭṭhanadussaṃyeva",
  "anya-e0702n0:554_3": "passitvā ākāse pakkhandho bakoviya paññāyati. So pana turaṅgamo pātova vijayapurato",
  "anya-e0702n0:554_4": "gacchanto pabbatabbhantaranagaraṃ sāyanhasamaye pāpuṇi. Abbha vijabbhanaassotipi nāmaṃ akāsi.",
  "anya-e0702n0:555_0": "Iccevaṃ samaṇakuttakā dārampi posesuṃ, pageva itaraṃ anācāraṃ. Teneva te samaṇakuttakā",
  "anya-e0702n0:555_1": "rañño mallaraṅgampi pavisitvā mallaṃ yujjhesuṃ. Tesu pana samaṇakuttakesu ovicaṅgākhuṃsaṅghajo",
  "anya-e0702n0:555_2": "nāma samaṇakuttako mallakamme ativiya cheko adhiko. So kira saṃvacchare saṃvacchare",
  "anya-e0702n0:555_3": "rañño mallaraṅge jayitvā pannarasa vā vīsati vā asse paṭilabhīti.",
  "anya-e0702n0:556_0": "Ratanapūranagare mallakamme aticheko adhiko eko kambojakulo atthi. So ratanapūranagare",
  "anya-e0702n0:556_1": "jeyyapuranagara ca attanā samathāmaṃ mallapurisaṃ asabhitvā vijaya puraṃ āgantvā",
  "anya-e0702n0:556_2": "campakavihārassa dvārasamīpe mallasabhāmaṇḍape pavisitvā mallakammaṃ kātuṃ icchāmīti",
  "anya-e0702n0:556_3": "rañño ārocesi. Atha rājā taṃ saṅghajaṃ āmantetvā evamāha,- idāni bho tvaṃ iminā saddhiṃ",
  "anya-e0702n0:556_4": "mallayuddhaṃ kātuṃ sakkhissasīti. Āmamahārāja pubbe ahaṃ dahare hutvā kīḷanatthāyayeva",
  "anya-e0702n0:556_5": "mallakammaṃ akāsiṃ, idāni pana ekūnasattativasso ahaṃ ito pacchā mallayuddhaṃ kātuṃ",
  "anya-e0702n0:556_6": "sakkhissāmi vā mā vāti na jānāmi, idāni parapakkhaṃ mallapurisaṃ mallakammena māressāmīti vadati.",
  "anya-e0702n0:557_0": "Atha rājūnaṃ mallakammaṃ nāma kīḷanatthāyayeva bhavati, mā māretuṃ ussāhaṃ karohīti",
  "anya-e0702n0:557_1": "vatvā aññamaññaṃ mallayuddhaṃ kārāpesi. Saparisassa rañño olokentasseva te mallākārena",
  "anya-e0702n0:557_2": "naccitvā aññamaññaṃ samīpaṃ upagacchiṃsu. Atha saṅghajo mallo kambojamallassa pādena",
  "anya-e0702n0:557_3": "paharaṇākāraṃ dassetvā dakkhiṇahatthamuṭṭhinā kapāle pahāraṃ adāsi. Atha kambojamallassa",
  "anya-e0702n0:557_4": "mukhaṃ pacchato ahosi. Tadā sapariso rājā īdisā pana vimukhato maraṇameva seyyo idāni",
  "anya-e0702n0:557_5": "pana imaṃ passituṃ na visahāmīti vadati. Puna saṅghajo vāmahattha muṭṭhinā pahāraṃ",
  "anya-e0702n0:557_6": "adāsi. Atha kambojamallassa mukhaṃ parivaṭṭetvā yathā pubbe, tathā patiṭṭhāsi.",
  "anya-e0702n0:558_0": "Tasmiñca kāle sapariso khattiyo taṃ acchariyaṃ disvā dve asse tiṃsamattāni vattāni",
  "anya-e0702n0:558_1": "satakahāpaṇañca adāsīti. Idañca vacanaṃ porāṇapotthakesu āgatattā sādhujanānañca",
  "anya-e0702n0:558_2": "saṃvejaniyaṭṭhānattā vuttaṃ. Ṭhapetvā hi saṃvegalābhaṃ natthi aññaṃ kiñci payojananti.",
  "anya-e0702n0:559_0": "Kaliyuge terasādhike sattavassasate vijayapureyeva tassa putto kittitaranāmako rājā",
  "anya-e0702n0:559_1": "rajjaṃ kāresi. Vitarā sadisanāmavaseneva sīhasūroti nāmaṃ paṭiggaṇhi. Pitu rañño",
  "anya-e0702n0:559_2": "kāle laddhesu pañcasu setihesu catunnaṃyeva avasesattā catusetibhindoti nāmaṃ pākaṭaṃ.",
  "anya-e0702n0:559_3": "Tene vāha abhidhānappadīpikāṭīkāyaṃ catusetibhindoti. Tassa rañño kāle caturaṅgabalo",
  "anya-e0702n0:559_4": "nāma mahāamacco ganthakovido abhidhānappadīpikāsaṃ vaṇṇanaṃ akāsi. So pana sakalabyākaraṇavanāsaṅgañāṇācārī ahosi.",
  "anya-e0702n0:560_0": "Ekasmiñca samaye rājā ekaṃ mahantaṃ vihāraṃ kārāpetvā asukaraññā ayaṃ vihāro kārāpito,",
  "anya-e0702n0:560_1": "imasmiṃ vihāre sīlavantāyeva nisīdantūti kolāhalaṃ uppādesi. Atha sācaññināmagāmavāsī",
  "anya-e0702n0:560_2": "eko thero āgantvā nisīdi.",
  "anya-e0702n0:561": "Ayaṃ pana tassa therassa aṭṭhuppatti,–",
  "anya-e0702n0:562_0": "Sācaññigāme kira eko gahapati attano puttaṃ sippuggahaṇatthāya vihāre ekassa bhikkhussa",
  "anya-e0702n0:562_1": "santike niyyādesi. Puttassa pana vihāraṃ agantukāmassa tajjanatthāya sakaṇṭakagacchassa",
  "anya-e0702n0:562_2": "upari khipati. So ca daharo nikkhamitvā gehaṃ anāgatvā vihāreyeva nisīdi. Mātāpitūnaṃ",
  "anya-e0702n0:562_3": "santikaṃ anāgantvā thokaṃ thokaṃ dūraṃ gantvā sāmaṇera bhūmito upasampadabhūmiṃ patvā",
  "anya-e0702n0:562_4": "arimaddananagaraṃ gacchi. Atipaññavantatāya pana pattappattaṭṭhāne mahāthero saṅgaṇhiṃsu.",
  "anya-e0702n0:562_5": "Tenevesa sakalamarammaraṭṭhe pākaṭo ahosi. Atha mātāpitaro puttassa āgamanaṃ apekkhitvāyeva",
  "anya-e0702n0:562_6": "nisīdiṃsu. Tamatthaṃ pana sutvā esa amhākaṃ putto bhavissati vā no vāti vīmaṃsitukāmo",
  "anya-e0702n0:562_7": "pitā anugacchi. Arimaddananagare taṃ sampāpuṇitvā upaṭṭhapetvā nisīdi. Sopi bhikkhu",
  "anya-e0702n0:562_8": "yathāupaṭṭhāneneva santappetvā ganthaṃ uggaṇhi. Aparasmiṃ pana kāleso bhikkhu ajja",
  "anya-e0702n0:562_9": "sūpo appaloṇotiādinā punappunaṃ bhaṇati.",
  "anya-e0702n0:563_0": "Atha pitā evamāha,- na pubbe piyaputtaka tayā īdisaṃ vacanaṃ kathitaṃ, idāni pana",
  "anya-e0702n0:563_1": "tvaṃ abhiṇhaṃ īdisaṃ vacanaṃ chaṇasi, kāraṇamettha kinti pucchi. Pubbe ganthesu chekattaṃ",
  "anya-e0702n0:563_2": "appatvā ganthesu chekatthaṃ byāpannacittatāya na vuttaṃ, idāni pana mayā icchito",
  "anya-e0702n0:563_3": "attho matthakaṃ patto, tasmā kāyabalapariggahaṇatthāya mayā īdisaṃ vacanaṃ vuttanti",
  "anya-e0702n0:563_4": "vadati. Taṃ vacanaṃ sutvā pitā mātuyā santikaṃ gamanatthāya okāsaṃ yācitvā pitarā",
  "anya-e0702n0:563_5": "saddhiṃ sakaṭṭhānaṃ āgacchanto vijayapuraṃ cetiyavandanatthāya pāvisi.",
  "anya-e0702n0:564_0": "Tadā raññā vuttavacanaṃ sutvā tasmiṃ vihāre aruhitvā nisīdi. Ārakkhapurisā ca taṃ",
  "anya-e0702n0:564_1": "bhikkhuṃ vihāre nisinnaṃ disvā tamatthaṃ rañño ārocesuṃ. Rājā ca caturaṅgabalaṃ amaccaṃ",
  "anya-e0702n0:564_2": "āṇepesi,-gantvā tassa bhikkhussa ñāṇathāmaṃ upadhārehīti. Caturaṅgabalo ca gantvā",
  "anya-e0702n0:564_3": "taṃ bhikkhuṃ gūḷagūḷaṭṭhānaṃ pucchi. Sopi pucchitaṃ pucchitaṃ vissajjesi. Caturaṅgabalo",
  "anya-e0702n0:564_4": "ca tamatthaṃ rañño ārocesi. Rājā tuṭṭhacitto hutvā taṃ vihāraṃ tassa bhikkhussa adāsi.",
  "anya-e0702n0:564_5": "Tassa pana bhikkhussa daharakāle sakaṇṭakagacche pituno khipanaṃ paṭicca kaṇḍakakhipattheroti",
  "anya-e0702n0:564_6": "samaññā ahosi, mūlanāmaṃ panassa nāgitoti. Sotasmiṃ vihāre nisīditvā saddasāratthajaliniṃ",
  "anya-e0702n0:564_7": "nāma ganthaṃ akāsi. Tassa kira therassa kāle tasmiṃ nagare āraddha vipassanādhurā",
  "anya-e0702n0:564_8": "mahallakā bhikkhū sahassamattā ahesuṃ. Āraddhaganthadhurā pana daharabhikkhū gaṇanapathaṃ vītivattā.",
  "anya-e0702n0:565": "Tassa pana pitarampi seṭṭhiṭṭhāne ṭhapesi. Teneva taṃ gāmaṃ seṭṭhigāmoti nāmena vohariṃsu.",
  "anya-e0702n0:566": "Kaccāyanavaṇṇanaṃ pana vijayapureyeva abhayagiripabbate nisinno mahāvijitāpī nāma thero akāsi. Vācako padesampi soyeva akāsi. Saddavuttiṃ pana saddhammagurutthero akāsi.",
  "anya-e0702n0:567": "Iccevaṃ vijayapure anekehi ganthakārehi sāsanaṃ vipulaṃ ahosi.",
  "anya-e0702n0:568": "Kaliyuge pana pañcāsītādhike chavassasate sampatte asaṅkhayācoyonnāmako rājā jeyyapuranagaraṃ māpetvā tattha rajjaṃ kāresi. Tattha pana rājūnaṃ kāle therehi katagantho nāma natthi.",
  "anya-e0702n0:569_0": "Kaliyuge chabbisādhike sattavassasate vesākhamāse jeyyapuranagaraṃ vinassi. Tasmiṃyeva",
  "anya-e0702n0:569_1": "saṃvacchare jeṭṭhamāse vijayapuraṃ vinassi. Tasmiṃyeva saṃvacchare phaggunamāse satvivarājā",
  "anya-e0702n0:569_2": "ratanapūraṃ nāma nagaraṃ māpetvā rajjaṃ kāresīti.",
  "anya-e0702n0:570": "Idaṃ vijayapurajeyyapuresu sāsanassa patiṭṭhānaṃ.",
  "anya-e0702n0:571": "Idāni marammamaṇḍale tambanīparaṭṭheyeva ratanapūranagare sāsanavaṃsaṃ vakkhāmi.",
  "anya-e0702n0:572_0": "Kaliyuge hi aṭṭhāsītādhike sattavassasate narapatirañño dhitāya saddhiṃ aloṅgacaññisūrañño",
  "anya-e0702n0:572_1": "putto ānandasūriyo nāma santhavaṃ katvā ekaṃ (siddhikaṃ nāma puttaṃ vijāyi. So vaye",
  "anya-e0702n0:572_2": "sampatte rajjasampattiṃ labhi. Tato pabhuti yāva mrenacodighā raññā arimaddananagare",
  "anya-e0702n0:572_3": "rajjaṃ akaṃsu). Tato pacchā sirisudhammarājādhipatīti laddhanāmo satvivarājā ratanapūranagare",
  "anya-e0702n0:572_4": "rajjaṃ kāresi. Tassa rañño kāle kaliyuge ekanavutādhike sattavassasate sampatte laṅkādīpato",
  "anya-e0702n0:572_5": "sirisaddhammālaṅkāratthero sīhaḷamahāsāmittherocāti ime dve therā pañca sarīradhātuyo",
  "anya-e0702n0:572_6": "ānetvā nāvāya kusimatitthaṃ pāpuṇitvā rāmaññaraṭṭhe baññārani nāmena raññā nivāritā",
  "anya-e0702n0:572_7": "anisīdisvā tato soyeva rājā there yāva sirikhettanagarā pahiṇi. Tamatthaṃ ñatvā ratanapūrindo",
  "anya-e0702n0:572_8": "rājā cattālīsāya nāvāhi yāva sirikhettanagaraṃ paccuggantvā ānesi. Ānetvā ca mahānavagāmaṃ",
  "anya-e0702n0:572_9": "pattakāle saha orodhehi amaccehi ca sayameva rājā paccuggacchi. Ratanapūraṃ ppana",
  "anya-e0702n0:572_10": "pattakāle mahāpathavī cali, paṭinādañca nadi. Tadā rājā sammāsambuddhassa tilokaggassa",
  "anya-e0702n0:572_11": "sāsanaṃ paggaṇhissāmīti cintetvā sarīradhātuṃ ānetvā idha pattakāle ayaṃ mahāpathavī",
  "anya-e0702n0:572_12": "calati, paṭinādañca nadati, idaṃ amhākaṃ raṭṭhe jinasāsanassa cirakālaṃ patiṭṭhānabhāve",
  "anya-e0702n0:572_13": "pubbanimittanti sayameva nimittapāṭhaṃ akāsi.",
  "anya-e0702n0:573": "Tāva tiṭṭhatu jīvamānassa sammāsambuddhassa ānubhāvo, ahovata sarīradhātuyāyeva anubhāvoti bahuraṭṭha vāsino pasidiṃsu. Honti cettha, –",
  "anya-e0702n0:574": "Sarīradhātuyā tāva, mahantocchariyo hoti;",
  "anya-e0702n0:575": "Kā kathā pana buddhassa, jīvamānassa seṭṭhassa.",
  "anya-e0702n0:576": "Evaṃ anussaritvāna, uppādeyya pasādakaṃ;",
  "anya-e0702n0:577": "Buddhaguṇesu bāhullaṃ, gāravañcaṃ kare janoti.",
  "anya-e0702n0:578_0": "Kaliyuge dvenavutādhike sattavassasate tā pañca dhātuyo nidahitvā jeyyapuranagarato",
  "anya-e0702n0:578_1": "pacchimadisābhāge samabhūmibhāge cetiyaṃ patiṭṭhāpesi. Tañca cetiyaṃ ratanacetiyanti",
  "anya-e0702n0:578_2": "paññāpesi, hatthirūpabāhullatāya pana anekibhindoti pākaṭaṃ hoti. Tīhi sirigabbhehi",
  "anya-e0702n0:578_3": "sattahi dvārehī ca alaṅkataṃ nāma mahāvihāraṃ kārāpetvā dvinnaṃ sīhaḷadīpikattherānaṃ",
  "anya-e0702n0:578_4": "adāsi. Tato pacchā tesu mahantatthero sakavihārasamīpe pabbatamuddhani attano sissepi",
  "anya-e0702n0:578_5": "appavesetvā lajjīpesalabahussutasikkhākāmehi sabbehi tīhi therehi saddhiṃ sīmaṃ sammannati.",
  "anya-e0702n0:578_6": "Iccevaṃ sīmasammutipariyattivācanādikammehi marammaraṭṭhe sāsanaṃ virūḷaṃ katvā patiṭṭhāpesi.",
  "anya-e0702n0:579": "Idaṃ marammamaṇḍale ratanapūranagare sīhaḷadīpike",
  "anya-e0702n0:580": "Dve there paṭicca paṭhamaṃ sāsanassa patiṭṭhānaṃ.",
  "anya-e0702n0:581_0": "Kaliyuge chabbīsādhike sattavassasate sampatte phaggunamāse satvavarājā ratanapūranagaraṃ",
  "anya-e0702n0:581_1": "māpesi. Tassa rañño kāle jeyyapuranagare ekā pūpikā itthī alajjino ekassa bhikkhussa",
  "anya-e0702n0:581_2": "santike dhanaṃ upanidahi. Aparabhāgesā taṃ dhanaṃ yāci. Atha so bhikkhu tava dhanaṃ",
  "anya-e0702n0:581_3": "ahaṃ na paṭiggaṇhāmīti musā bhaṇati. Evaṃ vivādaṃ katvā taṃ kāraṇaṃ rañño ārocesi.",
  "anya-e0702n0:581_4": "Rājā pakkosāpetvā sayameva taṃ bhikkhuṃ pucchi,-tvaṃ bhante tassā itthiyā dhanaṃ",
  "anya-e0702n0:581_5": "paṭiggaṇhāsi vā mā vāti. Ahaṃ mahārāja samaṇo alikaṃ bhaṇituṃ na vaṭṭati, na paṭiggaṇhāmīti",
  "anya-e0702n0:581_6": "vadati. Taṃ kāraṇaṃ rājā ca punappunaṃ pucchitvā vīmaṃsanto bhikkhussa kerāṭikabhāvaṃ",
  "anya-e0702n0:581_7": "jānitvā taṃ samaṇo samāno bhagavato paññattaṃ sikkhāpadaṃ akkamitvā musā bhaṇatīti",
  "anya-e0702n0:581_8": "kujjhitvā sayameva aparādhānurūpaṃ sīyaṃ chinditvā rājagehato heṭṭhā khipi.",
  "anya-e0702n0:582": "Tañca kāraṇaṃ sakalamarammaraṭṭhe pākaṭaṃ. Alajjībhikkhūpi aññe pāpakammaṃ kātuṃ na visahiṃsu. Raññā bhāyitvāyeva sikkhāpadaṃ na akkamesuṃ.",
  "anya-e0702n0:583_0": "Kaliyuge tiṃsādhike sattavassasate sampatte maṅgakricvācoṅka nāma rājā rajjaṃ kāresi.",
  "anya-e0702n0:583_1": "So pana rājā raṭṭhavāsīnaṃ sukhatthāya nimittaṃ gahetvā tālavaṇṭaṃ gahetvā rājagehaṃ",
  "anya-e0702n0:583_2": "paṭiggaṇhi. So ca rājā sakkarāje pañcacattālīsādhike sattavassasate sampatte caññiṅkhuṃ",
  "anya-e0702n0:583_3": "nāma cetiyaṃ patiṭṭhāpesi. Yaṅgaranāmakassa silāpabbatassa samīpe porāṇikaṃ ekaṃ",
  "anya-e0702n0:583_4": "cetiyaṃ nadīudakaṃ bhindi. Tadā sakaraṇḍakā pañca dhātuyo udake nimmujjantiyo erāpatho",
  "anya-e0702n0:583_5": "nāma nāgo gahetvā pacchā caññiṅkhuṃ nāma cetiyaṃ patiṭṭhāpessāmīti raññā āraddhakāleyeva",
  "anya-e0702n0:583_6": "dāṭhānāgassa nāma therassa saha karaṇḍakena pañca dhātuyo niyyādesi. So ca thero",
  "anya-e0702n0:583_7": "rañño adāsi. Rājā dve dhātuyo muṭṭhocetiye nidhānaṃ akāsi. Tisso pana caññiṅkhuṃ",
  "anya-e0702n0:583_8": "cetiyeti porāṇapotthakesu vuttaṃ.",
  "anya-e0702n0:584_0": "So rājā kumārakāle sikkhāpakassa ācariyassa setacchattaṃ datvā saṅghanāyakaṭṭhānaṃ",
  "anya-e0702n0:584_1": "niyyādesi. Khemācāro nāma eko thero rattibhāge majjhantikakāle cetiyaṅgaṇe olambetvā",
  "anya-e0702n0:584_2": "ṭhapitaṃ bheriṃ anekavāraṃ pahari. Atha rājā rājagehatoyeva sutvā yathāṭhapitantiyāmavasena",
  "anya-e0702n0:584_3": "vihāre koci bhikkhu kālaṃ kato bhaveyyāti maññitvā vihāraṃ gantvā pucchāhīti dūtaṃ",
  "anya-e0702n0:584_4": "pesesi. Dūto vihāraṃ gantvā kāraṇaṃ pucchi. Bhikkhū ca evamāhaṃsu,- na amhesu kālaṅkatabhikkhu",
  "anya-e0702n0:584_5": "nāma atthi, atha kho sakko devānamindo idāni kālaṅkatoti bahūnaṃ manussānaṃ ñāpanatthāya",
  "anya-e0702n0:584_6": "bheriṃ paharimhāti. Puna rājā bhikkhū pakkosāpetvā pucchi,-kasmā pana bhante tumhe",
  "anya-e0702n0:584_7": "sakkassa devānamindassa kālaṅkatabhāvaṃ jānāthāti. Atha bhikkhū evamāhaṃsu,-bhagalato",
  "anya-e0702n0:584_8": "parinibbānakāle sāsanaṃ rakkhissāmīti sakko devānamindo paṭiññaṃ katvāpi idāni sāsane",
  "anya-e0702n0:584_9": "vasantānaṃ amhākaṃ anupālanakammaṃ nāma kiñci na akāsi, sace pana sakko devānamindo",
  "anya-e0702n0:584_10": "jīvamāno bhaveyya, sammāsambuddhassa santike paṭiññaṃ daḷaṃ katvā idāni appossukko",
  "anya-e0702n0:584_11": "na bhaveyya. Idāni pana sakkassa devānamindassa ārakkhaṇakammaṃ nāma kiñci na dissati,",
  "anya-e0702n0:584_12": "tasmā idāni sakko devānamindo kālaṅkatoti jānimhāti.",
  "anya-e0702n0:585": "Rājā taṃ sutvā khemācārattherassa pasīditvā vihāraṃ kārāpetvā adāsi. So ca thero sudhammapuravāsīnaṃ sīhaḷavaṃsikānaṃ mahātherānaṃ vaṃse bhavati lajjī pesalo hotīti.",
  "anya-e0702n0:586_0": "Ratanapūranagareyeva adhikarañño kāle ratanapūranagarassa dakkhiṇadisābhāge mahāsetuṃ",
  "anya-e0702n0:586_1": "kārāpesi. Tassa pana ācariyo saṅgharājā lajjīpakkhaṃ na bhajati. Teneva theraparamparāya",
  "anya-e0702n0:586_2": "esa na saṅgahitabbo.",
  "anya-e0702n0:587_0": "Tassa rañño kāle chasaṭṭhādhike sattavassasate kaliyuge rājādhirājā nāma rāmaññaraṭṭhindo",
  "anya-e0702n0:587_1": "bhūpāloti sahassappamāṇāsu nāvāsu saṭṭhisatasahassehi yodhehi saddhiṃ nadīmaggena",
  "anya-e0702n0:587_2": "yujjhanatthāya ratanapūrābhimukhaṃ āgato.",
  "anya-e0702n0:588_0": "Atha adhikarājā bahavo amacceca bhikkhū ca sannipātāpetvā mantesi,-idāni rāmaññaraṭṭhino",
  "anya-e0702n0:588_1": "rājā yujjhanatthāya idha āgacchati, yuddhaṃ akatvā kenupāyena taṃ paṭinivattāpetuṃ",
  "anya-e0702n0:588_2": "sakkhissāmāti. Atha sabbe kiñci akathetvā tuṇhībhāveneva nisīdiṃsu.",
  "anya-e0702n0:589_0": "Atha jātavassena ekattiṃsavassiko upasampadāvasena pana ekādasavassiko eko bhikkhu",
  "anya-e0702n0:589_1": "evamāha,-eko pana rāmaññaraṭṭhindo rājādhirājā tāva tiṭṭhatu, sace sakalepi jambudīpe",
  "anya-e0702n0:589_2": "sabbe rājāno āgaccheyyuṃ, evampi kathāsallāpeneva yuddhaṃ akatvā paṭinivattāpesuṃ sakkomīti.",
  "anya-e0702n0:590": "Atha adhikarājā tuṭṭhacitto hutvā āha,- yathā bhante tvaṃ sakkosi rājādhirājaṃ yathāsallāpena paṭini vatthāpetuṃ, tathā karohīti.",
  "anya-e0702n0:591_0": "Atha so bhikkhu mettāsandesapaṇṇaṃ pesetvā okāsaṃ yāci tassa rājādhirājassa santikaṃ",
  "anya-e0702n0:591_1": "pavisitukāmo. Rājādhirājā ca tassa bhikkhussa mettāsandesapaṇṇaṃ passitvā taṃ bhikkhuṃ",
  "anya-e0702n0:591_2": "sīṅghaṃ ānethāti dūtaṃ pesesi. Dūto ānetvā rañño dassesi. Atha so bhikkhu rājādhirājaṃ",
  "anya-e0702n0:591_3": "dhammadesanāya ovādaṃ datvā sakaṭṭhānaṃ paṭinivattāpesi. Ayañca bhikkhu arimaddananagare",
  "anya-e0702n0:591_4": "catūsu gaṇesu arahantagaṇavaṃso sikkhākāmo lajjī pesalo. Arimaddananagare cāgahe",
  "anya-e0702n0:591_5": "nāma dese pana jātattā cāgruhi bhikkhūti vohāriyati.",
  "anya-e0702n0:592_0": "Kaliyuge aṭṭhāsītādhike sattavassasate sampatte miññhaṅga dhammarājā ratanapūreyeva",
  "anya-e0702n0:592_1": "rajjaṃ sampatto. Tassa rañño kāle sīhaḷadīpato dve mahātherā ratanapūraṃ āgantvā",
  "anya-e0702n0:592_2": "sāsanaṃ anuggahetvā nisīdiṃsu.",
  "anya-e0702n0:593_0": "Tadā kaliyuge aṭṭhasate sampuṇṇe porāṇakaṃ kaliyugaṃ apanetvā abhinavaṃ ṭhapetuṃ",
  "anya-e0702n0:593_1": "okāso anuppatto. Atha cāgrihi thero ca rājavihāravāsitthero ca evamāhaṃsu,- apanītabbakāle",
  "anya-e0702n0:593_2": "mahārāja sampatte anapanetuṃ na vaṭṭatīti.",
  "anya-e0702n0:594_0": "Atha rājā puna evamāha,-apanītabbe sampatte anapanetvā ajjhupekkhitvā vasantassa",
  "anya-e0702n0:594_1": "ko dosoti. Sace apanītabbe sampatte anapanetvā ajjhupekkhitvā nisīdeyya, raṭṭhavāsīnaṃ",
  "anya-e0702n0:594_2": "dukkhaṃ bhavissatīti vedasatthesu āgataṃ, sakkarājaṃ apanentopi rājā tasmiṃyeva vasse",
  "anya-e0702n0:594_3": "divaṅgato bhaveyyāti āhaṃsu.",
  "anya-e0702n0:595_0": "Atha rājā sattānaṃ sukhaṃ labhīyamānataṃ jānantoyeva mādiso attano bhayaṃ apekkhitvā",
  "anya-e0702n0:595_1": "apanītabbaṃ anapanetvā nisīdituṃ na vaṭṭati, kammaṃ khīyitvāpi mama aguṇaṃ loke pattharitvā",
  "anya-e0702n0:595_2": "patiṭṭhahissatīti manasikaritvā sakkarāje aṭṭhavassasate sampuṇṇe basyuchidramunisakhyaṃ",
  "anya-e0702n0:595_3": "apanetvā cammāvasesaṃ ṭhapesi. Atha mahāmaṇḍapaṃ kārāpetvā mahāchaṇaṃ katvā mahādānampi adāsi.",
  "anya-e0702n0:596": "Cāgrihithero rājavihāra vāsittherocāti arimaddana nagare arahantagaṇāṃsiko lajjī pesalo sikkhākāmo.",
  "anya-e0702n0:597": "Īdisaṃ pana vacanaṃ sāsanappaṭiyattattā ca raṭṭhavāsikāyattattā ca dhammānulomavasena vuttaṃ.",
  "anya-e0702n0:598_0": "Kaliyuge catuvassādhike aṭṭhasate mahānarapati rājā ratanapūranagare rajjaṃ kāresi.",
  "anya-e0702n0:598_1": "So ca rājā thūpārāmacetiyaṃ kārāpesi. Tassa pana ācariyo mahāsāmitthero nāma. So",
  "anya-e0702n0:598_2": "pana thero sīhaḷadīpaṃ gantvā sīhaḷindassa rañño ācariyassa sāriputtattherassa santike",
  "anya-e0702n0:598_3": "sikkhaṃ gahetvā paccāgatattheravaṃsikoti daṭṭhabbo. Tassa rañño kāle ratanapūranagare",
  "anya-e0702n0:598_4": "mahāariyavaṃso nāma eko thero atthi. So pana pariyattivisārado arimaddananagare chapppadagaṇato āgatavaṃsiko.",
  "anya-e0702n0:599_0": "Ekasmiṃ samaye jeyyapuranagaraṃ gantvā reṅga iti pākaṭassa mahātherassa santike saddanayaṃ",
  "anya-e0702n0:599_1": "uggaṇhitvā nisīdi. So pana kira mahāthero aññehi saddhiṃ yaṃvā taṃvā kathaṃ asallapitukāmatāya",
  "anya-e0702n0:599_2": "mukhe udakaṃ ṭhapetvā yebhuyyena nisīdati. Tenevesa marammavohārena reṅgu iti pākaṭo ahosi.",
  "anya-e0702n0:600_0": "So kira ariyavaṃsatthero reṅguṃ therassa santikaṃ ganthaṃ vācāpetu okāsaṃ yācissāmīti",
  "anya-e0702n0:600_1": "upagacchantopi kathāsallāpaṃ akatvā dve ahāni vattaṃ paripūretvāyeva paccāgacchi.",
  "anya-e0702n0:600_2": "Tatiyadivase pana cammakhaṇḍaṃ ākoṭunattā saddaṃ sutvā mukhato udakaṃ uggiritvā kāraṇaṃ",
  "anya-e0702n0:600_3": "pucchi. Ganthaṃ uggahaṇatthāya āgatabhāvaṃ ārocesi.",
  "anya-e0702n0:601_0": "Atha thero evamāha,-ahaṃ āvuso divase divavase tikkhattuṃ ganthaṃ vācemi, majjhanti",
  "anya-e0702n0:601_1": "kātikkamakālepi paññacetiyaṃ gantvā cetiyaṅgaṇe sammajjanakiccaṃ karomi, okāsaṃ na",
  "anya-e0702n0:601_2": "labhāmi, evampi tvaṃ bahūganthe uggahetvāpi ācariyehi dinnopadesaṃ alabhitvā puna",
  "anya-e0702n0:601_3": "mama santikaṃ āgacchasi, tasmāyaṅgaṇe sammajjanavattaṃ tāvakālikaṃ vikopetvā ganthuggahaṇatthāya",
  "anya-e0702n0:601_4": "okāsaṃ dassāmīti vatvā abhidhammatthavisāviniṃ nāma lakkhaṇaṭīkaṃ uggaṇhāpesi. Nānānayehi",
  "anya-e0702n0:601_5": "upadesaṃ datvā vācesi. Vācetvā ca tatiyadivase ācariyassa santikaṃ nāgacchi. Mahātheropi",
  "anya-e0702n0:601_6": "kāraṇaṃ akallatāya anāgato bhaveyyāti maññitvā pucchanatthāya bhikkhū pesesi.",
  "anya-e0702n0:602_0": "Ariyavaṃsattheroca ācariyassa santikaṃ gamissāmīti āgato, antarāmaggeyeva dūtabhikkhū",
  "anya-e0702n0:602_1": "passitvā tehi saddhiṃ mahātherassa santikaṃ āgamaṃsu. Ācariyassa santikaṃ patvā ācariyā",
  "anya-e0702n0:602_2": "ariyavaṃsattheraṃ pucchi,-kasmā pana tvaṃ na uggahaṇatthāya āgatosīti. Ahaṃ bhante",
  "anya-e0702n0:602_3": "tumhehi dinnopadesaṃ nissāya idāni sabbaṃ nayaṃ jānāmīti. Atha ācariyo āha, yaṃ pana",
  "anya-e0702n0:602_4": "ganthaṃ nissāya tvaṃ chekataṃ pattosi, tassa saṃvaṇṇanaṃ katvā upakāraṃ karohīti.",
  "anya-e0702n0:602_5": "Atha ariyavaṃsatthero ācariyassa vacanaṃ sirasā paṭiggahetvā abhidhammatthavibhāviniyā",
  "anya-e0702n0:602_6": "maṇisāramañjūsaṃ nāma anusaṃvaṇṇanaṃ akāsi. Niṭṭhitaniṭṭhitapāḷaṃ uposathadivase",
  "anya-e0702n0:602_7": "uposathadivase puññacetiyassa cetiyaṅgaṇe bhikkhusaṅghaṃ sannipātāpetvā bhikkhusaṅghassa",
  "anya-e0702n0:602_8": "majjhe vācāpetvā suṇāpesi,- sace koci doso atthi, taṃ vadathāti.",
  "anya-e0702n0:603_0": "Atha arimaddananagarato cetiyavandanatthāya eko bhikkhu āgantvā parisakoṭiyaṃ suṇitvā",
  "anya-e0702n0:603_1": "nisīdi. Atha so bhikkhu dve vāraṃ eeiti saddaṃ akāsi. Taṃ ṭhānaṃ sallakkhetvā ṭhapesi.",
  "anya-e0702n0:603_2": "Nivāsanaṭṭhānañca pucchi. Ariyavaṃsattheropi sakavihāraṃ patvā tasmiṃ ṭhāne upadhāronto",
  "anya-e0702n0:603_3": "ekasmiṃ ṭhāne ekassa atthassa dvikkhattuṃ vuttattā punaruttidoso dissati, ekasmiṃ",
  "anya-e0702n0:603_4": "ṭhāne imaṃ ganthanti pulliṅgarūpena vattabbaṭṭhāne idaṃ ganthanti napuṃsakaliṅgena",
  "anya-e0702n0:603_5": "vuttattā liṅgavirodhidoso dissati.",
  "anya-e0702n0:604_0": "Atha taṃ puggalaṃ pakkosāpetvā evamāha,-ahaṃ āvuso imaṃ ganthaṃ mahussāhena karomi,",
  "anya-e0702n0:604_1": "tañca vivekakāle rattibhāgeyeva potthakaṃ pattharitvā likhāmi, evaṃ mahussāhena karontampi",
  "anya-e0702n0:604_2": "tvaṃ aruccanākārena saddaṃ karosi, kīdisaṃ pana dosaṃ sutvā evaṃ karosīti pucchi.",
  "anya-e0702n0:604_3": "Atha so bhikkhu evamāha,- tayo bhante mahussāhena kate ganthe dosavasena bahuvattabbaṭṭhānaṃ",
  "anya-e0702n0:604_4": "natthi, saddatoceva atthato ca paripuṇṇoyevesa gantho, atha kho pana ekasmiṃ ṭhāne",
  "anya-e0702n0:604_5": "ekassa atthassa dvikkhattuṃ vuttattā puranuttidoso dissati, ekasmiṃ pana imaṃ ganthanti",
  "anya-e0702n0:604_6": "pulliṅgena vattabbaṭṭhāne idaṃ ganthanti napuṃsakaliṅgena vuttattā liṅgavirodhidoso",
  "anya-e0702n0:604_7": "dissati, evaṃ ettakaṃyeva dosaṃ disvā īdisaṃ aruccanākāraṃ dassemīti.",
  "anya-e0702n0:605": "Atha ariyavaṃsatthero tuṭṭhacitto hutvā attano sarīrapārupitaṃ dupaṭṭacīvaraṃ imināhaṃ tava ñāṇaṃ pūjemīti vatvā adāsi. Pacchākāle adhikarājā tamatthaṃ sutvā nāma lañchaṃ adāsi.",
  "anya-e0702n0:606": "So ca ariyavaṃsatthero maṇidīpaṃ nāma ganthaṃ ganthā bharaṇañceva jātakavisodhanañca pāḷibhāsāya akāsi. Anuṭīkāya pana atthayojanaṃ marammabhāsāya akāsi.",
  "anya-e0702n0:607_0": "Ekaṃ samayaṃ adhikarājā vihāraṃ gantvā dhammaṃ suṇi. Thero dhammaṃ desetvā niṭṭhitakāle",
  "anya-e0702n0:607_1": "yānabaliṃ sukhatthāya yāci. Rājā adatvā nāvaṃ abhirūhitvā paccāgacchi. Antarāmagge",
  "anya-e0702n0:607_2": "nāvāya phiyaṃ eko saṃsumāro mukhena gaṇhitvā niccalaṃ katvā ṭhapesi. Therena yācitaṃ",
  "anya-e0702n0:607_3": "yānabaliṃ dadāmīti mahāsaddaṃ katvā rājapurise tikkhattuṃ nicchāresi. Atha saṃsumāro",
  "anya-e0702n0:607_4": "nāvaṃ muñcitvā gacchi. Ekasmiñca kāle rājā vihāraṃ nikkhami. Atha eko hatthinī vihārasamīpe",
  "anya-e0702n0:607_5": "bandhitvā ṭhapesi. Sā bodhirukkhasākhaṃ chinditvā khādi. Sā tattheva bhūmiyaṃ pati.",
  "anya-e0702n0:607_6": "Atha thero saccakiriyaṃ katvā mettābhāvanaṃ bhāvetvā mettodakena bhiñci. Taṃ khaṇaññeva",
  "anya-e0702n0:607_7": "sā uṭṭhahi. Rājā ca taṃ acchariyaṃ disvā tassā agghanakamūlaṃ datvā vihārato nadī",
  "anya-e0702n0:607_8": "titthaṃ gamanamagge silāpaṭṭaṃ cinitvā setuṃ akāsīti.",
  "anya-e0702n0:608": "Saddhammakittitthero pana ariyavaṃsattherassa saddhivihāriko jetavanavihāravāsī. Te pana therā chappadagaṇavaṃsikāti daṭṭhabbā.",
  "anya-e0702n0:609_0": "Kaliyuge dvecattālīsādhike aṭṭhavassasate sampatte ratanapūranagareyeva sirisudhammarājādhipati",
  "anya-e0702n0:609_1": "nāma dutiyādhikarājā rajjaṃ kāresi. Tasmiñca kāle pabbatabbhantaranagarato mahāsīlavaṃso",
  "anya-e0702n0:609_2": "nāma thero pañcacattālīsādhike aṭṭhavassasate sampatte sumedhakathaṃ kabyālaṅkāravasena",
  "anya-e0702n0:609_3": "bandhitvā buddhālaṅkārañca nāma kabyālaṅkāraṃ pabbatabbhantarappaṭisaṃyuttañceva",
  "anya-e0702n0:609_4": "kabyālaṅkāraṃ bandhitvā te gahetvā ratanapūranagaraṃ āgacchi.",
  "anya-e0702n0:610_0": "Atha rājā thūpārāmacetiyassa esannaṭṭhāne ratanavimānavihāre nisīdāpesi. So ca thero",
  "anya-e0702n0:610_1": "tattha sotārānaṃ pariyattiṃ vācetvā nisīdi. So ca thero tattha nisinnānaṃ therānaṃ",
  "anya-e0702n0:610_2": "aṭṭhamako hoti. So ca mahāsīlavaṃsatthero kaliyugassa pannarasādhike aṭṭhavassasate",
  "anya-e0702n0:610_3": "jāto. Tiṃsavassakāle ratanapūranagaraṃ āgatoti porāṇapotthakesu vuttaṃ. So pana thero",
  "anya-e0702n0:610_4": "nettipāḷiyā attha yojanaṃ marammabhāsāya akāsi pārāyanavatthuñca.",
  "anya-e0702n0:611_0": "Ratanapūranagareyeva raṭṭhasāro nāma eko thero atthi, mahāsīlavaṃsattherena samaññāṇathāmo.",
  "anya-e0702n0:611_1": "So pana ratanapūranagareyeva kaliyugassa tiṃsādhike aṭṭhavassasate kāle jāto. Bhūridattajātakaṃ",
  "anya-e0702n0:611_2": "hatthipālajātakaṃ saṃvarajātakañca kabyālaṅkāravasena bandhi aññañca anekavidhaṃ",
  "anya-e0702n0:611_3": "kabyālaṅkāraṃ. Te pana dve therā kabyālaṅkārakā rakāti theraparamparāya pavesetvā na gaṇenti porāṇā.",
  "anya-e0702n0:612_0": "Ettha ca kiñcāpi samaṇānaṃ uposathikānañca kabyālaṅkāraṃ bandhituṃ vācetuṃ vā kappākappavicāraṇaṃ",
  "anya-e0702n0:612_1": "vattuṃ okāso laddho, sāsanavaṃsaṃ pana vattuṃ okāsassa ativitthārovasesattā taṃ avatvā",
  "anya-e0702n0:612_2": "ajjhupekkhissāma. Uposathavinicchaye pana naccagītādisikkhāpadassa visaye vitthārena mayaṃ avocumhā.",
  "anya-e0702n0:613_0": "Kaliyugassa gate tesaṭṭhādhike aṭṭhavassasate ratanapūranagareyeva siritribhavanādityanarapatipavaramahādhamma",
  "anya-e0702n0:613_1": "rājādhipatirājā rajjaṃ kāresi. Tassa rañño kāletisāsanadhajo nāma bhikkhu saddhammakittittherassa",
  "anya-e0702n0:613_2": "santike ganthaṃ uggaṇhi. Atha arimaddananagarato eko mahātherosotunaṃ vācitvā ratanapūranagare",
  "anya-e0702n0:613_3": "nisīdissāmīti āgato. Atha saddhammakittittherassa ganthaṃ vācentasseva vihārassa",
  "anya-e0702n0:613_4": "heṭṭhā nisīditvā so mahāthero saddaṃ suṇitvā evaṃ cintesi,-etassa santike ahaṃ navakaṭṭhāne",
  "anya-e0702n0:613_5": "ṭhatvā thokaṃ ganthaṃ uggaṇhissāmīti. Atha so mahāthero saddhammakittittherassa santikaṃ",
  "anya-e0702n0:613_6": "pavisitvā ganthaṃ vācāpetuṃ okāsaṃ yāci. Atha saddhammakittitthero vassapamāṇaṃ pucchitvā",
  "anya-e0702n0:613_7": "tvaṃ bhante mayā vuḍḍhatarosīti āha. Ahaṃ tayā vuḍḍhataropi samāno navakaṭṭhāne ṭhatvā",
  "anya-e0702n0:613_8": "ganthaṃ uggaṇhissāmīti āha. Atha saddhammakittitthero tassa ganthaṃ vācesi. Atipasīditvā",
  "anya-e0702n0:613_9": "pana taṃ mahātheraṃ mahāsādhujjanoti nāmena vohārati.",
  "anya-e0702n0:614_0": "Atha pacchā marammaraṭṭhaṃ kaliyugassa pañcāsītādhikaaṭṭhasatakālato paṭṭhāya yāva",
  "anya-e0702n0:614_1": "aṭṭhāsītādhikaaṭṭhasatavassakālaṃ nānābhayehi saṅkhubbhitaṃ ahosi. Tadā kambojaraṭṭhato",
  "anya-e0702n0:614_2": "sihanisvā nāma bhinnakuto āgantvā ratana pūranagare rajjaṃ gaṇhi. Atha so evaṃ cintesi,-",
  "anya-e0702n0:614_3": "bhikkhū adārā aputtikā hutvā puna sisse posetvā parivāraṃ gavesanti, sace bhikkhū",
  "anya-e0702n0:614_4": "parivāraṃ vicinitvā rājabhāvaṃ gaṇheyyuṃ, evaṃ sati rajjaṃ gahetuṃ sakkhissanti,",
  "anya-e0702n0:614_5": "idāneva bhikkhū gahetvā māretuṃ vaṭṭatīti. Evaṃ pana cintetvā tovisīlū nāmake khettavane",
  "anya-e0702n0:614_6": "bahū maṇḍape kārāpetvā gomahisakukkuṭasūkarādayo mārāpetvā bhikkhū bhojessāmīti vatvā",
  "anya-e0702n0:614_7": "jeyyapuravijayapuraratanapūranagaresu sabbe mahāthere bahūhi antevāsikehi saddhiṃ",
  "anya-e0702n0:614_8": "pakkosāpetvā tesu maṇḍapesu nisīdāpetvā hatthiassādisenaṅgehi parivāretvā māresi.",
  "anya-e0702n0:614_9": "Tadā kira tisahassappamāṇā bhikkhū mariṃsūti. Bhikkhū ca māretvā bahūpi potthake",
  "anya-e0702n0:614_10": "agginā jhāpesi, cetiyānipi bhedāpesi. Ahovata pāpajanassa pāpakammanti. Honti cettha,-",
  "anya-e0702n0:615": "Sāsanaṃ nāma rājānaṃ, nissāya tiṭṭhate idha;",
  "anya-e0702n0:616": "Micchādiṭṭhikarājāno, sāsanaṃ dūsenti satthuno.",
  "anya-e0702n0:617": "Sammādiṭṭhī ca rājāno, paggaṇhanteva sāsanaṃ;",
  "anya-e0702n0:618": "Evañca sati ākāse, ulūrājāva dibbatīti.",
  "anya-e0702n0:619_0": "Atha kaliyuge ekavassādhike navavassasate sampatte ākāse bahūhi tārakāhi dhūmā nikkhamiṃsu.",
  "anya-e0702n0:619_1": "Caññiṅkhucetiyepi buddhappaṭibimbassa akkhikūpato udakadhārānettajalāniviya nikkhamiṃsūti rājavaṃse vuttaṃ.",
  "anya-e0702n0:620_0": "Atha saddhammakittitthero saddhiṃ mahāsādhujjanatisāya nadhajattherehi ketumatīnagaraṃ",
  "anya-e0702n0:620_1": "agamāsi. Raṭṭhasārattheropi sirikhettanagaraṃ sayameva agamāsīti porāṇapotthakesu",
  "anya-e0702n0:620_2": "vuttaṃ. Taṃ pana rājavaṃse sirikhettanagarindo satva varājā taṃ ānesīti vuttavacanena na sameti.",
  "anya-e0702n0:621": "Saddhammakittittheropi ketumatīnagare kālaṅkato. Tato pacchā thokaṃ kālaṃ atikkamitvā mahāsādhujjanatthero tattheva kālamakāsi.",
  "anya-e0702n0:622": "Tisāsanadhajatthero pana kaliyuge dvādasādhike navavassasate sampatte haṃsāvatīnagare anekasetibhindassa rañño kāle ketumatīnagarato haṃsāvatīnagaraṃ agamāsi.",
  "anya-e0702n0:623_0": "Tato pacchā ticattālīsavassiko hutvā kaliyuge terasādhike navavassasate miṅgha brahmanarapatiraññokāle",
  "anya-e0702n0:623_1": "puna jeyyapuranagaraṃ sampatto hutvā jetavanavihārasamīpe ekissaṃ guhāyaṃ disīdi.",
  "anya-e0702n0:623_2": "Mahāariyavaṃsagaṇikassa jetavanattherassa santike upasaṅkami.",
  "anya-e0702n0:624_0": "Tasmiñca kāle jetavanatthero gilāno hutvā mayi kālaṅkate mama ṭhānaṃ adhunā haṃsāvatīnagarato",
  "anya-e0702n0:624_1": "āgato tisāsanadhajo nāma thero pariggaṇhituṃ samattho bhavissati, tassa niyyādessāmīti",
  "anya-e0702n0:624_2": "cintesi. Tasmiṃ khaṇe tisāsanadhajatthero purimayāme supinaṃ massi,– matakaḷevaraṃ",
  "anya-e0702n0:624_3": "samīpaṃ āgacchatīti, majjhimayāme pana taṃ matakaḷevaraṃ guhāyaṃ pavisatīti, pacchimayāme",
  "anya-e0702n0:624_4": "matakaḷevarassa maṃsaṃ satthena chindatīti. Atha supinaṃ passitabhāvaṃ attano samīpe",
  "anya-e0702n0:624_5": "sayantassa ekassa sāmaṇerassa ārocesi. Ārocetvā ca parittaṃ bhaṇetvā nisīdantasseva",
  "anya-e0702n0:624_6": "jetavanatthero taṃ pakkositvā jetavanavihāraṃ tassa niyyādesi. Tisāsanadhajatthero",
  "anya-e0702n0:624_7": "ca jetavanavihāre nisīditvā ganthaṃ vācetvā nisīdi. Miṅgha brahmanarapatirājā ca",
  "anya-e0702n0:624_8": "tassa anuggahitaṃ akāsi.",
  "anya-e0702n0:625": "Pacchā kaliyuge soḷasādhike navavassasate sampatte haṃsāvatīnagarindo anekasetibhindo nāma rājā ratanapūranagaraṃ vijayitvā ekaṃ vihāraṃ kārāpetvā tassa adāsi.",
  "anya-e0702n0:626": "So ca tisāsanadhajatthero arimaddananagare arahanta gaṇavaṃsikoti daṭṭhabbo.",
  "anya-e0702n0:627_0": "Tassa pana sissā anekasatappamāṇā lajjino ahesuṃ. Tesu pana sissesu varabāhutthero",
  "anya-e0702n0:627_1": "bhūminikhānena garavāsitthero mahāraṭṭhagāmavāsino tayo mahātherāti ime pañca therā",
  "anya-e0702n0:627_2": "visesato pariyattikovidāti.",
  "anya-e0702n0:628_0": "Tisāsanadhajatthero ca mahallakakāle anāpāna satikammaṭṭhānaṃ gahetvā araññaṃ pavisitvā",
  "anya-e0702n0:628_1": "vivekaṭṭhānaṃ gaṇhi. Tadā jetavanagaṇādayo arahanta gaṇavaṃsāyeva. Aparabhāgeyeva",
  "anya-e0702n0:628_2": "tesaṃ sissānusissaparamparāsu keci bhikkhū siracchādanaṃ nānāvaṇṇappaṭimaṇḍitañca",
  "anya-e0702n0:628_3": "tālavaṇṭaṃ gahetvā ācāravikāraṃ āpajjiṃsu.",
  "anya-e0702n0:629_0": "Kaliyuge ekavassādhike sahasse sampatte ukkaṃsiko nāma rājā vihāraṃ kārāpetvā tisāsanadhajattherassa",
  "anya-e0702n0:629_1": "sissabhūtassa varabāhuttherassa sissabhūtassa mahāratanākarassa nāma therassa adāsi.",
  "anya-e0702n0:630_0": "So ca mahāratanākaratthero ukkaṃsikarañño sirisudhammarājāmahādhipatīti nāmalañchaṃ",
  "anya-e0702n0:630_1": "chandālaṅkārasaddanetti nayehi alaṅkaritvā dassitaṃ rajindarājanāmābhidheyyādīpaniṃ nāma ganthaṃ akāsi.",
  "anya-e0702n0:631_0": "Tañca ganthaṃ parivisodhanatthāya tiropabbatābhidheyyassa mahātherassa niyyādesi.",
  "anya-e0702n0:631_1": "Tisāsanadhajattherassa sissabhūtesu mahāraṭṭhagāmavāsīsu tīsu bhātikattheresu jeṭṭho",
  "anya-e0702n0:631_2": "tiṃsaguhāsuvasanto pariyattiṃ vācetvā nisīdi. Satvavarājā ca tasmiṃ there ativiya",
  "anya-e0702n0:631_3": "pasanno ahosi. Ññoṅkarami nāmakassa rañño kālepi cūḷapitā ekaṃ vihāraṃ kārāpetvā",
  "anya-e0702n0:631_4": "tasseva adāsi. Ukkaṃsikarañño kālepi maṅgavaṃnāmake pabbate vihāraṃ kārāpetvā tasseva adāsi.",
  "anya-e0702n0:632_0": "Tesu mahāraṭṭhagāmavāsittheresu majjhimattheropi tisāsanadhajattherassa jeṭṭhabhātikattherassa",
  "anya-e0702n0:632_1": "ca nivāsaṭṭhānabhūte jetavanavihāreyeva ganthaṃ vācetvā nisīdi. Kaniṭṭhattheropi",
  "anya-e0702n0:632_2": "tesaṃ nivāsaṭṭhānabhūtesuyeva vihāresu ganthaṃ vācetvā nisīdi. Ettha ca tisāsanadhajatthero",
  "anya-e0702n0:632_3": "nāma lajjialajjivasena dubbidho. Yathāvuttatthero pana lajjīye vāti daṭṭhabbo. Alajjī",
  "anya-e0702n0:632_4": "pana imasmiṃ theraparamparādassane na icchi tabbo. Alajjībhūtassa pana tisāsanadhajattherassa",
  "anya-e0702n0:632_5": "vatthuṃ idha avatvā ajjhupekkhissāma, payojanābhāvā ganthassa ca papañcūpagamanattāti.",
  "anya-e0702n0:633_0": "Yogiraṅga nāmakassa rañño kāle jeyyapure suvaṇṇaguhavāsī mahāthero dakkhiṇārāmavihāravāsī",
  "anya-e0702n0:633_1": "mahāthero catubhūmikavihāravāsī mahāthero toṅgabhīlū vihāravāsī mahāthero ca tisāsanadhajamahātherassa",
  "anya-e0702n0:633_2": "saddhivihārikāyeva. Tesaṃ pana vatthumpi ganthavitthārabhayena na vadāma. Lajjigaṇavaṃsikā",
  "anya-e0702n0:633_3": "eteti vijānanameva hettha pamāṇanti.",
  "anya-e0702n0:634_0": "Kaliyuge ekasaṭṭhādhike navavassasate sampatte phaggunamāsassa juṇhapakkhadutiyadivase",
  "anya-e0702n0:634_1": "sukkavāre ratanapūranagaraṃ dutiyaṃ māpetvā ññogīraṅga nāma rājā rajjaṃ kāresi. Sīhasūradhammarājātipi",
  "anya-e0702n0:634_2": "nāmalañchaṃ paṭiggaṇhi. Tocabhīlū vihāravāsīmahātheraṃ uddissa catubhūmikavihāraṃ",
  "anya-e0702n0:634_3": "kārāpesi. Cattāri mahāmunicetiyānipi kārāpesi. Vihāra cetiyesu aniṭṭhitesuyeva sinnīnagaraṃ",
  "anya-e0702n0:634_4": "nikkhamitvā tattha veraṃ vūpasamāpetvā paccāgatakāle saṅkhārasabhāvaṃ anatikkamanato",
  "anya-e0702n0:634_5": "divaṅgato ahosi. Ahovata saṅkhāradhammāti. Honti cettha,–",
  "anya-e0702n0:635": "Seyyathā vāṇijānaṃva, gharagoḷikarūpakaṃ;",
  "anya-e0702n0:636": "Taṃtaṃdisaṃ bhamitvāva, sīsaṃ ṭhapeti uttaraṃ;",
  "anya-e0702n0:637": "Evaṃ lokamhi sattā ca, sandhicutīnamantare;",
  "anya-e0702n0:638": "Yathā tathā bhamitvāva, ante ṭhapenti santanunti;",
  "anya-e0702n0:639_0": "Kaliyuge sattasaṭṭhādhike navavassasate phaggunamāsassa kāḷapakkhaterasamiyaṃ tassa",
  "anya-e0702n0:639_1": "jeṭṭhaputto pitu santakaṃ rajjaṃ gaṇhi. Mahādhammarājāti nāmalañchampi paṭiggaṇhi.",
  "anya-e0702n0:639_2": "Pitu kāle aniṭṭhitāni cetiyāni puna kārāpesi. Catubhūmikavihārañca niṭṭhaṃ gamāpetvā",
  "anya-e0702n0:639_3": "tovibhīlū mahātherassa paralokaṃ gantvā avijjamānatāya catubhūmikavihāravāsī mahātherassa",
  "anya-e0702n0:639_4": "dassāmīti antepuraṃ pakkosāpesi. Thero dve vārāni pakkosiyamānopi nāgacchi. Tatiya",
  "anya-e0702n0:639_5": "vāre pana bahū saddhivihārikā antepuraṃ gantvā pavisatha, na hi sakkā raññā pakkosite",
  "anya-e0702n0:639_6": "paṭikkhipitunti āhaṃsu.",
  "anya-e0702n0:640_0": "Atha thero evamāha,- ahaṃ āvuso raṭṭhapīḷanapiṇḍapātaṃ bhuñjituṃ na icchāmi, evampi",
  "anya-e0702n0:640_1": "sace tumhe icchatha rañño santikaṃ gantuṃ, evaṃ sati idāni rañño santikaṃ ahaṃ gamissāmīti",
  "anya-e0702n0:640_2": "antepuraṃ pāvisi. Pavisitvā raññā saddhiṃ sallāpaṃ katvā ayaṃ vihāro araññavāsīnaṃ",
  "anya-e0702n0:640_3": "bhikkhūnaṃ asappāyoti paṭikkhipi. Evaṃ pana bhante sati tasmiṃ vihāre nisīdiyamānaṃ",
  "anya-e0702n0:640_4": "theraṃ upadissathāti. Khaṇittipādavihāravāsī mahārāja thero pariyattivissārado sikkhākāmo,",
  "anya-e0702n0:640_5": "tassa dātuṃ vaṭṭatīti. Atha rājā tassa vihāraṃ adāsi. Mahāsaṅghanāthoti nāmalañchampi",
  "anya-e0702n0:640_6": "adāsi. So tattha pariyattiṃ vācetvā nisīdi.",
  "anya-e0702n0:641_0": "Tassa pana vihārassa parivārabhūtesu cattālīsāya vihāresu uttarāya anudisāya ekasmiṃ",
  "anya-e0702n0:641_1": "vihāre vasanto varābhisaṅghanātho nāma thero maṇikuṇḍalavatthuṃ marammabhāsāya akāsi.",
  "anya-e0702n0:641_2": "Pacchimāya anudisāya ekasmiṃ vihāre vasanto eko thero sattarājadhammavatthuṃ akāsi.",
  "anya-e0702n0:642_0": "Tasmiñca kāle bhāmaaṅkyo ācāraaṅkyoti dvinnaṃ bhikkhūnañca lokadhammesu chekatāya",
  "anya-e0702n0:642_1": "dve vihāre katvā adāsi. Te pana dve therā vedasatthakovidā, pariyattipaṭipattīsu",
  "anya-e0702n0:642_2": "pana mandā, rāmaññaraṭṭhato āgatā. Te pana theraparamparāya na gaṇanti porāṇā.",
  "anya-e0702n0:643_0": "Kaliyuge tisattatādhike navavassasate sampatte mahāmunicetiyassa puratthimadisābhāge",
  "anya-e0702n0:643_1": "cattāro vihāre kārāpetvā catunnaṃ therānaṃ adāsi. Te ca therā tattha nisīditvā sāsanaṃ paggaṇhiṃsu.",
  "anya-e0702n0:644_0": "Tasmiṃyeva kāle badaravanavāsī nāma ekopi thero atthi. Sopi pariyattivisārado chappadavaṃsiko.",
  "anya-e0702n0:644_1": "So ca thero yāvajīvaṃ yathābalaṃ sāsanaṃ paggaṇhitvā dutiyabhave calaṅganagare ekissā",
  "anya-e0702n0:644_2": "itthiyā kucchimhi paṭisandhiṃ gaṇhi. Dasamāsaccayena kaliyuge cattālīsādhike navavassasate",
  "anya-e0702n0:644_3": "sampatte budhavāre vijāyitvā terasavassikakāle sāsane pabbajitvā pariyattiṃ uggaṇhi.",
  "anya-e0702n0:644_4": "Sirikhettanagarindo rājā sirikhettanagaraṃ ānetvā sirikhettanagare sāmaṇeroti nāmena",
  "anya-e0702n0:644_5": "pākaṭo hutvā kaliyuge catupaṇṇāsādhike navavassasate sampatte pannarasavassikakāle",
  "anya-e0702n0:644_6": "vessantarajābhakaṃ kabyālaṅkāravasena bandhi. Paripuṇṇavīsativassakāle sirikhettanagareyeva",
  "anya-e0702n0:644_7": "sirikhettanagarindo veravijayo nāma rājā anuggahetvā upasampadabhūmiyaṃ patiṭṭhāti.",
  "anya-e0702n0:644_8": "Pacchimapakkhādhiko nāma rājā sirikhettanagaraṃ attano hatthagataṃ akāsi. Tasmiñca",
  "anya-e0702n0:644_9": "kāle taṃ theraṃ ānetvā ratanapūranagare vasāpesi. Sūrakitti nāma rañño kaniṭṭhabhātiko",
  "anya-e0702n0:644_10": "erāvatīnadītīre catubhūmikavihāraṃ kārāpetvā tassa therassa adāsi. Rājā ca tipiṭakālaṅkāroti nāmalañchaṃ adāsi.",
  "anya-e0702n0:645_0": "Kaliyuge vassasahasse sampatte phaggunamāsassa puṇṇamiyaṃ saṭṭhivassiko hutvā tiriyapabbataṃ",
  "anya-e0702n0:645_1": "gantvā araññavāsaṃ vasi. Dve vassādhike vassasahasse rājā tasmiṃ vihāraṃ kārāpetvā",
  "anya-e0702n0:645_2": "tasseva therassa adāsi. So pana tipiṭakālaṅkāratthero sirikhettanagare navaṅgakandare",
  "anya-e0702n0:645_3": "pattalaṅkassa atulavaṃsattherassa vaṃsiko. Sirikhettanagare navaṅgakandare suvaṇṇavihāre",
  "anya-e0702n0:645_4": "vasantassa therassa kittighoso sabbattha patthari. Jeyyapure erāvatīnadītīre catubhūmikavihāre",
  "anya-e0702n0:645_5": "vasanakāle aṭṭhasāliniyā ādito vīsati gāthānaṃ saṃvaṇṇanaṃ akāsi. Sūrakittināmakassa",
  "anya-e0702n0:645_6": "kaniṭṭhabhātikassa yācanamārabbha yasavaḍḍhanavatthuñca akāsi. Tiriyapabbate vasanakāle",
  "anya-e0702n0:645_7": "vinayālaṅkāraṭīkaṃ akāsi. Pacchimapakkhādhikarañño kāle mahāsaṅghanāthattheraṃ saṅgharājabhāve",
  "anya-e0702n0:645_8": "ṭhapesi. So ca saṅgharājā ativiya pariyatti visārado. Tasmiñca kāle ratanapūranagarepi",
  "anya-e0702n0:645_9": "ariyālaṅkārattharo nāma eko atthi. So pana tipiṭakālaṅkārattherena samaññāṇathāmo.",
  "anya-e0702n0:645_10": "Vayasāpi samānavassikā.",
  "anya-e0702n0:646_0": "Tesu tipiṭakālaṅkāratthero ganthantarabahussutaṭṭhāne adhiko, ariyālaṅkāratthero",
  "anya-e0702n0:646_1": "pana dhātupaccayavibhāgaṭṭhāne adhikoti daṭṭhabbo. Pacchā pana ukkaṃsikaraññokāle",
  "anya-e0702n0:646_2": "tepi dve therā rañño ācariyā hutvā sāsanaṃ paggaṇhiṃsu. Tesu ariyālaṅkāratthero aparabhāge",
  "anya-e0702n0:646_3": "kālaṅkaritvā tassa therassa saddhivihārikassa dutiyāriyālaṅkārattherassa rājamaṇicūḷacetiyassa",
  "anya-e0702n0:646_4": "samīpe dakkhiṇavanārāmaṃ nāma vihāraṃ kārāpetvā adāsi.",
  "anya-e0702n0:647_0": "Ukkaṃsiko nāma rājā pana sāsane bahuppakāro. So ca kaliyuge chanavutādhike navavassasate",
  "anya-e0702n0:647_1": "rajjaṃ patto. Rajjaṃ pana patvā siridhammāsokarājāviya cattāri vassāni atikkamitvā",
  "anya-e0702n0:647_2": "muddhābhisekaṃ paṭiggahetvā sirisudhamma rājāmahādhipatīti nāmalañchampi paṭiggaṇhi.",
  "anya-e0702n0:647_3": "Ekasmiṃ pana samaye haṃsāvatīnagaraṃ gantvā tattha nisīdi. Atha rāmaññaraṭṭhavāsino",
  "anya-e0702n0:647_4": "evamāhaṃsu,- marammikabhikkhū nāma pariyattikovidā vedasatthaññuno natthīti. Taṃ",
  "anya-e0702n0:647_5": "sutvā rājā catubhūmikavihāravāsittherassa santikaṃ sāsanaṃ pesesi,-tiṃsavassikā cattālīsavassikā",
  "anya-e0702n0:647_6": "vā pariyattikovidā vedasatthaññuno bhikkhū rāmaññaraṭṭhaṃ mama santikaṃ pesethāti.",
  "anya-e0702n0:647_7": "Atha catubhūmi kavihāravāsitthero tipiṭakālaṅkāraṃ tilokālaṅkāraṃ tisāsanālaṅkārañca",
  "anya-e0702n0:647_8": "saddhiṃ tiṃsamatthehi bhikkhūhi pesesi. Haṃsāvatīnagaraṃ pana patvā modhocetiyassa",
  "anya-e0702n0:647_9": "puratthimabhāge vihāre kārāpetvā tesaṃ adāsi.",
  "anya-e0702n0:648_0": "Uposathadivasesu sudhammasālāyaṃ rāmaññaraṭṭhavāsino pariyattikovide vedasatthaññuno",
  "anya-e0702n0:648_1": "sannipātāpetvā tehi tīhi therehi saddhiṃ kathāsallāpaṃ kārāpesi. Atha rāmaññaraṭṭhavāsino",
  "anya-e0702n0:648_2": "bhikkhū evamāhaṃsu,– pubbe pana mayaṃ marammaraṭṭhe pariyattikovidā vedasattaññuno",
  "anya-e0702n0:648_3": "natthīti maññāma, idāni marammaraṭṭhavāsino ativiya pariyatti kovidā vedasatthaññunoti.",
  "anya-e0702n0:648_4": "Aparabhāge kaliyuge chanavutādhike navavassasate sampatte rājā ratanapūranagaraṃ paccāgacchi.",
  "anya-e0702n0:649": "Tepi therā paccāgantukāmā rāmaññaraṭṭhe padhānabhūtassa tilokagarūti nāmadheyyassa mahātherassa santikaṃ vandanatthāya agamaṃsu.",
  "anya-e0702n0:650_0": "Tadā tilokagaruttheropi tehi saddhiṃ sallāpaṃ katvā evamāha,-tumhesu pana tipiṭakālaṅkāratthero",
  "anya-e0702n0:650_1": "paṭhamaṃ āvāsavihāraṃ labhissatīti. Kasmā pana bhante evama vocāti vutte ayaṃ pana",
  "anya-e0702n0:650_2": "piṇḍāya carantopi antarāmagge veḷuvettādīnii labhitvā gahetvā vihāre paṭisaṅkharaṇaṃ",
  "anya-e0702n0:650_3": "akāsi, tasmāhaṃ evaṃ vadāmi, loke vihāre paṭisaṅkharaṇasīlā bhikkhū sīghameva āvāsavihāraṃ",
  "anya-e0702n0:650_4": "labhantīti hi porāṇattherā āhaṃsūti āha.",
  "anya-e0702n0:651": "Tepi ratanapūranagaraṃ paccāgacchiṃsu. Tilokagaruttherassa vacanānurūpameva tipiṭakālaṅkāratthero sabbapaṭhamaṃ āvāsavihāraṃ labhīti.",
  "anya-e0702n0:652_0": "Kaliyuge pana navavassādhike vassasahasse sampatte rañño kaniṭṭho kālamakāsi. Athaṃ",
  "anya-e0702n0:652_1": "rañño putto uccanagarabhojako bālajanehi santhavaṃ katvā tesaṃ vacanaṃ ādiyitvā paccūsakāle",
  "anya-e0702n0:652_2": "pitaraṃ ghātetukāmo antepuraṃ sahasā pāvisi.",
  "anya-e0702n0:653": "Rājāva anagghaṃ muddikaṃ gahetvā nandajeyyena nāma amaccena rājayodhena nāma amaccenaca saddhiṃ aññataravesena nagarato nikkhamitvā rajatavālukanadiṃ sampatto.",
  "anya-e0702n0:654_0": "Tasmiñca kāle eko sāmaṇero mātāpitūnaṃ gehe piṇḍapātaṃ ānessāmīti khuddakanāvāya",
  "anya-e0702n0:654_1": "nadiyaṃ āgacchi. Atha taṃ sāmaṇeraṃ disvā rājā evamāha,- amhe bhante paratīraṃ nāvāya",
  "anya-e0702n0:654_2": "ānehīti. Sāmaṇero ca āha,-sace upāsaka tumhe paratīraṃ āneyyaṃ, bhattakālaṃ atikkameyyanti.",
  "anya-e0702n0:654_3": "Atha rājā amheyeva sīghaṃ ānehi, imaṃ muddikaṃ dassāmīti assāsetvā ānetuṃ okāsaṃ",
  "anya-e0702n0:654_4": "yāci. Atha sāmaṇero kāruññappattaṃ vacanaṃ sutvā paratīraṃ ānesi.",
  "anya-e0702n0:655_0": "Atha catubhūmikavihāraṃ patvā tasmiṃ vihāre therassa sabbampi kāraṇaṃ ārocetvā evamāha,-sace",
  "anya-e0702n0:655_1": "bhante amhe gaṇhituṃ āgacchayya, te nivārethāti. Theroca mayaṃ mahārāja samaṇā na",
  "anya-e0702n0:655_2": "sakkā evaṃ nivāretuṃ, evampi eko upāyo atthi,-nisinnavihāravāsitthero pana gihikammesu",
  "anya-e0702n0:655_3": "ativiya cheko, taṃ pakkosetvā kāraṇaṃ cintetuṃ yuttanti. Atha taṃ pakkosetvā tamatthaṃ",
  "anya-e0702n0:655_4": "ārocetvā rājā idamavo ca,- sace bhante amhe gaṇhituṃ āgaccheyyuṃ, atha kenacideva",
  "anya-e0702n0:655_5": "upāyena te nivārethāti. Atha so thero evamāha,-tena hi mahārāja mā kiñci soci mābhāyi",
  "anya-e0702n0:655_6": "vihāramajjhe sirigabbhaṃ pavisitvā nisīdathāti vatvā piṇḍāya acarante bhikkhusāmaṇere",
  "anya-e0702n0:655_7": "sannipātāpetvā visuṃ visuṃ daṇḍahatthā hutvā ekassapi purisassa vihāraṃ pavisituṃ",
  "anya-e0702n0:655_8": "okāsaṃ mā dethāti vatvā senaṃviya byūhesi. Sāmantavihāresupi vasante bhikkhusāmaṇere",
  "anya-e0702n0:655_9": "pakkosi. Tadā kira āgantvā sannipātānaṃ bhikkhusāmaṇerānaṃ atirekasahassamattaṃ ahosi.",
  "anya-e0702n0:655_10": "Thero te vihāre dvārakoṭṭhakesu āgatamagge ca visuṃ visuṃ daṇḍahatthā hutvā ārakkhaṇatthāya",
  "anya-e0702n0:655_11": "ṭhapesi, yathā vaḍḍhakī sūkaro byagghassa nivāraṇatthāya visuṃ visuṃ sūkare saṃvidhāya",
  "anya-e0702n0:655_12": "ṭhapesīti. Atha puttassa yodhāpi rājānaṃ gahetuṃ na sakkā, bhikkhu sāmaṇerānaṃ gāravavasena",
  "anya-e0702n0:655_13": "balakkārena māretvā pavisituṃ na visahanti, bhikkhu sāmaṇerānaṃ bāhullatāya ca.",
  "anya-e0702n0:656_0": "Tasmiṃyeva saṃvacchare assayujamāsassa kāḷapakkhapañcamito yāva kattikamāsassa kāḷapakkhapañcamī",
  "anya-e0702n0:656_1": "vihāreyeva rājā nilīyitvā nisīdi. Atha antepuravāsikā amaccā puttaṃ apanetvā rājānaṃ",
  "anya-e0702n0:656_2": "ānetvā rajje ṭhapesuṃ. Rājā ca puna rajjaṃ patvā vihāre nisinnakāle mā bhāyi mahārāja",
  "anya-e0702n0:656_3": "tvaṃ jinessatīti rañño ārocentassa vedasatthaññuno ekassa bhikkhussa caññiṅkhucetiyassa",
  "anya-e0702n0:656_4": "esannaṭṭhāne ekaṃ vihāraṃ kārāpetvā adāsi. Dhammanandarājagurūti nāmalañchampi adāsi.",
  "anya-e0702n0:656_5": "Tassa pana vijātaṭṭhānabhūtaṃ gāmaṃ nissāya marammavohārena ‘ye ne nā se yāṃ va’ iti samaññā ahosi.",
  "anya-e0702n0:657_0": "Rājā ca puna rajjaṃ patvā tasmiṃyeva saṃvacchare kattikamāsassa kāḷapakkhacuddasamiyaṃ",
  "anya-e0702n0:657_1": "sabbepi mahāthere nimantetvā rājagehaṃ pavesetvā piṇḍapātena bhojesi. Atha rājā evamāha,-catubhūmikavihāravāsitthero",
  "anya-e0702n0:657_2": "samparāyikatthāvaho ācariyo, nisinnavihāravāsitthero pana diṭṭhadhammikatthāvahoti",
  "anya-e0702n0:657_3": "evaṃ rājāvaṃse vuttaṃ. Porāṇapotthakesu pana catubhūmikavihāra vāsitthero ekantasamaṇo",
  "anya-e0702n0:657_4": "ācariyo, nisinnavihāravāsitthero pana yodhāraho yodhakamme chekoti rājā ahāti vuttaṃ.",
  "anya-e0702n0:657_5": "Rājā kira samparāyikatthaṃ anupekkhitvā dinnakāle nisinnavihārattherassa na adāsi,",
  "anya-e0702n0:657_6": "kadāci kadāci pana diṭṭhadhammikatthaṃ anuppekkhitvā tassa visuṃ adāsīti. Ettha ca",
  "anya-e0702n0:657_7": "yasmā nisinnavihāra vāsitthero rañño bhīyehi nivāraṇatthāya ārakkhaṃ akāsi, na paresaṃ",
  "anya-e0702n0:657_8": "viheṭhanatthāya, āṇattikappayogā ca na dissati, tasmā natthi āpattidoso. Saddhātissarañño",
  "anya-e0702n0:657_9": "bhayehi nivāraṇatthaṃ arahantehi therehi katappayogoviya daṭṭhabbo.",
  "anya-e0702n0:658_0": "Catubhūmikavihāra vāsitthero pana khaṇittipādagāme jāto, arimaddanapure arahantattheragaṇappabhavo,",
  "anya-e0702n0:658_1": "yattha katthaci gantvā aññesaṃ bhikkhūnaṃ ācāraṃ yathābhūtaṃ jānitvā tehi catupaccayasambhogo",
  "anya-e0702n0:658_2": "na kabhapubbo, antamaso udakampi na pivitapubbo, taṃtaṃṭṭhānampi cammakhaṇḍaṃ gahetvāyeva",
  "anya-e0702n0:658_3": "gamanasīlo. Ukkaṃsikarājā pana sirikhettanagare dvattapoṅkaraññā kārāvitacetiyasaṇṭhānaṃ",
  "anya-e0702n0:658_4": "gahetvā rājamaṇicūḷaṃ nāma cetiyaṃ akāsi. Taṃ pana cetiyaṃ parimaṇḍalato tihatthasatappamāṇaṃ,",
  "anya-e0702n0:658_5": "ubbedhatopi ettakameva. Tassa pana cetiyassa catūsu passesu cattāro vihārepi kārāpesi,",
  "anya-e0702n0:658_6": "puratthimapasse pubbavanārāmo nāma vihāro, dakkhiṇapasse pana dakkhiṇavanārāmo nāma,",
  "anya-e0702n0:658_7": "pacchimapasse pacchimavanārāmo nāma, uttarapasse uttaravanārāmo nāma. Tesu catūsu",
  "anya-e0702n0:658_8": "vihāresu uttaravanārāmo nāma vihāro asanipābhagginā ḍayhitvā vinassi. Avasese pana",
  "anya-e0702n0:658_9": "tayo vihāre pariyattikovidānaṃ tiṇṇaṃ mahātherānaṃ adāsi. Nāma lañchampi tesaṃ adāsi.",
  "anya-e0702n0:658_10": "Pacchimassa rañño kāleyeva uttarapasse vihāraṃ kārāpesi.",
  "anya-e0702n0:659_0": "Tasmiṃ pana cetiye chattaṃ anāropetvāyeva so rājā divaṅgato. Tesu pana catūsu vihāresu",
  "anya-e0702n0:659_1": "nisinnānaṃ therānaṃ dakkhiṇavanārāmavihāravāsīmahāthero kaccāyanaganthassa atthaṃ",
  "anya-e0702n0:659_2": "chabbidhehi saṃvaṇṇanānayehi alaṅkaritvā marammabhāsāya saṃvaṇṇesi. Pacchimavanārāmavihāra",
  "anya-e0702n0:659_3": "vāsitthero pana nyāsassa saṃvaṇṇanaṃ chahi nayehi alaṅkaritvā akāsi.",
  "anya-e0702n0:660_0": "Kaliyuge pana dasavassādhike sahasse sampatte tassa rañño putto sirinandasudhammarājāpavarādhīpati",
  "anya-e0702n0:660_1": "rajjaṃ kāresi. Pituno rājagehaṃ bhinditvā vihāraṃ kārāpetvā tilokālaṅkārassa nāma",
  "anya-e0702n0:660_2": "mahātherassa adāsi. Tilokālaṅkāratthero ca nāma tipiṭakālaṅkārattherena samaññāṇathāmassa",
  "anya-e0702n0:660_3": "ariyālaṅkārattherassa sissoti daṭṭhabbo. Ayañcattho heṭṭhā dassito. Jeyyapure catubhūmikaatulavihāraṃ",
  "anya-e0702n0:660_4": "kārāpetvā dāṭṭhānāgarājaguruttherassa adāsi. So ca thero niruttisāramañjūsaṃ nāma",
  "anya-e0702n0:660_5": "nyāsasaṃvaṇṇanaṃ akāsī.",
  "anya-e0702n0:661_0": "Kaliyuge dvādasādhike vassasahasse sampatte phaggunamāse sotāpannā nāma ārakkhadevatā",
  "anya-e0702n0:661_1": "aññattha gamissāmāti āhaṃsūti nagarā supinaṃ passantā hutvā bahūsannipatitvā devapūjaṃ",
  "anya-e0702n0:661_2": "akaṃsu. Devatānaṃ pana saṅkamanaṃ nāma natthi, pubbanimittamevatanti daṭṭhabbaṃ.",
  "anya-e0702n0:662": "Tasmiñca kāle cinarañño yodhā āgantvā marammaraṭṭhaṃ dūsesuṃ. Sāsanaṃ abbhappaṭicchanno viya cando dubbalaṃ ahosi.",
  "anya-e0702n0:663_0": "Kaliyuge tevīsādhike vassasahasse sampatte tassa rañño kaniṭṭho mahāpavaradhammarājālokādhipati",
  "anya-e0702n0:663_1": "nāma rājā rajjaṃ kāresi. Tasmiñca kāle lokasaṅketavasena puññaṃ mandaṃ bhavissatīti",
  "anya-e0702n0:663_2": "vedasatthaññūhi ārocitattā lokasaṅketavaseneva abhinavapuññuppādanatthaṃ khandhavāragehaṃ",
  "anya-e0702n0:663_3": "kārāpetvā tāvakālikavasena saṅkamitvā nisīdi. Tato aparabhāge uttaragehaṃ bhinditvā",
  "anya-e0702n0:663_4": "tasmiṃyeva ṭhāne vihāraṃ kārāpetvā ekassa mahātherassa adāsi.",
  "anya-e0702n0:664_0": "Dakkhiṇagehaṃ pana nagarassa puratthimadisābhāge vihāraṃ kārāpetvā aggaṇammālaṅkārattherassa",
  "anya-e0702n0:664_1": "adāsi. So ca thero kaccāyanaganthassaceva abhidhammatthasaṅgahassa ca mātikādhātukathāyamakapaṭṭhānānañca",
  "anya-e0702n0:664_2": "atthaṃ marammabhāsāya yojesi.",
  "anya-e0702n0:665_0": "Uparājā ca mahāsetuno pamukhe ṭhāne sovaṇṇamayavihāraṃ kārāpetvā uttaragehavihāra",
  "anya-e0702n0:665_1": "vāsittherassa antevāsikassa jinārāmattherassa adāsi. Tasmiṃyeva ṭhāne nānāratanavicitraṃ",
  "anya-e0702n0:665_2": "vihāraṃ kārāpetvā tasseva therassa antevāsikassa guṇagandhattherassa adāsi.",
  "anya-e0702n0:666_0": "So pana thero ‘china vḍina’ gāme vijāto. Vaye pana sampatte ratanapūranagaraṃ gantvā",
  "anya-e0702n0:666_1": "pariyattiṃ uggaṇhitvā tato puna nivattitvā badunanagare badaragāme nisīditvā pacchā",
  "anya-e0702n0:666_2": "‘china vḍina’ gāme catūhi paccayehi kilamatho hutvā vasati. Tasmiñca kāle gāme mokkhassa",
  "anya-e0702n0:666_3": "nāma purisassa santike ekaṃ anagghaṃ maṇiṃ rājā labhitvā ativa mamāyi. ‘China vḍina’",
  "anya-e0702n0:666_4": "mokkhamaṇīti pākaṭo ahosi.",
  "anya-e0702n0:667": "Atha uttaragehavihāravāsitthero āha,- ‘china vḍina’ gāmake na maṇiyeva anagghaṃ, atha kho ekopi thero guṇagandho nāma pariyattikovido anagghoyevāti.",
  "anya-e0702n0:668": "Atha taṃ sutvā rājā taṃ pakkosetvā catūhi paccayehi upatthambhetvā pūjaṃ akāsi.",
  "anya-e0702n0:669": "Sahassorodhagāme guṇasāro nāma thero paliṇagāme sujāto nāma thero ca guṇagandhattherassa sissāyeva ahesuṃ.",
  "anya-e0702n0:670_0": "Ekasmiñca kāle tiriyapabbatavihāravāsīmahāthero bhikkhusaṅghamajjhe aggadhammālaṅkārattheraṃ",
  "anya-e0702n0:670_1": "kīḷanavasena evamāha,- amhesu āvuso antaradhārayamānesu tvaṃ loke eko ganthakovidatthero",
  "anya-e0702n0:670_2": "bhavissasi maññeti. Atha aggadhammālaṅkāro ca evamāha,-tumhesu bhante antaradhārayamānesu",
  "anya-e0702n0:670_3": "mayaṃ ganthakovidāna bhaveyyāmako nāma puggalo loke ganthakovido bhavissatīti. Porāṇapotthakesu",
  "anya-e0702n0:670_4": "pana ariyālaṅkāratthero nanu panidāni mayaṃ ganthakovidā na tāva bhavāmāti evamāhāti",
  "anya-e0702n0:670_5": "vuttaṃ. So aggadhammālaṅkārattheroyeva raññā yācito rājavaṃsa. Saṅkhepampi akāsi.",
  "anya-e0702n0:670_6": "So ppana thero amaccaputto.",
  "anya-e0702n0:671_0": "Ekasmiñca kāle hīnāyāvattako eko mahāamacco rañño santikā attanā upaladdhaparibhogaṃ",
  "anya-e0702n0:671_1": "sabbaṃ gahetvā vihāraṃ āgantvā aggadhammālaṅkārattherena saddhiṃ sallāpaṃ akāsi.",
  "anya-e0702n0:671_2": "Sallāpaṃ pana katvā sabbaṃ paribhogaṃ therassa dassetvā sace bhante tvaṃ gihi bhaveyyāsi,",
  "anya-e0702n0:671_3": "ettakaṃ paribhogaṃ labhissatīti āha. Theropi evamāha,-tumhākaṃ pana ettako paribhogo",
  "anya-e0702n0:671_4": "amhākaṃ samaṇānaṃ vaccakuṭiṃ asubhabhāvanaṃ bhāvetvā pavisantānaṃ puññaṃ kalaṃ nāgghati",
  "anya-e0702n0:671_5": "soḷasinti. Kiñcāpi idañca pana vacanaṃ sāsanavaṃse appadhānaṃ hoti, pubbācariyasīhehi",
  "anya-e0702n0:671_6": "pana vutta vacanaṃ yāva apāṇakoṭikā saritabbamevāti manasikarontena vuttanti.",
  "anya-e0702n0:672_0": "Kaliyuge pana catuttiṃsādhike vassasahasse sampatte tassa putto narāvaro nāma rājā",
  "anya-e0702n0:672_1": "rajjaṃ kāresi. Mahāsīhasūradhammarājāti nāmalañchaṃ paṭiggaṇhi. Tassa rañño kāle",
  "anya-e0702n0:672_2": "‘sī khoṃ’ cetiyassa samīpe jetavanavihāre ganthaṃ uggaṇhanto eko daharabhikkhu ganthachekopi",
  "anya-e0702n0:672_3": "samāno bālakāle bālacittena ākulito hutvā vaccakūpe vātātapehi bahisukkhabhāvena",
  "anya-e0702n0:672_4": "paṭicchādite daṇḍena ālulitvā duggandhoviya cittasantāne pariyattivātātapehi bahisukkhabhāvena",
  "anya-e0702n0:672_5": "paṭicchādite kenacideva rūpārammaṇādinā ālulitvā kilesasattisaṅkhāto duggandho vāyitvā",
  "anya-e0702n0:672_6": "hīnāyāvattissāmīti cintetvā gihivatthāni gahetvā saddhiṃ sahāyabhikkhuhi nadītitthaṃ",
  "anya-e0702n0:672_7": "agamāsi. Antarāmagge tāva bhikkhubhāveneva cetiyaṃ vandissāmīti gihivatthāni sahāyakānaṃ",
  "anya-e0702n0:672_8": "hatthe ṭhapetvā cetiyappamukhe leṇaṃ pavisitvā vanditvā nisīdi. Atha ekā daharitthī",
  "anya-e0702n0:672_9": "cetiyaṅaṇaṃ āgantvā bahi leṇaṃ nisīdisvā udakaṃ siñcitvā patthanaṃ akāsi,-iminā puññakammena",
  "anya-e0702n0:672_10": "sabbehi apāyādinukkhehi moceyyāmi, bhave bhave ca hīnāyāvattakassa purisassa pādacārikā na bhaveyyāmīti.",
  "anya-e0702n0:673_0": "Atha taṃ sutvā daharabhikkhu evaṃ cintesi,-idāni ahaṃhīnāyāvattissāmīti cintetvā",
  "anya-e0702n0:673_1": "āgato, ayampi daharitthī hīnāyāvattakassa purisassa pādacārikā na bhaveyyā mīti patthanaṃ",
  "anya-e0702n0:673_2": "akāsi, idāni taṃ daharitthiṃ kāraṇaṃ pucchissāmīti. Evaṃ pana cintetvā bahi leṇaṃ",
  "anya-e0702n0:673_3": "nikkhamitvā taṃ daharitthiṃkāraṇaṃ pucchi,-kasmā pana tvaṃ hīnāyāvattakassa purisassa",
  "anya-e0702n0:673_4": "pādacārikā na bhaveyyāmīti patthanaṃ karosīti. Hīnāyāvattakassa bhante purisassa",
  "anya-e0702n0:673_5": "pādacārikā na bhaveyyāmīti vuttavacanaṃ bālapurisassa pādacārikā na bhaveyyāmīti",
  "anya-e0702n0:673_6": "vuttavacanena nānā na hoti, sadisatthakamevāti nanu hīnāyā vattako bāloyeva nāma,",
  "anya-e0702n0:673_7": "sace pana bhante hīnāyāvattako bālo nāma na bhaveyya, ko nāma loke bālo bhaveyya,",
  "anya-e0702n0:673_8": "bhikkhu nāma hi parehi dinnaṃ cīvarapiṇḍapātasenāsanaṃ paribhuñjitvā sukhaṃ vasati,",
  "anya-e0702n0:673_9": "sace ganthaṃ uggaṇhitu kāmo bhaveyya, yathākāmaṃyeva ganthaṃ uggaṇhituṃ okāsaṃ labhati,",
  "anya-e0702n0:673_10": "evaṃ pana ahutvā alasikoyeva bhuñjitvā sayitvā nisīdituṃ iccheyya, evampi yathākāmaṃ",
  "anya-e0702n0:673_11": "bhuñjituṃ sayituṃ okāsaṃ labhati, evampi samāno parassa dāso bhavissāmi, dārassa",
  "anya-e0702n0:673_12": "kiṃkaro bhavissāmīti akathentopi kathentoviya hutvā hīnāyāvatteyya, so loke aññehi",
  "anya-e0702n0:673_13": "bālehi adhiko bāloti ahaṃ maññāmi, sace pana bālatarassa bhariyā bhaveyya, ahaṃ bālatarī",
  "anya-e0702n0:673_14": "bhaveyyanti vutte so daharabhikkhu saṃvegaṃ āpajjitvā bahinagaradvāraṃ nikkhamitvā",
  "anya-e0702n0:673_15": "vānaragaṇena vinā jhāyantoviya vānaro jhāyitvā nisīdi.",
  "anya-e0702n0:674_0": "Atha sahāyakā āgantvā gihivatthāni gaṇhāhīti pakkosiṃsu. Tasmiṃ kāle so daharabhikkhu",
  "anya-e0702n0:674_1": "āgacchatha bhavantoti vatvā sabbaṃ kāraṇaṃ tesaṃ ācikkhitvā idāni pana bhavanto hīnāyāvattehīti",
  "anya-e0702n0:674_2": "sace yo koci āgantvā mama sīsaṃ muggarena pahāreyya, evaṃ santepi hīnāyāvattituṃ",
  "anya-e0702n0:674_3": "na icchāmi, ito paṭṭhāya yāva jīvitapariyantā hīnāyāvattituṃ manasāpi na cintayissāmīti",
  "anya-e0702n0:674_4": "vatvā erāvatīnaṃdiṃ taritvā jeyyapuraṃ agamāsi. Tadā kira daharitthī devalābhavayya,",
  "anya-e0702n0:674_5": "na manussitthīti vadanti paṇḍitāti.",
  "anya-e0702n0:675_0": "Jeyyapuraṃ pana patvā pariyattikovidānaṃ mahātherānaṃ santike nayaṃ gahetvā puññacetiyassa",
  "anya-e0702n0:675_1": "dakkhiṇadisābhāge ekasmiṃ vihāre nisīdi. Pariyattiṃ vācetvā atha kamena taṃtaṃdisāhi",
  "anya-e0702n0:675_2": "bhikkhusāmaṇerā āgantvā tassa santike pariyattiṃ uggaṇhiṃsu. Āvāsaṃ pana alabhitvā",
  "anya-e0702n0:675_3": "keci bhikkhusāmaṇerā chattānipi chāditvā nisīdiṃsu.",
  "anya-e0702n0:676_0": "Ekasmiṃ kāle rājā nikkhamitvā puññacetiyaṃ vandissāmīti cetiyaṅgaṇaṃ pāvisi. Atha",
  "anya-e0702n0:676_1": "chattāni chādetvā nisinne bhikkhū disvā guhāya saddhiṃ vihāraṃ kārāpetvā tassa bhikkhussa",
  "anya-e0702n0:676_2": "adāsi. Tilokagarūtipi nāmalañchaṃ adāsi. Sukhavohāratthaṃ pana kakāralopaṃ katvā",
  "anya-e0702n0:676_3": "tilogarūti vohariṃsu.",
  "anya-e0702n0:677_0": "Tassa pana saddhivihāriko sattavassiko tejodīpo nāma bhikkhu parittaṭīkaṃ akāsi.",
  "anya-e0702n0:677_1": "Aparabhāge pana tilokālaṅkāroti nāmalañchaṃ adāsi. Evaṃ tejedīpo nāma bhikkhu narāvararañño",
  "anya-e0702n0:677_2": "kāle parittaṭīkaṃ akāsīti daṭṭhabbaṃ. Keci pana pacchimapakkhādhikarañño kāleti vadanti.",
  "anya-e0702n0:678_0": "Ekasmiṃ pana kāle tiriyapabbatavihāravāsīmahāthero pādacetiyaṃ vandanatthāya gantvā",
  "anya-e0702n0:678_1": "paccāgatakāle kukhananagare suvaṇṇaguhāyaṃ jambudhajattherassa santikaṃ pavisitvā",
  "anya-e0702n0:678_2": "tena saddhiṃ sallāpaṃ akāsi. Te ca mahātherā aññamaññaṃ passitvā sallapitvā ativiya",
  "anya-e0702n0:678_3": "pamodiṃsu. Lokasmiñhi bālo bālena paṇḍito paṇḍitena saddhiṃ ativiya pamodatīti. Te",
  "anya-e0702n0:678_4": "ca dve therā samānavassikā. Tiriyapabbatavihāra vāsīmahāthero tena saddhiṃ sallāpaṃ",
  "anya-e0702n0:678_5": "katvā paccāgacchi. Jambudhajatthero ca maggaṃ acikkhituṃ anugacchi. Atha tiriyapabbatavihāravāsīmahāthero",
  "anya-e0702n0:678_6": "jambudhajattheraṃ āha,- ahaṃ bhante rājavallabho homi rājaguru,tvaṃyeva mama purato",
  "anya-e0702n0:678_7": "gacchāhīti. Atha jambudhajattheropi tiriyapabbatavihāravāsittheraṃ āha,-tvaṃ bhante",
  "anya-e0702n0:678_8": "rājavallabho bhavasirājaguru, loke rājaguru nāma padhānabhāve ṭhito, tasmā tvaṃyeva",
  "anya-e0702n0:678_9": "mama purato gacchāhīti. Ettha ca dvepi mahātherā aññamaññaṃ gāravavasena lokavattaṃ",
  "anya-e0702n0:678_10": "apekkhitvā evamāhaṃsūti daṭṭhabbaṃ. Tiriyapabbatavihāravāsīmahātheropi ratanapūranagaraṃ",
  "anya-e0702n0:678_11": "patvā rājavaṃsapabbataṃ gantvā araññavāsaṃ vasi.",
  "anya-e0702n0:679_0": "Atha ukkaṃsikarājā kaniṭṭhena sūrakittināmena saddhiṃ mantesi,-sace tvaṃ vane theraṃ",
  "anya-e0702n0:679_1": "paṭhamaṃ passasi, tvaṃyeva vihāraṃ kārāpetvā therassa dadāhi, sace panāhaṃ paṭhamaṃ",
  "anya-e0702n0:679_2": "passeyya, ahaṃ vihāraṃ kārāpetvā dadāmīti.",
  "anya-e0702n0:680_0": "Atha kaniṭṭhā paṭhamaṃ passitvā tiriyapabbatakandare jetavanaṃ nāma vihāraṃ kārāpetvā",
  "anya-e0702n0:680_1": "adāsi. Idañca vacanaṃ sādhujjanānaṃ guṇaṃ evakāraṃ pītisomanassaṃ uppajji, tena puññakammena",
  "anya-e0702n0:680_2": "tena pītisomanassena sattakkhattuṃ devarajjasampattiṃ sattakkhattuṃ manussarajjasampattiṃ",
  "anya-e0702n0:680_3": "paṭilabhīti vuttattā sādhujjanānaṃ guṇaṃ anussaritvā puññavisesalābhatthāya vuttaṃ.",
  "anya-e0702n0:681_0": "Tiriyapabbatavihāravāsīmahāthero ca jambudhajattherassa guṇaṃ ukkaṃsikarañño ārocesi.",
  "anya-e0702n0:681_1": "Rājā ca ativiya pasīditvā jambudhajoti mūlanāme dīpasaddena yojetvā jambudīpadhajoti nāmalañchaṃ adāsi.",
  "anya-e0702n0:682": "Jambudhajatthero ca nāma dhammanandattherassa saddhivihārikā. Dhammanandatthero ca jotipuññattherassa saddhivihāriko. Te ca therā arahantagaṇavaṃsikā.",
  "anya-e0702n0:683_0": "Jambudhajatthero pana vinayapāḷiyā aṭṭhakathāya ca attha yojanaṃ marammabhāsāya akāsi.",
  "anya-e0702n0:683_1": "Maṇiratano nāma pana thero aṭṭhasālinīsammohavinodanīkaṅkhāvitaraṇīaṭṭhakathānaṃ",
  "anya-e0702n0:683_2": "abhidhammatthavibhāvanīsaṅkhapavaṇṇanāḷīkānañca atthaṃ maramma bhāsāya yojesi.",
  "anya-e0702n0:684_0": "Mūlāvāsagāme ca pubbārāmavihāravāsitthero gūḷattha dīpaniṃ nāma ganthaṃ visuddhimaggagaṇṭhipadatthañca",
  "anya-e0702n0:684_1": "mūlabhāsāya akāsi, nettipāḷiyā ca atthaṃ marammabhāsāya yojesi. So pana thero pubbe",
  "anya-e0702n0:684_2": "gāmavāsī hutvā sīsaveṭhanatālapattāni gahetvā ācariyappaveṇīvasena vinayavilomācāraṃ",
  "anya-e0702n0:684_3": "cari. Pacchā pana taṃ ācāraṃ vissajjitvā araññavāsaṃ vasi. Sopi thero gambhīrañāṇiko",
  "anya-e0702n0:684_4": "saddatthanayesu ativiya cheko.",
  "anya-e0702n0:685_0": "Kaliyuge pana pañcatiṃsādhike vassasahasse sampatte kaniṭṭho siripavaramahādhammarājā",
  "anya-e0702n0:685_1": "nāma bhūpālo rajjaṃ kāresi. Dabbimukhajātassare pana gehaṃ kārāpetvā nisīdanato dabbimukhajātassaroti",
  "anya-e0702n0:685_2": "nāmaṃ pākaṭaṃ ahosi. Tasmiṃ pana jātassare jeyyabhūmikittiṃ nāma vihāraṃ kārāpetvā",
  "anya-e0702n0:685_3": "sirisaddhammapālattherassa adāsi. Bahūnampi gāmavāsī araññavāsī bhikkhūnaṃ anuggahaṃ",
  "anya-e0702n0:685_4": "akāsi. Ratanapūranagarasmiñhi dasasu ‘ñyौṃ yāṃ’ rājāṃsesu ppacchimā pañca rājāno",
  "anya-e0702n0:685_5": "avicinitvāyeva alajjīlajjīmissakavasena sāsanaṃ paggaṇhiṃsu. Tadā jinasāsanaṃ abbhantare",
  "anya-e0702n0:685_6": "candoviya atiparisuddhaṃ na ahosi. Evampi lajjino attano attano vaṃsānurakkhaṇavasena",
  "anya-e0702n0:685_7": "dhammaṃ pūretuṃ anivāritattā lajjīgaṇavaṃso na chijjati. Tathā alajjinopi attano",
  "anya-e0702n0:685_8": "attano ācariyappaveṇīvasena vicariṃsu, tena alajjīgaṇavaṃsopi na chijjatīti daṭṭhabbaṃ.",
  "anya-e0702n0:685_9": "Tassa rañño kāle devacakkobhāso nāma eko thero atthi, vedasatthaññū piṭakesu pana mandoti.",
  "anya-e0702n0:686_0": "Kaliyuge pana aṭṭhatiṃsādhike vassasahasse sampatte vesākhamāsassa kāḷapakkhaaṭṭhamito",
  "anya-e0702n0:686_1": "paṭṭhāya lokasaṅketavasena uppajjamānaṃ bhayaṃ nivāretuṃ navaguhāyaṃ tena devacakkobhāsattherena",
  "anya-e0702n0:686_2": "kathitaniyāmena paṭhamaṃ marammikabhikkhū paṭṭhānappakaraṇaṃ vācāpesi. Tato pacchā",
  "anya-e0702n0:686_3": "jeṭṭhamāsassa juṇhapakkhapāṭipadadivasato rāmaññaraṭṭhavāsike bhikkhū paṭṭhānappakaraṇaṃ",
  "anya-e0702n0:686_4": "vācāpesi. Mahāchaṇañca kārāpesi. Raṭṭhavāsinopi bahupūjāsakkāraṃ kārāpesi. Tassa",
  "anya-e0702n0:686_5": "kira rañño kāle potthakaṃ aṭṭhibhallikarukkhaniyyāsehi parimaṭṭhaṃ katvā manosilāya",
  "anya-e0702n0:686_6": "likhitvā suvaṇṇena limpetvā piṭakaṃ patiṭṭhāpesi. Tato paṭṭhāya yāvajjatanā idaṃ",
  "anya-e0702n0:686_7": "potthakakammaṃ marammaraṭṭhe akaṃsūti.",
  "anya-e0702n0:687_0": "Kaliyuge saṭṭhādhike vassasahasse sampatte (assayujamāsassa kāḷapakkhachaṭṭhamiyaṃ",
  "anya-e0702n0:687_1": "aṅgāravāre) tassa putto rajjaṃ kāresi. Sirihāsīhasūrasudhammarājāti nāmalañchampi",
  "anya-e0702n0:687_2": "paṭiggaṇhi. Pitu rañño gehaṭṭhāne cetiyaṃ kārāpesi. Tassa pana mārajeyyaratananti",
  "anya-e0702n0:687_3": "samaññā ahosi. Tassa pana rañño kāle sallāvatiyā nāma nadiyā pacchimabhāge tunnanāmake",
  "anya-e0702n0:687_4": "gāme guṇābhilaṅkāro nāma thero sāmaṇerānaṃ gāmaggavesanakāle ekaṃsaṃ uttarāsaṅgaṃ",
  "anya-e0702n0:687_5": "kārāpetvā sīsaveṭhanatālapattāni pana na gaṇhāpetvā tālavaṇṭameva gaṇhāpesi. Eko",
  "anya-e0702n0:687_6": "gaṇo hutvā saparivārena saddhiṃ tunnagāme nisīdi. Tunnagaṇoti tassa samaññā ahosi.",
  "anya-e0702n0:687_7": "So pana thero pāḷiaṭṭhakathāṭīkāganthantaresu adhippāyaṃ yathābhūtaṃ na jānāti, abhidhammapiṭakaṃyeva",
  "anya-e0702n0:687_8": "sissānaṃ vācetvā nisīdi.",
  "anya-e0702n0:688_0": "Tasmiñca kāle ketumatīnagare nisinnā baddhannā buddhaṅkuratthera cittattherā, dīpayaṅganagare",
  "anya-e0702n0:688_1": "uḷugāme nisinno sunandatthero, taluppanagare jeyyabahuandhagāme kalyāṇattheroti ime",
  "anya-e0702n0:688_2": "cattāro therā sāmaṇerānaṃ gāmappavesanakāle ekaṃsaṃ uttarāsaṅgaṃ akārāpetvā sīsaveṭhanatālapattāni",
  "anya-e0702n0:688_3": "aggaṇhāpetvā cīvaraṃ pārupāpetvā tālavaṇṭaṃ gaṇhāpetvā sakalakagaṇaṃ ovādaṃ katvā",
  "anya-e0702n0:688_4": "nisīdiṃsu. Te pana therā pāḷiaṭṭhakathāṭīkāganthantaresu adhippāyaṃ yathābhūbhaṃ",
  "anya-e0702n0:688_5": "jāniṃsu, tīsupi piṭakesu kovidā ahesuṃ. Iccevaṃ sirimahāsīhasūrasudhammarañño kāle",
  "anya-e0702n0:688_6": "pārupanabhikkhūhi nānā hutvā virūpaṃ āpajjitvā ekaṃsikagaṇo nāma visuṃ bhijji, yathā",
  "anya-e0702n0:688_7": "pana ayamalaṃ ayato uṭṭhahitvā visadisaṃ hutvā viruddhaṃ hotīti. Evaṃ bhijjamānāpi",
  "anya-e0702n0:688_8": "gaṇā rājā pamādo anussukko hutvā attano attano rucivaseneva caritvā nisīdiṃsu.",
  "anya-e0702n0:689_0": "Tesu ca dvīsu gaṇesu pārupanagaṇe therā pāḷiaṭṭhakathāṭīkāganthantaresu nītatthavasena",
  "anya-e0702n0:689_1": "vuttaṃ vacanaṃ nissāya nikkaṅkhā niddosāva hutvā nisīdiṃsu. Ekaṃsikagaṇe pana therā",
  "anya-e0702n0:689_2": "attano attano vādo na pāḷiyaṃ na ca aṭṭhakathāsu neva ṭīkāsu nāpi ganthanteresu dissati,",
  "anya-e0702n0:689_3": "imamatthaṃ ajānantā idameva saccaṃ moghamaññanti vatvā keci pana sakasakasissānaṃ",
  "anya-e0702n0:689_4": "ovādaṃ adaṃsu. Evarūpāpi sissā ovādaṃ paṭiggaṇhiṃsu.",
  "anya-e0702n0:690_0": "Keci pana pāḷiyādīsu sakavādassa anāgatabhāvaṃ ñatvāyeva aparisuddhacittā hutvā sammāsambuddhassa",
  "anya-e0702n0:690_1": "bhagavato mukhaṃ anoloketvā sammāsambuddhasseva bhagavato guṇaṃ anussaritvā sakavāde",
  "anya-e0702n0:690_2": "ākāse pasārita hatthoviya appatiṭṭhānoti jānitvāyeva amhākaṃ vādo sampattalaṅkassa",
  "anya-e0702n0:690_3": "saddhammacārittherassa vaṃsappabhavoti anissāyabhūbhampi nissayaṃ akaṃsu. Abhūtena",
  "anya-e0702n0:690_4": "mahātheraṃ sīlavantaṃ abbhācikkhiṃsu. Phyasīnāmake gāme diṭṭhadhammikasamparāyi katthaṃ",
  "anya-e0702n0:690_5": "anapekkhantassa hīnāyāvattakassa dussīlassa upāsakassa lañjaṃ datvā amhākaṃ vādānurūpaṃ",
  "anya-e0702n0:690_6": "ekaṃ ganthaṃ karohīti uyyojetvā anāgate anubhaviyamānadukkhato abhāyitvā nissayaṃ gavesiṃsūti.",
  "anya-e0702n0:691_0": "Tasmiṃñca kāle nigrodhapāḷisuvaṇṇavihāravāsitthero gāmavāsībhikkhu gaṇaṃ samitiṃ",
  "anya-e0702n0:691_1": "katvā tassa nāyako hutvā sīsaveṭhanaṃ adhārentā amaṅgalabhikkhū sāsane mātiṭṭhantūti",
  "anya-e0702n0:691_2": "araññavāsīnaṃ bhikkhūnaṃ ganthaṃ vikopetvā tato tato pabbajesuṃ. Atha hatthisālagāmassa",
  "anya-e0702n0:691_3": "puratthimāya anudisāya seṭṭhitaḷākassa dakkhiṇāya anudisāya vihāre nisinne atirekapaṇṇāsabhikkhūpi",
  "anya-e0702n0:691_4": "pabbājessāmāsi cintetvā gāmavāsībhikkhū sannahitvā agamāsi. Atha rājā tamatthaṃ sutvā",
  "anya-e0702n0:691_5": "gāmavāsīgaṇopi eko, araññavāsīgaṇopi eko, gāmavāsībhikkhū araññavāsībhikkhū viheṭhesuṃ",
  "anya-e0702n0:691_6": "na sakkā, sakasakavādavasena sakasakaṭṭhāne nisīdi tabbanti rājalekhanaṃ pesesi.",
  "anya-e0702n0:691_7": "Atha araññavāsībhikkhū sukhaṃ vasituṃ okāsaṃ labhiṃsu.",
  "anya-e0702n0:692": "Kaliyuge chasattatādhike vassasahasse sampatte tassa rañño putto mahāsīhasūradhammarājādhirājā nāma rajjaṃ kāresi. Soyeva sūrajjarājāti ca setibhindoti ca vohāriyati.",
  "anya-e0702n0:693": "Tassa rañño kāle suvaṇṇayānolokanagāmavāsīukkaṃsamālaṃ nāma theraṃ antoyudhanāyako eko amacco ānetvā ratanapūranagaraṃ patvā suvaṇṇakukkuṭācale vihāraṃ kārāpetvā ṭhapesi.",
  "anya-e0702n0:694_0": "So pāḷiaṭṭhakathāṭīkāganthantaresu ativiya cheko. Vaṇṇabodhanaṃ nāma likhananayañca",
  "anya-e0702n0:694_1": "akāsi. Tassa gāmassa rājūhi dinnavasena cetiyajagganakamme yuttakulattā pana rañño",
  "anya-e0702n0:694_2": "ācariyaṭṭhāne aṭṭhapetvā antoyudhanāya kasseva pūjanatthāya niyyādesi. Tassāpi rañño",
  "anya-e0702n0:694_3": "kāle sāmaṇerehi gāmappavasanakāle pārupetvā pavisitabbanti ekacce vadiṃsu. Ekacce",
  "anya-e0702n0:694_4": "pana ekaṃsaṃ uttarāsaṅgaṃ katvā pavisitabbanti vadiṃsu. Evaṃ aññamaññaṃ kalahaṃ akaṃsu.",
  "anya-e0702n0:695_0": "Tattha ukkaṃsamālānāmako thero pārupanagaṇe padhāno hutvā nānāganthesu pārupanavattameva",
  "anya-e0702n0:695_1": "āgatanti pakāsiṃsu. Ekaṃsikagaṇe pana tiriyapabbatavihāravāsīmahātherā ācariyappaveṇīdassanavasena",
  "anya-e0702n0:695_2": "pārupanavādaṃ paṭikkhipiṃsu.",
  "anya-e0702n0:696_0": "Atha rājā ca phalikakhacitavihāravāsittheraṃ meghuccanavihāravāsittheraṃ suhatthattheraṃ",
  "anya-e0702n0:696_1": "buddhaṅkurattherañcāti ime cattāro there vinayavinicchakaṭṭhāne ṭhapetvā dve pakkhā",
  "anya-e0702n0:696_2": "attano attano vādaṃ dassentūti āha.",
  "anya-e0702n0:697_0": "Te ca cattāro therā pāḷiaṭṭhakathāṭīkāganthantaresu akovidā. Tesañhi ṭhapetvā rājavallabhamattaṃ",
  "anya-e0702n0:697_1": "añño koci guṇaviseso natthi rājagurubhāvatthāya, yathā byagghā rukkhagacchalatādippaṭicchanne",
  "anya-e0702n0:697_2": "duggaṭṭhāne nisinne mige khuddakattā dubbalepi gaṇhetuṃ na sakkonti, evameva te ekaṃsikatthere",
  "anya-e0702n0:697_3": "rājānaṃ nissāya ṭhite ganthesu anāgatattā dubbalepi vādavasena abhibhavituṃ na sakkhiṃsu.",
  "anya-e0702n0:697_4": "Teneva parasenāya balavataṃ jānitvā nipaccakāraṃ dassetvā veraṃ sametvā nisinno paṇḍitayodhoviya",
  "anya-e0702n0:697_5": "vādaṃ niṭṭhaṃ appāpetvāyeva pārupanagaṇā nisīdiṃsūti.",
  "anya-e0702n0:698_0": "Kaliyuge pana pañcanavutādhike vassasahasse sampatte tassa putto mahārājādhipati",
  "anya-e0702n0:698_1": "nāma rajjaṃ kāresi. Pacchā pana kāle terasādhike sate vassasahasse ca sampatte rāmaññaraṭṭhino",
  "anya-e0702n0:698_2": "rājā taṃ abhibhavitvāva anītattā pattahaṃsāvatīti pākaṭaṃ ahosi.",
  "anya-e0702n0:699_0": "Tassa rañño kāle kukhananagare jālayutta gāmato ñāṇavaraṃ nāma theraṃ ānetvā ācariyaṭṭhāne",
  "anya-e0702n0:699_1": "ṭhapesi. So pana thero pāḷiaṭṭhakathāṭīkāganthantaresu ativiya cheko. Sudhammasabhāyaṃ",
  "anya-e0702n0:699_2": "pariyattivācakānaṃ sotārānaṃ atthāya abhidhammatthasaṅgahappakaraṇassa gaṇṭhipadatthaṃ",
  "anya-e0702n0:699_3": "paṭhamaṃ akāsi. Tato pacchā aṭṭhasāliniyaṃ gaṇṭhipadatthaṃ surāvinicchayañca akāsi.",
  "anya-e0702n0:699_4": "Tato pacchā tena raññā yācito abhidhānappaṭīpikāya atthaṃ marammabhāsāya yojesi.",
  "anya-e0702n0:699_5": "Rañño nāmalañchaṃ chandolaṅkārasaddanettividaggadaṇḍībyañjīnanayehi alaṅkaritvā rājādhirājanāmatthappakāsiniṃ",
  "anya-e0702n0:699_6": "nāma ganthampi akāsi.",
  "anya-e0702n0:700_0": "Rājā hatthisālanāmake dese kārāpitagehaṃ bhinditvā satappamāṇe vihāre kārāpetvā sabbesampi",
  "anya-e0702n0:700_1": "vihārānaṃ kittijeyyavāsaṭṭhāpananti nāmāni paññāpetvā tasseva therassa adāsi. Vihāranāmeneva",
  "anya-e0702n0:700_2": "ca therassāpi taṃsamaññā ahosi.",
  "anya-e0702n0:701_0": "Tasmiñca kāle akyakarañño piturañño ca kāle tesaṃ dvinnaṃ gaṇānaṃ vivādavasena avippakatavacanaṃ",
  "anya-e0702n0:701_1": "puna vivādassa vūpasamanatthāya attano attano vādaṃ kathāpesi. Pārupanagaṇe so thero",
  "anya-e0702n0:701_2": "padhāno hutvā ekaṃsikagaṇe pana pāsaṃsatthero padhāno hutvā yathāyuddhaṃ akāsi. Atha",
  "anya-e0702n0:701_3": "rājā ativiya rājavallabhaṃ jeyyabhūmisuvaṇṇavihāravāsittheraṃ tesaṃ vādassa vinicchindanatthāya",
  "anya-e0702n0:701_4": "vinayacareṭṭhāne ṭhapesi.",
  "anya-e0702n0:702_0": "Kiñcāpi so pana thero pāḷiaṭṭhakathāṭīkāganthantaresu thokaṃyeva jānakattā pariyattikovidesu",
  "anya-e0702n0:702_1": "abbohārikoyeva ahosi, rājavallabhattā pana rājā yathābhūtaṃ ajānitvā vinayadharaṭṭhāne",
  "anya-e0702n0:702_2": "ṭhapesi. Yathā pana ayaṃ puratthimadisā, ayaṃ pana pacchimadisābhi evamādinā disāvavatthānamattaṃyeva",
  "anya-e0702n0:702_3": "kātuṃ samatthaṃ naṅgalakoṭiyā saṃvaḍḍhantaṃ parisuṃ rājāgāre dhammavinicchakāmapaccaṭṭhāne",
  "anya-e0702n0:702_4": "ṭhapeti, evameva rājā ayaṃ īdiso ayaṃ īdisoti ajānitvā vinayadharaṭṭhāne ṭhapitattā",
  "anya-e0702n0:702_5": "so jeyyabhūmisuvaṇṇavihāravāsitthero tesaṃ dvinnaṃ pakkhānaṃ dvīsu vādesu ayaṃ bhūto",
  "anya-e0702n0:702_6": "ayaṃ abhūtoti vattuṃ na sakkā, advāraghare paviṭṭhakāleviya tadā ahosi. Seyyathāpi",
  "anya-e0702n0:702_7": "nāma mahiso attano samīpe ṭhatvā devagītaṃ gāyitvā devavīṇaṃ vādentassa devagandhabbassa",
  "anya-e0702n0:702_8": "veḷusalākaṃ paharantassa ca gāmadārakassa saddesu kiñci visesaṃ na jānāti, evamidaṃ",
  "anya-e0702n0:702_9": "sampadaṃ daṭṭhabbaṃ. Atha rājā mama vijite yeyebhikkhū yaṃyaṃicchanti, tetebhikkhū",
  "anya-e0702n0:702_10": "taṃtaṃcaritvā yathākammaṃ nisīdantūti rājalekhanaṃ ṭhapesi. Tesaṃ vivādo tadā na vūpasami.",
  "anya-e0702n0:703": "Aparabhāge terasādhike sate sahasse ca sampatte ratanapūranagaraṃ vinassi.",
  "anya-e0702n0:704_0": "Tato pacchā dutiye saṃvacchare ratanasikhanagaramāpako rājā rāmaññaraṭṭhindassa rañño",
  "anya-e0702n0:704_1": "senaṃ yavakhettato cātakasakuṇaṃviya attano puññanubhāvena marammaraṭṭhato nīharitvā",
  "anya-e0702n0:704_2": "sakalampi rāmaññaraṭṭhaṃ attano hatthagataṃ katvā rajjaṃ kāresi.",
  "anya-e0702n0:705_0": "Tasmiñca kāle sakalamarammaraṭṭhavāsīnaṃ cittaṃ pasādesi, yathā nāma sūriyātapena",
  "anya-e0702n0:705_1": "milāyantānaṃ kumudānaṃ anotattodakena siñcitvā haritattaṃ pāpeti, evameva rāmaññaraṭṭhindassa",
  "anya-e0702n0:705_2": "senābalātapehi dukkhappattānaṃ marammaraṭṭhavāsīnaṃ gahaṭṭhānañceva bhikkhūnañca",
  "anya-e0702n0:705_3": "attano puññānotattodakena chiñcitvā kāyikacetasikavasena duvidhampi sukhaṃ uppādesi.",
  "anya-e0702n0:706_0": "Sakalamarammaraṭṭhavāsino ca ayaṃ amhākaṃ rājā bodhisattoti vohāriṃsu. Atha ekasmiṃ",
  "anya-e0702n0:706_1": "māse catūsu uposathadivasesu bhikkhusaṅghaṃ nimantetvā antepure pavesetvā piṇḍapātena",
  "anya-e0702n0:706_2": "bhojesi. Rājorodhāmaccehi saddhiṃ uposathaṃ upavasi. Sabbesampi rājorodhāmaccānaṃ",
  "anya-e0702n0:706_3": "guṇattayapāṭhaṃ saha atthayojanānayena vācaggataṃ kārāpesi.",
  "anya-e0702n0:707_0": "Atha beluvagāmavāsīyasattheraṃ anetvā attano ācariyaṭṭhāne ṭhapesi. Mahāatulayasadhammarājagurūti",
  "anya-e0702n0:707_1": "nāmalañchampi adāsi. Tato paṭṭhāya pana atulattheroti nāmena pākaṭo ahosi. Tasmiñca",
  "anya-e0702n0:707_2": "kāle pārupanagaṇapakkhāpaliṇagāmavāsīsujātattherādayo sāmaṇerānaṃ gāmappavesanakāle",
  "anya-e0702n0:707_3": "cīvaraṃ pārupitvā pavisitabbanti akkharaṃ likhitvā rañño santikaṃ sandesapaṇṇaṃ paveseti.",
  "anya-e0702n0:708": "Atha ekaṃsikagaṇapakkhāpi atulattherādayo pubbesaṃ rājūnaṃ kāle adhikaraṇaṃ vūpasami, idāni vūpasamitakammaṃ puna na uppādetabbanti lekhanaṃ likhitvā rañño santikaṃ pesesi.",
  "anya-e0702n0:709_0": "Atha rājā dvinnaṃ pakkhānaṃ sakasakavādaṃ kathetukāmopi idāni rājappaṭisaṃyuttaṃ",
  "anya-e0702n0:709_1": "kammaṃ bahu atthi, tiṭṭhasu tāva sāsanappaṭisaṃyuttaṃ kammaṃ, rājappaṭisaṃyuttameva",
  "anya-e0702n0:709_2": "kammaṃ paṭhamaṃ ārabhissāmi, pacchā sāsanappaṭisaṃyuttaṃ kammaṃ karissāmīti rājalekhanaṃ",
  "anya-e0702n0:709_3": "ṭhapesi. Aparabhāge pana rājā evaṃ āṇaṃ ṭhapesi,-idāni mama vijite sabbepi bhikkhū",
  "anya-e0702n0:709_4": "mama ācariyassa matiṃ anuvattitvā carantūti.",
  "anya-e0702n0:710_0": "Atha pārupanagaṇabhikkhūpi ekaṃsikagaṇaṃ anuvattesuṃ rañño āṇāvasena. Sahassorodhagāme",
  "anya-e0702n0:710_1": "pana dve mahātherā attano parisaṃ pārupanavaseneva gāmappavesanavattaṃ paripūritabbanti ovaditvā nisīdiṃsu.",
  "anya-e0702n0:711_0": "Tadā rañño ācariyo yasatthero tamatthaṃ sutvāte pakkosāpesi. Te ca āgantvā nagaraṃ",
  "anya-e0702n0:711_1": "sampattakāle eko upāsako pasanno hutvā tesaṃ therānaṃ piṇḍapātena upaṭṭhahi. Atha",
  "anya-e0702n0:711_2": "atulatthero te mahāthere dūraṭṭhānato vālukaṃ ānetvā tassa upāsakassa gehasamīpe",
  "anya-e0702n0:711_3": "okirāpesi. Idaṃ vinayadhammassa ananulomavasena carantānaṃ daṇḍakammanti kolāhalampi",
  "anya-e0702n0:711_4": "uppādesi. Atha tesaṃ vālukaṃ āharantānaṃyeva aññamaññaṃ sallapesuṃ,-idāni bhante",
  "anya-e0702n0:711_5": "vinayadhammānulomavasena ācarantānaṃ amhākaṃ īdisaṃ kammaṃ asāruppaṃ, aho acchariyadhammo",
  "anya-e0702n0:711_6": "lokoti eko thero āha. Atha pana eko thero evamāha,-idāni āvuso lokapālā devā īdisaṃ",
  "anya-e0702n0:711_7": "adhammakammaṃ disvāyeva ajjhupekkhitvā appossukā nisīdituṃ na sakkā, idāni lokapālā",
  "anya-e0702n0:711_8": "devā pamajjitvā nisīdanti maññeti.",
  "anya-e0702n0:712": "Tasmiṃyeva khaṇe vegena megho uṭṭhahitvā atulattherassa vihāre rājagehe ca ekakkhaṇe asaniyo nipatiṃsu. Evaṃ samānopi so thero atimānathaddhatāya satiṃ na labhi.",
  "anya-e0702n0:713_0": "Puna rājā idāni mama vijite sabbepi bhikkhū mama ācariyassa matiṃ anuvattanti vā",
  "anya-e0702n0:713_1": "mā vāti amacce pucchi. Amaccāpi evaṃ rañño ārocesuṃ,-idāni mahārāja kukhananagare",
  "anya-e0702n0:713_2": "nīpagāme nisinno eko mahāthero munindaghoso nāma atthi, so pārupanavasena attano",
  "anya-e0702n0:713_3": "parisaṃ ovādetvā bahuguṇaṃ uppādetvā nisīdatīti.",
  "anya-e0702n0:714": "Atha rājā evamāha,-taṃ pakkosetvā sudhammasasāyaṃ mahāthere sannipābhāpetvā tassa therassa vinaya paṇṇattiṃ yathābhūtaṃ ajānantassa yathābhūtaṃ sabhāvaṃ dassetvā ovādentūti.",
  "anya-e0702n0:715_0": "Atha amaccā tathā akaṃsu. Mahātherā ca sudhammasassayaṃ sannipatitvā taṃ pakkosetvā",
  "anya-e0702n0:715_1": "ovadiṃsu. Tesu pana mahātheresu eko thero bhūpālassa saṅgharañño ca mukhaṃ oloketvā",
  "anya-e0702n0:715_2": "bhagavato pana sammāsambuddhassa mukhaṃ anoloketvā munindaghosattheraṃ evamāha,-",
  "anya-e0702n0:715_3": "idāni āvuso imasmiṃ marammaraṭṭhe sabbepi bhikkhū bhūpālassa saṅghassa rañño ca āṇaṃ",
  "anya-e0702n0:715_4": "anuvattitvā ekaṃsikāyeva ahesuṃ, tvaṃyeva eko saddhiṃ parisāya pārupanavatthaṃ caritvā",
  "anya-e0702n0:715_5": "nisīdasi, kasmā pana tvaṃ mānathaddho hutvā īdisaṃ anācāraṃ avijahitvā tiṭṭhasīti.",
  "anya-e0702n0:716_0": "Atha munindaghosatthero tassa therassa mukhaṃ ujukaṃ oloketvā evamāha,- tvaṃ lajjīpesalo",
  "anya-e0702n0:716_1": "sikkhākāmoti pubbe mayā sutapubbo, īdiso pana puggalo īdisaṃ vacanaṃ vattunaṃ yutto,īdisassa",
  "anya-e0702n0:716_2": "hi puggalassa īdisaṃ vacanaṃ assāruppaṃ, sace tvaṃ ayaṃ appapuñño nittejo anāthoti",
  "anya-e0702n0:716_3": "maṃ maññitvā agāravavasena vattuṃ iccheyyāsi, evaṃ santepi mamācariyassa mukhaṃ oloketvā",
  "anya-e0702n0:716_4": "mamācariyassa guṇaṃ jānitvā tassa sissoyanti anussaritvā īdisaṃ vacanaṃ adhammikaṃ vattuṃ na sakkāti.",
  "anya-e0702n0:717_0": "Atha so thero taṃ pucchi,-ko pana tavācariyoti. Atha sukhammasabhāyaṃ ṭhapitaṃ buddharūpaṃ",
  "anya-e0702n0:717_1": "vadditvā ayaṃ mamācariyoti āha. Mamāsariyoti vatvā pana bhikkhusaṅghamajjhe uṭṭhahitvā",
  "anya-e0702n0:717_2": "ekaṃsaṃ uttarāsaṅgaṃ katvā ukkuṭikaṃ nisīditvā añjaliṃ paggahetvā ahaṃ bhante yāva",
  "anya-e0702n0:717_3": "jīvitapariyosānā mama jīvitaṃyeva pariccajissāmi, bhagavato panati lokaggassa sikkhāpadaṃ",
  "anya-e0702n0:717_4": "na vijahissāmīti ārocesi.",
  "anya-e0702n0:718": "Atha rājā tamatthaṃ sutvā mānathaddho eso mama vijite nisīdāpetuṃ vaṭṭati, raṭṭhantaraṃ pabbājetabboti rājāṇāya raṭṭhantaraṃ pesesi.",
  "anya-e0702n0:719_0": "Rājapurisā ca taṃ pakkosetvā raṭṭhantaraṃ ānesi. Bahaṅgaṃ nāma desaṃ patvā bahaṅganāyako",
  "anya-e0702n0:719_1": "puriso rājapurisānaṃ lañjaṃ datvā evamāha,- ayaṃ pana bhonto marammaraṭṭhassa pariyantappadeso,",
  "anya-e0702n0:719_2": "idheva ṭhapetvā tumhe nivattathāti.",
  "anya-e0702n0:720_0": "Rāja purisāpi lañjaṃ gahetvā tattheva ṭhapetvā nivattiṃsu. Theropi catūhi disāhi",
  "anya-e0702n0:720_1": "āgatānaṃ bhikkhusāmaṇerānaṃ pārupanavasena ovādaṃ datvā pariyattiṃ vācetvā tattha",
  "anya-e0702n0:720_2": "nisīdi. Abhidhammatthasaṅgahaganthassa atthayojanampi marammabhāsāya akāsi.",
  "anya-e0702n0:721": "Aparabhāge rājā tamatthaṃ sutvā idāni so thero mama vijitapariyanteyeva nisīditvā amhehi anicchitaṃ nivāritaṃ kammaṃ katvā nisīdi, taṃ pakkosathāti āha.",
  "anya-e0702n0:722_0": "Rājadūtā ca tattha gantvā pakkosiṃsu. Thero ca idāni maṃ rājā māretukāmoti maññitvā",
  "anya-e0702n0:722_1": "sikkhaṃ paccakkhitvā gihivatthaṃ nivāsetvā tehi saddhiṃ āgacchi. Nagaraṃ pana āgantvā",
  "anya-e0702n0:722_2": "pattakāle rañño santikaṃ ānesi.",
  "anya-e0702n0:723_0": "Atha rājā evamāha,-tvaṃ bhikkhu hutvā gaṇaṃ vaḍḍhāpetvā nisīdasīti mayā sutaṃ, kasmā",
  "anya-e0702n0:723_1": "panidāni gihi bhavasīti. Sace tvaṃ mahārāja maṃ māretukāmo pakkoseyyāsi, evaṃ sati",
  "anya-e0702n0:723_2": "yadi sikkhaṃ appaccakkhāya ṭhitaṃ maṃ māreyyāsi, tava bhāriyaṃ kammaṃ bhavissatīti",
  "anya-e0702n0:723_3": "manasikaritvā tava kammassa abhāriyatthāya sikkhaṃ paccakkhitvā āgatomhi, sace maṃ",
  "anya-e0702n0:723_4": "māretukāmosi, mārehīhi. Rājā ca taṃ bandhanāgāre ṭhapetvā syāmaraṭṭhaṃ yujjhanatthāyagacchi.",
  "anya-e0702n0:723_5": "Yajjhanatthāya pana gantvā paccāgatakāle antarāmaggeva divaṅgato ahosīti.",
  "anya-e0702n0:724_0": "Kaliyuge pana dvāvīsādhike vassasate sahasse ca sampatte tassa jeṭṭhaputto siripavaramahādhammarājā",
  "anya-e0702n0:724_1": "nāma rajjaṃ kāresi. Ratanasikhanagarato saṅkametvā jeyyapuraṃ dutiyaṃ māpitattā jeyyapuramāpeko",
  "anya-e0702n0:724_2": "rājātipi tassa samaññā ahosi. Tasmiñca kāle mahāpabbatabbhantaranagaravāsiṃ ñāṇattheraṃ",
  "anya-e0702n0:724_3": "ānetvā ācariyaṭṭhāne ṭhapesi. Sokira thero gambhīrapañño ekasmiṃ divase nava vā dasa",
  "anya-e0702n0:724_4": "vā bhāṇavāre vācuggataṃ kātuṃ samattho ahosi. Abhinavopasampannakāleyeva padavibhāgaganthaṃ",
  "anya-e0702n0:724_5": "nyāsasaṃ vaṇṇanaṃ yamakasaṃvaṇṇanaṃ mahāpaṭṭhānasaṃvaṇṇanañca marammabhāsāya akāsi.",
  "anya-e0702n0:724_6": "Rājā mahābhūmirammaṇiyavihāraṃ nāma kārāpetvā tasseva adāsi. Ñāṇālaṅkāramahādhammarājagurū",
  "anya-e0702n0:724_7": "tipi nāmalañchaṃ adāsi.",
  "anya-e0702n0:725_0": "Tasmiñca kāle pārupanagaṇe therā evaṃ cintesuṃ,- idāni pana amhākaṃ pakkhiko thero",
  "anya-e0702n0:725_1": "rañño ācariyo ahosi, idāni mayaṃ patiṭṭhānaṃ labhāmāti. Evaṃ pana cintetvā sāmaṇerānaṃ",
  "anya-e0702n0:725_2": "gāmappavesanakāle cīvaraṃ pārupetvā pavisitabbanti sandesapaṇṇaṃ rañño santikaṃ pavesesi.",
  "anya-e0702n0:725_3": "Atha atulatthero pubbe vuttanayena vūpasamitaṃ kammamidanti sandesapaṇṇaṃ rañño santikaṃ",
  "anya-e0702n0:725_4": "pavesesi. Teneva aññamaññaṃ paṭivacanavasena dassetuṃ okāsaṃ na labhiṃsūti.",
  "anya-e0702n0:726_0": "Tato pacchā kaliyuge pañcavīsavassādhike sate sahasse ca sampatte tassa rañño siripavarasudhammamahārājindādhipati",
  "anya-e0702n0:726_1": "nāma rajjaṃ kāresi. Ratanapūraṃ pana tatiyaṃ māpakattā ratanapūramāpakoti ekassa",
  "anya-e0702n0:726_2": "pana chaddantanāgarājassa sāmibhūtattā setibhindoti ca samaññā ahosi. Caracca gāmavāsīcandāvaraṃ",
  "anya-e0702n0:726_3": "nāma theraṃ ānetvā attano ācariyaṭṭhāne ṭhapesi. Sūmikittiatulaṃ nāma vihāraṃ kārāpetvā",
  "anya-e0702n0:726_4": "tassa adāsi. Jambudīpaanantadhajamahādhammarājagurūtipi nāmalañchaṃ adāsi. Tassa",
  "anya-e0702n0:726_5": "rañño kāle ekacce manussā diṭṭhivipallāsā ahesuṃ, tepi pakkosāpetvā sammādiṭṭhiṃ",
  "anya-e0702n0:726_6": "gaṇhāpesi. Tassa pana rañño kāle ekaṃsikagaṇaṃ abhibhavituṃ okāsaṃ na labhiṃsūti.",
  "anya-e0702n0:727_0": "Tato pacchā kaliyuge aṭṭhatiṃsādhike vassasate sahasse ca sampatte tassa rañño putto",
  "anya-e0702n0:727_1": "mahādhamme rājādhirājā nāma rajjaṃ kāresi. Nagarassa dakkhiṇadisābhāge pañcabhūmikavihāraṃ",
  "anya-e0702n0:727_2": "kārāpetvā jeyyabhūmivāsātulanāmena paññāpetvā mārāvaṭṭanassa nāma therassa adāsi.",
  "anya-e0702n0:727_3": "Guṇamunindābhisāsanadhajamahādhammarājādhirājagurūtipi nāmalañchaṃ adāsi.",
  "anya-e0702n0:728_0": "Tasmiñca kāle nandamālo nāma thero calaṅganagarassa puratthimadisābhāge vihāre nisīditvā",
  "anya-e0702n0:728_1": "bahūnaṃ bhikkhusāmaṇerānaṃ ganthaṃ vācesi. Sāmaṇerānaṃ gāmappavesanakāle pārupanavattameva",
  "anya-e0702n0:728_2": "paripūretvā pavisitabbaṃ, ekaṃsikavattaṃ pana neva pāḷiyaṃ na aṭṭhakathāyaṃ na ca",
  "anya-e0702n0:728_3": "ṭīkāsu nāpi ganthantaresu dissati, na dhammānulomanti ovādaṃ abhiṇhaṃ adāsi. Pāḷiaṭṭhakathādīsu",
  "anya-e0702n0:728_4": "āgatavinicchayaṃ dassetvā ekampiganthaṃ akāsi.",
  "anya-e0702n0:729_0": "Atha ekaṃsikagaṇikā bhikkhū taṃ ganthaṃ rañño santikaṃ pavesiṃsu dosāvikaraṇatthāya.",
  "anya-e0702n0:729_1": "Tasmiñca kāle rājā evarūpaṃ supinaṃ passi, -sakko hi devarājā setavatthaṃ nivāsetvā",
  "anya-e0702n0:729_2": "setālaṅkārehi alaṅkaritvā setakusumāni pilanditvā rañño santikaṃ āgantvā evamāha,-",
  "anya-e0702n0:729_3": "aparantaraṭṭhehi mahārāja nampadānadītīre pādacetiye bahūni tiṇāni uṭṭhahitvā aññamaññaṃ",
  "anya-e0702n0:729_4": "mūlena mūlaṃ khandhena khandhaṃ pattena pattaṃ sampandhitvā paṭicchādetvā ṭhitāni,",
  "anya-e0702n0:729_5": "tāni pana pubbarājūhi yathābhūtaṃ ajānantehi avisodhitāni, idāni pana tayā yathābhūtaṃ",
  "anya-e0702n0:729_6": "jānantena parisuddhaṃ kattukāmena visodhitabbāni, tatthaca eko bhikkhu āgantvā upadesanayaṃ dassatīti.",
  "anya-e0702n0:730": "Evaṃ pana supinaṃ passitvā nandamālaṃ nāma theraṃ pakkosāpetvā ratanapūranagarassa esannaṭṭhāne udakakīḷanatthāya kārāpite rājagehe vasāpesi.",
  "anya-e0702n0:731_0": "Atha thero sāmaṇerānaṃ gāmappavesanakāle pārupanavasena pavisitabbanti pāḷiaṭṭhakathāṭīkāganthantarehi",
  "anya-e0702n0:731_1": "rājānaṃ jānāpesi, yathā mahāmoggaliputtatissatthero siridhammāsokarājānaṃ sammāvādanti.",
  "anya-e0702n0:731_2": "Atha rājā paricita pāramīpuññasambhāro mahāñāṇo jānāsi,-pārupanavādoyeva pāḷiaṭṭhakathāṭīkāganthantaresu",
  "anya-e0702n0:731_3": "āgato, ekaṃsikavādo pana tesu katthacipi na āgatoti. Evaṃ pana jānitvā rañño gehe",
  "anya-e0702n0:731_4": "dve pakkhe there sannipātāpetvā attano attano vādaṃ kathāpesi.",
  "anya-e0702n0:732_0": "Atha ekaṃsikatthero evamāhaṃsu,-tumhākaṃ pārupanavādo kattha āgatoti. Tadā pārupanattherā",
  "anya-e0702n0:732_1": "parimaṇḍalaṃ pārupissāmītiādinā nayena pāḷiaṭṭhakathāṭīkāganthantaresu pārupanavādo",
  "anya-e0702n0:732_2": "āgatoti āhaṃsu. Tato pacchā pārupanattherā evamāhaṃsu,-tumhākaṃ pana ekaṃsikavādo",
  "anya-e0702n0:732_3": "kattha āgatoti. Tadā te ekaṃsikattherā advāragharaṃ paviṭṭhakāloviya rattibhāge mahāvanamagge",
  "anya-e0702n0:732_4": "gamanakāloviya ca hutvā kiñci vattuṃ na sakkā. Mukhaṃ nāma kathanatthāya bhuñjanatthāya",
  "anya-e0702n0:732_5": "hotīti vuttattā yaṃ vā taṃ vā vadantāpi rājānaṃ ārādhetuṃ na sakkhiṃsu.",
  "anya-e0702n0:733_0": "Rājā ca theraṃ nissāya vinaye kosallatāya pāḷiyaṃ īdisoyeva āgato, aṭṭhakathādīsu",
  "anya-e0702n0:733_1": "īdisoyevāti vatvā tumhākaṃ ekaṃsikavādo pāḷiaṭṭhakathāṭīkāganthantaresu na dissati,",
  "anya-e0702n0:733_2": "evampi samānā kasmā īdisaṃ vattaṃ akaṃsūti pucchi. Atha te ekaṃsikattherā catuhatthagabbhe",
  "anya-e0702n0:733_3": "sahoḍḍena gahitacorāviya manussehi gatitakākāviya ca kiñci vattuṃ asakkuṇeyyatāya",
  "anya-e0702n0:733_4": "sabbadisāsu oloketvāyeva amhākaṃ cārittaṃ pāḷiādīsu na diṭṭhapubbaṃ, atha kho pana",
  "anya-e0702n0:733_5": "ācariyappaveṇīvaseneva carimhāti vatvā parājayaṃ patvā pārupanapakkheyeva pavisiṃsūti.",
  "anya-e0702n0:733_6": "Rājā ca ito paṭṭhāya bhikkhū pārupanavattameva kārāpetuṃ sāmaṇerānaṃ ovadantūti rājāṇaṃ",
  "anya-e0702n0:733_7": "ṭhapesi. Tato paṭṭhāya ekaṃsikapakkhātherā aruṇuggamanakāle kosiyāviya sīsaṃ uṭṭhahitumpi na sakkāti.",
  "anya-e0702n0:734_0": "Sokasarabhūmahācetiyassa puratthimadisābhāge dvīhi pāsādehi alaṅkataṃ catubhūmikaṃ",
  "anya-e0702n0:734_1": "bhūmikittivirāmaṃ nāma vihāraṃ kārāpetvā nandamālattherassa adāsi, narindābhidhajamahādhammarājādhirājagurūti",
  "anya-e0702n0:734_2": "nāmalañchampi adāsi. So pana thero chappadavaṃsikoti daṭṭhabbo. Abhinavopasampannakāleyeva",
  "anya-e0702n0:734_3": "vinayavinicchayassa suttasaṅgahassa mahāvaggaṭṭhakathāya ca atthayojanaṃ marammabhāsāya",
  "anya-e0702n0:734_4": "akāsi, sāsanasuddhidīpikaṃ nāma ganthampi akāsīti.",
  "anya-e0702n0:735": "Tato pacchā kaliyuge tecattālīsādhike vassasate sahasse ca sampatte phaggunamāsassa kāḷapakkhapanna rasamiyaṃ ratanasikhamāpakassa rañño majjhimaputto rajjaṃ kāresi.",
  "anya-e0702n0:736_0": "Tadā rājā evaṃ cintesi,-ekaṃsikapārupanavasena uppanno vivādo pubbesaṃ rājūnaṃ kāle",
  "anya-e0702n0:736_1": "vūpasamituṃ na sakkā, siripavarasudhammamahārājindādhipatino kālepi rājagehe sannipātāpetvā",
  "anya-e0702n0:736_2": "rañño sammukhe kathāpitattā vissaṭṭhena kathetuṃ okāsassa aladdhattā yathākāmaṃ vattuṃ",
  "anya-e0702n0:736_3": "avisahattā parājayo ahosīti lesaṃ oḍḍatuṃ okāso bhaveyyamayhaṃ pana kāle īdisaṃ akatvā",
  "anya-e0702n0:736_4": "tesaṃ tesaṃ therānaṃ vihāre dūtaṃ pesetvā sakasakavādaṃ kathā pessāmi, evañhi sati",
  "anya-e0702n0:736_5": "tetetherā vissaṭṭhā hutvā kathessantīti.",
  "anya-e0702n0:737_0": "Evaṃ pana cintetvā antoyudhanāyakaṃ amaccaṃ padhānaṃ katvā tesaṃ tesaṃ therānaṃ santikaṃ",
  "anya-e0702n0:737_1": "gantvā ārocāpesi,-sakasakavādaṃ vissaṭṭhā hutvā vadathāti. Atha ekaṃsikagaṇikā therā",
  "anya-e0702n0:737_2": "amhehi vuttavacanaṃ pāḷiādīsu na dissati, atha kho pana ācariyappaveṇīvaseneva mayaṃ",
  "anya-e0702n0:737_3": "carimhāti anujāniṃsu.",
  "anya-e0702n0:738_0": "Mahārājā ca evaṃ therānaṃ anujānane sati kiñci kattabbaṃ natthi, idāni parimaṇḍalasuppaṭicchannasikkhāpadāni",
  "anya-e0702n0:738_1": "avikopetvā sāmaṇerā gāmaṃ pavisantūti rājalekhanaṃ tattha tattha pesesi.",
  "anya-e0702n0:739_0": "Aparabhāge pana sahassorodhagāmato upasampadā vassena sattavassikaṃ ñāṇaṃ nāma bhikkhuṃ",
  "anya-e0702n0:739_1": "ānetvā antoyudhavihāraṃ nāma kārāpetvā tassa adāsi, ñāṇābhisāsanadhajamahādhammarājagurūti",
  "anya-e0702n0:739_2": "nāmalañchampi adāsi. Atha raññā yācito rājābhisekaganthaṃ parisodhetvā marammabhāsāya atthaṃ yojesi.",
  "anya-e0702n0:740_0": "Aparabhāge bhagavā dharamānoyeva āgantvā catunnaṃ yakkhānaṃ dametvā tehi dinnaṃ maṃsodanaṃ",
  "anya-e0702n0:740_1": "paṭiggahetvā pabbatasāmantadesaṃ gantvā paribhuñjitvā taṃ ṭhānaṃ oloketvā sitaṃ pātvākāsi.",
  "anya-e0702n0:740_2": "Atha ānandatthero kāraṇaṃ pucchi. Anāgate kho ānanda imasmiṃ dese mahānagaraṃ bhavissati,",
  "anya-e0702n0:740_3": "cattāro ca ime yakkhā tasmiṃ nagare rājāno bhavissantīti byākāsi.",
  "anya-e0702n0:741_0": "Yathābyākataniyāmeneva kaliyuge catucattālīsādhike vassasate sahasse ca sampatte",
  "anya-e0702n0:741_1": "māghamāsassa kāḷapakkhadvādasamiyaṃ aṅgāravāre uttaraphaggunīnakkhattena yoge amarapuraṃ",
  "anya-e0702n0:741_2": "nāma mahārājaṭṭhānīnagaraṃ māpesi.",
  "anya-e0702n0:742": "Siriparavijayānantayasatribhavanādityādhipatipaṇḍitamahādhammarājādhirājāti nāmalañchampi paṭiggaṇhi.",
  "anya-e0702n0:743": "Aggamahesiyā kārāpitaṃ jeyyabhūmivihārakittināmakaṃ vihāraṃ guṇābhilaṅkārasaddhammamahādhammarājādhirājaguruttherassa adāsi, yo ‘me o sayāḍo’ iti vuccati.",
  "anya-e0702n0:744": "Kannīnagarabhojakāya rājakaññāya kārāpitaṃ vihāraramaṇīyavirāmaṃ nāma vihāraṃ guṇamunindādhipati mahādhammarājādhirājaguruttherassa adāsi, yo ‘māṃ le sayāḍo’ iti vuccati.",
  "anya-e0702n0:745": "Uparañño deviyā kārāpitaṃ maṅgalāvirāmaṃ nāma vihāraṃ tipiṭakasaddhammasāmimahādhammarājādhirājaguruttherassa adāsi, yo ‘soṃ ṭhā sayāḍo’ iti vuccati.",
  "anya-e0702n0:746": "Majjhimagehavāsideviyā kārāpitaṃ maṅgalāvāsātulaṃ nāma vihāraṃ ñāṇajambudīpaanantadhajamahādhammarājādhirājaguruttherassa adāsi, yo ‘meṃ jvā sayāḍo’ iti vuccati.",
  "anya-e0702n0:747": "Ime ppana cattāro mahāthere saṅgharājaṭṭhāne ṭhapesi.",
  "anya-e0702n0:748": "Uttaragehavāsideviyā kārāpitaṃ maṅgalabhūmikittiṃ nāma vihāraṃ kavindābhisaddhammadharadhajamahādhammarājaguruttherassa adāsi, yo ‘ñyoṃ kāṃ sayāḍo’ iti vuccati.",
  "anya-e0702n0:749": "Sirikhettanagarabhojakena rājakumārena kārāpitaṃ atulabhūmivāsaṃ nāma vihāraṃ kavindābhisaddhammapavaramahādhamma rājaguruttherassa adāsi, yo ‘sve ṭoṃ sayāḍo’ iti vuccati.",
  "anya-e0702n0:750": "Antoamaccena ekena kārāpitaṃ vihāraṃ ñāṇālaṅkārasaddhammadhajamahādhammarājaguruttherassa adāsi, yo ‘seṃ ṭe sayāḍo’ iti vuccati.",
  "anya-e0702n0:751": "Vāmabalanāyakenāmaccena kārāpitaṃ vihāraṃ paramasirivaṃsadhajamahādhammarājaguruttherassa adāsi, yo ‘me ṭhī sayāḍo’ iti vuccati.",
  "anya-e0702n0:752": "Dhammavinicchakena ekenāmaccena kārāpitaṃ vihāraṃ kavinda sāradhajamahādhammarājādhirājaguruttherassa adāsi, yo ‘lokā mhāṃ keṃ sayāḍo’ iti vuccati.",
  "anya-e0702n0:753_0": "Iccevaṃ pariyattikovidānaṃ anekānaṃ mahātherānaṃ saddhiṃ nāmalañchena vihāraṃ datvā",
  "anya-e0702n0:753_1": "anuggahaṃ akāsi. Yasmā pana sabbesaṃ therānaṃ nāmaṃ uddharitvā visuṃ visuṃ kathite",
  "anya-e0702n0:753_2": "ayaṃ sāsanavaṃsappadīpikakathā atippapañcā bhavissati, tasmā idha ajjhupekkhitvā",
  "anya-e0702n0:753_3": "vattabbameva vakkhāmāti.",
  "anya-e0702n0:754_0": "Pacchābhāge cattāro mahātherā rājādubbalatāya yathākāmaṃ sāsanaṃ visodhetuṃ sakkhissantīti",
  "anya-e0702n0:754_1": "maññitvā puna aṭṭha there etehi catūhi mahātherehi saddhiṃ sāsanaṃ visodhāpetuṃ saṅghanāyakaṭṭhāne",
  "anya-e0702n0:754_2": "ṭhapesi. Seyyathidaṃ, kavindābhisaddhammapavaramahādhammarājagurutthero, tipiṭakālaṅkāradhajamahādhammarājagurutthero,",
  "anya-e0702n0:754_3": "cakkindābhidhajamahādhammarājaguruttherā, paramasirivaṃsadhajamahādhammarājagurutthero,",
  "anya-e0702n0:754_4": "janindābhipavaramahādhammarājagurutthero, mahāñāṇābhidhajamahādhammarājagurutthero,",
  "anya-e0702n0:754_5": "ñāṇālaṅkārasaddhammadhajamahādhammarājaguruthero, ñāṇābhisāsanadhajamahādhammarājaguruttheroti.",
  "anya-e0702n0:755_0": "Atha arahāpi samāno nissayamuccakaṅgavikalo vinānissayācariyena vasituṃ na vaṭṭatīti",
  "anya-e0702n0:755_1": "jānitvā nissayā cariyappahonakānaṃ therānaṃ nissayaṅgāni nissayamuccakārahānaṃ nissayamuccakaṅgāni",
  "anya-e0702n0:755_2": "paripūrāpetvā nissitakānaṃ nissayaṃ gaṇhitvāva nisīdāpesi.",
  "anya-e0702n0:756_0": "Tato pacchā kaliyuge paññāsādhike vassasate sahasseva sampatte ñāṇābhisāsanadhajamahādhammarājaguruttheraṃyeva",
  "anya-e0702n0:756_1": "ekaṃ saṅgharājaṭṭhāne ṭhapesi. Tato paṭṭhāya soyeva eko saṅghanāyako hutvā sāsanaṃ visodhayi.",
  "anya-e0702n0:757_0": "Tato pacchā ekapaṇṇāsādhike vassasate sahasse ca sampatte phaggunamāse mahāmunicetiyassa",
  "anya-e0702n0:757_1": "dakkhiṇadisābhāge dvīhi iṭṭhakamayehi pākārehi parikkhittaṃ pañcabhūmikaṃ asokārāme",
  "anya-e0702n0:757_2": "ratanabhūmikittiṃ nāma vihāraṃ atimahantaṃ kārāpetvā ñāṇābhisāsanadhajamahādhammarājaguruttherassa",
  "anya-e0702n0:757_3": "adāsi. Ñāṇābhivaṃsadhammasenāpatimahādhammarājādhirājagurūti nāmalañchampi puna adāsi.",
  "anya-e0702n0:757_4": "Tato aññāni jeyyabhūmivihārakittimaṅgalavirāmādayo anekepii vihāre tasseva adāsi.",
  "anya-e0702n0:758": "So pana tesu vihāresu vārena nisīditvā pariyattiṃ vācesi. Ubhatovibhaṅgānipi vācuggataṃ akāsi. Niccaṃyeva ekāsanikadhujaṅgaṃ samādiyi.",
  "anya-e0702n0:759_0": "So pana thero upasampadāvassena pañcavassiko hutvā pubbeva saṅgharājabhāvato peṭakālaṅkāra",
  "anya-e0702n0:759_1": "nāma nettisaṃvaṇṇanaṃ abhinavaṭīkaṃ akāsi. Aṭṭhavassiikakāle saṅgharājā ahosi. Saṅgharājā",
  "anya-e0702n0:759_2": "hutvā sādhujjanavilāsiniṃ nāma dīghanikāyaṭīkaṃ akāsi. Ariyavaṃsālaṅkāraṃ nāma ganthañca",
  "anya-e0702n0:759_3": "akāsi. Mahādhammaraññā yācito jātakaṭṭhakathāya atthayojanaṃ catusāmaṇeravatthuṃ",
  "anya-e0702n0:759_4": "rājovādavatthuṃ tigumbhathomanaṃ chaddantanāgarājuppattikathaṃ rājādhirāja vilāsiniṃ",
  "anya-e0702n0:759_5": "nāma ganthañcāti evamādayopi akāsii.",
  "anya-e0702n0:760_0": "Kaliyuge pana dvāsaṭṭhādhike vassasate sahasse ca sampatte sīhaḷadīpato ampagahapatisso,",
  "anya-e0702n0:760_1": "mahādampo, koccha godho, brāhmaṇavatto, bhogahavatto, vāturagammoti ime cha sāmaṇerā",
  "anya-e0702n0:760_2": "dasa dhātuyo dhammapaṇṇā kāratthāya ānetvā amarapuraṃ nāma mahārājaṭṭhānīnagaraṃ",
  "anya-e0702n0:760_3": "āgatā saddhiṃ ekena upāsakena.",
  "anya-e0702n0:761_0": "Atha ñāṇābhivaṃsadhammasenāpatimahādhammarājādhirājagurunā saṅgharaññā upajjhāyena",
  "anya-e0702n0:761_1": "kavindābhisaddhammadharadhajamahādhammarājaguruttherena janindābhidhajamahādhammarājaguruttherena",
  "anya-e0702n0:761_2": "munindaghosamahādhammarājaguruttherenāti evamādīhi rājagurutthe rehi kammavācariyehi",
  "anya-e0702n0:761_3": "hatthirajjusuvaṇṇaguhasīmāyaṃ upasampadakammaṃ kārāpesi, upāsakañca sāmaṇerabhūmiyaṃ",
  "anya-e0702n0:761_4": "patiṭṭhāpesi, tato pacchā ca anekavāraṃ āgatānaṃ bhikkhūnaṃ puna sikkhaṃ gaṇhāpesi,",
  "anya-e0702n0:761_5": "sāmaṇerānañca upasampadakammaṃ kārāpesi, upāsakānañca pabbajjakammanti.",
  "anya-e0702n0:762_0": "Aparabhāge pana kaliyuge chacattālīsādhike vassasate sahasse ca sampatte piturañño",
  "anya-e0702n0:762_1": "ācariyapubbo atulo nāma thero cīvarapaṭalaṃ uparisaṅghāṭiṃ katvā urabandhanavatthaṃ",
  "anya-e0702n0:762_2": "bandhitabbanti cūḷagaṇṭhipade vuttattā sāmaṇerānaṃ gāmappavasenakāle ekaṃsaṃ uttarāsaṅgaṃ",
  "anya-e0702n0:762_3": "katvā urabandhanavatthaṃ bandhitvāyeva pavisitabbanti daḷaṃ katvā rañño santikaṃ lekhanaṃ pavesesi.",
  "anya-e0702n0:763_0": "Atha rājā taṃ sutvā mahāthere sudhammasabhāyaṃ sannipātāpetvā atulattherena saddhiṃ",
  "anya-e0702n0:763_1": "sākacchaṃ kārāpesi. Atha atulatthero cīvarapaṭalaṃ uparisaṅghāṭiṃ katvā urabandhanavatthaṃ",
  "anya-e0702n0:763_2": "bandhitabbanti cūḷagaṇṭhipade āgatapāṭhaṃ dassetvā sāmaṇerānaṃ gāmappavesanakāle",
  "anya-e0702n0:763_3": "ekaṃsaṃ uttarāsaṅgaṃ katvā urabandhanavatthaṃ bandhitvā pavisitabbanti āha.",
  "anya-e0702n0:764_0": "Atha mahātherā taṃ pucchiṃsu,-īdiso adhippāyo aññattha dissati vā mā vāti. Atha atulatthero",
  "anya-e0702n0:764_1": "evamāha,-aññattha pana īdiso adhippāyo na dissatīti. Evaṃ hotu, ayaṃ gantho kena",
  "anya-e0702n0:764_2": "katoti. Sīhaḷadīpe anurādhapurassa dakkhiṇadisābhāge pokkanti gāme arahantena moggalānattherenāti.",
  "anya-e0702n0:764_3": "Ayamattho kathaṃ jānitabboti. Piṭakattayalakkhaṇaganthe āgatattāti. Ayañca piṭakattaya",
  "anya-e0702n0:764_4": "lakkhaṇagantho kuto laddhoti. Buddhaghosattherena kira sīhaḷadīpato ānītattā tato,",
  "anya-e0702n0:764_5": "ayañhi gantho sīhaḷadīpato attanā ānītesu ganthesu asuko gantho asukena therena katoti",
  "anya-e0702n0:764_6": "viññāpanatthāya buddhaghosattherena kato, idānāyaṃ gantho amhākaṃ hatthe saṃvijjatīti.",
  "anya-e0702n0:764_7": "Sace idānāyaṃ gantho tumhākaṃ hatthe saṃvijjati, amhākaṃ dassehīti. Passathāvuso",
  "anya-e0702n0:764_8": "ayamamhākaṃ hatthe ganthoti dassesi. Atha mahātherehi saṅgharājappamukhehi tasmiṃ",
  "anya-e0702n0:764_9": "ganthe passite vinayagaṇṭhipadaṃ sīhaḷadīpe parakkamabāhurañño kāle moggalānatthero",
  "anya-e0702n0:764_10": "akāsīti āgataṃ, na cūḷagaṇṭhipadaṃ sīhaḷadīpe anurādhapurassadakkhiṇadisābhāge pokkantigāme",
  "anya-e0702n0:764_11": "arahā moggalānatthero akāsīti.",
  "anya-e0702n0:765_0": "Atha therā evamāhaṃsu,-kasmā pana piṭakattayalakkhaṇaganthe anāgatampi āgataṃviya",
  "anya-e0702n0:765_1": "katvā musā vadatha, na nu tumhākampi ekaṃsikabhikkhūnaṃ musāvādasikkhāpadaṃ atthīti.",
  "anya-e0702n0:765_2": "Atha atulatthero uttariṃ vattuṃ asakkuṇeyyattā luddakassa vākure bandhamigoviya phandamāno",
  "anya-e0702n0:765_3": "hutvā aṭṭhāsi, sahoḍḍena gahitoviya coro sahamusāvādakammena so thero gahito ahosīti.",
  "anya-e0702n0:766": "Idaṃ imassa atthassa āvibhāvatthāya vatthu, –",
  "anya-e0702n0:767_0": "Imasmiṃ kira raṭṭhe eko janapadavāsīpuriso kenacideva karaṇīyena amarapuraṃ nāma",
  "anya-e0702n0:767_1": "mahārājaṭṭhānīnagaraṃ āgacchi. Āgantvā ca paccāgatakāle antarāmagge pātheyyaṃ khayaṃ",
  "anya-e0702n0:767_2": "ahosi. Athassa etadahosi,- idāni mama pātheyyaṃ khayaṃ ahosi, imasmiṃ kira raṭṭhe",
  "anya-e0702n0:767_3": "sahassorodhagāme laddhavaro nāma mahāseṭṭhi sabbattha bhūtale ativiya pākaṭo. Tassāhaṃ",
  "anya-e0702n0:767_4": "ñātīti vañcetvā kathessāmi, evaṃ sati tena mahāseṭṭhinā mittasanthavaṃ kātuṃ tetegāmikā",
  "anya-e0702n0:767_5": "manussā mama bahu lābhaṃ dassanti, tadā pātheyyena akiccho bhavissāmīti. Evaṃ pana",
  "anya-e0702n0:767_6": "cintetvā antarāmagge sampattasampattagāmesu mahābhogānaṃ gehaṃ vicinetvā mahābhogānaṃ",
  "anya-e0702n0:767_7": "santikaṃ pavisitvā kathāsallāpaṃ akāsi.",
  "anya-e0702n0:768_0": "Atha tetegāmikā tvaṃ kuto āgato, kuhiṃ gamissasi, kassa ñāti,ko vā tvanti pucchiṃsu.",
  "anya-e0702n0:768_1": "Amarapūramahārājaṭṭhānīnagarato āgato, sahassorodhagāmaṃ gamissāmi, sahassorodhagāme",
  "anya-e0702n0:768_2": "laddhavarassa nāma mahāseṭṭhino jāmātā dhanavaḍḍhako nāmāhanti āha.",
  "anya-e0702n0:769_0": "Atha tetegāmikā laddhavarena mahāseṭṭhinā mittasanthavaṃ kātuṃ nānābhojanehi bhojesuṃ.",
  "anya-e0702n0:769_1": "Aññehipi bahūhi paṇṇākārehi saṅgahaṃ akaṃsu. Imināva nayena sampatta sampattagāmesu",
  "anya-e0702n0:769_2": "vañcetvā attano guṇaṃ kathetvā addhāna maggaṃ tari. Pacchā pana sahassorodhagāmaṃ",
  "anya-e0702n0:769_3": "sampatto. So sahassorodhagāmaṃ na sampattapubbo. Laddhavaro mahāseṭṭhi tena na diṭṭhapubbo.",
  "anya-e0702n0:769_4": "Sahassorodhagāmaṃ sampatteyeva ayaṃ kiṃ nāma gāmoti apucchitvāyeva tasmiṃ gāme mahābhogatarassa",
  "anya-e0702n0:769_5": "mahāgehaṃ vicinanto tasseva laddhavarassa seṭṭhino mahantaṃ gehaṃ passitvā laddhavarassa",
  "anya-e0702n0:769_6": "seṭṭhino santikaṃ pavisitvā tena saddhiṃ kathāsallāpaṃ akāsi.",
  "anya-e0702n0:770_0": "Atha mahāseṭṭhi taṃ pucchi,-tvaṃ kuto āgato, kuhiṃ gamissasi, kassa ñāti,ko tvanti.",
  "anya-e0702n0:770_1": "Amarapuramahārājaṭṭhānīnagarato sāmi āgato, sahassorodhagāmaṃ gamissāmi, sahassorodhagāme",
  "anya-e0702n0:770_2": "laddhavarassa nāma mahāseṭṭhino jāmātā, dhanavaḍḍhako nāmāhanti āha.",
  "anya-e0702n0:771_0": "Atha mahāseṭṭhi tassa mukhaṃ ujuṃ oloketvā ayaṃ māṇava sahassorodhagāmoyeva, ahampi",
  "anya-e0702n0:771_1": "laddhavaro nāma mahāseṭṭhi, mama dhītaro santi, tāpi sassāmikāyeva honti, idāni tā",
  "anya-e0702n0:771_2": "sakasakassāmikānaṃyeva santike vasanti, na tvaṃ kadāci mayā diṭṭhapubbo, kena kāraṇena",
  "anya-e0702n0:771_3": "kuto āgantvā mama jāmātā bhavasīti pucchi.",
  "anya-e0702n0:772_0": "Atha so mmanussehi anubandhiyamānoviya migo sakalampi kāyaṃ phandāpetvā kiñci vattabbaṃ",
  "anya-e0702n0:772_1": "vacanaṃ ajānitvā aladdhappatiṭṭhānatāya evaṃ sati kuto āgato, kuhiṃ gamissāmi, kassa",
  "anya-e0702n0:772_2": "ñāti, ko vā ahanti idāni na jānāmi, sabbadisā sammuyhāmi, khamāhi mama aparādhaṃ,",
  "anya-e0702n0:772_3": "ito paṭṭhāya yāva jīvitapariyosānā na vañcessāmi, vañcetuṃ na visahāmi, idāni ativiya",
  "anya-e0702n0:772_4": "bhāyāmi, mā kiñci daṇḍakammaṃ karohīti vatvā vegena uṭṭhahitvā palāyīti.",
  "anya-e0702n0:773": "Iccevaṃ atulatthero dummukho hutvā yaṃvātaṃvā mukhārūḷaṃ vilapitvā saṅghamajjhe nisīdi.",
  "anya-e0702n0:774": "Ayaṃ atulattherassa paṭhamo parājayo.",
  "anya-e0702n0:775_0": "Tato pacchā khalitvā kaddame patitaṃ purisaṃ puna upari akkamantāviya puna mahātherā",
  "anya-e0702n0:775_1": "evaṃ pucchiṃsu,-idaṃ bhante tava cūḷagaṇṭhipadaṃ nāma tīsu vinayamahāṭīkāsu sādhakavasena",
  "anya-e0702n0:775_2": "dassitaṃ cūḷagaṇṭhipadaṃ udāhu aparanti. Tīsu vinayamahāṭīkāsu sādhakavasena dassitaṃ",
  "anya-e0702n0:775_3": "cūḷagaṇṭhipadaṃyeva idanti. Evaṃsati kasmā tava cūḷagaṇṭhipadeyeva vuttañhi vajirabuddhiṭīkāyaṃ,",
  "anya-e0702n0:775_4": "vuttañhi sāratthadīpanīṭīkāyaṃ, tathā hi vuttaṃ vimati vinodanīṭīkāyanti tāsaṃ vinayamahāṭīkānaṃ",
  "anya-e0702n0:775_5": "pacchā hutvā tisso vinayamahāṭīkāyo sādhakavasena dassitāti. Evaṃ pana pucchanto",
  "anya-e0702n0:775_6": "so mayā pubbe vuttaṃ tīsu vinayamahāṭīkāsu sādhakavasena dassitaṃ cūḷagaṇṭhipadaṃyeva",
  "anya-e0702n0:775_7": "idanti vacanaṃ saccamevāti mukhāsuññatthāya punappunaṃ vadi.",
  "anya-e0702n0:776": "Idañca imassa atthassa āvibhāvatthāya vatthu, –",
  "anya-e0702n0:777_0": "Eko kira puriso ekena sahāyena saddhiṃ puttadāraposanatthāya rañño bhatiṃ gahetvā",
  "anya-e0702n0:777_1": "yuddhakammaṃ kātuṃ saṅgāmaṃ gacchati. Atha parasenāya yujjhitvā parasenā abhibhavitvā",
  "anya-e0702n0:777_2": "sabbe manussā attano attano abhimukhaṭṭhānaṃ palāyiṃsu. Atha sopi puriso tena sahāyena",
  "anya-e0702n0:777_3": "saddhiṃ attano abhimukhaṭṭhānaṃ palāyi. Tokaṃ palāyitvā antarāmagge parasenāhi paharitadaṇḍena",
  "anya-e0702n0:777_4": "mucchito hutvā so puriso tena saddhiṃ gantuṃ na sakkā, antamaso nisīditumpi na sakkā.",
  "anya-e0702n0:778_0": "Atha sahāyassa etadahosi,-idāni ayaṃ ativiya bāḷagilāno hoti maraṇāsanno, sacāhaṃ",
  "anya-e0702n0:778_1": "tassa upaṭṭhahitvā idheva nisīdeyyaṃ, verino āgantvā maṃ gaṇhissantīti. Evaṃ pana",
  "anya-e0702n0:778_2": "cintetvā gilānassa santakāni kahāpaṇavatthādīni gahetvā taṃ tattheva ṭhapetvā gacchati.",
  "anya-e0702n0:778_3": "Sakaṭṭhānasamīpaṃ pana pattassa tassa etadahosi,- sace taṃ antarāmagge ṭhapetvā āgacchāmīti",
  "anya-e0702n0:778_4": "vadeyyaṃ, tassa ñātakā mama upari dosaṃ ropessanti, idāni so maritvā ahaṃ ekakova",
  "anya-e0702n0:778_5": "āgacchāmīti vadissāmīti. Sakaṭṭhānaṃ pana patvā tassa bhariyā tassa santikaṃ āgantvā",
  "anya-e0702n0:778_6": "mayhaṃ pana sāmiko kuhiṃ gato, kattha ṭhapetvā tvaṃ ekakova āgacchasīti pucchi. Tava",
  "anya-e0702n0:778_7": "ayye sāmiko paresaṃ āvudhena paharitvā kālaṅkato, imāni tava sāmikassa santakānīti",
  "anya-e0702n0:778_8": "vatvā kahāpaṇavatthādīni datvā mā soci mā paridevi, idāni matakabhattaṃ datvā puññabhāgaṃyeva",
  "anya-e0702n0:778_9": "bhājehīti samassāsesi. Atha sā tāni gahetvā roditvā matakabhattaṃ datvā puññabhāgaṃ bhājesi.",
  "anya-e0702n0:779_0": "Aparabhāge pana thokaṃ kālaṃ atikkante gilānā vuṭṭhito sakagehaṃ āgacchati. Bhariyāpi",
  "anya-e0702n0:779_1": "taṃ na saddahi. Ahaṃ na kālaṅkato, gilānaṃyeva maṃ ṭhapetvā so mama santakāni gahetvā",
  "anya-e0702n0:779_2": "gato, sace maṃ tvaṃ na saddahasi, ahaṃ antogabbhe nilīyitvā nisīdissāmi, taṃ pakkosetvā pucchāhīti āha.",
  "anya-e0702n0:780": "Atha sā taṃ pakkosetvā bahi gabbhe nisīditvā pucchi,-mama sāmi sāmiko kālaṅkatoti taṃ saccaṃ vā alikaṃ vāti. Saccamevetaṃ, yaṃ tava sāmiko kālaṅkatoti.",
  "anya-e0702n0:781_0": "Atha so puriso bahi gabbhaṃ nikkhamitvā aṅguliṃ pasāretvā na idāni bhosamma ahaṃ",
  "anya-e0702n0:781_1": "kiñci mattopi marāmi, kasmā pana amarantaṃyeva maṃ mato esoti vadesīti. Atha kiñci",
  "anya-e0702n0:781_2": "vattabbassa kāraṇassa adissanato mukhāsuññatthāya aṅguliṃ pasāretvā ujuṃ oloketvā",
  "anya-e0702n0:781_3": "idāni tvaṃ idha āgantuṃ samatthopi matoyeva, matoti mayā vutta vacanaṃ saccaṃyeva,",
  "anya-e0702n0:781_4": "nāhaṃ kiñci alikaṃ vadāmīti āha. Evaṃ so punappunaṃ vadantopi jīvamānakassa saṃvijjamānattā",
  "anya-e0702n0:781_5": "paccakkheyeva ca tassa ṭhitattā kocipi tassa vacanaṃ na saddahi, parājayaṃyeva so pattoti.",
  "anya-e0702n0:782": "Iccevaṃ atulatthero mukhāsuññatthāya vadantopi koci na saddahi, parājayaṃyeva so pattoti.",
  "anya-e0702n0:783": "Ayaṃ atulattherassa dutiyo parājayo.",
  "anya-e0702n0:784_0": "Punapi seyyathāpi luddako kuñjaraṃ disvā ekena vārena usunā vijjhitvā patantampi",
  "anya-e0702n0:784_1": "kuñjaraṃ puna anuṭṭhāhanatthāya katipayavārehi usūhi vijjhati, evameva ekavāreneva",
  "anya-e0702n0:784_2": "parājayaṃ pattaṃ pana vādassa anukkhipanatthāya katipayavārehi parājayaṃ pāpetuṃ",
  "anya-e0702n0:784_3": "pārupanavādino mahātherā evamāhaṃsu,- tava cūḷagaṇṭhipadeyeva sāmaṇerānaṃ parimaṇḍalasuppaṭicchannādīni",
  "anya-e0702n0:784_4": "vattāni abhinditvāyeva pavisitabboti pubbe vatvā cīvarapaṭalauparisaṅghāṭiṃ katvā",
  "anya-e0702n0:784_5": "urabandhanavatthaṃ bandhitabbanti pana vuttaṃ, kasmā pana pubbena aparaṃ asaṃsanditvā",
  "anya-e0702n0:784_6": "vuttaṃ, tumhākaṃ vāde paṭisaraṇabhūtānaṃ pāḷiaṭṭhakathāṭīkāganthantarānaṃ natthitāya",
  "anya-e0702n0:784_7": "amhākaṃ paṭisaraṇabhūtaṃ cūḷagaṇṭhipadanti vadatha, tumhākaṃ paṭisaraṇabhūtā cūḷagaṇṭhipadatoyeva",
  "anya-e0702n0:784_8": "bhayaṃ uppajjatīti vatvā saha nilīyanaṭṭhānena gahitaṃ coraṃ viya saha nissayena",
  "anya-e0702n0:784_9": "adhammavādino gaṇhiṃsu.",
  "anya-e0702n0:785": "Idaṃ imassa atthassa avibhāvatthāya vatthu, –",
  "anya-e0702n0:786_0": "Atīte kira bārāṇasito avidūre nadītīre gāmake pāṭali nāma naṭamacco vasati. So ekasmiṃ",
  "anya-e0702n0:786_1": "ussava divase bhariyamādāya bārāṇasiṃ pavisitvā naccitvā vīṇaṃ vāditvā gāyitvā dhanaṃ",
  "anya-e0702n0:786_2": "labhitvā ussavapariyosāne bahu surābhattaṃ gāhāpetvā attano gāmaṃ gacchanto nadītīraṃ",
  "anya-e0702n0:786_3": "patvā navodakaṃ āgacchantaṃ disvā bhattaṃ bhuñjanto suraṃ vivanto nisīditvā matto",
  "anya-e0702n0:786_4": "hutvā attano balaṃ ajānanto mahāvīṇaṃ gīvāya bandhitvā nadiṃ otaritvā gamissāmīti",
  "anya-e0702n0:786_5": "bhariyaṃ hatthe gahetvā nadiṃ otari. Vīṇāchiddehi udakaṃ pāvisi. Atha naṃ sā pīṇā",
  "anya-e0702n0:786_6": "udake osīdāpesi. Bhariyā panassa osīdanabhāvaṃ ñatvā taṃ vissajjitvā uttaritvā nadītīre",
  "anya-e0702n0:786_7": "aṭṭhāsi. Naṭapāṭali sakiṃ ummujjati, sakiṃ nimmujjati, udakaṃ pavisitvā uddhumātaudaro",
  "anya-e0702n0:786_8": "ahosi. Athassa bhariyā cintesi,-mayhaṃ sāmiko idāni marissati, ekaṃ gītaṃ yācitvā",
  "anya-e0702n0:786_9": "parisamajjhe taṃ gāyantī jīvitaṃ kappessāmīti cintetvā sāmi tvaṃ udake nimmujjasi,",
  "anya-e0702n0:786_10": "ekaṃ me gītaṃ dehi, tena jīvitaṃ kappessāmīti vatvā–",
  "anya-e0702n0:787": "Bahussutaṃ cittakathaṃ, gaṅgā vahati pāṭaliṃ;",
  "anya-e0702n0:788": "Vuyhamānakaṃ bhaddante, ekaṃ me dehi gāthakanti.",
  "anya-e0702n0:789": "Atha naṃ naṭapāṭali bhadde kathaṃ tava gītaṃ dassāmi, idāni mahājanassa patisaraṇabhūtaṃ udakaṃ maṃ māretīti vatvā–",
  "anya-e0702n0:790": "Yena siñcanti dukkhitaṃ, yena siñcanti āturaṃ;",
  "anya-e0702n0:791": "Tassa majjhe marissāmi, jātaṃ saraṇato bhayanti.",
  "anya-e0702n0:792": "Atha atulatthero attano patisaraṇabhūtā cūḷagaṇṭhipadato bhayaṃ uppajjitvā kiñci vattabbaṃ ajānitvā adhomukho hutvā parājāyaṃ pattoti.",
  "anya-e0702n0:793": "Ayaṃ atulattherassa tatiyo parājayo.",
  "anya-e0702n0:794_0": "Atha rājā tesaṃ dvinnaṃ pakkhānaṃ vacanaṃ sutvā cūḷagaṇṭhipadassa pubbāparavirodhidosahi",
  "anya-e0702n0:794_1": "ākulattā suttasuttānulomādīsu appaviṭṭhattā āgamasuddhiyā ca abhāvato parovassasataṃ",
  "anya-e0702n0:794_2": "ciraṃ ṭhitassa gehassaviya atidubbalavasena athirataṃ jānitvā idāni sāsanaṃ parisuddhaṃ",
  "anya-e0702n0:794_3": "bhavissatīti somanassappatto hutvā mama vijite sabbepi bhikkhū pārupanavasena samānavādikā",
  "anya-e0702n0:794_4": "hontūti āṇaṃ ṭhapesi. Tato paṭṭhāya yāvajjatanā sakalepi marammaraṭṭhe pārupanavasena",
  "anya-e0702n0:794_5": "samānavādikā bhavantīti.",
  "anya-e0702n0:795_0": "Ayamettha saṅkhepo,-tesañhi dvinnaṃ pakkhānaṃ sannipatitvā vacanappaṭivacana vasena",
  "anya-e0702n0:795_1": "vivādakathā vitthārena vuccamānā chapañcasāṇavāramattampi patvā niṭṭhaṃ na pāpuṇeyya.",
  "anya-e0702n0:795_2": "Yasmā pana sabbaṃ anavasesetvā vuccamānaṃ ayaṃ sāsanavaṃsappaṭīpikā atippapañcā bhavissati,",
  "anya-e0702n0:795_3": "tasmā ettha icchitamattameva dassayitvā ajjhupekkhāmāti.",
  "anya-e0702n0:796_0": "Ñāṇābhivaṃsadhammasenāpatimahādhammarājādhirāja guru pana saṅgharājā mahāthero sīhaḷadīpe",
  "anya-e0702n0:796_1": "amarapuranikāyikānaṃ bhikkhūnaṃ ādibhūto ācariyo bahūpakāro. Amarapuranikāyoti tattherappabhavoti.",
  "anya-e0702n0:797_0": "Kaliyuge pana ekāsītādhike vassasate sahasse ca sampatte tassa rañño nattā siritribhavanādityapavarapaṇḍitamahādhammarājādhirājā",
  "anya-e0702n0:797_1": "nāma rajjaṃ kāresi. So pana amarapurato saṅkamitvā ratanapūraṃ catutthaṃ māpesi.",
  "anya-e0702n0:797_2": "Tassa rañño kāle guṇamunindādhipatimahādhammarājādhirājaguruttherassa sīssaṃ sajīvagāmavāsiṃ",
  "anya-e0702n0:797_3": "sīlācāraṃ nāma theraṃ araññavāsīnaṃ bhikkhūnaṃ pāmokkhaṭṭhāne ṭhapesi. Rājāgāranāmake",
  "anya-e0702n0:797_4": "dese vihāraṃ kārāpetvā tasseva adāsi.",
  "anya-e0702n0:798_0": "Kaliyuge ekāsītādhike vassasate sahasse ca sampatte calaṅgapurato paññāsīhaṃ nāma",
  "anya-e0702n0:798_1": "theraṃ ānetvā asokārāme ratanabhūmikittivihāre patiṭṭhāpesi, munindābhisirisaddhammadhajamahādhammarājādhirājagurūti",
  "anya-e0702n0:798_2": "nāmalañchampi adāsi.",
  "anya-e0702n0:799_0": "Kaliyuge catūsīsādhike vassasate sahasse ca sampatte munindābhivaṃsadhammasenāpatimahādhammarājādhirājagurūti",
  "anya-e0702n0:799_1": "nāmalañchaṃ datvā mahājeyyabhūmivihārarammaṇīyaṃ nāma vihāraṃ datvā taṃyeva mahātheraṃ",
  "anya-e0702n0:799_2": "saṅgharājaṭṭhāne ṭhapesi.",
  "anya-e0702n0:800": "Ekasmiñca samaye mahāthere rājā pucchi,-catasso dāṭhā nāma cattālīsāya dantesu antogadhā vā, udāhu cattālīsāya dantehi visuṃ bhūtāti pucchi.",
  "anya-e0702n0:801_0": "Atha ekacce therā evamāhaṃsu,-catasso dāṭhā nāma cattālīsāya dantesu antogadhāti.",
  "anya-e0702n0:801_1": "Ekacce pana catasso dāṭhā nāma cattālīsāya dantehi visuṃ bhūtāti āhaṃsu. Atha rājā",
  "anya-e0702n0:801_2": "ganthaṃ āharathāti āha. Atha antogadhavādikā therā ganthaṃ āhariṃsu,- aññesaṃ paripuṇṇadantānampi",
  "anya-e0702n0:801_3": "dvattiṃsadantā honti, imassa pana cattālīsaṃ bhavissantīti ca.",
  "anya-e0702n0:802_0": "Dantāti paripuṇṇadantassa dvattiṃsadantaṭṭhikāni. Tepi vaṇṇato setā, saṇṭhānato anekasaṇṭhānā.",
  "anya-e0702n0:802_1": "Tesañhi heṭṭhimāya tāva dantapāḷiyā majjhe cattāro dantā mattikāpiṇḍe paṭipāṭiyā",
  "anya-e0702n0:802_2": "ṭhapitaālābubījasaṇṭhānā, tesaṃ ubhosu passesu ekeko ekamūlako ekakoṭiko mallikamakuḷasaṇṭhāno,",
  "anya-e0702n0:802_3": "tato ekeko dvimūlako dvikoṭiko yānakaupatthamphinisaṇṭhāno, tato dve dve timūlakā",
  "anya-e0702n0:802_4": "tikoṭikā, tato dve dve catumūlakā catukoṭikāti. Uparimāya dantapāḷiyāpi eseva nayoti ca.",
  "anya-e0702n0:803": "Tassa kira uttaroṭṭhaappakatāya tiriyaṃ phāletvā apanītaddhaṃviya khāyati, cattāro dante dve ca dāṭhā na chādeti, tena naṃ oṭṭhaddhoti voharantīti ca.",
  "anya-e0702n0:804_0": "Tattha tassāti licchavino nāma rājakumārassa, uttaroṭṭhaappakatāyāti upari oṭṭhassa",
  "anya-e0702n0:804_1": "appakatāya. Apanītaddhaṃ viyāti upari oṭṭhassa upaḍḍhabhāgaṃ apanītaṃ viya khāyatīti",
  "anya-e0702n0:804_2": "attho. Na chādetīti upari oṭṭhassa upaḍḍhabhāge pana na paṭicchādeti. Tenāhi yena",
  "anya-e0702n0:804_3": "cattāro dante dve ca dāṭhā na chādeti, tena naṃ licchavīrājakumāraṃ oṭṭhaddhoti voharantīti.",
  "anya-e0702n0:804_4": "Evaṃ antogadhavādehi therehi ganthaṃ āharitvā dassite sabbepi tasmiṃ vāde patiṭṭhahiṃsūti.",
  "anya-e0702n0:805": "Ekasmiñca kāle rājā mantiniṃ amaccaṃ pucchi,-pubbarājūhi vihārassa cetiyassa vā dinnāni khettavatthuādīni pacchimarājūnaṃ kāle yathādinnaṃ tāni patiṭṭhahanti vā mā vāti.",
  "anya-e0702n0:806_0": "Atha mantiniāmacco evaṃ kathesi,- saṅghikāya bhūmiyā puggalikāni bījāni ropayanti,",
  "anya-e0702n0:806_1": "bhāgaṃ datvā paribhuñjitabbānīti dasakoṭṭhāse katvā eko koṭṭhāso bhūmissāmikānaṃ",
  "anya-e0702n0:806_2": "dātabboti ca vinayapāḷiaṭṭhakathāsu vuttattā pubbe ekena raññā dinnāni khettavatthuādīni",
  "anya-e0702n0:806_3": "pacchā ekassa rañño kāle yathādinnaṃ ṭhitāni. Ettha hi saṅghikāya bhūmiyāti vuttattā",
  "anya-e0702n0:806_4": "lābhasīmāyaṃviya baliṃyeva adatvā saha bhūmiyā dinnattā paveṇīvasena saṅghikā bhūmi",
  "anya-e0702n0:806_5": "atthīti viññāyati. Etthaca paṭiggāhakesu matesu tadañño catuddisasaṅgho anāgatasaṅgho",
  "anya-e0702n0:806_6": "ca issaro, tassa santako, tena vicāretabboti.",
  "anya-e0702n0:807_0": "Cetiya padīpatthāya paṭisaṅkhāraṇatthāya vā diinnaārāmopi jaggitabbo, vettanaṃ atvāpi",
  "anya-e0702n0:807_1": "jaggāpetabboti cetiye chattaṃ vā vedikaṃ vā jiṇṇaṃ vā paṭisaṅkharontena sudhākammādīni",
  "anya-e0702n0:807_2": "vā karontena cetiyassa upanikkhepato kāretabbanti ca aṭṭhakathāyaṃ vuttattā pubbarājūhi",
  "anya-e0702n0:807_3": "cetiyassa dinnāni khettavatthuādīni pacchimarājūnaṃ kālepi cetiyasantakasāveneva",
  "anya-e0702n0:807_4": "ṭhitānīti veditabbāni.",
  "anya-e0702n0:808": "Athāparampi pucchi,- kadā kassa rañño kāle ādiṃ katvā khettavatthuādīni vihārassa cetyassa vā dinnānīti.",
  "anya-e0702n0:809_0": "Atha mantinamacco evamāha,-purimakappesu purimānaṃ rājūnaṃ kālepi vihārassa cetiyassa",
  "anya-e0702n0:809_1": "vā dinnānīti veditabbāni, teneva sujātassa nāma bhagavato amhākaṃ bodhisatto cakkavattirājā",
  "anya-e0702n0:809_2": "saddhiṃ sattahi ratanehi dvisahasse khuddakadīpe cattāro mahādīpe ca adāsi, raṭṭhavāsino",
  "anya-e0702n0:809_3": "ca ārāmagopakakiccaṃ kārāpesīti ganthesu āgataṃ, tasmā cirakālatoyeva paṭṭhāya pubbarājūhi",
  "anya-e0702n0:809_4": "khettavatthuādini dinnānīti veditabbāni.",
  "anya-e0702n0:810_0": "Rājavaṃsesupi bhagavato parinibbānato vassasatānaṃ upari sirikhettanagare ekāya āpūpikāya",
  "anya-e0702n0:810_1": "pañcakarīsa mattaṃ khettaṃ ekassa therassa dinnaṃ, taṃ dvattapoṅko nāma rājā vilumpitvā",
  "anya-e0702n0:810_2": "gaṇhi. Atha pahāraghaṇṭabheriyo paharitāpi saddaṃ na akaṃsu. Rañño kuntacakkampi",
  "anya-e0702n0:810_3": "yathā pubbe, tathā pesitaṭṭhānaṃ na gacchi. Atha taṃ kāraṇaṃ ñatvā āpūpikāya yathādinnameva",
  "anya-e0702n0:810_4": "therassa niyyādesīti.",
  "anya-e0702n0:811_0": "Kaliyuge pana navanavutādhike vassasate sahasse ca sampatte tassa kaniṭṭho siripavarādityalokāpeti",
  "anya-e0702n0:811_1": "vijayamahādhammarājādhirānā rajjaṃ kāresi, so pana rājā ratanapūrato saṅkamitvā amarapuraṃ",
  "anya-e0702n0:811_2": "dutiyaṃ māpesi. Tassa rañño rajjaṃ pattasaṃvacchareyeva jeṭṭhamāsassa juṇhapakkhapañcamiyaṃ",
  "anya-e0702n0:811_3": "ratanapūranagare māravijayaratanasudhammāya nāma piṭakasālāya sūriyavaṃsassa nāma",
  "anya-e0702n0:811_4": "therassa parisamajjhe rājalekhanaṃ vācāpetvā saṅgharajjaṃ niyyādesi. Sūriyavaṃsābhisiripavarālaṅkāradhammasenāpatimahādhammarājādhirājagurūti",
  "anya-e0702n0:811_5": "nā malañchampi adāsi.",
  "anya-e0702n0:812_0": "So pana thero kaliyuge pañcavīsādhike vassasate sahasse ca sampatte migasiramāsassa",
  "anya-e0702n0:812_1": "juṇhapakkhasattamiyaṃ suttavāre vālukavāpigāme paṭisandhiyā vijātotisattativayaṃ",
  "anya-e0702n0:812_2": "sampatte saṅgharajjaṃ patto santindriyo khantī dhammo sikkhākāmo pariyattivihārado",
  "anya-e0702n0:812_3": "tipiṭakālaṅkāramahādhammarājaguruttherassa sisso. So pana kaliyuge pannarasādhike",
  "anya-e0702n0:812_4": "dvivassasate sahasseca sampatte tassa rañño kāleyeva maccuvasaṃ patto.",
  "anya-e0702n0:813_0": "Atha rājā anekasahassehi pāsādehi abhūtapubbehi acchariyakammehi sarīrajhāpanakiccaṃ",
  "anya-e0702n0:813_1": "akāsi. Atha kaliyuge seḷasādhike vassasate sahasseca sampatte tassa mahātherassa",
  "anya-e0702n0:813_2": "sissaṃ ñeyyadhammaṃ nāma theraṃ puna saṅgharājaṭṭhāne ṭhapesi. Paṭhamaṃ ñeyyadhammālaṅkāradhamma",
  "anya-e0702n0:813_3": "senāpatimahādhammarājādhirājagurūti nāmalañchaṃ adāsi. Tato pacchā dutiyaṃ ñeyyadhammābhivaṃsasiripavarālaṅkāradhammasenāpatimahādhammarājādhirāja-",
  "anya-e0702n0:813_4": "gurūti nāmalañchaṃ adāsi.",
  "anya-e0702n0:814_0": "So pana thero kaliyuge ekasaṭṭhādhike vassasate sahasseca devasūragāme paṭisandhiyā",
  "anya-e0702n0:814_1": "vijāto hutvā asītādhike vassasate sahasseca paṭhamaāsāḷimāsassa juṇhapakkhacuddasamiyaṃ",
  "anya-e0702n0:814_2": "upasampadabhūmiṃ patto.",
  "anya-e0702n0:815_0": "Tassa rañño kāle kaliyuge navanavutādhike vassasate sahasseca sampatte sīhaḷadīpato",
  "anya-e0702n0:815_1": "paññātisso nāma thero saddhiṃ sunandena nāma bhikkhunā indasārena nāma sāmaṇerena",
  "anya-e0702n0:815_2": "ekena upāsakena ekena dārakenaca amarapuraṃ nāma nagaraṃ sampatto. Atha saṅgharājā",
  "anya-e0702n0:815_3": "tesaṃ paccayānuggahena dhammānuggaheca anuggahesi. Tesu aparabhāge kaliyuge dvivassādhike",
  "anya-e0702n0:815_4": "dvisate vassasahasseca sampatte paññātissatthero jararogena abhibhūtattā saṅkhāradhammānaṃ",
  "anya-e0702n0:815_5": "sabhāvaṃ anativattattā kālamakāsi. Tassa puna sikkhaṃ gaṇhissāmīti parivitakko matthakaṃ",
  "anya-e0702n0:815_6": "appatto hutvā vinassayi. Tenāhabhagavā, –",
  "anya-e0702n0:816": "Acintitampi bhavati, cinti tampi vinassati;",
  "anya-e0702n0:817": "Na hi cintāmayā bhogā, itthiyā purisassa vāti.",
  "anya-e0702n0:818": "Imasmiṃ pana loke paṇḍito puññaṃ kattukāmo abhitthareva kareyya. Ko nāma jaññā ajje vā suve vā parasuve vā maraṇaṃ bhavissabhīti. Tenāha bhagavā, –",
  "anya-e0702n0:819": "Abhittharetha kalyāṇe, pāpā cittaṃ nivāraye;",
  "anya-e0702n0:820": "Dandañhi karato puññaṃ, pāpasmiṃ ramatī manoti.",
  "anya-e0702n0:821_0": "Atha mahārājā tassa sarīrajhāpanakiccaṃ bahūhi sādhukīḷanasabhāyehi akāsi. Tato pacchā",
  "anya-e0702n0:821_1": "sunandassa nāma bhikkhussa puna sikkhaṃ adāsi. Sāmaṇeraṃ pana upasampadabhūmiyaṃ",
  "anya-e0702n0:821_2": "patiṭṭhāpesi. Dārakañca sāmaṇerabhūmiyanti.",
  "anya-e0702n0:822_0": "Te pana mahārājā kaliyuge tivassādhike dvisate sahasseca sampatte māghamāse bahūhi",
  "anya-e0702n0:822_1": "paccayehi upatthambhetvā tānitāni sabbāni kammāni tīretvā kusimanagarajeṭṭhassa ekassa",
  "anya-e0702n0:822_2": "amaccassa bhāraṃ katvā tasseva sabbāni kiccāni niyyādetvā sīhaḷadīpaṃ pahiṇīti.",
  "anya-e0702n0:823_0": "Saṅgharājāmahāthero pana sāsanassa ciraṭṭhitatthāya sotārānaṃ sukhappaṭibodhanatthāya",
  "anya-e0702n0:823_1": "nānāganthehi pāṭhaṃ visodhetvā saddhammappajjotikāya nāma mahāniddesaṭṭhakathāya",
  "anya-e0702n0:823_2": "atthayojanaṃ marammabhāsāya akāsi. Bahūnaṃ sissānaṃ pariyattivācanavasena jinasāsanassa anuggahaṃ akāsīti.",
  "anya-e0702n0:824_0": "Aparabhāge kaliyuge aṭṭhavassādhike dvisake sahasseca sampatte migasiramāsassa juṇhapakkhaaṭṭhamiyaṃ",
  "anya-e0702n0:824_1": "tassa putto sīripavarādityavijayānantayasamahādhammarājādhirājā nāma rajjaṃ kāresi.",
  "anya-e0702n0:824_2": "Tadā sūriyavaṃsābhisiripavarālaṅkāradhammasenāpatimahādhammarājādhirājaguru- mahātherassa",
  "anya-e0702n0:824_3": "sissaṃ paññājotābhidhajamahādhammarājādhirājaguruttheraṃ saṅgharājaṭṭhāne ṭhapesi.",
  "anya-e0702n0:825": "Sopi sīlavā pariyattikovido sikkhākāmo lajjīpesalo. Aṅguttaranikāyapāḷiyā tadaṭṭhakathāyaca attha yojanaṃ marammabhāsāya akāsi.",
  "anya-e0702n0:826_0": "Tassa rañño kāle ñeyyadhammābhivaṃsasiripavarālaṅkāradhammasenāpatimahādhammarājādhirāja-",
  "anya-e0702n0:826_1": "gurutthero saddhammavilāsiniyā nāma paṭisambhidāmaggaṭṭhakathāya atthayojanaṃ marammabhāsāya akāsi.",
  "anya-e0702n0:827": "Maṇijotasaddhammālaṅkāramahādhammarājādhirājaguruttherosaṃyutta- nikāyapāḷiyā tadaṭṭhakathāyaca atthayojanaṃ marammabhāsāya akāsi.",
  "anya-e0702n0:828": "Medhābhivaṃsasaddhammadhajamahādhammarājādhirājagurutthero dīghanikāyapāḷiyā tadaṭṭhakathāyaca atthayojanaṃ marammabhāsāya akāsi.",
  "anya-e0702n0:829_0": "Ñeyyadhammābhivaṃsasiripavarālaṅkāradhammasenāpatimahā dhammarājādhirājaguruttherassa",
  "anya-e0702n0:829_1": "sisso upasampadāvasena pañcavassiko paññāsāmi nāmāhaṃ saddatthabhedacintānāmakassaganthassa",
  "anya-e0702n0:829_2": "gaṇṭhipadatthavaṇṇanaṃ marammabhāsāya akāsiṃ. Dasavassikakāle pana abhidhānappadīpikāsaṃvaṇṇanāya",
  "anya-e0702n0:829_3": "atthayojanaṃ marammabhāsāya akāsiṃ. Tassāca pāṭhaṃ bahūhi ganthehi saṃsadditvā visodhesinti.",
  "anya-e0702n0:830_0": "Aparabhāge sakkarāje cuddasādhike dvisate sahasseca sampatte ayaṃ amhākaṃ dhammiko",
  "anya-e0702n0:830_1": "rājā anekasatajātīsu upacitapuññānubhāvena jinasāsanassa paggaṇhanatthāya sammādevalokapālehi",
  "anya-e0702n0:830_2": "uyyojiyanoviyarajjasampattiṃ paṭilabhi. Dasabalassasāsanaṃ paggaṇhitukāmassa dhammarājassa",
  "anya-e0702n0:830_3": "manoratho matthakaṃ patto ahosi. Mariyādaṃ bhinditvā dinnakatamaggaṃviya udakaṃ laddhokāsatāya",
  "anya-e0702n0:830_4": "saddhā mahogho avattharitvā tiṭṭhati. Cattārica vassāni atikkamitvā besākhamāse pañcakakudhabhaṇḍādīhi",
  "anya-e0702n0:830_5": "anekehi rājabhoggabhaṇḍehi parivāretvā udumbarabhaddapiṭṭhe saddhiṃ mahesiyā abhisekaṃ",
  "anya-e0702n0:830_6": "patto. Tenāvocumhā nāgarājuppattikathāyaṃ,-",
  "anya-e0702n0:831": "Mahāpuññova rājāyaṃ, kaṭṭhaṭagheva āgate;",
  "anya-e0702n0:832": "Sakkarāje hi sampattiṃ, patvā dāne rato vate.",
  "anya-e0702n0:833": "Tadā cattāri vassāni, atikkamitvā visādhike;",
  "anya-e0702n0:834": "Saddhiṃ mahesiyā sekaṃ, patto hutvā mahātale.",
  "anya-e0702n0:835": "Jinacakkañca jotesi, mahāsokādayo yathā;",
  "anya-e0702n0:836": "Alajjinoca niggayha, paggahetvāna lajjino.",
  "anya-e0702n0:837": "Raṭṭheca dānasīlesu, bhāvanāyābhiyuñcaye;",
  "anya-e0702n0:838": "Nimirājādayo yathāti.",
  "anya-e0702n0:839_0": "Tadā yasmā alajjino niggahitabbapuggale avīcinarake nikkhipantoviya niggahakammaṃ",
  "anya-e0702n0:839_1": "akāsi, tasmā te aladdhokāsā nilīyanti, yathā aruṇuggamanakāle kosiyāti. Tenāvocumhā",
  "anya-e0702n0:839_2": "nāgarājuppattikathāyaṃ,-",
  "anya-e0702n0:840": "Tadā pana jinacakkaṃ, nabhe candova pākaṭaṃ;",
  "anya-e0702n0:841": "Alajjino nilīyanti, aruṇuggeva kosiyāti.",
  "anya-e0702n0:842_0": "Yasmāca lajjino paggahitabbapuggale bhavaggeukkhipantoviya paggahakammaṃ karoti,",
  "anya-e0702n0:842_1": "tasmā te laddhokāsā uṭṭhitasīsā nirāsaṅkā hutvā tiṭṭhanti, yathā candimasūriyālokānaṃ",
  "anya-e0702n0:842_2": "paṭiladdhakāle ādikappikāti. Tenāvocumhā, –",
  "anya-e0702n0:843": "Tadāpica jinacakkaṃ, khe bhāṇumāva pākaṭaṃ;",
  "anya-e0702n0:844": "Lajjinopi uṭṭhahanti, obhāladdheva kappikāti.",
  "anya-e0702n0:845_0": "Tepiṭakampi navaṅgaṃ buddhavacanaṃ ciraṭṭhitikaṃ kattukāmo pariyattivissaradehi mahātherehi",
  "anya-e0702n0:845_1": "visodhāpetvā lekhakānaṃ bhatiṃ datvā kaṇṭhajamuddhajādividhānaṃ sithiladhanitādividhānañca",
  "anya-e0702n0:845_2": "punappunaṃ vicāretvā antamaso paricchedalekhamattampi avirādhetvā antepuraṃ pavisetvā",
  "anya-e0702n0:845_3": "suvaṇṇamayesu lohamayesuca potthakesu likhāpesi. Ñāṇathāmasampanneca bhikkhū vicinetvā",
  "anya-e0702n0:845_4": "yathābalaṃ vinayapiṭakaṃ visuṃ visuṃ dhāreti vācuggataṃ kārāpeti. Aggamahesiṃ ādiṃ",
  "anya-e0702n0:845_5": "katvā sakala orodhādayo bahū rājasevakā amaccādayo nāgarikeca yathābalaṃ suttantapiṭakaṃ",
  "anya-e0702n0:845_6": "abhidhammapiṭakañca visuṃ visuṃ ekekasuttamātikāpadabhājanīcittavārādivasena vibhājetvā",
  "anya-e0702n0:845_7": "dhāreti vācuggataṃ kārāpeti. Sayañca anattalakkhaṇādikaṃ anekavidhaṃ suttaṃ devasikaṃ",
  "anya-e0702n0:845_8": "sajjhāyaṃ karoti. Jinasāsanassa ciraṭṭhitatthāyasakalavijiteca araññavāsīnaṃ bhikkhūnaṃ",
  "anya-e0702n0:845_9": "assamassa samantato pañcadhanusatappamāṇe ṭhānethaladakacarānaṃ sabbesaṃ sattānaṃ",
  "anya-e0702n0:845_10": "abhayaṃ adāsi. Pariyatti visāradānañca therānutherānaṃ mātāpitādayo ñātake sabbarājakiccato",
  "anya-e0702n0:845_11": "balikammatoca mocāpetvā yathāsukhaṃ vasāpeti. Ekāhenevāpi sahassamatte kulaputte",
  "anya-e0702n0:845_12": "pabbajūpasampadabhūmīsu patiṭṭhāpetvā sāsanaṃ paggaṇhi. Aññānipi bahūni puññakammāni",
  "anya-e0702n0:845_13": "karoti. Katvāca vivaṭṭameva pattheti, no vaṭṭaṃ. Aññeca orodhādayo tumhe yāni kānici",
  "anya-e0702n0:845_14": "puññakammāni katvā vivaṭṭameva pattheta, mā vaṭṭanti abhiṇhaṃ ovadati. Aniccalakkhaṇādisaṃyuttāya",
  "anya-e0702n0:845_15": "dhammakathāya niccaṃ ovadati. Sayampi samathavipassanāsu niccāraddhaṃ akāsi. Rājūnaṃ",
  "anya-e0702n0:845_16": "pana raṭṭhasāmikānaṃ dhammatāya kiccabāhullatāya kadāci kadāci okāsaṃ na labhati",
  "anya-e0702n0:845_17": "kammaṭṭhānamanuyuñjituṃ, evampi samāno sarīramalaparijagganakālepi kammaṭṭhānamanuyuñjatiyeva,",
  "anya-e0702n0:845_18": "na moghavasena kālaṃ khepeti. Loke hi amaṅgalasammatānipi manussasīsakapālaṭṭhiādīni",
  "anya-e0702n0:845_19": "susāsanato ānetvā dantakaṭṭhādīni vā taṃsadisāni kārāpetvā attano samīpe ṭhapetvā",
  "anya-e0702n0:845_20": "aṭṭhikādibhāvanāmayapuññaṃ vicināti.",
  "anya-e0702n0:846_0": "Tadā pana amhākaṃ ācariyavaraṃ pariyattivisāradaṃ tikkha javanagacchirādiñāṇopetaṃ",
  "anya-e0702n0:846_1": "vicitradhammadesanākathaṃ sakala marammikabhikkhūnaṃ onamitaṭṭhānabhūtaṃ vuddhāpacāyiṃ",
  "anya-e0702n0:846_2": "rūpasobhaggapattaṃ yuttavādikaṃ ñeyyadhammābhimunivarañāṇakittisiridhajadhammasenāpati-",
  "anya-e0702n0:846_3": "mahādhammarājādhirājagurūti tatiyaṃ laddhalañchaṃ taṃ bhikkhusaṅghānaṃ sakalaraṭṭhavāsīnaṃ",
  "anya-e0702n0:846_4": "pāmokkhabhāve patiṭṭhāpesi asokamahārājāviya mahāmoggaliputtatissattheraṃ. Tenāvocumhā",
  "anya-e0702n0:846_5": "nāgarājuppattikathāyaṃ,–",
  "anya-e0702n0:847": "Tadāca bhikkhusaṅghānaṃ, theraṃ pāmokkhabhāvake;",
  "anya-e0702n0:848": "Ñeyyādiladdhalañchaṃ taṃ, patiṭṭhāpesi sādhukanti.",
  "anya-e0702n0:849_0": "Tadāca amhākaṃ dhammikamahārājā sakkarāje ekūnavīsatādhike sahasse dvisateca sampatte",
  "anya-e0702n0:849_1": "mantalākhyātācalassa samīpe subhūmilakkhaṇopetaṃ ekanipātatitthamiva bahujananayanavihaṅgānaṃ",
  "anya-e0702n0:849_2": "sabbanagarālaṅkārehi parikkhittaṃ manussānaṃ cakkhulolatājanakaṃ nānāratanehi sampuṇṇaṃ",
  "anya-e0702n0:849_3": "nānā verajjavāṇijānaṃ puṭabhedanaṭṭhānabhūtaṃ ratanapuṇṇanāmakaṃ mahārājaṭṭhānikaṃ",
  "anya-e0702n0:849_4": "māpesi, mandhātuviya rājagahaṃ, sudassano viyaca kusāvatīnagaranti. Tenāvocumhā nāgarājuppattikathāyaṃ,–",
  "anya-e0702n0:850": "Tadā kaṭṭhaṭajhe sampatte, mantalākhyācalassaca;",
  "anya-e0702n0:851": "Erāvatīti nāmāya, māpesi samīpe nagaraṃ.",
  "anya-e0702n0:852": "Subhūmilakkhaṇopetaṃ, ratanapuṇṇanāmakaṃ;",
  "anya-e0702n0:853": "Rājagahaṃva mandhātu, akirammaṇiyaṃ subhanti.",
  "anya-e0702n0:854_0": "Seyyathāpi nāma loke ālokatthikānaṃ sattānaṃ pītisomanassaṃ uppādento upakaronto",
  "anya-e0702n0:854_1": "udayapabbatato sahassaraṃsī divākaro uṭṭhahati, evamevaṃ marammaraṭṭhikānaṃ lajjīpesalānaṃ",
  "anya-e0702n0:854_2": "sikkhākāmānaṃ bhikkhūnaṃ gihīnañca pītisomanassaṃ uppādento upakāronto ayaṃ dhammikorājā",
  "anya-e0702n0:854_3": "imasmiṃ marammaraṭṭhe uppajjati.",
  "anya-e0702n0:855": "Imañca dhammikarājānaṃ nissāya marammaraṭṭhe sammāsambuddhassa sāsanaṃ ativiya joteti. Vuḍḍhiṃ virūḷiṃ vepullaṃ āpajjati.",
  "anya-e0702n0:856_0": "Sāsanañca nāmetaṃ rājānaṃ nissāya tiṭṭhatīti. Ayaṃ dhammikarājāyeva na sāsanassūpakāro",
  "anya-e0702n0:856_1": "dhammacārī dhammamānī, apica kho dhammikarājānaṃ nissitāpi sabbaraṭṭhavāsikā sāsanassūpakārāyeva",
  "anya-e0702n0:856_2": "dhammacārino dhammamānino rājānugatā hutvā. Tenevāha mahābodhijātakādīsu, –",
  "anya-e0702n0:857": "Gavañce taramānānaṃ, ujuṃ gacchati puṅgavo;",
  "anya-e0702n0:858": "Sabbā gāvī ujuṃ yanti, nette ujuṃ gate sati.",
  "anya-e0702n0:859": "Evameva manussesu, yo hoti seṭṭhasammato;",
  "anya-e0702n0:860": "So cepi dhammaṃ carati, pageva itarā pajā;",
  "anya-e0702n0:861": "Sabbaraṭṭhaṃ sukhaṃ seti, rājā ce hoti dhammikoti.",
  "anya-e0702n0:862_0": "Visesato pana dutiyaṃ amarapuraṃ māpentassa mahādhammarañño aggamahesiyā ajjavamaddavasohajjādiguṇayuttāya",
  "anya-e0702n0:862_1": "dhitā amhākaṃ rañño aggamahesī sammācārinī patibbatā. Sabbanārīnaṃ aggabhāvaṃ pattāpi",
  "anya-e0702n0:862_2": "samānā kāmaguṇasaṅkhātena surāmadena appamajjitvā puññakammesu appamādavasena niccāraddhavīriyā",
  "anya-e0702n0:862_3": "hoti. Niccaṃ pariyattiyā uggahaṇaṃ akāsi. Vedapāragūca ahosi. Sammāsambuddhasāsane",
  "anya-e0702n0:862_4": "ativiya pasannā aññāpi orodhādayo mahādhammarañño ovāde ṭhatvā dhammaṃ cariṃsu. Sāsanaṃ",
  "anya-e0702n0:862_5": "pasīdiṃsuyeva. Uparājāpi mahādhammarājassa ekamātāpītiko mahādhammarājicchāya avirodhetvāyeva",
  "anya-e0702n0:862_6": "sakalaraṭṭhavāsīnaṃ gihīnaṃ bhikkhūnañca atthahitamāvahati, seyyathāpi cakkavattirañño",
  "anya-e0702n0:862_7": "santike jeṭṭhaputto thāmajavasampanno atisūro uṭṭhānavīriyo. Aññepi amaccā anekasahassappamāṇā",
  "anya-e0702n0:862_8": "mahādhammaraññā laddhesu laddhesu ṭhānantaresu ṭhitā mahādhammarañño taṃ taṃ kiccamāvahanti",
  "anya-e0702n0:862_9": "puññakammesu abhiramanti. Sakalaraṭṭhavāsinoca manussā dānasīlabhāvanāsuyeva cittaṃ",
  "anya-e0702n0:862_10": "ṭhapenti. Bhikkhūca saṅgharājappamukhādayo theranavamajjhimā ganthadhuravipassanādhuresu abhiyuñjanti.",
  "anya-e0702n0:863_0": "Evamekassa sādhujjanassa guṇaṃ mahantena ussāhena kathentopi dukkaraṃtāva niṭṭhaṃ",
  "anya-e0702n0:863_1": "pāpetuṃ, bhagavato pana tilokaggassa anekasahassapāramitānubhāvena pavattaṃ guṇaṃ",
  "anya-e0702n0:863_2": "ko nāma puggalo sakkhissati niṭṭhaṃ pāpetvā kathetunti. Evaṃ mahādhammarājassaca",
  "anya-e0702n0:863_3": "aggamahesiyāceva uparājādīnañca guṇe vissaṭṭhena vitthārato kathiyamāne imissā sāsanavaṃsappadīpikāya",
  "anya-e0702n0:863_4": "anekasatabhāṇavāramattampi patvā pariyanto na paññāyeyya, yasmāca atippapañcā bhaveyya,",
  "anya-e0702n0:863_5": "tasmā saṅkhepenevāyaṃ kathitā sādhujjanānaṃ mahāpuññamayāya pītiyā anumodanatthāya.",
  "anya-e0702n0:863_6": "Idañhi suṇantehi sādhujjanehi anumoditabbaṃ,- asukasmiṃ kira kāle asukasmiṃ raṭṭhe",
  "anya-e0702n0:863_7": "asuko nāma rājā sāsanaṃ paggaṇhitvā vuḍḍhiṃ virūḷiṃ vepullamāpajji, seyyathāpi nāma",
  "anya-e0702n0:863_8": "rukkho bhūmodakānaṃ nissāya vuḍḍhiṃ virūḷiṃ vepullamāpajjīti.",
  "anya-e0702n0:864_0": "Imassa rañño kāle ñeyyadhammābhimunivaraññāṇakitti siridhajadhammasenāpatimahādhammarājādhirājaguru",
  "anya-e0702n0:864_1": "nāma saṅgharājā mahāthero raññā abhiyācito surājamaggadīpaniṃ nāma ganthaṃ akāsi.",
  "anya-e0702n0:864_2": "Majjhimanikāyaṭṭhakathāya atthaṃ sissānaṃ vācetvā yathāvācitaniyāmena atthayojanānayaṃ potthake āropāpesi.",
  "anya-e0702n0:865": "Medhābhivaṃsasaddhammadhajamahādhammarājādhirājaguru nāma mahāthero jātakapāḷiyā atthayojanānayaṃ marammabhāsāya akāsi.",
  "anya-e0702n0:866_0": "Saṅgharājassa sisso paññāsāmisirikavidhajamahādhammarājādhirājagurūti raññā laddhanāmalañcho",
  "anya-e0702n0:866_1": "soyevāhaṃ dhamma raññā aggamahesiyāca abhiyācito sīlakathaṃ nāma ganthaṃ upāyakathaṃ",
  "anya-e0702n0:866_2": "nāma ganthañca akāsiṃ. Rañño ācariyabhūtena disāpāmokkhena nāma upāsakena abhiyācito",
  "anya-e0702n0:866_3": "soyevātaṃ akkharavisodhaniṃ nāma ganthaṃ āpattivinicchayaṃ nāma ganthañca. Tathā",
  "anya-e0702n0:866_4": "saṅgharaññā codito soye vāhaṃ nāgarājuppatikathaṃ vohāratthabhedañca vivādavinicchayañca",
  "anya-e0702n0:866_5": "akāsiṃ. Tathā pañcajambugāmabhojakena lekhakāmaccena dvīhica ārocanalekhakāmaccehi",
  "anya-e0702n0:866_6": "abhiyācito so yevāhaṃ rājasevakadīpaniṃ nāma ganthaṃ akāsiṃ. Tathā dīghanāvānagarabhojakena",
  "anya-e0702n0:866_7": "mahāamaccena abhiyācito soyevāhaṃ nirayakathādīpakaṃ nāma ganthaṃ akāsiṃ. Tathā silāleḍḍukanāmakena",
  "anya-e0702n0:866_8": "upāsakena abhiyācito soyevāhaṃ uposathavinicchayaṃ nāma ganthaṃ akāsiṃ. Tathā bahūhi",
  "anya-e0702n0:866_9": "sotujanehi abhiyācito soyevāhaṃ saddanītiyā saṃvaṇṇanaṃ pāḷibhāsāya akāsinti.",
  "anya-e0702n0:867_0": "Ekasmiñca samaye kaliyuge vīsādhike dvisate sahasseca sampatte rañño etadahosi,-",
  "anya-e0702n0:867_1": "idāni buddhassa bhagavato sāsane kesañci bhikkhūnaṃ sāmaṇerānañca kuladūsanādiasāruppakammehi",
  "anya-e0702n0:867_2": "uppāditā cattāro paccayā bahū dissanti, kecipi alajjī puggalā jātarūpādinissaggiyavatthumpisādiyanti,",
  "anya-e0702n0:867_3": "kecipi vinā paccayaṃ vikāle tambulaṃ khādanti, sannidhiñca katvā dhūmānica pivanti,",
  "anya-e0702n0:867_4": "agilānā hutvā saupāhanā gāmaṃ pavisanti, chattaṃ dhārenti, aññepi avinayānulomācāre",
  "anya-e0702n0:867_5": "caranti, idāni bhikkhūnaṃ sāmaṇerānañca buddhassa sammukhe buddhaṃ sakkhiṃ katvā",
  "anya-e0702n0:867_6": "ime anācāre na carissāmāti paṭiññaṃ kārāpetvā bhagavato sikkhāpadāni rakkhāpetuṃ",
  "anya-e0702n0:867_7": "vaṭṭati, evañca sati bhikkhū sāmaṇerāca mayaṃ buddhassa sammukhe evaṃ paṭiññaṃ karoma,",
  "anya-e0702n0:867_8": "paṭiññañca katvā vikāraṃ āpajjantānaṃ amhākaṃ imasmiṃyeva attabhāve imasmiṃyeva paccakkhe",
  "anya-e0702n0:867_9": "kiñci bhayaṃ uppajjeyyāti paccakkhabhayaṃ apekkhitvā te sikkhāpadaṃ rakkhissantīti.",
  "anya-e0702n0:867_10": "Evaṃ pana cintetvā bhikkhūnaṃ sāmaṇerānañca evaṃ paṭiññaṃ kārāpetuṃ yujjati vā mā",
  "anya-e0702n0:867_11": "vāti mayaṃ na jānāma, idāni saṅgharājādayo mahāthere sannipātāpetvā pucchissāmīti puna cintesi.",
  "anya-e0702n0:868_0": "Atha sabbepi mahāthere saṅgharājassa vihāre sannipātāpetvā imaṃ kāraṇaṃ pucchathāti",
  "anya-e0702n0:868_1": "amacce āṇāpesi. Atha amaccā mahāthere sannipātāpetvā pucchiṃsu,-idāni bhante sāsane",
  "anya-e0702n0:868_2": "bhikkhūnaṃ sāmaṇerānañca avinayānulomācārāni disvā buddhassa sammukhe buddhaṃ sakkhiṃ",
  "anya-e0702n0:868_3": "katvā rājā yathā ime anācāre na carissāmāti paṭiññaṃ kārāpetvā bhagavato sikkhāpadāni",
  "anya-e0702n0:868_4": "rakkhāpetuṃ icchati, tathā kārāpetuṃ yujjati vā mā vāti.",
  "anya-e0702n0:869": "Atha saṅgharājappamukhādayo mahātherā evamāhaṃsu,- yasmā sāsanassa parisuddhabhāvaṃ icchanto evaṃ karoti, tasmā tathā kārāpetuṃ yujjatīti.",
  "anya-e0702n0:870_0": "Paṇḍitābhidhajamunindaghosamahādhammarājaguruttherādayo pana katipayattherā evamāhaṃsu,",
  "anya-e0702n0:870_1": "– idāni bhikkhū nāma saddhābalādīnaṃ thokatāya bhagavato āṇāsaṅkhātaṃ sacittakācittakāpattiiṃ",
  "anya-e0702n0:870_2": "āpajjitvā bhagavatāyeva anuññātehi desanāvuṭṭhānakammehi paṭikaritvā sīlaṃ parisuddhaṃ",
  "anya-e0702n0:870_3": "katvā lajjīpesalabhāvaṃ karonti, na kadāci āpattiṃ anāpajjitvā, tasmā bhagavatā paṭikkhittaṃ",
  "anya-e0702n0:870_4": "kammaṃ sañciccana vītikkamissāmāti buddhassa sammukhe paṭiññākaraṇaṃ atibhāriyaṃ",
  "anya-e0702n0:870_5": "hoti, sacepi pubbe paṭiññaṃ katvā pacchā visaṃvādeyya, evaṃ sati paṭissavavisaṃvāde",
  "anya-e0702n0:870_6": "suddhacittassa dukkaṭaṃ paṭissavakkhaṇeeva pācitti itarassacāti vacanato taṃ taṃ",
  "anya-e0702n0:870_7": "āpattiṃ paṭissavavisaṃvādanadukkapettiyā saheva āpajjeyya, atha paṭiññākaraṇatoyeva",
  "anya-e0702n0:870_8": "āpattibahulatā bhaveyya, yathā pana rogaṃ vūpasamituṃ asappāyabhesajjaṃ paṭisevati,",
  "anya-e0702n0:870_9": "athassa rogo avūpasamitvā atikkameyya, evaṃ āpattiṃ anāpajjitukāmo buddhassa sammukhe",
  "anya-e0702n0:870_10": "paṭiññaṃ karoti, athassa āpattibahulāyeva bhaveyyāti, kiñca bhiyyo abhayadassāvino",
  "anya-e0702n0:870_11": "bhikkhū anekasatabuddhassa sammukhe anekasatavārānipi paṭiññaṃ katvā sikkhāpadaṃ",
  "anya-e0702n0:870_12": "vītikkamituṃ visahissantiyevāti.",
  "anya-e0702n0:871": "Atha saṅgharājā mahāthero attano sissaṃ paññāsāmisirikavidhajamahādhammarājādhirājaguruṃ nāma maṃ uyyojesi, tassa therassa vacane paṭivacanaṃ dātuṃ.",
  "anya-e0702n0:872_0": "Athāhaṃ evaṃ vadāmi,- dve puggalā abhabbā sañcicca āpattiṃ āpajjituṃ bhikkhūca bhikkhuniyoca",
  "anya-e0702n0:872_1": "ariyā puggalā, dve puggalā sabbā sañcicca āpattiṃ āpajjituṃ bhikkhūca bhikkhuniyoca",
  "anya-e0702n0:872_2": "puthujjanāti parivārapāḷiyaṃ vuttattā ariyapuggalānaṃviya puthujjanānaṃ vissaṭṭhena",
  "anya-e0702n0:872_3": "paṭiññaṃ kātuṃ na vaṭṭatīti manasikaritvā puthujjanabhikkhūnaṃ paṭiññākaraṇaṃ atibhāriyanti",
  "anya-e0702n0:872_4": "vedeyyace, sabbehipi ariyaputhujjanehi bhikkhūhi upasampadāmāḷake āditova cattāri",
  "anya-e0702n0:872_5": "akaraṇīyāni ācikkhitabbānīti vuttesu catūsu akaraṇīyesu antamaso tiṇasalākaṃ upādāya",
  "anya-e0702n0:872_6": "yo bhikkhu pādaṃ vā pādārahaṃ vā atirekapādaṃ vā adinnaṃ theyyasaṅkhātaṃ ādiyati,",
  "anya-e0702n0:872_7": "assamaṇo hoti asakyaputtiyoti, antamaso kuntakipillikaṃ upādāya yo bhikkhu sañcicca",
  "anya-e0702n0:872_8": "manussaviggahaṃ jīvitaṃ voropesi, antamaso gabbhapātanaṃ upādāya assamaṇo hoti asakyaputtiyoti,",
  "anya-e0702n0:872_9": "antamaso suññāgāre abhiramāmīti yo bhikkhupāpiccho icchāpakato asantaṃ abhūtaṃ uttarimanussadhammaṃ",
  "anya-e0702n0:872_10": "ullapati, assamaṇo hoti asakyaputtiyotica upajjhācariyena ovadiyamānehi abhinavopasampannehi",
  "anya-e0702n0:872_11": "āma bhanteti paṭiññākathāyeva. Sāmaṇerehipi pabbajjakkhaṇeyeva upajjhāyassa santike",
  "anya-e0702n0:872_12": "pāṇātipātāveramaṇisikkhāpadaṃ samādiyāmītiādinā paṭhamaṃ paṭiññā katāyeva. Tathā",
  "anya-e0702n0:872_13": "bhikkhūhi taṃtaṃāpattiṃ āpajjitvā desanāya paṭikaraṇakāle sādhu suṭṭhu bhante saṃvarissāmīti",
  "anya-e0702n0:872_14": "abhiṇhaṃ paṭiññā katāyeva. Sāmaṇerehipi upajjhācariyassa santike sikkhāggahaṇakālepi",
  "anya-e0702n0:872_15": "pāṇātipātāvera maṇisikkhāpadaṃ samādiyāmītiādinā abhiṇhaṃ paṭiññā katāyeva. Tāhi",
  "anya-e0702n0:872_16": "pana paṭiññāhi abhāyitvā itoyeva bhāyāmīti vuttavacanaṃ acchariyaṃviya hutvā khāyati.",
  "anya-e0702n0:872_17": "Imāya hi paṭiññāya tāsaṃ paṭiññānaṃ visesatā na dissatīti.",
  "anya-e0702n0:873_0": "Ayaṃ panettha sanniṭṭhānattho,- paṭissavadukkaṭāpatti nāma sāvatthiyaṃ passenadikosalaraññā",
  "anya-e0702n0:873_1": "imasmiṃ vihāre vassaṃ upagacchāhīti āyācite sādhūti paṭijānitvā lābhabahulataṃ paṭicca",
  "anya-e0702n0:873_2": "antarāmagge aññasmiṃ vihāre vassaṃ upagantvā paṭissavavisaṃvādanapaccayā upanandaṃ",
  "anya-e0702n0:873_3": "nāma bhikkhuṃ ārabbha paññattā. Samantapāsādikañca nāma vinayaṭṭhakathāya vassūpanāyikakkhandhakavaṇṇanāyaṃ",
  "anya-e0702n0:873_4": "paṭissaveca āpatti dukkaṭassāti ettha na kevalaṃ imaṃ temāsaṃ idha vassaṃ vasathāti",
  "anya-e0702n0:873_5": "etasseva paṭissave āpatti, imaṃ temāsaṃ bhikkhaṃ gaṇhatha, ubhopi mayaṃ vassaṃ vasissāma,",
  "anya-e0702n0:873_6": "ekato uddissāpessāmāti evamādināpi tassa tassa paṭissave dukkaṭaṃ, tañca kho paṭhamaṃ",
  "anya-e0702n0:873_7": "suddhacittassa pacchā visaṃvādanapaccayā, paṭhamampi asuddha cittassa pana paṭissave",
  "anya-e0702n0:873_8": "pācittiyanti vuttaṃ.",
  "anya-e0702n0:874_0": "Iccevaṃ bhikkhūnaṃ aññamaññaṃ dāyakehica saddhiṃ paṭijānitvā visaṃvādanapaccayā aññesaṃ",
  "anya-e0702n0:874_1": "atthahitabhedeyeva dukkaṭāpatti vuttā, na attano icchāvasena sayameva ahaṃ bhuñjissāmi",
  "anya-e0702n0:874_2": "sayissāmīti evamādinā vatvā yathāvuttānurūpaṃ akatvā visaṃvādaneti. Sace pana bhikkhusāmaṇerānaṃ",
  "anya-e0702n0:874_3": "paṭhamameva āma bhantetiādinā paṭiññaṃ katvā pacchā kenacideva karaṇīyena taṃtaṃāpattiṃ",
  "anya-e0702n0:874_4": "āpajjanto saha paṭissavavisaṃvādena dukkaṭāpattiyā āpajjeyya, evaṃ sati tattha tattha",
  "anya-e0702n0:874_5": "sikkhāpadesu dve dve āpattiyo paññāpeyya, na ca evampi paññattā, teneva paṭissavadukkaṭāpatti",
  "anya-e0702n0:874_6": "nāma paresaṃ santike paresaṃ matiṃ gahetvā paṭijānitvā visaṃvādanaṭṭhāneyeva paññattāti daṭṭhabbā.",
  "anya-e0702n0:875_0": "Idāni rājā sāsanassa suddhiṃ icchanto iminā upāyena bhikkhusāmaṇerānaṃ sīlaṃ saṃvarāpento",
  "anya-e0702n0:875_1": "paccakkhasamparāyikabhayaṃ anupekkhitvā saṃvaraṃ āpajjeyyunti cintetvā buddhassa",
  "anya-e0702n0:875_2": "sammukhe paṭiññaṃ kārāpitattā na koci doso dissati. Bhikkhusāmaṇerānampi bhiyyosomattāyasīlaṃ",
  "anya-e0702n0:875_3": "saṃvaritvā sīlaparisuddhi bhaveyyāti. Atha rājā sabbesaṃ bhikkhusāmaṇerānaṃ buddhassa",
  "anya-e0702n0:875_4": "sammukhe paṭiññaṃ kārāpetvā sīlaṃ rakkhāpesīti.",
  "anya-e0702n0:876": "Iccevaṃ imassa rañño kāle pubbe alajjinopi samānā bhayaṃ anupekkhitvā yebhuyyena lajjinova bhavantīti.",
  "anya-e0702n0:877_0": "Buddhassa bhagavato parinibbānato tisatādhikānaṃ dvivassasahassānaṃ upari navutime",
  "anya-e0702n0:877_1": "saṃvacchare bahinadītīre gāmasīmato paṭṭhāya yāva antoudakukkhepā, tāva kammaṃ karontānaṃ",
  "anya-e0702n0:877_2": "bhikkhūnaṃ sukhena gamanatthāya gahaṭṭhā gāmasīmāya udakukkhepasīmaṃ sambandhitvā setuṃ akaṃsu.",
  "anya-e0702n0:878": "Atha tattha ñāṇālaṅkārasumanamahādhammarājagurugaṇā cariyanāmako thero upasampadādivinayakammāni katipaya vassesu akāsi.",
  "anya-e0702n0:879_0": "Dhīrānandatthero pana tattha saṅkaradoso hotīti kammaṃ kātuṃ na icchati. Tathā paṭṭhāya",
  "anya-e0702n0:879_1": "ye ye ñāṇālaṅkārasumanamahādhammarājagurugaṇācariyassa matiṃ ruccanti, te te tassa",
  "anya-e0702n0:879_2": "pakkhikā bhavanti. Ye ye pana dhīrānandattherassamatiṃ ruccanti, tete tassa pakkhikā",
  "anya-e0702n0:879_3": "bhavanti. Evaṃlaṅkādīpe amarapuranikāyikā bhikkhū. Dvedhā bhinditvā tiṭṭhanti.",
  "anya-e0702n0:880_0": "Atha dhīrānandapakkhe bhikkhu tappakkhikassa sīlakkhandhattherassa sisse dhammakkhandhavanaratanabhikkhū",
  "anya-e0702n0:880_1": "amhākaṃ jambudīpe ratanapuṇṇanagaraṃ pesesuṃ saṅgharājamahātherassa santike ovādassa",
  "anya-e0702n0:880_2": "paṭiggāhaṇatthāya. Te ca kaliyuge aṭṭhārasādhike dvivassasate sahasseca sampatte",
  "anya-e0702n0:880_3": "kattikamāsassa juṇhapakkhaaṭṭhamiyaṃ sīhaḷadīpato nikkhamitvā āgacchantā ekūnavīsādhike",
  "anya-e0702n0:880_4": "dvivassasate sahasseca sampatte phaggunamāsassa juṇhapakkhasattamiyaṃ ratanapuṇṇanagaraṃ sampattā.",
  "anya-e0702n0:881_0": "Atha dhammarājā saṅgharājassa ārāme catubhūmikaṃ vihāraṃ kārāpetvā tattha te vasāpesi.",
  "anya-e0702n0:881_1": "Catūhi paccayehica saṅgahaṃ akāsi. Saṅgharājāca tesaṃ dvinnaṃ pakkhikānaṃ vacanaṃ",
  "anya-e0702n0:881_2": "sutvā bahūhi ganthehi saṃsanditvā vivādaṃ vinicchindi. Tādise ṭhāne saṅkaradosassa",
  "anya-e0702n0:881_3": "atthibhāvaṃ pakāsetvā sandesapaṇṇampi tesaṃ adāsi.",
  "anya-e0702n0:882_0": "Mahādhammarājāca tesaṃ puna sikkhaṃ saṅgharājassa santike gaṇhāpetvā piṭakattayapotthakādīni",
  "anya-e0702n0:882_1": "dātabbavatthūni datvā tasmiṃyeva saṃvacchare paṭhamaāsāḷimāsassa kāḷapakkhadasamiyaṃ nāvāya te pesesi.",
  "anya-e0702n0:883_0": "Tato pacchāca ñāṇālaṅkārasumanamahādhammarājagurugaṇācariyapakkhe bhikkhūpi tappakkhikassa",
  "anya-e0702n0:883_1": "paññāmolittherassa sisse vimalajotidhammanandabhikkhū pesesuṃ saddhiṃ ariyālaṅkārena",
  "anya-e0702n0:883_2": "nāma sāmaṇerena catūhica upāsakehi. Teca kaliyuge vīsādhike dvisate sahasseca sampatte",
  "anya-e0702n0:883_3": "kattikamāsassa juṇhapakkhapañcamiyaṃ sampattā.",
  "anya-e0702n0:884_0": "Tadāpi saṅgharājassa ārāmeyeva ekaṃ vihāraṃ kārāpetvā te vasāpesi. Catūhi paccayehica",
  "anya-e0702n0:884_1": "saṅgahaṃ akāsi. Saṅgharājāpi puna vinicchayaṃ adāsi yathāvuttanayena. Dhammarājā",
  "anya-e0702n0:884_2": "tesampi bhikkhūnaṃ saṅgharājassa santike puna sikkhaṃ gaṇhāpetvā sāmaṇerañca upasampādetvā",
  "anya-e0702n0:884_3": "catūhi paccayehi saṅgahaṃ katvā pahiṇi.",
  "anya-e0702n0:885_0": "Tato pacchāca kaliyuge bāvīsādhike dvivassasate sahasseca sampatte māghamāsassa kāḷapakkhaekādasamiyaṃ",
  "anya-e0702n0:885_1": "sīhaḷadīpatoyeva dve bhikkhū tayo sāmaṇerā cattāro upāsakā sarajatasuvaṇṇakaraṇḍakaṃ",
  "anya-e0702n0:885_2": "sarajatasuvaṇṇacetiyadātuṃ hatthidantamayaṃ buddharūpaṃ mahābodhipattāni mahābodhitacaṃ",
  "anya-e0702n0:885_3": "mahābodhipatiṭṭhānasūmiṃ sīhaḷadakkhiṇasākhābodhipattāni dutiyasattāhaanimisaṭṭhānabhūmiñca",
  "anya-e0702n0:885_4": "dhammapaṇṇākāratthāya gahetvā ratanapuṇṇaṃ nāma mahārājaṭṭhānīnagaraṃ sampattā. Tesampi",
  "anya-e0702n0:885_5": "dhammarājā catūhi paccayehi saṅgahaṃ katvā saṅgharañño ārāme vasāpesi. Bhikkhunañca",
  "anya-e0702n0:885_6": "puna sikkhaṃ gaṇhāpesi. Sāmaṇerānañca upasampadakammaṃ gahaṭṭhānañca pabbajjakammaṃ gaṇhāpesi.",
  "anya-e0702n0:886": "Iccevaṃ marammaraṭṭhe bhagavato parinibbānato paṭṭhāya yāvajjatanā sāsanassa theraparamparavasena patiṭṭhānatā veditabbā.",
  "anya-e0702n0:887": "Iccevaṃ marammamaṇḍale arimaddanapure arahantattheragaṇo uttarājīvattherachappadattheragaṇo sivalittheragaṇo ānandattheragaṇo tāmalindattheragaṇoti pañca gaṇā ahesuṃ.",
  "anya-e0702n0:888_0": "Idāni arimaddananagare pañcagaṇato paṭṭhāya vijayapurajeyyapuraratanapūresu theraparamparavasena",
  "anya-e0702n0:888_1": "sāsanassa anukkamena āgatabhāvaṃ dassayissāmi. Sirikhettanagare hi ‘so yāṃ noṃ’ nāma",
  "anya-e0702n0:888_2": "rājā parakkamavaṃsikassa sāradassittherassa antevāsikaṃ saddhammaṭṭhitittheraṃ attano",
  "anya-e0702n0:888_3": "ācariyaṃ katvā pūjesi.",
  "anya-e0702n0:889_0": "Kaliyugassa catuvassādhikaaṭṭhasatakāle sirikhettanagarato āgantvā so ratanapūre",
  "anya-e0702n0:889_1": "rajjaṃ kāresi. Atha attano puttaṃ anekibhaṃ nāma rājakumāraṃ mahārāja nāmena sirikhettanagaraṃ",
  "anya-e0702n0:889_2": "bhuñjāpesi. Dakkhiṇadisābhāge ‘kū vṭhe ṭa-yo mo’ nagaraṃ, pacchimadisābhāge ‘pho",
  "anya-e0702n0:889_3": "khoṃ’ nāma ṭhānaṃ, uttaradisābhāge ‘ma loṃ’ nagaraṃ, puratthimadisābhāge ‘koṃ khoṃ’",
  "anya-e0702n0:889_4": "nāma ṭhānaṃ, etthantare nisinnānaṃ gihīnaṃ mama puttassa āṇā pavattatu, bhikkhūnaṃ",
  "anya-e0702n0:889_5": "mamācariyassa saddhammaṭṭhitittherassa āṇā pavattatūti niyyādesi.",
  "anya-e0702n0:890_0": "Tassaca saddhammaṭṭhitittherassa ariyavaṃsatthero mahāsāmittheroti dve sissā ahesuṃ.",
  "anya-e0702n0:890_1": "Tesu mahāsāmitthero pubbe vuttanayena sāsanavaṃsaṃ ānessāmīti sīhaḷadīpaṃ gantvā",
  "anya-e0702n0:890_2": "sīhaḷadīpato saddhiṃ pañcahi bhikkhūhi saddhammacāriṃ nāma theraṃ ānetvā abhinavasikkhaṃ",
  "anya-e0702n0:890_3": "gaṇhitvā sirikhettanagare sīhaḷadīpavaṃsikaṃ sāsanaṃ vaḍḍhāpetvā nisīdi. Tassa mahāsārittherassa",
  "anya-e0702n0:890_4": "sisso atulavaṃso nāma thero catūsu disāsu ahiṇḍitvā pariyattiṃ uggaṇhitvā sirikhettanagareyeva",
  "anya-e0702n0:890_5": "tambulabhuñjamātikāsamīpe sāsanaṃ paggaṇhitvā nisīdi. Tassa atulavaṃsattherassa sisso",
  "anya-e0702n0:890_6": "ratanaraṃsī nāma theroca pariyattivesārajjaṃ patvā sirikhettanagareyeva sāsanaṃ paggaṇhitvā",
  "anya-e0702n0:890_7": "nisīdi. Tassaca ratanaraṃ sittherassa sisso satvavadhammarājassa ācariyo abhisaṅketo",
  "anya-e0702n0:890_8": "nāma thero pariyattivesārajjaṃ patvā sirikhettanagarayeva sāsanaṃ paggaṇhitvā nisīdi.",
  "anya-e0702n0:890_9": "Tassa pana sisso munindaghoso nāma thero atthi. Kaliyuge sattatādhike navasate sampatte",
  "anya-e0702n0:890_10": "pacchimapakkhādhikarājā sirikhettanagaraṃ abhibhavitvā nandayodhena nāma amaccena",
  "anya-e0702n0:890_11": "saddhiṃ taṃ munindaghosattheraṃ ānetvā ratanapūre patiṭṭhāpesi.",
  "anya-e0702n0:891": "So kira pacchimapakkhādhikarājā evaṃ kathesi,- ahaṃ sirikhettanagaraṃ labhitvā ekaṃyeva bhikkhuṃ ekaṃyeva gihiṃ labhāmīti.",
  "anya-e0702n0:892_0": "So pana thero sāmaṇeranāmena munindaghoso nāma. Upasampannakāle pana mātulabhūtassa",
  "anya-e0702n0:892_1": "therassa nāmena upāli nāma. Dinnanāmena pana tipiṭakālaṅkāro nāma. Tiriyapabbatavihāre",
  "anya-e0702n0:892_2": "pana vāsattā ṭhānanāmena tiriyapabbatatthero nāma.",
  "anya-e0702n0:893_0": "So kira erāvatīnadītīre catubhūmikavihāre paṭhamaṃ nisīditvā pacchā kaliyugassa vassasahasse",
  "anya-e0702n0:893_1": "kālesaṭṭhivassāyuko hutvā tiriyapabbatavihāre nisīdi. Sāmaṇerakāle so jalumasyāmabhayena",
  "anya-e0702n0:893_2": "ratanapūrato nikkhamitvā ketumatīnagaraṃ patvā tattha tisāsanadhajattherassa sissabhūtassa",
  "anya-e0702n0:893_3": "dhammarājaguruttherassa santike ganthaṃ uggaṇhiṃ. Pāḷiaṭṭhakathāṭīkāsu atichekatāya",
  "anya-e0702n0:893_4": "daharakāleyevaca vessantarajātakaṃ kabyālaṅkārena bandhitvā kathanato ativiya pākaṭo",
  "anya-e0702n0:893_5": "ahosi. Tassa pana therassa sisso uccanagaravāsī mahātissattheroti saṅgirajanapade",
  "anya-e0702n0:893_6": "araññavāsaṃ vasitvā pariyattiṃ vācetvā sāsanaṃ paggaṇhi. Tassa pana sisso reminagāme",
  "anya-e0702n0:893_7": "gāmavāsī candatthero nāma. Tassa sisso taṃgāmavāsī guṇasiritthero nāma. Tassa sisso",
  "anya-e0702n0:893_8": "taṃgāmavāsī kalyāṇadhajattharo nāma. So pana thero padumanagare sahassorodhabodhodadhigāmesu",
  "anya-e0702n0:893_9": "pariyattiṃ vācetvā nisīdi. Tassa sisso bodhodadhigāmavāsino indobhāsakalyāṇacakkavimalācārattherā",
  "anya-e0702n0:893_10": "sahassorodhagāmavāsino guṇasāracandasārattherā vaṃtumagāmavāsī varaesitthero kanninagare",
  "anya-e0702n0:893_11": "jararājagāma vāsī guṇasirittherocāti ime therā kalyāṇadhajattherassa santike puna",
  "anya-e0702n0:893_12": "sikkhaṃ gahetvā pariyattiṃ uggaṇhitvā kovidā ahesuṃ.",
  "anya-e0702n0:894_0": "Tasseva kalyāṇadhajattherassa sisso saṅgirajanapade samivanagāme nisinno dhammadharo",
  "anya-e0702n0:894_1": "nāma thero mahallakakāle padumanagare kusumamūlagāme nisīditvā ganthaṃ vācetvā sāsanaṃ paggaṇhi.",
  "anya-e0702n0:895": "Tesu guṇasiritthero amarapuramāpakassa rañño kāle guṇābhilaṅkārasaddhammamahārājādhirājagurūti nāmalañchaṃ gaṇhitvā jeyyabhūmivāsakittivihāre paṭivasi.",
  "anya-e0702n0:896_0": "Tassa pana therassa sisso ñāṇābhivaṃsadhammasenāpatimahādhammarājāguru nāma mahāthero.",
  "anya-e0702n0:896_1": "Tasseva rañño kāle saṅgharājā ahosi. So pana thero sīhaḷadīpe amarapuranikāyikānaṃ",
  "anya-e0702n0:896_2": "pabhavo. Guṇābhilaṅkārasaddhammamahādhammarājādhirājaguruttherasseva sisso tipiṭakālaṅkāramahādhammarājaguru",
  "anya-e0702n0:896_3": "nāma thero. Tassa sisso sūriyavaṃsābhisiripavarālaṅkāradhammasenāpati mahādhammarājādhirājaguru",
  "anya-e0702n0:896_4": "nāma thero amarapuradutiyamāpakassa rañño kāle saṅgharājā ahosi. Tassa pana sisso",
  "anya-e0702n0:896_5": "ñeyya dhammābhivaṃsamunivarañāṇakittisiripavarālaṅkāradhammasenāpati- mahādhammarājādhirājaguru",
  "anya-e0702n0:896_6": "mahāthero dutiyaṃ amarapuramāpakassa ratanapuṇṇamāpakassaca rañño kālesu saṅgha rājā",
  "anya-e0702n0:896_7": "ahosi. So pana ñāṇābhivaṃsadhammasenāpatimahādhammarājādhirājaguruttherassa saṅgharañño",
  "anya-e0702n0:896_8": "sissopi varaesittherassa sissoca ahosi.",
  "anya-e0702n0:897": "Ayaṃ sīhaḷadīpato sabbapacchimāgatehi saddhammacārīmahāsāmittherehi yāva amhākaṃ ācariyā theraparamparā dassanakathā.",
  "anya-e0702n0:898_0": "Ayampi aparā theraparamparā veditabbā. Chappadattheravaṃsiko saddhammakitti nāma",
  "anya-e0702n0:898_1": "thero jeyyapuraṃ āgantvā catudīpabhūmiṭṭhāne nisīditvā mahāariyavaṃsattherassa santike",
  "anya-e0702n0:898_2": "pariyattiṃ uggaṇhitvā tato pacchā jetavanavihāraṃ saṅkamitvā tattha nisīditvā pariyattiṃ",
  "anya-e0702n0:898_3": "vācetvā sāsanaṃ paggaṇhi.",
  "anya-e0702n0:899_0": "Tassa saddhammakittittherassa sisso tisāsanadhajo nāma. Tassa sisso dhammarājaguru",
  "anya-e0702n0:899_1": "nāma. Tassa sisso munindaghoso nāma. Tassa sisso mahātisso nāma. Tassa sisso candapañño",
  "anya-e0702n0:899_2": "nāma. Tassa sisso guṇasiri nāma. Tassa sisso ñāṇadhajo nāma. Tassa sisso dhammadharo",
  "anya-e0702n0:899_3": "nāma. Tassa sisso indobhāso nāma. Tato paṭṭhāya kalyāṇacakka vimalācāra guṇasāra",
  "anya-e0702n0:899_4": "candasāra varaesī guṇasiri ñāṇābhivaṃsa ñeyyadhammābhivaṃsattherānaṃ vasena sāsanavaṃso veditabboti.",
  "anya-e0702n0:900": "Ayaṃ pattalaṅkassa chappadattherassa sissabhūtā saddhammakittittherato paṭṭhāya theraparamparadassanakathā.",
  "anya-e0702n0:901": "Idaṃ ratanapuṇṇanagare sāsanassa patiṭṭhānaṃ.",
  "anya-e0702n0:902_0": "Evaṃ aparantaraṭṭhasaṅkhātena ekadesena sakalampi marammaraṭṭhaṃ gahetvā sāsanavaṃso",
  "anya-e0702n0:902_1": "dassetabbo. Bhagavāpi hi aparantaraṭṭhe candanavihāre vasitvā tambadīparaṭṭhe taṃtaṃdesampi",
  "anya-e0702n0:902_2": "iddhiyā caritvā sattānaṃ dhammaṃ desesiyevāti.",
  "anya-e0702n0:903": "Iti sāsanavaṃse aparantaraṭṭhasāsanavaṃsakathāmaggo",
  "anya-e0702n0:904": "Nāma chaṭṭho paricchedo.",
  "anya-e0702n0:905": "7. Kasmiragandhāraraṭṭhasāsanavaṃsakathāmaggo",
  "anya-e0702n0:906": "7. Idāni yathāvuttamātikāvasena kasmīravandhāraraṭṭhasāsanavaṃsakathāmaggaṃ vattuṃ okāso anuppatto, tasmā taṃ vakkhāmi.",
  "anya-e0702n0:907_0": "Tatiyasaṅgītāvasāne hi mahāmoggaliputtatissatthero majjhanti kattheraṃ kasmīragandhāraraṭṭhaṃ",
  "anya-e0702n0:907_1": "pesesi,-tvaṃ etaṃ raṭṭhaṃ gantvā ettha sāsanaṃ pabhiṭṭhāpehīti. Ettha ca kasmīragandhāraraṭṭhaṃ",
  "anya-e0702n0:907_2": "nāma cīnaraṭṭhasamīpe tiṭṭhati. Teneva hi adhunā kasmīragandhāraraṭṭhavāsino cinaraṭṭhavāsinoca",
  "anya-e0702n0:907_3": "manussā aravāḷassa nāma nāgarājassa uppajjanakālato paṭṭhāya yāvajjatanā nāgarūpaṃ",
  "anya-e0702n0:907_4": "katvā mānenti pūjenti sakkaronti, vatthabhājanādīsupi nāgarūpameva te yebhuyyena karontīti.",
  "anya-e0702n0:908_0": "Soca majjhantikattheropi catūhi bhikkhūhi saddhiṃ attha pañcamo hutvā pāṭaliputtato",
  "anya-e0702n0:908_1": "vehāsaṃ abbhuggantvā himavati aravāḷadahassa upari otari. Tena kho pana samayena",
  "anya-e0702n0:908_2": "kasmīragandhāraraṭṭhe sassapākasamaye aravāḷo nāma nāgarājā aravāḷadahe nisīditvā",
  "anya-e0702n0:908_3": "karakavassaṃ nāma vassāpetvā sassaṃ harāpetvā mahāsamuddaṃ pāpesi. Teroca aravāḷadahassa",
  "anya-e0702n0:908_4": "upari otaritvā aravāḷadahapiṭṭhikaṃ caṅkamatipi tiṭṭhatipi nisīdatipi seyyampi kappeti.",
  "anya-e0702n0:908_5": "Nāgamāṇavakā taṃ disvā aravāḷassa nāgarājassa ārocesuṃ, - mahārāja eko chinnabhinnapaṭadharo",
  "anya-e0702n0:908_6": "bhaṇḍukāsāvavasano amhākaṃ udakaṃ dūsetīti. Tadā pana thero attānaṃyeva nāgānaṃ dasseti.",
  "anya-e0702n0:908_7": "Nagarājā tāvadeva kodhābhibhūto nikkhamitvā theraṃ disvā makkhaṃ assahamāno antalikkhe",
  "anya-e0702n0:908_8": "anekāni bhiṃsanakāni nimmini. Tato tato bhusāvātā vāyanti, rukkhā chijjanti, pabbatakūṭā",
  "anya-e0702n0:908_9": "patanti meghāgajjanti, vijjuṃlatā niccharanti, asaniyo phalanti, bhinnaṃ viya gaganaṃ",
  "anya-e0702n0:908_10": "udakaṃ paggharati, bhayānakarūpā nāgakumārā sannipatanti, sayampi dhūmāyati pajjalati,",
  "anya-e0702n0:908_11": "paharaṇavuṭṭhiyo vissajjeti, ko ayaṃmuṇḍako chinnabhinnapaṭadharotiādīhi pharusavacanehi",
  "anya-e0702n0:908_12": "theraṃ santajjeti, etha gaṇhatha hanatha niddhamatha imaṃ samaṇanti nāgabalaṃ āṇāpesi.",
  "anya-e0702n0:909": "Thero sabbaṃ taṃ bhiṃsanakaṃ attano iddhibalena paṭibāhitvā nāgarājānaṃ āha,–",
  "anya-e0702n0:910": "Sadevakopi ce loko, āgantvā tāsayeyya maṃ;",
  "anya-e0702n0:911": "Na me paṭibalo assa, janetuṃ bhayabheravaṃ.",
  "anya-e0702n0:912": "Sacepi tvaṃ mahiṃ sabba, sasamuddaṃ sapabbataṃ;",
  "anya-e0702n0:913": "Ukkhipitvā mahānāga, khipeyyāsi mamūpari.",
  "anya-e0702n0:914": "Neva me sakkuṇeyyāsi, janetuṃ bhayabheravaṃ;",
  "anya-e0702n0:915": "Aññadatthu tavevassa, vighāto uragādhipāti.",
  "anya-e0702n0:916": "Evaṃ vutte nāgarājā vihatānubhāvo nipphalavāyāmo dukkhī dummano ahosi.",
  "anya-e0702n0:917_0": "Taṃ thero taṅkhaṇānurūpāya dhammiyā kathāya sandassetvā samādapetvā samuttejetvā",
  "anya-e0702n0:917_1": "sampahaṃsetvā tīsu saraṇesu pañcasuca sīlesu patiṭṭhāpesi saddhiṃ caturāsītiyā nāgasahassehi.",
  "anya-e0702n0:917_2": "Aññepi bahū himavantavāsino yakkhāca gandhabbāca kumbhaṇḍāca therassa dhammakathaṃ",
  "anya-e0702n0:917_3": "sutvā saraṇesuca sīlesuca patiṭṭhahiṃsu. Pañcakopi yakkho saddhiṃ bhariyāya yakkhiniyā",
  "anya-e0702n0:917_4": "pañcahica puttasatehi paṭhame phale patiṭṭhito. Athāyasmā majjhanti katthero sabbenāgayakkharakkhase āmantetvā evamāha,-",
  "anya-e0702n0:918": "Mādāni kodhaṃ janayittha, ito uddhaṃ yathā pure;",
  "anya-e0702n0:919": "Sassaghātañca mā kattha, sukhakāmā hi pāṇino;",
  "anya-e0702n0:920": "Karotha mettaṃ sattesu, vasantu manujā sukhanti.",
  "anya-e0702n0:921_0": "Te sabbepi sādhu bhanteti therassa vacanaṃ paṭissuṇitvā yathānusiṭṭhaṃ paṭipajjiṃsu.",
  "anya-e0702n0:921_1": "Taṃ divasameva nāgarājassa pūjāsamayo hoti. Atha nāgarājā attano ratanamayaṃ pallaṅkaṃ",
  "anya-e0702n0:921_2": "āharāpetvā therassa paññapesi. Nisīdi thero pallaṅke. Nāgarājāpi theraṃ bījayamāno",
  "anya-e0702n0:921_3": "samīpe aṭṭhāsi. Tasmiṃ khaṇe kasmīragandhāraraṭṭhavāsino āgantvā theraṃ disvā amhākaṃ",
  "anya-e0702n0:921_4": "nāgarājatopi thero mahiddhikataroti therameva vanditvā nisinnā. Thero tesaṃ āsivisopamasuttaṃ",
  "anya-e0702n0:921_5": "kathesi. Suttapariyosāne asītiyāpāṇasahassānaṃ dhammābhisamayo ahosi. Kulasatasahassañca",
  "anya-e0702n0:921_6": "pabbaji. Tato pabhuti ca kasmīragandhāro yāvajjetanā kāsāvapajjotā isivātapaṭivātāeva.",
  "anya-e0702n0:922": "Gantvā kasmīragandhāraṃ, isi majjhantiko tadā;",
  "anya-e0702n0:923": "Duṭṭhaṃ nāgaṃ pasādetvā, mocesi bandhanā bahūti.",
  "anya-e0702n0:924": "Adhunā pana kasmīragandhāraraṭṭhe sāsanassa atthaṅgatassaviya sūriyassa obhāso na paññāyati, tasmā tattha sāsanassa patiṭṭhāne vitthārena vattabbakiccaṃ natthīti.",
  "anya-e0702n0:925": "Iti sāsanavaṃse kasmīragandhāraraṭṭhasāsanavaṃsakathāmaggo",
  "anya-e0702n0:926": "Nāma sattamo paricchedo.",
  "anya-e0702n0:927": "8. Mahiṃsakaraṭṭhassāsanavaṃsakathāmaggo",
  "anya-e0702n0:928": "8. Idāni yathāvuttamātikāvasena mahiṃsakaraṭṭhasāsanavaṃsakathāmaggaṃ vattuṃ okāso anuppatto, tasmā taṃ vakkhāmi.",
  "anya-e0702n0:929": "Tatiyasaṅgītāvasāne hi mahāmoggaliputtatissatthero mahārevattheraṃ mahiṃsakamaṇḍalaṃ pesesi,- tvaṃ etaṃ raṭṭhaṃ gantvā ettha sāsanaṃ patiṭṭhāpehīti.",
  "anya-e0702n0:930_0": "Soca attapañcamo hutvā mahiṃsakamaṇḍalaṃ agamāsi paccantimesu janapadesu pañcavaggo",
  "anya-e0702n0:930_1": "gaṇo alaṃ upasampadakammāyāti maññamāno. Thero mahiṃsakamaṇḍalaṃ gantvā devadūtasuttaṃ",
  "anya-e0702n0:930_2": "kathesi. Suttapariyosāne cattālīsapāṇasahassāni dhammacakkhuṃ ppaṭilabhiṃsu. Cattālīsaṃyeva",
  "anya-e0702n0:930_3": "pāṇasahassāni pabbajiṃsu.",
  "anya-e0702n0:931": "Gantvāna raṭṭhaṃ mahiṃsaṃ, mahārevo mahiddhiko;",
  "anya-e0702n0:932": "Codetvā devadūtehi, mocesi bandhanā bahūti.",
  "anya-e0702n0:933": "Adhunā pana tattha sāsanassa abbhehiviya paṭicchannassa sūriyassa okāso dubbalo hutvā paññāyati.",
  "anya-e0702n0:934": "Iti sāsanavaṃse mahiṃsakaraṭṭhasāsanavaṃsakathāmaggo",
  "anya-e0702n0:935": "Nāma aṭṭhamo paricchedo.",
  "anya-e0702n0:936": "9. Mahāraṭṭhasāsanavaṃsakathāmaggo",
  "anya-e0702n0:937": "9. Ito paraṃ mahāraṭṭhasāsanavaṃsakathāmaggaṃ kathayissāmi yathāvuttamātikāvasena.",
  "anya-e0702n0:938": "Tatiyasaṅgītāvasāne hi mahāmoggaliputtatissatthero mahādhammarakkhittheraṃ mahāraṭṭhaṃ pesesi,-tvaṃ etaṃ raṭṭhaṃ gantvā ettha sāsanaṃ patiṭṭhāpesīti.",
  "anya-e0702n0:939_0": "Mahādhammarakkhitattheroca attapañcamo hutvā mahāraṭṭhaṃ gantvā mahānāradakassapajātakakathāya",
  "anya-e0702n0:939_1": "mahāraṭṭhake pasādetvā caturāsītipāṇasahassāni maggaphalesu patiṭṭhāpesi. Terasasahassāni",
  "anya-e0702n0:939_2": "pabbajiṃsu. Evaṃ so tattha sāsanaṃ patiṭṭhāpesi.",
  "anya-e0702n0:940": "Mahāraṭṭhaṃ isi gantvā, so mahā dhammarakkhito;",
  "anya-e0702n0:941": "Jātakaṃ kathayitvāna, pasādesi mahājananti.",
  "anya-e0702n0:942_0": "Tattha kira manussā pubbe aggihutādimicchākammaṃ yebhuyyena akaṃsu. Teneva thero",
  "anya-e0702n0:942_1": "mahānāradakassapajātakakathaṃ desesi. Tato paṭṭhāya tattha manussā jātaka kathaṃ",
  "anya-e0702n0:942_2": "yebhuyyena sotuṃ ativiya icchanti. Bhikkhūca yebhuyyena gahaṭṭhānaṃ jātakakathaṃyeva",
  "anya-e0702n0:942_3": "desenti. Visesato pana vassantarajātakakathaṃ te manussā bahūhi dātabbavatthūhi pūjetvā suṇanti.",
  "anya-e0702n0:943_0": "Tañca mahāraṭṭhaṃ nāma syāmaraṭṭhasamīpe ṭhitaṃ, teneva syāmaraṭṭhavāsinopi bhikkhū",
  "anya-e0702n0:943_1": "gahaṭṭhāca yebhuyyena sotuṃ icchantīti. Mahādhammarakkhitattheropi mahāraṭṭhavāsīhi",
  "anya-e0702n0:943_2": "saddhiṃ sakalasyāmaraṭṭhavāsīnaṃ dhammaṃ desesi, amatarasaṃ pāyesi, yathā yonakadhammarakkhitatthero",
  "anya-e0702n0:943_3": "aparantaraṭṭhaṃ gantvā sakalamarammaraṭṭhavāsīnanti.",
  "anya-e0702n0:944_0": "Yaṃ pana yonakaraṭṭhasāsanavaṃsakathāyaṃ vuttaṃ, tampi sabbaṃ etthāpi daṭṭhabbaṃyeva,",
  "anya-e0702n0:944_1": "tehi tassa ekasadisattena ṭhitattāti. Tathā hi nāgasenattheropi yonakaraṭṭhe vasitvā",
  "anya-e0702n0:944_2": "syāmaraṭṭhādīsupi sāsanaṃ patiṭṭhāpesi. Yonakaraṭṭhavāsino mahādhammagambhīrattheramahāmedhaṅkarattherāca",
  "anya-e0702n0:944_3": "saddhiṃ bahūhi bhikkhūhi sīhaḷadīpaṃ gantvā tato punāgantvā syāmaraṭṭhe sokkatayanagaraṃ",
  "anya-e0702n0:944_4": "patvā tattha nisīditvā sāsanaṃ paggaṇhitvā pacchā lakunnanagare nisīditvā sāsanaṃ",
  "anya-e0702n0:944_5": "paggaṇhi. Evaṃ yonakaraṭṭhe sāsanaṃ ṭhitaṃ syāmādīsupi ṭhitaṃyevāti daṭṭhabbaṃ.",
  "anya-e0702n0:945_0": "Buddhassa bhagavato parinibbānato dvisatādhikānaṃ dvinnaṃ vassasahassānaṃ upari navutime",
  "anya-e0702n0:945_1": "vassa sīhaḷadīpe rajjaṃ pattassa kittissirirājasīhamahārājassa abhisekato tatiye",
  "anya-e0702n0:945_2": "vasse teneva kittissirirājasīhamahāraññā pahitapaṇṇākārasāsanaṃ āgamma sarāmādhipatidhammikamahārājādhirājenāṇattehi",
  "anya-e0702n0:945_3": "laṅkādīpaṃ āgatehi upālitthe rādīhi patiṭṭhāpito vaṃso upālivaṃsoti pākaṭo. Soca",
  "anya-e0702n0:945_4": "duvidho pubbārāmavihāravāsīabhayagirivihāravāsīvasenāti. Evaṃ mahānagarayonakalyāmaraṭṭhesu",
  "anya-e0702n0:945_5": "sāsanaṃ thiraṃ hutvā tiṭṭhatīti veditabbanti.",
  "anya-e0702n0:946": "Iti sāsanavaṃse mahāraṭṭhasāsanavaṃsakathāmaggo nāma",
  "anya-e0702n0:947": "Navamo paricchedo.",
  "anya-e0702n0:948": "10. Cinaraṭṭhasāsanavaṃsakathāmaggo",
  "anya-e0702n0:949": "10. Tato paraṃ pavakkhāmi cīnaraṭṭhasāsanavaṃsakathāmaggaṃ yathāṭṭhavitamātikāvasena.",
  "anya-e0702n0:950": "Tatiyasaṅgītāvasāne hi mahāmoggaliputtatissatthero majjhimattheraṃ cinaraṭṭhaṃ pesesi,-tvaṃ etaṃ raṭṭhaṃ gantvā ettha sāsanaṃ patiṭṭhāpehīti.",
  "anya-e0702n0:951_0": "Majjhimattheroca kassapagottarena aḷakarevattherena dundabhiyattherena mahārevattherenaca",
  "anya-e0702n0:951_1": "saddhiṃ himavantappadese pañcacīnaraṭṭhaṃ gantvā dhammacakkappavattanasuttantakathāyataṃ",
  "anya-e0702n0:951_2": "desaṃ pasādetvā asītipāṇakoṭiyo maggaphalaratanāni paṭilābhesi. Pañcapica te therā",
  "anya-e0702n0:951_3": "pañcaraṭṭhāni pasādesuṃ. Ekamekassa santike sahassamattā pabbajiṃsu. Evaṃ te tattha",
  "anya-e0702n0:951_4": "sāsanaṃ patiṭṭhāpesuṃ.",
  "anya-e0702n0:952": "Gantvā majjhimatthero, himavantaṃ pasādayi;",
  "anya-e0702n0:953": "Yakkhasenaṃ pakāsento, dhammacakkappavattananti.",
  "anya-e0702n0:954_0": "Tattha kira manussā yebhuyyena candīparamīsvārānaṃ yakkhānaṃ pūjaṃ karonti. Teneva",
  "anya-e0702n0:954_1": "te pañca therā tesaṃ yakkhasenaṃ pakāsayitvā dhammaṃ desesuṃ. Kasmīragandhāraraṭṭhaṃ",
  "anya-e0702n0:954_2": "pana kadāci kadāci cīnaraṭṭhindassa vijitaṃ hoti, kadāci kadāci pana visuṃ hoti.",
  "anya-e0702n0:954_3": "Tadā pana visuṃyeva ahosīti daṭṭhabbaṃ.",
  "anya-e0702n0:955_0": "Cīranaṭṭhe pana bhagavato sāsanaṃ dubbalaṃyeva hutvā aṭṭhāsi, na thiraṃ hutvā. Teneva",
  "anya-e0702n0:955_1": "idāni tattha katthaciyeva sāsanaṃ chāyāmattaṃva paññāyati, vātavegena vikiṇṇaabbhaṃviya tiṭṭhatīti.",
  "anya-e0702n0:956": "Iti sāsanavaṃse cīnaraṭṭhasāsanavaṃsakathāmaggo nāma",
  "anya-e0702n0:957": "Dasamo paricchedo.",
  "anya-e0702n0:958": "Evaṃ sabbena sabbaṃ sāsanavaṃsakathāmaggo niṭṭhito.",
  "anya-e0702n0:959": "Ettāvatāca –",
  "anya-e0702n0:960": "Laṅkāgatena santena, citrañāṇena bhikkhunā;",
  "anya-e0702n0:961": "Saraṇaṅkaranāmena, saddhammaṭṭhitikāminā.",
  "anya-e0702n0:962": "Dūratoyeva dīpamhā, sumaṅgalena jotinā;",
  "anya-e0702n0:963": "Visuddhasīlināceva, dīpantaraṭṭhabhikkhunā.",
  "anya-e0702n0:964": "Aññehicābhiyācito, paññāsāmīti nāmako;",
  "anya-e0702n0:965": "Akāsiṃ suṭṭhukaṃ ganthaṃ, sāsanavaṃsappadīpikaṃ.",
  "anya-e0702n0:966": "Dvisateca sahasseca, tevīsādhike gate;",
  "anya-e0702n0:967": "Puṇṇāyaṃ migasīrassa, niṭṭhaṃ gatāva sabbaso.",
  "anya-e0702n0:968": "Koci ettheva doso ce, paññāyati sucittakā;",
  "anya-e0702n0:969": "Taṃ khamantu ca suddhiyā, gaṇhantu yuttikaṃ haveti."
}