{
  "anya-e0804n0:0": " Namo tassa bhagavato arahato sammāsambuddhassa",
  "anya-e0804n0:1": "Saddanītippakaraṇaṁ",
  "anya-e0804n0:2": "Dhātumālā",
  "anya-e0804n0:3": "15. Saravaggapañcakantika suddhassaradhātu",
  "anya-e0804n0:4": "Ito paraṁ tu sarato, kakārantādibhedato;",
  "anya-e0804n0:5": "Dhātuyo dhātunipphanna-rūpāni vividhāni ca.",
  "anya-e0804n0:6": "Sāṭṭhakathe piṭakamhi, jinapāṭhe yathābalaṁ;",
  "anya-e0804n0:7": "Nayaṁ upaparikkhitvā, samāsena kathessa’haṁ.",
  "anya-e0804n0:8_0": "I gatiyaṁ. Yesaṁ dhātūnaṁ gatiattho, buddhipi tesaṁ attho. Pavattipāpuṇānipi. Tatra",
  "anya-e0804n0:8_1": "gamanaṁ duvidhaṁ kāyagamanaṁ ñāṇagamanañca. Tesu kāyagamanaṁ nāma iriyāpathagamanaṁ,",
  "anya-e0804n0:8_2": "ñāṇagamanaṁ nāma ñāṇuppatti, tasmā payogānurūpena ‘‘gacchatī’’ti padassa ‘‘jānātī’’tipi",
  "anya-e0804n0:8_3": "attho bhavati, ‘‘pavattatī’’tipi attho bhavati, ‘‘pāpuṇātī’’tipi attho bhavati, iriyāpathagamanena",
  "anya-e0804n0:8_4": "gacchatītipi attho bhavati, ñāṇagamanena gacchatītipi attho bhavati. Tathā hi ‘‘sīghaṁ",
  "anya-e0804n0:8_5": "gacchatī’’tiādīsu iriyāpathagamanaṁ ‘‘gamana’’nti vuccati. Sundaraṁ nibbānaṁ gato.",
  "anya-e0804n0:8_6": "‘‘Gatimā’’tiādīsu pana ñāṇagamanaṁ. Evaṁ sabbesampi gatyatthānaṁ dhātūnaṁ yathāpayogaṁ attho gahetabbo.",
  "anya-e0804n0:9_0": "Tassimāni rūpāni bhavanti – iti, eti, udeti. Kārite ‘‘udāyatī’’ti rūpaṁ bhavati.",
  "anya-e0804n0:9_1": "Uṭṭhāpetīti hi attho, dukāro āgamo. Upeti, samupeti, veti, apeti, aveti, anveti,",
  "anya-e0804n0:9_2": "sameti, abhisameti, samayo, abhisamayo, īdi, udi, ekodi, paṇḍito, ito, udito, upeto,",
  "anya-e0804n0:9_3": "samupeto, anvito, apeto, sameto, etabbo, paccetabbo, paṭiyamāno, paṭicco, ento, adhippeto,",
  "anya-e0804n0:9_4": "adhippāyo, paccayo, aññānipi yojetabbāni. ‘‘Itā, ita’’ntiādinā yathārahaṁ itthinapuṁsakavasenapi.",
  "anya-e0804n0:9_5": "Paccetuṁ, upetuṁ, samupetuṁ, anvetuṁ, sametuṁ, abhisametuṁ, icca, paṭicca, samecca,",
  "anya-e0804n0:9_6": "abhisamecca, apecca, upecca, paṭimukhaṁ itvā, itvāna, upetvā, upetvāna, upetuna,",
  "anya-e0804n0:9_7": "aññānipi buddhavacanānurūpato yojetabbāni.",
  "anya-e0804n0:10": "Itiiti kriyāsaddo, suttantesu na dissati;",
  "anya-e0804n0:11": "Idamettha na vattabbaṁ, dassanāyeva me ruto.",
  "anya-e0804n0:12": "‘‘Itāyaṁ kodharūpena’’, iti pāḷi hi dissati;",
  "anya-e0804n0:13": "Aṅguttaranikāyamhi, munināhacca bhāsitā;",
  "anya-e0804n0:14": "Vuttañhetaṁ bhagavatā aṅguttaranikāye kodhaṁ nindantena –",
  "anya-e0804n0:15": "‘‘Itāyaṁ kodharūpena, maccuveso guhāsayo;",
  "anya-e0804n0:16": "Taṁ damena samucchinde, paññāvīriyena diṭṭhiyā’’ti.",
  "anya-e0804n0:17_0": "Tatra itāyanti iti ayanti chedo. Itiiti ca gacchati pavattatīti attho. Ayaṁ panettha",
  "anya-e0804n0:17_1": "suttapadattho – yo doso loke ‘‘kodho’’ti lokiyamahājanena vuccati, nāyaṁ atthato",
  "anya-e0804n0:17_2": "kodhoti vattabbo. Kinti pana vattabbo, eso hi sarīrasaṅkhātaguhāsayo maccurājā eva",
  "anya-e0804n0:17_3": "kodhavasena pamaddanto sattasantāne gacchatīti vattabbo. Taṁ evarūpaṁ ‘‘maccurājā’’ti",
  "anya-e0804n0:17_4": "vattabbaṁ bahuno janassa anatthakaraṁ kodhaṁ hitakāmo damena paññāya vīriyena diṭṭhiyā ca chindeyyāti.",
  "anya-e0804n0:18_0": "Etīti imassa pana āgacchatīti attho. ‘‘Etī’’ti ettha hi āupasaggo sandhikiccena paṭicchannattā",
  "anya-e0804n0:18_1": "na pākaṭo valāhakāvattharito puṇṇacando viya. Tathā hi ettha ā iti etīti sandhiviggaho",
  "anya-e0804n0:18_2": "bhavati, ākārassa ca ikārena parena saddhiṁyeva ekārādeso. Tasmā ‘‘ayaṁ so sārathī",
  "anya-e0804n0:18_3": "eti. Etu vessantaro rājā’’tiādīsu ‘‘āgacchati, āgacchatū’’tiādinā attho kathetabbo.",
  "anya-e0804n0:18_4": "Byākaraṇasatthepi hi ā iti etīti sandhiviggaho dissati, tasmā ayampi nīti sādhukaṁ",
  "anya-e0804n0:18_5": "manasi kātabbā. Atha vā itīti rassavasena vuttaṁ padaṁ gamanaṁ bodheti, etīti vuddhivasena",
  "anya-e0804n0:18_6": "vuttaṁ pana yathāpayogaṁ āgamanādīni. Mattāvasenapi hi padāni savisesatthāni bhavanti.",
  "anya-e0804n0:18_7": "Taṁ yathā? Sāsane pabbajito, raṭṭhā pabbājitoti. Saññogāsaññogavasenapi, taṁ yathā?",
  "anya-e0804n0:18_8": "Gāmā niggacchati. Yasaṁ poso nigacchati, tasmā ayampi nīti sādhukaṁ manasi kātabbā. Etthetaṁ vuccati –",
  "anya-e0804n0:19": "I gatiyanti kathitā, dhātu vuddhiṁ gatā yadā;",
  "anya-e0804n0:20": "Tadā āgamanatthassa, vācikā pāyato vasā.",
  "anya-e0804n0:21": "Iriyāpathatthato he-sā niccāgamavācikā;",
  "anya-e0804n0:22": "‘‘Ayaṁ so sārathī eti’’, iccādettha nidassanaṁ.",
  "anya-e0804n0:23": "Aniriyāpathatthena , vattane gamanepi ca;",
  "anya-e0804n0:24": "Āgamane ca hotīti, dhīmā lakkheyya taṁ yathā.",
  "anya-e0804n0:25": "‘‘Paṭicca phalametī’’ti, evamādīsu vattane;",
  "anya-e0804n0:26": "Vuddhippattā ikāravhā, esā dhātu pavattati.",
  "anya-e0804n0:27": "‘‘Atthamentamhi sūriye, vāḷā’’ iccādīsu pana;",
  "anya-e0804n0:28": "Gate, ‘‘etīti itī’’ti-ādisvāgamane siyā.",
  "anya-e0804n0:29_0": "Tathā hi ītīti anatthāya eti āgacchatīti īti, upaddavo, iti āgamanattho gahetabbo.",
  "anya-e0804n0:29_1": "Āha ca suttanipātaṭṭhakathāyaṁ ‘‘etīti īti, āgantukānaṁ akusalabhāgīnaṁ byasanahetūnaṁ",
  "anya-e0804n0:29_2": "etaṁ adhivacana’’nti.",
  "anya-e0804n0:30_0": "Idāni yathārahaṁ nipātākhyātanāmikapariyāpannānaṁ itiito saddānamatthuddhāro vuccate",
  "anya-e0804n0:30_1": "– tattha itisaddo hetuparisamāpanādipadattha vipariyāya pakārāvadhāraṇa nidassanādianekatthappabhedo.",
  "anya-e0804n0:30_2": "Tathā hesa ‘‘ruppatīti kho bhikkhave tasmā rūpanti vuccatī’’tiādīsu hetuatthe dissati.",
  "anya-e0804n0:30_3": "‘‘Tasmātiha me bhikkhave dhammadāyādā bhavatha, mā āmisadāyādā. Atthi me tumhesu",
  "anya-e0804n0:30_4": "anukampā, kinti me sāvakā dhammadāyādā bhaveyyuṁ, no āmisadāyādā’’tiādīsu parisamāpane.",
  "anya-e0804n0:30_5": "‘‘Iti vā iti evarūpā visūkadassanā paṭivirato’’tiādīsu ādiattho. ‘‘Māgaṇḍiyoti tassa",
  "anya-e0804n0:30_6": "brāhmaṇassa saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanamabhilāpo’’tiādīsu",
  "anya-e0804n0:30_7": "padatthavipariyāye. ‘‘Iti kho bhikkhave sappaṭibhayo bālo, appaṭibhayo paṇḍito. Saupaddavo",
  "anya-e0804n0:30_8": "bālo, anupaddavo paṇḍito. Saupasaggo bālo, anupasaggo paṇḍito’’tiādīsu pakāro. ‘‘Atthi",
  "anya-e0804n0:30_9": "idappaccayā jarāmaraṇanti iti puṭṭhena satā ādanda atthītissa vacanīyaṁ. Kiṁ paccayā",
  "anya-e0804n0:30_10": "jarāmaraṇanti iti ce vadeyya, jātipaccayā jarāmaraṇanti iccassa vacanīya’’ntiādīsu",
  "anya-e0804n0:30_11": "avadhāraṇe. ‘‘Atthīti kho kaccāna ayameko anto, natthīti kho kaccāna ayaṁ dutiyo",
  "anya-e0804n0:30_12": "anto’’tiādīsu nidassane. Nipātavaseneva te payogā gahetabbā. ‘‘Itāyaṁ kodharūpenā’’ti",
  "anya-e0804n0:30_13": "ettha pana ākhyātavasena gamane itisaddo dissati. Ayamevattho idhādhippeto, nipātattho",
  "anya-e0804n0:30_14": "pana na icchitabbo, viññūnaṁ atthaggahaṇe kosallupādanatthaṁ kevalaṁ atthuddhāravasena",
  "anya-e0804n0:30_15": "āgatoti daṭṭhabbaṁ. Itaro pana –",
  "anya-e0804n0:31": "Gatyatthe cimasaddatthe, itosaddo pavattati;",
  "anya-e0804n0:32": "Anvito’’ti hi gatyatthe, paccattavacanaṁ bhave.",
  "anya-e0804n0:33": "Imasaddassa atthamhi, nissakkavacanaṁ bhave;",
  "anya-e0804n0:34": "‘‘Ito sā dakkhiṇā disā’’, itiādīsu pāḷisu.",
  "anya-e0804n0:35": "Gatyattho icchito ettha, itarattho na icchito;",
  "anya-e0804n0:36": "Atthuddhāravasā vutto, kosallatthāya viññunaṁ.",
  "anya-e0804n0:37_0": "Idha pana samayasaddassa atthuddhāraṁ sanibbacanaṁ vattabbampi avatvā upari ayadhātuvisayeyeva",
  "anya-e0804n0:37_1": "vakkhāma i e ayadhātuvasena tidhātumayattā samayasaddassa. Tatra itīti ikārānantaratyantapadassa",
  "anya-e0804n0:37_2": "ca ‘‘eti, udetī’’tiādīnañca ekārānantaratyantapadānaṁ aññesañca evarūpānaṁ padamālā",
  "anya-e0804n0:37_3": "yathārahaṁ yebhuyyena attanopadāni vajjetvā yojetabbā. Īdisesu hi ṭhānesu dukkarā",
  "anya-e0804n0:37_4": "kriyāpadamālā. Yasmā pana imasmiṁ pakaraṇe sukarā ca dukkarā ca tyantapadamālā jānitabbā",
  "anya-e0804n0:37_5": ", tasmā bhūvādigaṇādīsu aṭṭhasu gaṇesu vihitehi channavutiyā vacanehi sabbasādhāraṇaṁ",
  "anya-e0804n0:37_6": "asabbasādhāraṇañca padamālānayaṁ brūma –",
  "anya-e0804n0:38": "Akārānantaratyanta-padānaṁ pantiyo budho;",
  "anya-e0804n0:39": "Bhavati rundhatādīnaṁ, yoje sabbattha sabbathā.",
  "anya-e0804n0:40": "Iti etī’’ti cetesaṁ, padānaṁ pana pantiyo;",
  "anya-e0804n0:41": "Suddhassarapubbakānaṁ, yoje viññū yathārahaṁ.",
  "anya-e0804n0:42": "Ākārānantaratyanta-padānañcāpi pantiyo;",
  "anya-e0804n0:43": "‘‘Yāti suṇāti asnā-ti’’ iccādīnaṁ yathārahaṁ.",
  "anya-e0804n0:44": "Ivaṇṇānantaratyanta-padānamapi pāḷiyo;",
  "anya-e0804n0:45": "Yoje ‘‘rundhiti rundhīti’’-iccādīnaṁ yathārahaṁ.",
  "anya-e0804n0:46": "Ukārānantaratyanta-sutiiti padassa ca;",
  "anya-e0804n0:47": "Peraṇatthe pavattassa, yoje mālaṁ yathārahaṁ.",
  "anya-e0804n0:48": "Ekārānantaratyanta-padānampi yathārahaṁ;",
  "anya-e0804n0:49": "‘‘Jeti rundheti kāreti, kārāpetī’’tiādīnaṁ.",
  "anya-e0804n0:50": "Okārānantaratyanta-padānampi padakkame;",
  "anya-e0804n0:51": "‘‘Karoti bhoti hotī’’ti-ādīnaṁ yuttitovade;",
  "anya-e0804n0:52": "Iccevaṁ sattadhā vutto, padamālānayo mayā;",
  "anya-e0804n0:53": "Ito mutto nayo nāma, natthi koci kriyāpade.",
  "anya-e0804n0:54": "‘‘Ādatte kurute pete’’, iccādi nayadassanā;",
  "anya-e0804n0:55": "Yathārahaṁ yuttitoti, vacanaṁ ettha bhāsitaṁ.",
  "anya-e0804n0:56_0": "Idāni ikārānantaratyantapadassa kamo vuccate – iti, inti. Isi, itha. Imi, ima. Aparipuṇṇo",
  "anya-e0804n0:56_1": "vattamānānayo. Itu, intu. Ihi, itha. Imi, ima. Aparipuṇṇo pañcamīnayo. Ettha ca imesaṁ",
  "anya-e0804n0:56_2": "dvinnaṁ sāsanānurūpabhāvassa imāni sādhakapadāni ‘‘veti, apeti, anvetī’’ti. Tattha",
  "anya-e0804n0:56_3": "vi iti veti. Vigacchatīti attho, itisaddo hettha gamanaṁ bodheti. Tathā apa iti apeti.",
  "anya-e0804n0:56_4": "Apagacchatīti attho. Anu iti anveti. Anugacchatīti attho. Garū pana anu eti anvetīti vadanti. Taṁ –",
  "anya-e0804n0:57": "‘‘Yathā āraññakaṁ nāgaṁ, dantiṁ anveti hatthinī;",
  "anya-e0804n0:58": "Jessantaṁ giriduggesu, samesu visamesu ca;",
  "anya-e0804n0:59": "Evaṁ taṁ anugacchāmi, putte ādāya pacchato’’ti.",
  "anya-e0804n0:60_0": "Imāya pāḷiyā na sameti ‘‘jessantaṁ anvetī’’ti vacanato ‘‘anugacchāmī’’ti vacanato",
  "anya-e0804n0:60_1": "ca. Tathā hi etisaddo yattha ce iriyāpathavācako, tattha āgamanaṁyeva joteti, na",
  "anya-e0804n0:60_2": "gamanaṁ, tasmā āgamanatthassa ayuttito gamanatthassa ca yuttito vi itiādinā chedo",
  "anya-e0804n0:60_3": "ñeyyo. Etesañca itisaddavasena katachedānaṁ atthibhāvaṁ yuttibhāvañca ‘‘itāyaṁ kodharūpenā’’ti",
  "anya-e0804n0:60_4": "pāḷiyeva sādheti, tasmāyeva ‘‘anu iti, anu inti, anu isī’’tiādinā ‘‘anvetī’’tiādīnaṁ",
  "anya-e0804n0:60_5": "chede labbhamānanayena vuttappakāro vattamānāpañcamīnayo parassapadavasena dassito.",
  "anya-e0804n0:60_6": "Sattamīrūpādīni sabbathā appasiddhāni.",
  "anya-e0804n0:61_0": "Imāni pana bhavissantiyā rūpāni, sittā te lahumessati. Issati, issanti. Issasi, issatha.",
  "anya-e0804n0:61_1": "Issāmi, issāma. Issate, issante. Issase, issavhe. Issaṁ, issāmhe. Asabbadhātukattepi",
  "anya-e0804n0:61_2": "suddhassarattā dhātussa ikārāgamo na labbhati. Paripuṇṇo bhavissantīnayo.",
  "anya-e0804n0:62_0": "Atha kālātipattiyā rūpāni bhavanti, issā, issaṁsu. Isse, issatha. Issaṁ, issamhā.",
  "anya-e0804n0:62_1": "Issatha, issisu. Issase, issavhe. Issaṁ, issāmhase. Kālātipattibhāve ca asabbadhātukatte",
  "anya-e0804n0:62_2": "ca santepi suddhassarattā dhātussa akārikārāgamo na labbhati anekantikattā vā anupapannattā",
  "anya-e0804n0:62_3": "ca akārāgamo na hoti. Dvinnañhettha suddhassarānaṁ anantarikānaṁ ekatosannipāto anupapatti.",
  "anya-e0804n0:62_4": "Paripuṇṇo kālātipattinayo.",
  "anya-e0804n0:63_0": "Imasmiṁ pana ṭhāne sāṭṭhakathe tepiṭake buddhavacane sotūnaṁ payogatthesu paramakosallajananatthaṁ",
  "anya-e0804n0:63_1": "‘‘nanu te sutaṁ brāhmaṇa bhaññamāne, devā na issanti purisaparakkamassā’’ti pāḷito",
  "anya-e0804n0:63_2": "nayaṁ gahetvā vuttappakārehi bhavissantiyā rūpehi sabbaso samānāni asamānatthāni",
  "anya-e0804n0:63_3": "vattamānikarūpāni ca īsakaṁ aññamaññaṁ samānāni bhavissantīkālātipattīnaṁ rūpāni",
  "anya-e0804n0:63_4": "ca pakāsayissāma – vattamānāvasena tāva ‘‘issati, issanti. Issasi, issathā’’ti sabbaṁ",
  "anya-e0804n0:63_5": "yojetabbaṁ. Attho pana ‘‘issaṁ karotī’’tiādinā vattabbo. Tasmiṁyeva atthe bhavissantīvasena",
  "anya-e0804n0:63_6": "‘‘ississati, ississanti. Ississasi, ississathā’’ti paripuṇṇaṁ yojetabbaṁ. Attho pana",
  "anya-e0804n0:63_7": "‘‘issaṁ karissatī’’tiādinā vattabbo. Kālātipattivasena pana ‘‘ississā, ississaṁsu.",
  "anya-e0804n0:63_8": "Ississe, ississathā’’ti paripuṇṇaṁ yojetabbaṁ, attho pana ‘‘issaṁ akarissā’’tiādinā",
  "anya-e0804n0:63_9": "vattabbo. Dhātvantaravasena saṁsandanānayoyaṁ.",
  "anya-e0804n0:64": "Idāni ekārānantaratyantapadassa kamo vuccate –",
  "anya-e0804n0:65": "Eti, enti. Esi, etha. Emi, ema.",
  "anya-e0804n0:66": "Etu, entu. Ehi, etha. Emi, ema.",
  "anya-e0804n0:67": "Na ca appatvā dukkhantaṁ, vissāsaṁ eyya paṇḍito;",
  "anya-e0804n0:68": "Nivesanāni māpetvā, vedehassa yasassino;",
  "anya-e0804n0:69": "Yadā te pahiṇissāmi, tadā eyyāsi khattiya.",
  "anya-e0804n0:70": "Eyya , eyyuṁ. Eyyāsi, eyyātha. Eyyāmi, eyyāma. Etha, eraṁ. Etho, eyyāvho. Eyyaṁ, eyyāmhe.",
  "anya-e0804n0:71": "So puriso eyya, te eyyuṁ. Tvaṁ eyyāsi, tumhe eyyātha. Ahaṁ eyyāmi, mayaṁ eyyāma. So puriso etha, te eraṁ. Tvaṁ etho, tumhe eyyāvho. Ahaṁ eyyaṁ, mayaṁ eyyāmhe.",
  "anya-e0804n0:72": "Parokkhāhiyyattanajjatanīrūpāni sabbaso appasiddhāni.",
  "anya-e0804n0:73": "Essati, essanti. Essasi, essatha. Essāmi, essāma. Essate, essante. Essase, essavhe. Essaṁ, essāmhe.",
  "anya-e0804n0:74": "Sammodamānā gacchanti, jālamādāya pakkhino;",
  "anya-e0804n0:75": "Yadā te vivadissanti, tadā ehinti me vasaṁ.",
  "anya-e0804n0:76": "‘‘Abhidosagato idāni ehī’’ti vacanadassanato aparānipi bhavissantīrūpāni gahetabbāni.",
  "anya-e0804n0:77": "Ehiti, ehinti. Ehisi, ehitha. Ehimi, ehima. Ehite, ehinte. Ehise, ehivhe. Ehissaṁ, ehissāmhe.",
  "anya-e0804n0:78": "Essā, essaṁsu. Esse, essatha. Essaṁ essāmhā. Essatha, essisu. Essase, essavhe. Essiṁ, essāmhase.",
  "anya-e0804n0:79": "Athāparopi ekārānantaratyantapadakkamo bhavati;",
  "anya-e0804n0:80": "Udeti, udenti; Udesi, udetha; Udemi, udema.",
  "anya-e0804n0:81": "Udetu, udentu. Udehi, udetha. Udemi, udema, udāmase.",
  "anya-e0804n0:82": "Udeyya, udeyyuṁ. Sesaṁ neyyaṁ. Udissati, udissanti. Sesaṁ neyyaṁ. Udissā, udissaṁsu. Sesaṁ neyyaṁ.",
  "anya-e0804n0:83": "Imāni suddhassaradhāturūpāni.",
  "anya-e0804n0:84": "Kakārantadhātu",
  "anya-e0804n0:85_0": "Kusadde ke ca. Koti, kavati, kāyati, evaṁ kattupadāni bhavanti. Kuyyati, kiyyati,",
  "anya-e0804n0:85_1": "evaṁ kammapadāni. Kānanaṁ, kabbaṁ, jātakaṁ, evaṁ nāmikapadāni. Kutvā, kutvāna, kavitvā,",
  "anya-e0804n0:85_2": "kavitvāna, kāvitvā, kāvitvāna, kāyituṁ, evaṁ abyayapadāni.",
  "anya-e0804n0:86": "Tatra kānananti ṭhitamajjhanhikasamaye kavati saddaṁ karotīti kānanaṁ, vanaṁ. Tathā hi –",
  "anya-e0804n0:87": "‘‘Ṭhite majjhanhike kāle, sannisīvesu pakkhisu;",
  "anya-e0804n0:88": "Saṇateva brahāraññaṁ, sā rati paṭibhāti ma’’nti",
  "anya-e0804n0:89_0": "Vuttaṁ. Atha vā kokilamayūrādayo kavanti saddāyanti kūjanti etthāti kānanaṁ. Manoharatāya",
  "anya-e0804n0:89_1": "avassaṁ kuyyati paṇḍitehīti kabbaṁ. Kāviyaṁ. Kāveyyaṁ. Aññatra pana kavīnaṁ idanti",
  "anya-e0804n0:89_2": "kabbanti taddhitavasena attho gahetabbo. Keci tu kābyanti saddarūpaṁ icchanti, na",
  "anya-e0804n0:89_3": "taṁ pāvacane pamāṇaṁ sakkaṭabhāsābhāvato. Sakkaṭabhāsātopi hi ācariyā nayaṁ gaṇhanti.",
  "anya-e0804n0:89_4": "Jātaṁ bhūtaṁ atītaṁ bhagavato cariyaṁ, taṁ kīyati kathīyati etenāti jātakaṁ. Jātakapāḷi",
  "anya-e0804n0:89_5": "hi idha ‘‘jātaka’’nti vuttā. Aññatra pana jātaṁ eva jātakanti gahetabbaṁ. Tathā hi",
  "anya-e0804n0:89_6": "jātakasaddo desanāyampi vattati ‘‘itivuttakaṁ jātakaṁ abbhutadhamma’’ntiādīsu. Jātiyampi",
  "anya-e0804n0:89_7": "vattati ‘‘jātakaṁ samodhānesī’’tiādīsu.",
  "anya-e0804n0:90_0": "Pakka nīcagatiyaṁ. Nīcagamanaṁ nāma hīnagamanaṁ hīnappavatti vā. Nīcasaddo hi hīnavācako",
  "anya-e0804n0:90_1": "‘‘nīce kule paccājāto’’ti ettha viya. Pakkati kriyāpadamettha dissati, na nāmikapadaṁ.",
  "anya-e0804n0:90_2": "Yattha yattha nāmikapadaṁ na dissati, tattha tattha nāmikapadaṁ upaparikkhitvā gahetabbaṁ.",
  "anya-e0804n0:90_3": "Kriyāpadameva hi duddasaṁ, kriyāpade vijjamāne nāmikapadaṁ natthīti na vattabbaṁ,",
  "anya-e0804n0:90_4": "tasmā antamaso ‘‘pakkanaṁ, takanaṁ’’ iccevamādīni bhāvavācakāni nāmikapadāni sabbāsu",
  "anya-e0804n0:90_5": "dhātūsu yathārahaṁ labbhantīti daṭṭhabbaṁ.",
  "anya-e0804n0:91": "Taka hasane. Hasanaṁ hāso. Takati.",
  "anya-e0804n0:92_0": "Taki kicchajīvane. Kicchajīvanaṁ kasirajīvanaṁ. Taṅkati. Ātaṅkati. Ātaṅko. Ātaṅkoti",
  "anya-e0804n0:92_1": "kicchajīvitakaro rogo, tathā hi aṭṭhakathācariyā ‘‘appābādhaṁ appātaṅka’’nti imasmiṁ",
  "anya-e0804n0:92_2": "pāḷippadese iti atthaṁ saṁvaṇṇesuṁ ‘‘ābādhoti visabhāgavedanā vuccati, yā ekadese",
  "anya-e0804n0:92_3": "uppajjitvā sakalasarīraṁ ayapaṭṭena bandhitvā viya gaṇhāti. Ātaṅkoti kicchajīvitakaro",
  "anya-e0804n0:92_4": "rogo. Atha vā yāpetabbarogo ātaṅko, itaro ābādho. Khuddako vā rogo ātaṅko, balavā",
  "anya-e0804n0:92_5": "ābādho. Keci pana ‘ajjhattasamuṭṭhāno ābādho, bahiddhāsamuṭṭhāno ātaṅko’ti vadantī’’ti.",
  "anya-e0804n0:93": "Ātaṅko āmayo rogo,",
  "anya-e0804n0:94": "Byādhā’bādho gado rujā;",
  "anya-e0804n0:95": "Akallañceva gelaññaṁ,",
  "anya-e0804n0:96": "Nāmaṁ rogābhidhānakaṁ.",
  "anya-e0804n0:97": "Suka gatiyaṁ. Sokati, suko, sukī. Tatra sukoti suvo. Sokati manāpena gamanena gacchatīti suko. Tassa bhariyā sukī.",
  "anya-e0804n0:98": "Bukka bhassane. Idha bhassanaṁ nāma sunakhabhassanaṁ adhippetaṁ ‘‘sunakho bhassitvā’’ti ettha viya, na ‘‘āvāso gocaraṁ bhassa’’ntiādīsu viya. Vacanasaṅkhātaṁ bhassanaṁ, bukkati sā.",
  "anya-e0804n0:99": "Dhaka paṭighāte gatiyañca. Paṭighāto paṭihananaṁ. Dhakati.",
  "anya-e0804n0:100": "Caka tittipaṭighātesu. Titti tappanaṁ, paṭighātaṁ paṭihananaṁva. Cakati.",
  "anya-e0804n0:101_0": "Aka kuṭilagatiyaṁ. Akati. Etā kuādikā akapariyantā dhātuyo parassa bhāsāti saddasatthavidū",
  "anya-e0804n0:101_1": "vadanti. Tesaṁ mate etā ‘‘ti anti, tu antu’’ iccādīnaṁyeva visayo. Pāḷiyaṁ pana niyamo",
  "anya-e0804n0:101_2": "natthi, tasmā na taṁ idha pamāṇaṁ.",
  "anya-e0804n0:102_0": "I ajjhayane. Ajjhayanaṁ uccāraṇaṁ sikkhanaṁ vā, ayati, adhīyati, ajjhayati, adhīte,",
  "anya-e0804n0:102_1": "ajjhenaṁ, ajjhāyako. Dibbaṁ adhīyase māyaṁ. Adhīyanti mahārāja, dibbamāyidha paṇḍitā.",
  "anya-e0804n0:102_2": "Ajjhenamariyā pathaviṁ janindā. Tattha ajjhāyakoti ajjhayatīti ajjhāyako, mante parivattetīti attho.",
  "anya-e0804n0:103": "U sadde. Avati, avanti. Avasi. Ettha ‘‘yo ātumānaṁ sayameva pāvā’’ti pāḷi papubbassa udhātussa payogoti daṭṭhabbo. Papubbassa vadadhātussa dakāralopappayogotipi vattuṁ yujjati.",
  "anya-e0804n0:104": "Vaṅka koṭille. Vaṅkati. Vaṅkaṁ. Vaṅkasaddo hi vakkasaddena samānattho, vakkasaddo ca vaṅkasaddena. Tathā hi –",
  "anya-e0804n0:105": "‘‘Yaṁ nissitā jagatiruhaṁ, svāyaṁ aggiṁ pamuñcati;",
  "anya-e0804n0:106": "Disā bhajatha vakkaṅgā, jātaṁ saraṇato bhaya’’nti.",
  "anya-e0804n0:107_0": "Pāḷi dissati. Ayaṁ pana vakkasaddo sakkaṭabhāsaṁ patvā kakārarakārasaññogakkhariko",
  "anya-e0804n0:107_1": "bhavati, dhātubhāvo panassa porāṇehi na vutto, tasmā kriyāpadaṁ na diṭṭhaṁ. Imassa",
  "anya-e0804n0:107_2": "pana vaṅkasaddassa ‘‘vaṅka koṭille’’ti dhātubhāvo vutto, ‘‘vaṅkatī’’ti kriyāpadañca,",
  "anya-e0804n0:107_3": "pāḷiyaṁ tu ‘‘vaṅkatī’’ti kriyāpadaṁ na diṭṭhaṁ, tathā bhāvavācako vaṅkasaddopi. Vāccaliṅgo",
  "anya-e0804n0:107_4": "pana anekesu ṭhānesu diṭṭho. Tatta vaṅkatīti kriyāpadaṁ pāḷiyaṁ avijjamānampi gahetabbameva",
  "anya-e0804n0:107_5": "nāthatīti kriyāpadamiva. Bhāvavācakassa pana vaṅkasaddassa atthitā natthitā ca pāḷiādīsu",
  "anya-e0804n0:107_6": "punappunaṁ upaparikkhitabbā. Kecettha vadeyyuṁ ‘‘yadi bhāvavācako vaṅkasaddo natthi,",
  "anya-e0804n0:107_7": "kathaṁ ‘aṭṭhavaṅkaṁ maṇiratanaṁ uḷāra’nti ettha samāso’’ti. Ettha pana aṭṭhasu ṭhānesu",
  "anya-e0804n0:107_8": "vaṅkaṁ aṭṭhavaṅkaṁ, na aṭṭhavaṅkāni yassāti. Dabbavācako hi vaṅkasaddo, na bhāvavācakoti daṭṭhabbaṁ.",
  "anya-e0804n0:108": "Vaṅkaṁ vakkañca kuṭilaṁ, jimhañca rimhamanuju;",
  "anya-e0804n0:109": "Vaṅkasaddādayo ete, vāccaliṅgā tiliṅgikā.",
  "anya-e0804n0:110": "Atha vā vaṅkasaddoyaṁ, ‘‘vaṅkaghastā’’tiādisu;",
  "anya-e0804n0:111": "Baḷise giribhede ca, vattate sa pumā tadā.",
  "anya-e0804n0:112": "Ayañhi ‘‘te’me janā vaṅkaghastā sayanti. Yathāpi maccho baḷisaṁ, vaṅkaṁ maṁsena chāditaṁ. Vaṅkaghastova ambujo’’tiādīsu baḷise vattati.",
  "anya-e0804n0:113_0": "Ettha siyā ‘‘nanu ca bho ‘yathāpi maccho baḷisaṁ, vaṅkaṁ maṁsena chādita’nti ettha",
  "anya-e0804n0:113_1": "vaṅkasaddo guṇavācako visesanasado, yena baḷiso visesito, tena vaṅkaṁ kuṭilaṁ baḷisanti",
  "anya-e0804n0:113_2": "attho viññāyatī’’ti? Tanna, vaṅkasadde avuttepi baḷisasabhāvassa vaṅkattā kuṭilattho",
  "anya-e0804n0:113_3": "pākaṭoti natthi visesanasaddena payojanaṁ. Idaṁ pana ‘‘baḷisaṁ vaṅka’’nti vacanaṁ",
  "anya-e0804n0:113_4": "‘‘hatthi nāgo. Saroruhaṁ padumaṁ. Hatthī ca kuñjaro nāgo’’tiādivacanamiva pariyāyavacanaṁ,",
  "anya-e0804n0:113_5": "tasmā ‘‘vaṅka’’nti padassa ‘‘kuṭila’’nti attho na gahetabbo. Atha vā yathā ‘‘yathā",
  "anya-e0804n0:113_6": "āraññakaṁ nāgaṁ, dantiṁ anveti hatthinī’’ti ettha nāgasaddassa dantīsaddassa ca aññamaññapariyā",
  "anya-e0804n0:113_7": "yavacanattepi dantinti manoramadantayuttanti attho saṁvaṇṇito, tathā ‘‘baḷisaṁ vaṅka’’nti",
  "anya-e0804n0:113_8": "imesampi aññamaññaṁ pariyāyavacanattepi vaṅkanti kuṭilanti attho vattabbo. Evañhi",
  "anya-e0804n0:113_9": "sati attho sālarājā viya suphullito hoti, desanā ca vilāsappattā, na pana ‘‘vaṅkaṁ",
  "anya-e0804n0:113_10": "baḷisa’’nti saddānaṁ guṇaguṇīvasena samānādhikaraṇabhāvo icchitabbo ‘‘buddho bhagavā",
  "anya-e0804n0:113_11": "verañjāyaṁ viharatī’’tiādīsu ‘‘buddho bhagavā’’ti imesaṁ viya samānādhikaraṇabhāvassa",
  "anya-e0804n0:113_12": "anicchitabbattā. Na hi īdisesu ṭhānesu samānādhikaraṇabhāvo porāṇehi anumato.",
  "anya-e0804n0:114": "‘‘Yattha etādiso satthā, loke appaṭipuggalo;",
  "anya-e0804n0:115": "Tathāgato balappatto, sambuddho parinibbuto’’ti,",
  "anya-e0804n0:116_0": "‘‘Buddhaṁ buddhaṁ nikhilavisayaṁ suddhiyā yāva suddhi’’nti ca ādīsu pana anumato.",
  "anya-e0804n0:116_1": "Ettha hi ‘‘etādiso’’ti ca ‘‘appaṭipuggalo’’ti ca ‘‘tathāgato’’ti ca ‘‘balappatto’’ti",
  "anya-e0804n0:116_2": "ca ‘‘sambuddho’’ti ca ‘‘parinibbuto’’ti ca imāni ‘‘satthā’’ti anena padena samānādhikaraṇāni.",
  "anya-e0804n0:116_3": "Tathā ‘‘buddhaṁ buddha’’nti dvinnaṁ padānaṁ pacchimaṁ purimena samānādhikaraṇaṁ bhavati.",
  "anya-e0804n0:117_0": "Iti ‘‘yathāpi maccho baḷisaṁ, vaṅkaṁ maṁsena chādita’’nti ettha vaṅkasaddo baḷisassābhidhānantaraṁ,",
  "anya-e0804n0:117_1": "na guṇavācako. Evaṁ vaṅkasaddo baḷise vattati. ‘‘Kaṅkaṁ gacchāma pabbataṁ. Dūre vaṅkatapabbato’’tiādīsu",
  "anya-e0804n0:117_2": "pana girivisese vattati. Ettha ca ‘‘vaṅkapabbato’’ti vattabbe sukhuccāraṇatthaṁ niruttinayena",
  "anya-e0804n0:117_3": "majjhe animittaṁ takārāgamaṁ katvā ‘‘vaṅkatapabbato’’ti vuttaṁ. Atha vā vaṅkoyeva",
  "anya-e0804n0:117_4": "vaṅkatā, yathā devo eva devatā. Yathā ca disā eva disatāti, evaṁ tāpaccayavasena",
  "anya-e0804n0:117_5": "vaṅkatā ca sā pabbato cāti ‘‘vaṅkatapabbato’’ti vuttaṁ, majjhe rassavasena cetaṁ",
  "anya-e0804n0:117_6": "daṭṭhabbaṁ. Atha vā vaṅkamassa saṇṭhānamatthīti vaṅkatoti mantuatthe tapaccayo, yathā",
  "anya-e0804n0:117_7": "pabbamassa atthīti pabbatoti. Evaṁ vaṅkato ca so pabbato cāti vaṅkatapabbato. ‘‘Vaṅkapabbato’’",
  "anya-e0804n0:117_8": "icceva vā paṇṇatti, pādakkharapāripūriyā pana ‘‘dūre vaṅkatapabbato’’ti vuttanti daṭṭhabbaṁ.",
  "anya-e0804n0:118_0": "Loka dassane. Lokati. Loko. Ālokoti aññānipi rūpāni gahetabbāni. Curādigaṇaṁ pana",
  "anya-e0804n0:118_1": "patvā imissā ‘‘loketi, lokayati, oloketi, olokayatī’’tiādinā rūpāni bhavanti. Lokoti",
  "anya-e0804n0:118_2": "tayo lokā saṅkhāraloko sattaloko okāsalokoti. Tattha ‘‘eko loko, sabbe sattā āhāraṭṭhitikā’’ti",
  "anya-e0804n0:118_3": "āgato saṅkhāro eva loko saṅkhāraloko. Sattā eva loko sattaloko. Cakkavāḷasaṅkhāto",
  "anya-e0804n0:118_4": "okāso eva loko okāsaloko, yo ‘‘bhājanaloko’’tipi vuccati. Tesu saṅkhāro lujjatīti",
  "anya-e0804n0:118_5": "lokoti. Vuttañhetaṁ bhagavatā ‘‘lujjati palujjatīti kho bhikkhu tasmā lokoti vuccatī’’ti.",
  "anya-e0804n0:118_6": "Lokiyati ettha puññapāpaṁ tabbipāko cāti satto loko. Lokiyati vicittākārato dissatīti",
  "anya-e0804n0:118_7": "cakkavāḷasaṅkhāto okāso loko. Yasmā pana lokasaddo samūhepi dissati, tasmā lokiyati",
  "anya-e0804n0:118_8": "samudāyavasena paññāpiyatīti loko, samūhoti ayampi attho gahetabbo. Atha vā lokoti",
  "anya-e0804n0:118_9": "tayo lokā kilesaloko bhavaloko indriyalokoti. Tesaṁ sarūpaṁ curādigaṇe kathessāma",
  "anya-e0804n0:118_10": "bahuvidhatañca. Bahiddhā pana kavīhi ‘‘loko tu bhuvane jane’’ti ettakameva vuttaṁ.",
  "anya-e0804n0:119_0": "Siloka saṅghāte. Saṅghāto piṇḍanaṁ. Silokati, siloko, silokamanukassāmi. Akkharapadaniyamito",
  "anya-e0804n0:119_1": "vacanasaṅghāto siloko. So pajjanti vuccati, tathā hi ‘‘siloko yasassi pajje’’ti kavayo vadanti.",
  "anya-e0804n0:120": "Deka dheka saddussāhesu. Saddo ravo, ussāho vāyāmo. Dekati. Dhekati.",
  "anya-e0804n0:121": "Reka saki saṅkāyaṁ. Rekati. Saṅkati, tasmiṁ me saṅkate mano. Saṅkā.",
  "anya-e0804n0:122": "Aki lakkhaṇe. Aṅkati, aṅko, sasaṅko.",
  "anya-e0804n0:123": "Maki maṇḍane. Maṇḍanaṁ bhūsanaṁ, maṅkati.",
  "anya-e0804n0:124": "Kata loliye. Lolabhāvo loliyaṁ yathā dakkhiyaṁ. Kakati, kāko, kākī. Ettha ‘‘kāko, dhaṅko, vāyaso, bali, bhoji, ariṭṭho’’ti imāni kākābhidhānāni.",
  "anya-e0804n0:125": "Kuka vaka ādāne. Kukati, vakati, koko, vako. Ettha kokoti araññasunakho. Vakoti khuddakavanadīpiko, byagghotipi vadanti.",
  "anya-e0804n0:126": "Vaka dittiyaṁ paṭighāte ca. Ditti sobhā, vakati.",
  "anya-e0804n0:127_0": "Kakivaki sakka tika ṭika seka gatyatthā. Kaṅkati, vaṅkati, sakkati, nisakkati, parisakkati,",
  "anya-e0804n0:127_1": "osakkati, vadhāya parisakkanaṁ. Biḷāranisakkamattampi. Tekati, ṭekati, ṭīkā sekati.",
  "anya-e0804n0:127_2": "Ettha ṭīkāti ṭikiyati jāniyati saṁvaṇṇanāya attho etāyāti ṭīkā. Etā idhātuādikā sekapariyantā",
  "anya-e0804n0:127_3": "dhātuyo ‘‘attanobhāsā’’ti saddasatthavidū vadanti. Tesaṁ mate etā ‘‘te ante, taṁ",
  "anya-e0804n0:127_4": "antaṁ’’iccādīnaṁyeva visayo, pāvacane pana niyamo natthi.",
  "anya-e0804n0:128_0": "Hikka abyattasadde. Abyattasaddo avibhāvitatthasaddo niratthakasaddo ca. Hikkati,",
  "anya-e0804n0:128_1": "hikkate. Imaṁ ‘‘ubhayatobhāsā’’ti vadanti. Idaṁ tu pāvacanena saṁsandati. Parassattanobhāsānañhi",
  "anya-e0804n0:128_2": "dhātūnaṁ ‘‘bhavati, bhavate, bādhate, bādhatī’’tiādinā yebhuyyena dvidhā dvidhā rūpāni sāsane dissanti.",
  "anya-e0804n0:129": "Imāni kakārantadhāturūpāni.",
  "anya-e0804n0:130": "Khakārantadhātu",
  "anya-e0804n0:131_0": "Khā pakathane khyā ca. Pakathanaṁ ācikkhanaṁ desanaṁ vā. Khāti, saṅkhāti. Āpubbatte",
  "anya-e0804n0:131_1": "visadisabhāvena khātyakkharassa dvittaṁ, ākārassa ca saññogapubbattā rassattaṁ, akkhāti.",
  "anya-e0804n0:131_2": "Akkhāsi purisuttamo. Akkheyyaṁ te ahaṁ ayye. Dhammo saṅkhāyati. Akkhāyati. Atra pana",
  "anya-e0804n0:131_3": "kakāralopo. Svākhāto bhagavatā dhammo. Saṅkhāto. Akkhāto. Akkhātāro tathāgatā. Saṅkhātā",
  "anya-e0804n0:131_4": "sabbadhammānaṁ vidhuro. Saṅkhā, paṭisaṅkhā. Kriyaṁ ākyāti kathetīti ākhyātaṁ. Keci",
  "anya-e0804n0:131_5": "pana ‘‘svākhāto’’ti ca ‘‘svākkhyāto’’ti ca ‘‘svākhyāto’’ti ca padamicchanti. Tattha",
  "anya-e0804n0:131_6": "pacchimāni sakkaṭabhāsāto nayaṁ gahetvā vuttāni, itaraṁ yathāṭhitarūpanipphattivasena,",
  "anya-e0804n0:131_7": "ato yathādassitapadāniyeva pasatthatarāni. Tattha saṅkhāsaddassa atthuddhāro nīyate",
  "anya-e0804n0:131_8": "– saṅkhāsaddo ñāṇakoṭṭhāsapaññattigaṇanāsu dissati. ‘‘Saṅkhāyekaṁ paṭisevatī’’tiādīsu",
  "anya-e0804n0:131_9": "hi ñāṇe dissati. ‘‘Papañcasaññāsaṅkhā samudācarantī’’tiādīsu koṭṭhāse. ‘‘Tesaṁ tesaṁ",
  "anya-e0804n0:131_10": "dhammānaṁ saṅkhā samaññā’’tiādīsu paññattiyaṁ. ‘‘Na sukaraṁ saṅkhātu’’ntiādīsu gaṇanāyaṁ. Etthetaṁ vuccati –",
  "anya-e0804n0:132": "‘‘Ñāṇapaññattikoṭṭhāsa-gaṇanāsu padissati;",
  "anya-e0804n0:133": "Saṅkhāsaddoti dīpeyya, dhammadīpassa sāsane’’ti.",
  "anya-e0804n0:134_0": "Khi khaye. Khiyanadhammaṁ khīyati. Sāsanānurūpena sare ikārassa iyyādeso, khiyyati.",
  "anya-e0804n0:134_1": "‘‘Khayo, khaṁ’’ iccapi rūpāni ñeyyāni. Tattha khayoti khiyanaṁ khayo. Atha vā khiyanti",
  "anya-e0804n0:134_2": "kilesā etthāti khayo, magganibbānāni. Khayasaṅkhātena maggena pāpuṇiyattā phalampi",
  "anya-e0804n0:134_3": "khayo. Khanti tucchaṁ suññaṁ vivittaṁ rittaṁ, khanti vā ākāso.",
  "anya-e0804n0:135_0": "Khi nivāse. Khīyati, khiyyati vā. Sāsanānurūpena ikārassa īya iyyādeso daṭṭhabbo.",
  "anya-e0804n0:135_1": "Ayaṁ divādigaṇepi pakkhipitabbo. Khaṁ khayaṁ. Abhiramaṇīyaṁ rājakkhayaṁ. Tattha khīyatīti",
  "anya-e0804n0:135_2": "nivasati. Khanti cakkhādiindriyaṁ cakkhuviññāṇādīnaṁ nivāsaṭṭhena. Khayanti nivesanaṁ.",
  "anya-e0804n0:135_3": "Rājakkhayanti rañño nivesanaṁ. Atrāyaṁ pāḷi –",
  "anya-e0804n0:136": "‘‘Sace ca ajja dhāresi, kumāraṁ cārudassanaṁ;",
  "anya-e0804n0:137": "Kusena jātakhattiyaṁ, savaṇṇamaṇimekhalaṁ;",
  "anya-e0804n0:138": "Pūjitā ñātisaṅghehi, na gacchasi yamakkhaya’’nti.",
  "anya-e0804n0:139": "Tattha yamakkhayanti yamanivesanaṁ.",
  "anya-e0804n0:140": "Khu sadde. Khoti khavati.",
  "anya-e0804n0:141": "Khe khādanasattāsu. Khāyati. Undūrā khāyanti. Vikkhāyitakaṁ. Gokhāyitakaṁ. Assirī viya khāyati. Disāpi me na pakkhāyanti. Etthādimhi kāyatīti khādati. Atha vā upaṭṭhāti paññāyati.",
  "anya-e0804n0:142_0": "Sukha dukkha takriyāyaṁ. Takriyāti sukhadukkhānaṁ vedanānaṁ kriyā, sukhanaṁ dukkhananti",
  "anya-e0804n0:142_1": "vuttaṁ hoti. Akammakā ime dhātavo. Sukhati, dukkhati. Sukhaṁ, dukkhaṁ. Sukhito, dukkhito.",
  "anya-e0804n0:142_2": "Sukhaṁ sātaṁ pīṇanaṁ, dukkhaṁ vighātaṁ aghaṁ kileso. Tattha sukhanti sukhayatīti",
  "anya-e0804n0:142_3": "sukhaṁ. Yassuppajjati, taṁ sukhitaṁ karotīti attho. Dukkhanti dukkhayatīti dukkhaṁ.",
  "anya-e0804n0:142_4": "Yassuppajjati, taṁ dukkhitaṁ karotīti attho. Imāni nibbacanāni kāritavasena vuttānīti",
  "anya-e0804n0:142_5": "daṭṭhabbaṁ aṭṭhakathāyaṁ sukhadukkhasaddatthaṁ vadantehi garūhi sukhayati dukkhayatisaddānaṁ",
  "anya-e0804n0:142_6": "kammatthamādāya vivaraṇassa katattā. Tathā hi ‘‘sukheti sukhayati, sukhāpeti sukhāpayati,",
  "anya-e0804n0:142_7": "dukkheti dukkhayati, dukkhāpeti dukkhāpayatī’’ti imāni tesaṁ kāritapadarūpāni, attānaṁ",
  "anya-e0804n0:142_8": "sukheti pīṇetīti ca, sukhayati sukhaṁ, dukkhayatīti dukkhanti ca,",
  "anya-e0804n0:143": "‘‘Sace ca kimhici kāle,",
  "anya-e0804n0:144": "Maraṇaṁ me pure siyā;",
  "anya-e0804n0:145": "Putte ca me paputte ca,",
  "anya-e0804n0:146": "Sukhāpeyya mahosadho’’ti ca",
  "anya-e0804n0:147_0": "Pāḷiādidassanato. Saddasatthe pana dhātupāṭhasaṅkhepe ca ime dhātavo curādigaṇeyeva",
  "anya-e0804n0:147_1": "vuttā. ‘‘Sukhayati dukkhayatī’’ti ca akāritāni suddhakattupadāni icchitāni. Mayaṁ",
  "anya-e0804n0:147_2": "tu tesaṁ tabbacanaṁ suddhakattari ca tāni padarūpāni na icchāma pāḷiādīhi viruddhattā,",
  "anya-e0804n0:147_3": "tasmāyeva te imasmiṁ bhūvādigaṇe vuttā. Ayañhi suddhakattuvisaye asmākaṁ ruci ‘‘sukhatīti",
  "anya-e0804n0:147_4": "sukhito, dukkhatīti dukkhito’’ti.",
  "anya-e0804n0:148_0": "Nanu ca bho ‘‘sukhati dukkhatī’’ti kriyāpadāni buddhavacane na dissantīti? Saccaṁ,",
  "anya-e0804n0:148_1": "evaṁ santepi aṭṭhakathānayavasena gahetabbattā dissantiyeva nāma. Na hi sabbathā",
  "anya-e0804n0:148_2": "sabbesaṁ dhātūnaṁ rūpāni sāsane loke vā labbhanti, ekaccāni pana labbhanti, ekaccāni",
  "anya-e0804n0:148_3": "na labbhanti. Evaṁ santepi nayavasena labbhantiyeva. ‘‘Kappayavho patissatā’’ti hi",
  "anya-e0804n0:148_4": "diṭṭhe ‘‘caravho bhuñjavho’’tiādīnipi nayavasena diṭṭhāniyeva nāma.",
  "anya-e0804n0:149_0": "Tatra panāyaṁ nayo. Visuddhimaggādīsu hi ‘‘ekadviyojanamattampi addhānaṁ gatassa",
  "anya-e0804n0:149_1": "vāyo kuppati, gattāni dukkhantī’’ti evaṁ bhūvādigaṇikaṁ akammakaṁ suddhakattuvācakaṁ",
  "anya-e0804n0:149_2": "‘‘dukkhantī’’ti kriyāpadaṁ dissati. Tasmiṁ diṭṭhiyeva ‘‘sukhati, sukhanti. Sukhasi,",
  "anya-e0804n0:149_3": "sukhatha. Sukhāmi, sukhāmā’’tiādīni ca ‘‘dukkhati, dukkhanti. Dukkhasi, dukkhathā’’tiādīnica",
  "anya-e0804n0:149_4": "diṭṭhāni nāma honti diṭṭhena adiṭṭhassa tādisassa anavajjassa nayassa gahetabbattā,",
  "anya-e0804n0:149_5": "tasmā ‘‘sukhatīti sukhito, dukkhatīti dukkhito’’ti bhūvādinayo eva gahetabbo, na",
  "anya-e0804n0:149_6": "pana curādinayo. Aparampettha nibbacanaṁ, sukhaṁ sañjātaṁ etassāti sukhito, sañjātasukhoti",
  "anya-e0804n0:149_7": "attho. Esa nayo dukkhitoti etthāpi. Atha vā sukhena ito pavattoti sukhito. Esa nayo",
  "anya-e0804n0:149_8": "‘‘dukkhito’’ti etthāpi. Dullabhāyaṁ nīti sādhukaṁ manasi kātabbā.",
  "anya-e0804n0:150_0": "Mokkha muccane. Akammakoyaṁ dhātu. Mokkhati. Mokkho. Pātimokkho. Kārite ‘‘mokkheti,",
  "anya-e0804n0:150_1": "mokkhayati, mokkhāpeti, mokkhāpayatī’’ti rūpāni. Keci panimaṁ ‘‘mokkha mocane’’ti",
  "anya-e0804n0:150_2": "paṭhitvā curādigaṇe pakkhipanti. Tesaṁ mate ‘‘mokkheti, mokkhayatī’’ti suddhakattupadāni",
  "anya-e0804n0:150_3": "bhavanti. Etāni pāḷiyā aṭṭhakathāya ca virujjhanti. Tathā hi ‘‘mokkhanti mārabandhanā.",
  "anya-e0804n0:150_4": "Na me samaṇe mokkhasi. Mahāyaññaṁ yajissāma, evaṁ mokkhāma pāpakā’’ti pāḷiyā virujjhanti.",
  "anya-e0804n0:150_5": "‘‘Yo naṁ pāti rakkhati, taṁ mokkheti moceti āpāyikādīhi dukkhehīti pātimokkho’’ti",
  "anya-e0804n0:150_6": "aṭṭhakathāya ca virujjhanti, tasmā pāḷiyaṁ ‘‘mokkhesi mokkhemā’’ti ca avatvā ‘‘mokkhasi,",
  "anya-e0804n0:150_7": "mokkhāmā’’ti suddhakattuvācakaṁ vuttaṁ, tañca kho apādānavisayaṁ katvā. Aṭṭhakathāyaṁ",
  "anya-e0804n0:150_8": "pana ‘‘mokkheti, mocetī’’ti hetukattuvācakaṁ vuttaṁ, tampi apādānavisayaṁyeva katvā.",
  "anya-e0804n0:150_9": "Evaṁ imassa dhātuno suddhakattuvisaye akammakabhāvo vidito, hetukattuvisaye ekakammakabhāvo",
  "anya-e0804n0:150_10": "vidito muca paca chidādayo viya. Mokkhadhātu dvigaṇikoti ce? Na, anekesu sāṭṭhakathesu",
  "anya-e0804n0:150_11": "pāḷippadesesu ‘‘mokkheti, mokkhayatī’’ti suddhakatturūpānaṁ adassanatoti daṭṭhabbaṁ.",
  "anya-e0804n0:151": "Kakkha hasane. Kakkhati.",
  "anya-e0804n0:152": "Okha rākha lākha dākha dhākha sosanālamatthesu. Okhati. Rākhati. Lākhati. Dākhati. Dhākhati.",
  "anya-e0804n0:153": "Sākhabyāpane. Sākhati. Sākhā.",
  "anya-e0804n0:154": "Ukha nakha makha rakha lakha rakhi lakhi ikhi rikhi gatyatthā. Ukhati. Nakhati. Makhati. Rakhati. Lakhati. Raṅkhati. Laṅkhati. Iṅkhati. Riṅkhati.",
  "anya-e0804n0:155": "Rakkha pālane. Rakkhati. Rakkhā, rakkhaṇaṁ, sīlaṁ rakkhito devadatto, sīlaṁ rakkhitaṁ devadattena, sīlaṁ rakkhako devadatto.",
  "anya-e0804n0:156": "Akkha byattisaṅkhātesu. Akkhati, akkhi, akkhaṁ.",
  "anya-e0804n0:157": "Nikkha cumbane. Nikkhati, nikkhaṁ.",
  "anya-e0804n0:158_0": "Nakkha gatiyaṁ. Nakkhati. Nakkhattaṁ. Ettha nakkhattanti etto ito cāti visamagatiyā",
  "anya-e0804n0:158_1": "agantvā attano vīthiyāva gamanena nakkhanaṁ gamanaṁ tāyati rakkhatīti nakkhattaṁ.",
  "anya-e0804n0:158_2": "Porāṇā pana ‘‘nakkharanti na nassantīti nakkhattānī’’ti kathayiṁsu. ‘‘Nakkhattaṁ,",
  "anya-e0804n0:158_3": "joti, nirikkhaṁ, bhaṁ’’ iccete pariyāyā.",
  "anya-e0804n0:159": "Vekkha vekkhane. Vekkhati.",
  "anya-e0804n0:160": "Makkha saṅkhate. Makkhati.",
  "anya-e0804n0:161": "Takkha tapane. Tapanaṁ saṁvaraṇaṁ. Takkhati.",
  "anya-e0804n0:162": "Sukkha anādare. Sukkhati.",
  "anya-e0804n0:163_0": "Kakhi vakhi makhi kaṅkhāyaṁ. Satthari kaṅkhati. Vaṅkhati, maṅkhati. ‘‘Kaṅkhā kaṅkhāyanā",
  "anya-e0804n0:163_1": "kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā",
  "anya-e0804n0:163_2": "parisappanā apariyogāhanā thambhitattaṁ cittassa manovilekho’’ iccete kaṅkhāpariyāyā. Etesu pana –",
  "anya-e0804n0:164": "Vattanti lokavohāre, ‘‘kaṅkhā vimati saṁsayo;",
  "anya-e0804n0:165": "Vicikicchā’’ti etāni, nāmāniyeva pāyato.",
  "anya-e0804n0:166": "Kakhi iccāyaṁ. Dhanaṁ kaṅkhati, abhikaṅkhati, nābhikaṅkhāmi maraṇaṁ. Abhikaṅkhitaṁ dhanaṁ.",
  "anya-e0804n0:167": "Dakhi dhakhi ghoravāsite kaṅkhāyañca. Daṅkhati. Dhaṅkhati.",
  "anya-e0804n0:168": "Ukkha secane. Ukkhati.",
  "anya-e0804n0:169": "Kakha hasane. Kakhati.",
  "anya-e0804n0:170": "Jakkha bhakkhaṇe ca. Hasanānukaḍḍhanatthaṁ cakāro. Jakkhati.",
  "anya-e0804n0:171_0": "Likha lekhane. Likhati, sallekhati. Atisallekhatevāyaṁ samaṇo. Lekhā, lekhanaṁ, lekhako,",
  "anya-e0804n0:171_1": "likhitaṁ, sallekhapaṭipatti, etā dakhiādikā likhapariyantā ‘‘parassabhāsā’’ti saddasatthavidū vadanti.",
  "anya-e0804n0:172": "Dhukkha dhikkha sandīpanakilesanajīvanesu. Dhukkhati. Dhikkhati. Saddasatthavidū pana ‘‘dhukkhate dhikkhate’’ti attanobhāsaṁ vadanti. Tathā ito parāni rūpānipi.",
  "anya-e0804n0:173_0": "Rukkha vakkha varaṇe. Varaṇaṁ saṁvaraṇaṁ. Rukkhati. Vakkhati. Rukkho, vakkho. Ettha",
  "anya-e0804n0:173_1": "ca vakkhoti rukkhoyeva. Tathā hi ‘‘sādūni ramaṇīyāni, santi vakkhā araññajā’’ti jātakapāṭho",
  "anya-e0804n0:173_2": "dissati. Imāni pana rukkhassa nāmāni –",
  "anya-e0804n0:174": "‘‘Rukkho mahīruho vakkho, pādapo jagatīruho;",
  "anya-e0804n0:175": "Ago nago kujo sākhī, sālo ca viṭapī taru;",
  "anya-e0804n0:176": "Dumo phalī tu phalavā, gaccho tu khuddapādapo’’ti.",
  "anya-e0804n0:177_0": "Kecettha vadeyyuṁ ‘‘nanu ca sālasaddena sālarukkhoyeva vutto, nāñño ‘sālā phandanamāluvā’ti",
  "anya-e0804n0:177_1": "payogadassanato, atha kimatthaṁ sālasaddena yo koci rukkho vutto’’ti? Na sālarukkhoyeva",
  "anya-e0804n0:177_2": "sālasaddena vutto, atha kho sālarukkhepi vanappatijeṭṭharukkhepi yasmiṁ kasmiñci",
  "anya-e0804n0:177_3": "rukkhepi ‘‘sālo’’ti vohārassa dassanato aññepi rukkhā vuttā. Tathā hi sālarukkhopi",
  "anya-e0804n0:177_4": "‘‘sālo’’ti vuccati. Yathāha ‘‘seyyathāpi bhikkhave gāmassa vā nigamassa vā avidūre",
  "anya-e0804n0:177_5": "mahantaṁ sālavanaṁ, tañcassa elaṇḍehi sañchannaṁ. Antarena yamakasālāna’’nti. Vanappatijeṭṭharukkhopi. Yathāha –",
  "anya-e0804n0:178": "‘‘Taveva deva vijite, tavevuyyānabhūmiyā;",
  "anya-e0804n0:179": "Ujuvaṁsā mahāsālā, nīlobhāsā manoramā’’ti.",
  "anya-e0804n0:180": "Yo koci rukkhopi. Yathāha ‘‘atha kho taṁ bhikkhave māluvabījaṁ aññatarasmiṁ sālamūle nipateyyā’’ti. Atridaṁ vuccati –",
  "anya-e0804n0:181": "‘‘Sālarukkhe jeṭṭharukkhe,",
  "anya-e0804n0:182": "Yasmiṁ kasmiñci pādape;",
  "anya-e0804n0:183": "Sālo iti ravo sālā,",
  "anya-e0804n0:184": "Sandhāgāre thiyaṁ siyā’’ti.",
  "anya-e0804n0:185_0": "Sikkha vijjopādāne. Sikkhati. Sikkhā, sikkhanaṁ, sikkhitaṁ sippaṁ, sikkhako, sikkhito,",
  "anya-e0804n0:185_1": "sekkho, asekkho. Kakāralope ‘‘sekho asekho’’ti rūpāni bhavanti. Tattha sikkhitoti",
  "anya-e0804n0:185_2": "sañjātasikkho, asikkhīti vā sikkhito, tathā hi kattuppayogo dissati ‘‘ahaṁ kho pana",
  "anya-e0804n0:185_3": "susikkhito anavayo sake ācariyake kumbhakārakamme’’ti.",
  "anya-e0804n0:186_0": "Bhikkha yācane. Bhikkhati. Bhikkhu, bhikkhā, bhikkhanaṁ, bhikkhako, bhikkhitaṁ bhojanaṁ.",
  "anya-e0804n0:186_1": "Ettha pana ‘‘bhikkhu yati samaṇo muni pabbajito anagāro tapassī tapodhano’’ iccetāni",
  "anya-e0804n0:186_2": "pariyāyavacanāni. Etesu sāsane ‘‘bhikkhū’’ti upasampanno vuccati. Kadāci pana ‘‘bhikkhusataṁ",
  "anya-e0804n0:186_3": "bhojesi, bhikkhusahassaṁ bhojesī’’tiādīsu sāmaṇerepiupādāya ‘‘bhikkhū’’ti vohāro",
  "anya-e0804n0:186_4": "pavattati, tāpasāpi ca samaṇasaddādīhi vuccanti, ‘‘ahū atītamaddhāne, samaṇo khantidīpano’’tiādi ettha nidassanaṁ.",
  "anya-e0804n0:187_0": "Dakkha vuddhiyaṁ sīghatte ca. Dakkhati, dakkhiṇā, dakkho. Dakkhanti vaddhanti sattā",
  "anya-e0804n0:187_1": "etāya yathādhippetāhi sampattīhi iddhā vuddhā ukkaṁsagatā hontīti dakkhiṇā, dātabbavatthu.",
  "anya-e0804n0:187_2": "Dakkhati kusalakamme aññasmiñca kiccākicce adandhatāya sīghaṁ gacchatīti dakkho,",
  "anya-e0804n0:187_3": "cheko, yo ‘‘kusalo’’tipi vuccati.",
  "anya-e0804n0:188_0": "Dikkha muṇḍiopanayananiyamabbatādesesu. Dikkhadhātu muṇḍiye, upanayane, niyame, vate,",
  "anya-e0804n0:188_1": "ādese ca pavattati. Dikkhati. Dikkhito muṇḍo. Ettha siyā – nanu ca bho sarabhaṅgajātake",
  "anya-e0804n0:188_2": "‘‘gandho isīnaṁ ciradikkhitānaṁ, kāyā cuto gacchati mālutenā’’ti etasmiṁ padese aṭṭhakathācariyehi",
  "anya-e0804n0:188_3": "‘‘ciradikkhitānanti cirapabbajitāna’’nti vuttaṁ. Na hi tattha ‘‘ciramuṇḍāna’’nti",
  "anya-e0804n0:188_4": "vuttaṁ. Evaṁ sante kasmā idha ‘‘dikkhadhātu muṇḍiye vuttā’’ti? Saccaṁ, tattha pana",
  "anya-e0804n0:188_5": "dikkhitasaddassa pabbajite vattanato ‘‘cirapabbajitāna’’nti vuttaṁ, na dhātuatthassa",
  "anya-e0804n0:188_6": "vibhāvanatthaṁ. Ida pana dhātuatthavibhāvanatthaṁ muṇḍiye vuttā. Tāpasā hi muṇḍiyatthavācakena",
  "anya-e0804n0:188_7": "dikkhitasaddena vattuṁ yuttā. Tathā hi aṭṭhakathācariyehi cakkavattisuttatthavaṇṇanāyaṁ",
  "anya-e0804n0:188_8": "‘‘kesamassuṁ ohāretvā kāsāyāni vatthāni acchādetvā’’ti imissā pāḷiyā atthavivaraṇe",
  "anya-e0804n0:188_9": "‘‘tāpasapabbajjaṁ pabbajantāpi hi paṭhamaṁ kesamassuṁ ohārenti, tato paṭṭhāya parūḷhakese",
  "anya-e0804n0:188_10": "bandhitvā vivaranti, tena vuttaṁ kesamassuṁ ohāretvā’’ti evaṁ attho saṁvaṇṇito.",
  "anya-e0804n0:189": "Ikkha dassanaṅkesu. Ikkhati, upekkhati, apekkhati. Upekkhā, apekkhā, paccavekkhaṇā. Kakāralope ‘‘upekhā, apekhā, upasampadāpekho’’ti rūpāni bhavanti.",
  "anya-e0804n0:190": "Dukkha hiṁsāgatīsu. Dakkhati. Dakkhako.",
  "anya-e0804n0:191_0": "Cikkha cakkha viyattiyaṁ vācāyaṁ. Cikkhati, ācikkhati, abbhācikkhati. Ācikkhako.",
  "anya-e0804n0:191_1": "Cakkhati, cakkhu. Ettha cakkhūti cakkhatīti cakkhu, samavisamaṁ abhibyattaṁ vadantaṁ",
  "anya-e0804n0:191_2": "viya hotīti attho. Atha vā ‘‘sūpaṁ cakkhati, madhuṁ cakkhatī’’tiādīsu viya yasmā",
  "anya-e0804n0:191_3": "assādatthopi cakkhusaddo bhavati, tasmā ‘‘cakkhati viññāṇādhiṭṭhitaṁ rūpaṁ assādentaṁ",
  "anya-e0804n0:191_4": "viya hotī’’ti assādatthopi gahetabbo. ‘‘Cakkhuṁ kho māgaṇḍiyaṁ rūpārāmaṁ rūparataṁ",
  "anya-e0804n0:191_5": "rūpasammudita’’nti hi vuttaṁ. Satipi sotādīnaṁ saddārāmatādibhāve nirūḷhattā nayane",
  "anya-e0804n0:191_6": "eva cakkhusaddo pavattati paṅkajādisaddā viya padumādīsu.",
  "anya-e0804n0:192": "Cakkha’kkhi nayanaṁ, locanaṁ diṭṭhi dassanaṁ;",
  "anya-e0804n0:193": "Pekkhanaṁ acchi pamhaṁ tu, ‘‘pakhuma’’nti pavuccati.",
  "anya-e0804n0:194": "Etā rukkhādikā cakkhapariyantā ‘‘attanobhāsā’’ti saddasatthavidū vadanti.",
  "anya-e0804n0:195": "Khakārantadhāturūpāni.",
  "anya-e0804n0:196": "Gakārantadhātu",
  "anya-e0804n0:197": "Gu karīsussagge. Karīsussaggo vaccakaraṇaṁ. Gavati. Ge sadde. Gāyati. Gītaṁ.",
  "anya-e0804n0:198_0": "Vagga gatiyaṁ. Vaggati. Vaggo, vaggitaṁ. Ettha samudāyavasena vagganaṁ pavattanaṁ",
  "anya-e0804n0:198_1": "vaggo. Vaggitanti gamanaṁ. Tathā hi nāgapetavatthuaṭṭhakathāyaṁ ‘‘yo so majjhe assatarīrathena",
  "anya-e0804n0:198_2": "catubbhi yuttena suvaggitena. Amhākaṁ putto ahu majjhimo so, amaccharī dānapatī virocatī’’ti",
  "anya-e0804n0:198_3": "imissā pāḷiyā atthaṁ vadantehi ‘‘suvaggitenāti sundaragamanenā’’ti. Kiñci bhiyyo",
  "anya-e0804n0:198_4": "kriyāpadampi ca diṭṭhaṁ ‘‘dhunanti vagganti pavattanti cambare’’ti.",
  "anya-e0804n0:199_0": "Ragi lagi agi vagi magi igi rigi ligi tagi sagi gamane ca. Cakāro gatipekkhako. Raṅgati.",
  "anya-e0804n0:199_1": "Raṅgo. Laṅgati. Laṅgo, laṅgī. Aṅgati, aṅgeti. Aṅgo, samaṅgī, samaṅgitā, aṅgaṁ, aṅgaṇaṁ.",
  "anya-e0804n0:199_2": "Vaṅgati. Vaṅgo. Maṅgati. Maṅgo, upaṅgo, maṅgalaṁ. Iṅgati. Iṅgitaṁ. Riṅgati. Riṅganaṁ.",
  "anya-e0804n0:199_3": "Liṅgati. Liṅganaṁ. Ulliṅgati, ulliṅganaṁ. Taṅgati. Taṅganaṁ. Saṅgati. Saṅganaṁ. Tattha",
  "anya-e0804n0:199_4": "aṅganti yesaṁ kesañci vatthūnaṁ avayavo, sarīrampi kāraṇampi ca vuccati. Aṅgaṇanti",
  "anya-e0804n0:199_5": "katthaci kilesā vuccanti ‘‘rāgo aṅgaṇa’’ntiādīsu. Rāgādayo hi aṅganti etehi taṁsamaṅgipuggalā",
  "anya-e0804n0:199_6": "nihīnabhāvaṁ gacchantīti ‘‘aṅgaṇānī’’ti vuccanti. Katthaci malaṁ vā paṅko vā ‘‘tasseva",
  "anya-e0804n0:199_7": "rajassa vā aṅgaṇassa vā pahānāya vāyamatī’’tiādīsu. Añjati makkhetīti hi aṅgaṇaṁ,",
  "anya-e0804n0:199_8": "malādi. Katthaci tathārūpo vivaṭappadeso ‘‘cetiyaṅgaṇaṁ, bodhiyaṅgaṇa’’ntiādīsu.",
  "anya-e0804n0:199_9": "Añjati tattha ṭhitaṁ atisundaratāya abhibyañjetīti hi aṅgaṇaṁ, vivaṭo bhūmippadeso. Iccevaṁ –",
  "anya-e0804n0:200": "Rāgādīsu kilesesu, paṅke kāyamalamhi ca;",
  "anya-e0804n0:201": "Vivaṭe bhūmibhāge ca, ‘‘aṅgaṇa’’nti ravo gato.",
  "anya-e0804n0:202": "Yugijugi vajjane. Yuṅgati. Juṅgati.",
  "anya-e0804n0:203": "Ragi saṅkāyaṁ. Raṅgati.",
  "anya-e0804n0:204": "Laga saṅgeca. Ca kāro anantaravuttāpekkhako. Lagati. Ca jato na hoti laganaṁ. Baḷise laggo.",
  "anya-e0804n0:205": "Thagaṁ saṁvaraṇe. Thagati.",
  "anya-e0804n0:206": "Agga kuṭilagatiyaṁ. Aggatīti aggi, kuṭilaṁ gacchatīti attho.",
  "anya-e0804n0:207": "Aggi dhūmasikho joti, jātavedo sikhī gini;",
  "anya-e0804n0:208": "Aggini bhāṇumā tejo, pāvako tivako’nalo.",
  "anya-e0804n0:209": "Hutāsano dhūmaketu, vessānaro ca accimā;",
  "anya-e0804n0:210": "Ghatāsano vāyusakho, dahano kaṇhavattani.",
  "anya-e0804n0:211": "Etā guādikā aggapariyantā ‘‘parassabhāsā’’ti saddasatthavidū vadanti.",
  "anya-e0804n0:212": "Gā gatiyaṁ. Gāti.",
  "anya-e0804n0:213": "Gu sadde. Gavati.",
  "anya-e0804n0:214": "Gu uggame. Uggamo uggamanaṁ pākaṭatā. Gavati. Saddasatthavidū panimāsaṁ ‘‘gāte gavate’’ti attanobhāsattaṁ vadanti.",
  "anya-e0804n0:215": "Gakārantadhāturūpāni.",
  "anya-e0804n0:216": "Ghakārantadhātu",
  "anya-e0804n0:217": "Ghā gandhopādāne. Ghāti. Ghānaṁ. Gandhaṁ ghatvā. Atrāyaṁ pāḷi ‘‘gandhaṁ ghatvā sati muṭṭhā’’ti. Etissā pana divādigaṇaṁ pattāya ‘‘ghāyati ghāyitvā’’ti rūpāni bhavanti.",
  "anya-e0804n0:218": "Ghuabhigamane. Abhigamanaṁ adhigamanaṁ. Ghoti.",
  "anya-e0804n0:219": "Jaggha hasane. Jagghati, sañjagghati. Sañjagghittho mayā saha. Jagghitumpi na sobhati. Jagghitvā.",
  "anya-e0804n0:220": "Taggha pālane. Tagghati.",
  "anya-e0804n0:221": "Sighi āghāne. Āghānaṁ ghānena gandhānubhavanaṁ. Siṅghati, upasiṅghati. Upasiṅghitvā. Ārā siṅghāmi vārijaṁ. Etā ‘‘parassabhāsā’’ti saddasatthavidū vadanti.",
  "anya-e0804n0:222": "Ghu sadde. Ghoti, ghavati.",
  "anya-e0804n0:223": "Raghi laghi gatyakkhepe. Gatyakkhepo gatiyā akkhepo. Raṅghati, laṅghati, ullaṅghati. Laṅghitā, ullaṅghikāpīti, laṅghitvā.",
  "anya-e0804n0:224": "Maghi ketave ca. Cakāro pubbatthāpekkho. Maṅghati.",
  "anya-e0804n0:225": "Rāgha lāgha sāmatthiye. Rāghati. Lāghati.",
  "anya-e0804n0:226": "Dāgha āyāse ca. Āyāso kilamanaṁ. Cakāro sāmatthiyāpekkhako. Dāghati. Nidāgho.",
  "anya-e0804n0:227": "Silāgha katthane. Katthanaṁ pasaṁsanaṁ. Silāghati. Silāghā. Buddhassa silāghate. Silāghitvā. ‘‘Attanobhāsā’’ti saddasatthavidū vadanti.",
  "anya-e0804n0:228": "Gha kārantadhāturūpāni.",
  "anya-e0804n0:229": "Iti bhūvādāgaṇe kavaggantadhāturūpāni",
  "anya-e0804n0:230": "Samattāni.",
  "anya-e0804n0:231": "Cakārantadhātu",
  "anya-e0804n0:232": "Idāni cavaggantadhāturūpāni vuccante –",
  "anya-e0804n0:233": "Suca soke. Socati. Soko, socanā, socaṁ, socanto, socantī, socantaṁ kulaṁ, socitvā.",
  "anya-e0804n0:234": "Kuca sadde tāre. Tārasaddo accuccasaddo. Kocati. Uccasaddaṁ karotīti attho.",
  "anya-e0804n0:235": "Kuñca koṭilla’ppībhāvesu. Kuñcati. Kuñcikā, kuñcitakeso. Kuñcitvā.",
  "anya-e0804n0:236": "Luñca apanayane. Luñcati. Luñcako, luñcituṁ, luñcitvā.",
  "anya-e0804n0:237": "Añcu gatipūjanāsu. Maggaṁ añcati. Buddhaṁ añcati. Uddhaṁ anuggantvā tiriyaṁ añcitoti tiracchāno. Kaṭukañcukatā.",
  "anya-e0804n0:238": "Vañcu cañcu tañcu gatiyaṁ. Vañcati. Cañcati. Tañcati. Mañcati. Santi pādā avañcanā. Avañcanāti vañcituṁ gantuṁ asamatthā.",
  "anya-e0804n0:239": "Gucu gaṇecu theyyakaraṇe. Thenanaṁ theyyaṁ, corikā. Tassa kriyā theyyakaraṇaṁ. Gocati. Gaṇecati.",
  "anya-e0804n0:240": "Acca pūjāyaṁ accati. Brahmāsurasuraccito.",
  "anya-e0804n0:241": "Tacca hiṁsāyaṁ. Taccati.",
  "anya-e0804n0:242": "Cacca jacca paribhāsanavajjanesu. Caccati. Jaccati.",
  "anya-e0804n0:243": "Kuca saṁpaccanakoṭillapaṭikkamavilekhanesu. Kucati, saṅkucati. Saṅkoco.",
  "anya-e0804n0:244": "Taca saṁvaraṇe. Saṁvaraṇaṁ rakkhaṇaṁ. Tacati. Taco.",
  "anya-e0804n0:245": "Dicathutiyaṁ. Dicati.",
  "anya-e0804n0:246": "Kuca saṅkocane. Kocati, saṅkocati. Saṅkoco.",
  "anya-e0804n0:247": "Byāca byājikaraṇe. Byājikaraṇaṁ byājikriyā. Byācati.",
  "anya-e0804n0:248_0": "Vaca viyattiyaṁ vācāyaṁ. Viyattassa esā viyatti, tissaṁ viyattiyaṁ vācāyaṁ, viyattāyaṁ",
  "anya-e0804n0:248_1": "vācāyanti adhippāyo. Viyattassa hi vadato puggalassa vasena vācā viyattā nāma vuccati.",
  "anya-e0804n0:248_2": "Yathā pana kucchisaddatiracchānagatādisaddo ‘‘abyattasaddo’’ti vuccati, na evaṁ vacanasaṅkhāto",
  "anya-e0804n0:248_3": "saddo ‘‘abyattasaddo’’ti vuccati viññātatthattā. ‘‘Vatti, vacati, vacanti. Vacasi’’",
  "anya-e0804n0:248_4": "iccādīni suddhakattupadāni. ‘‘Vāceti, vācenti’’ iccādīni hetukattupadāni. ‘‘Atthābhisamayā",
  "anya-e0804n0:248_5": "dhīro, paṇḍitoti pavuccati. Vuccanti. Santo sappurisā loke, devadhammāti vuccare’’",
  "anya-e0804n0:248_6": "iccādīni kammapadāni. Garū pana vakārassa ukārādesavasena ‘‘uttaṁ uccate uccante’’tiādīni",
  "anya-e0804n0:248_7": "icchanti, tāni sāsane appasiddhāni, sakkaṭabhāsānulomāni. Sāsanasmiñhi rakārāgamavisaye",
  "anya-e0804n0:248_8": "nipubbasseva vacassa vassa ukārādeso siddho ‘‘nirutti, niruttaṁ, nerutta’’nti. Vacanaṁ,",
  "anya-e0804n0:248_9": "vācā, vaco, vacī, vuttaṁ, pavuttaṁ, vuccamānaṁ, adhivacanaṁ, vattabbaṁ, vacanīyaṁ,",
  "anya-e0804n0:248_10": "imāni nāmikapadāni. Vattuṁ, vattave, vatvā, vatvāna, imāni tumantādīni ‘‘parassabhāsā’’ti",
  "anya-e0804n0:248_11": "saddasatthavidū vadanti.",
  "anya-e0804n0:249_0": "Tattha vattīti vadati. Ākhyātapadañhetaṁ. Atthasaṁvaṇṇakehipi ‘‘vatti etāyāti vācā’’ti",
  "anya-e0804n0:249_1": "nibbacanamudāhaṭaṁ. Saddasatthe ca tādisaṁ ākhyātapadaṁ diṭṭhaṁ. Ettha paneke vadanti",
  "anya-e0804n0:249_2": "‘‘vacati, vacantītiādīni kriyāpadarūpāni buddhavacane aṭṭhakathāṭīkāsu satthesu ca",
  "anya-e0804n0:249_3": "anāgatattā chaḍḍetabbānī’’ti. Tanna, yasmā sāsane ‘‘avaca, avaciṁsū’’ti suddhakattupadāni",
  "anya-e0804n0:249_4": "ca ‘‘vāceti, vācentī’’tiādīni hetukattupadāni ca dissanti, tasmā buddhavacanādīsu",
  "anya-e0804n0:249_5": "anāgatānipi ‘‘vacati, vacantī’’tiādīni rūpāni gahetabbāni. Vaceyya, vuccatu, vucceyya.",
  "anya-e0804n0:249_6": "Sesaṁ sabbaṁ sabbattha vitthārato gahetabbaṁ.",
  "anya-e0804n0:250": "Parokkhārūpāni vadāma – vaca, vacu. Vace, vacittha. Vacaṁ, vacimha. Vacittha, vacire. Vacittho, vacivho. Vaciṁ, vacimhe.",
  "anya-e0804n0:251": "Hiyyattanīrūpāni vadāma – avacā, avacū. Avaco, avacuttha. Avocaṁ, avacumha. Avacuttha, avacutthuṁ. Avacase, avacuvhaṁ. Avaciṁ, avacamhase.",
  "anya-e0804n0:252": "Ajjatanīrūpāni vadāma – avaci, avocuṁ, avaciṁsu. Avoco, avocuttha. Avociṁ, avocumha. Avocā, avocu. Avacase, avocivaṁ. Avocaṁ, avocimhe.",
  "anya-e0804n0:253": "Bhavissantīrūpāni vadāma – vakkhati, vakkhanti. Vakkhasi, vakkhatha. Vakkhāmi, vakkhāma. Vakkhate, vakkhante. Vakkhase, vakkhavhe. Vakkhassaṁ vakkhamhe.",
  "anya-e0804n0:254_0": "Imesaṁ pana padānaṁ ‘‘kathessati, kathessantī’’tiādinā attho vattabbo. Vakkha roseti",
  "anya-e0804n0:254_1": "dhātussa ca ‘‘vakkhati, vakkhanti. Vakkhasī’’tiādīni vatvā avasāne uttamapurisekavacanaṭṭhāne",
  "anya-e0804n0:254_2": "‘‘vakkhemī’’ti vattabbaṁ. Attho panimesaṁ ‘‘rosati, rosantī’’tiādinā vattabbo. Ayaṁ",
  "anya-e0804n0:254_3": "vacavakkhadhātūnaṁ bhavissantīvattamānāvasena rūpasaṁsandanānayo. Aparānipi vacadhātussa",
  "anya-e0804n0:254_4": "bhavissantī sahitāni rūpāni bhavanti – vakkhissati, vakkhissanti. Vakkhissasi, vakkhissatha.",
  "anya-e0804n0:254_5": "Vakkhissāmi, vakkhissāma. Vakkhissate, vakkhissante. Vakkhissase, vakkhissavhe. Vakkhissaṁ, vakkhissāmhe.",
  "anya-e0804n0:255": "Atrāyaṁ pāḷi –",
  "anya-e0804n0:256": "‘‘Abhītakappe caritaṁ, ṭhapayitvā bhavābhave;",
  "anya-e0804n0:257": "Imamhi kappe caritaṁ, pavakkhissaṁ suṇohi me’’ti.",
  "anya-e0804n0:258_0": "Gadratapañhepi ‘‘rājā tumhehi saddhiṁ paṭisanthāraṁ katvā gahapati patirūpaṁ āsanaṁ",
  "anya-e0804n0:258_1": "ñatvā nisīdathāti vakkhissatī’’ti evamādiaṭṭhakathāpāṭho dissati, tasmāyeva edisī",
  "anya-e0804n0:258_2": "padamālā racitā. Vakkha roseti dhātussapi bhavissantīsahitāni rūpāni ‘‘vakkhissati,",
  "anya-e0804n0:258_3": "vakkhissantī’’tiādīni bhavanti. Attho panimesaṁ ‘‘rosissati, rosissantī’’tiādinā",
  "anya-e0804n0:258_4": "vattabbo. Ayaṁ vacavakkhadhātūnaṁ bhavissantīvaseneva rūpasaṁsandanānayo.",
  "anya-e0804n0:259": "Avacissā, vacissā, avacissaṁsu, vacissaṁsu. Sesaṁ sabbaṁ neyyaṁ. Idha pana vuttasaddassa atthuddhāraṁ vattabbampi avatvā upariyeva kathessāma ito ativiya vattabbaṭṭhānattā.",
  "anya-e0804n0:260": "Cu cavane. Cavati. Kārite ‘‘cāvetī’’ti rūpaṁ. Devakāyā cuto. Cutaṁ padumaṁ. Cavituṁ, cavitvā.",
  "anya-e0804n0:261": "Loca dassane. Locati. Locanaṁ.",
  "anya-e0804n0:262": "Seca secane. Secati.",
  "anya-e0804n0:263": "Saca viyattiyaṁ vācāyaṁ. Sacati.",
  "anya-e0804n0:264": "Kaca bandhane. Kacati.",
  "anya-e0804n0:265_0": "Maca muci kakkane. Kakkanaṁ sarīre ubbaṭṭanaṁ. Macati. Muñcati. Maci dhāraṇucchāyapūjanesu.",
  "anya-e0804n0:265_1": "Dhāraṇaṁ ucchāyo pūjananti tayo atthā. Tattha ucchāyo malaharaṇaṁ. Mañcati. Mañco,",
  "anya-e0804n0:265_2": "mañcanaṁ. Mañcati puggalaṁ dhāretīti mañco.",
  "anya-e0804n0:266": "Paca byattikaraṇe. Pacati. Pāko, paripāko, vipāko, pakkaṁ phalaṁ.",
  "anya-e0804n0:267": "Thuca pasāde. Thocati.",
  "anya-e0804n0:268": "Vaca vaci dittiyaṁ. Vacati. Vañcati.",
  "anya-e0804n0:269_0": "Rucadittiyaṁ rocane ca. Ditti sobhā. Rocanaṁ ruci. Rocati. Verocano. Samaṇassa rocate",
  "anya-e0804n0:269_1": "saccaṁ. Tassa te saggakāmassa, ekattamuparocitaṁ. Ayañca divādigaṇe ruciatthaṁ gahetvā",
  "anya-e0804n0:269_2": "‘‘ruccatī’’ti rūpaṁ janeti. Tena ‘‘gamanaṁ mayha ruccatī’’ti pāḷi dissati. Curādigaṇe",
  "anya-e0804n0:269_3": "pana ruciatthaṁ gahetvā ‘‘roceti rocayatī’’ti rūpāni janeti. Tena ‘‘kiṁ nu jātiṁ",
  "anya-e0804n0:269_4": "na rocesī’’tiādikā pāḷiyo dissanti. Tegaṇikoyaṁ dhātu.",
  "anya-e0804n0:270": "Paca saṁpāke. Pacati, pacanti. Saddasatthavidū pana ‘‘attanobhāsā’’ti vadanti.",
  "anya-e0804n0:271": "Añca byayagatiyaṁ. Byayagati vināsagati. Añcati.",
  "anya-e0804n0:272_0": "Yāca yācanāyaṁ. Brāhmaṇo nāgaṁ maṇiṁ yācati. Nāgo maṇiṁ yācito brāhmaṇena. Te taṁ",
  "anya-e0804n0:272_1": "asse ayācisuṁ. So taṁ rathamayācatha. Devadattaṁ āyācati. Evaṁ suddhakattari rūpāni",
  "anya-e0804n0:272_2": "bhavanti. Brāhmaṇo brāhmaṇena nāgaṁ maṇiṁ yāceti, yācayati, yācāpeti, yācāpayati.",
  "anya-e0804n0:272_3": "Evaṁ hetukattari. Rājā brāhmaṇena dhanaṁ yāciyati, yācayiyati, yācāpiyati, yācāpayiyati.",
  "anya-e0804n0:272_4": "Evaṁ kammani. Yācaṁ, yācanto, yācantī, yācantaṁ kulaṁ. Yācamāno, yācamānā, yācamānaṁ",
  "anya-e0804n0:272_5": "kulaṁ. Yācako, yācanā, yācitabbaṁ, yācituṁ, yācitvāna, yācituna, yāciya, yāciyāna.",
  "anya-e0804n0:272_6": "Evaṁ nāmikapadāni tumantādīni ca bhavanti.",
  "anya-e0804n0:273_0": "Paca pāke. Odanaṁ pacati. ‘‘Ubhayatobhāsā’’ti saddasatthavidū vadanti. Yathā pana",
  "anya-e0804n0:273_1": "sāsane ‘‘paṇḍitoti pavuccatī’’ti vacadhātussa kammani rūpaṁ pasiddhaṁ, na tathā pacadhātussa.",
  "anya-e0804n0:273_2": "Evaṁ santepi garū ‘‘tayā paccate odano’’ti tassa kammani rūpaṁ vadanti. Sāsane pana",
  "anya-e0804n0:273_3": "avisesato ‘‘paccate’’ti vā ‘‘paccatī’’ti vā vuttassapi padassa akammakoyeva divādigaṇiko",
  "anya-e0804n0:273_4": "payogo icchitabbo ‘‘devadatto niraye paccati. Yāva pāpaṁ na paccatī’’tiādidassanato.",
  "anya-e0804n0:273_5": "Kecettha vadeyyuṁ ‘‘sayameva pīyate pānīyantiādi viya bhūvādigaṇapakkhiko kammakattuppayogo",
  "anya-e0804n0:273_6": "esa, tasmā ‘sayamevā’ti padaṁ ajjhāharitvā ‘sayameva devadatto paccatī’tiādinā attho",
  "anya-e0804n0:273_7": "vattabbo’’ti tanna, ‘‘sayameva pīyate pānīya’’nti ettha hi pānīyaṁ manussā pivanti,",
  "anya-e0804n0:273_8": "na pānīyaṁ pānīyaṁ pivati. Manusseheva taṁ pīyate, na sayaṁ. Evaṁ parassa pānakriyaṁ",
  "anya-e0804n0:273_9": "paṭicca kammabhūtampi taṁ sukarapānakriyāvasena sukarattā attanāva sijjhantaṁ viya",
  "anya-e0804n0:273_10": "hotīti ‘‘sayameva pīyate pānīya’’nti rūḷhiyā payogo kato.",
  "anya-e0804n0:274_0": "‘‘Sayameva kaṭo kariyate’’ti etthāpi kaṭaṁ manussā karonti, na kaṭaṁ kaṭo karoti.",
  "anya-e0804n0:274_1": "Manusseheva kaṭo kariyate, na sayaṁ. Evaṁ parassa karaṇakriyaṁ paṭicca kammabhūtopi",
  "anya-e0804n0:274_2": "so sukaraṇa kriyāvasena sukarattā attanāva sijjhanto viya hotīti ‘‘sayameva kaṭo",
  "anya-e0804n0:274_3": "kariyate’’ti rūḷhiyā payogo kato.",
  "anya-e0804n0:275_0": "Ettha yathā sayaṁsaddo pānīyaṁ pānīyeneva pīyate, na amhehi. Kaṭo kaṭeneva kariyate,",
  "anya-e0804n0:275_1": "na amhehīti sakammakavisayattā payogānaṁ aññassa kriyāpaṭisedhanasaṅkhātaṁ atthavisesaṁ",
  "anya-e0804n0:275_2": "vadati, na tathā ‘‘devadatto niraye paccati, kammaṁ paccatī’’tiādīsu tumhehi ajjhāharito",
  "anya-e0804n0:275_3": "sayaṁsaddo atthavisesaṁ vadati akammakavisayattā etesaṁ payogānaṁ. Evaṁ ‘‘devadatto’’tiādikassa",
  "anya-e0804n0:275_4": "paccattavacanassa akammakakattuvācakattā kammarahitasuddhakattuvācakattā ca ‘‘paccatī’’ti",
  "anya-e0804n0:275_5": "idaṁ divādigaṇikarūpanti daṭṭhabbaṁ. Pacadhātu saddasatthe divādigaṇa vutto natthīti",
  "anya-e0804n0:275_6": "ce? Natthi vā atthi vā, kimettha saddasatthaṁ karissati, pāḷi eva pamāṇaṁ, tasmā",
  "anya-e0804n0:275_7": "mayaṁ lokavohārakusalassa bhagavato pāḷinayaññeva gahetvā imaṁ pacadhātuṁ divādigaṇepi",
  "anya-e0804n0:275_8": "pakkhipissāma. Tathā hi dhammapālācariya anuruddhācariyādīhi abhisaṅkhatā divādigaṇikappayogā dissanti –-",
  "anya-e0804n0:276": "Ñāṇayuttavaraṁ tattha, datvā sandhiṁ tihetukaṁ;",
  "anya-e0804n0:277": "Pacchā paccati pākānaṁ, pavatte aṭṭhake duve.",
  "anya-e0804n0:278": "Asaṅkhāraṁ sasaṅkhāra-vipākāni ca paccati",
  "anya-e0804n0:279_0": "Iccevamādayo. Ettha pana tesaṁ idameva pāḷiyā na sameti. Ye curādigaṇamhi sakammakabhāvena",
  "anya-e0804n0:279_1": "bhūvādigaṇe ca akammakabhāvena pavattassa bhūdhātusseva bhūvādigaṇe pavattassa sakamakassapi",
  "anya-e0804n0:279_2": "sato divādigaṇaṁ patvā akammakabhūtassa pacadhātussa sakammakattamicchanti. Etañhi",
  "anya-e0804n0:279_3": "sāṭṭhakathe tepiṭake buddhavacane kuto labbhā, tasmā bhagavato pāvacane sotūnaṁ saṁsayasamugghāṭatthaṁ",
  "anya-e0804n0:279_4": "ettha imaṁ nītiṁ paṭṭhapema –",
  "anya-e0804n0:280": "Vināpi upasaggena, gaṇanānattayogato;",
  "anya-e0804n0:281": "Sakammākammakā honti, dhātū pacabhidādayo.",
  "anya-e0804n0:282_0": "Puriso odanaṁ pacati. Sa bhūtapacaniṁ paci. Odano paccati. Kammaṁ paccati. Vīhisīsaṁ",
  "anya-e0804n0:282_1": "paccati. Rukkhaphalāni paccanti. Nāgo pākāraṁ bhindati. Taḷākapāḷi bhijjati. Bhijjanadhammaṁ",
  "anya-e0804n0:282_2": "bhijjati. Ettha ca sayaṁsaddaṁ ajjhāharitvā ‘‘sayameva odano paccatī’’tiādinā vuttepi",
  "anya-e0804n0:282_3": "‘‘puriso sayameva pāṇaṁ hanati. Bhagavā sayameva ñeyyadhammaṁ abujjhī’’ti payogesu",
  "anya-e0804n0:282_4": "parassa āṇattisambhūtahananakriyāpaṭisedhamiva paropadesasambhūtabujjhanakriyāpaṭisedhanamiva",
  "anya-e0804n0:282_5": "ca aññassa kriyāpaṭisedhanavasena vuttattā yo sayaṁsaddavasena kammakattubhāvaparikappo,",
  "anya-e0804n0:282_6": "taṁ na pamāṇaṁ. Sayaṁsaddo hi suddhakattuatthepi dissati, na kevalaṁ ‘‘sayameva pīyate",
  "anya-e0804n0:282_7": "pānīya’’ntiādīsu kammattheyeva, tasmā sāsanānurūpena attho gahetabbo nayaññūhi.",
  "anya-e0804n0:283": "Vināpi upasaggena, vināpi ca gaṇantaraṁ;",
  "anya-e0804n0:284": "Sakammākammakā honti, atthato divuādayo.",
  "anya-e0804n0:285": "Kāmaguṇehi dibbati. Paccāmitte dibbati. Aññānipi yojetabbāni.",
  "anya-e0804n0:286": "Gaṇantarañcopasaggaṁ, vināpi atthanānataṁ;",
  "anya-e0804n0:287": "Payogato sakammā ca, akammā ca gamādayo.",
  "anya-e0804n0:288": "Puriso maggaṁ gacchati. Gambhīresupi atthesu ñāṇaṁ gacchati. Dhammaṁ carati. Tattha tattha carati.",
  "anya-e0804n0:289": "Gaṇantarañcopasaggaṁ, payogañcatthanānataṁ;",
  "anya-e0804n0:290": "Vināpi tividhā honti, disādī rūpabhedato.",
  "anya-e0804n0:291": "Pāsādaṁ passati, pāsādaṁ dakkhati pāsādo dissati. Aññānipi yojetabbāni.",
  "anya-e0804n0:292": "Sabhāvato sakammā tu, rudadhātādayo matā;",
  "anya-e0804n0:293": "Sabhāvato akammā ca, nandadhātādayo matā.",
  "anya-e0804n0:294": "Mataṁ vā amma rodanti, idha nandati pecca nandati.",
  "anya-e0804n0:295": "Upasaggavaseneke, sakammāpi akammakā;",
  "anya-e0804n0:296": "Sambhavanti tathekacce, akammāpi sakammakā.",
  "anya-e0804n0:297": "Ekacce tupasaggehi, sakammā ca sakammakā;",
  "anya-e0804n0:298": "Akammakā akammā ca, esatthopettha dīpito;",
  "anya-e0804n0:299": "Puriso gāmā niggacchati, dhanaṁ adhigacchati, puriso pāṇaṁ abhibhavati, himavatā pabhavanti mahānadiyo. Aññānipi payogāni yojetabbāni.",
  "anya-e0804n0:300_0": "Tattha yadi sāsane pacadhātussa kammani rūpaṁ siyā, ‘‘purisena kammaṁ kariyatī’’ti",
  "anya-e0804n0:300_1": "payogo viya ‘‘purisena odano paciyatī’’ti payogo icchitabbo. Ye pana garū ‘‘tayā",
  "anya-e0804n0:300_2": "paccate odano’’tiādīni icchanti, te saddasatthanayaṁ nissāya vadanti maññe. Evaṁ",
  "anya-e0804n0:300_3": "santepi upaparikkhitvā yuttāni ce, gahetabbāni. Kārite ‘‘puriso purisena purisaṁ",
  "anya-e0804n0:300_4": "vā odanaṁ pāceti, pācayati, pācāpeti, pācāpayati. Purisena puriso odanaṁ pāciyati,",
  "anya-e0804n0:300_5": "pācayiyati, pācāpiyati, pācāpayiyatī’’ti rūpāni bhavanti. ‘‘Yathā daṇḍena gopālo,",
  "anya-e0804n0:300_6": "gāvaṁ pāceti gocara’’ntiādīsu aññopi attho daṭṭhabbo.",
  "anya-e0804n0:301_0": "Pacaṁ, pacanto, pacantī, pacamāno, pacamānā. Pātabbaṁ, pacitaṁ, pacitabbaṁ, pacanīyaṁ,",
  "anya-e0804n0:301_1": "pacituṁ, pacitvā. Ettha ca ‘‘imassa maṁsañca pātabba’’nti payogo udāharaṇaṁ. ‘‘Pacati,",
  "anya-e0804n0:301_2": "pacanti. Pacasī’’tiādi padakkamo subodho.",
  "anya-e0804n0:302": "Sica gharaṇe. Secati, seko, ‘‘ubhatobhāsā’’ti vadanti.",
  "anya-e0804n0:303": "Imāni cakārantadhāturūpāni.",
  "anya-e0804n0:304": "Chakārantadhātu",
  "anya-e0804n0:305": "Parassabhāsādibhāvaṁ, sabbesaṁ dhātunaṁ ito;",
  "anya-e0804n0:306": "Paraṁ na byākarissaṁ so, sāsane īrito na hi.",
  "anya-e0804n0:307": "Chuchedane. Choti. Chotvāna moḷiṁ varagandhavāsitaṁ. Acchocchuṁvata bho rukkhaṁ.",
  "anya-e0804n0:308": "Milecha aviyattāyaṁ vācāyaṁ. Milecchati, milakkhu. Paccantimesu janapadesu paccājāto hoti milakkhūsu aviññātāresu.",
  "anya-e0804n0:309": "Vachi icchāyaṁ. Vañchati. Vañchitaṁ dhanaṁ.",
  "anya-e0804n0:310": "Achi āyāme. Añcati. Dīghaṁ vā añchanto dīghaṁ añchāmīti pajānāti.",
  "anya-e0804n0:311": "Huccha koṭille. Hucchati.",
  "anya-e0804n0:312": "Muccha mohamucchāsu. Mucchati. Mucchito visavegena, visaññī samapajjatha. Mucchā, mucchitvā.",
  "anya-e0804n0:313": "Phucha visaraṇe phochati.",
  "anya-e0804n0:314": "Yucha pamāde. Yucchati.",
  "anya-e0804n0:315": "Uchi uñche. Uñcho pariyesanaṁ. Uñchati. Uñchācariyāya īhatha.",
  "anya-e0804n0:316": "Ucha pipāsāyaṁ. Uchati.",
  "anya-e0804n0:317_0": "Puccha pañhe pucchati. Pucchitā, pucchako, puṭṭho, pucchito, pucchā. Bhikkhu vinayadharaṁ",
  "anya-e0804n0:317_1": "pañhaṁ pucchati. Pucchi, pucchituṁ. Pucchitvā. Ettha ca pañcavidhā pucchā adiṭṭhajotanāpucchā",
  "anya-e0804n0:317_2": "diṭṭhasaṁsandanāpucchā vimaticchedanāpucchā anumatipucchā kathetukamyatāpucchāti.",
  "anya-e0804n0:317_3": "Tāsaṁ nānattaṁ aṭṭhasāliniyādito gahetabbaṁ.",
  "anya-e0804n0:318": "Viccha gatiyaṁ. Vicchati. Vicchikā.",
  "anya-e0804n0:319": "Vacchuchedane. Vucchati. Vuttā, vuttavā, vuttasiro. Vakāragatassa akārassa uttaṁ.",
  "anya-e0804n0:320_0": "Vuttasaddo kesoharaṇepi dissati ‘‘kāpaṭiko māṇavo daharo vuttasiro’’tiādīsu. Ettha",
  "anya-e0804n0:320_1": "ca sirasaddena siroruhā vuttā yathā mañcasaddena mañcaṭṭhā, cakkhusaddena ca cakkhunissitaṁ",
  "anya-e0804n0:320_2": "viññāṇaṁ. Ropitepi ‘‘yathā sāradikaṁ bījaṁ, khette vuttaṁ virūhatī’’tiādīsu. Kathitepi",
  "anya-e0804n0:320_3": "‘‘vuttamidaṁ bhagavatā, vuttamarahatā’’tiādisu. Atridaṁ vuccati –",
  "anya-e0804n0:321": "Vacchuvapavacavasā, vuttasaddo pavattati;",
  "anya-e0804n0:322": "Kesohāre ropite ca, kathite ca yathākkamanti.",
  "anya-e0804n0:323_0": "Aparo nayo – vuttasaddo ‘‘no ca kho paṭivutta’’ntiādīsu vāpasamīkaraṇe dissati. ‘‘Pannalomo",
  "anya-e0804n0:323_1": "paradattavutto’’tiādīsu jīvitavuttiyaṁ. ‘‘Paṇḍupalāso bandhanā pavutto’’tiādīsu apagame.",
  "anya-e0804n0:323_2": "‘‘Gītaṁ pavuttaṁ samīhita’’ntiādīsu pāvacanavasena pavattite. Loke pana ‘‘vutto pārāyano’’tiādīsu",
  "anya-e0804n0:323_3": "ajjhene dissati, atridaṁ vuccati",
  "anya-e0804n0:324": "‘‘Vāpasamīkaraṇe ca, atho jīvitavuttiyaṁ;",
  "anya-e0804n0:325": "Apagame pāvacana-vasena ca pavattite;",
  "anya-e0804n0:326": "Ajjhene cevametesu, vuttasaddo padissatī’’ti.",
  "anya-e0804n0:327_0": "Aparopi nayo – vuttasaddo saupasaggoca anupasaggo ca vapane vāpasamīkaraṇe kesohāre",
  "anya-e0804n0:327_1": "jīvitavuttiyaṁ pamuttabhāve pāvacanavasena pavattite ajjhene kathaneti evamādīsu",
  "anya-e0804n0:327_2": "dissati. Tathā hesa –",
  "anya-e0804n0:328": "‘‘Gāvo tassa pajāyanti, khette vuttaṁ virūhati;",
  "anya-e0804n0:329": "Vuttānaṁ phalamasnāti, yo mittānaṁ na dubbhatī’’ti",
  "anya-e0804n0:330_0": "Ādīsu vapane āgato. ‘‘No ca kho paṭivutta’’ntiādīsu aṭṭhadantakādīhi vāpasamīkaraṇe.",
  "anya-e0804n0:330_1": "‘‘Kāpaṭiko māṇavo daharo vuttasiro’’tiādīsu kesoharaṇe. ‘‘Pannalomo paradattavutto",
  "anya-e0804n0:330_2": "migabhūtena cetasā viharatī’’tiādīsu jīvitavuttiyaṁ. ‘‘Seyyathāpi nāma paṇḍupalāso",
  "anya-e0804n0:330_3": "bandhanā pavutto abhabbo haritatthāyā’’tiādīsu bandhanato pamuttabhāve. ‘‘Yesamidaṁ",
  "anya-e0804n0:330_4": "etarahi porāṇaṁ mantapadaṁ gītaṁ pavuttaṁ samīhita’’ntiādīsu pāvacanabhāvena pavattite.",
  "anya-e0804n0:330_5": "Loke pana ‘‘vutto gaṇo, vutto pārāyano’’tiādīsu ajjhene. ‘‘Vuttaṁ kho panetaṁ bhagavatā,",
  "anya-e0804n0:330_6": "dhammadāyādā me bhikkhave bhavatha, mā āmisadāyādā’’tiādīsu kathane. Atridaṁ vuccati –",
  "anya-e0804n0:331": "Vapa vatu vacchuvaca-dhātūnaṁ vasato mato;",
  "anya-e0804n0:332": "Sopasaggo nopasaggo, vuttasaddo yathārahaṁ.",
  "anya-e0804n0:333": "Vapane ca vāpasamī-karaṇe muṇḍatāya ca;",
  "anya-e0804n0:334": "Jīvavutyaṁ pamuttatthe, vasā pāvacanassa tu;",
  "anya-e0804n0:335": "Pavattite ca ajjhene, kathane cāti lakkhaye;",
  "anya-e0804n0:336": "Taccha tanukaraṇe. Tacchati. Tacchako dāruṁ.",
  "anya-e0804n0:337": "Chakārantadhāturūpāni.",
  "anya-e0804n0:338": "Jakārantadhātu",
  "anya-e0804n0:339_0": "Jijaye. Jeti. Jayati, parājayati. Dhammaṁ caranto sāmikaṁ parājeti. Dhammaṁ caranto",
  "anya-e0804n0:339_1": "parajjati. Rājānaṁ jayāpesuṁ. Jayāpetvā. Ettha jayāpesunti ‘‘jayatu bhava’’nti āsīsavacanaṁ",
  "anya-e0804n0:339_2": "vadiṁsūti attho. Jayanaṁ, jitaṁ, jayo, vijitaṁ, jino, jetā, jeto, jito māro, māraṁ",
  "anya-e0804n0:339_3": "jito, jitavā, jitāvī, vijitāvī, māraji, lokaji, odhijino, anodhijino, jito. Vijito,",
  "anya-e0804n0:339_4": "jetuṁ, vijetuṁ, jitvā, vijitvā. Imassa pana dhātussa kiyādigaṇaṁ pattassa ‘‘jināti",
  "anya-e0804n0:339_5": "jinitvā’’tyādīni rūpāni bhavanti.",
  "anya-e0804n0:340_0": "Ji abhibhavane. Jeti. Jino. Pubbe viya rūpāni. Ettha ca ‘‘tumhehi ānanda sappurisehi",
  "anya-e0804n0:340_1": "vijitaṁ, pacchimā janatāsālimaṁsodanaṁ atimaññissatī’’ti pāḷi abhibhavanatthasādhakā.",
  "anya-e0804n0:340_2": "Ettha hi vijitanti adhibhūtanti attho.",
  "anya-e0804n0:341": "Ju gatiyaṁ. Ettha sīghagati adhippetā. Javati. Javanaṁ, javo, javaṁ, javanto, javanacittaṁ, javanapañño, javanahaṁso. Manojavaṁ gacchati yenakāmaṁ.",
  "anya-e0804n0:342": "Jekhaye. Jīyati. Ekārassa īyādeso. Sāsanānurūpena ‘‘kiṁ maṁ dhanena jīyethā’’ti hi pāḷi dissati. Saddasatthavidū pana ‘‘jāyatī’’ti rūpaṁ vadanti.",
  "anya-e0804n0:343": "Sajja gatiyaṁ. Sajjati.",
  "anya-e0804n0:344": "Kuju khuju theyyakaraṇe. Kojati. Khojati.",
  "anya-e0804n0:345": "Vaja gatiyaṁ. Dhaja dhaji ca. Vajati. Abbajati. Manussattañca abbaje. Vajo, vajanaṁ, pavajanaṁ, pabbajjā, pabbajito, pabbājito.",
  "anya-e0804n0:346": "Sakā raṭṭhā pabbājito, aññaṁ janapadaṁ gato;",
  "anya-e0804n0:347": "Mahantaṁ koṭṭhaṁ kayirātha, duruttānaṁ nidhetave.",
  "anya-e0804n0:348": "Dhajati. Dhajo. Dhañjati. Dhañjanaṁ. Ettha dhajoti ketu. Dhañjananti gamanaṁ.",
  "anya-e0804n0:349_0": "Aja khepane ca. Gatiapekkhakoyeva cakāro. Ajati. Ajo. Ettha ajoti eḷako. Imāni panassa",
  "anya-e0804n0:349_1": "pariyāyavacanāni ‘‘ajo eḷako urabbho avi meṇḍo’’ti. Tattha urabbhoti eḷako, yo ‘‘ajo’’tipi",
  "anya-e0804n0:349_2": "vuccati. Avīti rattalomo eḷako. Meṇḍoti kuṭilasiṅgo eḷako. Tathā hi janakajātake",
  "anya-e0804n0:349_3": "ajarathato meṇḍarathā visuṁ vuttā. Apica ajeḷakanti ajato eḷakassa visuṁ vacanato",
  "anya-e0804n0:349_4": "eḷakasaddena meṇḍopi gahetabbo, mahosadhajātakaṭṭhakathāyañhi meṇḍeḷakānaṁ nibbisesatā vuttāti.",
  "anya-e0804n0:350": "Ajja sajja ajjane. Ajjanaṁ ajjanakriyā. Ajjati. Sajjati.",
  "anya-e0804n0:351": "Kajja byathane. Byathanaṁ hiṁsā. Kajjati.",
  "anya-e0804n0:352": "Khajja majjane ca. Majjanaṁ suddhi. Byathanāpekkho cakāro. Khajjati. Khajjūro.",
  "anya-e0804n0:353": "Khaja manthe. Mantho viloḷanaṁ. Khajati.",
  "anya-e0804n0:354": "Khaji gativekalle. Kissa bhante ayyo khañjatīti. Ubho khañjā. Khañjanaṁ, khañjituṁ, khañjitvā.",
  "anya-e0804n0:355": "Khaja kampane. Khajati. Ejā. Ettha ca ejāti lābhādiṁ paṭicca ejati kampatīti ejā, balavataṇhāyetaṁ nāmaṁ.",
  "anya-e0804n0:356": "Buja vajiranibbese. Vajiranigghoseti keci vidū vadanti. Bojati.",
  "anya-e0804n0:357": "Khijakuji guji abyattasadde. Khijati. Kuñjati. Guñjati.",
  "anya-e0804n0:358": "Laja lāja tajja bhassane. Lajati. Lājati. Tajjati.",
  "anya-e0804n0:359": "Laji dittiyañca. Bhassanāpekkho cakāro. Lañjati. Tatiyo nayalañjako. Lañjeti pakāseti suttatthanti lañjako.",
  "anya-e0804n0:360": "Jaja jaji yuddhe. Yujjhanaṁ yuddhaṁ. Jajati. Jañjati.",
  "anya-e0804n0:361": "Tuja hiṁsāyaṁ. Tojati.",
  "anya-e0804n0:362": "Tuji balane ca. Balanaṁ balanakriyā. Hiṁsāpekkhako cakāro. Tuñjati.",
  "anya-e0804n0:363_0": "Gaja kuji muji gajja saddatthā. Gajati. Kuñjati. Muñjati. Gajo gajjati, megho gajjati.",
  "anya-e0804n0:363_1": "Yattha dāso āmajāto, ṭhito thullāni gajjati. Maṇi gajjati. Ñāṇagajjanaṁ gajjati.",
  "anya-e0804n0:363_2": "Gajjituṁ samattho. Gajjitā. Gajjitvā. Tattha gajoti hatthī. Hatthissa hi anekāni nāmāni –",
  "anya-e0804n0:364": "Hatthī nāgo gajo dantī, kuñjaro vāraṇo karī;",
  "anya-e0804n0:365": "Mātaṅgo dvirado saṭṭhi-hāyano’nekapo ibho.",
  "anya-e0804n0:366": "Thambho rammo dvipo ceva, hatthinī tu kareṇukā;",
  "anya-e0804n0:367": "Hatthipoto hatthicchāpo, bhiṅko ca kalabho bhave.",
  "anya-e0804n0:368": "Caja cāge. Cajati. Pariccajati. Cāgo. Pariccāgo. Cajanaṁ. Cajaṁ, cajanto. Cajamāno.",
  "anya-e0804n0:369": "Sanja saṅge. Saṅgo laganaṁ. Sañcati. Satto. Sajanaṁ, satti. Āsatti. Sajituṁ. Sajitvā.",
  "anya-e0804n0:370": "Īja gatiyaṁ. Ījati.",
  "anya-e0804n0:371": "Bhaji bhajjane. Bhajjanaṁ tāpakaraṇaṁ. Tilāni bhajjati. Purisena bhajjamānāni tilāni.",
  "anya-e0804n0:372": "Ejabheja bhāja dittiyaṁ. Ditti sobhā. Ejati. Bhejati. Bhājati.",
  "anya-e0804n0:373_0": "Tija nisāne, khamāyañca. Nisānaṁ tikkhatākaraṇaṁ. Khamā khanti. Tejati. Titikkhati.",
  "anya-e0804n0:373_1": "Tejano. Tejo. Tattha tejanoti kaṇḍo saro usu. Tejoti sūriyo. Atha vā tejoti tejanaṁ",
  "anya-e0804n0:373_2": "usmā uṇhattaṁ tāpo. Tejoti vā ānubhāvo pabhāvo.",
  "anya-e0804n0:374": "Sañja parissagge, āliṅganaṁ parissaggo. Sañjati.",
  "anya-e0804n0:375": "Khaji dāne, gatiyañca. Khañjati. Khañjanaṁ.",
  "anya-e0804n0:376": "Rāja dittiyaṁ bhāja ca. Rājati. Bhājati. Rājā. Rājinī. Vanarāji. Rājitvā. Virājitvā. Atra viññūnamatthavivaraṇe kosallajananatthaṁ silokaṁ racayāma –",
  "anya-e0804n0:377": "Ma’hā’rāja mahārāja, mahārāja mameva’hi;",
  "anya-e0804n0:378": "Ne’tassa iti vatvāna, dve janā kalahaṁ karuṁ.",
  "anya-e0804n0:379_0": "Ettha ca paṭhamapādassa dutiyapade ‘‘me ahi mahī’’ti chedo ‘‘puttā me atthi puttā",
  "anya-e0804n0:379_1": "matthī’’ti viya. ‘‘Mahi arāja mahārājā’’ti ca chedo ‘‘yopi ayaṁ yopāya’’nti viya.",
  "anya-e0804n0:379_2": "Ettha arājasaddo ‘‘atikaramakarācariyā’’ti ettha akarīti atthavācako akarasaddo viya",
  "anya-e0804n0:379_3": "ākhyātaparokkhāvibhattiko daṭṭhabbo. Arāja virocīti attho. Ayaṁ pana gāthāya piṇḍattho",
  "anya-e0804n0:379_4": "‘‘mahārāja me ahi arāja, mama eva ahi arāja, na etassa iti vatvā dve ahituṇḍikajanā",
  "anya-e0804n0:379_5": "kalahaṁ kariṁsū’’ti.",
  "anya-e0804n0:380_0": "Ranja rāge. Bhikkhu cīvaraṁ rajati. Satto rūpādīsu rañjati. Rajanaṁ. Rajako. Rāgo.",
  "anya-e0804n0:380_1": "Virāgo. Haliddirāgo. Rājā. Rājinī. Imassa ca divādigaṇaṁ pattassa ‘‘rajjati virajjatī’’ti",
  "anya-e0804n0:380_2": "rūpāni bhavanti. Tattha rajananti rajanavatthu. Rajakoti rajakāro vatthadhovanako.",
  "anya-e0804n0:380_3": "Rāgoti rajjanti sattā tena, sayaṁ vā rañjati, rañjanamattameva vā etanti rāgo, taṇhā.",
  "anya-e0804n0:380_4": "Imāni pana tadabhidhānāni –",
  "anya-e0804n0:381": "Rāgo lobho tasiṇā ca, taṇhā ejā visattikā;",
  "anya-e0804n0:382": "Satti āsatti mucchā ca, lubbhitattañca lubbhanā.",
  "anya-e0804n0:383": "Kāmo nikāmanā icchā, nikanti ca niyanti ca;",
  "anya-e0804n0:384": "Vanañca vanatho ceva, apekkhā bhavanetti ca.",
  "anya-e0804n0:385": "Anurodho ca sārāgo, saṅgo paṅko ca sibbinī;",
  "anya-e0804n0:386": "Nandīrāgo anunayo, gedho sañjananī tathā;",
  "anya-e0804n0:387": "Janikā paṇidhi ceva, ajjhosānantinekadhā.",
  "anya-e0804n0:388_0": "Virāgoti maggo nibbānañca. Rājāti pathavissaro. Ettha dhātudvayavasena nibbacanāni",
  "anya-e0804n0:388_1": "niyyante. Nānāsampattīhi rājati dibbati virocatīti rājā. Dānañca piyavacanañca atthacariyā",
  "anya-e0804n0:388_2": "ca samānattatā cāti imehi catūhi saṅgahavatthūhi attani mahājanaṁ rañjetītipi rājā.",
  "anya-e0804n0:388_3": "Rājinīti rājabhariyā. Tesaṁ abhidhānāni vuccante sahābhidhānantarehi –",
  "anya-e0804n0:389": "Rājā bhūpati devo ca, manujindo disampati;",
  "anya-e0804n0:390": "Patthivo jagatipālo, bhūbhujo pathavissaro.",
  "anya-e0804n0:391": "Raṭṭhādhipo bhūmipālo, manussindo janādhipo;",
  "anya-e0804n0:392": "Narindo khattiyo ceva, khettassāmi pabhāvako.",
  "anya-e0804n0:393": "Muddhābhisitto rājāti, kathito itaro pana;",
  "anya-e0804n0:394": "Rājañño khattiyo cāti, vutto khattiyajātiko.",
  "anya-e0804n0:395": "Muddhābhisitto anurājā, uparājāti bhāsito;",
  "anya-e0804n0:396": "Catuddīpī rājarājā, cakkavattīti bhāsito.",
  "anya-e0804n0:397": "Rājinī uparī devī, mahesī bhūbhujaṅganā;",
  "anya-e0804n0:398": "Khattiyā rājapadumī, khattiyānī ca khattiyī;",
  "anya-e0804n0:399": "Itthāgārantu orodho, uparītipi vuccati.",
  "anya-e0804n0:400": "Bhaja sevāyaṁ. Bhajati. Bhajanā. Sambhajanā. Bhatti. Sambhatti. Bhattā.",
  "anya-e0804n0:401_0": "Yaja devapūjasaṅgatakaraṇadānadhammesu. Devapūjaggahaṇena buddhādipūjā gahitā. Saṅgatakaraṇaṁ",
  "anya-e0804n0:401_1": "samodhānakaraṇaṁ. Tathā hi adhimuttattheravatthumhi ‘‘yadatthi saṅgataṁ kiñci, bhavo",
  "anya-e0804n0:401_2": "vā yattha labbhatī’’ti gāthāyaṁ saṅgatasaddena samodhānaṁ vuttaṁ. Dānaṁ pariccāgo.",
  "anya-e0804n0:401_3": "Dhammo jhānasīlādi. Etesvatthesu yajadhātu vattati. Pupphehi buddhaṁ yajati. Devataṁ",
  "anya-e0804n0:401_4": "yajati. Devamanussehi bhagavā yajiyati. Ijjati. Yiṭṭhaṁ. Yañño. Yāgo. Dhammayāgo.",
  "anya-e0804n0:401_5": "Yajamāno sake pure. Yiṭṭhuṁ, yajituṁ. Puthuyaññaṁ yajitvāna. Soḷasaparikkhāraṁ mahāyaññaṁ kattukāmo.",
  "anya-e0804n0:402": "Majja saṁsuddhiyaṁ. Majjati. Bāhiraṁ parimajjati. Bhūmiṁ sammajjati. Majjanaṁ. Sammajjanī.",
  "anya-e0804n0:403": "Niñji suddhiyaṁ. Niñjati. Paniñjati. Niñjituṁ. Paniñjituṁ. Niñjitvā. Paniñjitvā. Ayaṁ pana pāḷi ‘‘tato tvaṁ moggallāna uṭṭhāyāsanā udakena akkhīni paniñjitvā disā anulokeyyāsī’’ti.",
  "anya-e0804n0:404": "Niji abyattasadde. Niñjati.",
  "anya-e0804n0:405": "Bhaja pāke. Tilāni bhajjati. Bhajjamānā tilāni ca.",
  "anya-e0804n0:406": "Uju ajjave. Ajjavaṁ ujubhāvo. Ojati. Uju.",
  "anya-e0804n0:407": "Sajavissaggaparissajjanabbhukkiraṇesu. Sajati. Lokyaṁ sajantaṁ udakaṁ.",
  "anya-e0804n0:408": "Ruja bhaṅge. Rujati. Rujā. Rogo. Ettha rujāti byādhi rujanaṭṭhena. Rogoti rujati bhañjati aṅgapaccaṅgānīti rogo, byādhiyeva, yo ‘‘ātaṅko’’tipi ‘‘ābādho’’tipi vuccati.",
  "anya-e0804n0:409_0": "Bhuja koṭille. Āvipubbo aññatthesu ca. Urago bhujati. Ābhujati. Bhikkhu pallaṅkaṁ",
  "anya-e0804n0:409_1": "ābhujati, ūrubaddhāsanaṁ bandhatīti attho. Mahāsamuddo ābhujati, āvaṭṭatīti attho.",
  "anya-e0804n0:409_2": "Keci pana ‘‘osakkatī’’ti atthaṁ vadanti. ‘‘Vaṇṇadāna’’nti ābhujati, manasi karotīti",
  "anya-e0804n0:409_3": "attho. Mūlāni vibhujatīti mūlavibhujo, ratho. Ettha ca vibhujatīti chindati. Bhogo.",
  "anya-e0804n0:409_4": "Bhogī. Ābhogo. Ābhujitvā. Ettha ca bhogoti bhujayati kuṭilaṁ kariyatīti bhogo, ahisarīraṁ. Bhogīti sappo.",
  "anya-e0804n0:410_0": "Raji vijjhane. Nāgo dantehi bhūmiṁ rañjati. Ārañjati. Ettha ca ‘‘tathāgatarañjitaṁ",
  "anya-e0804n0:410_1": "itipī’’ti nettipāḷi nidassanaṁ. Tassattho ‘‘idaṁ sikkhattayasaṅgahitaṁ sāsanabrahmacariyaṁ",
  "anya-e0804n0:410_2": "tathāgatagandhahatthino mahāvajirañāṇasabbaññutaññāṇadantehi rañjitaṁ ārañjitaṁ,",
  "anya-e0804n0:410_3": "tebhūmakadhammānaṁ ārañjanaṭṭhānantipi vuccatī’’ti. Rañjitanti hi rañjati vijjhati",
  "anya-e0804n0:410_4": "etthāti ruñjitaṁ, rañjanaṭṭhānaṁ. ‘‘Idaṁ nesaṁ padakkanta’’ntiādimhi viya etassa",
  "anya-e0804n0:410_5": "saddassa siddhi veditabbā adhikaraṇatthasambhavato.",
  "anya-e0804n0:411_0": "Vijī bhayacalanesu. Īkārantoyaṁ dhātu, tenassa saniggahītāgamāni rūpāni na santi.",
  "anya-e0804n0:411_1": "Vejati. Vego. Dhammasaṁvego. Saṁvigo vegena palāyi. Nadīvego. Ūmivego , vātavego.",
  "anya-e0804n0:411_2": "Ettha dhammasaṁvegoti sahottappaṁ ñāṇaṁ. ‘‘Vego, javo, rayo’’ti ime ekatthā. Divādigaṇaṁ",
  "anya-e0804n0:411_3": "pana pattassa ‘‘vijjati saṁvijjati ubbijjatī’’ti rūpāni bhavanti dvigaṇikattā.",
  "anya-e0804n0:412": "Lajja lajjane. Lajjati. Lajjā. Lajjāti hirī. Yā ‘‘viriḷanā’’tipi vuccati.",
  "anya-e0804n0:413": "Vaḷaji paribhoge. Vaḷañjati.",
  "anya-e0804n0:414_0": "Kujja adhomukhīkaraṇe. Kujjati. Nikujjati. Ukkujjati. Paṭikujjati. Nikujjitaṁ vā",
  "anya-e0804n0:414_1": "ukkujjeyya. Aññissā pātiyā paṭikujjati. Avakujjo nipajjahaṁ. Tattha kujjati nikujjatīti",
  "anya-e0804n0:414_2": "imāni ‘‘carati vicaratī’’ti padāni viya samānatthāni, adhomukhaṁ karotīti hi attho.",
  "anya-e0804n0:414_3": "Ukkujjatīti uparimukhaṁ karoti. Paṭikujjatīti mukhe mukhaṁ ṭhapeti.",
  "anya-e0804n0:415": "Mujja osīdane. Mujjati. Nimujjati. Nimuggo. Ummuggo.",
  "anya-e0804n0:416": "Opuji vilimpane. Gomayena pathaviṁ opuñjati.",
  "anya-e0804n0:417": "Jakārantadhāturūpāni.",
  "anya-e0804n0:418": "Jhakārantadhātu",
  "anya-e0804n0:419": "Jhe cintāyaṁ. Jhāyati, nijjhāyati, upanijjhāyati, ujjhāyati, sajjhāyati. Jhānaṁ, nijjhānaṁ, upanijjhānaṁ, ujjhāyanaṁ, sajjhāyanaṁ. Nijjhatti. Upajjhā, upajjhāyo. Jhāyī, ajjhāyako.",
  "anya-e0804n0:420_0": "Tattha jhāyananti duvidhaṁ jhāyanaṁ sobhanamasobhanañca. Tesu sobhanaṁ ‘‘jhāyī tapati",
  "anya-e0804n0:420_1": "brāhmaṇo. Jhāyāmi akutobhayo’’tiādīsu daṭṭhabbaṁ. Asobhanaṁ pana ‘‘tattha tattha",
  "anya-e0804n0:420_2": "jhāyanto nisīdi. Adhomukho pajjhāyanto nisīdī’’tiādīsu daṭṭhabbaṁ. Jhāyīti ārammaṇūpanijjhānena",
  "anya-e0804n0:420_3": "vā lakkhaṇūpanijjhānena vā jhāyanasīlo cintanasīlo. Jhāyī jhānavāti attho. Ajjhāyakoti",
  "anya-e0804n0:420_4": "idaṁ ‘‘na dānime jhāyanti, na dānime jhāyantīti kho vāseṭṭha ajjhāyakā ajjhāyakātveva",
  "anya-e0804n0:420_5": "tatiyaṁ akkharaṁ upanibbatta’’nti evaṁ paṭhamakappikakāle jhānavirahitānaṁ brāhmaṇānaṁ",
  "anya-e0804n0:420_6": "garahavacanaṁ uppannaṁ, idāni pana taṁ ajjhāyatīti ajjhāyako, mante parivattetīti",
  "anya-e0804n0:420_7": "iminā atthena pasaṁsāvacanaṁ katvā voharantīti. Ayaṁ panattho ‘‘adhipubbassa i ajjhayane’’ti",
  "anya-e0804n0:420_8": "dhātussa vasena gahetabbo. Evaṁ adhipubbassa idhātussa vasena imassa dhātussa atthaparivattanaṁ",
  "anya-e0804n0:420_9": "bhavati. Yaṁ sandhāya ‘‘ajjhāyako mantadharo’’ti vuttaṁ.",
  "anya-e0804n0:421": "Jhe dittiyaṁ. Dīpo jhāyati, dārūni jhāyanti. Ettha jhāyatīti jalati. Jhāyanajalanasaddā hi ekatthā.",
  "anya-e0804n0:422": "Jajjha paribhāsanatajjanesu. Jajjhati.",
  "anya-e0804n0:423": "Ujjha ussagge. Ussaggo chaḍḍanaṁ. Ujjhati. Ujjhitaṁ.",
  "anya-e0804n0:424": "Jhakārantadhāturūpāni.",
  "anya-e0804n0:425": "Ñakārantadhātu",
  "anya-e0804n0:426_0": "Ñā avabodhane. ‘‘Ñāti, ñanti, ñāsi. Ñātu, ñantu. Ñeyya, ñeyyu’’ntiādīni yathāpāvacanaṁ",
  "anya-e0804n0:426_1": "gahetabbāni. Ñāti, ñātako, añño, ñattaṁ, ñatti, paññatti, viññatti, saññatti, saññā,",
  "anya-e0804n0:426_2": "saññāṇaṁ, paññā, paññāṇaṁ, ñāṇaṁ, viññāṇaṁ.",
  "anya-e0804n0:427_0": "Tattha ñātīti jānāti. Puna ñātīti bandhu. So hi ‘‘ayaṁ amhāka’’nti ñātabbaṭṭhena",
  "anya-e0804n0:427_1": "ñātīti. Evaṁ ñātako. Aññoti diṭṭhadhammikādayo atthe na ñāti na jānātīti añño, avidvā",
  "anya-e0804n0:427_2": "bāloti attho. Ñattanti jānanabhāvo. ‘‘Yāvadeva anatthāya, ñattaṁ bālassa jāyatī’’ti",
  "anya-e0804n0:427_3": "pāḷi nidassanaṁ. Saññāṇanti cihanaṁ. Kārite ‘‘ñāpeti saññāpeti viññāpayatī’’tiādīni",
  "anya-e0804n0:427_4": "bhavanti. Yasmā pana ‘‘aññāti paṭivijjhati. Attatthaṁ vā paratthaṁ vā ñassati. Anaññātaññassāmītindriyaṁ.",
  "anya-e0804n0:427_5": "Ekacce nabbhaññaṁsu, ekacce abbhaññaṁsū’’ti pāḷiyo dissanti, tasmā ñātītiādīni ākhyātikapadāni",
  "anya-e0804n0:427_6": "diṭṭhāniyeva honti nayavasena. Tathā hi aññātīti ettha āiti upasaggo, so parassakkharassa",
  "anya-e0804n0:427_7": "saññoguccāraṇicchāya rassaṁ katvā niddiṭṭho. Ñātīti sāsane ākhyātikapadaṁ diṭṭhaṁ,",
  "anya-e0804n0:427_8": "tasmāyeva ‘‘ñāti, ñanti. Ñāsī’’tiādinā padamālākaraṇe nattheva doso.",
  "anya-e0804n0:428": "Ñā māraṇatosananisānesu. Māraṇaṁ jīvitindriyupacchedakaraṇaṁ. Tosanaṁ tuṭṭhi. Nisānaṁ tikkhatā. Ñatti. Manuññaṁ. Paññatti.",
  "anya-e0804n0:429_0": "Ettha ñattīti māretīti vā tosetīti vā nisetīti vā attho. Ayañca ñattisaddo ‘‘vatti",
  "anya-e0804n0:429_1": "etāyāti vācā’’ti ettha vattisaddo viya ākhyātikapadanti daṭṭhabbo. Tathā ādatteti",
  "anya-e0804n0:429_2": "ettha vibhattibhūtassa tesaddassa viya vibhattibhūtassa tisaddassa saññogabhāvo ca",
  "anya-e0804n0:429_3": "dhātuantassarassa rassattañca. Manuññanti manaṁ ābhuso ñeti tosetīti manuññaṁ. Ayamattho",
  "anya-e0804n0:429_4": "manasaddūpapadassa āpubbassimassa ñādhātussa vasena daṭṭhabbo. Paññattīti nānappakārato",
  "anya-e0804n0:429_5": "pavattinivāraṇena akusalānaṁ dhammānaṁ ñatti māraṇaṁ paññatti. Atha vā dhammaṁ suṇantānaṁ",
  "anya-e0804n0:429_6": "dhammadesanāya citte anekavidhena somanassuppādanaṁ. Atikhiṇabuddhīnaṁ anekavidhena",
  "anya-e0804n0:429_7": "ñāṇatikhiṇakaraṇañca paññatti nāma, tathā sotūnaṁ cittatosanena cittanisānena ca",
  "anya-e0804n0:429_8": "paññāpanaṁ paññattīti daṭṭhabbaṁ.",
  "anya-e0804n0:430": "Iti bhūvādigaṇe cavaggantadhāturūpāni",
  "anya-e0804n0:431": "Samattāni.",
  "anya-e0804n0:432": "Ṭakārantadhātu",
  "anya-e0804n0:433": "Idāni ṭavaggantadhāturūpāni vuccante –",
  "anya-e0804n0:434": "Soṭu gabbe. Gabbaṁ dabbanaṁ. Soṭati.",
  "anya-e0804n0:435": "Yoṭu sambandhe. Yoṭati.",
  "anya-e0804n0:436": "Meṭu mileṭu ummāde. Meṭati. Mileṭati.",
  "anya-e0804n0:437": "Kaṭa vassāvaraṇesu. Kaṭati.",
  "anya-e0804n0:438": "Saṭa paribhāsane. Saṭati.",
  "anya-e0804n0:439": "Laṭa bālye ca. Pubbāpekkhāya cakāro. Laṭati. Lāṭo.",
  "anya-e0804n0:440": "Saṭa rujāvisaraṇagatyāvasānesu. Rujā pīḷā. Visaraṇaṁ vippharaṇaṁ. Gatyāvasānaṁ gatiyā avasānaṁ osānaṁ abhāvakaraṇaṁ, nisīdananti vuttaṁ hoti. Saṭati. Sāṭo vuccati sāṭako.",
  "anya-e0804n0:441": "Vaṭa vedhane. Vaṭati. Vaṭo. Vāṭo.",
  "anya-e0804n0:442": "Khiṭa uttāsane. Kheṭati, ākheṭako, kheṭo, ukkheṭito, samukkheṭito.",
  "anya-e0804n0:443": "Siṭa anādare. Seṭati.",
  "anya-e0804n0:444": "Jaṭaghaṭa saṅghāte. Jaṭati. Jaṭā, jaṭilo, jaṭī. Antojaṭā bahijaṭā, jaṭāya jaṭitā pajā. Kārite ‘‘so imaṁ vijaṭaye jaṭaṁ. Arahattamaggakkhaṇe vijaṭeti nāmā’’ti payogo.",
  "anya-e0804n0:445": "Bhaṭa bhattiyaṁ. Bhaṭati. Bhaṭo. Vetanaṁ bhaṭako yathā.",
  "anya-e0804n0:446": "Taṭa ussaye. Ussayo āroho ubbedho. Taṭati. Taṭo, giritaṭo, nadītaṭo, taṭī, taṭaṁ.",
  "anya-e0804n0:447": "Khaṭa kaṁse. Khaṭati. Khaṭo.",
  "anya-e0804n0:448": "Naṭa natiyaṁ. Naṭati. Naṭo, nāṭakaṁ.",
  "anya-e0804n0:449_0": "Piṭa saddasaṅghāṭesu. Peṭati. Peṭako, piṭakaṁ. Piṭakasaddo ‘‘mā piṭakasampadānenā’’tiādīsu",
  "anya-e0804n0:449_1": "pariyattiyaṁ dissati. ‘‘Atha puriso āgaccheyya kudālapiṭakaṁ ādāyā’’tiādīsu yasmiṁ kismiñci bhājane.",
  "anya-e0804n0:450": "Haṭa dittiyaṁ. Haṭati. Hāṭakaṁ, haṭakaṁ. Yaṁ jātarūpaṁ haṭakanti vuccati.",
  "anya-e0804n0:451": "Saṭa avayave. Saṭati.",
  "anya-e0804n0:452": "Luṭa viloṭhane. Loṭati.",
  "anya-e0804n0:453": "Ciṭa pesane. Ceṭati. Ceṭako.",
  "anya-e0804n0:454": "Viṭa sadde. Veṭati. Veṭako.",
  "anya-e0804n0:455_0": "Aṭa paṭa iṭa kiṭa kaṭa gatiyaṁ. Aṭati. Paṭati. Eṭati. Keṭati. Kaṭati. Paṭo icceva",
  "anya-e0804n0:455_1": "nāmikapadaṁ diṭṭhaṁ. Paṭati jiṇṇabhāvaṁ gacchatīti paṭo. Paṭoti vatthaṁ. Vatthassa hi anekāni nāmāni –",
  "anya-e0804n0:456": "Paṭo coḷo sāṭako ca, vāso vasanamaṁsukaṁ;",
  "anya-e0804n0:457": "Dussamacchādanaṁ vatthaṁ, celaṁ vasani ambaraṁ.",
  "anya-e0804n0:458": "Muṭa pamaddane. Moṭati.",
  "anya-e0804n0:459": "Cuṭa appībhāve. Coṭati.",
  "anya-e0804n0:460": "Vaṭi vibhājane. Vaṭati. Vaṇṭo.",
  "anya-e0804n0:461": "Ruṭi luṭi theyye. Ruṇṭati. Luṇṭati. Ruṇṭako. Luṇṭako.",
  "anya-e0804n0:462": "Phuṭa visaraṇe phoṭati. Phoṭo.",
  "anya-e0804n0:463": "Ceṭa ceṭāyaṁ. Ceṭati. Ceṭako.",
  "anya-e0804n0:464": "Ghuṭa parivattane. Ghoṭati.",
  "anya-e0804n0:465": "Ruṭa luṭa paṭighāte. Roṭati. Loṭati.",
  "anya-e0804n0:466": "Ghaṭa cetāyaṁ. Ghaṭati. Ghaṭo. Ghaṭo vuccati kumbho. Imāni tadabhidhānāni –",
  "anya-e0804n0:467": "Ghaṭo kumbho ghaṭī kumbhī, tuṇḍikiro tu ukkhalī;",
  "anya-e0804n0:468": "Mahantabhājanaṁ cāṭi, atikhuddaṁ kuṭṭaṁ bhave;",
  "anya-e0804n0:469": "Caṭa bhaṭa paribhāsane deṭa ca. Caṭati. Bhaṭati. Deṭati.",
  "anya-e0804n0:470": "Kuṭa koṭille. Kuṭati. Paṭikuṭati.",
  "anya-e0804n0:471": "Puṭa saṁkilesane. Puṭati.",
  "anya-e0804n0:472": "Cuṭa chuṭa kuṭa chedane. Cuṭati. Chuṭati. Kuṭati.",
  "anya-e0804n0:473": "Phuṭa vikasane. Phuṭati.",
  "anya-e0804n0:474": "Muṭa aggisaddapakkhepamaddanesu. Muṭati.",
  "anya-e0804n0:475": "Tuṭa kalahakammani. Tuṭati.",
  "anya-e0804n0:476": "Ghuṭa paṭighāte. Ghuṭati. Ghoṭako.",
  "anya-e0804n0:477": "Ṭakārantadhāturūpāni.",
  "anya-e0804n0:478": "Ṭhakārantadhātu",
  "anya-e0804n0:479_0": "Ṭhāgatinivattiyaṁ. Gatinivatti uppajjamānassa gamanassupacchedo. Ṭhāti, ṭhanti. Tiṭṭhati.",
  "anya-e0804n0:479_1": "Patiṭṭhāti. Adhiṭṭhāti. Adhiṭṭheti. Saṇṭhāti. Saṇṭhahati. Adhiṭṭhahati. Upaṭṭhahati.",
  "anya-e0804n0:479_2": "Ṭhātu. Tiṭṭhatu. Tiṭṭheyya. Aṭṭha, aṭṭhu. Aṭṭhā, aṭṭhū, aṭṭhāsi, aṭṭhaṁsu. Yāvassa",
  "anya-e0804n0:479_3": "kāyo ṭhassati. Tiṭṭhissati. Upassuti tiṭṭhissatha. Aṭṭhissā, aṭṭhissaṁsu. Atiṭṭhissā,",
  "anya-e0804n0:479_4": "atiṭṭhissaṁsu. Ṭhātuṁ, upaṭṭhātuṁ. Upaṭṭhahituṁ. Adhiṭṭhātuṁ. Adhiṭṭhahituṁ. Ṭhatvā,",
  "anya-e0804n0:479_5": "adhiṭṭhitvā. Upaṭṭhahitvā, adhiṭṭhahitvā. Ṭhānaṁ, ṭhiti, saṇṭhiti, avaṭṭhiti. Saṇṭhānaṁ,",
  "anya-e0804n0:479_6": "paṭṭhānaṁ. Upaṭṭhāko, ṭhito. Pabbataṭṭho bhūmaṭṭho. Upaṭṭhahaṁ iccādīni.",
  "anya-e0804n0:480_0": "Tattha ṭhānasaddo issariyaṭhitikhaṇakāraṇesu dissati. ‘‘Kiṁ panāyasmā devānamindo",
  "anya-e0804n0:480_1": "kammaṁ katvā imaṁ ṭhānaṁ patto’’tiādīsu hi issariye dissati. ‘‘Ṭhānakusalo hoti akkhaṇavedhī’’tiādīsu",
  "anya-e0804n0:480_2": "ṭhitiyaṁ. ‘‘Ṭhānasopetaṁ tathāgataṁ paṭibhātī’’tiādīsu khaṇe. ‘‘Ṭhānañca ṭhānaso",
  "anya-e0804n0:480_3": "ñatvā aṭṭhānañca aṭṭhānaso’’tiādīsu kāraṇe. Kāraṇañhi yasmā tattha phalaṁ tiṭṭhati",
  "anya-e0804n0:480_4": "tadāyattavuttibhāvena, tasmā ṭhānanti vuccati.",
  "anya-e0804n0:481": "Issariye ṭhitiyañca, khaṇasmimpi ca kāraṇe;",
  "anya-e0804n0:482": "Catūsvatthesu etesu, ṭhānasaddo pavattatīti.",
  "anya-e0804n0:483": "Ṭhe saddasaṅkātesu. Ṭhīyati.",
  "anya-e0804n0:484": "Ṭhe veṭhane. Ṭhāyati.",
  "anya-e0804n0:485_0": "Paṭhaviyattiyaṁ vācāyaṁ. Dhammaṁ paṭhati. Pāṭho, nakkhattapāṭhako, so horapāṭhakaṁ",
  "anya-e0804n0:485_1": "pucchi. Sabbapāṭhī bhavissati. Paṭhituṁ, paṭhitave, paṭhitvā, paṭhitvāna, paṭhituna, paṭhiya, paṭhiyāna.",
  "anya-e0804n0:486_0": "Evaṁvidhaṁ tuṁpaccayantādivibhāgaṁ sabbattha yathārahaṁ vattukāmāpi gantha vitthārabhayena",
  "anya-e0804n0:486_1": "na vadāma. Avuttopi īdiso vibhāgo nayānusārena yathāsambhavaṁ sabbattha yojetabbo.",
  "anya-e0804n0:486_2": "Yattha pana pāḷinidassanādiviseso icchitabbo hoti, tatthevetaṁ dassessāma.",
  "anya-e0804n0:487_0": "Vaṭha thūliye. Vaṭhati. Vaṭharo. Vaṭharoti thūlaghanasarīrasmiṁ vattabbavacanaṁ.",
  "anya-e0804n0:487_1": "Tathā hi vinayaṭṭhakathāyaṁ ‘‘vaṭharoti thūlo, thūlo ca ghanasarīro cāyaṁ bhikkhūti",
  "anya-e0804n0:487_2": "vuttaṁ hotī’’ti vuttaṁ.",
  "anya-e0804n0:488": "Maṭha nivāse. Maṭhati. Maṭho.",
  "anya-e0804n0:489": "Kaṭha kicchajīvane. Kaṭhati. Kaṭho.",
  "anya-e0804n0:490": "Raṭha paribhāsane. Raṭhati.",
  "anya-e0804n0:491": "Sāṭha balakkāre. Balakkāro nāma attano balena yathājjhāsayaṁ dabbalassa abhibhavanaṁ. Sāṭhati. Sāṭho.",
  "anya-e0804n0:492": "Uṭha ruṭha luṭha upaghāte. Oṭhati. Roṭhati. Loṭhati.",
  "anya-e0804n0:493": "Piṭha hiṁsāsaṁkilesesu. Peṭhati. Piṭharo.",
  "anya-e0804n0:494": "Saṭha ketave ca. Pubbatthesu cakāro. Saṭhati. Saṭho saṭhoti kerāṭiko vuccati.",
  "anya-e0804n0:495": "Suṭha gatipaṭighāte. Gamanapaṭihananaṁ gatipaṭighāto. Soṭhati.",
  "anya-e0804n0:496": "Kuṭhi luṭhi ālassiye ca. Cakāro pubbatthe ca. Kuṇṭhati. Kuṇṭho. Luṇṭhati. Luṇṭho.",
  "anya-e0804n0:497": "Suṭhisosane. Suṇṭhati.",
  "anya-e0804n0:498": "Ruṭhi luṭhi aṭhi gatiyaṁ. Ruṇṭhati. Luṇṭhati. Aṇṭhati.",
  "anya-e0804n0:499": "Veṭha veṭhane. Veṭhati, nibbeṭhati. Veṭhanaṁ, nibbeṭhanaṁ.",
  "anya-e0804n0:500": "Vaṭhi ekacariyāyaṁ. Vaṇṭhati.",
  "anya-e0804n0:501": "Maṭha kuṭhi soke. Maṭhati. Kuṇṭhati.",
  "anya-e0804n0:502": "Eṭha heṭha vibādhāyaṁ. Eṭhati. Heṭhati. Viheṭhati. Viheṭhanaṁ.",
  "anya-e0804n0:503": "Luṭha paṭighāte. Loṭhati.",
  "anya-e0804n0:504": "Paṭha vikhyāne. Paṭhati.",
  "anya-e0804n0:505": "Luṭha saṁkilese. Loṭhati.",
  "anya-e0804n0:506": "Ṭhakārantadhāturūpāni.",
  "anya-e0804n0:507": "Ḍakārantadhātu",
  "anya-e0804n0:508": "Ḍi vihāyasagatiyaṁ gamanamatte ca. Ḍeti, ḍayati. Ḍemāno. Ucce sakuṇa ḍemāna. Ye maṁ pure paccuḍḍenti.",
  "anya-e0804n0:509": "Ḍi khipanuḍḍanesu. Ḍeti. Uḍḍeti.",
  "anya-e0804n0:510": "Ito bahiddhā pāsaṇḍā, diṭṭhīsu pasīdanti te;",
  "anya-e0804n0:511": "Na tesaṁ dhammaṁ rocemi, na te dhammassa kovidā.",
  "anya-e0804n0:512": "Ettha ca pāsaṇḍāti pāsaṁ ḍentīti pāsaṇḍā, sattānaṁ cittesu diṭṭhipāsaṁ khipantīti attho. Atha vā taṇhāpāsaṁ diṭṭhipāsañca ḍenti uḍḍentīti pāsaṇḍā.",
  "anya-e0804n0:513": "Muḍikaṇḍane. Muṇḍati. Kumāraṁ muṇḍiṁsu. Muṇḍo.",
  "anya-e0804n0:514": "Cuḍḍa hāvakaraṇe. Cuḍḍati.",
  "anya-e0804n0:515": "Aḍḍa abhiyoge. Aḍḍati.",
  "anya-e0804n0:516": "Gaḍi vadanekadese. Gaṇḍati. Gaṇḍo.",
  "anya-e0804n0:517": "Huḍi piḍi saṅghāte. Huṇḍati. Piṇḍati. Piṇḍo.",
  "anya-e0804n0:518": "Hiḍi gatiyaṁ. Hiṇḍati, āhiṇḍati.",
  "anya-e0804n0:519": "Kuḍi dāhe. Kuṇḍati. Kuṇḍo.",
  "anya-e0804n0:520": "Vaḍi maḍi veṭhane. Vaṇḍati. Maṇḍati. Maṇḍalaṁ.",
  "anya-e0804n0:521": "Bhaḍi paribhāsane. Bhaṇḍati. Bhaṇḍanaṁ. Bhaṇḍo.",
  "anya-e0804n0:522": "Maḍi majjane. Maṇḍati. Maṇḍanaṁ.",
  "anya-e0804n0:523": "Tuḍi toḷane. Tuṇḍati. Tuṇḍo. Tuṇḍenādāya gaccheyya.",
  "anya-e0804n0:524": "Bhuḍi bharaṇe. Bhuṇḍati.",
  "anya-e0804n0:525": "Caḍi kope. Caṇḍati. Caṇḍo. Caṇḍālo, caṇḍikkaṁ.",
  "anya-e0804n0:526": "Saḍi rujāyaṁ. Saṇḍati. Saṇḍo.",
  "anya-e0804n0:527": "Taḍi tāḷane. Taṇḍati. Vitaṇḍā.",
  "anya-e0804n0:528_0": "Paḍi gatiyaṁ. Paṇḍati. Paṇḍā, paṇḍito. Ettha paṇḍāti paññā. Sā hi sukhumesupi atthesu",
  "anya-e0804n0:528_1": "paṇḍati gacchati dukkhādīnaṁ pīḷanādikampi ākāraṁ jānātīti ‘‘paṇḍā’’ti vuccati. Paṇḍitoti",
  "anya-e0804n0:528_2": "paṇḍāya ito gato pavattoti paṇḍito. Atha vā sañjātā paṇḍā etassāti paṇḍito. Paṇḍati",
  "anya-e0804n0:528_3": "ñāṇagatiyā gacchatītipi paṇḍito. Tathā hi aṭṭhakathāyaṁ vuttaṁ ‘‘paṇḍantīti paṇḍitā.",
  "anya-e0804n0:528_4": "Sandiṭṭhikasamparāyikatthesu ñāṇagatiyā gacchantīti attho’’ti.",
  "anya-e0804n0:529": "Gaḍi made. Gaṇḍati.",
  "anya-e0804n0:530": "Khaḍi manthe. Khaṇḍati. Khaṇḍito, khaṇḍo.",
  "anya-e0804n0:531": "Laḍi jivhāmathane. Laṇḍati. Laṇḍo.",
  "anya-e0804n0:532": "Ḍakārantadhāturūpāni.",
  "anya-e0804n0:533": "Ḍakārantadhātu",
  "anya-e0804n0:534": "Vaḍḍha vaḍḍhane. Vaḍḍhati. Sirivaḍḍhako, dhanavaḍḍhako, vaḍḍhito, buḍḍho. Ettha ca vakārassa bakāro, akārassa cukāro.",
  "anya-e0804n0:535": "Kaḍḍha ākaḍḍhane. Kaḍḍhati, ākaḍḍhati, nikaḍḍhati. Akāmā parikaḍḍhanti, ulūkaññeva vāyasā.",
  "anya-e0804n0:536": "Imāni ḍhakārantadhāturūpāni.",
  "anya-e0804n0:537": "Ṇakārantadhātu",
  "anya-e0804n0:538_0": "Aṇa raṇa vaṇa bhaṇa maṇa kaṇa sadde. Aṇati. Aṇako brāhmaṇo. Raṇati. Raṇaṁ. Vaṇati.",
  "anya-e0804n0:538_1": "Vāṇako. Bhaṇati. Bhāṇako. Maṇati. Maṇiko. Kaṇati. Kāṇo. Tattha brāhmaṇoti brahmaṁ",
  "anya-e0804n0:538_2": "aṇatīti brāhmaṇo, mante sajjhāyatīti attho. Akkharacintakā pana ‘‘brahmuno apaccaṁ",
  "anya-e0804n0:538_3": "brāhmaṇo’’ti vadanti. Ariyā pana bāhitapāpattā brāhmaṇoti.",
  "anya-e0804n0:539": "Brāhmaṇo sottiyo vippo, bhovādī brahmabandhu ca;",
  "anya-e0804n0:540": "Brahmasūnu dvijo brahmā, kamalāsanasūnu ca;",
  "anya-e0804n0:541": "Raṇasaddo ‘‘saraṇā dhammā araṇā dhammā’’tiādīsu kilesesu vattati. Kilesā hi raṇanti kandanti etehīti raṇāti vuccanti.",
  "anya-e0804n0:542": "‘‘Dhanuggaho asadiso, rājaputto mahabbalo;",
  "anya-e0804n0:543": "Sabbāmitte raṇaṁ katvā, saṁyamaṁ ajjhupāgamī’’ti",
  "anya-e0804n0:544_0": "Ettha yuddhe vattati. Raṇaṁ katvāti hi yuddhaṁ katvāti attho. ‘‘Tiṇañca kaṭṭhañca",
  "anya-e0804n0:544_1": "raṇaṁ karontā, dhāviṁsu te aṭṭhadisā samantato’’ti ettha cuṇṇavicuṇṇakaraṇe vattati.",
  "anya-e0804n0:544_2": "Raṇaṁ karontāti hi cuṇṇavicuṇṇaṁ karontāti attho. Evaṁ atthavivaraṇampi saddasaṅkhātamatthaṁ",
  "anya-e0804n0:544_3": "antoyeva katvā adhippāyatthavasena kataṁ, na dhātunānatthavasenāti daṭṭhabbaṁ. Atha",
  "anya-e0804n0:544_4": "vā dhātūnamatthātisayayogopi bhavati, tena evaṁ atthavivaraṇaṁ katantipi daṭṭhabbaṁ.",
  "anya-e0804n0:545": "Bhaṇa bhaṇane. Parittaṁ bhaṇati, vacanaṁ bhaṇati. Dīghabhāṇako, piyabhāṇī, bhāṇavāro. Ettha bhāṇavāroti –",
  "anya-e0804n0:546": "‘‘Aṭṭhakkharā ekapadaṁ, ekā gāthā catuppadaṁ;",
  "anya-e0804n0:547": "Gāthā cekāmato gantho, gantho bāttiṁsatakkharo;",
  "anya-e0804n0:548": "Bāttiṁsakkharaganthānaṁ, paññāsaṁ dvisataṁ pana;",
  "anya-e0804n0:549": "Bhāṇavāro mato eko, svaṭṭhakkharasahassako’’ti.",
  "anya-e0804n0:550": "Evaṁ aṭṭhakkharasahassaparimāṇo pāṭho vuccati.",
  "anya-e0804n0:551": "Oṇaṁ apanayane. Oṇati.",
  "anya-e0804n0:552": "Soṇa vaṇṇagatīsu. Soṇati, soṇo.",
  "anya-e0804n0:553": "Soṇasiloṇa saṅghāte. Soṇati. Siloṇati.",
  "anya-e0804n0:554": "Ghiṇi ghuṇi ghaṇi gahaṇe. Ghiṇṇati. Ghuṇṇati. Ghaṇṇati.",
  "anya-e0804n0:555": "Ghuṇa ghuṇṇa gamane. Ghoṇati. Ghuṇṇati.",
  "anya-e0804n0:556": "Paṇa byavahāre, thutiyañca. Paṇati vāṇijo, vohāraṁ karoti iccattho. Saddho buddhaṁ paṇati, thomayati iccattho, āpaṇaṁ, sāpaṇo gāmo.",
  "anya-e0804n0:557": "Gaṇa raṇa gatiyaṁ. Gaṇati. Raṇati.",
  "anya-e0804n0:558": "Caṇa saṇa dāne. Caṇati. Saṇati.",
  "anya-e0804n0:559": "Phaṇa gatiyaṁ. Phaṇati. Phaṇaṁ.",
  "anya-e0804n0:560": "Veṇu ñāṇacintānisāmanesu. Veṇati.",
  "anya-e0804n0:561": "Pīṇa pīṇane. Pīṇanaṁ paripuṇṇatā. Pīṇati. Pīṇo divā na bhuñjati, pīṇorakkhaṁsabāhu.",
  "anya-e0804n0:562": "Miṇa hiṁsāyaṁ. Miṇati.",
  "anya-e0804n0:563": "Duṇa gatiyañca. Hiṁsāpekkhako cakāro. Duṇati.",
  "anya-e0804n0:564": "Saṇa abyattasadde. Saṇati. Saṇateva brahmāraññaṁ. Saṇatevāti nadati viya.",
  "anya-e0804n0:565": "Tuṇa koṭille. Toṇati.",
  "anya-e0804n0:566": "Puṇa nipuṇe. Puṇati, nipuṇati. Nipuṇadhammo. Ettha ca nipuṇasaṇhasukhumasaddā vevacanasaddā kusalachekadakkhasaddā viyāti daṭṭhabbaṁ.",
  "anya-e0804n0:567": "Muṇa paṭiññāṇe. Muṇati.",
  "anya-e0804n0:568": "Kuṇa saddopakaraṇe. Koṇati.",
  "anya-e0804n0:569": "Cuṇachedane. Coṇati.",
  "anya-e0804n0:570": "Maṇa cāge. Veraṁ maṇatīti veramaṇi.",
  "anya-e0804n0:571": "Phuṇa vikiraṇe vidhunane ca. Phuṇati. Aṅgārakāsuṁ apare phuṇanti.",
  "anya-e0804n0:572": "Imāni ṇakārantadhāturūpāni.",
  "anya-e0804n0:573": "Iti bhūvādigaṇe ṭavaggantadhāturūpāni",
  "anya-e0804n0:574": "Samattāni.",
  "anya-e0804n0:575": "Takārantadhātu",
  "anya-e0804n0:576": "Atha tavaggantadhāturūpāni vuccante –",
  "anya-e0804n0:577_0": "Te pālane. Pālanaṁ rakkhaṇaṁ. Tāyati. Tāṇaṁ, gottaṁ, nakkhattaṁ. Aghassa tātā. Kicchenādhigatā",
  "anya-e0804n0:577_1": "bhogā, te tāto vidhami dhamaṁ. Tattha gottanti gaṁ tāyatīti gottaṁ. ‘‘Gotamo kassapo’’ti",
  "anya-e0804n0:577_2": "hi ādinā pavattamānaṁ gaṁ vacanaṁ buddhiñca tāyati ekaṁsikavisayatāya rakkhatīti",
  "anya-e0804n0:577_3": "gottaṁ. Yathā hi buddhi ārammaṇabhūtena atthena vinā na vattati, tathā abhidhānaṁ",
  "anya-e0804n0:577_4": "abhidheyyabhūtena, tasmā so gottasaṅkhāto attho tāni tāyati rakkhatīti vuccati. Ko",
  "anya-e0804n0:577_5": "pana soti? Aññakulaparamparāsādhāraṇaṁ tassa kulassa ādipurisasammuditaṁ taṁkulapariyāpannasādhāraṇaṁ sāmaññarūpaṁ.",
  "anya-e0804n0:578_0": "Nakkhattanti visamagatiyā agantvā attano vīthiyāva gamanena nakkhanaṁ gamanaṁ tāyati",
  "anya-e0804n0:578_1": "rakkhatīti nakkhattaṁ, taṁ pana assayujādivasena sattavīsatividhaṁ hoti. Tathā hi",
  "anya-e0804n0:578_2": "assayujo bharaṇī kattikā rohaṇī migasiro addā punabbasu phusso assaliso māgho pubbaphagguṇī",
  "anya-e0804n0:578_3": "uttaraphagguṇī hattho cittaṁ svāti visākhā anurādhā jeṭṭhā mūlaṁ pubbāsaḷhaṁ uttarāsaḷhaṁ",
  "anya-e0804n0:578_4": "sāvaṇaṁ dhanasiṭṭhā satabhisattaṁ pubbabhaddapadaṁ uttarabhaddapadaṁ revatī cāti",
  "anya-e0804n0:578_5": "sattavīsati nakkhattāni. Tāni pana attano gamanaṭṭhānaṁ īsakampi na vijahanti kiñci",
  "anya-e0804n0:578_6": "sīghaṁ kiñci dandhaṁ, kadāci sīghaṁ, kadāci dandhaṁ, etto ito cāti evaṁ visamagatiyā",
  "anya-e0804n0:578_7": "agantvā yantacakke paṭipāṭiyā yojitāni viya samappamāṇagatiyā attano vīthiyāva gacchantāni",
  "anya-e0804n0:578_8": "maṇḍalākārena sineruṁ parivattanti. Evaṁ imāni nakkhanaṁ gamanaṁ tāyanti rakkhantīti",
  "anya-e0804n0:578_9": "nakkhattānīti vuccanti. Porāṇā pana kharadhātuvasena ‘‘nakkharanti na nassantīti",
  "anya-e0804n0:578_10": "nakkhattānī’’ti āvocuṁ, ‘‘nakkhattaṁ joti rikkhaṁ taṁ’’ iccetāni nakkhattatārakānaṁ",
  "anya-e0804n0:578_11": "nāmāni. ‘‘Uḷu tārā tārakā’’ti imāni pana sabbāsampi tārakānaṁ sādhāraṇanāmāni. Osadhīti",
  "anya-e0804n0:578_12": "pana tārakāvisesassa nāmaṁ.",
  "anya-e0804n0:579_0": "Citi saññāṇe. Saññāṇaṁ cihanaṁ lakkhaṇakaraṇaṁ. Cetati. Cihanaṁ karotīti attho. Īkārantavasena",
  "anya-e0804n0:579_1": "vuttattā asmā dhātuto saki saṅkāyanti dhātuto viya niggahītāgamo na hoti. Esa nayo",
  "anya-e0804n0:579_2": "aññesupi īdisesu ṭhānesu.",
  "anya-e0804n0:580_0": "Pata gatiyaṁ. Patati. Papatati papātaṁ, papateyyahaṁ. Pāpattaṁ nirayaṁ bhusaṁ. Ahaṁsaddena",
  "anya-e0804n0:580_1": "yojetabbaṁ, pāpattaṁ papatitosmīti attho. Pāpattha nirayaṁ bhusaṁ, sokumāroti yojetabbaṁ,",
  "anya-e0804n0:580_2": "pāpattha papatitoti attho. Parokkhāpadañhietaṁ dvayaṁ. ‘‘Pāvadaṁ pāvadā’’tiādīsu",
  "anya-e0804n0:580_3": "viya upasaggapadassa dīghabhāvo, tato aṁsaddassa ttaṁādeso, asaddassa ca tthādeso",
  "anya-e0804n0:580_4": "bhavati. Acinteyyo hi pāḷinayo.",
  "anya-e0804n0:581_0": "Atasātaccagamane. Sātaccagamanaṁ nirantaragamanaṁ. Atati. Yasmā pana atadhātu sātaccagamanatthavācikā,",
  "anya-e0804n0:581_1": "tasmā bhavābhavaṁ dhāvanto jātijarābyādhimaraṇādibhedaṁ anekavihitaṁ saṁsāradukkhaṁ",
  "anya-e0804n0:581_2": "atati satataṁ gacchati pāpuṇāti adhigacchatīti attātipi nibbacanamicchitabbaṁ. Atthantaravasena",
  "anya-e0804n0:581_3": "pana ‘‘āhito ahaṁmāno etthāti attā, attabhāvo’’ti ca ‘‘sukhadukkhaṁ adati anubhavatīti",
  "anya-e0804n0:581_4": "attā’’ti ca ‘‘attamanoti pītisomanassena gahitamano’’ti ca attho daṭṭhabbo, yattha",
  "anya-e0804n0:581_5": "yattha yathā yathā attho labbhati, tattha tattha tathā tathā atthassa gahetabbatoti.",
  "anya-e0804n0:582": "Cuta āsecane kharaṇe ca. Cotati.",
  "anya-e0804n0:583_0": "Ati bandhane. Antati. Antaṁ. Antiyatibandhiyati antaguṇenāti antaṁ. Idha anta saddassa",
  "anya-e0804n0:583_1": "atthuddhāro vuccate ‘‘antaṁ antaguṇaṁ udariya’’nti ettha dvattiṁsākārantogadhaṁ kuṇapantaṁ",
  "anya-e0804n0:583_2": "antaṁ nāma. ‘‘Kāyabandhanassa anto jīrati. Haritantaṁ vā’’ti ettha antimamariyādanto",
  "anya-e0804n0:583_3": "anto nāma. ‘‘Antamidaṁ bhikkhave jīvikāna’’nti ettha lāmakanto. ‘‘Sakkāyo eko anto’’ti",
  "anya-e0804n0:583_4": "ettha koṭṭhāsanto. ‘‘Esevanto dukkhassa sappaccayasaṅkhayā’’ti ettha koṭanto. Iccevaṁ –",
  "anya-e0804n0:584": "Kuṇapantaṁ antimañca, mariyādo ca lāmakaṁ;",
  "anya-e0804n0:585": "Koṭṭhāso koṭi’me attho, antasaddena bhāsitā.",
  "anya-e0804n0:586_0": "Kita nivāse rogāpanayane ca. Ketati. Sāketaṁ na garaṁ, niketo, niketaṁ pāvisi. Āmodamāno",
  "anya-e0804n0:586_1": "gacchati sanniketaṁ. Tikicchati, cikicchati, cikicchā, cikicchako. Tattha sāketanti",
  "anya-e0804n0:586_2": "sāyaṁ gahitavasanaṭṭhānattā sāketaṁ, yaṁsaddalopo.",
  "anya-e0804n0:587_0": "Yata patiyatane. Patiyatanaṁ vāyāmakaraṇaṁ. Yatati. Yati, yatavā, payatanaṁ, āyatanaṁ,",
  "anya-e0804n0:587_1": "lokāyataṁ. Ettha āyatananti āyatanato āyatanaṁ, cakkhurūpādīni. Etāni hi taṁdvārārammaṇacittacetasikā",
  "anya-e0804n0:587_2": "dhammā sena sena anubhavanādikiccena āyatanti uṭṭhahanti ghaṭanti vāyamanti etesūti",
  "anya-e0804n0:587_3": "‘‘āyatanānī’’ti vuccanti. Ettha pana nītanudhātūnaṁ vasenapi āyatanasaddattho vattabbo",
  "anya-e0804n0:587_4": "siyā, so uttari āvibhavissati.",
  "anya-e0804n0:588_0": "Āyatanasaddo nivāsaṭṭhāne ākare samosaraṇaṭṭhāne sañjātidese kāraṇe ca. Tathā hi",
  "anya-e0804n0:588_1": "‘‘loke issarāyatanaṁ vāsudevāyatana’’ntiādīsu nivāsaṭṭhāne āyatanasaddo vattati.",
  "anya-e0804n0:588_2": "‘‘Suvaṇṇāyatanaṁ rajatāyatana’’ntiādīsu ākare. Sāsane pana ‘‘manorame āyatane, sevanti",
  "anya-e0804n0:588_3": "naṁ vihaṅgamā’’tiādīsu samosaraṇaṭṭhāne. ‘‘Dakkhiṇāpatho gunnaṁ āyatana’’ntiādīsu",
  "anya-e0804n0:588_4": "sañjātidese. ‘‘Tatra tatreva sakkhibhabbataṁ pāpuṇāti sati satiāyatane’’tiādīsu kāraṇe",
  "anya-e0804n0:588_5": "vattatīti veditabbo. So ca nānāpavattinimittavasena gahetabbo.",
  "anya-e0804n0:589": "Nivāse ākāre ceva, jātidese ca kāraṇe;",
  "anya-e0804n0:590": "Samosaraṇaṭṭhāne ca, āyatanaravo gato.",
  "anya-e0804n0:591_0": "Lokāyataṁ nāma ‘‘sabbaṁ ucchiṭṭhaṁ, sabbaṁ nucchiṭṭhaṁ. Seto kāko, kāḷo bako iminā",
  "anya-e0804n0:591_1": "ca iminā ca kāraṇenā’’ti evamādiniratthakakāraṇapaṭisaṁyuttaṁ titthiyasatthaṁ, yaṁ",
  "anya-e0804n0:591_2": "loke ‘‘vitaṇḍasattha’’nti vuccati, yañca sandhāya bodhisatto asamadhuro vidhurapaṇḍito",
  "anya-e0804n0:591_3": "‘‘na seve lokāyatikaṁ, netaṁ paññāya vaḍḍhana’’nti āha. Āyatiṁ hitaṁ tena loko na",
  "anya-e0804n0:591_4": "yatati na īhatīti lokāyataṁ, kintaṁ? Vitaṇḍasatthaṁ. Tañhi ganthaṁ nissāya sattā",
  "anya-e0804n0:591_5": "puññakriyāya cittampi na uppādenti. Aññatthāpi hi evaṁ vuttaṁ ‘‘lokāyatasippanti",
  "anya-e0804n0:591_6": "‘kāko seto, aṭṭhīnaṁ setattā, balākā rattā, lohitassa rattattā’ti evamādinayappavattaṁ",
  "anya-e0804n0:591_7": "paralokanibbānānaṁ paṭisedhakaṁ vitaṇḍasatthasippa’’nti.",
  "anya-e0804n0:592": "Yuta juta bhāsane. Bhāsanaṁ udīraṇaṁ. Yotati. Jotati.",
  "anya-e0804n0:593_0": "Jutadittiyaṁ. Jotati, vijjotati. Juti, joti. Kārite ‘‘joteti, jotayitvāna saddhamma’’nti",
  "anya-e0804n0:593_1": "payogā. Ettha ca jutīti āloko siri vā. Jotīti patāpo. Atha vā jotīti candādīni. Vuttampi",
  "anya-e0804n0:593_2": "ceta sirimāvimāna vatthuaṭṭhakathāyaṁ ‘‘jotīti candimasūriyanakkhattatārakānaṁ sādhāraṇanāma’’nti.",
  "anya-e0804n0:593_3": "Atha vā ‘‘joti jotiparāyaṇo’’ti vacanato yo koci jotati khattiyakulādīsu jātattā",
  "anya-e0804n0:593_4": "ca rūpasobhāyuttattā ca, so ‘‘jotī’’ti vuccati.",
  "anya-e0804n0:594_0": "Sitavaṇṇo. Sitadhātu setavaṇṇe vattati. Kiñcāpettha vaṇṇasāmaññaṁ vuttaṁ, tathāpi",
  "anya-e0804n0:594_1": "idha nīlapītādīsu setavaṇṇoyeva gahetabbo payogadassanavasena. Setati. Setaṁ vatthaṁ.",
  "anya-e0804n0:594_2": "Vāccaliṅgattā pana setasaddo tiliṅgo gahetabbo.",
  "anya-e0804n0:595": "Setaṁ sitaṁ suci sukkaṁ, paṇḍaraṁ dhavalampi ca;",
  "anya-e0804n0:596": "Akaṇhaṁ goramodātaṁ, setanāmāni honti hi.",
  "anya-e0804n0:597": "Vatu vattane. Vattati, pavattati, saṁvattati, anuvattati, parivattati. Pavattaṁ.",
  "anya-e0804n0:598": "Kilota addabhāve. Addabhāvo tintabhāvo. Kilotati, pakilotati, temetīti attho. Kārite pakiloteti, pakilotayati. Uṇhodakasmiṁ pakilotayitvā, temetvāti attho.",
  "anya-e0804n0:599": "Vata yācane. Vatati.",
  "anya-e0804n0:600": "Kita ñāṇe. Ketati. Ketanaṁ, ketako, saṅketo.",
  "anya-e0804n0:601": "Kati suttajanane. Suttaṁ kantati.",
  "anya-e0804n0:602": "Kati chedane. Maṁsaṁ kantati, vikantati, ayokanto. Sallakanto mahāvīro. Mā no ajja vikantiṁsu, rañño sūdā mahānase.",
  "anya-e0804n0:603": "Catī hiṁsāgandhesu. Īkārantattā imasmā niggahītāgamo na hoti. Catati.",
  "anya-e0804n0:604": "Takārantadhāturūpāni.",
  "anya-e0804n0:605": "Thakārantadhātu",
  "anya-e0804n0:606_0": "Thāgatinivattiyaṁ. Thāti. Avatthā, vavatthānaṁ, vavatthitaṁ, vanatho. ‘‘Chetvā vanaṁ",
  "anya-e0804n0:606_1": "vanathañcā’’ti ettha hi mahantā rukkhā vanaṁ nāma, khuddakā pana tasmiṁ vane ṭhitattā",
  "anya-e0804n0:606_2": "vanatho nāma vuccanti.",
  "anya-e0804n0:607": "Thu thutiyaṁ. Thavati, abhitthavati. Thavanā, abhitthavanā, thuti, abhitthuti.",
  "anya-e0804n0:608": "Yadi hi rūpinī siyā, paññā me vasumatī na sameyya;",
  "anya-e0804n0:609": "Anomadassissa bhagavato, phalametaṁ ñāṇathavanāya.",
  "anya-e0804n0:610": "Tehi thutippasattho so, yenidaṁ thavitaṁ ñāṇaṁ, buddhaseṭṭho ca thomito. Tatra thavanāti pasaṁsanā. Pasaṁsāya hi anekāni nāmāni.",
  "anya-e0804n0:611": "Thavanā ca pasaṁsā ca, silāghā vaṇṇanā thuti;",
  "anya-e0804n0:612": "Panuti thomanā vaṇṇo, katthanā guṇakittanaṁ;",
  "anya-e0804n0:613_0": "The saddasaṅghātesu. Thīyati, patitthīyati. Thī. Atrimā pāḷiyo – abhisajjati kuppati",
  "anya-e0804n0:613_1": "byāpajjati patitthīyati, kopañca dosañca appaccayañca pātukaroti. Thiyo naṁ paribhāsiṁsūti.",
  "anya-e0804n0:613_2": "Tatra ‘‘thīyati patitthīyatī’’timāni ekārassīyādesavasena sambhūtāni. Thīyati saṅghātaṁ",
  "anya-e0804n0:613_3": "gacchati gabbho etissāti thī. Ācariyā pana itthīsaddasseva evaṁ nibbacanaṁ vadanti, na thīsaddassa.",
  "anya-e0804n0:614": "Gabbho thīyati etissā, iti thī iti no ruci;",
  "anya-e0804n0:615": "Gabbho thīyati etissā, iti itthīti ācariyā.",
  "anya-e0804n0:616": "Tesaṁ sudukkarovāde, ‘‘itthī’’ti padasambhavo;",
  "anya-e0804n0:617": "Ayaṁ vinicchayo patto, nicchayaṁ bho suṇātha me.",
  "anya-e0804n0:618": "Thīsaddena samānattho, itthīsaddo yato tato;",
  "anya-e0804n0:619": "Thīsadde labbhamānatthaṁ, itthīsaddamhi ropiya.",
  "anya-e0804n0:620": "Appānaṁ bahutā ñāye, gahite sati yujjati;",
  "anya-e0804n0:621": "Tathā hi ‘‘dve duve, taṇhā, tasiṇā’’ti nidassanaṁ.",
  "anya-e0804n0:622": "Atha vā pana ‘‘itthī’’ti-idaṁ vaṇṇāgamādito;",
  "anya-e0804n0:623": "Niruttilakkhaṇenāpi, sijjhatīti pakāsaye.",
  "anya-e0804n0:624": "Icchatīti nare itthī, icchāpetīti vā pana;",
  "anya-e0804n0:625": "Idaṁ nibbacanañcāpi ñeyyaṁ nibbacanatthinā.",
  "anya-e0804n0:626": "Atrimāni itthīnamabhidhānāni –",
  "anya-e0804n0:627": "Itthī thī vanitā nārī, abalā bhīru sundarī;",
  "anya-e0804n0:628": "Kantā sīmaninī mātu-gāmo piyā ca kāminī.",
  "anya-e0804n0:629": "Ramaṇī pamadā dayitā, lalanā mahilā’ṅganā;",
  "anya-e0804n0:630": "Tāsaṁyeva ca nāmāni, avatthāto imānipi.",
  "anya-e0804n0:631": "Gorī ca dārikā kaññā, kumārī ca kumārikā;",
  "anya-e0804n0:632": "Yuvatī taruṇī māṇa-vikā therī mahallikā.",
  "anya-e0804n0:633_0": "Tathā hi aṭṭhavassikā gorītipi dārikātipi vuccati. Dasavassikā kaññāti vuccati. Anibbiddhā",
  "anya-e0804n0:633_1": "vā yobbanitthī kaññāti vuccati. Dvādasavassikā kumārītipi vuccati kumārikātipi. Atho",
  "anya-e0804n0:633_2": "jaraṁ appattā yuvatītipi taruṇītipi māṇavikātipi vuccati. Jaraṁ pattā pana therītipi",
  "anya-e0804n0:633_3": "mahallikātipi vuccati. Purisesupi ayaṁ nayo yathārahaṁ veditabbo.",
  "anya-e0804n0:634_0": "Kiñcāpettha evaṁ niyamo vutto, tathāpi katthaci aniyamavasenapi vohāro pavattati.",
  "anya-e0804n0:634_1": "Tathā hi ‘‘rājā kumāramādāya, rājaputtī ca dārika’’nti ca ‘‘acchā kaṇhājinaṁ kañña’’nti",
  "anya-e0804n0:634_2": "ca imāsaṁ dvinnaṁ pāḷīnaṁ vasena yā itthī dārikāsaddena vattabbā, sā kaññāsaddenapi",
  "anya-e0804n0:634_3": "vattabbā jātā. Yāpi ca kaññāsaddena vattabbā, sāpi dārikāsaddena vattabbā jātā. Tathā",
  "anya-e0804n0:634_4": "‘‘rājā kumāramādāya, rājaputtī ca dārika’’nti ca ‘‘kumāriye upaseniye, niccaṁ nigaḷamaṇḍite’’ti",
  "anya-e0804n0:634_5": "ca imāsaṁ pana pāḷīnaṁ vasena yā itthī dārikāsadena vattabbā, sā kumārikāsaddenapi",
  "anya-e0804n0:634_6": "vattabbā jātā. Yā ca pana kumārīsaddena vattabbā, sāpi dārikāsaddena vattabbā jātā.",
  "anya-e0804n0:634_7": "Apicettha ‘‘rājakaññā rucā nāmā’’ti ca ‘‘tato maddimpi nhāpesuṁ, sivikaññā samāgatā’’ti",
  "anya-e0804n0:634_8": "ca imāsaṁ dvinnaṁ pāḷīnaṁ dassanato yā anibbiddhā vā hotu nibbiddhā vā, yāva jaraṁ",
  "anya-e0804n0:634_9": "na pāpuṇāti, tāva sā kaññāyeva nāmātipi veditabbaṁ.",
  "anya-e0804n0:635_0": "Kecettha vadeyyuṁ – yaṁ tumhehi ‘‘aṭṭhavassikā gorītipi dārikātipi vuccatī’’ti vuttaṁ,",
  "anya-e0804n0:635_1": "etasmiṁ pana vacane ‘‘yadāhaṁ dārako homi, jātiyā aṭṭhavassiko’’ti vacanato aṭṭhavasso",
  "anya-e0804n0:635_2": "dārako hotu, ‘‘tatthaddasakumāraṁ so, ramamānaṁ sake pure’’ti pāḷiyaṁ pana puttadārehi",
  "anya-e0804n0:635_3": "saṁvaddho vessantaramahārājā kathaṁ ‘‘kumāro’’ti vattuṁ yujjissati dvādasavassātikkantattā?",
  "anya-e0804n0:635_4": "Yujjateva bhagavato icchāvasena. Bhagavā hi dhammissarattā vohārakusalatāya ca yaṁ",
  "anya-e0804n0:635_5": "yaṁ veneyyajanānurūpaṁ desanaṁ desetuṁ icchati, taṁ taṁ deseti eva, tasmā bhagavatā",
  "anya-e0804n0:635_6": "tassa mātāpitūnaṁ atthitaṁ sandhāya kumāraparihārena vaddhitattañca evaṁ desanā katā.",
  "anya-e0804n0:635_7": "Tathā hi āyasmā kumārakassapo kumāraparihārena vaddhitattā mahallakopi samāno kumārakassapotveva",
  "anya-e0804n0:635_8": "vohariyati. ‘‘Na vāyaṁ kumārako mattamaññāsī’’ti ettha pana sirasmiṁ palitesu jātesupi",
  "anya-e0804n0:635_9": "āyasmantaṁ ānandaṁ āyasmā mahākassapo tasmiṁ there adhimattavissāso hutvā komāravādena",
  "anya-e0804n0:635_10": "ovadanto kumārakoti avocāti gahetabbaṁ. Udānaṭṭhakathāyaṁ pana ‘‘sattā jātadivasato",
  "anya-e0804n0:635_11": "paṭṭhāya yāva pañcadasavassaṁ, tāva kumārakā, bālāti ca vuccanti, tato paraṁ vīsativassāni yuvāno’’ti vuttaṁ.",
  "anya-e0804n0:636": "Mantha mattha viloḷane. Manthati. Manthañca madhupiṇḍikañca ādāya. Abhimatthati dummedhaṁ vajiraṁvamhamayaṁ maṇiṁ. Sineruṁ matthaṁ katvā.",
  "anya-e0804n0:637": "Kuthi puthi luthi hiṁsāsaṁkilesesu. Kunthati. Kuntho, kunthakipillikaṁ. Disvāna patitaṁ sāmaṁ, puttakaṁ paṁsukunthitaṁ. Punthati. Lunthati.",
  "anya-e0804n0:638_0": "Nātha yācanopatāpissariyāsīsāsu. Nāthadhātu yācane upatāpe issariye āsīsane cāti",
  "anya-e0804n0:638_1": "catūsvatthesu vattati. Tenāhu porāṇā ‘‘nāthatīti nātho, veneyyānaṁ hitasukhaṁ āsīsati",
  "anya-e0804n0:638_2": "pattheti, parasantānagataṁ vā kilesabyasanaṁ upatāpeti, ‘‘sādhu bhikkhave bhikkhu",
  "anya-e0804n0:638_3": "kālena kālaṁ attasampattiṁ paccavekkheyyā’tiādinā taṁ taṁ hitapaṭipattiṁ yācatīti",
  "anya-e0804n0:638_4": "attho, paramena cittissariyena samannāgato sabbasatte vā guṇehi īsati abhibhavatīti",
  "anya-e0804n0:638_5": "paramissaro bhagavā ‘nātho’ti vuccatīti nāthatīti nātho’’ti. Saddasatthavidū pana",
  "anya-e0804n0:638_6": "tesu catūsu atthesu nātha nādha iti dhātudvayaṁ paṭhanti. Attanobhāsattā pana tassa",
  "anya-e0804n0:638_7": "‘‘nāthate nādhate’’ti rūpāni bhavanti.",
  "anya-e0804n0:639_0": "Ettha siyā ‘‘yadi yācanatthena nāthatīti nātho, evaṁ sante yo koci yācako daliddo,",
  "anya-e0804n0:639_1": "so eva nātho siyā. Yo pana ayācako samiddho, so na nāthati na yācatīti anātho siyā’’ti?",
  "anya-e0804n0:639_2": "Na, nāthasaddo hi yācanatthādīsu pavattamāno lokasaṅketavasena uttamapurisesu nirūḷho,",
  "anya-e0804n0:639_3": "bhagavā ca uttamesu sātisayaṁ uttamo, tena taṁ taṁ hitapaṭipattiṁ yācatīti nāthasaddassattho",
  "anya-e0804n0:639_4": "vutto. Anāthasaddo pana ittarajanesu nirūḷho, so ca kho ‘‘na nāthoti anātho. Natthi",
  "anya-e0804n0:639_5": "nātho etassāti vā anātho’’ti dabbapaṭisedhavasena, na pana ‘‘na nāthati na yācatīti",
  "anya-e0804n0:639_6": "anātho’’ti dhātuatthapaṭisedhavasena. Yo hi aññassa saraṇaṁ gati patiṭṭhā hoti, so",
  "anya-e0804n0:639_7": "nātho, yo ca aññassa saraṇaṁ gati patiṭṭhā na hoti, nāpi attano añño saraṇaṁ gati",
  "anya-e0804n0:639_8": "patiṭṭhā hoti, so anāthoti vuccati saṅketavasena. Tathā hi ‘‘saṅketavacanaṁ saccaṁ,",
  "anya-e0804n0:639_9": "lokasammutikāraṇa’’nti vuttaṁ. Imassa panatthassa āvibhāvatthaṁ imasmiṁ ṭhāne ‘‘lokanātho",
  "anya-e0804n0:639_10": "tuvaṁ eko, saraṇaṁ sabbapāṇina’’nti ca ‘‘anāthānaṁ bhavaṁ nātho’’ti ca –",
  "anya-e0804n0:640": "‘‘Evāhaṁ cintayitvāna, nekakoṭisataṁ dhanaṁ;",
  "anya-e0804n0:641": "Nāthānāthānaṁ datvāna, himavantamupāgami’’nti ca",
  "anya-e0804n0:642_0": "Pāḷiyo nidassanāni bhavanti. Yasmā pana sāsane ca loke ca yācako ‘‘nātho’’ti na vuccati,",
  "anya-e0804n0:642_1": "ayācako ca ‘‘anātho’’ti. Lokassa pana saraṇaṁ ‘‘nātho’’ti vuccati. Yassa saraṇaṁ",
  "anya-e0804n0:642_2": "na vijjati, so ‘‘anātho’’ti vuccati, tathā samiddho ‘‘nātho’’ti vuccati, asamiddho",
  "anya-e0804n0:642_3": "‘‘anātho’’ti. Tasmā paññavatā sabbesu ṭhānesu dhātuatthamattena lokasamaññaṁ anatidhāvitvā",
  "anya-e0804n0:642_4": "yathānurūpaṁ attho gahetabbo. Ayañca nīti sādhukaṁ manasi kātabbā.",
  "anya-e0804n0:643": "Vithuyācane. Vethati.",
  "anya-e0804n0:644": "Satha seṭhille. Sathati. Sathalo hi paribbājo, bhiyyo ākirate rajaṁ. Siṭhilotipi pāḷi dissati. Tadā ṭhikāro muddhajo gahetabbo.",
  "anya-e0804n0:645": "Kathi koṭille. Kanthati.",
  "anya-e0804n0:646_0": "Kattha silāghāyaṁ. Katthati, vikatthati. Katthanā, vikatthanā. Tattha katthatīti",
  "anya-e0804n0:646_1": "pasaṁsati. Vikatthatīti virūpaṁ katthati abhūtavatthudīpanato. Ettha ca ‘‘bahumpi",
  "anya-e0804n0:646_2": "so vikattheyya, aññaṁ janapadaṁ gato’’ti ca ‘‘idhekacco katthī hoti vikatthī, so",
  "anya-e0804n0:646_3": "katthati ‘ahamasmi sīlasampannoti vā vattasampannoti vā vikatthatī’ti’’ ca ādayo payogā.",
  "anya-e0804n0:647": "Byatha dukkhabhayacalanesu. Byathati. Bhantā byathitamānasā. Tato kumārābyathitā, sutvā luddassa bhāsitaṁ. Itthetaṁ dvayaṁ calañceva byathañca.",
  "anya-e0804n0:648": "Sutha kutha katha hiṁsāyaṁ. Sothati. Kothati. Kathati.",
  "anya-e0804n0:649_0": "Patha gatiyaṁ. Pathati. Patho. Pathoti maggo. So duvidho mahājanena padasā paṭipajjitabbo",
  "anya-e0804n0:649_1": "pakatimaggo ca paṇḍitehinibbānatthikehi paṭipajjitabbo paṭipadāsaṅkhāto ariyamaggo",
  "anya-e0804n0:649_2": "cāti. Tattha pakatimaggo uppannakiccākiccehi janehi pathiyati gacchiyatīti patho,",
  "anya-e0804n0:649_3": "paṭipadā pana amatamahāpuraṁ gantukāmehi kulaputtehi saddhāpātheyyaṁ gahetvā pathiyati",
  "anya-e0804n0:649_4": "paṭipajjiyatīti patho. Atha vā pātheti kārakaṁ puggalaṁ gameti nibbānaṁ sampāpetīti",
  "anya-e0804n0:649_5": "vā patho , paṭipadāyeva. Maggābhidhānaṁ curādigaṇe maggadhātukathanaṭṭhāne kathessāma.",
  "anya-e0804n0:650": "Katha nippāke. Kathati.",
  "anya-e0804n0:651": "Matha vilothane. Mathati.",
  "anya-e0804n0:652": "Potha pariyāyanabhāve. Pothati. Pothako. Pothetīti ayaṁ curādigaṇepi vattati. Tena ‘‘samantā anupariyeyyuṁ, nippothentā catuddisā’’ti payogo dissati.",
  "anya-e0804n0:653": "Gottha vaṁse. Gotthati. Gotthulo, gotthu.",
  "anya-e0804n0:654": "Puthu vitthāre. Pothati. Puthavī.",
  "anya-e0804n0:655": "Thakārantadhāturūpāni.",
  "anya-e0804n0:656": "Dakārantadhātu",
  "anya-e0804n0:657_0": "Dā dāne. Āpubbo gahaṇe. Saddho dānaṁ dadāti deti, sīlaṁ ādadāti ādeti. Imāni suddhakattupadāni",
  "anya-e0804n0:657_1": "taddīpakattā. Saddho assaddhaṁ dānaṁ dāpeti, sīlaṁ ādapeti, samādapeti. Ye dhammamevādapayanti",
  "anya-e0804n0:657_2": "santo. Imāni kāritapadāni hetukattupadānīti ca vuccanti taddīpakattā. Saddhena dānaṁ",
  "anya-e0804n0:657_3": "dīyati, sīlaṁ ādīyati, samādīyati, imāni kammapadāni taddīpakattā. Ayañca dā dāneti",
  "anya-e0804n0:657_4": "dhātu sāsanānurūpasutivasena divādigaṇaṁ patvā supanakriyaṁ vadanto ‘‘dāyati niddāyati",
  "anya-e0804n0:657_5": "niddā’’ti sanāmapadāni suddhakattupadāni janayati. Dānamavakhaṇḍanañca vadanto ‘‘diyati",
  "anya-e0804n0:657_6": "dānaṁ dātta’’nti sanāmapadāni suddhakattupadāni janayati. Suddhiṁvadanto ‘‘dāyati",
  "anya-e0804n0:657_7": "vedāyati vodāna’’nti sanāmapadāni suddhakattupadāni janayati, imasmiṁ pana bhūvādigaṇe",
  "anya-e0804n0:657_8": "dānaṁ vadanto āpubbavasena gahaṇañca vadanto ‘‘dadāti deti ādadāti ādeti dānaṁ ādāna’’nti",
  "anya-e0804n0:657_9": "sanāmapadāni suddhakattupadāni janayati. Tathā kucchitagamanaṁ vadanto ‘‘dāti suddāti",
  "anya-e0804n0:657_10": "suddo suddī’’ti sanāmapadāni suddhakattupadāni janayatīti ayaṁ viseso daṭṭhabbo.",
  "anya-e0804n0:657_11": "Yathā cettha, evamaññatrāpi yathāsambhavaṁ viseso upaparikkhitabbo nayaññūhi.",
  "anya-e0804n0:658_0": "Idānissa nāmapadāni tumantādīni brūma. ‘‘Dānaṁ, deyyaṁ, dātabbaṁ, brahmadeyyaṁ, dinnaṁ,",
  "anya-e0804n0:658_1": "dāyako, dāyikā, dakkhiṇā’’ iccādīni, ‘‘dātuṁ, padātuṁ, dātave, padātave, datvā, datvāna,",
  "anya-e0804n0:658_2": "dadātuna, daditvā, daditvāna, dadiya, dajjā, dadiyāna, ādātuṁ, ādāya, ādiya’’ iccādīni ca yojetabbāni.",
  "anya-e0804n0:659_0": "Tattha dānanti dātabbaṁ, dadanti etenāti atthe na deyyadhammo dānacetanā ca vuccati.",
  "anya-e0804n0:659_1": "Kasmā pana tattha dinnasaddoyeva kathiyati, na dattasaddoti? Akathane kāraṇamatthi.",
  "anya-e0804n0:659_2": "‘‘Dānaṁ dinna’’ntiādīsu hi dinnasaddaṭṭhāne dattasaddo na dissati, tasmā na kathiyati.",
  "anya-e0804n0:660": "Guṇabhūto dattasaddo, na diṭṭho jinabhāsite;",
  "anya-e0804n0:661": "‘‘Manasā dānaṁ mayā dinnaṁ’’, iti dinnapadaṁ viya.",
  "anya-e0804n0:662": "‘‘Devadatto yaññadatto, datto’’ iti ca ādiko;",
  "anya-e0804n0:663": "Paṇṇattivacane diṭṭho, samāsabyāsato pana.",
  "anya-e0804n0:664_0": "Tasmā ‘‘devadatto’’tiādīsu ‘‘devena dinno’’ti samāsaṁ katvā paṇṇattivacanattā dinnasaddassa",
  "anya-e0804n0:664_1": "dattādeso kātabbo sāsanānurūpena. Upari hi ‘‘dinnassa datto kvaci paṇṇattiya’’nti",
  "anya-e0804n0:664_2": "lakkhaṇaṁ passissatha. Ayameva hi sāsane nīti avilaṅghanīyā. Idaṁ panettha vavatthānaṁ –",
  "anya-e0804n0:665": "Sakkaṭe dattasaddova, dinnasaddo na dissati;",
  "anya-e0804n0:666": "Byāsamhi dinnasaddova, dattasaddo na pāḷiyaṁ.",
  "anya-e0804n0:667": "‘‘Manasā dānaṁ mayā dinnaṁ, dānaṁ dinno’’tiādisu;",
  "anya-e0804n0:668": "‘‘Dhammadinnā mahāmāyā’’, iccādīsu ca pāḷisu.",
  "anya-e0804n0:669": "Iti byāsasamāsānaṁ, vasā dvedhā pavattati;",
  "anya-e0804n0:670": "Dinnasaddoti dīpeyya, na so sakkaṭabhāsite.",
  "anya-e0804n0:671": "Guṇabhūto dattasaddo, asamāsamhi kevalo;",
  "anya-e0804n0:672": "Na dissati munimate, dinnasaddova kevalo.",
  "anya-e0804n0:673": "Teneva dinnasaddassa, dattādeso kato mayā;",
  "anya-e0804n0:674": "‘‘Dattaṁ sirappadāna’’nti, kavayo pana abravuṁ.",
  "anya-e0804n0:675": "Ediso pāḷiyaṁ natthi, nayo tasmā na so varo;",
  "anya-e0804n0:676": "‘‘Datto’’ti bhūridattassa, saññā paṇṇattiyaṁ gatā.",
  "anya-e0804n0:677": "‘‘Brahmadatto buddhadatto, datto’’ iti hi sāsane;",
  "anya-e0804n0:678": "Paṇṇattiyaṁ dattasaddo, asamāsasamāsiko.",
  "anya-e0804n0:679": "‘‘Paradattabhojana’’nti, evamādīsu pāḷisu;",
  "anya-e0804n0:680": "Samāse guṇabhūtoyaṁ, dattasaddo patiṭṭhito.",
  "anya-e0804n0:681": "‘‘Manasā dānaṁ mayā dinnaṁ, dānaṁ dinno’’tiādisu;",
  "anya-e0804n0:682": "Guṇabhūto dinnasaddo, asamāsamhi dissati.",
  "anya-e0804n0:683": "‘‘Dinnādāyī dhammadinnā’’, iccevamādīsu pana;",
  "anya-e0804n0:684": "Samāse guṇapaṇṇatti-bhāvenesa padissati.",
  "anya-e0804n0:685": "Koci pana saddasatthavidū garu evaṁ saddaracanamakāsi –",
  "anya-e0804n0:686": "‘‘Yassaṅkurehi jimutambujaloditehi,",
  "anya-e0804n0:687": "Vāteritehi patitehi suṇehi tehi.",
  "anya-e0804n0:688": "Jenantacīvaramasobhatha brahmadattaṁ,",
  "anya-e0804n0:689": "Vandāmi taṁ caladalaṁ varabodhirukkha’’nti.",
  "anya-e0804n0:690_0": "Ettha ca brahmadattanti idaṁ sakkaṭabhāsāto nayaṁ gahetvā vuttaṁ, na pāḷito. Pāḷinayañhipatvā",
  "anya-e0804n0:690_1": "‘‘brahmadattiya’’nti vā ‘‘brahmadinna’’nti vā ‘‘devadattiya’’nti vā ‘‘devadinna’’nti",
  "anya-e0804n0:690_2": "vā rūpena bhavitabbaṁ. Tathā hi ‘‘bodhisatto ca maddī ca sammodamānā sakkadattiye",
  "anya-e0804n0:690_3": "assame vasiṁsū’’ti pāḷinayānurūpo aṭṭhakathāpāṭho dissati. Tasmā etthevaṁ vadāma –",
  "anya-e0804n0:691": "‘‘Dattasaddassa ṭhānamhi, ‘‘dattiya’’nti ravo gato;",
  "anya-e0804n0:692": "Devadattiyapatto ca, assamo sakkadattiyo’’ti.",
  "anya-e0804n0:693": "Ayaṁ nīti sādhukaṁ manasi kātabbā. Atra pana paripuṇṇāparipuṇṇavasena yathārahaṁ padakkamo bhavati.",
  "anya-e0804n0:694_0": "Dadāti, dadanti. Dadāsi, dadātha. Dadāmi, dadāma. Dadātu, dadantu. Dadāhi, dadātha.",
  "anya-e0804n0:694_1": "Dadāmi, dadāma, dadāmase. Dadeyya, dade, dajjā. Dajjā sappuriso dānaṁ. Dadeyyuṁ,",
  "anya-e0804n0:694_2": "dajjuṁ. Pitā mātā ca te dajjuṁ. Dadeyyāsi, dajjāsi, dajjesi iccapi. Dajjāsi abhayaṁ",
  "anya-e0804n0:694_3": "mama. Mātaraṁ kena dosena, dajjāsi dakarakkhino. Sīlavantesu dajjesi, dānaṁ maddi",
  "anya-e0804n0:694_4": "yathārahaṁ. Dadeyyātha, dajjātha. Dadeyyāmi, dajjāmi, dadeyyāma, dajjāma. Dadetha,",
  "anya-e0804n0:694_5": "daderaṁ. Dadetho, dadeyyāvho, dajjāvho. Dadeyyaṁ, dajjaṁ. Neva dajjaṁ mahosadhaṁ.",
  "anya-e0804n0:694_6": "Dadeyyāmhe, dajjāmhe. Ayamasmākaṁ khanti. Garūnaṁ pana khanti aññathā bhavati. Tathā hi –",
  "anya-e0804n0:695": "Garū ‘‘dajjati dajjanti’’, itiādinayena tu;",
  "anya-e0804n0:696": "Aṭṭhannampi vibhattīnaṁ, vasenāhu padakkamaṁ.",
  "anya-e0804n0:697": "Pāḷiṁ upaparikkhitvā, tañce yujjati gaṇhatha;",
  "anya-e0804n0:698": "Na hi sabbappakārena, pāḷiyo paṭibhanti no.",
  "anya-e0804n0:699_0": "Tattha asmākaṁ khantiyā ‘‘dajjā dajja’’ntiādīni yyakārasahiteyeva sattamiyā padarūpe",
  "anya-e0804n0:699_1": "sijjhanti. ‘‘Dajjā sappuriso dāna’’nti ettha hi ‘‘dajjā idaṁ ‘‘dadeyyā’’ti padarūpaṁ",
  "anya-e0804n0:699_2": "patiṭṭhapetvā yyakāre pare saralopaṁ katvā tato tiṇṇaṁ byañjanānaṁ saṁyogañca tīsusaññogabyañjanesu",
  "anya-e0804n0:699_3": "dvinnaṁ sarūpānamekassa lopañca dyakārasaññogassa ca jakāradvayaṁ katvā tato dīghavasenuccāritabbattā",
  "anya-e0804n0:699_4": "animittaṁ dīghabhāvaṁ katvā nipphajjati. Evaṁ sāsanassānurūpo vaṇṇasandhi bhavati.",
  "anya-e0804n0:699_5": "Duvidho hi sandhi padasandhi vaṇṇasandhīti. Tesu yattha padacchedo labbhati, so padasandhi.",
  "anya-e0804n0:699_6": "Yathā? Tatrāyaṁ. Yattha pana na labbhati, so vaṇṇasandhi. Yathā? Atrajo. Yathā ca",
  "anya-e0804n0:699_7": "sugato, yathā ca paddhāni. Evaṁ duvidhesu sandhīsu ‘‘dajjā’’ti ayaṁ vaṇṇasandhi eva.",
  "anya-e0804n0:700": "Aparopi rūpanayo bhavati tvāpaccayantavasena –",
  "anya-e0804n0:701": "‘‘Ayaṁ so indako yakkho, dajjā dānaṁ parittakaṁ;",
  "anya-e0804n0:702": "Atirocati amhehi, cando tāragaṇe yathā’’ti",
  "anya-e0804n0:703_0": "Dassanato. Ettha hi dajjāti datvāti attho. Idaṁ pana datvāsaddena samānatthaṁ ‘‘dadiyya’’",
  "anya-e0804n0:703_1": "iti padarūpaṁ patiṭṭhapetvā yyakāre pare saralopaṁ katvā saññogesu sarūpalopañca",
  "anya-e0804n0:703_2": "tato dyakārasaññogassa jjakāradvayaṁ dīghattañca katvā nipphajjati.",
  "anya-e0804n0:704_0": "Athāparopi rūpanayo bhavati kammani yapaccayavasena. Tathā hi ‘‘petānaṁ dakkhiṇaṁ",
  "anya-e0804n0:704_1": "dajjā’’ti ca ‘‘dakkhiṇā dajjā’’ti ca dve pāṭhā dissanti. Tattha pacchimassa dajjāti",
  "anya-e0804n0:704_2": "dātabbāti attho kammani yapaccayavasena. Idha pana dādhātuto yapaccayaṁ katvā dhātussa",
  "anya-e0804n0:704_3": "dvittañca pubbassa rassattañca tato yakāre pare saralopaṁ saññogabhāvañca jjakāradvayañca",
  "anya-e0804n0:704_4": "itthiliṅgattā āpaccayādiñca katvā ‘‘dajjā’’ti nipphajjati. Evaṁ ‘‘dajjā dadeyyā’’ti",
  "anya-e0804n0:704_5": "ca ‘‘dajjā dadiyya datvā’’ti ca ‘‘dajjā dātabbā’’ti ca etāni paccekaṁ pariyāyavacanāni",
  "anya-e0804n0:704_6": "bhavanti. ‘‘Dajjuṁ. Dajjāsi, dajjātha. Dajjāmi, dajjāma. Dajjāvho, dajja’’nti etānipi",
  "anya-e0804n0:704_7": "‘‘dadeyyuṁ dadeyyāsī’’tiādinā padarūpāni patiṭṭhapetvā yyakāre pare saralopaṁ saññogesu",
  "anya-e0804n0:704_8": "sarūpalopaṁ dyakārasamaññogassa jjakāradvayañca katvā nipphajjanti. Etesu dajjāsīti",
  "anya-e0804n0:704_9": "yaṁ rūpaṁ tassāvayavassa ākārassa ekāraṁ katvā aparampi ‘‘dajjesī’’ti rūpaṁ bhavatīti",
  "anya-e0804n0:704_10": "daṭṭhabbaṁ. Esa nayo aññatrāpi yathāsambhavaṁ yojetabbo.",
  "anya-e0804n0:705_0": "Acinteyyānubhāvassa hi sammāsambuddhassa pāḷinayo acinteyyoyeva hoti, gambhīro dukkhogāḷho,",
  "anya-e0804n0:705_1": "na yena kenaci lakkhaṇena sādhetabbo, yathātanti viraciteheva lakkhaṇehi sādhetabbo.",
  "anya-e0804n0:705_2": "Tathā hi ‘‘khattiyā titthiyā cetiyānī’’tiādīsu yakāre pare saralopo bhavati, tena",
  "anya-e0804n0:705_3": "‘‘athetthekasataṁ khatyā. Evampi titthyā puthuso vadanti. Ārāmarukkhacetyānī’’ti",
  "anya-e0804n0:705_4": "payogā dissanti. Tathā ‘‘sākacchati taccha’’nti etthāpi ‘‘saha kathayatī’’tivā ‘‘saṁkathayatī’’ti",
  "anya-e0804n0:705_5": "vā ‘‘tathya’’nti ca padarūpaṁ patiṭṭhapetvā sahasaddassa hakāralopaṁ, saṁsadde ca",
  "anya-e0804n0:705_6": "niggahītalopaṁ katvā sakāragatassa sarassa dīghaṁ katvā yakāre pare saralopaṁ katvā",
  "anya-e0804n0:705_7": "tato thyakārasaññogassa cchayugaṁ katvā visabhāgasaññoge eko ekassa sabhāgattamāpajjati.",
  "anya-e0804n0:705_8": "Tena ‘‘sākacchati taccha’’nti rūpāni sijjhanti. Tathā hi ‘‘aññamaññaṁ sākacchiṁsu.",
  "anya-e0804n0:705_9": "Kālena dhammasākacchā. Bhūtaṁ tacchaṁ. Yathātathiyaṁ viditvāpi dhammaṁ, sammā so",
  "anya-e0804n0:705_10": "loke paribbajeyyā’’ti savikapāni payogāni dissanti. ‘‘Najjā’’tiādīsupi ‘‘nadiyā’’tiādīni",
  "anya-e0804n0:705_11": "padarūpāni patiṭṭhapetvā vaṇṇasandhivasena yakāre pare lopavidhi labbhatiyeva. Vividho",
  "anya-e0804n0:705_12": "hi sāsanānukūlo rūpanipphādanupāyo, upari ca etesaṁ sādhanatthaṁ ‘‘saralopo yamanarādīsū’’tiādīni",
  "anya-e0804n0:705_13": "lakkhaṇāni bhavissanti. Tattha –",
  "anya-e0804n0:706": "‘‘Dajjā dajju’’ntiādīni, sattamīnaṁ vasena me;",
  "anya-e0804n0:707": "Vuttāni yogirājassa, sāsanatthaṁ mahesino.",
  "anya-e0804n0:708_0": "Atridaṁ vattabbaṁ, kiñcāpi aṭṭhakathācariyehi ‘‘mātaraṁ tena dosena, dajjāhaṁ dakarakkhino’’ti",
  "anya-e0804n0:708_1": "ettha dajjanti padassa ‘‘dammī’’ti vattamānāvasena vivaraṇaṁ kataṁ, tathāpi sattamīpayogoyeva.",
  "anya-e0804n0:708_2": "Ācariyā hi ‘‘sattamīpayogo aya’’nti jānantāpi ‘‘kadāci aññe parikappatthampi gaṇheyyu’’nti",
  "anya-e0804n0:708_3": "āsaṅkāya evaṁ vivaraṇamakaṁsu. Tathā kiñcāpi tehi ‘‘anāparādhakammantaṁ, na dajjaṁ",
  "anya-e0804n0:708_4": "dakarakkhino’’ti ettha na dajjanti padassa ‘‘nāhaṁ dakarakkhassa dassāmī’’ti bhavissantīvasena",
  "anya-e0804n0:708_5": "vivaraṇaṁ kataṁ, tathāpi sattamīpayogoyeva, anāgataṁ pana paṭicca vattabbatthattā",
  "anya-e0804n0:708_6": "evaṁ vivaraṇaṁ kataṁ. ‘‘Neva dajjaṁ mahosadha’’nti ettha pana ‘‘na tveva dadeyya’’nti",
  "anya-e0804n0:708_7": "sattamīpayogavaseneva vivaraṇaṁ katanti. Evaṁ dajjaṁpadassa vinicchayo veditabbo.",
  "anya-e0804n0:709_0": "Idāni parokkhādivasena padakkamo kathiyati. ‘‘Dada, dadū. Dadū’’ti ca idaṁ ‘‘nārado",
  "anya-e0804n0:709_1": "iti nāmena, kassapo iti maṁ vidū’’tiādīsu vidūsaddena samaṁ. Dade, dadittha, dadaṁ,",
  "anya-e0804n0:709_2": "dadimha. Dadittha, dadire. Dadittho, dadivho.",
  "anya-e0804n0:710_0": "Ettha ca daditthoti idaṁ ‘‘sañjagghittho mayā saha. Mā kisittho mayā vinā. Mā naṁ",
  "anya-e0804n0:710_1": "kalale akkamittho’’tiādīsu ‘‘sañjagghittho’’tiādīhi samaṁ. Iminā nayena sabbattha",
  "anya-e0804n0:710_2": "labbhamānavasena sadisatā upaparikkhitabbā. Dadaṁ, dadimhe. Parokkhāsahibharūpāni.",
  "anya-e0804n0:711_0": "Adadā, adadū. Adade, adadattha. Adadaṁ, adadamha. Adadattha, adadatthuṁ. Adadase,",
  "anya-e0804n0:711_1": "adadavhaṁ. Adadiṁ adadamhase. Iti anakārapubbampi rūpaṁ gahetabbaṁ ‘‘yesaṁ no na",
  "anya-e0804n0:711_2": "dadamhase’’ti dassanato. Hiyyattanīsahitarūpāni.",
  "anya-e0804n0:712": "Adadi, adaduṁ, adadiṁsu. Adado, adadittha. Adadiṁ, adadimhā. Adadā, adadū. Adadase, adadivhaṁ. Adadaṁ, adadimhe. Ajjatanīsahitarūpāni.",
  "anya-e0804n0:713": "‘‘Dadissati, dadissanti’’ iccādi sabbaṁ neyyaṁ. Bhavissantīsahitarūpāni.",
  "anya-e0804n0:714": "‘‘Adadisā, dadissā, adadissaṁsu, dadissaṁsu’’ iccādi ca sabbaṁ neyyaṁ. Kālātipattisahitarūpāni.",
  "anya-e0804n0:715_0": "Aparānipi vattamānādisahitarūpāni bhavanti. Deti, denti. Desi, detha. Demi, dammi,",
  "anya-e0804n0:715_1": "dema, damma. Detu, dentu. Dehi, detha. Demi, dammi, dema, damma. Attanopadāni appasiddhāni.",
  "anya-e0804n0:715_2": "Sattamīnayo ca parokkhānayo ca appasiddho. Hiyuttanīnayo pana ajjatanīnayo ca koci",
  "anya-e0804n0:715_3": "koci pasiddho pāḷiyaṁ āgatattā, sakkā ca ‘‘adā, adū, ado, ada’’ntiādinā yojetuṁ.",
  "anya-e0804n0:715_4": "Tathā hi nayo dissati. Adā dānaṁ purindado. Varañceme ado sakka. Brāhmaṇānaṁ adaṁ",
  "anya-e0804n0:715_5": "gajaṁ. Adāsime. Adaṁsu te mamokāsaṁ. Adāsiṁ brāhmaṇe tadāti. ‘‘Dassati, dassanti’’",
  "anya-e0804n0:715_6": "iccādi sabbaṁ neyyaṁ. ‘‘Adassā, dassā, adassaṁsu, dassaṁsu, dassiṁsu’’ iccādi ca sabbaṁ neyyaṁ.",
  "anya-e0804n0:716_0": "Tathā ādadāti, ādadanti. Ādadāsi, ādadātha. Ādadāmi, ādadāma. Kaccāyanamate ‘‘ādatte’’ti",
  "anya-e0804n0:716_1": "attanopadaṁ vuttaṁ. Evaṁ ‘‘ādadātu, ādadeyya’’ iccādi sabbaṁ neyyaṁ. Ādetu ādeyya",
  "anya-e0804n0:716_2": "iccādi yathārahaṁ yojetabbaṁ. Evameva ca ‘‘dāpeti, ādāpetī’’tiādīnipi yathārahaṁ yojetabbāni.",
  "anya-e0804n0:717_0": "Dākucchite gamane. Dāti. Suddāti. Suddo, suddī. Tattha suddoti suddātīti suddo, parapothanādiluddācārakammunā",
  "anya-e0804n0:717_1": "dārukammādikhuddācārakammunā ca lahuṁ lahuṁ kucchitaṁ gacchatīti attho. Tathā hi",
  "anya-e0804n0:717_2": "su iti sīghatthe nipāto, dā iti garahattho dhātu kucchitagativācakattā. Suddassa bhariyā suddī.",
  "anya-e0804n0:718": "Du gatiyaṁ. Davati. Dumo. Ettha ca davati gacchati mūlakkhandhasākhāviṭapapattapallavapupphaphalehi vuddhiṁ virūḷhiṁ vepullaṁ pāpuṇātīti dumo.",
  "anya-e0804n0:719": "Desodhane. Sodhanaṁ pariyodāpanaṁ. Dāyati. Dāyanaṁ. Yathā gāyati, gāyanaṁ. Dāyituṁ, dāyitvā, dhātāvayavassekārassa āyādeso. ‘‘Dātuṁ, datvā’’ iccapi rūpāni.",
  "anya-e0804n0:720_0": "Tatra dātunti sodhetuṁ. Datvāti sodhetvāti attho gahetabbo. Tathā hi ‘‘bālo abyatto",
  "anya-e0804n0:720_1": "nappaṭibalo anuyuñjiyamāno anuyogaṁ dātu’’nti ettha dātunti padassa sodhetunti attho.",
  "anya-e0804n0:720_2": "Keci ‘‘dānattha’’nti atthaṁ vadanti, taṁ na yuttaṁ. Na hi yo parehi anuyuñjiyati,",
  "anya-e0804n0:720_3": "so anuyogaṁ deti nāmāti. Tasmā ‘‘ācariyassa anuyogaṁ datvā bārāṇasiṁ paccāgacchī’’tiādīsupi",
  "anya-e0804n0:720_4": "anuyogaṁ datvāti anuyogaṁ sodhetvāti atthoyeva gahetabbo. Tathā hi pubbācariyehi",
  "anya-e0804n0:720_5": "‘‘anuyogadāpanattha’’nti etasmiṁ padese esoyevattho vibhāvito. Kathaṁ? Anuyogadāpanatthanti",
  "anya-e0804n0:720_6": "anuyogaṁ sodhāpetuṁ. Vimaddakkhamañhi sīhanādaṁ nadanto atthato anuyogaṁ sodheti",
  "anya-e0804n0:720_7": "nāma, anuyuñjanto ca naṁ sodhāpeti nāmāti. Idampi ca tehi vuttaṁ. Dātunti sodhetuṁ.",
  "anya-e0804n0:720_8": "Keci ‘‘dānattha’’nti atthaṁ vadanti, taṁ na yuttaṁ. Na hi yo sīhanādaṁ nadati, so",
  "anya-e0804n0:720_9": "eva tattha anuyogaṁ detīti. Samantapaṭṭhānamahāpakaraṇa saṁvaṇṇanāyampi pubbācariyehi",
  "anya-e0804n0:720_10": "‘‘dānaṁ datvāti taṁ cetanaṁ pariyodāpetvā’’ti sodhanattho vutto. Dullabhā ayaṁ nīti",
  "anya-e0804n0:720_11": "sādhukaṁ citte ṭhapetabbā.",
  "anya-e0804n0:721_0": "De pālane. Dīyati. Dānaṁ, uddānaṁ dāyituṁ, dāyitvā. Tattha dānanti duggatito dāyati",
  "anya-e0804n0:721_1": "rakkhatīti dānaṁ, dānacetanā. Uddānanti vuttassa atthassa vakkhamānassa vā vippakiṇṇabhāvena",
  "anya-e0804n0:721_2": "nassituṁ adatvā uddhaṁ dānaṁ rakkhaṇaṁ uddānaṁ, saṅgahavacananti attho. Atha vā uddānanti",
  "anya-e0804n0:721_3": "pacchuddānādikaṁ uddānaṁ.",
  "anya-e0804n0:722": "Khāda bhakkhane. Khādati. Khādikā, khādanaṁ, aññamaññakhādikā. Pubbaphalakhādikā, khajjaṁ, khādanīyaṁ, khandhā.",
  "anya-e0804n0:723_0": "Tattha khajjanti pūvo. Khādanīyanti pūvaphalāphalādi. ‘‘Khādanīyaṁ vā bhojanīyaṁ",
  "anya-e0804n0:723_1": "vā’’ti visuṁ bhojanīyassa vacanato khādanaṁ nāma khajjassa vā khādanīyassa vā bhakkhanaṁ.",
  "anya-e0804n0:723_2": "Apica hiṁsāpi ‘‘khādana’’nti vuccati. Jātijarābyādhidukkhādīhi khajjantīti khandhā,",
  "anya-e0804n0:723_3": "rūpavedanāsaññāsaṅkhāraviññāṇāni. ‘‘Cīvarāni nassantipi ḍayhantipi undūrehipi khajjantī’’ti",
  "anya-e0804n0:723_4": "ettha viya khajjanti saddo kammattho.",
  "anya-e0804n0:724": "Badatheriye. Thirabhāvo theriyaṁ, yathā dakkhiyaṁ. Badati. Badarī, badaraṁ. Atridaṁ vuccati –",
  "anya-e0804n0:725": "Kakkandhu badarī kolī, kolaṁ kulavamiccapi;",
  "anya-e0804n0:726": "Tenilaṁ badarañcāti, nāmaṁ rukkhassa koliyāti.",
  "anya-e0804n0:727": "Khada dhitihiṁsāsu ca. Theriyāpekkhāya cakāro. Khadati. Khadiro.",
  "anya-e0804n0:728": "Gada viyattiyaṁ vācāyaṁ. Gadati. Āgadanaṁ, tatho āgado etassāti tathāgato. Suṭṭhu gadatīti sugado.",
  "anya-e0804n0:729": "Rada vilekhane. Radati. Radano, rado, dāṭhārado. Atra radanoti danto.",
  "anya-e0804n0:730": "Nada abyattasadde. Sīho nadati, paṇadati. Nādo, nadī. Pabbatesu vanādīsu nadatīti nadī. Nada i iti dhātudvayavasena pana ‘‘nadantī gacchatīti nadī’’tipi nibbacanaṁ vadanti.",
  "anya-e0804n0:731_0": "Kecettha vadeyyuṁ yā panesā ‘‘nada abyattasadde’ti dhātu tumhehi vuttā, sā kiṁniccamabyattasaddeyeva",
  "anya-e0804n0:731_1": "vattati, udāhu katthaci viyattiyampi vācāyaṁ vattatī’’ti? Niccamabyattasaddeyeva",
  "anya-e0804n0:731_2": "vattatīti. Yajjevaṁ ‘‘sīho nadatī’’tiādīsu tiracchānagatādisaddabhāvena avibhāvitatthatāya",
  "anya-e0804n0:731_3": "nadasaddo abyattasaddo hotu, ‘‘sīho viya ayaṁ puriso nadatī’’tiādīsu pana manussabhāsāpi",
  "anya-e0804n0:731_4": "abyattasaddo siyāti? Tanna viyattāpi samānā manussabhāsā sīho viyāti evaṁ samupekkhāvasena",
  "anya-e0804n0:731_5": "sīhapadatthassāpekkhanato nadasaddena niddisiyati , na purisāpekkhanavasena. Yathā",
  "anya-e0804n0:731_6": "hi valāhakūpamāvasena kathitaṁ, ‘‘kathañca puggalo gajjitā ca vassitā ca hotī’’ti",
  "anya-e0804n0:731_7": "pāḷiyaṁ gajjanaṁ vassanañca puggale alabbhamānampi valāhakassa gajjanavassanasadisatāya",
  "anya-e0804n0:731_8": "bhāsanakaraṇakriyāyūpalabbhanato vattabbameva hoti, evameva nibbhayabhāvena sīhanādasadisiyā",
  "anya-e0804n0:731_9": "vācāya niccharaṇato sīho viya nadatīti avibhāvitatthavantena nadasaddena manussabhāsāpi niddisitabbā hoti.",
  "anya-e0804n0:732_0": "Ettha ca ambaphalūpamādayopi āharitvā dassetabbā. Na hi pakkāmakatādīni puggalesu",
  "anya-e0804n0:732_1": "vijjanti, atha kho ambaphalādīsu eva vijjanti, evaṁ santepi bhagavatā aññenākārena",
  "anya-e0804n0:732_2": "sadisattaṁ vibhāvetuṁ ambaphalūpamādayo vuttā, evameva nadasaddo abyattasaddabhāvena",
  "anya-e0804n0:732_3": "tiracchānagatasaddādīsu eva vattabbopi atthantaravibhāvanatthaṁ ‘‘sīho viya nadatī’’tiādīsu",
  "anya-e0804n0:732_4": "manussabhāsāyampi rūḷhiyā vutto, na sabhāvato. Tathā hi sabhāvato nadasaddenapi vassitasaddādīhipi",
  "anya-e0804n0:732_5": "manussabhāsā niddisitabbā na hotīti. Yadi evaṁ –",
  "anya-e0804n0:733": "‘‘Suvijānaṁ siṅgālānaṁ, sakuṇānañca vassitaṁ;",
  "anya-e0804n0:734": "Manussavassitaṁ rāja, dubbijānataraṁ tato’’ti",
  "anya-e0804n0:735_0": "Ettha kasmā vassitasaddena manussabhāsā niddisiyatīti? Saccaṁ manussabhāsāpi vassitasaddena",
  "anya-e0804n0:735_1": "niddiṭṭhā dissati, evaṁ santepi sā ‘‘suvijānaṁ siṅgālānaṁ, sakuṇānañca vassita’’nti",
  "anya-e0804n0:735_2": "vassitasaddavasena payogassa vacanato tadanurūpaṁ niddisituṁ arahatīti mantvā vassitasaddasadisī",
  "anya-e0804n0:735_3": "niddiṭṭhā. Na hi ‘‘manusso vassatī’’tiādinā visuṁ payogā dissanti, ‘‘sakuṇo vassati,",
  "anya-e0804n0:735_4": "kūjatī’’tiādinā pana payogā dissanti, tasmā ‘‘saṅgāmaṁ otaritvāna, sīhanādaṁ nadi",
  "anya-e0804n0:735_5": "kuso’’tiādīsu viya yathārahaṁ attho gahetabbo. Evaṁ nadadhātu sabhāvato abyattasaddeyeva",
  "anya-e0804n0:735_6": "hoti, na viyattiyaṁ vācāyanti daṭṭhabbaṁ.",
  "anya-e0804n0:736": "Adda gatiyaṁ yācane ca. Addati.",
  "anya-e0804n0:737": "Nadda gadda sadde. Naddati. Gaddati.",
  "anya-e0804n0:738": "Tadda hiṁsāyaṁ. Taddati.",
  "anya-e0804n0:739": "Kadda kucchite sadde. Kaddati. Kaddamo.",
  "anya-e0804n0:740": "Khadda daṁsane. Daṁsanamiha dantasukatakattikā kriyā abhidhīyate. Sabhāvattā dhātuyā sādhanappayogasamavāyī. Khaddati.",
  "anya-e0804n0:741_0": "Adi bandhane. Andati. Andu. Andusaddopanettha itthiliṅgo gahetabbo pāḷiyaṁ itthiliṅgappayogadassanato",
  "anya-e0804n0:741_1": "‘‘seyyathāpi vāseṭṭha ayaṁ aciravatī nadī pūrā udakassa samatittikā kākapeyyā, atha",
  "anya-e0804n0:741_2": "puriso āgaccheyya pāratthiko pāragavesī pāragāmī pāraṁ taritukāmo, so orimatīre daḷhāya",
  "anya-e0804n0:741_3": "anduyā pacchābāhaṁ gāḷhabandhanabandho’’ti. Tatra andūti yaṁ kiñci bandhanaṁ vā.",
  "anya-e0804n0:741_4": "‘‘Yathā andughare puriso’’ti hi vuttaṁ. Bandhanaviseso vā, ‘‘andubandhanādīni chinditvā",
  "anya-e0804n0:741_5": "palāyiṁsū’’ti hi vuttaṁ. Apica andanaṭṭhena bandhanaṭṭhena andu viyātipi andu, pañca",
  "anya-e0804n0:741_6": "kāmaguṇā. Vuttañhetaṁ bhagavatā ‘‘ime kho vāseṭṭha pañca kāmaguṇā ariyassa vinaye",
  "anya-e0804n0:741_7": "andūtipi bandhanantipi vuccantī’’ti. Niggahītāgamavasenāyaṁ dhātu vuttā. Katthaci",
  "anya-e0804n0:741_8": "pana vigataniggahītāgamopi hoti, taṁ yathā? ‘‘Avijjā bhikkhave pubbaṅgamā akusalānaṁ",
  "anya-e0804n0:741_9": "dhammānaṁ samāpattiyā anvadeva ahirika’’nti pāḷi. Ettha anuandati anubandhatīti anvadi.",
  "anya-e0804n0:741_10": "Anvadi eva anvadevāti kitaviggaho sandhiviggaho ca veditabbo. Tathā hi aṭṭhakathāyaṁ",
  "anya-e0804n0:741_11": "‘‘anvadevāti anubandhamānamevā’’ti vuttaṁ, taṁ avijjamahirikaṁ anubandhamānameva hotīti attho.",
  "anya-e0804n0:742": "Idi paramissariye indati. Indanaṁ, indo.",
  "anya-e0804n0:743": "Ettha indoti adhipatibhūto yo koci. So hi indati paresu issariyaṁ pāpuṇātīti indoti vuccati. Apica indoti sakko. Sakkassa hi anekāni nāmāni –",
  "anya-e0804n0:744": "Sakko purindado indo, vatrabhū pākasāsano;",
  "anya-e0804n0:745": "Sahassanetto maghavā, devarājā sujampati.",
  "anya-e0804n0:746": "Sahassakkho dasasata-locano vajirāvudho;",
  "anya-e0804n0:747": "Hūtapati mahindo ca, kosiyo devakuñjaro.",
  "anya-e0804n0:748": "Surādhipo suranātho, vāsavo tidivādhibhū;",
  "anya-e0804n0:749": "Jambāri ceva vajira-hattho asurasāsano;",
  "anya-e0804n0:750": "Gandharājā devindo, surindo asurābhibhūti.",
  "anya-e0804n0:751": "Evaṁ anekāni nāmāni. Ekopi hi attho anekasaddappavattinimittatāya anekanāmo. Tenāha bhagavā –",
  "anya-e0804n0:752_0": "Sakko mahāli devānamindo pubbe manussabhūto samāno magho nāma māṇavo ahosi, tasmā",
  "anya-e0804n0:752_1": "‘‘maghavā’’ti vuccati. Sakko mahāli devānamindo pubbe manussabhūto samāno pure dānaṁ",
  "anya-e0804n0:752_2": "adāsi, tasmā ‘‘purindado’’ti vuccati. Sakko mahāli devānamindo pubbe manussabhūto",
  "anya-e0804n0:752_3": "samāno sakkaccaṁ dānaṁ adāsi, tasmā ‘‘sakko’’ti vuccati. Sakko mahāli devānamindo",
  "anya-e0804n0:752_4": "pubbe manussabhūto samāno āvāsaṁ adāsi, tasmā ‘‘vāsavo’’ti vuccati. Sakko mahāli",
  "anya-e0804n0:752_5": "devānamindo sahassaṁ atthānaṁ muhuttena cinteti, tasmā ‘‘sahassakkho’’ti vuccati.",
  "anya-e0804n0:752_6": "Sakkassa mahāli devānamindassa sujā nāma asurakaññā pajāpati, tasmā ‘‘sujampatī’’ti",
  "anya-e0804n0:752_7": "vuccati. Sakko mahāli devānamindo devānaṁ tāvatiṁsānaṁ issariyādhipaccaṁ rajjaṁ kāreti,",
  "anya-e0804n0:752_8": "tasmā ‘‘devānamindo’’ti vuccatīti.",
  "anya-e0804n0:753": "Evamekassāpi atthassa anekāni saddappavattinimittāni dissanti.",
  "anya-e0804n0:754_0": "Tathā hi yena pavattinimittena tāvatiṁsādhipatimhi indasaddo pavatto, na tena tattha",
  "anya-e0804n0:754_1": "sakkādisaddā pavattā, atha kho aññena. Tathā yena sammādiṭṭhiyaṁ paññāsaddo pavatto,",
  "anya-e0804n0:754_2": "na tena tattha vijjādisaddā. Yena sampayuttadhammānaṁ pubbaṅgamabhāvena uppannadhammasmiṁ",
  "anya-e0804n0:754_3": "cittasaddo pavatto, na tena tattha viññāṇādisaddā. Na hi vinā kenaci pavattinimittena",
  "anya-e0804n0:754_4": "saddo pavattatīti. Ekopi attho sammutyattho ca paramattho ca anekasaddappavttinimittatāya",
  "anya-e0804n0:754_5": "anekanāmoti daṭṭhabbaṁ.",
  "anya-e0804n0:755_0": "Ettha siyā ‘‘nāmānīti vadatha, kiṁ nāmaṁ nāmā’’ti. Vuccate – īdise ṭhāne atthesu",
  "anya-e0804n0:755_1": "saddappavattinimittaṁ ‘‘nāma’’nti gahitaṁ, yaṁ ‘‘liṅga’’ntipi vuccati. Tathā hi ‘‘nāma’’nti",
  "anya-e0804n0:755_2": "ca ‘‘liṅga’’nti ca saddopi vuccati, ‘‘aññaṁ sobhanaṁ nāmaṁ pariyesissāmi. Liṅgañca",
  "anya-e0804n0:755_3": "nippajjate’’tiādīsu viya. Asabhāvadhammabhūtaṁ nāmapaññattisaṅkhātaṁ atthesu saddappavattinimittampi",
  "anya-e0804n0:755_4": "vuccati ‘‘nāmagottaṁ na jīrati. Sataliṅgo’’tiādīsu viya. Iti nāmasaddenapi liṅgasaddenapi",
  "anya-e0804n0:755_5": "saddappavattinimittassa kathanaṁ daṭṭhabbaṁ. Saddappavattinimittañca nāma lokasaṅketasiddho",
  "anya-e0804n0:755_6": "taṁtaṁvacanatthaniyato sāmaññākāravisesoti gahetabbaṁ. So evaṁbhūtoyeva sāmaññākāraviseso",
  "anya-e0804n0:755_7": "nāma paññattīti pubbācariyā vadanti . So hi tasmiṁ tasmiṁ atthe saddaṁ nāmeti tassa",
  "anya-e0804n0:755_8": "tassa atthassa nāmasaññaṁ karotīti nāmaṁ, pakārehi ñāpanato paññatti ca. Saviññattivikārassa",
  "anya-e0804n0:755_9": "pana saddassa sammutiparamatthasaccānaṁ pakārehi ñāpanato paññattibhāve vattabbameva",
  "anya-e0804n0:755_10": "natthi. Saddasseva hi ekantena paññattibhāvo icchitabbo ‘‘niruttipaṭisambhidā parittārammaṇā’’ti",
  "anya-e0804n0:755_11": "ca ‘‘niruttipaṭisambhidā paccuppannārammaṇā’’ti ca ‘‘niruttipaṭisambhidā bahiddhārammaṇā’’ti",
  "anya-e0804n0:755_12": "ca pāḷidassanato. Idha pana saddappavattinimittādhikārattā nāmavasena attho pakāsito.",
  "anya-e0804n0:755_13": "Evaṁ anekavidhassa sāmaññākāravisesoti pubbācariyehi gahitassa nāmapaññattisaṅkhātassa",
  "anya-e0804n0:755_14": "saddappavattinimittassa vasena ekopi ñeyyattho anekaliṅgoti gahetabbo. Tenāha āyasmā",
  "anya-e0804n0:755_15": "suhemanto pabhinnapaṭisambhido –",
  "anya-e0804n0:756": "‘‘Sataliṅgassa atthassa, satalakkhaṇadhārino;",
  "anya-e0804n0:757": "Ekaṅgadassī dummedho, satadassīva paṇḍito’’ti.",
  "anya-e0804n0:758": "Evaṁ sabbābhidhānesupi iminā nayena yathārahaṁ attho vibhāvetabbo nayaññūhi.",
  "anya-e0804n0:759": "Vidi avayave. Vindati. Yadi abhidhānamatthi, ‘‘vindo’’ti dissati. Yathā kaṇḍati. Kaṇḍo.",
  "anya-e0804n0:760": "Khidi avayaveti candaviduno vadanti. Tesaṁ mate ‘‘khindatī’’ti rūpaṁ.",
  "anya-e0804n0:761": "Nidi kucchāyaṁ. Kucchāsaddo garahattho. Nindati. Nindā.",
  "anya-e0804n0:762": "Porāṇametaṁ atula, netaṁ ajjatanāmiva;",
  "anya-e0804n0:763": "Nindanti tuṇhimāsīnaṁ, nindanti bahubhāṇinaṁ;",
  "anya-e0804n0:764": "Mitabhāṇimpi nindanti, natthi loke anindito.",
  "anya-e0804n0:765": "Avaṇṇo aguṇo nindā, garahā ayasopi ca;",
  "anya-e0804n0:766": "Asiloko akitti ca, asilāghā ca atthuti.",
  "anya-e0804n0:767_0": "Nanda samiddhiyaṁ. Akammikā dhātu. Nandati puttehi puttimā. Nandāya nuna maraṇena.",
  "anya-e0804n0:767_1": "Nandasi sirivāhana. Nandanaṁ vanaṁ. Abhisaddayoge panāyaṁ sakammakopi. Abhinandanti",
  "anya-e0804n0:767_2": "āgataṁ nābhinandanti maraṇaṁ.",
  "anya-e0804n0:768": "Sirīva rūpiniṁ disvā, nanditaṁ āsi taṁ kulaṁ;",
  "anya-e0804n0:769": "Tena nandāti me nāmaṁ, sundaraṁ pavaraṁ ahu.",
  "anya-e0804n0:770": "Rammaṁ veḷuvanaṁ yena, na diṭṭhaṁ sugatālayaṁ;",
  "anya-e0804n0:771": "Na tena nandanaṁ diṭṭhaṁ, iti maññe mahesayaṁ.",
  "anya-e0804n0:772": "Yena veḷuvanaṁ diṭṭhaṁ, naranandananandanaṁ;",
  "anya-e0804n0:773": "Sudiṭṭhaṁ nandanaṁ tena, amarindasunandanaṁ.",
  "anya-e0804n0:774": "Cadi hilādane dittiyañca. Hilādanaṁ sukhanaṁ. Ditti sobhā. Candati. Candano, cando.",
  "anya-e0804n0:775_0": "Ettha ca candanassapi anekāni nāmāni – candanaṁ, gandhasāro, malayajo, suvaṇṇacandanaṁ,",
  "anya-e0804n0:775_1": "haricandanaṁ, rattacandanaṁ, gosītacandanaṁ. Candayati hilādayati sītaguṇasamaṅgitāya",
  "anya-e0804n0:775_2": "sattānaṁ paliḷāhaṁ vūpasamentaṁ sukhaṁ uppādetīti candanaṁ. Candoti somo, sopi candayati",
  "anya-e0804n0:775_3": "hilādayati sītaguṇasampattiyā attano pabhāya sattānaṁ pariḷāhaṁ vūpasamento sukhaṁ",
  "anya-e0804n0:775_4": "uppādetīti candoti vuccati. Atha vā candati dibbati siriyā virocatīti cando. Āgamaṭṭhakathāsu",
  "anya-e0804n0:775_5": "pana ‘‘chandaṁ janetīti cando’’ti vuttaṁ. Tassāpi anekāni nāmāni –",
  "anya-e0804n0:776": "Cando nakkhattarājā ca, indu somo nisākaro;",
  "anya-e0804n0:777": "Candimā mā nisānātho, osadhī so nisāpati.",
  "anya-e0804n0:778": "Uḷurājā sasaṅko ca, himaraṁsi sasīpi ca;",
  "anya-e0804n0:779": "Dvijarājā sasadharo, tārāpati himaṁsu ca.",
  "anya-e0804n0:780": "Kumudabandhavo ceva, migaṅko ca kalānidhi;",
  "anya-e0804n0:781": "Sudhaṁ sudhi dhūpi yūpa-rasmi ceva khamākaro;",
  "anya-e0804n0:782": "Nakkhatteso ca rajanī-karo subbhaṁsu eva ca.",
  "anya-e0804n0:783": "Tadi cetāyaṁ. Tandati. Tandī.",
  "anya-e0804n0:784": "Kadi kaladi avhāne rodane ca. Kandati, pakkandati. Pakkanduṁ, kandanto, kalandako.",
  "anya-e0804n0:785": "Kalidi paridevane. Kalindati.",
  "anya-e0804n0:786": "Khoda paṭighāte. Khodati.",
  "anya-e0804n0:787": "Khanda gatisosanesu. Khandati. Khando. Khando nāma eko devo, yo ‘‘kumāro sattidharo’’ti ca vuccati.",
  "anya-e0804n0:788": "Khudi āpavane. Khundati.",
  "anya-e0804n0:789": "Sidi sītiye. Sītiyaṁ sītibhāvo. Sindati. Sosindo, sotatto.",
  "anya-e0804n0:790": "Vanda abhivādanathutīsu. Vandati, abhivandati. Abhivandanā, vandanaṁ, vandako.",
  "anya-e0804n0:791": "Ettha pana vandatīti padassa namassati thometi vāti attho. Tathā hi suttantaṭīkākāro ‘‘vandeti vandāmi thomemi vā’’ti āha.",
  "anya-e0804n0:792": "Bhadi kallāṇe sokhiye ca. Kallāṇaṁ kalyāṇaṁ, sokhiyaṁ sukhino bhāvo, sukhamiccevattho. Bhandati. Bhandako, bhaddo, bhadro.",
  "anya-e0804n0:793": "Madithutimodamadasupanagatīsu. Mandati. Mando.",
  "anya-e0804n0:794_0": "Ettha pana mandoti aññāṇīpi bāladārakopi vuccati. Tattha aññāṇī mandati aññāṇabhāvena",
  "anya-e0804n0:794_1": "appasaṁsitabbampi puggalaṁ thometīti mando. Mandati amoditabbaṭṭhānepi modatīti mando.",
  "anya-e0804n0:794_2": "Mandati dānasīlādipuññakriyāsu pamajjatīti mando. Mandati attano ca paresañca hitāhitaṁ",
  "anya-e0804n0:794_3": "acintento khādanīyabhojanīyādīhi attano kāyaṁ sañjātamedaṁ kurumāno supatīti mando.",
  "anya-e0804n0:794_4": "Mandati ayuttaṁ paresaṁ kriyaṁ diṭṭhānugatiāpajjanena gacchati gaṇhātīti mando. Atha",
  "anya-e0804n0:794_5": "vā mandati punappunaṁ paṭisandhiggahaṇavasena gabbhaṁ gacchatīti mando. Vuttañhi",
  "anya-e0804n0:794_6": "bhagavatā ‘‘punappunaṁ gabbhamupeti mando’’ti. Bāladārako pana mandati yuttāyuttamajānanto",
  "anya-e0804n0:794_7": "uttānaseyyaṁparivattanaseyyaṁ vā supatīti mando. Tathā hi –",
  "anya-e0804n0:795": "‘‘Nonītasukhumālaṁ maṁ, jātapallavakomalaṁ;",
  "anya-e0804n0:796": "Mandaṁ uttānasayanaṁ, pisācabhayatajjitā.",
  "anya-e0804n0:797": "Pādamūle mahesissa, sāyesuṁ dīnamānasā;",
  "anya-e0804n0:798": "Idaṁ dadāma te nātha, saraṇaṁ hohi nāyakā’’ti",
  "anya-e0804n0:799_0": "Vuttaṁ, iti uttānasayanato paṭṭhāya yāva mandadasakaṁ, tāva ‘‘mando’’ti ‘‘dārako’’ti",
  "anya-e0804n0:799_1": "daṭṭhabbo. Appatthavācakopi pana mandasaddo hoti, so pāṭipadikattā idha nādhippeto,",
  "anya-e0804n0:799_2": "atha vā mandati appabhāvena gacchati pavattatīti nipphannapāṭipadikavasenapi gahetabbo.",
  "anya-e0804n0:800": "Muda hāse. Hasanaṁ hāso tuṭṭhi. Modati, pamodati. Sammodati. Sammodako. Sammodamānā gacchanti muditā. Mudā.",
  "anya-e0804n0:801": "Hadakarīsossagge. Karīsossaggo nāma karīsassa ossajjanaṁ vissajjanaṁ. Hadati. Uhadati. Hadano.",
  "anya-e0804n0:802_0": "Ettha ca ‘‘yesaṁ no santhate dārakā uhadantipi ummihantipī’’ti ayaṁ pāḷi nidassanaṁ,",
  "anya-e0804n0:802_1": "tatra uhadantipīti vaccampi karonti. Ummihantipīti passāvampi karonti. Pacchimapadassattho",
  "anya-e0804n0:802_2": "miha secaneti dhātuvasena daṭṭhabbo. Ayaṁ pana curādigaṇepi vattati dvigaṇikattā.",
  "anya-e0804n0:802_3": "Imasmiñhi ṭhāne ‘‘mutteti ohadeti cā’’ti cariyāpiṭakapāḷippadeso nidassanaṁ. Tattha",
  "anya-e0804n0:802_4": "muttetīti passāvaṁ karoti. Ohadetīti karīsaṁ vissajjeti.",
  "anya-e0804n0:803": "Uda mode kīḷāyañca. Udati. Udānaṁ. Udaggo.",
  "anya-e0804n0:804_0": "Tattha udānanti kenaṭṭhena udānaṁ? Udānanaṭṭhena. Kimidaṁ udānanaṁ nāma? Pībhivegasamuṭṭhāpito",
  "anya-e0804n0:804_1": "udāhāro. Yathā hi yaṁ telādi minitabbavatthu mānaṁgahetuṁ na sakkoti, vissanditvā",
  "anya-e0804n0:804_2": "gacchati, taṁ ‘‘avaseko’’ti vuccati. Yañca jalaṁ taḷākaṁ gahetuṁ na sakkoti, ajjhottharitvā",
  "anya-e0804n0:804_3": "gacchati, taṁ ‘‘ogho’’ti vuccati, evameva yaṁ pītivegasamuṭṭhāpitaṁ vitakkavipphāraṁ",
  "anya-e0804n0:804_4": "hadayaṁ sandhāretuṁ na sakkoti, so adhiko hutvā anto asaṇṭhahitvā vacīdvārena nikkhamanto",
  "anya-e0804n0:804_5": "paṭiggāhakanirapekkho udāhāraviseso ‘‘udāna’’nti vuccati. Udaggoti sañjātasomanasso.",
  "anya-e0804n0:805": "Kuda khuda guda kīḷāyameva. Kodati. Khodati. Godati.",
  "anya-e0804n0:806": "Sūda paggharaṇe. Sūdati. Suttaṁ. Sūdo. Rañño sūdā mahānase.",
  "anya-e0804n0:807_0": "Ettha ca suttanti sūdati dhenu viya khīraṁ atthe paggharāpetīti suttaṁ, tepiṭakaṁ",
  "anya-e0804n0:807_1": "buddhavacanaṁ. Sakammikadhātuttā pana ‘‘paggharāpetī’’ti kāritavasena attho kathetuṁ",
  "anya-e0804n0:807_2": "labbhati. Tathā hi ‘‘karotī’’ti padassa ‘‘nipphādetī’’ti attho kathetuṁ labbhati.",
  "anya-e0804n0:807_3": "Sūdoti bhattakāro. Yo ‘‘āḷāriko, odaniko, sūpakāro, rasako’’ti ca vuccati. Sūdati",
  "anya-e0804n0:807_4": "‘‘evañcevañca kate khādanīyaṁ vā bhojanīyaṁ vā sugandhaṁ manāpaṁ surasañca bhavissatī’’ti",
  "anya-e0804n0:807_5": "randhanakriyāya sukusalatāya rasaṁ paggharāpeti abhinibbattetīti sūdo.",
  "anya-e0804n0:808": "Rahada abyattasadde. Rahadati. Rahado.",
  "anya-e0804n0:809": "Hilādi sukhe ca. Cakāro pubbatthāpekkhako. Hilādati. Hilādanaṁ, hilādo, mettāsahāyakatasattamahāhilādo.",
  "anya-e0804n0:810": "Sadda kucchite sadde. Saddati.",
  "anya-e0804n0:811": "Mida snehe. Sneho nāma vasāsaṅkhāto sneho pītisnehoti duvidho. Idha pana vasāsaṅkhāto sneho adhippeto, medati medo.",
  "anya-e0804n0:812_0": "Ettha ca medatīti medasahito bhavati ayaṁ purisoti attho. Medo nāma thūlassa sakalasarīraṁ",
  "anya-e0804n0:812_1": "pharitvā kisassa jaṅghamaṁsādīni nissāya ṭhito patthinnasineho, so vaṇṇena haliddivaṇṇo",
  "anya-e0804n0:812_2": "hoti. Kārite ‘‘medeti medayatī’’ti rūpāni. Tathā hi ‘‘te imaṁ kāyaṁ balaṁ gāhenti",
  "anya-e0804n0:812_3": "nāma brūhenti nāma medenti nāmā’’ti pāḷi dissati. Tattha medentīti sañjātamedaṁ karontīti",
  "anya-e0804n0:812_4": "attho. Imissā pana dhātuyā divādigaṇaṁ pattāya pītisinehatthe ‘‘mejjatī’’ti suddhakatturūpaṁ",
  "anya-e0804n0:812_5": "bhavati. Curādigaṇaṁ pana pattāya ‘‘medeti medayatī’’ti suddhakatturūpāni bhavantīti daṭṭhabbaṁ.",
  "anya-e0804n0:813": "Sida mocane. Sidati. Sedo.",
  "anya-e0804n0:814": "Sanda pasavane. Pasavanaṁ sandanaṁ avicchedappavatti. Sandati udakaṁ. Mahanto puññābhisando.",
  "anya-e0804n0:815": "Ettha ca puññābhisandoti puññappavāho, puññanadītipi vattuṁ yujjati.",
  "anya-e0804n0:816": "Madda maddane. Maddabhi, pamaddati. Mārasenappamaddano. Kaṇṭakaṁ maddati.",
  "anya-e0804n0:817": "Kadi velambe. Vilambabhāvo velambo. Kandati.",
  "anya-e0804n0:818": "Kada avhāne rodane ca. Kadati.",
  "anya-e0804n0:819": "Khadi ujjhane. Chandati.",
  "anya-e0804n0:820": "Sada sādane. Sadati. Assādo.",
  "anya-e0804n0:821_0": "Sīda visaraṇagatyāvasānesu. Visaraṇaṁ vippharaṇaṁ. Gatyāvasānaṁ gamanassa avasānaṁ",
  "anya-e0804n0:821_1": "osānaṁ abhāvakaraṇaṁ, nisīdananti attho. Sīdati, lābūni sīdanti. Saṁsīdati, osīdati,",
  "anya-e0804n0:821_2": "pasīdati, vippasīdati. Pasādo. Pasanno. Vippasanno. Pasādako. Pasādito. Pāsādo. Osīdāpako.",
  "anya-e0804n0:821_3": "Kusīto. Āsīno. Nisinno. Nisinnako. Sannisīvesu pakkhisu. Nisīdanaṁ, nisinnaṁ. Nisajjā.",
  "anya-e0804n0:821_4": "Gonisādo, upanisā. Sīdeti. Sīdayati. Sīdāpeti. Sīdāpayati. Pasādeti. Nisīdituṁ. Nisīdāpetuṁ,",
  "anya-e0804n0:821_5": "nisādetuṁ, nisīdāpeti, nisīdāpetvā. Ucchaṅge maṁ nisādetvā, pitā atthānusāsati. Nisīditvātipi",
  "anya-e0804n0:821_6": "pāṭho. Nisīditvā. Nisīditvāna. Nisīdituna . Nisīdiya. Nisīdiyāna. Saṁsīditvā. Avasīditvā. Osīditvā.",
  "anya-e0804n0:822_0": "Tattha kusītoti vīriyenādhigantabbassa atthassa alābhato kucchitenākārena sīdatīti",
  "anya-e0804n0:822_1": "kusīto. Atha vā sayampi kucchitenākārena sīdati aññepi sīdāpeti taṁ nissāya aññesaṁ",
  "anya-e0804n0:822_2": "sīdanassa sambhavatoti kusīto. Tathā hi vuttaṁ –",
  "anya-e0804n0:823": "‘‘Parittaṁ kaṭṭhamārūyha, yathā sīde mahaṇṇave;",
  "anya-e0804n0:824": "Evaṁ kusītamāgamma, sādhajīvīpi sīdatī’’ti;",
  "anya-e0804n0:825_0": "Kusītoti cettha dassa tattaṁ ‘‘sugato’’ti ettha viya ‘‘satasmīti hotī’’ti ettha viya",
  "anya-e0804n0:825_1": "ca. Tathā hi sīdatīti sataṁ, aniccassetaṁ adhivacanaṁ. Iminā ucchedadiṭṭhi vuttā.",
  "anya-e0804n0:825_2": "Sataiti cettha avibhattiko niddeso. Sannisīvesūti parissamavinodanatthaṁ sabbaso",
  "anya-e0804n0:825_3": "nisīdantesu, vissamamānesūti attho, dakārassa vakāraṁ katvā niddeso. Nisīdananti",
  "anya-e0804n0:825_4": "nisīdanakriyā. Mañcapīṭhādikaṁ vā āsanaṁ. Tañhi nisīdanti etthāti nisīdananti vuccati.",
  "anya-e0804n0:825_5": "Nisinnanti nisīdanakriyā eva. Ettha pana ‘‘gate ṭhite nisinne sutte jāgarite bhāsite",
  "anya-e0804n0:825_6": "tuṇhībhāve sampajānakārī hoti. Mātugāmena saddhiṁ raho maññe tayā nisinnanti kukkuccaṁ",
  "anya-e0804n0:825_7": "upadahatītiādīsu cassa payogo veditabbo. Ettha hi gamanaṁ gabhaṁ, ṭhānaṁ ṭhitaṁ,",
  "anya-e0804n0:825_8": "nisīdanaṁ nisannaṁ, supanaṁ suttaṁ, jāgaraṇaṁ jāgaritaṁ, bhāsanaṁ bhāsitanti vuccati.",
  "anya-e0804n0:825_9": "Nisajjāti nisīdanā. Gonisādoti gonisajjanā. Upanisāti upanisīdati phalaṁ etthāti",
  "anya-e0804n0:825_10": "upanisā, kāraṇaṁ. Nisādetunti nisīdāpetuṁ. Nisādetvāti nisīdāpetvā.",
  "anya-e0804n0:826": "Bhāve napuṁsako ñeyyo, nisinnanti ravo pana;",
  "anya-e0804n0:827": "Vāccaliṅgo tiliṅgo so, gatādīsupyayaṁ nayo.",
  "anya-e0804n0:828": "Cada yācane. Yācanaṁ ajjhesanaṁ. Cadati.",
  "anya-e0804n0:829": "Mida meda medhāhiṁsāsu. Midati. Medati.",
  "anya-e0804n0:830": "Nida neda kucchāsannikarisesu. Kucchā garahā. Sannikarisaṁ vohāraviseso. Nidati. Nedati.",
  "anya-e0804n0:831": "Bundi nisāne. Nisānaṁ tejanaṁ tikkhatā. Bundati. Bondi.",
  "anya-e0804n0:832_0": "Ettha ca bondīti sarīraṁ. Tañhi bundāni tikkhāni pisuṇapharusavācādīni vā paññāvīriyādīni",
  "anya-e0804n0:832_1": "vā ettha santīti bondīti vuccati, saññogaparattepi ukārassokārādeso, pāpakalyāṇajanavasenesa",
  "anya-e0804n0:832_2": "attho daṭṭhabbo. Bondisaddassa sarīravācakatā pana –",
  "anya-e0804n0:833": "‘‘Nāhaṁ puna na ca puna, na cāpi apunappunaṁ;",
  "anya-e0804n0:834": "Hatthibondiṁ pavekkhāmi, tathā hi bhayatajjito’’tiādīsu",
  "anya-e0804n0:835": "Daṭṭhabbā. Imānissa nāmāni –",
  "anya-e0804n0:836": "Kāyo dehaṁ sarīrañca, vapu bimbañca viggahaṁ;",
  "anya-e0804n0:837": "Bondi gattaṁ tanu ceva, attabhāvo tathūpadhi;",
  "anya-e0804n0:838": "Samussayoti cetāni, dehanāmāni honti hi.",
  "anya-e0804n0:839_0": "Vada viyattiyaṁ vācāyaṁ. Vadati, vajjati. Vadeti, ovadati, ovadeti, paṭivadati. Abhivadati,",
  "anya-e0804n0:839_1": "anuvadati, upavadati, apavadati. Nivadati. Aññānipi yojetabbāni. Tattha ‘‘vajjantu",
  "anya-e0804n0:839_2": "bhonto amma’’nti pāḷidassanato vajjatīti padaṁ vuttaṁ. Keci pana garū ‘‘vajjetī’’ti",
  "anya-e0804n0:839_3": "rūpaṁ icchanti, taṁ upaparikkhitvā yuttañce gahetabbaṁ, ‘‘upāsako bhikkhuṁ vadeti.",
  "anya-e0804n0:839_4": "Tena yogena janakāyaṁ, ovadeti mahāmunī’’ti ca dassanato vadeti ovadetīti ca vuttaṁ.",
  "anya-e0804n0:839_5": "Sabbānetāni suddhakattupadāni.",
  "anya-e0804n0:840": "Ovādeti , vādayati, vādāpeti, vādāpayati. Vajjento, vajjayanto, imāni hetukattupadāni.",
  "anya-e0804n0:841_0": "Kamme ‘‘vadiyati, ovadiyati, vajjiyati. Vadiyamāno, vajjamāno, ovadiyamāno, ovajjamāno",
  "anya-e0804n0:841_1": "na karoti sāsanaṁ’’ iccādīni bhavanti. ‘‘Vādo, ovādo, paṭivādo, pavādo, abhivādanaṁ,",
  "anya-e0804n0:841_2": "anuvādo, upavādo, apavādo, vivādo, nivādanaṁ, vajjaṁ, vadanaṁ’’ iccevamādīni nāmikapadāni yojetabbāni.",
  "anya-e0804n0:842": "‘‘Vadituṁ, vaditvā, vivaditvā’’ iccevamādīni ca tumantādīni padāni.",
  "anya-e0804n0:843_0": "Tattha vādoti kathā. Vaditabbaṁ vattabbanti vajjaṁ, kiṁ taṁ? Vacanaṁ. Etena saccavajjena,",
  "anya-e0804n0:843_1": "samaṅginī sāmikena homīti ettha hi vacanaṁ ‘‘vajja’’nti vuccati. Vadanti etenāti",
  "anya-e0804n0:843_2": "vadanaṁ, mukhaṁ. Mukhassa hi imāni nāmāni –",
  "anya-e0804n0:844": "Vadanaṁ lapanaṁ tuṇḍaṁ, mukha massañca ānanaṁ;",
  "anya-e0804n0:845": "Sūkarādimukhaṁ tuṇḍa-miti ñeyyaṁ visesato.",
  "anya-e0804n0:846": "Tatra vadatīti pitā puttaṁ vadati. Apica vadatīti bherī vadati, nādaṁ muñcatīti attho. Esa nayo vajjatīti etthāpi.",
  "anya-e0804n0:847": "Tatrāyaṁ padamālā, vadati, vadanti. Vadasi, vadatha. Vadāmi, vadāma. Vadate, vadante. Vadase, vadavhe. Vade, vadamhe.",
  "anya-e0804n0:848": "Vadatu, vadantu. Vadāhi, vada, vadatha. Vadāmi, vadāma. Vadataṁ, vadantaṁ. Vadassu, vadavho. Vade, vadāmase.",
  "anya-e0804n0:849": "Vajjati, vajjanti. Vajjasi, vajjatha. Vajjāmi, vajjāma. Vajjate, vajjante. Vajjase, vajjavhe. Vajje, vajjamhe.",
  "anya-e0804n0:850_0": "Vajjatu , vajjantu. Vajjāhi, vajja, vajjatha. Vajjāmi, vajjāma. Vajjataṁ, vajjantaṁ.",
  "anya-e0804n0:850_1": "Vajjassu, vajjavho. Vajje, vajjāmhase. Imā dve padamālā vadadhātussa vajjādesavasena",
  "anya-e0804n0:850_2": "vuttāti daṭṭhabbaṁ. Atrāyaṁ sukhumatthavinicchayo, ‘‘mānussakā ca dibbā ca, tūriyā",
  "anya-e0804n0:850_3": "vajjanti tāvade’’ti pāḷi. Ettha vajjantīti idaṁ suddhakattupadaṁ taddīpakattā. Kiṁ viya?",
  "anya-e0804n0:851": "‘‘Udīrayantu saṅkhapaṇavā, vadantu ekapokkharā;",
  "anya-e0804n0:852": "Nadantu bheī sannaddhā, vaggū vadantu dundubhī’’ti",
  "anya-e0804n0:853_0": "Ettha ‘‘udīrayantu vadantu’’ādīni viya. Tathā hi aṭṭhakathāyaṁ ‘‘vajjantīti vajjiṁsūti",
  "anya-e0804n0:853_1": "atītavacane vattamānavacanaṁ veditabba’’nti suddhakattuvasena vivaraṇaṁ kataṁ, tasmā",
  "anya-e0804n0:853_2": "īdisesu ṭhānesu vadadhātussa vajjādeso daṭṭhabbo.",
  "anya-e0804n0:854": "‘‘Saṅkhā ca paṇavā ceva, athopi diṇḍimā bahū;",
  "anya-e0804n0:855": "Antalikkhamhi vajjanti, disvānaccherakaṁ nabhe’’ti",
  "anya-e0804n0:856_0": "Ettha pana vajjantīti hetukattupadaṁ taddīpakattā. Tañca kho vaṇṇasandhivisayattā",
  "anya-e0804n0:856_1": "vādayantīti kāritapadarūpena siddhaṁ. Tathā hi ‘‘vādayantī’’ti padarūpaṁ patiṭṭhapetvā",
  "anya-e0804n0:856_2": "yakāre pare saralopo kato, dyakārasaññogassa jjakāradvayaṁ pubbakkharassa rassattañca",
  "anya-e0804n0:856_3": "bhavati. Tenāha aṭṭhakathāyaṁ ‘‘vajjantīti vādayantī’’ti hetukattuvasena vivaraṇaṁ.",
  "anya-e0804n0:856_4": "Tathā hi ‘‘devatā nabhe accherakaṁ bhagavato yamakapāṭihāriyaṁ disvā antalikkhe etāni",
  "anya-e0804n0:856_5": "saṅkhapaṇavādīni tūriyāni vādayantī’’ti hetukattuvasena attho gahetabbo bhavati,",
  "anya-e0804n0:856_6": "tasmā īdisesu ṭhānesu vadassa vajjādeso na bhavati.",
  "anya-e0804n0:857_0": "Kecettha vadeyyuṁ ‘‘antalikkhamhi vajjanti, disvānaccherakaṁ nabhe’’ti etthāpi ‘‘vajjantī’’ti",
  "anya-e0804n0:857_1": "padaṁ suddhakattupadameva, na hetukattupadaṁ ‘‘vajjantīti vādayantī’’ti vivaraṇe",
  "anya-e0804n0:857_2": "katepi, tathā hi ‘‘ye kecime diṭṭhiparibbasānā, ‘‘idameva sacca’nti vivādayantī’’ti",
  "anya-e0804n0:857_3": "ca ‘‘evampi viggayha vivādayantī’’ti ca evamādīsu vadantipadena samānatthaṁ ‘‘vādayantī’’ti",
  "anya-e0804n0:857_4": "padañca sāsane diṭṭha’’nti? Tanna, ‘‘disvā’’ti dassanakriyāvacanato. Na hi saṅkhapaṇavādīnaṁ",
  "anya-e0804n0:857_5": "pāṭihāriyādidassanaṁ upapajjati dassanacittassa abhāvatoti. Saccaṁ, tathāpi –",
  "anya-e0804n0:858": "‘‘Rādante dārake disvā, ubbiddhā vipulā dumā;",
  "anya-e0804n0:859": "Sayamevonamitvāna, upagacchanti dārake’’ti",
  "anya-e0804n0:860": "Ettha viya upacaritattā upapajjateva dassanavacanaṁ. Tasmā ‘‘vajjantīti vādayantī’’ti vivaraṇaṁ suddhakattuvasena katanti? Tanna, heṭṭhā –",
  "anya-e0804n0:861": "‘‘Saṅgītiyo ca vattanti, ambare anilañjase;",
  "anya-e0804n0:862": "Cammanaddhāni vādenti, disvānaccherakaṁ nabhe’’ti",
  "anya-e0804n0:863_0": "Iminnā gāthāya ‘‘vādentīti vādayanti devatā’’ti sapāṭhasesassa atthavivaraṇassa hetukattuvasena",
  "anya-e0804n0:863_1": "katattā. Athāpi vadeyyuṁ ‘‘saṅkhā ca paṇavā ceva, athopi diṇḍimā bahū’ti paccattavacanavasena",
  "anya-e0804n0:863_2": "vuttattā vajjantīti padaṁ kammavācakapada’’nti ce? Tampi na, kammavasena vivaraṇassa",
  "anya-e0804n0:863_3": "akatattā, kattuvasena pana katattāti niṭṭhamettha gantabbaṁ.",
  "anya-e0804n0:864_0": "Ayamettha vinicchayo veditabbo. Dvigaṇiko vadadhātu bhūvādigaṇiko ca curādigaṇiko",
  "anya-e0804n0:864_1": "ca. So hi bhūvādigaṇe vattanto ‘‘vadati vajjatī’’ti suddhakatturūpāni janetvā ‘‘vādeti,",
  "anya-e0804n0:864_2": "vādayati, vādāpeti, vādāpayatī’’ti cattāri hetukatturūpāni janeti, curādigaṇe pana",
  "anya-e0804n0:864_3": "‘‘vādeti, vādayatī’’ti suddhakatturūpāni janetvā ‘‘vādāpeti, vādāpayatī’’ti ca dve",
  "anya-e0804n0:864_4": "hetukatturūpāni janeti, tasmā sāsane ‘‘vādenti vādayantī’’ti suddhakattupadāni dissanti.",
  "anya-e0804n0:864_5": "‘‘Vadeyya, vadeyyuṁ’’ iccādi sabbaṁ neyyaṁ. ‘‘Vajjeyya, vajjeyyuṁ’’ iccādi ca sabbaṁ",
  "anya-e0804n0:864_6": "neyyaṁ vajjādesavasena.",
  "anya-e0804n0:865_0": "Atha vā vadeyya, vadeyyuṁ, vajjuṁ. Pitā mātā ca te dajjunti padamiva. Ettha ca ‘‘vajjuṁ",
  "anya-e0804n0:865_1": "vā te na vā vajjuṁ, natthi nāsāya rūhanā’’ti pāḷi nidassanaṁ. Vadeyyuṁ vāna vadeyyuṁvāti",
  "anya-e0804n0:865_2": "attho. Vadeyyāsi, vajjāsi, vajjesi iccapi. Vutto vajjāsi vandanaṁ. Vajjesi kho tvaṁ",
  "anya-e0804n0:865_3": "vāmūraṁ. Vadeyyātha, vajjātha. Ammaṁ arogaṁ vajjātha. Vadeyyāmi, vajjāmi, vadeyyāma,",
  "anya-e0804n0:865_4": "vajjāma. Vadetha, vaderaṁ. Vadetho, vadeyyāvho, vajjāvho. Vadeyyaṁ, vajjaṁ, vadeyyāmhe,",
  "anya-e0804n0:865_5": "vajjāmhe. Pubbe viya idhāpi yakāre pare saralopo daṭṭhabbo. Aññānipi upaparikkhitvā gahetabbāni.",
  "anya-e0804n0:866_0": "Idāni parokkhādirūpāni kathayāma. Vada, pāvada, yathā babhuva. Dakāralope ‘‘pāva’’",
  "anya-e0804n0:866_1": "itipi rūpaṁ bhavati, ‘‘paṭipaṁ vadehi bhaddante’’ti ettha ‘‘paṭipa’’nti padaṁ viya.",
  "anya-e0804n0:866_2": "Tathā hi ‘‘yo ātumānaṁ sayameva pāva’’ iti pāḷi dissati. Ettha pasaddo upasaggo dīghaṁ",
  "anya-e0804n0:866_3": "katvā vutto ‘‘pāvadati pāvacana’’ntiādīsu viya, pāvāti ca idaṁ atītavacanaṁ, aṭṭhakathāyaṁ",
  "anya-e0804n0:866_4": "pana atītavacanaṁ idanti jānantopi garu vattamānavacanavasena ‘‘pāvāti vadatī’’ti",
  "anya-e0804n0:866_5": "vivaraṇamakāsi īdisesu ṭhānesu kālavipallāsavasena atthassa vattabbattā.",
  "anya-e0804n0:867_0": "Āyasmāpi ca sāriputto niddese ‘‘yo ātumānaṁ sayameva pāvā’’ti padaṁ nikkhipitvā ātumā",
  "anya-e0804n0:867_1": "vuccati attā, sayameva pāvāti sayameva attānaṁ pāvadati, ‘‘ahamasmi sīlasampanno’’ti",
  "anya-e0804n0:867_2": "vā ‘‘vatasampanno’’ti vāti vattamānavacanena atthaṁ niddisi. Atha vā pāvāti idaṁ",
  "anya-e0804n0:867_3": "na kevalaṁ vadadhātuvaseneva nipphannaṁ, atha kho udhātuvasenapi. Tathā hi idaṁ papubbassa",
  "anya-e0804n0:867_4": "usadde iti dhātussa payoge ukārassa okārādesaṁ katvā tato parokkhābhūte akāre pare",
  "anya-e0804n0:867_5": "okārassa āvādesaṁ tato ca sandhikiccaṁ katvā sijjhati, tasmā udhātussa vadadhātuyā",
  "anya-e0804n0:867_6": "samānatthattā tannipphannarūpassa ca vadadhātuyā nipphannarūpena samānarūpattā ‘‘sayameva",
  "anya-e0804n0:867_7": "attānaṁ pāvadatī’’ti vadadhātuvasena niddisīti daṭṭhabbaṁ.",
  "anya-e0804n0:868_0": "Idāni vicchinnā padamālā ghaṭīyati. Vada, vaduṁ. Vade, vadittha, vadaṁ, vadimha.",
  "anya-e0804n0:868_1": "Vadittha, vadire. Vadittho, vadivho. Vadiṁ, vadimhe. Pāvada, pāva iccapi. Pāvadu.",
  "anya-e0804n0:868_2": "Pāvade, pāvadittha. Pāvadaṁ, pāvadimha. Pāvadittha, pāvadire. Pāvadittho, pāvadivho.",
  "anya-e0804n0:868_3": "Pāvadiṁ, pāvadimhe. Tathā ‘‘vajja, vajju’’ iccādīni parokkhārūpāni.",
  "anya-e0804n0:869": "‘‘Avadā, avadū. Avajjā, avajjū’’ iccādīni hiyyattanīrūpāni.",
  "anya-e0804n0:870": "‘‘Avadi, vadi, avaduṁ, vaduṁ, avadiṁsu, vadiṁsu. Avajji, vajji’’ iccādīni ajjatanīrūpāni.",
  "anya-e0804n0:871": "‘‘Vadissati, vadissanti. Vajjissati, vajjissanti’’ iccādīni bhavissantīrūpāni.",
  "anya-e0804n0:872_0": "‘‘Avadissā, vadissā, avajjissā, vajjissā’’ iccādīni kālātipattirūpāni. Sesāni sabbānipi",
  "anya-e0804n0:872_1": "yathāsambhavaṁ vitthāretabbāni. Yā panettha vadadhātu viyattiyaṁ vācāyaṁ vuttā, sā",
  "anya-e0804n0:872_2": "katthaci ‘‘vadantaṁ ekapokkharā. Bherivādako’’tiādīsu abyattasaddepi vattati upacaritavasenāti daṭṭhabbaṁ.",
  "anya-e0804n0:873_0": "Vidañāṇe. Ñāṇaṁ jānanaṁ. Vidati. Vedo. Vidū. Kārite ‘‘vedeti. Vedayati. Sayaṁ abhiññā",
  "anya-e0804n0:873_1": "sacchikatvā pavedeti. Vedayanti ca te tuṭṭhiṁ, devā mānusakā ubho’’ti payogā. Tattha",
  "anya-e0804n0:873_2": "pavedetīti bodheti ñāpeti pakāseti. Vedoti vidati sukhumampi kāraṇaṁ ājānātīti vedo,",
  "anya-e0804n0:873_3": "paññāyetaṁ nāmaṁ. ‘‘Vedehamunī’’ti ettha hi ñāṇaṁ vedoti vuccati. Vedoti vā vedaganthassapi",
  "anya-e0804n0:873_4": "nāmaṁ vidanti jānanti etena uccāritamattena tadādhāraṁ puggalaṁ ‘‘brāhmaṇo aya’’nti,",
  "anya-e0804n0:873_5": "vidanti vā etena brāhmaṇā attanā kattabbakiccanti vedo. So pana iruvedayajuvedasāmavedavasena",
  "anya-e0804n0:873_6": "tividho. Āthabbaṇavedaṁ pana paṇītajjhāsayā na sikkhanti parūpaghātasahitattā. Tasmā",
  "anya-e0804n0:873_7": "pāḷiyaṁ ‘‘tiṇṇaṁ vedānaṁ pāragū’’ti vuttaṁ. Eteyeva ‘‘chando, manto, sutī’’ti ca vuccanti.",
  "anya-e0804n0:874": "Paññāyaṁ tuṭṭhiyaṁ vede, vedasaddo pavattati;",
  "anya-e0804n0:875": "Pāvakepi ca so diṭṭho, jātasaddapurecaro;",
  "anya-e0804n0:876": "Pacchānuge jātasadde, sati tuṭṭhajanepi ca;",
  "anya-e0804n0:877": "‘‘Vedagū sabbadhamme’’ti etthāpi viditesu ca.",
  "anya-e0804n0:878": "Vidūti paṇḍitamanusso. So hi yathāsabhāvato kammañca phalañca kusalādibhede ca dhamme vidatīti ‘‘vidū’’ti vuccati.",
  "anya-e0804n0:879": "Ruda assuvimocane, sakammikavasenimissā attho gahetabbo. Rodati, rudati iccapi. Ruṇṇaṁ. Ruditaṁ. Rodanaṁ. Rodanto. Rodamāno. Rodantī. Rodamānā. Rudamukhā. Rudaṁ. Rudanto.",
  "anya-e0804n0:880_0": "Tattha rodatīti kiṁ rodati? Mataṁ puttaṁ vā bhātaraṁ vā rodati. Tatrāyaṁ pāḷi ‘‘nāhaṁ",
  "anya-e0804n0:880_1": "bhante etaṁ rodāmi, yaṁ maṁ bhante bhagavā evamāha’’. Ayaṁ panettha attho – ‘‘yaṁ",
  "anya-e0804n0:880_2": "maṁ bhante bhagavā evamāha, ahaṁ etaṁ bhagavato byākaraṇaṁ na parodāmi na paridevāmi",
  "anya-e0804n0:880_3": "na anutthunāmī’ti evaṁ sakammikavasenattho veditabbo, na assumuñcanamattena.",
  "anya-e0804n0:881": "‘Mataṁ vā amma rodanti, yo vā jīvaṁ na dissati;",
  "anya-e0804n0:882": "Jīvantaṁ amma passanti, kasmā maṁ amma rodasī’ti",
  "anya-e0804n0:883_0": "Ayañcettha payogo’’ti idamaṭṭhakathāvacanaṁ. Idaṁ pana ṭīkāvacanaṁ – ‘‘yathā sakammakā",
  "anya-e0804n0:883_1": "dhātusaddā atthavisesavasena akammakā honti ‘vibuddho puriso vibuddho kamalasaṇḍo’ti,",
  "anya-e0804n0:883_2": "evaṁ atthavisesavasena akammakāpi sakammakā hontīti dassetuṁ ‘na paridevāmi na anutthunāmī’ti",
  "anya-e0804n0:883_3": "āha. Anutthunasaddo sakammakavasena payujjati ‘purāṇāni anutthuna’ntiādīsu. Ayañcettha",
  "anya-e0804n0:883_4": "payogoti iminā gāthāya anutthunanaṁ rudanaṁ adhippetanti dassetī’’ti.",
  "anya-e0804n0:884_0": "Dalidda duggatiyaṁ. Dukkhassa gati patiṭṭhāti duggatīti ayaṁ attho ‘‘apāyaṁ duggatiṁvinipātaṁ",
  "anya-e0804n0:884_1": "nirayaṁ upapajjatī’’tiādīsu yujjati, idha pana idaṁ atthaṁ aggahetvā añño attho gahetabbo.",
  "anya-e0804n0:884_2": "Kathaṁ duggatīti? Dukkhena kicchena gati gamanaṁ annapānādilābho duggatīti. Daliddati.",
  "anya-e0804n0:884_3": "Daliddo, daliddī, dāliddiyaṁ. Tattha daliddatīti sabbaṁ icchiticchitaṁ paraṁ yācitvā",
  "anya-e0804n0:884_4": "eva dukkhena adhigacchati, na ayācitvāti attho. Duliddoti duggatamanusso. Daliddīti",
  "anya-e0804n0:884_5": "duggatā nārī. Daliddassa bhāvo dāliddiyaṁ. Ettha ca sabbameva ‘‘daliddatī’’ti lokikappayogadassanato",
  "anya-e0804n0:884_6": "‘‘daliddatī’’ti kriyāpadaṁ vibhāvitaṁ. Sāsane pana taṁ kriyāpadaṁ na āgataṁ, ‘‘daliddo",
  "anya-e0804n0:884_7": "daliddī’’ti nāmapadāniyeva āgatāni. Anāgatampi taṁ ‘‘nāthatī’’ti padamiva sāsanānulomattā",
  "anya-e0804n0:884_8": "gahetabbameva. Garū pana kaccāyanamatavasena dala duggatimhīti duggativācakadaladhātuto",
  "anya-e0804n0:884_9": "iddapaccayaṁ katvā ‘‘daliddo’’ti nāmapadaṁ dassesuṁ.",
  "anya-e0804n0:885": "Tuda byathane. Tudati, vitudati. Kammani ‘‘tujjati, vitujjamāno, vedanābhibhunno’’ti rūpāni.",
  "anya-e0804n0:886": "Tudanti vācāhi janā asaññatā,",
  "anya-e0804n0:887": "Sarehi saṅgāmagataṁva kuñjaraṁ;",
  "anya-e0804n0:888": "Sutvāna vākyaṁ pharusaṁ udīritaṁ,",
  "anya-e0804n0:889": "Adhivāsaye bhikkhu aduṭṭhacitto;",
  "anya-e0804n0:890": "Nuda peraṇe. Peraṇaṁ cuṇṇikaraṇaṁ pisanaṁ, nudati, panudati. Panudanaṁ.",
  "anya-e0804n0:891": "Vidi lābhe. Vindati. Uṭṭhātā vindate dhanaṁ. Govindo.",
  "anya-e0804n0:892": "Khadi parighāte. Parighātaṁ samantato hananaṁ. Khandati.",
  "anya-e0804n0:893": "Dakārantadhāturūpāni.",
  "anya-e0804n0:894": "Dhakārantadhātu",
  "anya-e0804n0:895_0": "Dhā dhāraṇe. Dadhāti, vidadhāti. Yaṁ paṇḍito nipuṇaṁ saṁvidheti. Nidhiṁ nidheti.",
  "anya-e0804n0:895_1": "Nidhi nāma nidhīyati. Tāva sunihito santo. Yato nidhiṁ parihari. Nidahati. Kuhiṁ",
  "anya-e0804n0:895_2": "deva nidahāmi. Paridahati. Yo vattaṁ paridahissati. Dhassati. Paridhassati. Bāloti",
  "anya-e0804n0:895_3": "paraṁ padahati. Sakyā kho ambaṭṭha rājānaṁ ukkākaṁ pitāmahaṁ dahanti. Saddahati tathāgatassa",
  "anya-e0804n0:895_4": "bodhiṁ. Saddhā, saddahanā, saddhātabbaṁ, saddahitabbaṁ, saddhāyiko, paccayiko. Saddheyyavacasā",
  "anya-e0804n0:895_5": "upāsikā. Saddahituṁ, saddahitvā. Visesādhānaṁ. Sotāvadhānaṁ. Sotaṁ odahati. Ohitasoto.",
  "anya-e0804n0:895_6": "Sotaṁ odahitvā. Maccudheyyaṁ, māradheyyaṁ, nāmadheyyaṁ, dhātu, dhātā, vidhātā. Vidhi.",
  "anya-e0804n0:895_7": "Abhidhānaṁ, abhidheyyaṁ, nidhānavatī vācā, ādhānagāhī, sandhi. Aññānipi yojetabbāni.",
  "anya-e0804n0:896": "Vipubbo dhā karotyatthe, abhipubbo tu bhāsane;",
  "anya-e0804n0:897": "Nyāsaṁpubbo yathāyogaṁ, nyāsāropanasandhisu.",
  "anya-e0804n0:898_0": "Imasmā pana dhādhātuto pubbassa api iccupasaggassa akāro kvaci niccaṁ lopaṁ pappoti,",
  "anya-e0804n0:898_1": "kvaci niccaṁ lopaṁ na pappoti. Atra lopo vuccate, dvāraṁ pidahati, dvāraṁ pidahanto,",
  "anya-e0804n0:898_2": "pidahituṁ, pidahitvā, evaṁ akāralopo bhavati. Dvāraṁ apidahitvā, evaṁ akāralopo na",
  "anya-e0804n0:898_3": "bhavati. Ettha hi akāro apiupasaggassa avayavo na hoti. Kinti ce? Paṭisedhatthavācako",
  "anya-e0804n0:898_4": "nipātoyeva, upasaggāvayavo pana adassanaṁ gato, ayaṁ niccālopo. Evaṁ dhādhātuto pubbassa",
  "anya-e0804n0:898_5": "api iccupasaggassa akāro kvaci niccaṁ lopaṁ pappoti, kvaci niccaṁ lopaṁ na pappoti.",
  "anya-e0804n0:898_6": "Idaṁ acchariyaṁ idaṁ abbhutaṁ. Yatra hi nāma bhagavato pāvacane evarūpapopi nayo",
  "anya-e0804n0:898_7": "sandissati viññūnaṁ hadayavimhāpanakaro, yo ekasmiṁyeva dhātumhi ekasmiṁyeva upasagge",
  "anya-e0804n0:898_8": "ekasmiṁyevatthe kvaci lopālopavasena vibhajituṁ labbhati. Idāni mayaṁ sotūnaṁ paramakosallajananatthaṁ",
  "anya-e0804n0:898_9": "tadubhayampi ākāraṁ ekajjhaṁ karontā tadākāravatiṁ jinavarapāḷiṁ ānayāma –",
  "anya-e0804n0:899": "‘‘Gaṅgaṁ me pidahissanti, na taṁ sakkomi brāhmaṇa;",
  "anya-e0804n0:900": "Apidhetuṁ mahāsindhuṁ, taṁ kathaṁ so bhavissati;",
  "anya-e0804n0:901": "Na te sakkomi akkhātuṁ, atthaṁ dhammañca pucchito.",
  "anya-e0804n0:902": "Cittatthasādhaniṁ etaṁ, gāthaṁ sambhavajātake;",
  "anya-e0804n0:903": "Paññāsambhavamicchanto, kare citte sumedhaso’’ti.",
  "anya-e0804n0:904": "Dhu gatitheriyesu. Gati gamanaṁ, theriyaṁ thirabhāvo. Dhavati. Dhuvaṁ.",
  "anya-e0804n0:905_0": "Ettha ca dhuvanti thiraṁ. ‘‘Nicco dhuvo sassato avipariṇāmadhammo’’tiādīsu viya,",
  "anya-e0804n0:905_1": "tasmā dhuvanti thiraṁ kiñci dhammajātaṁ. Atha vā dhuvanti idaṁ gatitheriyatthavasena",
  "anya-e0804n0:905_2": "nibbānasseva adhivacanaṁ bhavitumarahati. Tañhi jātijarābyādhimaraṇasokādito muccitukāmehi",
  "anya-e0804n0:905_3": "dhavitabbaṁ gantabbanti dhuvaṁ, uppādavayābhāvena vā niccasabhāvattā dhavati thiraṁ",
  "anya-e0804n0:905_4": "sassataṁ bhavatīti dhuvaṁ. Yañhi sandhāya bhagavatā ‘‘dhuvañca vo bhikkhave desessāmi",
  "anya-e0804n0:905_5": "dhuvagāminiñca paṭipada’’nti vuttaṁ. Dhuvasaddo ‘‘vacanaṁ dhuvasassata’’nti ettha",
  "anya-e0804n0:905_6": "thire vattati. ‘‘Dhuvañca bhikkhave desessāmī’’ti ettha nibbāne. ‘‘Dhuvaṁ buddho",
  "anya-e0804n0:905_7": "bhavissasī’’ti ettha pana ekaṁse nipātapadabhāvena vattatīti daṭṭhabbaṁ.",
  "anya-e0804n0:906": "Dhū vidhūnane. Ūkārassa ūvattaṁ. Dhūvati. Dhūvitā, dhūvitabbaṁ. Rassatte ‘‘dhuto, dhutavā’’ iccapi rūpāni bhavanti.",
  "anya-e0804n0:907": "Dhe pāne. Dhayati, dhīyati. Dhena.",
  "anya-e0804n0:908_0": "Ettha ca dhenūti dhayati pivati ito khīraṁ potakoti dhenu, ‘‘godhenu, assadhenu,",
  "anya-e0804n0:908_1": "migadhenū’’ti dhenusaddo sāmaññavasena sapotikāsu tiracchānagatitthīsu vattati, evaṁ",
  "anya-e0804n0:908_2": "santepi yebhuyyena gāviyaṁ vattati. Tathā hi ‘‘satta dhenusate datvā’’ti pāḷi dissati.",
  "anya-e0804n0:909_0": "Sidhugatiyaṁ sedhati, nisedhati, paṭisedhati. Siddho, pasiddho, nisiddho, paṭisiddho,",
  "anya-e0804n0:909_1": "paṭisedhito, paṭisedhako, paṭisedho, paṭisedhituṁ, paṭisedhitvā. Idha acinteyyabalattā",
  "anya-e0804n0:909_2": "upasaggānaṁ taṁyoge sidhudhātussa nānappakārā atthā sambhavanti, aññesampi evameva.",
  "anya-e0804n0:910": "Sidhu satthe maṅgalye ca. Satthaṁ sāsanaṁ, maṅgalyaṁ pāpavināsanaṁ vuddhikāraṇaṁ vā. Sedhati. Siddho, pasiddho, pasiddhi.",
  "anya-e0804n0:911_0": "Dadha dhāraṇe. Janassa tuṭṭhiṁ dadhateti dadhi. Dhakārassa hakāratte ‘‘dahatī’’ti",
  "anya-e0804n0:911_1": "rūpaṁ. Ayaṁ itthī imaṁ itthiṁ ayyikaṁ dahati. Ime purisā imaṁ purisaṁ pitāmahaṁ dahanti.",
  "anya-e0804n0:911_2": "Cittaṁ samādahātabbaṁ. Samādahaṁ cittaṁ.",
  "anya-e0804n0:912": "Edha vuddhiyaṁ lābhe ca. Edhati. Edho, sukhedhito. Gambhīre gādhamedhati.",
  "anya-e0804n0:913": "Ettha ca edhoti edhati. Vaḍḍhati etena pāvakoti edho. Indanaṁ, upādānaṁ. Sukhedhitoti sukhena edhito, sukhasaṁvaḍḍhitoti attho. Gādhamedhatīti gādhaṁ patiṭṭhitaṁ edhati labhati.",
  "anya-e0804n0:914": "Baddha saṁharise. Saṁhariso vinibaddhakriyā. Baddhati, vinibaddhati. Vinibaddhā.",
  "anya-e0804n0:915": "Gādha patiṭṭhānissayagandhesu. Gādhati. Gādhaṁ kattā. Gambhīrato agādhaṁ.",
  "anya-e0804n0:916": "Bādha viloḷane bādhati, vibādhati. Ābādho. Ābādhati cittaṁ viloḷetīti ābādho.",
  "anya-e0804n0:917": "Nādhayācanādīsu. Nādhati. Nādhanaṁ.",
  "anya-e0804n0:918": "Bandha bandhane bandhati. Bandhanako, bandho, bandhāpito, paṭibandho, bandhanaṁ, bandho, sambandhanaṁ, sambandho, pabandho, bandhu.",
  "anya-e0804n0:919_0": "Tattha bandhananti bandhanti satte etenāti bandhanaṁ, saṅkhalikādi. ‘‘Ayaṁ amhākaṁ",
  "anya-e0804n0:919_1": "vaṁso’’ti sambandhitabbaṭṭhena bandhu, theragāthāsaṁvaṇṇanāyaṁ pana ‘‘pemabandhanena bandhū’’ti vuttaṁ.",
  "anya-e0804n0:920": "Dadhi asīghacāre. Asīghacāro asīghappavatti. Dandhati. Dandho, dandhapañño. Yo dandhakāle tarati, taraṇīye ca dandhati.",
  "anya-e0804n0:921": "Vaddha vaddhane. Vaddhati. Vaddhi, vuddhi, vaddho, vuddho, jātivuddho, guṇavuddho, vayovuddho.",
  "anya-e0804n0:922": "Ye vuddhamapacāyanti, narā dhammassa kovidā;",
  "anya-e0804n0:923": "Diṭṭheva dhamme pāsaṁsā, samparāye ca suggatiṁ.",
  "anya-e0804n0:924": "Sadhu saddakucchiyaṁ. Sadhati.",
  "anya-e0804n0:925": "Piḷadhi alaṅkāre. Piḷandhati. Piḷandhanaṁ.",
  "anya-e0804n0:926": "Piḷandhanamalaṅkāro, maṇḍanañca vibhūsanaṁ;",
  "anya-e0804n0:927": "Pasādhanañcābharaṇaṁ, pariyāyā ime matā.",
  "anya-e0804n0:928_0": "Medha hiṁsāyaṁ saṅgame ca. Medhati. Medhā, medhāvī. Atra medhāti asani viya siluccaye",
  "anya-e0804n0:928_1": "kilese medhati hiṁsatīti medhā. Medhati vā siriyā sīlādīhi ca sappurisadhammehi saha",
  "anya-e0804n0:928_2": "gacchati na ekikā hutvā tiṭṭhatīti medhā, paññāyetaṁ nāmaṁ. Tathā hi –",
  "anya-e0804n0:929": "‘‘Paññā hi seṭṭhā kusalā vadanti,",
  "anya-e0804n0:930": "Nakkhattarājāriva tārakānaṁ;",
  "anya-e0804n0:931": "Sīlaṁ sirī cāpi satañca dhammo,",
  "anya-e0804n0:932": "Anvāyikā paññavato bhavantī’’ti",
  "anya-e0804n0:933": "Vuttaṁ. Medhāvīti dhammojapaññāya ca samannāgato puggalo.",
  "anya-e0804n0:934": "Sadhu madhu unde. Sadhati. Madhati. Madhu.",
  "anya-e0804n0:935_0": "Budha bodhane. Bodhati. Buddho. Abhisambuddhāno. Sambuddhaṁ. Asambuddhaṁ. Bodhi.",
  "anya-e0804n0:935_1": "Divādigaṇepi ayaṁ dissati. Tatrahi ‘‘bujjhatī’’ti rūpaṁ, idha pana ‘‘bodhatī’’ti",
  "anya-e0804n0:935_2": "rūpaṁ. ‘‘Yo nindaṁ apabodhatī’’ti pāḷi dissati. Kārite pana ‘‘bodheti’’ iccādīni.",
  "anya-e0804n0:936": "Yudha sampahāre. Yodhati. Yodho. Yodhetha māraṁ paññāvudhena. Yuddhaṁ. Caraṇāyudho, caraṇāvudho vā. Āvudhaṁ. Divādigaṇikassa panassa ‘‘yujjhatī’’ti rūpaṁ.",
  "anya-e0804n0:937": "Dīdhi dittivedhanesu. Dīdhati. Dīdhiti. Ettha ca dīdhitīti rasmi. Anekāni hi rasmināmāni.",
  "anya-e0804n0:938": "Rasmi ābhā pabhā raṁsi, ditti bhā ruci dīdhiti;",
  "anya-e0804n0:939": "Marīci juti bhāṇva’su, mayūkho kiraṇo karo;",
  "anya-e0804n0:940": "Nāgadhāmo ca āloko, iccete rasmivācakā.",
  "anya-e0804n0:941": "Cakārantarūpāni.",
  "anya-e0804n0:942": "Nakārantadhātu",
  "anya-e0804n0:943_0": "Nī naye. Neti, nayati, vineti. Vineyya hadaye daraṁ. Āneti. Ānayati. Netā. Vinetā.",
  "anya-e0804n0:943_1": "Nāyako. Neyyo . Veneyyo. Venayiko. Vinīto puriso. Nīyamāne pisācena, kinnu tāta udikkhati.",
  "anya-e0804n0:943_2": "Nīyanto. Nettaṁ. Netti. Bhavanetti samūhatā. Nettiko. Udakañhi nayanti nettikā. Nettā.",
  "anya-e0804n0:943_3": "Nette ujuṁ gate sati. Nayo. Vinayo. Āyatanaṁ. Netuṁ. Vinetuṁ. Netvā. Vinetvā iccādīni.",
  "anya-e0804n0:944_0": "Tattha nettanti samavisamaṁ dassentaṁ attabhāvaṁ netīti nettaṁ, cakkhu. Nettīti nenti",
  "anya-e0804n0:944_1": "etāya satteti netti, rajju. Bhavanettīti bhavarajju, taṇhāyetaṁ nāmaṁ. Tāya hi sattā",
  "anya-e0804n0:944_2": "goṇā viya gīvāya bandhitvā taṁ taṁ bhavaṁ niyyanti, tasmā bhavanettīti vuccati. Nettikāti",
  "anya-e0804n0:944_3": "kassakā. Nettāti gavajeṭṭhako yūthapati. Nayoti nayanaṁ gamanaṁ nayo, pāḷigati. Atha",
  "anya-e0804n0:944_4": "vā tattha tattha netabboti nayo, sadisabhāvena netabbākāro. Nīyatīti nayo, tathattanayādi.",
  "anya-e0804n0:944_5": "Nīyati etenāti nayo, antadvayavivajjananayādi.",
  "anya-e0804n0:945_0": "Tathā hi chabbidho nayo tathattanayo pattinayo desanānayo antadvayavivajjananayo",
  "anya-e0804n0:945_1": "acinteyyanayo adhippāyanayoti. Tesu tathattanayo antadvayavivajjananayena nīyati,",
  "anya-e0804n0:945_2": "pattinayo acinteyyanayena, desanānayo adhippāyanayena nīyati. Etthādimhi tividho",
  "anya-e0804n0:945_3": "nayo kammasādhanena nīyatīti ‘‘nayo’’ti vuccati, pacchimo pana tividho nayo karaṇasādhanena",
  "anya-e0804n0:945_4": "nīyati etena tathattādinayattayamiti ‘‘nayo’’ti vuccati. Imasmiṁ atthe papañciyamāne",
  "anya-e0804n0:945_5": "ganthavitthāro siyāti vitthāro na dassito.",
  "anya-e0804n0:946": "Aparopi catubbidho nayo ekattanayo nānattanayo abyāpāranayo evaṁdhammatānayoti.",
  "anya-e0804n0:947_0": "Vineti satte ettha, etenāti vā vinayo. Kāyavācānaṁ vinayanatopi vinayo. Āyatananti",
  "anya-e0804n0:947_1": "anamatagge saṁsāre pavattaṁ atīva āyataṁ saṁsāradukkhaṁ yāva na nivattati, tāva nayateva",
  "anya-e0804n0:947_2": "pavattatevāti āyatanaṁ.",
  "anya-e0804n0:948": "Ayaṁ panettha atthuddhāro. ‘‘Āyatananti assānaṁ kambojo āyatanaṁ, gunnaṁ dakkhiṇāpatho āyatana’’nti ettha sañjātiṭṭhānaṁ āyaanaṁ nāma. ‘‘Manorame āyatane, sevanti naṁ vihaṅgamā.",
  "anya-e0804n0:949_0": "Chāyaṁ chāyatthino yanti, phalatthaṁ phalabhojino’’ti ettha samosaraṇaṭṭhānaṁ. ‘‘Pañcimāni",
  "anya-e0804n0:949_1": "bhikkhave vimuttāyatanānī’’ti ettha kāraṇaṁ. Aññepi pana payogā yata patiyataneti ettha pakāsitā.",
  "anya-e0804n0:950": "Nī pāpane. Neti, nayati. Nayanaṁ.",
  "anya-e0804n0:951": "Nu thutiyaṁ. Noti, navati. Nuto.",
  "anya-e0804n0:952": "Thana pana dhana sadde. Thanati. Panati. Dhanati.",
  "anya-e0804n0:953": "Kana dittikantīsu. Kanati. Kaññā. Kanakaṁ.",
  "anya-e0804n0:954_0": "Ettha ca yobbanibhāve ṭhitattā rūpavilāsena kanati dippati virocatīti kaññā. Atha",
  "anya-e0804n0:954_1": "vā kaniyati kāmiyabhi abhipatthiyati purisehītipi kaññā, yobbanitthī. Kanakanti kanati,",
  "anya-e0804n0:954_2": "kanīyatīti vā kanakaṁ, suvaṇṇaṁ. Suvaṇṇassa hi anekāni nāmāni.",
  "anya-e0804n0:955": "Suvaṇṇaṁ kanakaṁ hemaṁ, kañcanaṁ haṭakampi ca;",
  "anya-e0804n0:956": "Jātarūpaṁ tapanīyaṁ, vaṇṇaṁ tabbhedakā pana;",
  "anya-e0804n0:957": "Jambunadaṁ siṅgikañca, cāmikaranti bhāsitā.",
  "anya-e0804n0:958": "Vanasana sambhattiyaṁ. Vanati. Vanaṁ. Sanati.",
  "anya-e0804n0:959": "Tattha vananti. Taṁ sambhajanti mayūrakokilādayo sattāti vanaṁ, araññaṁ. Vanati sambhajati saṁkilesapuggalanti vanaṁ, taṇhā.",
  "anya-e0804n0:960": "Mana abbhāse. Manati. Mano.",
  "anya-e0804n0:961": "Māna vīmaṁsāyaṁ, vīmaṁsati. Vīmaṁsā.",
  "anya-e0804n0:962": "Jana suna sadde. Janati. Sunati.",
  "anya-e0804n0:963": "Ettha ca ‘‘kasmā te eko bhujo janati, eko te na janatī bhujo’’ti pāḷi nidassanaṁ. Tattha janatīti sunati saddaṁ karoti.",
  "anya-e0804n0:964": "Khanu avadāraṇe khanati. Sukhaṁ. Dukkhaṁ. Khato āvāṭo.",
  "anya-e0804n0:965_0": "Tattha sukhanti suṭṭhu dukkhaṁ khanatīti sukhaṁ. Duṭṭhu khanati kāyikacetasikasukhanti",
  "anya-e0804n0:965_1": "dukkhaṁ. Aññamaññapaṭipakkhā hi ete dhammā. Dvidhā cittaṁ khanatīti vā dukkhaṁ. Curādigaṇavasena",
  "anya-e0804n0:965_2": "pana ‘‘sukhayatīti sukhaṁ, dukkhayatīti dukkha’’nti nibbacanāni gahetabbāni. Samāsapaavasena",
  "anya-e0804n0:965_3": "‘‘sukaraṁ khamassāti sukhaṁ, dukkaraṁ khamassāti dukkha’’nti nibbacanānipi vividhā",
  "anya-e0804n0:965_4": "hi saddānaṁ byuppatti pavatti nimittañca.",
  "anya-e0804n0:966": "Dāna avakhaṇḍane. Dānati. Apadānaṁ.",
  "anya-e0804n0:967": "Sāna tejane. Tejanaṁ nisānaṁ. Sānati.",
  "anya-e0804n0:968_0": "Hana hiṁsāgatīsu. Ettha pana hiṁsāvacanena pharusāya vācāya pīḷanañca daṇḍādīhi paharaṇañca",
  "anya-e0804n0:968_1": "gahitaṁ, tasmā hana hiṁsāpaharaṇagatīsūti attho gahetabbo. Tathā hi ‘‘rājāno coraṁ",
  "anya-e0804n0:968_2": "gahetvā haneyyuṁ vā bandheyyuṁ vā’’ti. Pāṭhassa atthaṁ saṁvaṇṇentehi ‘‘haneyyunti",
  "anya-e0804n0:968_3": "potheyyuñceva chindeyyuñcā’’ti vuttaṁ. Ettha ca chedanaṁ nāma hatthapādādichedanaṁ",
  "anya-e0804n0:968_4": "vā sīsacchedavasena māraṇaṁ vā. Hanassa vadhādeso ghātādeso ca bhavati, hanti hanati,",
  "anya-e0804n0:968_5": "hananti. Hanasi, hanatha. Sesaṁ sabbaṁ neyyaṁ.",
  "anya-e0804n0:969_0": "Hiṁsādayo cattāro atthā labbhanti. ‘‘Hanti hatthehi pādehī’’ti ettha pana hantīti",
  "anya-e0804n0:969_1": "paharatīti attho. ‘‘Kuddho hi pitaraṁ hanti. Vikkosamānā tibbāhi, hanti nesaṁ varaṁ",
  "anya-e0804n0:969_2": "vara’’nti. Ettha hantīti mārentīti attho. ‘‘Vadhati, vadheti, ghāteti’’ iccapi rūpāni",
  "anya-e0804n0:969_3": "bhavanti. Tattha ‘‘vadhati na rodati, āpatti dukkaṭassa. Attānaṁ vadhitvā vadhitvā",
  "anya-e0804n0:969_4": "rodatī’’tiādīsu vadho paharaṇaṁ. Pāṇaṁ vadheti. Pāṇavadho. ‘‘Esa vadho khaṇḍahālassa.",
  "anya-e0804n0:969_5": "Satte ghātetī’’ti ca ādīsu vadho māraṇaṁ.",
  "anya-e0804n0:970_0": "‘‘Upāhanaṁ, vadhū’’ti ca ettha hanavadhasaddatthogamanaṁ. ‘‘Purisaṁ hanati. Sītaṁ",
  "anya-e0804n0:970_1": "uṇhaṁ paṭihanati’’ iccādīni kattupadāni. Devadatto yaññadattena haññati. Tato vātātape",
  "anya-e0804n0:970_2": "ghore, sañjāte paṭihaññati. Paccattavacanassekārattaṁ, yathā ‘‘vanappagumbe’’ti.",
  "anya-e0804n0:970_3": "Vihārenāti padaṁ sambandhitabbaṁ, iccādīni kammapadāni. Hantā. Hato. Vadhako. Vadhū.",
  "anya-e0804n0:970_4": "Āghāto. Upaghāto. Ghātako. Paṭigho. Saṅgho. Byaggho. Sakuṇagghi. Hantuṁ, hanituṁ,",
  "anya-e0804n0:970_5": "hantvā, hanitvā. Vajjhetvā, vadhitvā iccādīni sanāmikāni tumantādipadāni.",
  "anya-e0804n0:971_0": "Tattha upāhananti taṁ taṁ ṭhānaṁ upahananti upagacchanti tato ca āhananti āgacchanti",
  "anya-e0804n0:971_1": "etenāti upāhanaṁ. Vadhūti kilesavasena sunakhampi upagamanasīlāti vadhū, sabbāsaṁ",
  "anya-e0804n0:971_2": "itthīnaṁ sādhāraṇametaṁ. Atha vā vadhūti suṇisā. Tathā hi ‘‘tena hi vadhu yadā utunī",
  "anya-e0804n0:971_3": "ahosi, pupphaṁ te uppannaṁ, atha me āroceyyāsī’’ti ettha vadhūti suṇisā vuccati.",
  "anya-e0804n0:971_4": "Sā pana ‘‘ayaṁ no puttassa bhariyā’’ti sassusasurehi adhigantabbā jānitabbāti vadhūti",
  "anya-e0804n0:971_5": "vuccati. Gatyatthānaṁ katthaci buddhiyatthakathanato ayamattho labbhateva. ‘‘Suṇhā,",
  "anya-e0804n0:971_6": "suṇisā, vadhū’’ iccete pariyāyā. Saṅghoti bhikkhusamūho. Samaggaṁ kammaṁ samupagacchatīti",
  "anya-e0804n0:971_7": "saṅgho, suṭṭhu vā kilese hanti tena tena maggāsinā māretītipi saṅgho, puthujjanāriyavasena",
  "anya-e0804n0:971_8": "vuttānetāni. Vividhe satte āhanati bhuso ghātetīti byaggho. So eva ‘‘viyaggho, vaggho’’ti",
  "anya-e0804n0:971_9": "ca vuccati. Aparampi puṇḍarīkoti tassa nāmaṁ. Dubbale sakuṇe hantīti sakuṇagghi,",
  "anya-e0804n0:971_10": "seno, ayaṁ pana hanadhātu divādigaṇe ‘‘paṭihaññatī’’ti akammakaṁ kattupadaṁ janeti.",
  "anya-e0804n0:971_11": "Tathā hi ‘‘buddhassa bhagavato vohāro lokiye sote paṭihaññatī’’tiādikā pāḷiyo dissanti.",
  "anya-e0804n0:972_0": "Ana pāṇane. Pāṇanaṁ sasanaṁ. Anati. Ānaṁ, pānaṁ. ‘‘Tattha ānanti assāso. Pānanti",
  "anya-e0804n0:972_1": "passāso. Etesu assāsoti bahi nikkhamanavāto. Passāsoti anto pavisanavāto’’ti vinayaṭṭhakathāyaṁ",
  "anya-e0804n0:972_2": "vuttaṁ, suttantaṭṭhakathāsu pana uppaṭipāṭiyā āgataṁ. Tattha yasmā sabbesampi gabbhaseyyakānaṁ",
  "anya-e0804n0:972_3": "mātukucchito nikkhamanakāle paṭhamaṁ abbhantaravāto bahi nikkhamati, pacchā bāhiravāto",
  "anya-e0804n0:972_4": "sukhumaṁ rajaṁ gahetvā abbhantaraṁ pavisanto tāluṁ āhacca nibbāyati, tasmā vinayaṭṭhakathāyaṁ",
  "anya-e0804n0:972_5": "‘‘assāsoti bahi nikkhamanavāto, passāsoti anto pavisanavāto’’ti vuttaṁ. Etesu dvīsu",
  "anya-e0804n0:972_6": "nayesu vinayanayena anto uṭṭhitasasanaṁ assāso, bahi uṭṭhitasasanaṁ passāso. Suttantanayena",
  "anya-e0804n0:972_7": "pana bahi uṭṭhahitvāpi anto sasanato assāso. Anto uṭṭhahitvāpi bahi sasanato passāso.",
  "anya-e0804n0:972_8": "Ayameva ca nayo ‘‘assāsādimajjhapariyosānaṁ satiyā anugacchato ajjhattaṁ vikkhepagatena",
  "anya-e0804n0:972_9": "cittena kāyopi cittampi sāraddhā ca honti iñjitā ca phanditā cā’’ti, ‘‘passāsādimajjhapariyosānaṁ",
  "anya-e0804n0:972_10": "satiyā anugacchato bahiddhā vikkhepagatena cittena kāyopi cittampi sāraddhā ca honti",
  "anya-e0804n0:972_11": "iñjitā ca phanditā cā’’ti imāya pāḷiyā sametīti veditabbaṁ.",
  "anya-e0804n0:973_0": "Dhana dhaññe. Dhananaṁ dhaññaṁ, siripuññapaññānaṁ sampadāti attho. Dhātuattho hi",
  "anya-e0804n0:973_1": "yebhuyyena bhāvavasena kathiyati ṭhapetvā vakkarukkhataceti evamādippabhedaṁ. Yathā",
  "anya-e0804n0:973_2": "bhāvatthe vattamānena yapaccayena saddhiṁ nakārassa yyakāraṁ katvā thenanaṁ theyyanti",
  "anya-e0804n0:973_3": "vuccati, evamidha yapaccayena saddhiṁ nakārassa ññakāraṁ katvā dhananaṁ dhaññanti",
  "anya-e0804n0:973_4": "vuccati. Dhanino vā bhāvo dhaññaṁ, tasmiṁ dhaññe. Dhanti, dhanati. Dhanitaṁ. Dhaññaṁ.",
  "anya-e0804n0:973_5": "Yasmā pana dhaññasaddena siripuññapaññāsampadā gahitā, tasmā ‘‘dhaññapuññalakkhaṇasampannaṁ",
  "anya-e0804n0:973_6": "puttaṁ vijāyī’’tiādīsu dhaññasaddena siripaññāva gahetabbā puññassa visuṁ vacanato.",
  "anya-e0804n0:974": "‘‘Nadato parisāyante, vāditabbapahārino;",
  "anya-e0804n0:975": "Ye te dakkhanti vadanaṁ, dhaññā te narapuṅgava.",
  "anya-e0804n0:976": "Dīghaṅgulī tambanakhe, subhe āyatapaṇhike;",
  "anya-e0804n0:977": "Ye pāde paṇamissanti, tepi dhaññā guṇandhara.",
  "anya-e0804n0:978": "Madhurāni pahaṭṭhāni, dosagghāni hitāni ca;",
  "anya-e0804n0:979": "Yetevākyāni sossanti, tepi dhaññānaruttamā’’ti",
  "anya-e0804n0:980_0": "Evamādīsu pana dhaññasaddena puññasampadā gahetabbā, puññasampadāya vā saddhiṁ siripaññāsampadāpi",
  "anya-e0804n0:980_1": "gahetabbā. Idamettha nibbacanaṁ ‘‘dhaññaṁ siripuññapaññāsampadā etesaṁ atthīti dhaññā’’ti.",
  "anya-e0804n0:980_2": "‘‘Dhaññaṁ maṅgalasammata’’nti ettha tu ‘‘uttamaratanaṁ ida’’nti dhanāyitabbaṁ saddhāyitabbanti",
  "anya-e0804n0:980_3": "dhaññaṁ, sirisampannaṁ puññasampannaṁ paññāsampannantipi attho yujjati. ‘‘Dhaññaṁ",
  "anya-e0804n0:980_4": "dhanaṁ rajataṁ jātarūpa’’nti ca ādīsu ‘‘natthi dhaññasamaṁ dhana’’nti vacanato dhanāyitabbanti",
  "anya-e0804n0:980_5": "dhaññaṁ, kiṁ taṁ? Pubbaṇṇaṁ. Apica osadhivisesopi dhaññanti vuccati. Dhanasaddassa",
  "anya-e0804n0:980_6": "ca pana samāsavasena ‘‘adhano, niddhano’’ti ca natthi dhanaṁ etassāti atthena daliddapuggalo",
  "anya-e0804n0:980_7": "vuccati. ‘‘Nidhanaṁ yātī’’tiettha tu kampanatthavācakassa dhūdhātussa vasena vināso",
  "anya-e0804n0:980_8": "nidhananti vuccatīti.",
  "anya-e0804n0:981": "Muna gatiyaṁ. Munati.",
  "anya-e0804n0:982": "Cine maññanāyaṁ. Aluttantoyaṁ dhātu, yathā gile, yathā ca mile. Cināyati, ocināyati. ‘‘Sabbo taṁ jano ocināyatū’’ti idamettha pāḷi nidassanaṁ. Ocināyatati avamaññatūti.",
  "anya-e0804n0:983": "Iti bhūvādigaṇe tavaggantadhāturūpāni",
  "anya-e0804n0:984": "Samattāni.",
  "anya-e0804n0:985": "Pakārantadhātu",
  "anya-e0804n0:986": "Idāni pavaggantadhāturūpāni vuccante –",
  "anya-e0804n0:987": "Pā pāne. Pānaṁ pivanaṁ. ‘‘Pāti, pānti. Pātu, pāntu’’ iccādi yathārahaṁ yojetabbaṁ.",
  "anya-e0804n0:988": "Khippaṁ gīvaṁ pasārehi, na te dassāmi jīvitaṁ;",
  "anya-e0804n0:989": "Ayañhite mayā rūḷho, saro pāssati lohitanti.",
  "anya-e0804n0:990_0": "Atra hi pāssatīti pivissati. ‘‘Pāssati, pāssanti. Pāssasi, pāssatha. Pāssāmi, pāssāma’’",
  "anya-e0804n0:990_1": "iccādinā, ‘‘apassā, apassaṁsu’’ iccādinā ca nayena sesaṁ sabbaṁ yojetabbaṁ nayaññūhi.",
  "anya-e0804n0:990_2": "Ko hi samattho sabbāni buddhavacanasāgare vicitrāni vippakiṇṇarūpantararatanāni uddharitvā",
  "anya-e0804n0:990_3": "dassetuṁ, tasmā sabbāsupi dhātūsu saṅkhepena gahaṇūpāyamattameva dassitaṁ. Pivati,",
  "anya-e0804n0:990_4": "pivanti. Pivaṁ, pivanto, pivamāno, pivaṁ bhāgirasodakaṁ. Kārite kumāraṁ khīraṁ pāyeti.",
  "anya-e0804n0:990_5": "Muhuttaṁ taṇhāsamanaṁ, khīraṁ tvaṁ pāyito mayā. Kamme pīyati, pītaṁ. Tumādīsu ‘‘pātuṁ,",
  "anya-e0804n0:990_6": "pivituṁ, pitvā, pivitvā, pāyetvā’’ iccādīni yojetabbāni. Aññesupi ṭhānesu pāḷinayānurūpena",
  "anya-e0804n0:990_7": "saddarūpāni evameva yojetabbāni.",
  "anya-e0804n0:991": "Pā rakkhaṇe. Pāti. Nipāti. Pitā, gopo.",
  "anya-e0804n0:992": "Pā pūraṇe. Pāti, vippāti. Vippo.",
  "anya-e0804n0:993_0": "Vippoti brāhmaṇo. So hi vippeti pūreti visiṭṭhena veduccāraṇādinā attano brāhmaṇakammena",
  "anya-e0804n0:993_1": "lokassa ajjhāsayaṁ attano ca hadaye vedānīti vippoti vuccati. ‘‘Jāto vippakule aha’’nti",
  "anya-e0804n0:993_2": "ettha hi brāhmaṇo ‘‘vippo’’ti vuccati. Tassa kulaṁ vippakulanti.",
  "anya-e0804n0:994": "Pū pavane. Pavati. Putto, puññaṁ. Ettha puttoti attano kulaṁ pavati sodhetīti putto. Kiyādigaṇaṁ pana patvā ‘‘punātī’’ti vattabbaṁ.",
  "anya-e0804n0:995": "Putto’trajo suto sūnu,",
  "anya-e0804n0:996": "Tanujo tanayo’raso;",
  "anya-e0804n0:997": "Puttanattādayo cātha,",
  "anya-e0804n0:998": "Apaccanti pavuccare.",
  "anya-e0804n0:999": "Itthiliṅgamhi vattabbe, puttīti atrajāti ca;",
  "anya-e0804n0:1000": "Vattabbaṁ sesaṭṭhānesu, yathārahamudīraye;",
  "anya-e0804n0:1001": "Pāḷiyañhi atrajāti, itthī puttī kathiyati;",
  "anya-e0804n0:1002": "Ettha pana –",
  "anya-e0804n0:1003": "‘‘Tato dve sattarattassa, vedehassatrajā piyā;",
  "anya-e0804n0:1004": "Rājakaññā rucā nāma, dhātimātaramabravī’’ti",
  "anya-e0804n0:1005_0": "Ayaṁ pāḷi nidassanaṁ. ‘‘Puttī, dhītā, duhitā, attajā’’ti iccete pariyāyā. Evaṁ atrajāti",
  "anya-e0804n0:1005_1": "itthivācakassa itthiliṅgassa dassanato sutasaddādīsupi itthiliṅganayo labbhamānālabbhamānavasena",
  "anya-e0804n0:1005_2": "upaparikkhitabbo. Tathā hi loke ‘‘vesso, suddo, naro, kiṁpuriso’’ iccādīnaṁ yugaḷabhāvena",
  "anya-e0804n0:1005_3": "‘‘vessī, suddī, nārī, kiṁpurisī’’tiādīni itthivācakāni liṅgāni dissanti. ‘‘Puriso",
  "anya-e0804n0:1005_4": "pumā’’ iccādīnaṁ pana yugaḷabhāvena itthivācakāni itthiliṅgāni na dissanti. Puññanti",
  "anya-e0804n0:1005_5": "ettha pana attano kārakaṁ pavati sodhetīti puññaṁ. Kiyādigaṇaṁ pana patvā punātīti puññanti vattabbaṁ.",
  "anya-e0804n0:1006": "Añño atthopi vattabbo, niruttilakkhaṇassito;",
  "anya-e0804n0:1007": "Tasmā nibbacanaṁ ñeyyaṁ, janapūjādito idha.",
  "anya-e0804n0:1008": "Paraṁ pujjabhavaṁ janetīti puññaṁ. Sadā pūjitaṁ vā janetīti puññaṁ. Janaṁ attakāraṁ punātīti puññaṁ. Asesaṁ apuññaṁ punātīti puññaṁ.",
  "anya-e0804n0:1009": "Kalyāṇaṁ kusalaṁ puññaṁ, subhamicceva niddise;",
  "anya-e0804n0:1010": "Kammassa kusalassādhi-vacanaṁ vacane paṭu.",
  "anya-e0804n0:1011_0": "Pe gatiyaṁ. Peti, penti. Pesi, petha. Idha bhikkhave ekacco assakhaḷuṅko pehīti vutto",
  "anya-e0804n0:1011_1": "viddho samāno codito sārathinā pacchato paṭisakkati, piṭṭhito rathaṁ paṭivatteti.",
  "anya-e0804n0:1011_2": "Ummaggaṁ gaṇhāti, ubbaṭumaṁ rathaṁ karoti.",
  "anya-e0804n0:1012_0": "Pevuddhiyaṁ payati. Pāyo, apāyo. Ettha apāyoti natthi pāyo vuddhi etthāti apāyo.",
  "anya-e0804n0:1012_1": "Ayadhātuvasenapi attho netabbo, ayato vuddhito, sukhato vā apetoti apāyo, nirayatiracchānayonipettivisayaasurakāyā.",
  "anya-e0804n0:1013": "Pe sosane. Pāyati, payati vā. Nipako. Ettha nipako nipayati visoseti paṭipakkhaṁ, tato vā attānaṁ nipāti rakkhatīti nipako, sampajāno.",
  "anya-e0804n0:1014": "Gupa rakkhaṇe. Gopati. Gopako.",
  "anya-e0804n0:1015": "Nagaraṁ yathā paccantaṁ, guttaṁ sāntarabāhiraṁ.",
  "anya-e0804n0:1016": "Evaṁ gopetha attānaṁ, khaṇo ve mā upaccagā.",
  "anya-e0804n0:1017": "Gopethāti gopeyya rakkheyya.",
  "anya-e0804n0:1018": "Vapa santāne. Vapati.",
  "anya-e0804n0:1019": "Sapa samavāye. Sapati.",
  "anya-e0804n0:1020": "Cupa mandagatiyaṁ. Copati.",
  "anya-e0804n0:1021": "Tupa hiṁsāyaṁ. Topati. Tuppati.",
  "anya-e0804n0:1022": "Gupa gopanajigucchanesu. Gopati, jigucchati. Jigucchaṁ, jigucchamāno. Jegucchī. Jigucchitvā iccādīni.",
  "anya-e0804n0:1023": "Kapu hiṁsātakkalagandhesu. Kappati. Kappūro.",
  "anya-e0804n0:1024": "Kapu sāmatthiye. Idaṁ amhākaṁ kappati. Netaṁ amhesu kappati.",
  "anya-e0804n0:1025": "Kapa karuṇāyaṁ. Kapati. Kapaṇo, kāpaññaṁ. Tattha kapatīti karuṇāyati, kāpaññanti kapaṇabhāvo.",
  "anya-e0804n0:1026": "Sapaakkose. Sapati. Sapatho, abhisapatho, abhisapito, sapanako.",
  "anya-e0804n0:1027": "Vapa bījanikkhepe. Bījaṁ vapati. Vāpako. Vāpitaṁ dhaññaṁ. Vuttaṁ bījaṁ purisena. Bījaṁ vappati. Vappamaṅgalaṁ.",
  "anya-e0804n0:1028": "Supa sayane. Supati. Sukhaṁ supanti munayo, ye itthīsu na bajjhare. Sutto puriso, supanaṁ, suttaṁ.",
  "anya-e0804n0:1029": "Khipa peraṇe. Peraṇaṁ cuṇṇikaraṇaṁ pisanaṁ. Khepati. Khepako.",
  "anya-e0804n0:1030": "Khipa abyattasadde. Khipati. Khipitasaddo. Yadā ca dhammaṁ desento, khipi lokagganāyako.",
  "anya-e0804n0:1031": "Khipa chaḍḍano. Khipati, ukkhipati, vikkhipati, avakhipati, saṁkhipati. Khittaṁ, ukkhittaṁ, pakkhittaṁ, vikkhittaṁ iccādīni.",
  "anya-e0804n0:1032": "Opa niṭṭhubhane. Niṭṭhubhanaṁ kheḷapātanaṁ. Opati. Osadhaṁ saṅkharitvā mukhe kheḷaṁ opi.",
  "anya-e0804n0:1033": "Lipi upalepe. Lepati. Littaṁ paramena tejasā.",
  "anya-e0804n0:1034": "Khipi gatiyaṁ. Khimpati.",
  "anya-e0804n0:1035": "Ḍipa khepe. Ḍepati.",
  "anya-e0804n0:1036_0": "Nidapi nidampane. Nidampanaṁ nāma sassarukkhādīsu vīhisīsaṁ vā varakasīsaṁ vā acchinditvā",
  "anya-e0804n0:1036_1": "khuddakasākhaṁ vā abhañjitvā yathāṭhitameva hatthena gahetvā ākaḍḍhitvā bījamattasseva",
  "anya-e0804n0:1036_2": "vā paṇṇamattasseva vā gahaṇaṁ. Puriso vīhisīsaṁ nidampati, rukkhapattaṁ nidampati.",
  "anya-e0804n0:1036_3": "Nidampako, nidampitaṁ, nidampituṁ, nidampitvā.",
  "anya-e0804n0:1037": "Tapadittiyaṁ. Ditti virocanaṁ. Divā tapatiādicco.",
  "anya-e0804n0:1038": "Tapa ubbege. Ubbego utrāso bhīrutā. Tapati, uttapati. Ottappaṁ, ottappiyaṁ dhanaṁ.",
  "anya-e0804n0:1039": "Tapa dhūpa santāpe. Tapati. Tapodhanaṁ, ātāpo. Ātāpī. Ātapaṁ. Dhūpati, sandhūpano, kamme tāpiyati. Dhūpiyati. Bhāve tāpanaṁ, tāpo, paritāpo, santāpo. Dhūpanaṁ.",
  "anya-e0804n0:1040": "Pakārantadhāturūpāni.",
  "anya-e0804n0:1041": "Phakārantadhātu",
  "anya-e0804n0:1042_0": "Puppha vikasane. Akammako cāyaṁ sakammako ca. Pupphati. Pupphaṁ, pupphanaṁ, pupphito,",
  "anya-e0804n0:1042_1": "pupphituṁ, pupphitvā. Pupphanti pupphino dumā. Thalajā dakajā pupphā, sabbe pupphanti",
  "anya-e0804n0:1042_2": "tāvade. Mañjūsako nāma rukkho yattakāni udake vā thale vā pupphāni, sabbāni pupphati.",
  "anya-e0804n0:1043": "Tupha hiṁsāyaṁ. Tophati.",
  "anya-e0804n0:1044": "Dapha daphi vappha gatiyaṁ. Daphati. Damphati. Vapphati.",
  "anya-e0804n0:1045": "Dipha kathanayuddhanindāhiṁsādānesu. Dephati. Depho.",
  "anya-e0804n0:1046": "Tapha tittiyaṁ. Titti tappanaṁ, taphati.",
  "anya-e0804n0:1047": "Dupha upakkilese. Upakkilissanaṁ upakkileso. Dophati.",
  "anya-e0804n0:1048": "Gupha ganthe. Gantho ganthikaraṇaṁ. Gophati.",
  "anya-e0804n0:1049": "Phakārantadhāturūpāni.",
  "anya-e0804n0:1050": "Bakārantadhātu",
  "anya-e0804n0:1051": "Bhabbahiṁsāyaṁ. Bhabbati. Bhabbo.",
  "anya-e0804n0:1052": "Pabba vabba mabba kabba khabba gabba sabba cabba gatiyaṁ. Pabbati. Vabbati. Mabbati. Kabbati. Khabbati. Gabbati. Sabbati. Cabbati.",
  "anya-e0804n0:1053": "Abba sabba hiṁsāyañca. Gatyāpekkhāya cakāro. Abbati. Sabbati.",
  "anya-e0804n0:1054": "Kubi acchādane. Kubbati.",
  "anya-e0804n0:1055": "Lubi tubi addane. Lumbati. Tumbati. Lumbinīvanaṁ. Udakatumbo. Athopi dve ca tumbāni.",
  "anya-e0804n0:1056_0": "Cubi vadanasaṁyoge. Puttaṁ muddhani cumbati. Mukhe cumbati. Ettha siyā ‘‘yadi vadanasaṁyoge",
  "anya-e0804n0:1056_1": "cubidhātu vattati, kathaṁ ambudharabinducumbitakūṭoti ettha avadane aviññāṇake pabbatakūṭe",
  "anya-e0804n0:1056_2": "ambudharabindūnaṁ cumbanaṁ vutta’’nti? Saccaṁ, taṁ pana cumbanākārasadisenākārena",
  "anya-e0804n0:1056_3": "sambhavaṁ cetasi ṭhapetvā vuttaṁ, yathā adassanasambhavepi dassanasadisenākārena",
  "anya-e0804n0:1056_4": "sambhūtattā ‘‘rodante dārake disvā, ubbiddhā vipulā dumā’’ti acakkhukānampi rukkhānaṁ",
  "anya-e0804n0:1056_5": "dassanaṁ vuttaṁ, evamidhāpi cumbanākārasadisenākārena sambhūtattā avadanānampi ambudharabindūnaṁ",
  "anya-e0804n0:1056_6": "cumbanaṁ vuttaṁ. Sabhāvato pana aviññāṇakānaṁ dassanacumbanādīni ca natthi, saviññāṇakānaṁyeva",
  "anya-e0804n0:1056_7": "tāni hontīti. Ayaṁ nayo kamu padavikkhepetiādīsupi netabbo.",
  "anya-e0804n0:1057_0": "Ubbi tubbi thubbi dubbi dhubbi hiṁsatthā. Ubbati. Tubbati. Thubbati. Dubbati. Dubbā.",
  "anya-e0804n0:1057_1": "Dhubbati. Ettha dubbāti dabbatiṇaṁ, yaṁ ‘‘tiriyā nāma tiṇajātī’’ti pāḷiyaṁ āgataṁ.",
  "anya-e0804n0:1057_2": "Ettha ca dubbāti itthiliṅgaṁ, dabbanti napuṁsakaliṅganti daṭṭhabbaṁ.",
  "anya-e0804n0:1058": "Mubbibandhane. Mubbati.",
  "anya-e0804n0:1059": "Kubbi uggame. Kubbati.",
  "anya-e0804n0:1060_0": "Pubba pabba sabba pūraṇe. Pubbati. Pabbati. Sabbati. Etta siyā ‘‘nanu bho pubbasabbasaddā",
  "anya-e0804n0:1060_1": "sabbanāmāni, kasmā panete dhātucintāyaṁ gahitā’’ti? Vuccate – sabbanāmesu ca tumantādivirahitesu",
  "anya-e0804n0:1060_2": "ca nipātesu upasaggesu ca dhātucintā nāma natthi, imāni pana sabbanāmāni na honti.",
  "anya-e0804n0:1060_3": "Kevalaṁ sutisāmaññena sabbanāmāni viya upaṭṭhahanti, tena te tabbhāvamuttattā dhātucintāyaṁ",
  "anya-e0804n0:1060_4": "pubbācariyehi gahitā ‘‘pubbati sabbatī’’ti payogadassanatoti. Yadi evaṁ kasmā buddhavacane",
  "anya-e0804n0:1060_5": "etāni rūpāni na santīti? Anāgamanabhāvena na santi, na avijjamānabhāvena. Kiñcāpi",
  "anya-e0804n0:1060_6": "buddhavacanesu etāni rūpāni na santi, tathāpi porāṇehi anumatā purāṇabhāsāti gahetabbāni,",
  "anya-e0804n0:1060_7": "yathā ‘‘nāthatīti nātho’’ti ettha ‘‘nāthatī’’ti rūpaṁ buddhavacane avijjamānampi",
  "anya-e0804n0:1060_8": "gahetabbaṁ hoti, evaṁ imānipi. Tasmā vohāresu viññūnaṁ kosallatthāya sāsane avijjamānāpi",
  "anya-e0804n0:1060_9": "sāsanānurūpā lokikappayogā gahetabbāti ‘‘pubbati sabbatī’’ti rūpāni gahitāni. Esa",
  "anya-e0804n0:1060_10": "nayo aññesupi ṭhānesu veditabbo.",
  "anya-e0804n0:1061": "Camba adane. Cambati.",
  "anya-e0804n0:1062": "Kabba khabba gabba dabbe. Dabbo ahaṅkāro. Kabbati. Khabbati. Gabbati.",
  "anya-e0804n0:1063": "Abi dabi sadde. Ambati. Ambā, ambu. Dambati.",
  "anya-e0804n0:1064_0": "Labi avasaṁsane. Avasaṁsanaṁ avalambanaṁ. Lambati, vilambati, byālambati. Nīce co’lambate",
  "anya-e0804n0:1064_1": "sūriyo. Ālambati . Ālambanaṁ, tadālambanaṁ, tadālambaṇaṁ, tadālambaṁ vā. Lābu. Alābu",
  "anya-e0804n0:1064_2": "vā, akāro hi tabbhāve.",
  "anya-e0804n0:1065": "Bakārantadhāturūpāni.",
  "anya-e0804n0:1066": "Bhakārantadhātu",
  "anya-e0804n0:1067": "Bhā dittiyaṁ. Cando bhāti, pañhā maṁ paṭibhāti. Ratti vibhāti. Bhāṇu, paṭibhānaṁ. Vibhātā ratti.",
  "anya-e0804n0:1068": "Bhī bhaye. Bhāyati. Bhayaṁ, bhayānako, bhīmo, bhīmaseno, bhīru, bhīruko, bhīrukajātiko. Kārite ‘‘bhāyeti, bhāyayati, bhāyāpeti, bhāyāpayatī’’ti rūpāni.",
  "anya-e0804n0:1069": "Sabhu sambhu hiṁsāyaṁ. Sabhati. Sambhati.",
  "anya-e0804n0:1070": "Sumbha bhāsane ca. Cakāro hiṁsāpekkhako. Sumbhati. Sumbho. Kusumbho.",
  "anya-e0804n0:1071": "Ettha sumbhoti āvāṭo. ‘‘Sumbhaṁ nikkhanāhī’’ti idamettha nidassanaṁ. Kusumbhoti khuddakaāvāṭo, ‘‘pabbatakandarapadarasākhāparipūrā kusumbhe paripūrentī’’ti idamettha nidassanaṁ.",
  "anya-e0804n0:1072": "Abbha vabbha mabbha gatiyaṁ. Abbhati. Abbho. Vabbhati. Mabbhati.",
  "anya-e0804n0:1073_0": "Ettha abbhoti megho. So hi abbhati anekasatapaṭalo hutvā gacchatīti ‘‘abbho’’ti vuccati.",
  "anya-e0804n0:1073_1": "‘‘Vijjumālī satakkakū’’ti vuttaṁ. Satakkakūti ca anekasatapaṭalo. Ettha ca abbhasaddo",
  "anya-e0804n0:1073_2": "tiliṅgiko daṭṭhabbo. Tathā hi ayaṁ ‘‘abbhuṭṭhitova sa yāti, sa gacchaṁ na nivattatī’’ti",
  "anya-e0804n0:1073_3": "ettha pulliṅgo. ‘‘Abbhā, mahikā, dhūmo, rajo, rāhū’’ti ettha itthiliṅgo. ‘‘Abbhāni",
  "anya-e0804n0:1073_4": "candamaṇḍalaṁ chādentī’’ti ettha napuṁsakaliṅgo.",
  "anya-e0804n0:1074": "Imāni pana meghassa nāmāni –",
  "anya-e0804n0:1075": "Megho valāhako laṅghi, jīmūto ambudo ghano;",
  "anya-e0804n0:1076": "Dhārādharo ambudharo, pajjunno himagabbhako.",
  "anya-e0804n0:1077": "Yabha methune. Mithunassa janadvayassa idaṁ kammaṁ methūnaṁ, tasmiṁ methune yabhadhātu vattati. Yabhati. Yābhassaṁ.",
  "anya-e0804n0:1078_0": "Ettha ca ‘‘methuna’’nti esā sabbhivācā, lajjāsampannehi puggalehi vattabbabhāsābhāvato.",
  "anya-e0804n0:1078_1": "Tathā hi ‘‘methuno dhammo na paṭisevitabbo’’ti ca ‘‘na me rājā sakhā hoti, na rājā",
  "anya-e0804n0:1078_2": "hoti methuno’’ti ca sobhane vācāvisaye ayaṁ bhāsā āgatā. ‘‘Yabhatī’’tiādikā pana",
  "anya-e0804n0:1078_3": "bhāsā ‘‘sikharaṇī’’tiādikā bhāsā viya asambhivācā. Na hi hirottappasampanno lokiyajanopi",
  "anya-e0804n0:1078_4": "īdisiṁ vācaṁ bhāsati. Evaṁ santepi adhimattukkaṁsagatahirottappopi bhagavā mahākaruṇāya",
  "anya-e0804n0:1078_5": "sañcoditahadayo lokānukampāya parisamajjhe abhāsi. Aho tathāgatassa mahākaruṇāti.",
  "anya-e0804n0:1079": "Imāni pana methunadhammassa nāmāni –",
  "anya-e0804n0:1080": "Saṁvesanaṁ niddhuvanaṁ, methunaṁ sūrataṁ rataṁ;",
  "anya-e0804n0:1081": "Byathayo gāmadhammo ca, yābhassaṁ mohanaṁ rati.",
  "anya-e0804n0:1082": "Asaddhammo ca vasala-dhammo mīḷhasukhampi ca;",
  "anya-e0804n0:1083": "Dvayaṁdvayasamāpatti, dvando gammo’dakantiko.",
  "anya-e0804n0:1084": "Sibha vibha katthane. Sibhati. Vibhati.",
  "anya-e0804n0:1085": "Debhaabhi dabhi sadde. Debhati. Ambhati. Ambho. Dambhati.",
  "anya-e0804n0:1086": "Ettha ca ambho vuccati udakaṁ. Tañhi nijjīvampi samānaṁ oghakālādīsu vissandamānaṁ ambhati saddaṁ karotīti ambhoti vuccati.",
  "anya-e0804n0:1087": "Imānissa nāmāni –",
  "anya-e0804n0:1088": "Pānīyaṁ udakaṁ toyaṁ, jalaṁ pāto ca ambu ca;",
  "anya-e0804n0:1089": "Dakaṁ kaṁ salilaṁ vāri, āpo ambho papampi ca.",
  "anya-e0804n0:1090": "Nīrañca kepukaṁ pāni, amataṁ elameva ca,",
  "anya-e0804n0:1091": "Āponāmāni etāni, āgatāni tato tato.",
  "anya-e0804n0:1092": "Ettha ca ‘‘vālaggesu ca kepuke. Pivitañca tesaṁ bhusaṁ hoti pānī’’tiādayo payogā dassetabbā.",
  "anya-e0804n0:1093": "Thabhi khabhi paṭibaddhe thambhati, vitthambhati. Khambhati, vikkhambhati. Thambho. Thaddho, upatthambho. Upatthambhinī. Vikkhambho. Vikkhambhitakileso.",
  "anya-e0804n0:1094": "Jabha jabhi gattavināme. Jabhati. Jambhati, vijambhati. Vijambhanaṁ, vijambhitā. Vijambhanto, vijambhamāno, vijambhito.",
  "anya-e0804n0:1095": "Sabbha kathane. Sabbhati.",
  "anya-e0804n0:1096": "Vabbha bhojane. Vabbhati.",
  "anya-e0804n0:1097": "Gabbha dhāraṇe. Gabbhati. Gabbho.",
  "anya-e0804n0:1098_0": "Ettha gabbhoti mātukucchipi vuccati kucchigataputtopi. Tathā hi ‘‘yamekarattiṁ paṭhamaṁ,",
  "anya-e0804n0:1098_1": "gabbhe vasati māṇavo’’ti ettha mātukucchi ‘‘gabbho’’ti vuccati. ‘‘Gabbho me deva",
  "anya-e0804n0:1098_2": "patiṭṭhito. Gabbho ca patito chamā’’ti ca ettha pana kucchigataputto. Apica gabbhoti",
  "anya-e0804n0:1098_3": "āvāsaviseso. ‘‘Gabbhaṁ paviṭṭho’’tiādīsu hi ovarako ‘‘gabbho’’ti vuccati.",
  "anya-e0804n0:1099": "Rabha rābhasse. Āpubbo rabha hiṁsākaraṇavāyamanesu. Rābhassaṁ rābhasabhāvo. Taṁsamaṅgino pana pāḷiyaṁ ‘‘caṇḍā ruddhā rabhasā’’ti evaṁ āgatā.",
  "anya-e0804n0:1100_0": "Tattha rabhasāti karaṇuttariyā. Rabhati, ārabhati, samārabhati, ārambhati. Rabhaso.",
  "anya-e0804n0:1100_1": "Ārambho. Samārambho, ārabhanto. Samārabhanto. Āraddhaṁ me vīriyaṁ. Sārambhaṁ. Anārambhaṁ.",
  "anya-e0804n0:1100_2": "Sārambho te na vijjati. Pakāraṇārambho. Vīriyārambho. Ārabhituṁ. Ārabhitvā. Ārabbha.",
  "anya-e0804n0:1101": "Ettha vīriyārambhoti vīriyasaṅkhāto ārambho. Ārambhasaddo kamme āpattiyaṁ kriyāya vīriye hiṁsāya vikopaneti anekesu atthesu āgato.",
  "anya-e0804n0:1102": "‘‘Yaṁ kiñci dukkhaṁ sambhobhi, sabbaṁ ārambhapaccayā;",
  "anya-e0804n0:1103": "Ārambhānaṁ nirodhena, natthi dukkhassa sambhavo’’ti",
  "anya-e0804n0:1104_0": "Ettha hi kammaṁ ārambhoti āgataṁ. ‘‘Ārambhati ca vippaṭisārī ca hotī’’ti ettha āpatti.",
  "anya-e0804n0:1104_1": "‘‘Mahāyaññā mahārambhā, na te honti mahapphallā’’ti ettha yūpussāpanādikriyā. ‘‘Ārambhatha",
  "anya-e0804n0:1104_2": "nikkamatha, yuñjatha buddhasāsane’’ti ettha vīriyaṁ. ‘‘Samaṇaṁ gotamaṁ uddissa pāṇaṁ",
  "anya-e0804n0:1104_3": "ārambhantī’’ti ettha hiṁsā. ‘‘Bījagāmabhūtagāmasamārambhā paṭivirato hotī’’ti ettha",
  "anya-e0804n0:1104_4": "chedanabhañjanādikaṁ vikopanaṁ. Iccevaṁ –",
  "anya-e0804n0:1105": "Kamme āpattiyañceva, vīriye hiṁsākriyāsu ca;",
  "anya-e0804n0:1106": "Vikopane ca ārambha-saddo hotīti niddise;",
  "anya-e0804n0:1107": "Labha lābhe. Labhati, labbhati. Lābho, laddhaṁ, alattha, alatthuṁ.",
  "anya-e0804n0:1108": "Subha dittiyaṁ. Sobhati. Sobhā, sobhanaṁ, sobhito.",
  "anya-e0804n0:1109": "Khubha sañcalane. Khobhati, saṅkhobhati. Hatthināge padinnamhi, khubbhittha nagaraṁ tadā. Khobhā, saṅkhobho.",
  "anya-e0804n0:1110": "Nabha tubha hiṁsāyaṁ. Nabhati. Tubhati.",
  "anya-e0804n0:1111": "Sambha vissāse. Sambhati. Sambhatti, sambhatto.",
  "anya-e0804n0:1112_0": "Lubha vimohane. Lobhati, palobhati. Thullakumārīpalobhanaṁ. Kārite pana ‘‘lobheti,",
  "anya-e0804n0:1112_1": "palobheti, palobhetvā’’ti rūpāni bhavanti. Divādigaṇaṁ pana patvā giddhiyatthe ‘‘lubbhatī’’ti rūpaṁ bhavati.",
  "anya-e0804n0:1113": "Dabhi ganthane. Dambhati. Dambhanaṁ.",
  "anya-e0804n0:1114": "Rubhi nivāraṇe. Rumbhati, sannirumbhati. Sannirumbho, sannirumbhitvā.",
  "anya-e0804n0:1115": "Ubha ubbha umbha pūraṇe. Ubhati. Ubbhati. Umbhati. Ubhanā. Ubbhanā. Umbhanā. Obho. Keṭubhaṁ. Ubbhaṁ. Kumbho. Kumbhī. Kārite ‘‘obheti. Ubbheti. Umbhetī’’ti rūpāni bhavanti.",
  "anya-e0804n0:1116_0": "Tattha keṭubhanti kriyākappavikappo kavīnaṁ upakāriyasatthaṁ. Idaṁ panettha nibbacanaṁ",
  "anya-e0804n0:1116_1": "kiṭeti gameti kriyādivibhāgaṁ, taṁ vā anavasesapariyādānato keṭento gamento obheti",
  "anya-e0804n0:1116_2": "pūretīti keṭutaṁ kiṭaubhadhātuvasena. Ubbhati ubbheti pūretīti ubbhaṁ, pūraṇanti",
  "anya-e0804n0:1116_3": "attho. Cariyāpiṭakepi hi īdisī saddagati dissati, taṁ yathā? ‘‘Mahādānaṁ pavattesi,",
  "anya-e0804n0:1116_4": "accubbhaṁ sāgarūpama’’nti. Tattha ca accubbhanti ativiya yācakānaṁ ajjhāsayaṁ pūraṇaṁ.",
  "anya-e0804n0:1116_5": "Akkhumbhantipi pāṭho. Kumbhoti kaṁ vuccati udakaṁ, tena ubbhetabboti kumbho, so eva",
  "anya-e0804n0:1116_6": "itthiliṅgavasena kumbhī. Ettha ca ‘‘kumbhī dhovati onato’’ti payogo.",
  "anya-e0804n0:1117": "Kumbhasaddo ghaṭe hatthi-siropiṇḍe dasambaṇe;",
  "anya-e0804n0:1118": "Pavattatīti viññeyyo, viññunā nayadassinā.",
  "anya-e0804n0:1119": "Bhakārantadhāturūpāni.",
  "anya-e0804n0:1120": "Makārantadhātu",
  "anya-e0804n0:1121": "Mā māne sadde ca. Māti. Mātā. Ettha mātāti janikā vā cūḷamātā vā mahāmātā vā.",
  "anya-e0804n0:1122": "Mū bandhane. Mavati. Kiyādigaṇassa panassa ‘‘munātī’’ti rūpaṁ.",
  "anya-e0804n0:1123": "Me paṭidānaādānesu. Meti, mayati. Medhā.",
  "anya-e0804n0:1124_0": "Ettha medhāti paññā. Sā hi sukhumampi atthaṁ dhammañca khippameva meti ca dhāreti",
  "anya-e0804n0:1124_1": "cāti medhāti vuccati. Ettha pana metīti gaṇhāti. Tathā hi aṭṭhasāliniyaṁ vuttaṁ ‘‘asani",
  "anya-e0804n0:1124_2": "viya siluccaye kilese medhati hiṁsatīti medhā, khippaṁ gahaṇadhāraṇaṭṭhena vā medhā’’ti.",
  "anya-e0804n0:1124_3": "Saṅgamatthavācakassa pana medhadhātussa vasena medhati sīlasamādhiādīhi saddhammehi",
  "anya-e0804n0:1124_4": "siriyā ca saṅgacchatīti medhāti attho gahetabbo. Etthetaṁ vuccati –",
  "anya-e0804n0:1125": "‘‘Dvidhātuyekadhātuyā , dviratthavatiyāpi ca;",
  "anya-e0804n0:1126": "Medhāsaddassa nipphattiṁ, jaññā sugatasāsane’’ti.",
  "anya-e0804n0:1127": "Omā sāmatthiye. Sāmatthiyaṁ samatthabhāvo. Aluttantoyaṁ dhātu, omāti, omanti.",
  "anya-e0804n0:1128": "Atrāyaṁ pāḷi ‘‘omāti bhante bhagavā iddhiyā manomayena kāyena brahmalokaṁ upasaṅkamitu’’nti. Tattha omātīti pahoti sakkoti.",
  "anya-e0804n0:1129": "Timu addabhāve. Addabhāvo tintabhāvo. Temati. Tinto, temiyo. Temitukāmā temiṁsu.",
  "anya-e0804n0:1130": "Ettha temiyoti evaṁnāmako kāsirañño putto bodhisatto. So hi rañño ceva mahājanassa ca hadayaṁ temento addabhāvaṁ pāpento sītalabhāvaṁ janento jātoti ‘‘temiyo’’ti vuccati.",
  "anya-e0804n0:1131": "Nitami kilamane. Nitammati. Hadayaṁ dayhate nitammāmi.",
  "anya-e0804n0:1132": "Camu chamu japu jhamu umu jimu adane. Camati. Camū. Camūti senā. Chamati. Jamati. Jhamati. Umati. Jemati.",
  "anya-e0804n0:1133_0": "Kamu padavikkhepe. Padavikkhepo padasā gamanaṁ. Idaṁ pana vohārasīsamattaṁ vacanaṁ,",
  "anya-e0804n0:1133_1": "tasmā ‘‘nāssa kāye aggi vā visaṁ vā satthaṁ vā kamatī’’tiādīsu apadavikkhepatthopi",
  "anya-e0804n0:1133_2": "gahetabbo. Kamati. Caṅkamati, atikkamati. Abhikkamati. Paṭikkamati. Pakkamati. Parakkamati.",
  "anya-e0804n0:1133_3": "Vikkamati. Nikkamati. Saṅkamati. Saṅkamanaṁ. Saṅkanti. Kamanaṁ. Caṅkamanaṁ. Atikkamo.",
  "anya-e0804n0:1133_4": "Abhikkamo. Paṭikkamo. Pakkamo. Vikkamo. Nikkamo. Atikkanto puriso. Abhikkantā ratti.",
  "anya-e0804n0:1133_5": "Nikkhamati. Abhinikkhamati. Kārite nikkhāmeti. Aññānipi yojetabbāni. Yasmā panāyaṁ",
  "anya-e0804n0:1133_6": "dhātu curādigaṇaṁ patvā icchākanti yatthesu vattati, tasmā tepi atthe upasaggavisesite",
  "anya-e0804n0:1133_7": "katvā idha abhikkantasaddassa atthuddhāraṁ vattabbampi avatvā upari curādigaṇeyeva kathessāma.",
  "anya-e0804n0:1134": "Yamu uparame. Uparamo viramanaṁ. Yamabhi. Yamo. ‘‘Pare ca na vijānanti, mayamettha yamāmase’’ti idamettha nidassanaṁ. Tattha yamāmaseti uparamāma, nassāma, marāmāti attho.",
  "anya-e0804n0:1135": "Nama bahutte sadde. Bahutto saddo nāma uggatasaddo. Namati.",
  "anya-e0804n0:1136": "Ama dama hamma mima chama gatimhi. Amati. Damati. Hammati. Mimati. Chamati. Chamā.",
  "anya-e0804n0:1137_0": "Chamāti pathavī. Chamāsaddo itthiliṅgo daṭṭhabbo, ‘‘na chamāyaṁ nisīditvā āsane nisinnassa",
  "anya-e0804n0:1137_1": "agilānassa dhammaṁ desessāmīti sikkhā karaṇīyā’’ti ca ‘‘chamāyaṁ parivattāmi vāricarova",
  "anya-e0804n0:1137_2": "ghamme’’ti ca payogadassanato. So ca kho sattahi aṭṭhahi vā vibhattīhi dvīsu ca vacanesu",
  "anya-e0804n0:1137_3": "yojetabbo. Chamanti gacchanti etthāti chamā.",
  "anya-e0804n0:1138_0": "Dhama saddaggisaṁ yogesu. Dhamadhātu sadde ca mukhavātena saddhiṁ aggisaṁyoge ca",
  "anya-e0804n0:1138_1": "vattati. Tattha paṭhamatthe ‘‘saṅkhaṁ dhamati. Saṅkhadhamako. Bheriṁ dhamati. Bheridhamako.",
  "anya-e0804n0:1138_2": "Dhame dhame nātidhame’’ti payogo. Dutiyatthe ‘‘aggiṁ dhamati. Samuṭṭhāpeti attānaṁ,",
  "anya-e0804n0:1138_3": "aṇuṁ aggiṁva sandhama’’nti payogo.",
  "anya-e0804n0:1139": "Bhāma kodhe. Bhāmati.",
  "anya-e0804n0:1140_0": "Namunamane. Namati. Namo. Nataṁ, namanaṁ. Nati. Namaṁ. Namamāno. Namanto. Namito.",
  "anya-e0804n0:1140_1": "Nāmaṁ. Nāmitaṁ. Namituṁ. Natvā, natvāna. Namitvā, namitvāna, namituna. Kārite ‘‘nāmeti,",
  "anya-e0804n0:1140_2": "nāmayati. Nāmetvā. Nāmayitvā’’ti rūpāni bhavanti. Tatra hi ‘‘namati namitvā’’ti evaṁpakārāni",
  "anya-e0804n0:1140_3": "padāni namanatthe vandanāyañca daṭṭhabbāni, ‘‘namo natvā’’ti evaṁpakārāni pana vandanāyameva.",
  "anya-e0804n0:1140_4": "Atrāyamupalakkhaṇamattā payogaracanā –",
  "anya-e0804n0:1141": "Rukkho phalī phalabhāragarutāya namitvāna bhijjati;",
  "anya-e0804n0:1142": "Vuddho jarājajjaratāya namati namitvā gacchati;",
  "anya-e0804n0:1143": "Saddho buddhaṁ namati namitvā gacchati;",
  "anya-e0804n0:1144": "Namo buddhassa satthāraṁ natvāna agamāsīti;",
  "anya-e0804n0:1145_0": "Ettha namoti padaṁ nipātesupi labbhati. Tena hi paccattopayogavacanāni abhinnarūpāni",
  "anya-e0804n0:1145_1": "dissanti ‘‘devarāja namo tyatthu. Namo katvā mahesino’’ti. Upasaggehipi ayaṁ yojetabbā",
  "anya-e0804n0:1145_2": "‘‘paṇamati, paṇāmo, uṇṇamati, uṇṇati’’ iccādinā.",
  "anya-e0804n0:1146": "Khamu sahane. Khamati. Khanti. Khamo, khamanaṁ, evaṁ bhāve. Kattari pana ‘‘khantā. Khamitā. Khamo hoti sītassapi uṇhassapī’’ti payogā.",
  "anya-e0804n0:1147": "Sama adassane. Samati, vūpasamati aggi.",
  "anya-e0804n0:1148": "Yama parivesane. Yamati. Yamo. Yamarājā.",
  "anya-e0804n0:1149": "Sama sadde. Samati.",
  "anya-e0804n0:1150": "Sama thama velambe. Samati. Thamati.",
  "anya-e0804n0:1151": "Vāyama īhāyaṁ. Vāyamati. Vāyāmo.",
  "anya-e0804n0:1152": "Gamugatiyaṁ. Gacchati. Gamako. Gato. Gati. Gamanaṁ. Kārite ‘‘gameti, gamayati, gacchāpetī’’tiādīni bhavanti.",
  "anya-e0804n0:1153_0": "Ramu kīḷāyaṁ. Ramati. Viramati. Paṭiviramati. Uparamati. Ārati. Virati. Paṭivirati.",
  "anya-e0804n0:1153_1": "Uparati. Veramaṇi. Viramaṇaṁ. Rati. Ramaṇaṁ. Rato. Ārato virato paṭivirato. Uparato, uparamo. Ārāmo.",
  "anya-e0804n0:1154": "Vamu uggiraṇe. Vamati. Vamathu. Vammiko.",
  "anya-e0804n0:1155": "Dhīratthu taṁ visaṁ vantaṁ, yamahaṁ jīvitakāraṇā;",
  "anya-e0804n0:1156": "Vantaṁ paccāvamissāmi, mataṁ me jīvitā varaṁ.",
  "anya-e0804n0:1157_0": "Tattha vammikoti vamatīti, vantakoti, vantussayoti, vantasinehasambandhoti vammiko.",
  "anya-e0804n0:1157_1": "So hi ahinakulaundūragharagoḷikādayo nānappakāre pāṇake vamatīti vammiko. Upacikāhi",
  "anya-e0804n0:1157_2": "vantakoti vammiko. Upacikāhi vamitvā mukhatuṇḍakena ukkhittapaṁsucuṇṇena kaṭippamāṇenapi",
  "anya-e0804n0:1157_3": "porisappamāṇenapi ussitoti vammiko. Upacikāhi vantakheḷasinehena ābaddhatāya sattasattāhaṁ",
  "anya-e0804n0:1157_4": "deve vassantepi na vippakirayati, nidāghepi tato paṁsumuṭṭhiṁ gahetvā tasmiṁ muṭṭhinā",
  "anya-e0804n0:1157_5": "pīḷiyamāne sinehova nikkhamati, evaṁ vantasinehasambandhoti vammiko.",
  "anya-e0804n0:1158_0": "Ettha pana ‘‘bhagavā, himavā’’tiādīni padāni na kevalaṁ vantupaccayavaseneva nipphādetabbāni,",
  "anya-e0804n0:1158_1": "atha kho vamudhātuvasenapi nipphādetabbāni, tenāha visuddhimaggakārako ‘‘yasmā pana",
  "anya-e0804n0:1158_2": "tīsu bhavesu taṇhāsaṅkhātaṁ gamanamanena vantaṁ, tasmā ‘‘bhavesu vantagamano’ti vattabbe",
  "anya-e0804n0:1158_3": "bhavasaddato bhakāraṁ, gamanasaddato gakāraṁ, vantasaddato vakārañca dīghaṁ katvā",
  "anya-e0804n0:1158_4": "ādāya bhagavāti vuccati, yathā loke ‘mehanassa khassa mālā’ti vattabbe mekhalā’’ti",
  "anya-e0804n0:1158_5": "vadatā niruttinayena saddasiddhi dassitā.",
  "anya-e0804n0:1159_0": "Ettha, siyā ‘‘visamamidaṁ nidassanaṁ, yena ‘mehanassa khassa mālā’ti ettha mekārakhakāralākārānaṁ",
  "anya-e0804n0:1159_1": "kamato gahaṇaṁ dissati, ‘‘bhavesu vantagamano’ti ettha pana bhakāravakāragakārānaṁ",
  "anya-e0804n0:1159_2": "kamato gahaṇaṁ na dissatī’’ti? Saccaṁ, idha pana ‘‘aggāhito, vijjācaraṇasampanno’’tiādīsu",
  "anya-e0804n0:1159_3": "viya guṇasaddassa paranipātavasena ‘‘bhavesu gamanavanto’’ti vattabbepi evamavatvā",
  "anya-e0804n0:1159_4": "saddasatthe yebhuyyena guṇasaddānaṁ pubbanipātabhvassa icchitattā saddasatthavidūnaṁ",
  "anya-e0804n0:1159_5": "kesañca viññūnaṁ manaṁ tosetuṁ ‘‘bhagavā’’ti pade akkharakkamaṁ anapekkhitvā atthamattanidassanavasena",
  "anya-e0804n0:1159_6": "‘‘āhitaggi, sampannavijjācaraṇo’’tiādīni viya pubbanipātavasena ‘‘bhavesu vantagamano’’ti",
  "anya-e0804n0:1159_7": "vuttaṁ. Īdisasmiñhi ṭhāne ‘‘āhitaggī’’ti vā ‘‘aggāhito’’ti vā ‘‘chinnahattho’’ti",
  "anya-e0804n0:1159_8": "vā ‘‘hatthacchinno’’ti vā padesu yathā tathā ṭhitesupi atthassa ayutti nāma natthi",
  "anya-e0804n0:1159_9": "aññamaññaṁ samānatthattā tesaṁ saddānaṁ.",
  "anya-e0804n0:1160_0": "Vedajātotiādīsu pana ṭhānesu atthevāti daṭṭhabbaṁ. Evaṁ visuddhimagge ‘‘bhagavā’’ti",
  "anya-e0804n0:1160_1": "padassa vamudhātuvasenapi nipphatti dassitā, taṭṭīkāyampi ca dassitā ‘‘bhage vamīti",
  "anya-e0804n0:1160_2": "bhagavā. Bhāge vamīti bhagavā’’ti. Nibbacanaṁ pana evaṁ veditabbaṁ – bhagasaṅkhātaṁ",
  "anya-e0804n0:1160_3": "siriṁ issariyaṁ yasañca vami uggiri kheḷapiṇḍaṁ viya anapekkho chaḍḍayīti bhagavā.",
  "anya-e0804n0:1160_4": "Atha vā bhāni nāma nakkhattāni, tehi samaṁ gacchanti pavattantīti bhagā, sineruyugandharauttarakuruhimavantādibhājanalokā,",
  "anya-e0804n0:1160_5": "visesasannissayasobhākappaṭṭhiyabhāvato. Tepi bhagavā vami tannivāsisattāvāsasamatikkamanato",
  "anya-e0804n0:1160_6": "tappaṭibaddhachandarāgappahānena pajahīti bhagavā.",
  "anya-e0804n0:1161": "Cakkavattisiriṁ yasmā, yasaṁ issariyaṁ sukhaṁ;",
  "anya-e0804n0:1162": "Pahāsi lokacittañca, sugato bhagavā tato.",
  "anya-e0804n0:1163_0": "Tathā khandhāyatanadhātādibhede dhammakoṭṭhāse sabbaṁ papañca sabbaṁ yogaṁ sabbaṁ",
  "anya-e0804n0:1163_1": "ganthaṁ sabbaṁ saṁyojanaṁ samucchinditvā amataṁ dhātuṁ samadhigacchanto vami uggiri",
  "anya-e0804n0:1163_2": "anapekkho chaḍḍayi na paccāvamīti bhagavā. Atha vā sabbepi kusalākusale sāvajjānavajje",
  "anya-e0804n0:1163_3": "hīnappaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho",
  "anya-e0804n0:1163_4": "pariccaji pajahīti bhagavā.",
  "anya-e0804n0:1164": "Khandhāyatanadhātādī, dhammabhedā mahesinā;",
  "anya-e0804n0:1165": "Kaṇhasukkā yato vantā, tatopi bagavā mato.",
  "anya-e0804n0:1166_0": "Jātakaṭṭhakathāyaṁ pana himavāti padassa vamudhātuvasenapi nipphatti dassitā. Tathā",
  "anya-e0804n0:1166_1": "hi sambhavajātakaṭṭhakathāyaṁ ‘‘himavāti himapātasamaye himayuttoti himavā. Gimhakāle",
  "anya-e0804n0:1166_2": "himaṁ vamatīti himavā’’ti vuttaṁ. Evaṁ jātakaṭṭhakathāyaṁ ‘‘himavā’’ti padassa vamudhātuvasenapi",
  "anya-e0804n0:1166_3": "nipphatti dassitā, ayaṁ nayo īdisesu ṭhānesupi netabbo. ‘‘Guṇavāgaṇavā’’tiādīsu pana",
  "anya-e0804n0:1166_4": "na netabbo. Yadi nayeyya, ‘‘guṇavā gaṇavā’’ti padānaṁ ‘‘nigguṇo parihīnaguṇo’’ti",
  "anya-e0804n0:1166_5": "evamādiattho bhaveyya, tasmā ayaṁ nayo sabbatthapi na netabbo. Ettha siyā ‘‘yadi",
  "anya-e0804n0:1166_6": "‘‘bhagavā’tiādipadānaṁ vamudhātuvasena nipphatti hoti, kathaṁ ‘‘bhagavanto, bhagavanta’’ntiādīni",
  "anya-e0804n0:1166_7": "sijjhantī’’ti? Yathā ‘‘bhagavā’’ti padaṁ niruttinayena sijjhati, tathā tānipi teneva",
  "anya-e0804n0:1166_8": "sijjhanti. Acinteyyo hi niruttinayo kevalaṁ atthayuttipaṭibandhamattova, atthayuttiyaṁ",
  "anya-e0804n0:1166_9": "sati nipphādetumasakkuṇeyyānipi rūpāni aneneva sijjhanti. Ettha ca yaṁ niruttilakkhaṇaṁ",
  "anya-e0804n0:1166_10": "āharitvā dassetabbaṁ siyā, taṁ upari rūpanipphādanādhikāre udāharaṇehi saddhiṁ pakāsessāma.",
  "anya-e0804n0:1167": "Idha sāramate munirājamate,",
  "anya-e0804n0:1168": "Paramaṁ paṭutaṁ sujano pihayaṁ;",
  "anya-e0804n0:1169": "Vipulatthadharaṁ dhaninītimimaṁ,",
  "anya-e0804n0:1170": "Satataṁ bhajataṁ matisuddhakaraṁ.",
  "anya-e0804n0:1171": "Iti navaṅge sāṭṭhakathe piṭakattaye byappathagatīsu viññunaṁ",
  "anya-e0804n0:1172": "Kosallatthāya kate saddanītippakaraṇe",
  "anya-e0804n0:1173": "Saravaggapañcakantiko nāma dhātuvibhāgo",
  "anya-e0804n0:1174": "Pannarasamo paricchedo."
}