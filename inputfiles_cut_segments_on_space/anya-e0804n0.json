{
  "anya-e0804n0:0": "Namo tassa bhagavato arahato sammāsambuddhassa",
  "anya-e0804n0:1": "Saddanītippakaraṇaṃ",
  "anya-e0804n0:2": "Dhātumālā",
  "anya-e0804n0:3": "15. Saravaggapañcakantika suddhassaradhātu",
  "anya-e0804n0:4": "Ito paraṃ tu sarato, kakārantādibhedato;",
  "anya-e0804n0:5": "Dhātuyo dhātunipphanna-rūpāni vividhāni ca.",
  "anya-e0804n0:6": "Sāṭṭhakathe piṭakamhi, jinapāṭhe yathābalaṃ;",
  "anya-e0804n0:7": "Nayaṃ upaparikkhitvā, samāsena kathessa’haṃ.",
  "anya-e0804n0:8_0": "I gatiyaṃ. Yesaṃ dhātūnaṃ gatiattho, buddhipi tesaṃ attho. Pavattipāpuṇānipi. Tatra",
  "anya-e0804n0:8_1": "gamanaṃ duvidhaṃ kāyagamanaṃ ñāṇagamanañca. Tesu kāyagamanaṃ nāma iriyāpathagamanaṃ,",
  "anya-e0804n0:8_2": "ñāṇagamanaṃ nāma ñāṇuppatti, tasmā payogānurūpena “gacchatī”ti padassa “jānātī”tipi",
  "anya-e0804n0:8_3": "attho bhavati, “pavattatī”tipi attho bhavati, “pāpuṇātī”tipi attho bhavati, iriyāpathagamanena",
  "anya-e0804n0:8_4": "gacchatītipi attho bhavati, ñāṇagamanena gacchatītipi attho bhavati. Tathā hi “sīghaṃ",
  "anya-e0804n0:8_5": "gacchatī”tiādīsu iriyāpathagamanaṃ “gamana”nti vuccati. Sundaraṃ nibbānaṃ gato. “Gatimā”tiādīsu",
  "anya-e0804n0:8_6": "pana ñāṇagamanaṃ. Evaṃ sabbesampi gatyatthānaṃ dhātūnaṃ yathāpayogaṃ attho gahetabbo.",
  "anya-e0804n0:9_0": "Tassimāni rūpāni bhavanti – iti, eti, udeti. Kārite “udāyatī”ti rūpaṃ bhavati. Uṭṭhāpetīti",
  "anya-e0804n0:9_1": "hi attho, dukāro āgamo. Upeti, samupeti, veti, apeti, aveti, anveti, sameti, abhisameti,",
  "anya-e0804n0:9_2": "samayo, abhisamayo, īdi, udi, ekodi, paṇḍito, ito, udito, upeto, samupeto, anvito,",
  "anya-e0804n0:9_3": "apeto, sameto, etabbo, paccetabbo, paṭiyamāno, paṭicco, ento, adhippeto, adhippāyo,",
  "anya-e0804n0:9_4": "paccayo, aññānipi yojetabbāni. “Itā, ita”ntiādinā yathārahaṃ itthinapuṃsakavasenapi.",
  "anya-e0804n0:9_5": "Paccetuṃ, upetuṃ, samupetuṃ, anvetuṃ, sametuṃ, abhisametuṃ, icca, paṭicca, samecca,",
  "anya-e0804n0:9_6": "abhisamecca, apecca, upecca, paṭimukhaṃ itvā, itvāna, upetvā, upetvāna, upetuna,",
  "anya-e0804n0:9_7": "aññānipi buddhavacanānurūpato yojetabbāni.",
  "anya-e0804n0:10": "Itiiti kriyāsaddo, suttantesu na dissati;",
  "anya-e0804n0:11": "Idamettha na vattabbaṃ, dassanāyeva me ruto.",
  "anya-e0804n0:12": "“Itāyaṃ kodharūpena”, iti pāḷi hi dissati;",
  "anya-e0804n0:13": "Aṅguttaranikāyamhi, munināhacca bhāsitā;",
  "anya-e0804n0:14": "Vuttañhetaṃ bhagavatā aṅguttaranikāye kodhaṃ nindantena –",
  "anya-e0804n0:15": "“Itāyaṃ kodharūpena, maccuveso guhāsayo;",
  "anya-e0804n0:16": "Taṃ damena samucchinde, paññāvīriyena diṭṭhiyā”ti.",
  "anya-e0804n0:17_0": "Tatra itāyanti iti ayanti chedo. Itiiti ca gacchati pavattatīti attho. Ayaṃ panettha",
  "anya-e0804n0:17_1": "suttapadattho – yo doso loke “kodho”ti lokiyamahājanena vuccati, nāyaṃ atthato kodhoti",
  "anya-e0804n0:17_2": "vattabbo. Kinti pana vattabbo, eso hi sarīrasaṅkhātaguhāsayo maccurājā eva kodhavasena",
  "anya-e0804n0:17_3": "pamaddanto sattasantāne gacchatīti vattabbo. Taṃ evarūpaṃ “maccurājā”ti vattabbaṃ",
  "anya-e0804n0:17_4": "bahuno janassa anatthakaraṃ kodhaṃ hitakāmo damena paññāya vīriyena diṭṭhiyā ca chindeyyāti.",
  "anya-e0804n0:18_0": "Etīti imassa pana āgacchatīti attho. “Etī”ti ettha hi āupasaggo sandhikiccena paṭicchannattā",
  "anya-e0804n0:18_1": "na pākaṭo valāhakāvattharito puṇṇacando viya. Tathā hi ettha ā iti etīti sandhiviggaho",
  "anya-e0804n0:18_2": "bhavati, ākārassa ca ikārena parena saddhiṃyeva ekārādeso. Tasmā “ayaṃ so sārathī",
  "anya-e0804n0:18_3": "eti. Etu vessantaro rājā”tiādīsu “āgacchati, āgacchatū”tiādinā attho kathetabbo.",
  "anya-e0804n0:18_4": "Byākaraṇasatthepi hi ā iti etīti sandhiviggaho dissati, tasmā ayampi nīti sādhukaṃ",
  "anya-e0804n0:18_5": "manasi kātabbā. Atha vā itīti rassavasena vuttaṃ padaṃ gamanaṃ bodheti, etīti vuddhivasena",
  "anya-e0804n0:18_6": "vuttaṃ pana yathāpayogaṃ āgamanādīni. Mattāvasenapi hi padāni savisesatthāni bhavanti.",
  "anya-e0804n0:18_7": "Taṃ yathā? Sāsane pabbajito, raṭṭhā pabbājitoti. Saññogāsaññogavasenapi, taṃ yathā?",
  "anya-e0804n0:18_8": "Gāmā niggacchati. Yasaṃ poso nigacchati, tasmā ayampi nīti sādhukaṃ manasi kātabbā. Etthetaṃ vuccati –",
  "anya-e0804n0:19": "I gatiyanti kathitā, dhātu vuddhiṃ gatā yadā;",
  "anya-e0804n0:20": "Tadā āgamanatthassa, vācikā pāyato vasā.",
  "anya-e0804n0:21": "Iriyāpathatthato he-sā niccāgamavācikā;",
  "anya-e0804n0:22": "“Ayaṃ so sārathī eti”, iccādettha nidassanaṃ.",
  "anya-e0804n0:23": "Aniriyāpathatthena, vattane gamanepi ca;",
  "anya-e0804n0:24": "Āgamane ca hotīti, dhīmā lakkheyya taṃ yathā.",
  "anya-e0804n0:25": "“Paṭicca phalametī”ti, evamādīsu vattane;",
  "anya-e0804n0:26": "Vuddhippattā ikāravhā, esā dhātu pavattati.",
  "anya-e0804n0:27": "“Atthamentamhi sūriye, vāḷā” iccādīsu pana;",
  "anya-e0804n0:28": "Gate, “etīti itī”ti-ādisvāgamane siyā.",
  "anya-e0804n0:29_0": "Tathā hi ītīti anatthāya eti āgacchatīti īti, upaddavo, iti āgamanattho gahetabbo.",
  "anya-e0804n0:29_1": "Āha ca suttanipātaṭṭhakathāyaṃ “etīti īti, āgantukānaṃ akusalabhāgīnaṃ byasanahetūnaṃ",
  "anya-e0804n0:29_2": "etaṃ adhivacana”nti.",
  "anya-e0804n0:30_0": "Idāni yathārahaṃ nipātākhyātanāmikapariyāpannānaṃ itiito saddānamatthuddhāro vuccate",
  "anya-e0804n0:30_1": "– tattha itisaddo hetuparisamāpanādipadattha vipariyāya pakārāvadhāraṇa nidassanādianekatthappabhedo.",
  "anya-e0804n0:30_2": "Tathā hesa “ruppatīti kho bhikkhave tasmā rūpanti vuccatī”tiādīsu hetuatthe dissati.",
  "anya-e0804n0:30_3": "“Tasmātiha me bhikkhave dhammadāyādā bhavatha, mā āmisadāyādā. Atthi me tumhesu anukampā,",
  "anya-e0804n0:30_4": "kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane. “Iti",
  "anya-e0804n0:30_5": "vā iti evarūpā visūkadassanā paṭivirato”tiādīsu ādiattho. “Māgaṇḍiyoti tassa brāhmaṇassa",
  "anya-e0804n0:30_6": "saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanamabhilāpo”tiādīsu",
  "anya-e0804n0:30_7": "padatthavipariyāye. “Iti kho bhikkhave sappaṭibhayo bālo, appaṭibhayo paṇḍito. Saupaddavo",
  "anya-e0804n0:30_8": "bālo, anupaddavo paṇḍito. Saupasaggo bālo, anupasaggo paṇḍito”tiādīsu pakāro. “Atthi",
  "anya-e0804n0:30_9": "idappaccayā jarāmaraṇanti iti puṭṭhena satā ādanda atthītissa vacanīyaṃ. Kiṃ paccayā",
  "anya-e0804n0:30_10": "jarāmaraṇanti iti ce vadeyya, jātipaccayā jarāmaraṇanti iccassa vacanīya”ntiādīsu",
  "anya-e0804n0:30_11": "avadhāraṇe. “Atthīti kho kaccāna ayameko anto, natthīti kho kaccāna ayaṃ dutiyo anto”tiādīsu",
  "anya-e0804n0:30_12": "nidassane. Nipātavaseneva te payogā gahetabbā. “Itāyaṃ kodharūpenā”ti ettha pana",
  "anya-e0804n0:30_13": "ākhyātavasena gamane itisaddo dissati. Ayamevattho idhādhippeto, nipātattho pana",
  "anya-e0804n0:30_14": "na icchitabbo, viññūnaṃ atthaggahaṇe kosallupādanatthaṃ kevalaṃ atthuddhāravasena",
  "anya-e0804n0:30_15": "āgatoti daṭṭhabbaṃ. Itaro pana –",
  "anya-e0804n0:31": "Gatyatthe cimasaddatthe, itosaddo pavattati;",
  "anya-e0804n0:32": "Anvito”ti hi gatyatthe, paccattavacanaṃ bhave.",
  "anya-e0804n0:33": "Imasaddassa atthamhi, nissakkavacanaṃ bhave;",
  "anya-e0804n0:34": "“Ito sā dakkhiṇā disā”, itiādīsu pāḷisu.",
  "anya-e0804n0:35": "Gatyattho icchito ettha, itarattho na icchito;",
  "anya-e0804n0:36": "Atthuddhāravasā vutto, kosallatthāya viññunaṃ.",
  "anya-e0804n0:37_0": "Idha pana samayasaddassa atthuddhāraṃ sanibbacanaṃ vattabbampi avatvā upari ayadhātuvisayeyeva",
  "anya-e0804n0:37_1": "vakkhāma i e ayadhātuvasena tidhātumayattā samayasaddassa. Tatra itīti ikārānantaratyantapadassa",
  "anya-e0804n0:37_2": "ca “eti, udetī”tiādīnañca ekārānantaratyantapadānaṃ aññesañca evarūpānaṃ padamālā",
  "anya-e0804n0:37_3": "yathārahaṃ yebhuyyena attanopadāni vajjetvā yojetabbā. Īdisesu hi ṭhānesu dukkarā",
  "anya-e0804n0:37_4": "kriyāpadamālā. Yasmā pana imasmiṃ pakaraṇe sukarā ca dukkarā ca tyantapadamālā jānitabbā,",
  "anya-e0804n0:37_5": "tasmā bhūvādigaṇādīsu aṭṭhasu gaṇesu vihitehi channavutiyā vacanehi sabbasādhāraṇaṃ",
  "anya-e0804n0:37_6": "asabbasādhāraṇañca padamālānayaṃ brūma –",
  "anya-e0804n0:38": "Akārānantaratyanta-padānaṃ pantiyo budho;",
  "anya-e0804n0:39": "Bhavati rundhatādīnaṃ, yoje sabbattha sabbathā.",
  "anya-e0804n0:40": "Iti etī”ti cetesaṃ, padānaṃ pana pantiyo;",
  "anya-e0804n0:41": "Suddhassarapubbakānaṃ, yoje viññū yathārahaṃ.",
  "anya-e0804n0:42": "Ākārānantaratyanta-padānañcāpi pantiyo;",
  "anya-e0804n0:43": "“Yāti suṇāti asnā-ti” iccādīnaṃ yathārahaṃ.",
  "anya-e0804n0:44": "Ivaṇṇānantaratyanta-padānamapi pāḷiyo;",
  "anya-e0804n0:45": "Yoje “rundhiti rundhīti”-iccādīnaṃ yathārahaṃ.",
  "anya-e0804n0:46": "Ukārānantaratyanta-sutiiti padassa ca;",
  "anya-e0804n0:47": "Peraṇatthe pavattassa, yoje mālaṃ yathārahaṃ.",
  "anya-e0804n0:48": "Ekārānantaratyanta-padānampi yathārahaṃ;",
  "anya-e0804n0:49": "“Jeti rundheti kāreti, kārāpetī”tiādīnaṃ.",
  "anya-e0804n0:50": "Okārānantaratyanta-padānampi padakkame;",
  "anya-e0804n0:51": "“Karoti bhoti hotī”ti-ādīnaṃ yuttitovade;",
  "anya-e0804n0:52": "Iccevaṃ sattadhā vutto, padamālānayo mayā;",
  "anya-e0804n0:53": "Ito mutto nayo nāma, natthi koci kriyāpade.",
  "anya-e0804n0:54": "“Ādatte kurute pete”, iccādi nayadassanā;",
  "anya-e0804n0:55": "Yathārahaṃ yuttitoti, vacanaṃ ettha bhāsitaṃ.",
  "anya-e0804n0:56_0": "Idāni ikārānantaratyantapadassa kamo vuccate – iti, inti. Isi, itha. Imi, ima. Aparipuṇṇo",
  "anya-e0804n0:56_1": "vattamānānayo. Itu, intu. Ihi, itha. Imi, ima. Aparipuṇṇo pañcamīnayo. Ettha ca imesaṃ",
  "anya-e0804n0:56_2": "dvinnaṃ sāsanānurūpabhāvassa imāni sādhakapadāni “veti, apeti, anvetī”ti. Tattha",
  "anya-e0804n0:56_3": "vi iti veti. Vigacchatīti attho, itisaddo hettha gamanaṃ bodheti. Tathā apa iti apeti.",
  "anya-e0804n0:56_4": "Apagacchatīti attho. Anu iti anveti. Anugacchatīti attho. Garū pana anu eti anvetīti vadanti. Taṃ –",
  "anya-e0804n0:57": "“Yathā āraññakaṃ nāgaṃ, dantiṃ anveti hatthinī;",
  "anya-e0804n0:58": "Jessantaṃ giriduggesu, samesu visamesu ca;",
  "anya-e0804n0:59": "Evaṃ taṃ anugacchāmi, putte ādāya pacchato”ti.",
  "anya-e0804n0:60_0": "Imāya pāḷiyā na sameti “jessantaṃ anvetī”ti vacanato “anugacchāmī”ti vacanato ca.",
  "anya-e0804n0:60_1": "Tathā hi etisaddo yattha ce iriyāpathavācako, tattha āgamanaṃyeva joteti, na gamanaṃ,",
  "anya-e0804n0:60_2": "tasmā āgamanatthassa ayuttito gamanatthassa ca yuttito vi itiādinā chedo ñeyyo. Etesañca",
  "anya-e0804n0:60_3": "itisaddavasena katachedānaṃ atthibhāvaṃ yuttibhāvañca “itāyaṃ kodharūpenā”ti pāḷiyeva",
  "anya-e0804n0:60_4": "sādheti, tasmāyeva “anu iti, anu inti, anu isī”tiādinā “anvetī”tiādīnaṃ chede labbhamānanayena",
  "anya-e0804n0:60_5": "vuttappakāro vattamānāpañcamīnayo parassapadavasena dassito. Sattamīrūpādīni sabbathā appasiddhāni.",
  "anya-e0804n0:61_0": "Imāni pana bhavissantiyā rūpāni, sittā te lahumessati. Issati, issanti. Issasi, issatha.",
  "anya-e0804n0:61_1": "Issāmi, issāma. Issate, issante. Issase, issavhe. Issaṃ, issāmhe. Asabbadhātukattepi",
  "anya-e0804n0:61_2": "suddhassarattā dhātussa ikārāgamo na labbhati. Paripuṇṇo bhavissantīnayo.",
  "anya-e0804n0:62_0": "Atha kālātipattiyā rūpāni bhavanti, issā, issaṃsu. Isse, issatha. Issaṃ, issamhā.",
  "anya-e0804n0:62_1": "Issatha, issisu. Issase, issavhe. Issaṃ, issāmhase. Kālātipattibhāve ca asabbadhātukatte",
  "anya-e0804n0:62_2": "ca santepi suddhassarattā dhātussa akārikārāgamo na labbhati anekantikattā vā anupapannattā",
  "anya-e0804n0:62_3": "ca akārāgamo na hoti. Dvinnañhettha suddhassarānaṃ anantarikānaṃ ekatosannipāto anupapatti.",
  "anya-e0804n0:62_4": "Paripuṇṇo kālātipattinayo.",
  "anya-e0804n0:63_0": "Imasmiṃ pana ṭhāne sāṭṭhakathe tepiṭake buddhavacane sotūnaṃ payogatthesu paramakosallajananatthaṃ",
  "anya-e0804n0:63_1": "“nanu te sutaṃ brāhmaṇa bhaññamāne, devā na issanti purisaparakkamassā”ti pāḷito",
  "anya-e0804n0:63_2": "nayaṃ gahetvā vuttappakārehi bhavissantiyā rūpehi sabbaso samānāni asamānatthāni",
  "anya-e0804n0:63_3": "vattamānikarūpāni ca īsakaṃ aññamaññaṃ samānāni bhavissantīkālātipattīnaṃ rūpāni",
  "anya-e0804n0:63_4": "ca pakāsayissāma – vattamānāvasena tāva “issati, issanti. Issasi, issathā”ti sabbaṃ",
  "anya-e0804n0:63_5": "yojetabbaṃ. Attho pana “issaṃ karotī”tiādinā vattabbo. Tasmiṃyeva atthe bhavissantīvasena",
  "anya-e0804n0:63_6": "“ississati, ississanti. Ississasi, ississathā”ti paripuṇṇaṃ yojetabbaṃ. Attho pana",
  "anya-e0804n0:63_7": "“issaṃ karissatī”tiādinā vattabbo. Kālātipattivasena pana “ississā, ississaṃsu. Ississe,",
  "anya-e0804n0:63_8": "ississathā”ti paripuṇṇaṃ yojetabbaṃ, attho pana “issaṃ akarissā”tiādinā vattabbo.",
  "anya-e0804n0:63_9": "Dhātvantaravasena saṃsandanānayoyaṃ.",
  "anya-e0804n0:64": "Idāni ekārānantaratyantapadassa kamo vuccate –",
  "anya-e0804n0:65": "Eti, enti. Esi, etha. Emi, ema.",
  "anya-e0804n0:66": "Etu, entu. Ehi, etha. Emi, ema.",
  "anya-e0804n0:67": "Na ca appatvā dukkhantaṃ, vissāsaṃ eyya paṇḍito;",
  "anya-e0804n0:68": "Nivesanāni māpetvā, vedehassa yasassino;",
  "anya-e0804n0:69": "Yadā te pahiṇissāmi, tadā eyyāsi khattiya.",
  "anya-e0804n0:70": "Eyya, eyyuṃ. Eyyāsi, eyyātha. Eyyāmi, eyyāma. Etha, eraṃ. Etho, eyyāvho. Eyyaṃ, eyyāmhe.",
  "anya-e0804n0:71": "So puriso eyya, te eyyuṃ. Tvaṃ eyyāsi, tumhe eyyātha. Ahaṃ eyyāmi, mayaṃ eyyāma. So puriso etha, te eraṃ. Tvaṃ etho, tumhe eyyāvho. Ahaṃ eyyaṃ, mayaṃ eyyāmhe.",
  "anya-e0804n0:72": "Parokkhāhiyyattanajjatanīrūpāni sabbaso appasiddhāni.",
  "anya-e0804n0:73": "Essati, essanti. Essasi, essatha. Essāmi, essāma. Essate, essante. Essase, essavhe. Essaṃ, essāmhe.",
  "anya-e0804n0:74": "Sammodamānā gacchanti, jālamādāya pakkhino;",
  "anya-e0804n0:75": "Yadā te vivadissanti, tadā ehinti me vasaṃ.",
  "anya-e0804n0:76": "“Abhidosagato idāni ehī”ti vacanadassanato aparānipi bhavissantīrūpāni gahetabbāni.",
  "anya-e0804n0:77": "Ehiti, ehinti. Ehisi, ehitha. Ehimi, ehima. Ehite, ehinte. Ehise, ehivhe. Ehissaṃ, ehissāmhe.",
  "anya-e0804n0:78": "Essā, essaṃsu. Esse, essatha. Essaṃ essāmhā. Essatha, essisu. Essase, essavhe. Essiṃ, essāmhase.",
  "anya-e0804n0:79": "Athāparopi ekārānantaratyantapadakkamo bhavati;",
  "anya-e0804n0:80": "Udeti, udenti; Udesi, udetha; Udemi, udema.",
  "anya-e0804n0:81": "Udetu, udentu. Udehi, udetha. Udemi, udema, udāmase.",
  "anya-e0804n0:82": "Udeyya, udeyyuṃ. Sesaṃ neyyaṃ. Udissati, udissanti. Sesaṃ neyyaṃ. Udissā, udissaṃsu. Sesaṃ neyyaṃ.",
  "anya-e0804n0:83": "Imāni suddhassaradhāturūpāni.",
  "anya-e0804n0:84": "Kakārantadhātu",
  "anya-e0804n0:85_0": "Ku sadde ke ca. Koti, kavati, kāyati, evaṃ kattupadāni bhavanti. Kuyyati, kiyyati,",
  "anya-e0804n0:85_1": "evaṃ kammapadāni. Kānanaṃ, kabbaṃ, jātakaṃ, evaṃ nāmikapadāni. Kutvā, kutvāna, kavitvā,",
  "anya-e0804n0:85_2": "kavitvāna, kāvitvā, kāvitvāna, kāyituṃ, evaṃ abyayapadāni.",
  "anya-e0804n0:86": "Tatra kānananti ṭhitamajjhanhikasamaye kavati saddaṃ karotīti kānanaṃ, vanaṃ. Tathā hi –",
  "anya-e0804n0:87": "“Ṭhite majjhanhike kāle, sannisīvesu pakkhisu;",
  "anya-e0804n0:88": "Saṇateva brahāraññaṃ, sā rati paṭibhāti ma”nti",
  "anya-e0804n0:89_0": "Vuttaṃ. Atha vā kokilamayūrādayo kavanti saddāyanti kūjanti etthāti kānanaṃ. Manoharatāya",
  "anya-e0804n0:89_1": "avassaṃ kuyyati paṇḍitehīti kabbaṃ. Kāviyaṃ. Kāveyyaṃ. Aññatra pana kavīnaṃ idanti",
  "anya-e0804n0:89_2": "kabbanti taddhitavasena attho gahetabbo. Keci tu kābyanti saddarūpaṃ icchanti, na",
  "anya-e0804n0:89_3": "taṃ pāvacane pamāṇaṃ sakkaṭabhāsābhāvato. Sakkaṭabhāsātopi hi ācariyā nayaṃ gaṇhanti.",
  "anya-e0804n0:89_4": "Jātaṃ bhūtaṃ atītaṃ bhagavato cariyaṃ, taṃ kīyati kathīyati etenāti jātakaṃ. Jātakapāḷi",
  "anya-e0804n0:89_5": "hi idha “jātaka”nti vuttā. Aññatra pana jātaṃ eva jātakanti gahetabbaṃ. Tathā hi",
  "anya-e0804n0:89_6": "jātakasaddo desanāyampi vattati “itivuttakaṃ jātakaṃ abbhutadhamma”ntiādīsu. Jātiyampi",
  "anya-e0804n0:89_7": "vattati “jātakaṃ samodhānesī”tiādīsu.",
  "anya-e0804n0:90_0": "Pakka nīcagatiyaṃ. Nīcagamanaṃ nāma hīnagamanaṃ hīnappavatti vā. Nīcasaddo hi hīnavācako",
  "anya-e0804n0:90_1": "“nīce kule paccājāto”ti ettha viya. Pakkati kriyāpadamettha dissati, na nāmikapadaṃ.",
  "anya-e0804n0:90_2": "Yattha yattha nāmikapadaṃ na dissati, tattha tattha nāmikapadaṃ upaparikkhitvā gahetabbaṃ.",
  "anya-e0804n0:90_3": "Kriyāpadameva hi duddasaṃ, kriyāpade vijjamāne nāmikapadaṃ natthīti na vattabbaṃ,",
  "anya-e0804n0:90_4": "tasmā antamaso “pakkanaṃ, takanaṃ” iccevamādīni bhāvavācakāni nāmikapadāni sabbāsu",
  "anya-e0804n0:90_5": "dhātūsu yathārahaṃ labbhantīti daṭṭhabbaṃ.",
  "anya-e0804n0:91": "Taka hasane. Hasanaṃ hāso. Takati.",
  "anya-e0804n0:92_0": "Taki kicchajīvane. Kicchajīvanaṃ kasirajīvanaṃ. Taṅkati. Ātaṅkati. Ātaṅko. Ātaṅkoti",
  "anya-e0804n0:92_1": "kicchajīvitakaro rogo, tathā hi aṭṭhakathācariyā “appābādhaṃ appātaṅka”nti imasmiṃ",
  "anya-e0804n0:92_2": "pāḷippadese iti atthaṃ saṃvaṇṇesuṃ “ābādhoti visabhāgavedanā vuccati, yā ekadese",
  "anya-e0804n0:92_3": "uppajjitvā sakalasarīraṃ ayapaṭṭena bandhitvā viya gaṇhāti. Ātaṅkoti kicchajīvitakaro",
  "anya-e0804n0:92_4": "rogo. Atha vā yāpetabbarogo ātaṅko, itaro ābādho. Khuddako vā rogo ātaṅko, balavā",
  "anya-e0804n0:92_5": "ābādho. Keci pana ‘ajjhattasamuṭṭhāno ābādho, bahiddhāsamuṭṭhāno ātaṅko’ti vadantī”ti.",
  "anya-e0804n0:93": "Ātaṅko āmayo rogo,",
  "anya-e0804n0:94": "Byādhā’bādho gado rujā;",
  "anya-e0804n0:95": "Akallañceva gelaññaṃ,",
  "anya-e0804n0:96": "Nāmaṃ rogābhidhānakaṃ.",
  "anya-e0804n0:97": "Suka gatiyaṃ. Sokati, suko, sukī. Tatra sukoti suvo. Sokati manāpena gamanena gacchatīti suko. Tassa bhariyā sukī.",
  "anya-e0804n0:98": "Bukka bhassane. Idha bhassanaṃ nāma sunakhabhassanaṃ adhippetaṃ “sunakho bhassitvā”ti ettha viya, na “āvāso gocaraṃ bhassa”ntiādīsu viya. Vacanasaṅkhātaṃ bhassanaṃ, bukkati sā.",
  "anya-e0804n0:99": "Dhaka paṭighāte gatiyañca. Paṭighāto paṭihananaṃ. Dhakati.",
  "anya-e0804n0:100": "Caka tittipaṭighātesu. Titti tappanaṃ, paṭighātaṃ paṭihananaṃva. Cakati.",
  "anya-e0804n0:101_0": "Aka kuṭilagatiyaṃ. Akati. Etā kuādikā akapariyantā dhātuyo parassa bhāsāti saddasatthavidū",
  "anya-e0804n0:101_1": "vadanti. Tesaṃ mate etā “ti anti, tu antu” iccādīnaṃyeva visayo. Pāḷiyaṃ pana niyamo",
  "anya-e0804n0:101_2": "natthi, tasmā na taṃ idha pamāṇaṃ.",
  "anya-e0804n0:102_0": "I ajjhayane. Ajjhayanaṃ uccāraṇaṃ sikkhanaṃ vā, ayati, adhīyati, ajjhayati, adhīte,",
  "anya-e0804n0:102_1": "ajjhenaṃ, ajjhāyako. Dibbaṃ adhīyase māyaṃ. Adhīyanti mahārāja, dibbamāyidha paṇḍitā.",
  "anya-e0804n0:102_2": "Ajjhenamariyā pathaviṃ janindā. Tattha ajjhāyakoti ajjhayatīti ajjhāyako, mante parivattetīti attho.",
  "anya-e0804n0:103": "U sadde. Avati, avanti. Avasi. Ettha “yo ātumānaṃ sayameva pāvā”ti pāḷi papubbassa udhātussa payogoti daṭṭhabbo. Papubbassa vadadhātussa dakāralopappayogotipi vattuṃ yujjati.",
  "anya-e0804n0:104": "Vaṅka koṭille. Vaṅkati. Vaṅkaṃ. Vaṅkasaddo hi vakkasaddena samānattho, vakkasaddo ca vaṅkasaddena. Tathā hi –",
  "anya-e0804n0:105": "“Yaṃ nissitā jagatiruhaṃ, svāyaṃ aggiṃ pamuñcati;",
  "anya-e0804n0:106": "Disā bhajatha vakkaṅgā, jātaṃ saraṇato bhaya”nti.",
  "anya-e0804n0:107_0": "Pāḷi dissati. Ayaṃ pana vakkasaddo sakkaṭabhāsaṃ patvā kakārarakārasaññogakkhariko",
  "anya-e0804n0:107_1": "bhavati, dhātubhāvo panassa porāṇehi na vutto, tasmā kriyāpadaṃ na diṭṭhaṃ. Imassa",
  "anya-e0804n0:107_2": "pana vaṅkasaddassa “vaṅka koṭille”ti dhātubhāvo vutto, “vaṅkatī”ti kriyāpadañca,",
  "anya-e0804n0:107_3": "pāḷiyaṃ tu “vaṅkatī”ti kriyāpadaṃ na diṭṭhaṃ, tathā bhāvavācako vaṅkasaddopi. Vāccaliṅgo",
  "anya-e0804n0:107_4": "pana anekesu ṭhānesu diṭṭho. Tatta vaṅkatīti kriyāpadaṃ pāḷiyaṃ avijjamānampi gahetabbameva",
  "anya-e0804n0:107_5": "nāthatīti kriyāpadamiva. Bhāvavācakassa pana vaṅkasaddassa atthitā natthitā ca pāḷiādīsu",
  "anya-e0804n0:107_6": "punappunaṃ upaparikkhitabbā. Kecettha vadeyyuṃ “yadi bhāvavācako vaṅkasaddo natthi,",
  "anya-e0804n0:107_7": "kathaṃ ‘aṭṭhavaṅkaṃ maṇiratanaṃ uḷāra’nti ettha samāso”ti. Ettha pana aṭṭhasu ṭhānesu",
  "anya-e0804n0:107_8": "vaṅkaṃ aṭṭhavaṅkaṃ, na aṭṭhavaṅkāni yassāti. Dabbavācako hi vaṅkasaddo, na bhāvavācakoti daṭṭhabbaṃ.",
  "anya-e0804n0:108": "Vaṅkaṃ vakkañca kuṭilaṃ, jimhañca rimhamanuju;",
  "anya-e0804n0:109": "Vaṅkasaddādayo ete, vāccaliṅgā tiliṅgikā.",
  "anya-e0804n0:110": "Atha vā vaṅkasaddoyaṃ, “vaṅkaghastā”tiādisu;",
  "anya-e0804n0:111": "Baḷise giribhede ca, vattate sa pumā tadā.",
  "anya-e0804n0:112": "Ayañhi “te’me janā vaṅkaghastā sayanti. Yathāpi maccho baḷisaṃ, vaṅkaṃ maṃsena chāditaṃ. Vaṅkaghastova ambujo”tiādīsu baḷise vattati.",
  "anya-e0804n0:113_0": "Ettha siyā “nanu ca bho ‘yathāpi maccho baḷisaṃ, vaṅkaṃ maṃsena chādita’nti ettha",
  "anya-e0804n0:113_1": "vaṅkasaddo guṇavācako visesanasado, yena baḷiso visesito, tena vaṅkaṃ kuṭilaṃ baḷisanti",
  "anya-e0804n0:113_2": "attho viññāyatī”ti? Tanna, vaṅkasadde avuttepi baḷisasabhāvassa vaṅkattā kuṭilattho",
  "anya-e0804n0:113_3": "pākaṭoti natthi visesanasaddena payojanaṃ. Idaṃ pana “baḷisaṃ vaṅka”nti vacanaṃ “hatthi",
  "anya-e0804n0:113_4": "nāgo. Saroruhaṃ padumaṃ. Hatthī ca kuñjaro nāgo”tiādivacanamiva pariyāyavacanaṃ,",
  "anya-e0804n0:113_5": "tasmā “vaṅka”nti padassa “kuṭila”nti attho na gahetabbo. Atha vā yathā “yathā āraññakaṃ",
  "anya-e0804n0:113_6": "nāgaṃ, dantiṃ anveti hatthinī”ti ettha nāgasaddassa dantīsaddassa ca aññamaññapariyā",
  "anya-e0804n0:113_7": "yavacanattepi dantinti manoramadantayuttanti attho saṃvaṇṇito, tathā “baḷisaṃ vaṅka”nti",
  "anya-e0804n0:113_8": "imesampi aññamaññaṃ pariyāyavacanattepi vaṅkanti kuṭilanti attho vattabbo. Evañhi",
  "anya-e0804n0:113_9": "sati attho sālarājā viya suphullito hoti, desanā ca vilāsappattā, na pana “vaṅkaṃ",
  "anya-e0804n0:113_10": "baḷisa”nti saddānaṃ guṇaguṇīvasena samānādhikaraṇabhāvo icchitabbo “buddho bhagavā",
  "anya-e0804n0:113_11": "verañjāyaṃ viharatī”tiādīsu “buddho bhagavā”ti imesaṃ viya samānādhikaraṇabhāvassa",
  "anya-e0804n0:113_12": "anicchitabbattā. Na hi īdisesu ṭhānesu samānādhikaraṇabhāvo porāṇehi anumato.",
  "anya-e0804n0:114": "“Yattha etādiso satthā, loke appaṭipuggalo;",
  "anya-e0804n0:115": "Tathāgato balappatto, sambuddho parinibbuto”ti,",
  "anya-e0804n0:116_0": "“Buddhaṃ buddhaṃ nikhilavisayaṃ suddhiyā yāva suddhi”nti ca ādīsu pana anumato. Ettha",
  "anya-e0804n0:116_1": "hi “etādiso”ti ca “appaṭipuggalo”ti ca “tathāgato”ti ca “balappatto”ti ca “sambuddho”ti",
  "anya-e0804n0:116_2": "ca “parinibbuto”ti ca imāni “satthā”ti anena padena samānādhikaraṇāni. Tathā “buddhaṃ",
  "anya-e0804n0:116_3": "buddha”nti dvinnaṃ padānaṃ pacchimaṃ purimena samānādhikaraṇaṃ bhavati.",
  "anya-e0804n0:117_0": "Iti “yathāpi maccho baḷisaṃ, vaṅkaṃ maṃsena chādita”nti ettha vaṅkasaddo baḷisassābhidhānantaraṃ,",
  "anya-e0804n0:117_1": "na guṇavācako. Evaṃ vaṅkasaddo baḷise vattati. “Kaṅkaṃ gacchāma pabbataṃ. Dūre vaṅkatapabbato”tiādīsu",
  "anya-e0804n0:117_2": "pana girivisese vattati. Ettha ca “vaṅkapabbato”ti vattabbe sukhuccāraṇatthaṃ niruttinayena",
  "anya-e0804n0:117_3": "majjhe animittaṃ takārāgamaṃ katvā “vaṅkatapabbato”ti vuttaṃ. Atha vā vaṅkoyeva vaṅkatā,",
  "anya-e0804n0:117_4": "yathā devo eva devatā. Yathā ca disā eva disatāti, evaṃ tāpaccayavasena vaṅkatā ca",
  "anya-e0804n0:117_5": "sā pabbato cāti “vaṅkatapabbato”ti vuttaṃ, majjhe rassavasena cetaṃ daṭṭhabbaṃ. Atha",
  "anya-e0804n0:117_6": "vā vaṅkamassa saṇṭhānamatthīti vaṅkatoti mantuatthe tapaccayo, yathā pabbamassa atthīti",
  "anya-e0804n0:117_7": "pabbatoti. Evaṃ vaṅkato ca so pabbato cāti vaṅkatapabbato. “Vaṅkapabbato” icceva",
  "anya-e0804n0:117_8": "vā paṇṇatti, pādakkharapāripūriyā pana “dūre vaṅkatapabbato”ti vuttanti daṭṭhabbaṃ.",
  "anya-e0804n0:118_0": "Loka dassane. Lokati. Loko. Ālokoti aññānipi rūpāni gahetabbāni. Curādigaṇaṃ pana",
  "anya-e0804n0:118_1": "patvā imissā “loketi, lokayati, oloketi, olokayatī”tiādinā rūpāni bhavanti. Lokoti",
  "anya-e0804n0:118_2": "tayo lokā saṅkhāraloko sattaloko okāsalokoti. Tattha “eko loko, sabbe sattā āhāraṭṭhitikā”ti",
  "anya-e0804n0:118_3": "āgato saṅkhāro eva loko saṅkhāraloko. Sattā eva loko sattaloko. Cakkavāḷasaṅkhāto",
  "anya-e0804n0:118_4": "okāso eva loko okāsaloko, yo “bhājanaloko”tipi vuccati. Tesu saṅkhāro lujjatīti lokoti.",
  "anya-e0804n0:118_5": "Vuttañhetaṃ bhagavatā “lujjati palujjatīti kho bhikkhu tasmā lokoti vuccatī”ti. Lokiyati",
  "anya-e0804n0:118_6": "ettha puññapāpaṃ tabbipāko cāti satto loko. Lokiyati vicittākārato dissatīti cakkavāḷasaṅkhāto",
  "anya-e0804n0:118_7": "okāso loko. Yasmā pana lokasaddo samūhepi dissati, tasmā lokiyati samudāyavasena",
  "anya-e0804n0:118_8": "paññāpiyatīti loko, samūhoti ayampi attho gahetabbo. Atha vā lokoti tayo lokā kilesaloko",
  "anya-e0804n0:118_9": "bhavaloko indriyalokoti. Tesaṃ sarūpaṃ curādigaṇe kathessāma bahuvidhatañca. Bahiddhā",
  "anya-e0804n0:118_10": "pana kavīhi “loko tu bhuvane jane”ti ettakameva vuttaṃ.",
  "anya-e0804n0:119_0": "Siloka saṅghāte. Saṅghāto piṇḍanaṃ. Silokati, siloko, silokamanukassāmi. Akkharapadaniyamito",
  "anya-e0804n0:119_1": "vacanasaṅghāto siloko. So pajjanti vuccati, tathā hi “siloko yasassi pajje”ti kavayo vadanti.",
  "anya-e0804n0:120": "Deka dheka saddussāhesu. Saddo ravo, ussāho vāyāmo. Dekati. Dhekati.",
  "anya-e0804n0:121": "Reka saki saṅkāyaṃ. Rekati. Saṅkati, tasmiṃ me saṅkate mano. Saṅkā.",
  "anya-e0804n0:122": "Aki lakkhaṇe. Aṅkati, aṅko, sasaṅko.",
  "anya-e0804n0:123": "Maki maṇḍane. Maṇḍanaṃ bhūsanaṃ, maṅkati.",
  "anya-e0804n0:124": "Kata loliye. Lolabhāvo loliyaṃ yathā dakkhiyaṃ. Kakati, kāko, kākī. Ettha “kāko, dhaṅko, vāyaso, bali, bhoji, ariṭṭho”ti imāni kākābhidhānāni.",
  "anya-e0804n0:125": "Kuka vaka ādāne. Kukati, vakati, koko, vako. Ettha kokoti araññasunakho. Vakoti khuddakavanadīpiko, byagghotipi vadanti.",
  "anya-e0804n0:126": "Vaka dittiyaṃ paṭighāte ca. Ditti sobhā, vakati.",
  "anya-e0804n0:127_0": "Kaki vaki sakka tika ṭika seka gatyatthā. Kaṅkati, vaṅkati, sakkati, nisakkati, parisakkati,",
  "anya-e0804n0:127_1": "osakkati, vadhāya parisakkanaṃ. Biḷāranisakkamattampi. Tekati, ṭekati, ṭīkā sekati.",
  "anya-e0804n0:127_2": "Ettha ṭīkāti ṭikiyati jāniyati saṃvaṇṇanāya attho etāyāti ṭīkā. Etā idhātuādikā sekapariyantā",
  "anya-e0804n0:127_3": "dhātuyo “attanobhāsā”ti saddasatthavidū vadanti. Tesaṃ mate etā “te ante, taṃ antaṃ”iccādīnaṃyeva",
  "anya-e0804n0:127_4": "visayo, pāvacane pana niyamo natthi.",
  "anya-e0804n0:128_0": "Hikka abyattasadde. Abyattasaddo avibhāvitatthasaddo niratthakasaddo ca. Hikkati,",
  "anya-e0804n0:128_1": "hikkate. Imaṃ “ubhayatobhāsā”ti vadanti. Idaṃ tu pāvacanena saṃsandati. Parassattanobhāsānañhi",
  "anya-e0804n0:128_2": "dhātūnaṃ “bhavati, bhavate, bādhate, bādhatī”tiādinā yebhuyyena dvidhā dvidhā rūpāni sāsane dissanti.",
  "anya-e0804n0:129": "Imāni kakārantadhāturūpāni.",
  "anya-e0804n0:130": "Khakārantadhātu",
  "anya-e0804n0:131_0": "Khā pakathane khyā ca. Pakathanaṃ ācikkhanaṃ desanaṃ vā. Khāti, saṅkhāti. Āpubbatte",
  "anya-e0804n0:131_1": "visadisabhāvena khātyakkharassa dvittaṃ, ākārassa ca saññogapubbattā rassattaṃ, akkhāti.",
  "anya-e0804n0:131_2": "Akkhāsi purisuttamo. Akkheyyaṃ te ahaṃ ayye. Dhammo saṅkhāyati. Akkhāyati. Atra pana",
  "anya-e0804n0:131_3": "kakāralopo. Svākhāto bhagavatā dhammo. Saṅkhāto. Akkhāto. Akkhātāro tathāgatā. Saṅkhātā",
  "anya-e0804n0:131_4": "sabbadhammānaṃ vidhuro. Saṅkhā, paṭisaṅkhā. Kriyaṃ ākyāti kathetīti ākhyātaṃ. Keci",
  "anya-e0804n0:131_5": "pana “svākhāto”ti ca “svākkhyāto”ti ca “svākhyāto”ti ca padamicchanti. Tattha pacchimāni",
  "anya-e0804n0:131_6": "sakkaṭabhāsāto nayaṃ gahetvā vuttāni, itaraṃ yathāṭhitarūpanipphattivasena, ato yathādassitapadāniyeva",
  "anya-e0804n0:131_7": "pasatthatarāni. Tattha saṅkhāsaddassa atthuddhāro nīyate – saṅkhāsaddo ñāṇakoṭṭhāsapaññattigaṇanāsu",
  "anya-e0804n0:131_8": "dissati. “Saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu",
  "anya-e0804n0:131_9": "koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ",
  "anya-e0804n0:131_10": "saṅkhātu”ntiādīsu gaṇanāyaṃ. Etthetaṃ vuccati –",
  "anya-e0804n0:132": "“Ñāṇapaññattikoṭṭhāsa-gaṇanāsu padissati;",
  "anya-e0804n0:133": "Saṅkhāsaddoti dīpeyya, dhammadīpassa sāsane”ti.",
  "anya-e0804n0:134_0": "Khi khaye. Khiyanadhammaṃ khīyati. Sāsanānurūpena sare ikārassa iyyādeso, khiyyati.",
  "anya-e0804n0:134_1": "“Khayo, khaṃ” iccapi rūpāni ñeyyāni. Tattha khayoti khiyanaṃ khayo. Atha vā khiyanti",
  "anya-e0804n0:134_2": "kilesā etthāti khayo, magganibbānāni. Khayasaṅkhātena maggena pāpuṇiyattā phalampi",
  "anya-e0804n0:134_3": "khayo. Khanti tucchaṃ suññaṃ vivittaṃ rittaṃ, khanti vā ākāso.",
  "anya-e0804n0:135_0": "Khi nivāse. Khīyati, khiyyati vā. Sāsanānurūpena ikārassa īya iyyādeso daṭṭhabbo.",
  "anya-e0804n0:135_1": "Ayaṃ divādigaṇepi pakkhipitabbo. Khaṃ khayaṃ. Abhiramaṇīyaṃ rājakkhayaṃ. Tattha khīyatīti",
  "anya-e0804n0:135_2": "nivasati. Khanti cakkhādiindriyaṃ cakkhuviññāṇādīnaṃ nivāsaṭṭhena. Khayanti nivesanaṃ.",
  "anya-e0804n0:135_3": "Rājakkhayanti rañño nivesanaṃ. Atrāyaṃ pāḷi –",
  "anya-e0804n0:136": "“Sace ca ajja dhāresi, kumāraṃ cārudassanaṃ;",
  "anya-e0804n0:137": "Kusena jātakhattiyaṃ, savaṇṇamaṇimekhalaṃ;",
  "anya-e0804n0:138": "Pūjitā ñātisaṅghehi, na gacchasi yamakkhaya”nti.",
  "anya-e0804n0:139": "Tattha yamakkhayanti yamanivesanaṃ.",
  "anya-e0804n0:140": "Khu sadde. Khoti khavati.",
  "anya-e0804n0:141": "Khe khādanasattāsu. Khāyati. Undūrā khāyanti. Vikkhāyitakaṃ. Gokhāyitakaṃ. Assirī viya khāyati. Disāpi me na pakkhāyanti. Etthādimhi kāyatīti khādati. Atha vā upaṭṭhāti paññāyati.",
  "anya-e0804n0:142_0": "Sukha dukkha takriyāyaṃ. Takriyāti sukhadukkhānaṃ vedanānaṃ kriyā, sukhanaṃ dukkhananti",
  "anya-e0804n0:142_1": "vuttaṃ hoti. Akammakā ime dhātavo. Sukhati, dukkhati. Sukhaṃ, dukkhaṃ. Sukhito, dukkhito.",
  "anya-e0804n0:142_2": "Sukhaṃ sātaṃ pīṇanaṃ, dukkhaṃ vighātaṃ aghaṃ kileso. Tattha sukhanti sukhayatīti",
  "anya-e0804n0:142_3": "sukhaṃ. Yassuppajjati, taṃ sukhitaṃ karotīti attho. Dukkhanti dukkhayatīti dukkhaṃ.",
  "anya-e0804n0:142_4": "Yassuppajjati, taṃ dukkhitaṃ karotīti attho. Imāni nibbacanāni kāritavasena vuttānīti",
  "anya-e0804n0:142_5": "daṭṭhabbaṃ aṭṭhakathāyaṃ sukhadukkhasaddatthaṃ vadantehi garūhi sukhayati dukkhayatisaddānaṃ",
  "anya-e0804n0:142_6": "kammatthamādāya vivaraṇassa katattā. Tathā hi “sukheti sukhayati, sukhāpeti sukhāpayati,",
  "anya-e0804n0:142_7": "dukkheti dukkhayati, dukkhāpeti dukkhāpayatī”ti imāni tesaṃ kāritapadarūpāni, attānaṃ",
  "anya-e0804n0:142_8": "sukheti pīṇetīti ca, sukhayati sukhaṃ, dukkhayatīti dukkhanti ca,",
  "anya-e0804n0:143": "“Sace ca kimhici kāle,",
  "anya-e0804n0:144": "Maraṇaṃ me pure siyā;",
  "anya-e0804n0:145": "Putte ca me paputte ca,",
  "anya-e0804n0:146": "Sukhāpeyya mahosadho”ti ca",
  "anya-e0804n0:147_0": "Pāḷiādidassanato. Saddasatthe pana dhātupāṭhasaṅkhepe ca ime dhātavo curādigaṇeyeva",
  "anya-e0804n0:147_1": "vuttā. “Sukhayati dukkhayatī”ti ca akāritāni suddhakattupadāni icchitāni. Mayaṃ tu",
  "anya-e0804n0:147_2": "tesaṃ tabbacanaṃ suddhakattari ca tāni padarūpāni na icchāma pāḷiādīhi viruddhattā,",
  "anya-e0804n0:147_3": "tasmāyeva te imasmiṃ bhūvādigaṇe vuttā. Ayañhi suddhakattuvisaye asmākaṃ ruci “sukhatīti",
  "anya-e0804n0:147_4": "sukhito, dukkhatīti dukkhito”ti.",
  "anya-e0804n0:148_0": "Nanu ca bho “sukhati dukkhatī”ti kriyāpadāni buddhavacane na dissantīti? Saccaṃ,",
  "anya-e0804n0:148_1": "evaṃ santepi aṭṭhakathānayavasena gahetabbattā dissantiyeva nāma. Na hi sabbathā",
  "anya-e0804n0:148_2": "sabbesaṃ dhātūnaṃ rūpāni sāsane loke vā labbhanti, ekaccāni pana labbhanti, ekaccāni",
  "anya-e0804n0:148_3": "na labbhanti. Evaṃ santepi nayavasena labbhantiyeva. “Kappayavho patissatā”ti hi",
  "anya-e0804n0:148_4": "diṭṭhe “caravho bhuñjavho”tiādīnipi nayavasena diṭṭhāniyeva nāma.",
  "anya-e0804n0:149_0": "Tatra panāyaṃ nayo. Visuddhimaggādīsu hi “ekadviyojanamattampi addhānaṃ gatassa vāyo",
  "anya-e0804n0:149_1": "kuppati, gattāni dukkhantī”ti evaṃ bhūvādigaṇikaṃ akammakaṃ suddhakattuvācakaṃ “dukkhantī”ti",
  "anya-e0804n0:149_2": "kriyāpadaṃ dissati. Tasmiṃ diṭṭhiyeva “sukhati, sukhanti. Sukhasi, sukhatha. Sukhāmi,",
  "anya-e0804n0:149_3": "sukhāmā”tiādīni ca “dukkhati, dukkhanti. Dukkhasi, dukkhathā”tiādīnica diṭṭhāni nāma",
  "anya-e0804n0:149_4": "honti diṭṭhena adiṭṭhassa tādisassa anavajjassa nayassa gahetabbattā, tasmā “sukhatīti",
  "anya-e0804n0:149_5": "sukhito, dukkhatīti dukkhito”ti bhūvādinayo eva gahetabbo, na pana curādinayo. Aparampettha",
  "anya-e0804n0:149_6": "nibbacanaṃ, sukhaṃ sañjātaṃ etassāti sukhito, sañjātasukhoti attho. Esa nayo dukkhitoti",
  "anya-e0804n0:149_7": "etthāpi. Atha vā sukhena ito pavattoti sukhito. Esa nayo “dukkhito”ti etthāpi. Dullabhāyaṃ",
  "anya-e0804n0:149_8": "nīti sādhukaṃ manasi kātabbā.",
  "anya-e0804n0:150_0": "Mokkha muccane. Akammakoyaṃ dhātu. Mokkhati. Mokkho. Pātimokkho. Kārite “mokkheti,",
  "anya-e0804n0:150_1": "mokkhayati, mokkhāpeti, mokkhāpayatī”ti rūpāni. Keci panimaṃ “mokkha mocane”ti paṭhitvā",
  "anya-e0804n0:150_2": "curādigaṇe pakkhipanti. Tesaṃ mate “mokkheti, mokkhayatī”ti suddhakattupadāni bhavanti.",
  "anya-e0804n0:150_3": "Etāni pāḷiyā aṭṭhakathāya ca virujjhanti. Tathā hi “mokkhanti mārabandhanā. Na me",
  "anya-e0804n0:150_4": "samaṇe mokkhasi. Mahāyaññaṃ yajissāma, evaṃ mokkhāma pāpakā”ti pāḷiyā virujjhanti.",
  "anya-e0804n0:150_5": "“Yo naṃ pāti rakkhati, taṃ mokkheti moceti āpāyikādīhi dukkhehīti pātimokkho”ti aṭṭhakathāya",
  "anya-e0804n0:150_6": "ca virujjhanti, tasmā pāḷiyaṃ “mokkhesi mokkhemā”ti ca avatvā “mokkhasi, mokkhāmā”ti",
  "anya-e0804n0:150_7": "suddhakattuvācakaṃ vuttaṃ, tañca kho apādānavisayaṃ katvā. Aṭṭhakathāyaṃ pana “mokkheti,",
  "anya-e0804n0:150_8": "mocetī”ti hetukattuvācakaṃ vuttaṃ, tampi apādānavisayaṃyeva katvā. Evaṃ imassa dhātuno",
  "anya-e0804n0:150_9": "suddhakattuvisaye akammakabhāvo vidito, hetukattuvisaye ekakammakabhāvo vidito muca",
  "anya-e0804n0:150_10": "paca chidādayo viya. Mokkhadhātu dvigaṇikoti ce? Na, anekesu sāṭṭhakathesu pāḷippadesesu",
  "anya-e0804n0:150_11": "“mokkheti, mokkhayatī”ti suddhakatturūpānaṃ adassanatoti daṭṭhabbaṃ.",
  "anya-e0804n0:151": "Kakkha hasane. Kakkhati.",
  "anya-e0804n0:152": "Okha rākha lākha dākha dhākha sosanālamatthesu. Okhati. Rākhati. Lākhati. Dākhati. Dhākhati.",
  "anya-e0804n0:153": "Sākha byāpane. Sākhati. Sākhā.",
  "anya-e0804n0:154": "Ukha nakha makha rakha lakha rakhi lakhi ikhi rikhi gatyatthā. Ukhati. Nakhati. Makhati. Rakhati. Lakhati. Raṅkhati. Laṅkhati. Iṅkhati. Riṅkhati.",
  "anya-e0804n0:155": "Rakkha pālane. Rakkhati. Rakkhā, rakkhaṇaṃ, sīlaṃ rakkhito devadatto, sīlaṃ rakkhitaṃ devadattena, sīlaṃ rakkhako devadatto.",
  "anya-e0804n0:156": "Akkha byattisaṅkhātesu. Akkhati, akkhi, akkhaṃ.",
  "anya-e0804n0:157": "Nikkha cumbane. Nikkhati, nikkhaṃ.",
  "anya-e0804n0:158_0": "Nakkha gatiyaṃ. Nakkhati. Nakkhattaṃ. Ettha nakkhattanti etto ito cāti visamagatiyā",
  "anya-e0804n0:158_1": "agantvā attano vīthiyāva gamanena nakkhanaṃ gamanaṃ tāyati rakkhatīti nakkhattaṃ.",
  "anya-e0804n0:158_2": "Porāṇā pana “nakkharanti na nassantīti nakkhattānī”ti kathayiṃsu. “Nakkhattaṃ, joti,",
  "anya-e0804n0:158_3": "nirikkhaṃ, bhaṃ” iccete pariyāyā.",
  "anya-e0804n0:159": "Vekkha vekkhane. Vekkhati.",
  "anya-e0804n0:160": "Makkha saṅkhate. Makkhati.",
  "anya-e0804n0:161": "Takkha tapane. Tapanaṃ saṃvaraṇaṃ. Takkhati.",
  "anya-e0804n0:162": "Sukkha anādare. Sukkhati.",
  "anya-e0804n0:163_0": "Kakhi vakhi makhi kaṅkhāyaṃ. Satthari kaṅkhati. Vaṅkhati, maṅkhati. “Kaṅkhā kaṅkhāyanā",
  "anya-e0804n0:163_1": "kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsagāho āsappanā",
  "anya-e0804n0:163_2": "parisappanā apariyogāhanā thambhitattaṃ cittassa manovilekho” iccete kaṅkhāpariyāyā. Etesu pana –",
  "anya-e0804n0:164": "Vattanti lokavohāre, “kaṅkhā vimati saṃsayo;",
  "anya-e0804n0:165": "Vicikicchā”ti etāni, nāmāniyeva pāyato.",
  "anya-e0804n0:166": "Kakhi iccāyaṃ. Dhanaṃ kaṅkhati, abhikaṅkhati, nābhikaṅkhāmi maraṇaṃ. Abhikaṅkhitaṃ dhanaṃ.",
  "anya-e0804n0:167": "Dakhi dhakhi ghoravāsite kaṅkhāyañca. Daṅkhati. Dhaṅkhati.",
  "anya-e0804n0:168": "Ukkha secane. Ukkhati.",
  "anya-e0804n0:169": "Kakha hasane. Kakhati.",
  "anya-e0804n0:170": "Jakkha bhakkhaṇe ca. Hasanānukaḍḍhanatthaṃ cakāro. Jakkhati.",
  "anya-e0804n0:171_0": "Likha lekhane. Likhati, sallekhati. Atisallekhatevāyaṃ samaṇo. Lekhā, lekhanaṃ, lekhako,",
  "anya-e0804n0:171_1": "likhitaṃ, sallekhapaṭipatti, etā dakhiādikā likhapariyantā “parassabhāsā”ti saddasatthavidū vadanti.",
  "anya-e0804n0:172": "Dhukkha dhikkha sandīpanakilesanajīvanesu. Dhukkhati. Dhikkhati. Saddasatthavidū pana “dhukkhate dhikkhate”ti attanobhāsaṃ vadanti. Tathā ito parāni rūpānipi.",
  "anya-e0804n0:173_0": "Rukkha vakkha varaṇe. Varaṇaṃ saṃvaraṇaṃ. Rukkhati. Vakkhati. Rukkho, vakkho. Ettha",
  "anya-e0804n0:173_1": "ca vakkhoti rukkhoyeva. Tathā hi “sādūni ramaṇīyāni, santi vakkhā araññajā”ti jātakapāṭho",
  "anya-e0804n0:173_2": "dissati. Imāni pana rukkhassa nāmāni –",
  "anya-e0804n0:174": "“Rukkho mahīruho vakkho, pādapo jagatīruho;",
  "anya-e0804n0:175": "Ago nago kujo sākhī, sālo ca viṭapī taru;",
  "anya-e0804n0:176": "Dumo phalī tu phalavā, gaccho tu khuddapādapo”ti.",
  "anya-e0804n0:177_0": "Kecettha vadeyyuṃ “nanu ca sālasaddena sālarukkhoyeva vutto, nāñño ‘sālā phandanamāluvā’ti",
  "anya-e0804n0:177_1": "payogadassanato, atha kimatthaṃ sālasaddena yo koci rukkho vutto”ti? Na sālarukkhoyeva",
  "anya-e0804n0:177_2": "sālasaddena vutto, atha kho sālarukkhepi vanappatijeṭṭharukkhepi yasmiṃ kasmiñci",
  "anya-e0804n0:177_3": "rukkhepi “sālo”ti vohārassa dassanato aññepi rukkhā vuttā. Tathā hi sālarukkhopi",
  "anya-e0804n0:177_4": "“sālo”ti vuccati. Yathāha “seyyathāpi bhikkhave gāmassa vā nigamassa vā avidūre mahantaṃ",
  "anya-e0804n0:177_5": "sālavanaṃ, tañcassa elaṇḍehi sañchannaṃ. Antarena yamakasālāna”nti. Vanappatijeṭṭharukkhopi. Yathāha –",
  "anya-e0804n0:178": "“Taveva deva vijite, tavevuyyānabhūmiyā;",
  "anya-e0804n0:179": "Ujuvaṃsā mahāsālā, nīlobhāsā manoramā”ti.",
  "anya-e0804n0:180": "Yo koci rukkhopi. Yathāha “atha kho taṃ bhikkhave māluvabījaṃ aññatarasmiṃ sālamūle nipateyyā”ti. Atridaṃ vuccati –",
  "anya-e0804n0:181": "“Sālarukkhe jeṭṭharukkhe,",
  "anya-e0804n0:182": "Yasmiṃ kasmiñci pādape;",
  "anya-e0804n0:183": "Sālo iti ravo sālā,",
  "anya-e0804n0:184": "Sandhāgāre thiyaṃ siyā”ti.",
  "anya-e0804n0:185_0": "Sikkha vijjopādāne. Sikkhati. Sikkhā, sikkhanaṃ, sikkhitaṃ sippaṃ, sikkhako, sikkhito,",
  "anya-e0804n0:185_1": "sekkho, asekkho. Kakāralope “sekho asekho”ti rūpāni bhavanti. Tattha sikkhitoti sañjātasikkho,",
  "anya-e0804n0:185_2": "asikkhīti vā sikkhito, tathā hi kattuppayogo dissati “ahaṃ kho pana susikkhito anavayo",
  "anya-e0804n0:185_3": "sake ācariyake kumbhakārakamme”ti.",
  "anya-e0804n0:186_0": "Bhikkha yācane. Bhikkhati. Bhikkhu, bhikkhā, bhikkhanaṃ, bhikkhako, bhikkhitaṃ bhojanaṃ.",
  "anya-e0804n0:186_1": "Ettha pana “bhikkhu yati samaṇo muni pabbajito anagāro tapassī tapodhano” iccetāni",
  "anya-e0804n0:186_2": "pariyāyavacanāni. Etesu sāsane “bhikkhū”ti upasampanno vuccati. Kadāci pana “bhikkhusataṃ",
  "anya-e0804n0:186_3": "bhojesi, bhikkhusahassaṃ bhojesī”tiādīsu sāmaṇerepiupādāya “bhikkhū”ti vohāro pavattati,",
  "anya-e0804n0:186_4": "tāpasāpi ca samaṇasaddādīhi vuccanti, “ahū atītamaddhāne, samaṇo khantidīpano”tiādi ettha nidassanaṃ.",
  "anya-e0804n0:187_0": "Dakkha vuddhiyaṃ sīghatte ca. Dakkhati, dakkhiṇā, dakkho. Dakkhanti vaddhanti sattā",
  "anya-e0804n0:187_1": "etāya yathādhippetāhi sampattīhi iddhā vuddhā ukkaṃsagatā hontīti dakkhiṇā, dātabbavatthu.",
  "anya-e0804n0:187_2": "Dakkhati kusalakamme aññasmiñca kiccākicce adandhatāya sīghaṃ gacchatīti dakkho,",
  "anya-e0804n0:187_3": "cheko, yo “kusalo”tipi vuccati.",
  "anya-e0804n0:188_0": "Dikkha muṇḍiopanayananiyamabbatādesesu. Dikkhadhātu muṇḍiye, upanayane, niyame, vate,",
  "anya-e0804n0:188_1": "ādese ca pavattati. Dikkhati. Dikkhito muṇḍo. Ettha siyā – nanu ca bho sarabhaṅgajātake",
  "anya-e0804n0:188_2": "“gandho isīnaṃ ciradikkhitānaṃ, kāyā cuto gacchati mālutenā”ti etasmiṃ padese aṭṭhakathācariyehi",
  "anya-e0804n0:188_3": "“ciradikkhitānanti cirapabbajitāna”nti vuttaṃ. Na hi tattha “ciramuṇḍāna”nti vuttaṃ.",
  "anya-e0804n0:188_4": "Evaṃ sante kasmā idha “dikkhadhātu muṇḍiye vuttā”ti? Saccaṃ, tattha pana dikkhitasaddassa",
  "anya-e0804n0:188_5": "pabbajite vattanato “cirapabbajitāna”nti vuttaṃ, na dhātuatthassa vibhāvanatthaṃ.",
  "anya-e0804n0:188_6": "Ida pana dhātuatthavibhāvanatthaṃ muṇḍiye vuttā. Tāpasā hi muṇḍiyatthavācakena dikkhitasaddena",
  "anya-e0804n0:188_7": "vattuṃ yuttā. Tathā hi aṭṭhakathācariyehi cakkavattisuttatthavaṇṇanāyaṃ “kesamassuṃ",
  "anya-e0804n0:188_8": "ohāretvā kāsāyāni vatthāni acchādetvā”ti imissā pāḷiyā atthavivaraṇe “tāpasapabbajjaṃ",
  "anya-e0804n0:188_9": "pabbajantāpi hi paṭhamaṃ kesamassuṃ ohārenti, tato paṭṭhāya parūḷhakese bandhitvā",
  "anya-e0804n0:188_10": "vivaranti, tena vuttaṃ kesamassuṃ ohāretvā”ti evaṃ attho saṃvaṇṇito.",
  "anya-e0804n0:189": "Ikkha dassanaṅkesu. Ikkhati, upekkhati, apekkhati. Upekkhā, apekkhā, paccavekkhaṇā. Kakāralope “upekhā, apekhā, upasampadāpekho”ti rūpāni bhavanti.",
  "anya-e0804n0:190": "Dukkha hiṃsāgatīsu. Dakkhati. Dakkhako.",
  "anya-e0804n0:191_0": "Cikkha cakkha viyattiyaṃ vācāyaṃ. Cikkhati, ācikkhati, abbhācikkhati. Ācikkhako.",
  "anya-e0804n0:191_1": "Cakkhati, cakkhu. Ettha cakkhūti cakkhatīti cakkhu, samavisamaṃ abhibyattaṃ vadantaṃ",
  "anya-e0804n0:191_2": "viya hotīti attho. Atha vā “sūpaṃ cakkhati, madhuṃ cakkhatī”tiādīsu viya yasmā assādatthopi",
  "anya-e0804n0:191_3": "cakkhusaddo bhavati, tasmā “cakkhati viññāṇādhiṭṭhitaṃ rūpaṃ assādentaṃ viya hotī”ti",
  "anya-e0804n0:191_4": "assādatthopi gahetabbo. “Cakkhuṃ kho māgaṇḍiyaṃ rūpārāmaṃ rūparataṃ rūpasammudita”nti",
  "anya-e0804n0:191_5": "hi vuttaṃ. Satipi sotādīnaṃ saddārāmatādibhāve nirūḷhattā nayane eva cakkhusaddo",
  "anya-e0804n0:191_6": "pavattati paṅkajādisaddā viya padumādīsu.",
  "anya-e0804n0:192": "Cakkha’kkhi nayanaṃ, locanaṃ diṭṭhi dassanaṃ;",
  "anya-e0804n0:193": "Pekkhanaṃ acchi pamhaṃ tu, “pakhuma”nti pavuccati.",
  "anya-e0804n0:194": "Etā rukkhādikā cakkhapariyantā “attanobhāsā”ti saddasatthavidū vadanti.",
  "anya-e0804n0:195": "Khakārantadhāturūpāni.",
  "anya-e0804n0:196": "Gakārantadhātu",
  "anya-e0804n0:197": "Gu karīsussagge. Karīsussaggo vaccakaraṇaṃ. Gavati. Ge sadde. Gāyati. Gītaṃ.",
  "anya-e0804n0:198_0": "Vagga gatiyaṃ. Vaggati. Vaggo, vaggitaṃ. Ettha samudāyavasena vagganaṃ pavattanaṃ",
  "anya-e0804n0:198_1": "vaggo. Vaggitanti gamanaṃ. Tathā hi nāgapetavatthuaṭṭhakathāyaṃ “yo so majjhe assatarīrathena",
  "anya-e0804n0:198_2": "catubbhi yuttena suvaggitena. Amhākaṃ putto ahu majjhimo so, amaccharī dānapatī virocatī”ti",
  "anya-e0804n0:198_3": "imissā pāḷiyā atthaṃ vadantehi “suvaggitenāti sundaragamanenā”ti. Kiñci bhiyyo kriyāpadampi",
  "anya-e0804n0:198_4": "ca diṭṭhaṃ “dhunanti vagganti pavattanti cambare”ti.",
  "anya-e0804n0:199_0": "Ragi lagi agi vagi magi igi rigi ligi tagi sagi gamane ca. Cakāro gatipekkhako. Raṅgati.",
  "anya-e0804n0:199_1": "Raṅgo. Laṅgati. Laṅgo, laṅgī. Aṅgati, aṅgeti. Aṅgo, samaṅgī, samaṅgitā, aṅgaṃ, aṅgaṇaṃ.",
  "anya-e0804n0:199_2": "Vaṅgati. Vaṅgo. Maṅgati. Maṅgo, upaṅgo, maṅgalaṃ. Iṅgati. Iṅgitaṃ. Riṅgati. Riṅganaṃ.",
  "anya-e0804n0:199_3": "Liṅgati. Liṅganaṃ. Ulliṅgati, ulliṅganaṃ. Taṅgati. Taṅganaṃ. Saṅgati. Saṅganaṃ. Tattha",
  "anya-e0804n0:199_4": "aṅganti yesaṃ kesañci vatthūnaṃ avayavo, sarīrampi kāraṇampi ca vuccati. Aṅgaṇanti",
  "anya-e0804n0:199_5": "katthaci kilesā vuccanti “rāgo aṅgaṇa”ntiādīsu. Rāgādayo hi aṅganti etehi taṃsamaṅgipuggalā",
  "anya-e0804n0:199_6": "nihīnabhāvaṃ gacchantīti “aṅgaṇānī”ti vuccanti. Katthaci malaṃ vā paṅko vā “tasseva",
  "anya-e0804n0:199_7": "rajassa vā aṅgaṇassa vā pahānāya vāyamatī”tiādīsu. Añjati makkhetīti hi aṅgaṇaṃ,",
  "anya-e0804n0:199_8": "malādi. Katthaci tathārūpo vivaṭappadeso “cetiyaṅgaṇaṃ, bodhiyaṅgaṇa”ntiādīsu. Añjati",
  "anya-e0804n0:199_9": "tattha ṭhitaṃ atisundaratāya abhibyañjetīti hi aṅgaṇaṃ, vivaṭo bhūmippadeso. Iccevaṃ –",
  "anya-e0804n0:200": "Rāgādīsu kilesesu, paṅke kāyamalamhi ca;",
  "anya-e0804n0:201": "Vivaṭe bhūmibhāge ca, “aṅgaṇa”nti ravo gato.",
  "anya-e0804n0:202": "Yugi jugi vajjane. Yuṅgati. Juṅgati.",
  "anya-e0804n0:203": "Ragi saṅkāyaṃ. Raṅgati.",
  "anya-e0804n0:204": "Laga saṅgeca. Ca kāro anantaravuttāpekkhako. Lagati. Ca jato na hoti laganaṃ. Baḷise laggo.",
  "anya-e0804n0:205": "Thagaṃ saṃvaraṇe. Thagati.",
  "anya-e0804n0:206": "Agga kuṭilagatiyaṃ. Aggatīti aggi, kuṭilaṃ gacchatīti attho.",
  "anya-e0804n0:207": "Aggi dhūmasikho joti, jātavedo sikhī gini;",
  "anya-e0804n0:208": "Aggini bhāṇumā tejo, pāvako tivako’nalo.",
  "anya-e0804n0:209": "Hutāsano dhūmaketu, vessānaro ca accimā;",
  "anya-e0804n0:210": "Ghatāsano vāyusakho, dahano kaṇhavattani.",
  "anya-e0804n0:211": "Etā guādikā aggapariyantā “parassabhāsā”ti saddasatthavidū vadanti.",
  "anya-e0804n0:212": "Gā gatiyaṃ. Gāti.",
  "anya-e0804n0:213": "Gu sadde. Gavati.",
  "anya-e0804n0:214": "Gu uggame. Uggamo uggamanaṃ pākaṭatā. Gavati. Saddasatthavidū panimāsaṃ “gāte gavate”ti attanobhāsattaṃ vadanti.",
  "anya-e0804n0:215": "Gakārantadhāturūpāni.",
  "anya-e0804n0:216": "Ghakārantadhātu",
  "anya-e0804n0:217": "Ghā gandhopādāne. Ghāti. Ghānaṃ. Gandhaṃ ghatvā. Atrāyaṃ pāḷi “gandhaṃ ghatvā sati muṭṭhā”ti. Etissā pana divādigaṇaṃ pattāya “ghāyati ghāyitvā”ti rūpāni bhavanti.",
  "anya-e0804n0:218": "Ghu abhigamane. Abhigamanaṃ adhigamanaṃ. Ghoti.",
  "anya-e0804n0:219": "Jaggha hasane. Jagghati, sañjagghati. Sañjagghittho mayā saha. Jagghitumpi na sobhati. Jagghitvā.",
  "anya-e0804n0:220": "Taggha pālane. Tagghati.",
  "anya-e0804n0:221": "Sighi āghāne. Āghānaṃ ghānena gandhānubhavanaṃ. Siṅghati, upasiṅghati. Upasiṅghitvā. Ārā siṅghāmi vārijaṃ. Etā “parassabhāsā”ti saddasatthavidū vadanti.",
  "anya-e0804n0:222": "Ghu sadde. Ghoti, ghavati.",
  "anya-e0804n0:223": "Raghi laghi gatyakkhepe. Gatyakkhepo gatiyā akkhepo. Raṅghati, laṅghati, ullaṅghati. Laṅghitā, ullaṅghikāpīti, laṅghitvā.",
  "anya-e0804n0:224": "Maghi ketave ca. Cakāro pubbatthāpekkho. Maṅghati.",
  "anya-e0804n0:225": "Rāgha lāgha sāmatthiye. Rāghati. Lāghati.",
  "anya-e0804n0:226": "Dāgha āyāse ca. Āyāso kilamanaṃ. Cakāro sāmatthiyāpekkhako. Dāghati. Nidāgho.",
  "anya-e0804n0:227": "Silāgha katthane. Katthanaṃ pasaṃsanaṃ. Silāghati. Silāghā. Buddhassa silāghate. Silāghitvā. “Attanobhāsā”ti saddasatthavidū vadanti.",
  "anya-e0804n0:228": "Gha kārantadhāturūpāni.",
  "anya-e0804n0:229": "Iti bhūvādāgaṇe kavaggantadhāturūpāni",
  "anya-e0804n0:230": "Samattāni.",
  "anya-e0804n0:231": "Cakārantadhātu",
  "anya-e0804n0:232": "Idāni cavaggantadhāturūpāni vuccante –",
  "anya-e0804n0:233": "Suca soke. Socati. Soko, socanā, socaṃ, socanto, socantī, socantaṃ kulaṃ, socitvā.",
  "anya-e0804n0:234": "Kuca sadde tāre. Tārasaddo accuccasaddo. Kocati. Uccasaddaṃ karotīti attho.",
  "anya-e0804n0:235": "Kuñca koṭilla’ppībhāvesu. Kuñcati. Kuñcikā, kuñcitakeso. Kuñcitvā.",
  "anya-e0804n0:236": "Luñca apanayane. Luñcati. Luñcako, luñcituṃ, luñcitvā.",
  "anya-e0804n0:237": "Añcu gatipūjanāsu. Maggaṃ añcati. Buddhaṃ añcati. Uddhaṃ anuggantvā tiriyaṃ añcitoti tiracchāno. Kaṭukañcukatā.",
  "anya-e0804n0:238": "Vañcu cañcu tañcu gatiyaṃ. Vañcati. Cañcati. Tañcati. Mañcati. Santi pādā avañcanā. Avañcanāti vañcituṃ gantuṃ asamatthā.",
  "anya-e0804n0:239": "Gucu gaṇecu theyyakaraṇe. Thenanaṃ theyyaṃ, corikā. Tassa kriyā theyyakaraṇaṃ. Gocati. Gaṇecati.",
  "anya-e0804n0:240": "Acca pūjāyaṃ accati. Brahmāsurasuraccito.",
  "anya-e0804n0:241": "Tacca hiṃsāyaṃ. Taccati.",
  "anya-e0804n0:242": "Cacca jacca paribhāsanavajjanesu. Caccati. Jaccati.",
  "anya-e0804n0:243": "Kuca saṃpaccanakoṭillapaṭikkamavilekhanesu. Kucati, saṅkucati. Saṅkoco.",
  "anya-e0804n0:244": "Taca saṃvaraṇe. Saṃvaraṇaṃ rakkhaṇaṃ. Tacati. Taco.",
  "anya-e0804n0:245": "Dica thutiyaṃ. Dicati.",
  "anya-e0804n0:246": "Kuca saṅkocane. Kocati, saṅkocati. Saṅkoco.",
  "anya-e0804n0:247": "Byāca byājikaraṇe. Byājikaraṇaṃ byājikriyā. Byācati.",
  "anya-e0804n0:248_0": "Vaca viyattiyaṃ vācāyaṃ. Viyattassa esā viyatti, tissaṃ viyattiyaṃ vācāyaṃ, viyattāyaṃ",
  "anya-e0804n0:248_1": "vācāyanti adhippāyo. Viyattassa hi vadato puggalassa vasena vācā viyattā nāma vuccati.",
  "anya-e0804n0:248_2": "Yathā pana kucchisaddatiracchānagatādisaddo “abyattasaddo”ti vuccati, na evaṃ vacanasaṅkhāto",
  "anya-e0804n0:248_3": "saddo “abyattasaddo”ti vuccati viññātatthattā. “Vatti, vacati, vacanti. Vacasi” iccādīni",
  "anya-e0804n0:248_4": "suddhakattupadāni. “Vāceti, vācenti” iccādīni hetukattupadāni. “Atthābhisamayā dhīro,",
  "anya-e0804n0:248_5": "paṇḍitoti pavuccati. Vuccanti. Santo sappurisā loke, devadhammāti vuccare” iccādīni",
  "anya-e0804n0:248_6": "kammapadāni. Garū pana vakārassa ukārādesavasena “uttaṃ uccate uccante”tiādīni icchanti,",
  "anya-e0804n0:248_7": "tāni sāsane appasiddhāni, sakkaṭabhāsānulomāni. Sāsanasmiñhi rakārāgamavisaye nipubbasseva",
  "anya-e0804n0:248_8": "vacassa vassa ukārādeso siddho “nirutti, niruttaṃ, nerutta”nti. Vacanaṃ, vācā, vaco,",
  "anya-e0804n0:248_9": "vacī, vuttaṃ, pavuttaṃ, vuccamānaṃ, adhivacanaṃ, vattabbaṃ, vacanīyaṃ, imāni nāmikapadāni.",
  "anya-e0804n0:248_10": "Vattuṃ, vattave, vatvā, vatvāna, imāni tumantādīni “parassabhāsā”ti saddasatthavidū vadanti.",
  "anya-e0804n0:249_0": "Tattha vattīti vadati. Ākhyātapadañhetaṃ. Atthasaṃvaṇṇakehipi “vatti etāyāti vācā”ti",
  "anya-e0804n0:249_1": "nibbacanamudāhaṭaṃ. Saddasatthe ca tādisaṃ ākhyātapadaṃ diṭṭhaṃ. Ettha paneke vadanti",
  "anya-e0804n0:249_2": "“vacati, vacantītiādīni kriyāpadarūpāni buddhavacane aṭṭhakathāṭīkāsu satthesu ca",
  "anya-e0804n0:249_3": "anāgatattā chaḍḍetabbānī”ti. Tanna, yasmā sāsane “avaca, avaciṃsū”ti suddhakattupadāni",
  "anya-e0804n0:249_4": "ca “vāceti, vācentī”tiādīni hetukattupadāni ca dissanti, tasmā buddhavacanādīsu anāgatānipi",
  "anya-e0804n0:249_5": "“vacati, vacantī”tiādīni rūpāni gahetabbāni. Vaceyya, vuccatu, vucceyya. Sesaṃ sabbaṃ",
  "anya-e0804n0:249_6": "sabbattha vitthārato gahetabbaṃ.",
  "anya-e0804n0:250": "Parokkhārūpāni vadāma – vaca, vacu. Vace, vacittha. Vacaṃ, vacimha. Vacittha, vacire. Vacittho, vacivho. Vaciṃ, vacimhe.",
  "anya-e0804n0:251": "Hiyyattanīrūpāni vadāma – avacā, avacū. Avaco, avacuttha. Avocaṃ, avacumha. Avacuttha, avacutthuṃ. Avacase, avacuvhaṃ. Avaciṃ, avacamhase.",
  "anya-e0804n0:252": "Ajjatanīrūpāni vadāma – avaci, avocuṃ, avaciṃsu. Avoco, avocuttha. Avociṃ, avocumha. Avocā, avocu. Avacase, avocivaṃ. Avocaṃ, avocimhe.",
  "anya-e0804n0:253": "Bhavissantīrūpāni vadāma – vakkhati, vakkhanti. Vakkhasi, vakkhatha. Vakkhāmi, vakkhāma. Vakkhate, vakkhante. Vakkhase, vakkhavhe. Vakkhassaṃ vakkhamhe.",
  "anya-e0804n0:254_0": "Imesaṃ pana padānaṃ “kathessati, kathessantī”tiādinā attho vattabbo. Vakkha roseti",
  "anya-e0804n0:254_1": "dhātussa ca “vakkhati, vakkhanti. Vakkhasī”tiādīni vatvā avasāne uttamapurisekavacanaṭṭhāne",
  "anya-e0804n0:254_2": "“vakkhemī”ti vattabbaṃ. Attho panimesaṃ “rosati, rosantī”tiādinā vattabbo. Ayaṃ vacavakkhadhātūnaṃ",
  "anya-e0804n0:254_3": "bhavissantīvattamānāvasena rūpasaṃsandanānayo. Aparānipi vacadhātussa bhavissantī",
  "anya-e0804n0:254_4": "sahitāni rūpāni bhavanti – vakkhissati, vakkhissanti. Vakkhissasi, vakkhissatha.",
  "anya-e0804n0:254_5": "Vakkhissāmi, vakkhissāma. Vakkhissate, vakkhissante. Vakkhissase, vakkhissavhe. Vakkhissaṃ, vakkhissāmhe.",
  "anya-e0804n0:255": "Atrāyaṃ pāḷi –",
  "anya-e0804n0:256": "“Abhītakappe caritaṃ, ṭhapayitvā bhavābhave;",
  "anya-e0804n0:257": "Imamhi kappe caritaṃ, pavakkhissaṃ suṇohi me”ti.",
  "anya-e0804n0:258_0": "Gadratapañhepi “rājā tumhehi saddhiṃ paṭisanthāraṃ katvā gahapati patirūpaṃ āsanaṃ",
  "anya-e0804n0:258_1": "ñatvā nisīdathāti vakkhissatī”ti evamādiaṭṭhakathāpāṭho dissati, tasmāyeva edisī",
  "anya-e0804n0:258_2": "padamālā racitā. Vakkha roseti dhātussapi bhavissantīsahitāni rūpāni “vakkhissati,",
  "anya-e0804n0:258_3": "vakkhissantī”tiādīni bhavanti. Attho panimesaṃ “rosissati, rosissantī”tiādinā vattabbo.",
  "anya-e0804n0:258_4": "Ayaṃ vacavakkhadhātūnaṃ bhavissantīvaseneva rūpasaṃsandanānayo.",
  "anya-e0804n0:259": "Avacissā, vacissā, avacissaṃsu, vacissaṃsu. Sesaṃ sabbaṃ neyyaṃ. Idha pana vuttasaddassa atthuddhāraṃ vattabbampi avatvā upariyeva kathessāma ito ativiya vattabbaṭṭhānattā.",
  "anya-e0804n0:260": "Cu cavane. Cavati. Kārite “cāvetī”ti rūpaṃ. Devakāyā cuto. Cutaṃ padumaṃ. Cavituṃ, cavitvā.",
  "anya-e0804n0:261": "Loca dassane. Locati. Locanaṃ.",
  "anya-e0804n0:262": "Seca secane. Secati.",
  "anya-e0804n0:263": "Saca viyattiyaṃ vācāyaṃ. Sacati.",
  "anya-e0804n0:264": "Kaca bandhane. Kacati.",
  "anya-e0804n0:265_0": "Maca muci kakkane. Kakkanaṃ sarīre ubbaṭṭanaṃ. Macati. Muñcati. Maci dhāraṇucchāyapūjanesu.",
  "anya-e0804n0:265_1": "Dhāraṇaṃ ucchāyo pūjananti tayo atthā. Tattha ucchāyo malaharaṇaṃ. Mañcati. Mañco,",
  "anya-e0804n0:265_2": "mañcanaṃ. Mañcati puggalaṃ dhāretīti mañco.",
  "anya-e0804n0:266": "Paca byattikaraṇe. Pacati. Pāko, paripāko, vipāko, pakkaṃ phalaṃ.",
  "anya-e0804n0:267": "Thuca pasāde. Thocati.",
  "anya-e0804n0:268": "Vaca vaci dittiyaṃ. Vacati. Vañcati.",
  "anya-e0804n0:269_0": "Ruca dittiyaṃ rocane ca. Ditti sobhā. Rocanaṃ ruci. Rocati. Verocano. Samaṇassa rocate",
  "anya-e0804n0:269_1": "saccaṃ. Tassa te saggakāmassa, ekattamuparocitaṃ. Ayañca divādigaṇe ruciatthaṃ gahetvā",
  "anya-e0804n0:269_2": "“ruccatī”ti rūpaṃ janeti. Tena “gamanaṃ mayha ruccatī”ti pāḷi dissati. Curādigaṇe",
  "anya-e0804n0:269_3": "pana ruciatthaṃ gahetvā “roceti rocayatī”ti rūpāni janeti. Tena “kiṃ nu jātiṃ na",
  "anya-e0804n0:269_4": "rocesī”tiādikā pāḷiyo dissanti. Tegaṇikoyaṃ dhātu.",
  "anya-e0804n0:270": "Paca saṃpāke. Pacati, pacanti. Saddasatthavidū pana “attanobhāsā”ti vadanti.",
  "anya-e0804n0:271": "Añca byayagatiyaṃ. Byayagati vināsagati. Añcati.",
  "anya-e0804n0:272_0": "Yāca yācanāyaṃ. Brāhmaṇo nāgaṃ maṇiṃ yācati. Nāgo maṇiṃ yācito brāhmaṇena. Te taṃ",
  "anya-e0804n0:272_1": "asse ayācisuṃ. So taṃ rathamayācatha. Devadattaṃ āyācati. Evaṃ suddhakattari rūpāni",
  "anya-e0804n0:272_2": "bhavanti. Brāhmaṇo brāhmaṇena nāgaṃ maṇiṃ yāceti, yācayati, yācāpeti, yācāpayati.",
  "anya-e0804n0:272_3": "Evaṃ hetukattari. Rājā brāhmaṇena dhanaṃ yāciyati, yācayiyati, yācāpiyati, yācāpayiyati.",
  "anya-e0804n0:272_4": "Evaṃ kammani. Yācaṃ, yācanto, yācantī, yācantaṃ kulaṃ. Yācamāno, yācamānā, yācamānaṃ",
  "anya-e0804n0:272_5": "kulaṃ. Yācako, yācanā, yācitabbaṃ, yācituṃ, yācitvāna, yācituna, yāciya, yāciyāna.",
  "anya-e0804n0:272_6": "Evaṃ nāmikapadāni tumantādīni ca bhavanti.",
  "anya-e0804n0:273_0": "Paca pāke. Odanaṃ pacati. “Ubhayatobhāsā”ti saddasatthavidū vadanti. Yathā pana sāsane",
  "anya-e0804n0:273_1": "“paṇḍitoti pavuccatī”ti vacadhātussa kammani rūpaṃ pasiddhaṃ, na tathā pacadhātussa.",
  "anya-e0804n0:273_2": "Evaṃ santepi garū “tayā paccate odano”ti tassa kammani rūpaṃ vadanti. Sāsane pana",
  "anya-e0804n0:273_3": "avisesato “paccate”ti vā “paccatī”ti vā vuttassapi padassa akammakoyeva divādigaṇiko",
  "anya-e0804n0:273_4": "payogo icchitabbo “devadatto niraye paccati. Yāva pāpaṃ na paccatī”tiādidassanato.",
  "anya-e0804n0:273_5": "Kecettha vadeyyuṃ “sayameva pīyate pānīyantiādi viya bhūvādigaṇapakkhiko kammakattuppayogo",
  "anya-e0804n0:273_6": "esa, tasmā ‘sayamevā’ti padaṃ ajjhāharitvā ‘sayameva devadatto paccatī’tiādinā attho",
  "anya-e0804n0:273_7": "vattabbo”ti tanna, “sayameva pīyate pānīya”nti ettha hi pānīyaṃ manussā pivanti,",
  "anya-e0804n0:273_8": "na pānīyaṃ pānīyaṃ pivati. Manusseheva taṃ pīyate, na sayaṃ. Evaṃ parassa pānakriyaṃ",
  "anya-e0804n0:273_9": "paṭicca kammabhūtampi taṃ sukarapānakriyāvasena sukarattā attanāva sijjhantaṃ viya",
  "anya-e0804n0:273_10": "hotīti “sayameva pīyate pānīya”nti rūḷhiyā payogo kato.",
  "anya-e0804n0:274_0": "“Sayameva kaṭo kariyate”ti etthāpi kaṭaṃ manussā karonti, na kaṭaṃ kaṭo karoti. Manusseheva",
  "anya-e0804n0:274_1": "kaṭo kariyate, na sayaṃ. Evaṃ parassa karaṇakriyaṃ paṭicca kammabhūtopi so sukaraṇa",
  "anya-e0804n0:274_2": "kriyāvasena sukarattā attanāva sijjhanto viya hotīti “sayameva kaṭo kariyate”ti rūḷhiyā payogo kato.",
  "anya-e0804n0:275_0": "Ettha yathā sayaṃsaddo pānīyaṃ pānīyeneva pīyate, na amhehi. Kaṭo kaṭeneva kariyate,",
  "anya-e0804n0:275_1": "na amhehīti sakammakavisayattā payogānaṃ aññassa kriyāpaṭisedhanasaṅkhātaṃ atthavisesaṃ",
  "anya-e0804n0:275_2": "vadati, na tathā “devadatto niraye paccati, kammaṃ paccatī”tiādīsu tumhehi ajjhāharito",
  "anya-e0804n0:275_3": "sayaṃsaddo atthavisesaṃ vadati akammakavisayattā etesaṃ payogānaṃ. Evaṃ “devadatto”tiādikassa",
  "anya-e0804n0:275_4": "paccattavacanassa akammakakattuvācakattā kammarahitasuddhakattuvācakattā ca “paccatī”ti",
  "anya-e0804n0:275_5": "idaṃ divādigaṇikarūpanti daṭṭhabbaṃ. Pacadhātu saddasatthe divādigaṇa vutto natthīti",
  "anya-e0804n0:275_6": "ce? Natthi vā atthi vā, kimettha saddasatthaṃ karissati, pāḷi eva pamāṇaṃ, tasmā",
  "anya-e0804n0:275_7": "mayaṃ lokavohārakusalassa bhagavato pāḷinayaññeva gahetvā imaṃ pacadhātuṃ divādigaṇepi",
  "anya-e0804n0:275_8": "pakkhipissāma. Tathā hi dhammapālācariya anuruddhācariyādīhi abhisaṅkhatā divādigaṇikappayogā dissanti –-",
  "anya-e0804n0:276": "Ñāṇayuttavaraṃ tattha, datvā sandhiṃ tihetukaṃ;",
  "anya-e0804n0:277": "Pacchā paccati pākānaṃ, pavatte aṭṭhake duve.",
  "anya-e0804n0:278": "Asaṅkhāraṃ sasaṅkhāra-vipākāni ca paccati",
  "anya-e0804n0:279_0": "Iccevamādayo. Ettha pana tesaṃ idameva pāḷiyā na sameti. Ye curādigaṇamhi sakammakabhāvena",
  "anya-e0804n0:279_1": "bhūvādigaṇe ca akammakabhāvena pavattassa bhūdhātusseva bhūvādigaṇe pavattassa sakamakassapi",
  "anya-e0804n0:279_2": "sato divādigaṇaṃ patvā akammakabhūtassa pacadhātussa sakammakattamicchanti. Etañhi",
  "anya-e0804n0:279_3": "sāṭṭhakathe tepiṭake buddhavacane kuto labbhā, tasmā bhagavato pāvacane sotūnaṃ saṃsayasamugghāṭatthaṃ",
  "anya-e0804n0:279_4": "ettha imaṃ nītiṃ paṭṭhapema –",
  "anya-e0804n0:280": "Vināpi upasaggena, gaṇanānattayogato;",
  "anya-e0804n0:281": "Sakammākammakā honti, dhātū pacabhidādayo.",
  "anya-e0804n0:282_0": "Puriso odanaṃ pacati. Sa bhūtapacaniṃ paci. Odano paccati. Kammaṃ paccati. Vīhisīsaṃ",
  "anya-e0804n0:282_1": "paccati. Rukkhaphalāni paccanti. Nāgo pākāraṃ bhindati. Taḷākapāḷi bhijjati. Bhijjanadhammaṃ",
  "anya-e0804n0:282_2": "bhijjati. Ettha ca sayaṃsaddaṃ ajjhāharitvā “sayameva odano paccatī”tiādinā vuttepi",
  "anya-e0804n0:282_3": "“puriso sayameva pāṇaṃ hanati. Bhagavā sayameva ñeyyadhammaṃ abujjhī”ti payogesu",
  "anya-e0804n0:282_4": "parassa āṇattisambhūtahananakriyāpaṭisedhamiva paropadesasambhūtabujjhanakriyāpaṭisedhanamiva",
  "anya-e0804n0:282_5": "ca aññassa kriyāpaṭisedhanavasena vuttattā yo sayaṃsaddavasena kammakattubhāvaparikappo,",
  "anya-e0804n0:282_6": "taṃ na pamāṇaṃ. Sayaṃsaddo hi suddhakattuatthepi dissati, na kevalaṃ “sayameva pīyate",
  "anya-e0804n0:282_7": "pānīya”ntiādīsu kammattheyeva, tasmā sāsanānurūpena attho gahetabbo nayaññūhi.",
  "anya-e0804n0:283": "Vināpi upasaggena, vināpi ca gaṇantaraṃ;",
  "anya-e0804n0:284": "Sakammākammakā honti, atthato divuādayo.",
  "anya-e0804n0:285": "Kāmaguṇehi dibbati. Paccāmitte dibbati. Aññānipi yojetabbāni.",
  "anya-e0804n0:286": "Gaṇantarañcopasaggaṃ, vināpi atthanānataṃ;",
  "anya-e0804n0:287": "Payogato sakammā ca, akammā ca gamādayo.",
  "anya-e0804n0:288": "Puriso maggaṃ gacchati. Gambhīresupi atthesu ñāṇaṃ gacchati. Dhammaṃ carati. Tattha tattha carati.",
  "anya-e0804n0:289": "Gaṇantarañcopasaggaṃ, payogañcatthanānataṃ;",
  "anya-e0804n0:290": "Vināpi tividhā honti, disādī rūpabhedato.",
  "anya-e0804n0:291": "Pāsādaṃ passati, pāsādaṃ dakkhati pāsādo dissati. Aññānipi yojetabbāni.",
  "anya-e0804n0:292": "Sabhāvato sakammā tu, rudadhātādayo matā;",
  "anya-e0804n0:293": "Sabhāvato akammā ca, nandadhātādayo matā.",
  "anya-e0804n0:294": "Mataṃ vā amma rodanti, idha nandati pecca nandati.",
  "anya-e0804n0:295": "Upasaggavaseneke, sakammāpi akammakā;",
  "anya-e0804n0:296": "Sambhavanti tathekacce, akammāpi sakammakā.",
  "anya-e0804n0:297": "Ekacce tupasaggehi, sakammā ca sakammakā;",
  "anya-e0804n0:298": "Akammakā akammā ca, esatthopettha dīpito;",
  "anya-e0804n0:299": "Puriso gāmā niggacchati, dhanaṃ adhigacchati, puriso pāṇaṃ abhibhavati, himavatā pabhavanti mahānadiyo. Aññānipi payogāni yojetabbāni.",
  "anya-e0804n0:300_0": "Tattha yadi sāsane pacadhātussa kammani rūpaṃ siyā, “purisena kammaṃ kariyatī”ti",
  "anya-e0804n0:300_1": "payogo viya “purisena odano paciyatī”ti payogo icchitabbo. Ye pana garū “tayā paccate",
  "anya-e0804n0:300_2": "odano”tiādīni icchanti, te saddasatthanayaṃ nissāya vadanti maññe. Evaṃ santepi upaparikkhitvā",
  "anya-e0804n0:300_3": "yuttāni ce, gahetabbāni. Kārite “puriso purisena purisaṃ vā odanaṃ pāceti, pācayati,",
  "anya-e0804n0:300_4": "pācāpeti, pācāpayati. Purisena puriso odanaṃ pāciyati, pācayiyati, pācāpiyati, pācāpayiyatī”ti",
  "anya-e0804n0:300_5": "rūpāni bhavanti. “Yathā daṇḍena gopālo, gāvaṃ pāceti gocara”ntiādīsu aññopi attho daṭṭhabbo.",
  "anya-e0804n0:301_0": "Pacaṃ, pacanto, pacantī, pacamāno, pacamānā. Pātabbaṃ, pacitaṃ, pacitabbaṃ, pacanīyaṃ,",
  "anya-e0804n0:301_1": "pacituṃ, pacitvā. Ettha ca “imassa maṃsañca pātabba”nti payogo udāharaṇaṃ. “Pacati,",
  "anya-e0804n0:301_2": "pacanti. Pacasī”tiādi padakkamo subodho.",
  "anya-e0804n0:302": "Sica gharaṇe. Secati, seko, “ubhatobhāsā”ti vadanti.",
  "anya-e0804n0:303": "Imāni cakārantadhāturūpāni.",
  "anya-e0804n0:304": "Chakārantadhātu",
  "anya-e0804n0:305": "Parassabhāsādibhāvaṃ, sabbesaṃ dhātunaṃ ito;",
  "anya-e0804n0:306": "Paraṃ na byākarissaṃ so, sāsane īrito na hi.",
  "anya-e0804n0:307": "Chu chedane. Choti. Chotvāna moḷiṃ varagandhavāsitaṃ. Acchocchuṃvata bho rukkhaṃ.",
  "anya-e0804n0:308": "Milecha aviyattāyaṃ vācāyaṃ. Milecchati, milakkhu. Paccantimesu janapadesu paccājāto hoti milakkhūsu aviññātāresu.",
  "anya-e0804n0:309": "Vachi icchāyaṃ. Vañchati. Vañchitaṃ dhanaṃ.",
  "anya-e0804n0:310": "Achi āyāme. Añcati. Dīghaṃ vā añchanto dīghaṃ añchāmīti pajānāti.",
  "anya-e0804n0:311": "Huccha koṭille. Hucchati.",
  "anya-e0804n0:312": "Muccha mohamucchāsu. Mucchati. Mucchito visavegena, visaññī samapajjatha. Mucchā, mucchitvā.",
  "anya-e0804n0:313": "Phucha visaraṇe phochati.",
  "anya-e0804n0:314": "Yucha pamāde. Yucchati.",
  "anya-e0804n0:315": "Uchi uñche. Uñcho pariyesanaṃ. Uñchati. Uñchācariyāya īhatha.",
  "anya-e0804n0:316": "Ucha pipāsāyaṃ. Uchati.",
  "anya-e0804n0:317_0": "Puccha pañhe pucchati. Pucchitā, pucchako, puṭṭho, pucchito, pucchā. Bhikkhu vinayadharaṃ",
  "anya-e0804n0:317_1": "pañhaṃ pucchati. Pucchi, pucchituṃ. Pucchitvā. Ettha ca pañcavidhā pucchā adiṭṭhajotanāpucchā",
  "anya-e0804n0:317_2": "diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti.",
  "anya-e0804n0:317_3": "Tāsaṃ nānattaṃ aṭṭhasāliniyādito gahetabbaṃ.",
  "anya-e0804n0:318": "Viccha gatiyaṃ. Vicchati. Vicchikā.",
  "anya-e0804n0:319": "Vacchu chedane. Vucchati. Vuttā, vuttavā, vuttasiro. Vakāragatassa akārassa uttaṃ.",
  "anya-e0804n0:320_0": "Vuttasaddo kesoharaṇepi dissati “kāpaṭiko māṇavo daharo vuttasiro”tiādīsu. Ettha",
  "anya-e0804n0:320_1": "ca sirasaddena siroruhā vuttā yathā mañcasaddena mañcaṭṭhā, cakkhusaddena ca cakkhunissitaṃ",
  "anya-e0804n0:320_2": "viññāṇaṃ. Ropitepi “yathā sāradikaṃ bījaṃ, khette vuttaṃ virūhatī”tiādīsu. Kathitepi",
  "anya-e0804n0:320_3": "“vuttamidaṃ bhagavatā, vuttamarahatā”tiādisu. Atridaṃ vuccati –",
  "anya-e0804n0:321": "Vacchuvapavacavasā, vuttasaddo pavattati;",
  "anya-e0804n0:322": "Kesohāre ropite ca, kathite ca yathākkamanti.",
  "anya-e0804n0:323_0": "Aparo nayo – vuttasaddo “no ca kho paṭivutta”ntiādīsu vāpasamīkaraṇe dissati. “Pannalomo",
  "anya-e0804n0:323_1": "paradattavutto”tiādīsu jīvitavuttiyaṃ. “Paṇḍupalāso bandhanā pavutto”tiādīsu apagame.",
  "anya-e0804n0:323_2": "“Gītaṃ pavuttaṃ samīhita”ntiādīsu pāvacanavasena pavattite. Loke pana “vutto pārāyano”tiādīsu",
  "anya-e0804n0:323_3": "ajjhene dissati, atridaṃ vuccati",
  "anya-e0804n0:324": "“Vāpasamīkaraṇe ca, atho jīvitavuttiyaṃ;",
  "anya-e0804n0:325": "Apagame pāvacana-vasena ca pavattite;",
  "anya-e0804n0:326": "Ajjhene cevametesu, vuttasaddo padissatī”ti.",
  "anya-e0804n0:327_0": "Aparopi nayo – vuttasaddo saupasaggoca anupasaggo ca vapane vāpasamīkaraṇe kesohāre",
  "anya-e0804n0:327_1": "jīvitavuttiyaṃ pamuttabhāve pāvacanavasena pavattite ajjhene kathaneti evamādīsu",
  "anya-e0804n0:327_2": "dissati. Tathā hesa –",
  "anya-e0804n0:328": "“Gāvo tassa pajāyanti, khette vuttaṃ virūhati;",
  "anya-e0804n0:329": "Vuttānaṃ phalamasnāti, yo mittānaṃ na dubbhatī”ti",
  "anya-e0804n0:330_0": "Ādīsu vapane āgato. “No ca kho paṭivutta”ntiādīsu aṭṭhadantakādīhi vāpasamīkaraṇe.",
  "anya-e0804n0:330_1": "“Kāpaṭiko māṇavo daharo vuttasiro”tiādīsu kesoharaṇe. “Pannalomo paradattavutto migabhūtena",
  "anya-e0804n0:330_2": "cetasā viharatī”tiādīsu jīvitavuttiyaṃ. “Seyyathāpi nāma paṇḍupalāso bandhanā pavutto",
  "anya-e0804n0:330_3": "abhabbo haritatthāyā”tiādīsu bandhanato pamuttabhāve. “Yesamidaṃ etarahi porāṇaṃ",
  "anya-e0804n0:330_4": "mantapadaṃ gītaṃ pavuttaṃ samīhita”ntiādīsu pāvacanabhāvena pavattite. Loke pana",
  "anya-e0804n0:330_5": "“vutto gaṇo, vutto pārāyano”tiādīsu ajjhene. “Vuttaṃ kho panetaṃ bhagavatā, dhammadāyādā",
  "anya-e0804n0:330_6": "me bhikkhave bhavatha, mā āmisadāyādā”tiādīsu kathane. Atridaṃ vuccati –",
  "anya-e0804n0:331": "Vapa vatu vacchuvaca-dhātūnaṃ vasato mato;",
  "anya-e0804n0:332": "Sopasaggo nopasaggo, vuttasaddo yathārahaṃ.",
  "anya-e0804n0:333": "Vapane ca vāpasamī-karaṇe muṇḍatāya ca;",
  "anya-e0804n0:334": "Jīvavutyaṃ pamuttatthe, vasā pāvacanassa tu;",
  "anya-e0804n0:335": "Pavattite ca ajjhene, kathane cāti lakkhaye;",
  "anya-e0804n0:336": "Taccha tanukaraṇe. Tacchati. Tacchako dāruṃ.",
  "anya-e0804n0:337": "Chakārantadhāturūpāni.",
  "anya-e0804n0:338": "Jakārantadhātu",
  "anya-e0804n0:339_0": "Jijaye. Jeti. Jayati, parājayati. Dhammaṃ caranto sāmikaṃ parājeti. Dhammaṃ caranto",
  "anya-e0804n0:339_1": "parajjati. Rājānaṃ jayāpesuṃ. Jayāpetvā. Ettha jayāpesunti “jayatu bhava”nti āsīsavacanaṃ",
  "anya-e0804n0:339_2": "vadiṃsūti attho. Jayanaṃ, jitaṃ, jayo, vijitaṃ, jino, jetā, jeto, jito māro, māraṃ",
  "anya-e0804n0:339_3": "jito, jitavā, jitāvī, vijitāvī, māraji, lokaji, odhijino, anodhijino, jito. Vijito,",
  "anya-e0804n0:339_4": "jetuṃ, vijetuṃ, jitvā, vijitvā. Imassa pana dhātussa kiyādigaṇaṃ pattassa “jināti",
  "anya-e0804n0:339_5": "jinitvā”tyādīni rūpāni bhavanti.",
  "anya-e0804n0:340_0": "Ji abhibhavane. Jeti. Jino. Pubbe viya rūpāni. Ettha ca “tumhehi ānanda sappurisehi",
  "anya-e0804n0:340_1": "vijitaṃ, pacchimā janatāsālimaṃsodanaṃ atimaññissatī”ti pāḷi abhibhavanatthasādhakā.",
  "anya-e0804n0:340_2": "Ettha hi vijitanti adhibhūtanti attho.",
  "anya-e0804n0:341": "Ju gatiyaṃ. Ettha sīghagati adhippetā. Javati. Javanaṃ, javo, javaṃ, javanto, javanacittaṃ, javanapañño, javanahaṃso. Manojavaṃ gacchati yenakāmaṃ.",
  "anya-e0804n0:342": "Jekhaye. Jīyati. Ekārassa īyādeso. Sāsanānurūpena “kiṃ maṃ dhanena jīyethā”ti hi pāḷi dissati. Saddasatthavidū pana “jāyatī”ti rūpaṃ vadanti.",
  "anya-e0804n0:343": "Sajja gatiyaṃ. Sajjati.",
  "anya-e0804n0:344": "Kuju khuju theyyakaraṇe. Kojati. Khojati.",
  "anya-e0804n0:345": "Vaja gatiyaṃ. Dhaja dhaji ca. Vajati. Abbajati. Manussattañca abbaje. Vajo, vajanaṃ, pavajanaṃ, pabbajjā, pabbajito, pabbājito.",
  "anya-e0804n0:346": "Sakā raṭṭhā pabbājito, aññaṃ janapadaṃ gato;",
  "anya-e0804n0:347": "Mahantaṃ koṭṭhaṃ kayirātha, duruttānaṃ nidhetave.",
  "anya-e0804n0:348": "Dhajati. Dhajo. Dhañjati. Dhañjanaṃ. Ettha dhajoti ketu. Dhañjananti gamanaṃ.",
  "anya-e0804n0:349_0": "Aja khepane ca. Gatiapekkhakoyeva cakāro. Ajati. Ajo. Ettha ajoti eḷako. Imāni panassa",
  "anya-e0804n0:349_1": "pariyāyavacanāni “ajo eḷako urabbho avi meṇḍo”ti. Tattha urabbhoti eḷako, yo “ajo”tipi",
  "anya-e0804n0:349_2": "vuccati. Avīti rattalomo eḷako. Meṇḍoti kuṭilasiṅgo eḷako. Tathā hi janakajātake",
  "anya-e0804n0:349_3": "ajarathato meṇḍarathā visuṃ vuttā. Apica ajeḷakanti ajato eḷakassa visuṃ vacanato",
  "anya-e0804n0:349_4": "eḷakasaddena meṇḍopi gahetabbo, mahosadhajātakaṭṭhakathāyañhi meṇḍeḷakānaṃ nibbisesatā vuttāti.",
  "anya-e0804n0:350": "Ajja sajja ajjane. Ajjanaṃ ajjanakriyā. Ajjati. Sajjati.",
  "anya-e0804n0:351": "Kajja byathane. Byathanaṃ hiṃsā. Kajjati.",
  "anya-e0804n0:352": "Khajja majjane ca. Majjanaṃ suddhi. Byathanāpekkho cakāro. Khajjati. Khajjūro.",
  "anya-e0804n0:353": "Khaja manthe. Mantho viloḷanaṃ. Khajati.",
  "anya-e0804n0:354": "Khaji gativekalle. Kissa bhante ayyo khañjatīti. Ubho khañjā. Khañjanaṃ, khañjituṃ, khañjitvā.",
  "anya-e0804n0:355": "Khaja kampane. Khajati. Ejā. Ettha ca ejāti lābhādiṃ paṭicca ejati kampatīti ejā, balavataṇhāyetaṃ nāmaṃ.",
  "anya-e0804n0:356": "Buja vajiranibbese. Vajiranigghoseti keci vidū vadanti. Bojati.",
  "anya-e0804n0:357": "Khija kuji guji abyattasadde. Khijati. Kuñjati. Guñjati.",
  "anya-e0804n0:358": "Laja lāja tajja bhassane. Lajati. Lājati. Tajjati.",
  "anya-e0804n0:359": "Laji dittiyañca. Bhassanāpekkho cakāro. Lañjati. Tatiyo nayalañjako. Lañjeti pakāseti suttatthanti lañjako.",
  "anya-e0804n0:360": "Jaja jaji yuddhe. Yujjhanaṃ yuddhaṃ. Jajati. Jañjati.",
  "anya-e0804n0:361": "Tuja hiṃsāyaṃ. Tojati.",
  "anya-e0804n0:362": "Tuji balane ca. Balanaṃ balanakriyā. Hiṃsāpekkhako cakāro. Tuñjati.",
  "anya-e0804n0:363_0": "Gaja kuji muji gajja saddatthā. Gajati. Kuñjati. Muñjati. Gajo gajjati, megho gajjati.",
  "anya-e0804n0:363_1": "Yattha dāso āmajāto, ṭhito thullāni gajjati. Maṇi gajjati. Ñāṇagajjanaṃ gajjati.",
  "anya-e0804n0:363_2": "Gajjituṃ samattho. Gajjitā. Gajjitvā. Tattha gajoti hatthī. Hatthissa hi anekāni nāmāni –",
  "anya-e0804n0:364": "Hatthī nāgo gajo dantī, kuñjaro vāraṇo karī;",
  "anya-e0804n0:365": "Mātaṅgo dvirado saṭṭhi-hāyano’nekapo ibho.",
  "anya-e0804n0:366": "Thambho rammo dvipo ceva, hatthinī tu kareṇukā;",
  "anya-e0804n0:367": "Hatthipoto hatthicchāpo, bhiṅko ca kalabho bhave.",
  "anya-e0804n0:368": "Caja cāge. Cajati. Pariccajati. Cāgo. Pariccāgo. Cajanaṃ. Cajaṃ, cajanto. Cajamāno.",
  "anya-e0804n0:369": "Sanja saṅge. Saṅgo laganaṃ. Sañcati. Satto. Sajanaṃ, satti. Āsatti. Sajituṃ. Sajitvā.",
  "anya-e0804n0:370": "Īja gatiyaṃ. Ījati.",
  "anya-e0804n0:371": "Bhaji bhajjane. Bhajjanaṃ tāpakaraṇaṃ. Tilāni bhajjati. Purisena bhajjamānāni tilāni.",
  "anya-e0804n0:372": "Eja bheja bhāja dittiyaṃ. Ditti sobhā. Ejati. Bhejati. Bhājati.",
  "anya-e0804n0:373_0": "Tija nisāne, khamāyañca. Nisānaṃ tikkhatākaraṇaṃ. Khamā khanti. Tejati. Titikkhati.",
  "anya-e0804n0:373_1": "Tejano. Tejo. Tattha tejanoti kaṇḍo saro usu. Tejoti sūriyo. Atha vā tejoti tejanaṃ",
  "anya-e0804n0:373_2": "usmā uṇhattaṃ tāpo. Tejoti vā ānubhāvo pabhāvo.",
  "anya-e0804n0:374": "Sañja parissagge, āliṅganaṃ parissaggo. Sañjati.",
  "anya-e0804n0:375": "Khaji dāne, gatiyañca. Khañjati. Khañjanaṃ.",
  "anya-e0804n0:376": "Rāja dittiyaṃ bhāja ca. Rājati. Bhājati. Rājā. Rājinī. Vanarāji. Rājitvā. Virājitvā. Atra viññūnamatthavivaraṇe kosallajananatthaṃ silokaṃ racayāma –",
  "anya-e0804n0:377": "Ma’hā’rāja mahārāja, mahārāja mameva’hi;",
  "anya-e0804n0:378": "Ne’tassa iti vatvāna, dve janā kalahaṃ karuṃ.",
  "anya-e0804n0:379_0": "Ettha ca paṭhamapādassa dutiyapade “me ahi mahī”ti chedo “puttā me atthi puttā matthī”ti",
  "anya-e0804n0:379_1": "viya. “Mahi arāja mahārājā”ti ca chedo “yopi ayaṃ yopāya”nti viya. Ettha arājasaddo",
  "anya-e0804n0:379_2": "“atikaramakarācariyā”ti ettha akarīti atthavācako akarasaddo viya ākhyātaparokkhāvibhattiko",
  "anya-e0804n0:379_3": "daṭṭhabbo. Arāja virocīti attho. Ayaṃ pana gāthāya piṇḍattho “mahārāja me ahi arāja,",
  "anya-e0804n0:379_4": "mama eva ahi arāja, na etassa iti vatvā dve ahituṇḍikajanā kalahaṃ kariṃsū”ti.",
  "anya-e0804n0:380_0": "Ranja rāge. Bhikkhu cīvaraṃ rajati. Satto rūpādīsu rañjati. Rajanaṃ. Rajako. Rāgo.",
  "anya-e0804n0:380_1": "Virāgo. Haliddirāgo. Rājā. Rājinī. Imassa ca divādigaṇaṃ pattassa “rajjati virajjatī”ti",
  "anya-e0804n0:380_2": "rūpāni bhavanti. Tattha rajananti rajanavatthu. Rajakoti rajakāro vatthadhovanako.",
  "anya-e0804n0:380_3": "Rāgoti rajjanti sattā tena, sayaṃ vā rañjati, rañjanamattameva vā etanti rāgo, taṇhā.",
  "anya-e0804n0:380_4": "Imāni pana tadabhidhānāni –",
  "anya-e0804n0:381": "Rāgo lobho tasiṇā ca, taṇhā ejā visattikā;",
  "anya-e0804n0:382": "Satti āsatti mucchā ca, lubbhitattañca lubbhanā.",
  "anya-e0804n0:383": "Kāmo nikāmanā icchā, nikanti ca niyanti ca;",
  "anya-e0804n0:384": "Vanañca vanatho ceva, apekkhā bhavanetti ca.",
  "anya-e0804n0:385": "Anurodho ca sārāgo, saṅgo paṅko ca sibbinī;",
  "anya-e0804n0:386": "Nandīrāgo anunayo, gedho sañjananī tathā;",
  "anya-e0804n0:387": "Janikā paṇidhi ceva, ajjhosānantinekadhā.",
  "anya-e0804n0:388_0": "Virāgoti maggo nibbānañca. Rājāti pathavissaro. Ettha dhātudvayavasena nibbacanāni",
  "anya-e0804n0:388_1": "niyyante. Nānāsampattīhi rājati dibbati virocatīti rājā. Dānañca piyavacanañca atthacariyā",
  "anya-e0804n0:388_2": "ca samānattatā cāti imehi catūhi saṅgahavatthūhi attani mahājanaṃ rañjetītipi rājā.",
  "anya-e0804n0:388_3": "Rājinīti rājabhariyā. Tesaṃ abhidhānāni vuccante sahābhidhānantarehi –",
  "anya-e0804n0:389": "Rājā bhūpati devo ca, manujindo disampati;",
  "anya-e0804n0:390": "Patthivo jagatipālo, bhūbhujo pathavissaro.",
  "anya-e0804n0:391": "Raṭṭhādhipo bhūmipālo, manussindo janādhipo;",
  "anya-e0804n0:392": "Narindo khattiyo ceva, khettassāmi pabhāvako.",
  "anya-e0804n0:393": "Muddhābhisitto rājāti, kathito itaro pana;",
  "anya-e0804n0:394": "Rājañño khattiyo cāti, vutto khattiyajātiko.",
  "anya-e0804n0:395": "Muddhābhisitto anurājā, uparājāti bhāsito;",
  "anya-e0804n0:396": "Catuddīpī rājarājā, cakkavattīti bhāsito.",
  "anya-e0804n0:397": "Rājinī uparī devī, mahesī bhūbhujaṅganā;",
  "anya-e0804n0:398": "Khattiyā rājapadumī, khattiyānī ca khattiyī;",
  "anya-e0804n0:399": "Itthāgārantu orodho, uparītipi vuccati.",
  "anya-e0804n0:400": "Bhaja sevāyaṃ. Bhajati. Bhajanā. Sambhajanā. Bhatti. Sambhatti. Bhattā.",
  "anya-e0804n0:401_0": "Yaja devapūjasaṅgatakaraṇadānadhammesu. Devapūjaggahaṇena buddhādipūjā gahitā. Saṅgatakaraṇaṃ",
  "anya-e0804n0:401_1": "samodhānakaraṇaṃ. Tathā hi adhimuttattheravatthumhi “yadatthi saṅgataṃ kiñci, bhavo",
  "anya-e0804n0:401_2": "vā yattha labbhatī”ti gāthāyaṃ saṅgatasaddena samodhānaṃ vuttaṃ. Dānaṃ pariccāgo.",
  "anya-e0804n0:401_3": "Dhammo jhānasīlādi. Etesvatthesu yajadhātu vattati. Pupphehi buddhaṃ yajati. Devataṃ",
  "anya-e0804n0:401_4": "yajati. Devamanussehi bhagavā yajiyati. Ijjati. Yiṭṭhaṃ. Yañño. Yāgo. Dhammayāgo.",
  "anya-e0804n0:401_5": "Yajamāno sake pure. Yiṭṭhuṃ, yajituṃ. Puthuyaññaṃ yajitvāna. Soḷasaparikkhāraṃ mahāyaññaṃ kattukāmo.",
  "anya-e0804n0:402": "Majja saṃsuddhiyaṃ. Majjati. Bāhiraṃ parimajjati. Bhūmiṃ sammajjati. Majjanaṃ. Sammajjanī.",
  "anya-e0804n0:403": "Niñji suddhiyaṃ. Niñjati. Paniñjati. Niñjituṃ. Paniñjituṃ. Niñjitvā. Paniñjitvā. Ayaṃ pana pāḷi “tato tvaṃ moggallāna uṭṭhāyāsanā udakena akkhīni paniñjitvā disā anulokeyyāsī”ti.",
  "anya-e0804n0:404": "Niji abyattasadde. Niñjati.",
  "anya-e0804n0:405": "Bhaja pāke. Tilāni bhajjati. Bhajjamānā tilāni ca.",
  "anya-e0804n0:406": "Uju ajjave. Ajjavaṃ ujubhāvo. Ojati. Uju.",
  "anya-e0804n0:407": "Saja vissaggaparissajjanabbhukkiraṇesu. Sajati. Lokyaṃ sajantaṃ udakaṃ.",
  "anya-e0804n0:408": "Ruja bhaṅge. Rujati. Rujā. Rogo. Ettha rujāti byādhi rujanaṭṭhena. Rogoti rujati bhañjati aṅgapaccaṅgānīti rogo, byādhiyeva, yo “ātaṅko”tipi “ābādho”tipi vuccati.",
  "anya-e0804n0:409_0": "Bhuja koṭille. Āvipubbo aññatthesu ca. Urago bhujati. Ābhujati. Bhikkhu pallaṅkaṃ",
  "anya-e0804n0:409_1": "ābhujati, ūrubaddhāsanaṃ bandhatīti attho. Mahāsamuddo ābhujati, āvaṭṭatīti attho.",
  "anya-e0804n0:409_2": "Keci pana “osakkatī”ti atthaṃ vadanti. “Vaṇṇadāna”nti ābhujati, manasi karotīti attho.",
  "anya-e0804n0:409_3": "Mūlāni vibhujatīti mūlavibhujo, ratho. Ettha ca vibhujatīti chindati. Bhogo. Bhogī.",
  "anya-e0804n0:409_4": "Ābhogo. Ābhujitvā. Ettha ca bhogoti bhujayati kuṭilaṃ kariyatīti bhogo, ahisarīraṃ. Bhogīti sappo.",
  "anya-e0804n0:410_0": "Raji vijjhane. Nāgo dantehi bhūmiṃ rañjati. Ārañjati. Ettha ca “tathāgatarañjitaṃ",
  "anya-e0804n0:410_1": "itipī”ti nettipāḷi nidassanaṃ. Tassattho “idaṃ sikkhattayasaṅgahitaṃ sāsanabrahmacariyaṃ",
  "anya-e0804n0:410_2": "tathāgatagandhahatthino mahāvajirañāṇasabbaññutaññāṇadantehi rañjitaṃ ārañjitaṃ,",
  "anya-e0804n0:410_3": "tebhūmakadhammānaṃ ārañjanaṭṭhānantipi vuccatī”ti. Rañjitanti hi rañjati vijjhati",
  "anya-e0804n0:410_4": "etthāti ruñjitaṃ, rañjanaṭṭhānaṃ. “Idaṃ nesaṃ padakkanta”ntiādimhi viya etassa saddassa",
  "anya-e0804n0:410_5": "siddhi veditabbā adhikaraṇatthasambhavato.",
  "anya-e0804n0:411_0": "Vijī bhayacalanesu. Īkārantoyaṃ dhātu, tenassa saniggahītāgamāni rūpāni na santi.",
  "anya-e0804n0:411_1": "Vejati. Vego. Dhammasaṃvego. Saṃvigo vegena palāyi. Nadīvego. Ūmivego, vātavego.",
  "anya-e0804n0:411_2": "Ettha dhammasaṃvegoti sahottappaṃ ñāṇaṃ. “Vego, javo, rayo”ti ime ekatthā. Divādigaṇaṃ",
  "anya-e0804n0:411_3": "pana pattassa “vijjati saṃvijjati ubbijjatī”ti rūpāni bhavanti dvigaṇikattā.",
  "anya-e0804n0:412": "Lajja lajjane. Lajjati. Lajjā. Lajjāti hirī. Yā “viriḷanā”tipi vuccati.",
  "anya-e0804n0:413": "Vaḷaji paribhoge. Vaḷañjati.",
  "anya-e0804n0:414_0": "Kujja adhomukhīkaraṇe. Kujjati. Nikujjati. Ukkujjati. Paṭikujjati. Nikujjitaṃ vā",
  "anya-e0804n0:414_1": "ukkujjeyya. Aññissā pātiyā paṭikujjati. Avakujjo nipajjahaṃ. Tattha kujjati nikujjatīti",
  "anya-e0804n0:414_2": "imāni “carati vicaratī”ti padāni viya samānatthāni, adhomukhaṃ karotīti hi attho.",
  "anya-e0804n0:414_3": "Ukkujjatīti uparimukhaṃ karoti. Paṭikujjatīti mukhe mukhaṃ ṭhapeti.",
  "anya-e0804n0:415": "Mujja osīdane. Mujjati. Nimujjati. Nimuggo. Ummuggo.",
  "anya-e0804n0:416": "Opuji vilimpane. Gomayena pathaviṃ opuñjati.",
  "anya-e0804n0:417": "Jakārantadhāturūpāni.",
  "anya-e0804n0:418": "Jhakārantadhātu",
  "anya-e0804n0:419": "Jhe cintāyaṃ. Jhāyati, nijjhāyati, upanijjhāyati, ujjhāyati, sajjhāyati. Jhānaṃ, nijjhānaṃ, upanijjhānaṃ, ujjhāyanaṃ, sajjhāyanaṃ. Nijjhatti. Upajjhā, upajjhāyo. Jhāyī, ajjhāyako.",
  "anya-e0804n0:420_0": "Tattha jhāyananti duvidhaṃ jhāyanaṃ sobhanamasobhanañca. Tesu sobhanaṃ “jhāyī tapati",
  "anya-e0804n0:420_1": "brāhmaṇo. Jhāyāmi akutobhayo”tiādīsu daṭṭhabbaṃ. Asobhanaṃ pana “tattha tattha jhāyanto",
  "anya-e0804n0:420_2": "nisīdi. Adhomukho pajjhāyanto nisīdī”tiādīsu daṭṭhabbaṃ. Jhāyīti ārammaṇūpanijjhānena",
  "anya-e0804n0:420_3": "vā lakkhaṇūpanijjhānena vā jhāyanasīlo cintanasīlo. Jhāyī jhānavāti attho. Ajjhāyakoti",
  "anya-e0804n0:420_4": "idaṃ “na dānime jhāyanti, na dānime jhāyantīti kho vāseṭṭha ajjhāyakā ajjhāyakātveva",
  "anya-e0804n0:420_5": "tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ",
  "anya-e0804n0:420_6": "garahavacanaṃ uppannaṃ, idāni pana taṃ ajjhāyatīti ajjhāyako, mante parivattetīti",
  "anya-e0804n0:420_7": "iminā atthena pasaṃsāvacanaṃ katvā voharantīti. Ayaṃ panattho “adhipubbassa i ajjhayane”ti",
  "anya-e0804n0:420_8": "dhātussa vasena gahetabbo. Evaṃ adhipubbassa idhātussa vasena imassa dhātussa atthaparivattanaṃ",
  "anya-e0804n0:420_9": "bhavati. Yaṃ sandhāya “ajjhāyako mantadharo”ti vuttaṃ.",
  "anya-e0804n0:421": "Jhe dittiyaṃ. Dīpo jhāyati, dārūni jhāyanti. Ettha jhāyatīti jalati. Jhāyanajalanasaddā hi ekatthā.",
  "anya-e0804n0:422": "Jajjha paribhāsanatajjanesu. Jajjhati.",
  "anya-e0804n0:423": "Ujjha ussagge. Ussaggo chaḍḍanaṃ. Ujjhati. Ujjhitaṃ.",
  "anya-e0804n0:424": "Jhakārantadhāturūpāni.",
  "anya-e0804n0:425": "Ñakārantadhātu",
  "anya-e0804n0:426_0": "Ñā avabodhane. “Ñāti, ñanti, ñāsi. Ñātu, ñantu. Ñeyya, ñeyyu”ntiādīni yathāpāvacanaṃ",
  "anya-e0804n0:426_1": "gahetabbāni. Ñāti, ñātako, añño, ñattaṃ, ñatti, paññatti, viññatti, saññatti, saññā,",
  "anya-e0804n0:426_2": "saññāṇaṃ, paññā, paññāṇaṃ, ñāṇaṃ, viññāṇaṃ.",
  "anya-e0804n0:427_0": "Tattha ñātīti jānāti. Puna ñātīti bandhu. So hi “ayaṃ amhāka”nti ñātabbaṭṭhena ñātīti.",
  "anya-e0804n0:427_1": "Evaṃ ñātako. Aññoti diṭṭhadhammikādayo atthe na ñāti na jānātīti añño, avidvā bāloti",
  "anya-e0804n0:427_2": "attho. Ñattanti jānanabhāvo. “Yāvadeva anatthāya, ñattaṃ bālassa jāyatī”ti pāḷi nidassanaṃ.",
  "anya-e0804n0:427_3": "Saññāṇanti cihanaṃ. Kārite “ñāpeti saññāpeti viññāpayatī”tiādīni bhavanti. Yasmā",
  "anya-e0804n0:427_4": "pana “aññāti paṭivijjhati. Attatthaṃ vā paratthaṃ vā ñassati. Anaññātaññassāmītindriyaṃ.",
  "anya-e0804n0:427_5": "Ekacce nabbhaññaṃsu, ekacce abbhaññaṃsū”ti pāḷiyo dissanti, tasmā ñātītiādīni ākhyātikapadāni",
  "anya-e0804n0:427_6": "diṭṭhāniyeva honti nayavasena. Tathā hi aññātīti ettha āiti upasaggo, so parassakkharassa",
  "anya-e0804n0:427_7": "saññoguccāraṇicchāya rassaṃ katvā niddiṭṭho. Ñātīti sāsane ākhyātikapadaṃ diṭṭhaṃ,",
  "anya-e0804n0:427_8": "tasmāyeva “ñāti, ñanti. Ñāsī”tiādinā padamālākaraṇe nattheva doso.",
  "anya-e0804n0:428": "Ñā māraṇatosananisānesu. Māraṇaṃ jīvitindriyupacchedakaraṇaṃ. Tosanaṃ tuṭṭhi. Nisānaṃ tikkhatā. Ñatti. Manuññaṃ. Paññatti.",
  "anya-e0804n0:429_0": "Ettha ñattīti māretīti vā tosetīti vā nisetīti vā attho. Ayañca ñattisaddo “vatti",
  "anya-e0804n0:429_1": "etāyāti vācā”ti ettha vattisaddo viya ākhyātikapadanti daṭṭhabbo. Tathā ādatteti",
  "anya-e0804n0:429_2": "ettha vibhattibhūtassa tesaddassa viya vibhattibhūtassa tisaddassa saññogabhāvo ca",
  "anya-e0804n0:429_3": "dhātuantassarassa rassattañca. Manuññanti manaṃ ābhuso ñeti tosetīti manuññaṃ. Ayamattho",
  "anya-e0804n0:429_4": "manasaddūpapadassa āpubbassimassa ñādhātussa vasena daṭṭhabbo. Paññattīti nānappakārato",
  "anya-e0804n0:429_5": "pavattinivāraṇena akusalānaṃ dhammānaṃ ñatti māraṇaṃ paññatti. Atha vā dhammaṃ suṇantānaṃ",
  "anya-e0804n0:429_6": "dhammadesanāya citte anekavidhena somanassuppādanaṃ. Atikhiṇabuddhīnaṃ anekavidhena",
  "anya-e0804n0:429_7": "ñāṇatikhiṇakaraṇañca paññatti nāma, tathā sotūnaṃ cittatosanena cittanisānena ca",
  "anya-e0804n0:429_8": "paññāpanaṃ paññattīti daṭṭhabbaṃ.",
  "anya-e0804n0:430": "Iti bhūvādigaṇe cavaggantadhāturūpāni",
  "anya-e0804n0:431": "Samattāni.",
  "anya-e0804n0:432": "Ṭakārantadhātu",
  "anya-e0804n0:433": "Idāni ṭavaggantadhāturūpāni vuccante –",
  "anya-e0804n0:434": "Soṭu gabbe. Gabbaṃ dabbanaṃ. Soṭati.",
  "anya-e0804n0:435": "Yoṭu sambandhe. Yoṭati.",
  "anya-e0804n0:436": "Meṭu mileṭu ummāde. Meṭati. Mileṭati.",
  "anya-e0804n0:437": "Kaṭa vassāvaraṇesu. Kaṭati.",
  "anya-e0804n0:438": "Saṭa paribhāsane. Saṭati.",
  "anya-e0804n0:439": "Laṭa bālye ca. Pubbāpekkhāya cakāro. Laṭati. Lāṭo.",
  "anya-e0804n0:440": "Saṭa rujāvisaraṇagatyāvasānesu. Rujā pīḷā. Visaraṇaṃ vippharaṇaṃ. Gatyāvasānaṃ gatiyā avasānaṃ osānaṃ abhāvakaraṇaṃ, nisīdananti vuttaṃ hoti. Saṭati. Sāṭo vuccati sāṭako.",
  "anya-e0804n0:441": "Vaṭa vedhane. Vaṭati. Vaṭo. Vāṭo.",
  "anya-e0804n0:442": "Khiṭa uttāsane. Kheṭati, ākheṭako, kheṭo, ukkheṭito, samukkheṭito.",
  "anya-e0804n0:443": "Siṭa anādare. Seṭati.",
  "anya-e0804n0:444": "Jaṭa ghaṭa saṅghāte. Jaṭati. Jaṭā, jaṭilo, jaṭī. Antojaṭā bahijaṭā, jaṭāya jaṭitā pajā. Kārite “so imaṃ vijaṭaye jaṭaṃ. Arahattamaggakkhaṇe vijaṭeti nāmā”ti payogo.",
  "anya-e0804n0:445": "Bhaṭa bhattiyaṃ. Bhaṭati. Bhaṭo. Vetanaṃ bhaṭako yathā.",
  "anya-e0804n0:446": "Taṭa ussaye. Ussayo āroho ubbedho. Taṭati. Taṭo, giritaṭo, nadītaṭo, taṭī, taṭaṃ.",
  "anya-e0804n0:447": "Khaṭa kaṃse. Khaṭati. Khaṭo.",
  "anya-e0804n0:448": "Naṭa natiyaṃ. Naṭati. Naṭo, nāṭakaṃ.",
  "anya-e0804n0:449_0": "Piṭa saddasaṅghāṭesu. Peṭati. Peṭako, piṭakaṃ. Piṭakasaddo “mā piṭakasampadānenā”tiādīsu",
  "anya-e0804n0:449_1": "pariyattiyaṃ dissati. “Atha puriso āgaccheyya kudālapiṭakaṃ ādāyā”tiādīsu yasmiṃ kismiñci bhājane.",
  "anya-e0804n0:450": "Haṭa dittiyaṃ. Haṭati. Hāṭakaṃ, haṭakaṃ. Yaṃ jātarūpaṃ haṭakanti vuccati.",
  "anya-e0804n0:451": "Saṭa avayave. Saṭati.",
  "anya-e0804n0:452": "Luṭa viloṭhane. Loṭati.",
  "anya-e0804n0:453": "Ciṭa pesane. Ceṭati. Ceṭako.",
  "anya-e0804n0:454": "Viṭa sadde. Veṭati. Veṭako.",
  "anya-e0804n0:455_0": "Aṭa paṭa iṭa kiṭa kaṭa gatiyaṃ. Aṭati. Paṭati. Eṭati. Keṭati. Kaṭati. Paṭo icceva",
  "anya-e0804n0:455_1": "nāmikapadaṃ diṭṭhaṃ. Paṭati jiṇṇabhāvaṃ gacchatīti paṭo. Paṭoti vatthaṃ. Vatthassa hi anekāni nāmāni –",
  "anya-e0804n0:456": "Paṭo coḷo sāṭako ca, vāso vasanamaṃsukaṃ;",
  "anya-e0804n0:457": "Dussamacchādanaṃ vatthaṃ, celaṃ vasani ambaraṃ.",
  "anya-e0804n0:458": "Muṭa pamaddane. Moṭati.",
  "anya-e0804n0:459": "Cuṭa appībhāve. Coṭati.",
  "anya-e0804n0:460": "Vaṭi vibhājane. Vaṭati. Vaṇṭo.",
  "anya-e0804n0:461": "Ruṭi luṭi theyye. Ruṇṭati. Luṇṭati. Ruṇṭako. Luṇṭako.",
  "anya-e0804n0:462": "Phuṭa visaraṇe phoṭati. Phoṭo.",
  "anya-e0804n0:463": "Ceṭa ceṭāyaṃ. Ceṭati. Ceṭako.",
  "anya-e0804n0:464": "Ghuṭa parivattane. Ghoṭati.",
  "anya-e0804n0:465": "Ruṭa luṭa paṭighāte. Roṭati. Loṭati.",
  "anya-e0804n0:466": "Ghaṭa cetāyaṃ. Ghaṭati. Ghaṭo. Ghaṭo vuccati kumbho. Imāni tadabhidhānāni –",
  "anya-e0804n0:467": "Ghaṭo kumbho ghaṭī kumbhī, tuṇḍikiro tu ukkhalī;",
  "anya-e0804n0:468": "Mahantabhājanaṃ cāṭi, atikhuddaṃ kuṭṭaṃ bhave;",
  "anya-e0804n0:469": "Caṭa bhaṭa paribhāsane deṭa ca. Caṭati. Bhaṭati. Deṭati.",
  "anya-e0804n0:470": "Kuṭa koṭille. Kuṭati. Paṭikuṭati.",
  "anya-e0804n0:471": "Puṭa saṃkilesane. Puṭati.",
  "anya-e0804n0:472": "Cuṭa chuṭa kuṭa chedane. Cuṭati. Chuṭati. Kuṭati.",
  "anya-e0804n0:473": "Phuṭa vikasane. Phuṭati.",
  "anya-e0804n0:474": "Muṭa aggisaddapakkhepamaddanesu. Muṭati.",
  "anya-e0804n0:475": "Tuṭa kalahakammani. Tuṭati.",
  "anya-e0804n0:476": "Ghuṭa paṭighāte. Ghuṭati. Ghoṭako.",
  "anya-e0804n0:477": "Ṭakārantadhāturūpāni.",
  "anya-e0804n0:478": "Ṭhakārantadhātu",
  "anya-e0804n0:479_0": "Ṭhā gatinivattiyaṃ. Gatinivatti uppajjamānassa gamanassupacchedo. Ṭhāti, ṭhanti.",
  "anya-e0804n0:479_1": "Tiṭṭhati. Patiṭṭhāti. Adhiṭṭhāti. Adhiṭṭheti. Saṇṭhāti. Saṇṭhahati. Adhiṭṭhahati.",
  "anya-e0804n0:479_2": "Upaṭṭhahati. Ṭhātu. Tiṭṭhatu. Tiṭṭheyya. Aṭṭha, aṭṭhu. Aṭṭhā, aṭṭhū, aṭṭhāsi, aṭṭhaṃsu.",
  "anya-e0804n0:479_3": "Yāvassa kāyo ṭhassati. Tiṭṭhissati. Upassuti tiṭṭhissatha. Aṭṭhissā, aṭṭhissaṃsu.",
  "anya-e0804n0:479_4": "Atiṭṭhissā, atiṭṭhissaṃsu. Ṭhātuṃ, upaṭṭhātuṃ. Upaṭṭhahituṃ. Adhiṭṭhātuṃ. Adhiṭṭhahituṃ.",
  "anya-e0804n0:479_5": "Ṭhatvā, adhiṭṭhitvā. Upaṭṭhahitvā, adhiṭṭhahitvā. Ṭhānaṃ, ṭhiti, saṇṭhiti, avaṭṭhiti.",
  "anya-e0804n0:479_6": "Saṇṭhānaṃ, paṭṭhānaṃ. Upaṭṭhāko, ṭhito. Pabbataṭṭho bhūmaṭṭho. Upaṭṭhahaṃ iccādīni.",
  "anya-e0804n0:480_0": "Tattha ṭhānasaddo issariyaṭhitikhaṇakāraṇesu dissati. “Kiṃ panāyasmā devānamindo",
  "anya-e0804n0:480_1": "kammaṃ katvā imaṃ ṭhānaṃ patto”tiādīsu hi issariye dissati. “Ṭhānakusalo hoti akkhaṇavedhī”tiādīsu",
  "anya-e0804n0:480_2": "ṭhitiyaṃ. “Ṭhānasopetaṃ tathāgataṃ paṭibhātī”tiādīsu khaṇe. “Ṭhānañca ṭhānaso ñatvā",
  "anya-e0804n0:480_3": "aṭṭhānañca aṭṭhānaso”tiādīsu kāraṇe. Kāraṇañhi yasmā tattha phalaṃ tiṭṭhati tadāyattavuttibhāvena,",
  "anya-e0804n0:480_4": "tasmā ṭhānanti vuccati.",
  "anya-e0804n0:481": "Issariye ṭhitiyañca, khaṇasmimpi ca kāraṇe;",
  "anya-e0804n0:482": "Catūsvatthesu etesu, ṭhānasaddo pavattatīti.",
  "anya-e0804n0:483": "Ṭhe saddasaṅkātesu. Ṭhīyati.",
  "anya-e0804n0:484": "Ṭhe veṭhane. Ṭhāyati.",
  "anya-e0804n0:485_0": "Paṭha viyattiyaṃ vācāyaṃ. Dhammaṃ paṭhati. Pāṭho, nakkhattapāṭhako, so horapāṭhakaṃ",
  "anya-e0804n0:485_1": "pucchi. Sabbapāṭhī bhavissati. Paṭhituṃ, paṭhitave, paṭhitvā, paṭhitvāna, paṭhituna, paṭhiya, paṭhiyāna.",
  "anya-e0804n0:486_0": "Evaṃvidhaṃ tuṃpaccayantādivibhāgaṃ sabbattha yathārahaṃ vattukāmāpi gantha vitthārabhayena",
  "anya-e0804n0:486_1": "na vadāma. Avuttopi īdiso vibhāgo nayānusārena yathāsambhavaṃ sabbattha yojetabbo.",
  "anya-e0804n0:486_2": "Yattha pana pāḷinidassanādiviseso icchitabbo hoti, tatthevetaṃ dassessāma.",
  "anya-e0804n0:487_0": "Vaṭha thūliye. Vaṭhati. Vaṭharo. Vaṭharoti thūlaghanasarīrasmiṃ vattabbavacanaṃ.",
  "anya-e0804n0:487_1": "Tathā hi vinayaṭṭhakathāyaṃ “vaṭharoti thūlo, thūlo ca ghanasarīro cāyaṃ bhikkhūti",
  "anya-e0804n0:487_2": "vuttaṃ hotī”ti vuttaṃ.",
  "anya-e0804n0:488": "Maṭha nivāse. Maṭhati. Maṭho.",
  "anya-e0804n0:489": "Kaṭha kicchajīvane. Kaṭhati. Kaṭho.",
  "anya-e0804n0:490": "Raṭha paribhāsane. Raṭhati.",
  "anya-e0804n0:491": "Sāṭha balakkāre. Balakkāro nāma attano balena yathājjhāsayaṃ dabbalassa abhibhavanaṃ. Sāṭhati. Sāṭho.",
  "anya-e0804n0:492": "Uṭha ruṭha luṭha upaghāte. Oṭhati. Roṭhati. Loṭhati.",
  "anya-e0804n0:493": "Piṭha hiṃsāsaṃkilesesu. Peṭhati. Piṭharo.",
  "anya-e0804n0:494": "Saṭha ketave ca. Pubbatthesu cakāro. Saṭhati. Saṭho saṭhoti kerāṭiko vuccati.",
  "anya-e0804n0:495": "Suṭha gatipaṭighāte. Gamanapaṭihananaṃ gatipaṭighāto. Soṭhati.",
  "anya-e0804n0:496": "Kuṭhi luṭhi ālassiye ca. Cakāro pubbatthe ca. Kuṇṭhati. Kuṇṭho. Luṇṭhati. Luṇṭho.",
  "anya-e0804n0:497": "Suṭhi sosane. Suṇṭhati.",
  "anya-e0804n0:498": "Ruṭhi luṭhi aṭhi gatiyaṃ. Ruṇṭhati. Luṇṭhati. Aṇṭhati.",
  "anya-e0804n0:499": "Veṭha veṭhane. Veṭhati, nibbeṭhati. Veṭhanaṃ, nibbeṭhanaṃ.",
  "anya-e0804n0:500": "Vaṭhi ekacariyāyaṃ. Vaṇṭhati.",
  "anya-e0804n0:501": "Maṭha kuṭhi soke. Maṭhati. Kuṇṭhati.",
  "anya-e0804n0:502": "Eṭha heṭha vibādhāyaṃ. Eṭhati. Heṭhati. Viheṭhati. Viheṭhanaṃ.",
  "anya-e0804n0:503": "Luṭha paṭighāte. Loṭhati.",
  "anya-e0804n0:504": "Paṭha vikhyāne. Paṭhati.",
  "anya-e0804n0:505": "Luṭha saṃkilese. Loṭhati.",
  "anya-e0804n0:506": "Ṭhakārantadhāturūpāni.",
  "anya-e0804n0:507": "Ḍakārantadhātu",
  "anya-e0804n0:508": "Ḍi vihāyasagatiyaṃ gamanamatte ca. Ḍeti, ḍayati. Ḍemāno. Ucce sakuṇa ḍemāna. Ye maṃ pure paccuḍḍenti.",
  "anya-e0804n0:509": "Ḍi khipanuḍḍanesu. Ḍeti. Uḍḍeti.",
  "anya-e0804n0:510": "Ito bahiddhā pāsaṇḍā, diṭṭhīsu pasīdanti te;",
  "anya-e0804n0:511": "Na tesaṃ dhammaṃ rocemi, na te dhammassa kovidā.",
  "anya-e0804n0:512": "Ettha ca pāsaṇḍāti pāsaṃ ḍentīti pāsaṇḍā, sattānaṃ cittesu diṭṭhipāsaṃ khipantīti attho. Atha vā taṇhāpāsaṃ diṭṭhipāsañca ḍenti uḍḍentīti pāsaṇḍā.",
  "anya-e0804n0:513": "Muḍi kaṇḍane. Muṇḍati. Kumāraṃ muṇḍiṃsu. Muṇḍo.",
  "anya-e0804n0:514": "Cuḍḍa hāvakaraṇe. Cuḍḍati.",
  "anya-e0804n0:515": "Aḍḍa abhiyoge. Aḍḍati.",
  "anya-e0804n0:516": "Gaḍi vadanekadese. Gaṇḍati. Gaṇḍo.",
  "anya-e0804n0:517": "Huḍi piḍi saṅghāte. Huṇḍati. Piṇḍati. Piṇḍo.",
  "anya-e0804n0:518": "Hiḍi gatiyaṃ. Hiṇḍati, āhiṇḍati.",
  "anya-e0804n0:519": "Kuḍi dāhe. Kuṇḍati. Kuṇḍo.",
  "anya-e0804n0:520": "Vaḍi maḍi veṭhane. Vaṇḍati. Maṇḍati. Maṇḍalaṃ.",
  "anya-e0804n0:521": "Bhaḍi paribhāsane. Bhaṇḍati. Bhaṇḍanaṃ. Bhaṇḍo.",
  "anya-e0804n0:522": "Maḍi majjane. Maṇḍati. Maṇḍanaṃ.",
  "anya-e0804n0:523": "Tuḍi toḷane. Tuṇḍati. Tuṇḍo. Tuṇḍenādāya gaccheyya.",
  "anya-e0804n0:524": "Bhuḍi bharaṇe. Bhuṇḍati.",
  "anya-e0804n0:525": "Caḍi kope. Caṇḍati. Caṇḍo. Caṇḍālo, caṇḍikkaṃ.",
  "anya-e0804n0:526": "Saḍi rujāyaṃ. Saṇḍati. Saṇḍo.",
  "anya-e0804n0:527": "Taḍi tāḷane. Taṇḍati. Vitaṇḍā.",
  "anya-e0804n0:528_0": "Paḍi gatiyaṃ. Paṇḍati. Paṇḍā, paṇḍito. Ettha paṇḍāti paññā. Sā hi sukhumesupi atthesu",
  "anya-e0804n0:528_1": "paṇḍati gacchati dukkhādīnaṃ pīḷanādikampi ākāraṃ jānātīti “paṇḍā”ti vuccati. Paṇḍitoti",
  "anya-e0804n0:528_2": "paṇḍāya ito gato pavattoti paṇḍito. Atha vā sañjātā paṇḍā etassāti paṇḍito. Paṇḍati",
  "anya-e0804n0:528_3": "ñāṇagatiyā gacchatītipi paṇḍito. Tathā hi aṭṭhakathāyaṃ vuttaṃ “paṇḍantīti paṇḍitā.",
  "anya-e0804n0:528_4": "Sandiṭṭhikasamparāyikatthesu ñāṇagatiyā gacchantīti attho”ti.",
  "anya-e0804n0:529": "Gaḍi made. Gaṇḍati.",
  "anya-e0804n0:530": "Khaḍi manthe. Khaṇḍati. Khaṇḍito, khaṇḍo.",
  "anya-e0804n0:531": "Laḍi jivhāmathane. Laṇḍati. Laṇḍo.",
  "anya-e0804n0:532": "Ḍakārantadhāturūpāni.",
  "anya-e0804n0:533": "Ḍakārantadhātu",
  "anya-e0804n0:534": "Vaḍḍha vaḍḍhane. Vaḍḍhati. Sirivaḍḍhako, dhanavaḍḍhako, vaḍḍhito, buḍḍho. Ettha ca vakārassa bakāro, akārassa cukāro.",
  "anya-e0804n0:535": "Kaḍḍha ākaḍḍhane. Kaḍḍhati, ākaḍḍhati, nikaḍḍhati. Akāmā parikaḍḍhanti, ulūkaññeva vāyasā.",
  "anya-e0804n0:536": "Imāni ḍhakārantadhāturūpāni.",
  "anya-e0804n0:537": "Ṇakārantadhātu",
  "anya-e0804n0:538_0": "Aṇa raṇa vaṇa bhaṇa maṇa kaṇa sadde. Aṇati. Aṇako brāhmaṇo. Raṇati. Raṇaṃ. Vaṇati.",
  "anya-e0804n0:538_1": "Vāṇako. Bhaṇati. Bhāṇako. Maṇati. Maṇiko. Kaṇati. Kāṇo. Tattha brāhmaṇoti brahmaṃ",
  "anya-e0804n0:538_2": "aṇatīti brāhmaṇo, mante sajjhāyatīti attho. Akkharacintakā pana “brahmuno apaccaṃ",
  "anya-e0804n0:538_3": "brāhmaṇo”ti vadanti. Ariyā pana bāhitapāpattā brāhmaṇoti.",
  "anya-e0804n0:539": "Brāhmaṇo sottiyo vippo, bhovādī brahmabandhu ca;",
  "anya-e0804n0:540": "Brahmasūnu dvijo brahmā, kamalāsanasūnu ca;",
  "anya-e0804n0:541": "Raṇasaddo “saraṇā dhammā araṇā dhammā”tiādīsu kilesesu vattati. Kilesā hi raṇanti kandanti etehīti raṇāti vuccanti.",
  "anya-e0804n0:542": "“Dhanuggaho asadiso, rājaputto mahabbalo;",
  "anya-e0804n0:543": "Sabbāmitte raṇaṃ katvā, saṃyamaṃ ajjhupāgamī”ti",
  "anya-e0804n0:544_0": "Ettha yuddhe vattati. Raṇaṃ katvāti hi yuddhaṃ katvāti attho. “Tiṇañca kaṭṭhañca",
  "anya-e0804n0:544_1": "raṇaṃ karontā, dhāviṃsu te aṭṭhadisā samantato”ti ettha cuṇṇavicuṇṇakaraṇe vattati.",
  "anya-e0804n0:544_2": "Raṇaṃ karontāti hi cuṇṇavicuṇṇaṃ karontāti attho. Evaṃ atthavivaraṇampi saddasaṅkhātamatthaṃ",
  "anya-e0804n0:544_3": "antoyeva katvā adhippāyatthavasena kataṃ, na dhātunānatthavasenāti daṭṭhabbaṃ. Atha",
  "anya-e0804n0:544_4": "vā dhātūnamatthātisayayogopi bhavati, tena evaṃ atthavivaraṇaṃ katantipi daṭṭhabbaṃ.",
  "anya-e0804n0:545": "Bhaṇa bhaṇane. Parittaṃ bhaṇati, vacanaṃ bhaṇati. Dīghabhāṇako, piyabhāṇī, bhāṇavāro. Ettha bhāṇavāroti –",
  "anya-e0804n0:546": "“Aṭṭhakkharā ekapadaṃ, ekā gāthā catuppadaṃ;",
  "anya-e0804n0:547": "Gāthā cekāmato gantho, gantho bāttiṃsatakkharo;",
  "anya-e0804n0:548": "Bāttiṃsakkharaganthānaṃ, paññāsaṃ dvisataṃ pana;",
  "anya-e0804n0:549": "Bhāṇavāro mato eko, svaṭṭhakkharasahassako”ti.",
  "anya-e0804n0:550": "Evaṃ aṭṭhakkharasahassaparimāṇo pāṭho vuccati.",
  "anya-e0804n0:551": "Oṇaṃ apanayane. Oṇati.",
  "anya-e0804n0:552": "Soṇa vaṇṇagatīsu. Soṇati, soṇo.",
  "anya-e0804n0:553": "Soṇa siloṇa saṅghāte. Soṇati. Siloṇati.",
  "anya-e0804n0:554": "Ghiṇi ghuṇi ghaṇi gahaṇe. Ghiṇṇati. Ghuṇṇati. Ghaṇṇati.",
  "anya-e0804n0:555": "Ghuṇa ghuṇṇa gamane. Ghoṇati. Ghuṇṇati.",
  "anya-e0804n0:556": "Paṇa byavahāre, thutiyañca. Paṇati vāṇijo, vohāraṃ karoti iccattho. Saddho buddhaṃ paṇati, thomayati iccattho, āpaṇaṃ, sāpaṇo gāmo.",
  "anya-e0804n0:557": "Gaṇa raṇa gatiyaṃ. Gaṇati. Raṇati.",
  "anya-e0804n0:558": "Caṇa saṇa dāne. Caṇati. Saṇati.",
  "anya-e0804n0:559": "Phaṇa gatiyaṃ. Phaṇati. Phaṇaṃ.",
  "anya-e0804n0:560": "Veṇu ñāṇacintānisāmanesu. Veṇati.",
  "anya-e0804n0:561": "Pīṇa pīṇane. Pīṇanaṃ paripuṇṇatā. Pīṇati. Pīṇo divā na bhuñjati, pīṇorakkhaṃsabāhu.",
  "anya-e0804n0:562": "Miṇa hiṃsāyaṃ. Miṇati.",
  "anya-e0804n0:563": "Duṇa gatiyañca. Hiṃsāpekkhako cakāro. Duṇati.",
  "anya-e0804n0:564": "Saṇa abyattasadde. Saṇati. Saṇateva brahmāraññaṃ. Saṇatevāti nadati viya.",
  "anya-e0804n0:565": "Tuṇa koṭille. Toṇati.",
  "anya-e0804n0:566": "Puṇa nipuṇe. Puṇati, nipuṇati. Nipuṇadhammo. Ettha ca nipuṇasaṇhasukhumasaddā vevacanasaddā kusalachekadakkhasaddā viyāti daṭṭhabbaṃ.",
  "anya-e0804n0:567": "Muṇa paṭiññāṇe. Muṇati.",
  "anya-e0804n0:568": "Kuṇa saddopakaraṇe. Koṇati.",
  "anya-e0804n0:569": "Cuṇa chedane. Coṇati.",
  "anya-e0804n0:570": "Maṇa cāge. Veraṃ maṇatīti veramaṇi.",
  "anya-e0804n0:571": "Phuṇa vikiraṇe vidhunane ca. Phuṇati. Aṅgārakāsuṃ apare phuṇanti.",
  "anya-e0804n0:572": "Imāni ṇakārantadhāturūpāni.",
  "anya-e0804n0:573": "Iti bhūvādigaṇe ṭavaggantadhāturūpāni",
  "anya-e0804n0:574": "Samattāni.",
  "anya-e0804n0:575": "Takārantadhātu",
  "anya-e0804n0:576": "Atha tavaggantadhāturūpāni vuccante –",
  "anya-e0804n0:577_0": "Te pālane. Pālanaṃ rakkhaṇaṃ. Tāyati. Tāṇaṃ, gottaṃ, nakkhattaṃ. Aghassa tātā. Kicchenādhigatā",
  "anya-e0804n0:577_1": "bhogā, te tāto vidhami dhamaṃ. Tattha gottanti gaṃ tāyatīti gottaṃ. “Gotamo kassapo”ti",
  "anya-e0804n0:577_2": "hi ādinā pavattamānaṃ gaṃ vacanaṃ buddhiñca tāyati ekaṃsikavisayatāya rakkhatīti",
  "anya-e0804n0:577_3": "gottaṃ. Yathā hi buddhi ārammaṇabhūtena atthena vinā na vattati, tathā abhidhānaṃ",
  "anya-e0804n0:577_4": "abhidheyyabhūtena, tasmā so gottasaṅkhāto attho tāni tāyati rakkhatīti vuccati. Ko",
  "anya-e0804n0:577_5": "pana soti? Aññakulaparamparāsādhāraṇaṃ tassa kulassa ādipurisasammuditaṃ taṃkulapariyāpannasādhāraṇaṃ sāmaññarūpaṃ.",
  "anya-e0804n0:578_0": "Nakkhattanti visamagatiyā agantvā attano vīthiyāva gamanena nakkhanaṃ gamanaṃ tāyati",
  "anya-e0804n0:578_1": "rakkhatīti nakkhattaṃ, taṃ pana assayujādivasena sattavīsatividhaṃ hoti. Tathā hi",
  "anya-e0804n0:578_2": "assayujo bharaṇī kattikā rohaṇī migasiro addā punabbasu phusso assaliso māgho pubbaphagguṇī",
  "anya-e0804n0:578_3": "uttaraphagguṇī hattho cittaṃ svāti visākhā anurādhā jeṭṭhā mūlaṃ pubbāsaḷhaṃ uttarāsaḷhaṃ",
  "anya-e0804n0:578_4": "sāvaṇaṃ dhanasiṭṭhā satabhisattaṃ pubbabhaddapadaṃ uttarabhaddapadaṃ revatī cāti",
  "anya-e0804n0:578_5": "sattavīsati nakkhattāni. Tāni pana attano gamanaṭṭhānaṃ īsakampi na vijahanti kiñci",
  "anya-e0804n0:578_6": "sīghaṃ kiñci dandhaṃ, kadāci sīghaṃ, kadāci dandhaṃ, etto ito cāti evaṃ visamagatiyā",
  "anya-e0804n0:578_7": "agantvā yantacakke paṭipāṭiyā yojitāni viya samappamāṇagatiyā attano vīthiyāva gacchantāni",
  "anya-e0804n0:578_8": "maṇḍalākārena sineruṃ parivattanti. Evaṃ imāni nakkhanaṃ gamanaṃ tāyanti rakkhantīti",
  "anya-e0804n0:578_9": "nakkhattānīti vuccanti. Porāṇā pana kharadhātuvasena “nakkharanti na nassantīti nakkhattānī”ti",
  "anya-e0804n0:578_10": "āvocuṃ, “nakkhattaṃ joti rikkhaṃ taṃ” iccetāni nakkhattatārakānaṃ nāmāni. “Uḷu tārā",
  "anya-e0804n0:578_11": "tārakā”ti imāni pana sabbāsampi tārakānaṃ sādhāraṇanāmāni. Osadhīti pana tārakāvisesassa nāmaṃ.",
  "anya-e0804n0:579_0": "Citi saññāṇe. Saññāṇaṃ cihanaṃ lakkhaṇakaraṇaṃ. Cetati. Cihanaṃ karotīti attho. Īkārantavasena",
  "anya-e0804n0:579_1": "vuttattā asmā dhātuto saki saṅkāyanti dhātuto viya niggahītāgamo na hoti. Esa nayo",
  "anya-e0804n0:579_2": "aññesupi īdisesu ṭhānesu.",
  "anya-e0804n0:580_0": "Pata gatiyaṃ. Patati. Papatati papātaṃ, papateyyahaṃ. Pāpattaṃ nirayaṃ bhusaṃ. Ahaṃsaddena",
  "anya-e0804n0:580_1": "yojetabbaṃ, pāpattaṃ papatitosmīti attho. Pāpattha nirayaṃ bhusaṃ, sokumāroti yojetabbaṃ,",
  "anya-e0804n0:580_2": "pāpattha papatitoti attho. Parokkhāpadañhietaṃ dvayaṃ. “Pāvadaṃ pāvadā”tiādīsu viya",
  "anya-e0804n0:580_3": "upasaggapadassa dīghabhāvo, tato aṃsaddassa ttaṃādeso, asaddassa ca tthādeso bhavati.",
  "anya-e0804n0:580_4": "Acinteyyo hi pāḷinayo.",
  "anya-e0804n0:581_0": "Ata sātaccagamane. Sātaccagamanaṃ nirantaragamanaṃ. Atati. Yasmā pana atadhātu sātaccagamanatthavācikā,",
  "anya-e0804n0:581_1": "tasmā bhavābhavaṃ dhāvanto jātijarābyādhimaraṇādibhedaṃ anekavihitaṃ saṃsāradukkhaṃ",
  "anya-e0804n0:581_2": "atati satataṃ gacchati pāpuṇāti adhigacchatīti attātipi nibbacanamicchitabbaṃ. Atthantaravasena",
  "anya-e0804n0:581_3": "pana “āhito ahaṃmāno etthāti attā, attabhāvo”ti ca “sukhadukkhaṃ adati anubhavatīti",
  "anya-e0804n0:581_4": "attā”ti ca “attamanoti pītisomanassena gahitamano”ti ca attho daṭṭhabbo, yattha yattha",
  "anya-e0804n0:581_5": "yathā yathā attho labbhati, tattha tattha tathā tathā atthassa gahetabbatoti.",
  "anya-e0804n0:582": "Cuta āsecane kharaṇe ca. Cotati.",
  "anya-e0804n0:583_0": "Ati bandhane. Antati. Antaṃ. Antiyatibandhiyati antaguṇenāti antaṃ. Idha anta saddassa",
  "anya-e0804n0:583_1": "atthuddhāro vuccate “antaṃ antaguṇaṃ udariya”nti ettha dvattiṃsākārantogadhaṃ kuṇapantaṃ",
  "anya-e0804n0:583_2": "antaṃ nāma. “Kāyabandhanassa anto jīrati. Haritantaṃ vā”ti ettha antimamariyādanto",
  "anya-e0804n0:583_3": "anto nāma. “Antamidaṃ bhikkhave jīvikāna”nti ettha lāmakanto. “Sakkāyo eko anto”ti",
  "anya-e0804n0:583_4": "ettha koṭṭhāsanto. “Esevanto dukkhassa sappaccayasaṅkhayā”ti ettha koṭanto. Iccevaṃ –",
  "anya-e0804n0:584": "Kuṇapantaṃ antimañca, mariyādo ca lāmakaṃ;",
  "anya-e0804n0:585": "Koṭṭhāso koṭi’me attho, antasaddena bhāsitā.",
  "anya-e0804n0:586_0": "Kita nivāse rogāpanayane ca. Ketati. Sāketaṃ na garaṃ, niketo, niketaṃ pāvisi. Āmodamāno",
  "anya-e0804n0:586_1": "gacchati sanniketaṃ. Tikicchati, cikicchati, cikicchā, cikicchako. Tattha sāketanti",
  "anya-e0804n0:586_2": "sāyaṃ gahitavasanaṭṭhānattā sāketaṃ, yaṃsaddalopo.",
  "anya-e0804n0:587_0": "Yata patiyatane. Patiyatanaṃ vāyāmakaraṇaṃ. Yatati. Yati, yatavā, payatanaṃ, āyatanaṃ,",
  "anya-e0804n0:587_1": "lokāyataṃ. Ettha āyatananti āyatanato āyatanaṃ, cakkhurūpādīni. Etāni hi taṃdvārārammaṇacittacetasikā",
  "anya-e0804n0:587_2": "dhammā sena sena anubhavanādikiccena āyatanti uṭṭhahanti ghaṭanti vāyamanti etesūti",
  "anya-e0804n0:587_3": "“āyatanānī”ti vuccanti. Ettha pana nītanudhātūnaṃ vasenapi āyatanasaddattho vattabbo",
  "anya-e0804n0:587_4": "siyā, so uttari āvibhavissati.",
  "anya-e0804n0:588_0": "Āyatanasaddo nivāsaṭṭhāne ākare samosaraṇaṭṭhāne sañjātidese kāraṇe ca. Tathā hi",
  "anya-e0804n0:588_1": "“loke issarāyatanaṃ vāsudevāyatana”ntiādīsu nivāsaṭṭhāne āyatanasaddo vattati. “Suvaṇṇāyatanaṃ",
  "anya-e0804n0:588_2": "rajatāyatana”ntiādīsu ākare. Sāsane pana “manorame āyatane, sevanti naṃ vihaṅgamā”tiādīsu",
  "anya-e0804n0:588_3": "samosaraṇaṭṭhāne. “Dakkhiṇāpatho gunnaṃ āyatana”ntiādīsu sañjātidese. “Tatra tatreva",
  "anya-e0804n0:588_4": "sakkhibhabbataṃ pāpuṇāti sati satiāyatane”tiādīsu kāraṇe vattatīti veditabbo. So",
  "anya-e0804n0:588_5": "ca nānāpavattinimittavasena gahetabbo.",
  "anya-e0804n0:589": "Nivāse ākāre ceva, jātidese ca kāraṇe;",
  "anya-e0804n0:590": "Samosaraṇaṭṭhāne ca, āyatanaravo gato.",
  "anya-e0804n0:591_0": "Lokāyataṃ nāma “sabbaṃ ucchiṭṭhaṃ, sabbaṃ nucchiṭṭhaṃ. Seto kāko, kāḷo bako iminā",
  "anya-e0804n0:591_1": "ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ, yaṃ",
  "anya-e0804n0:591_2": "loke “vitaṇḍasattha”nti vuccati, yañca sandhāya bodhisatto asamadhuro vidhurapaṇḍito",
  "anya-e0804n0:591_3": "“na seve lokāyatikaṃ, netaṃ paññāya vaḍḍhana”nti āha. Āyatiṃ hitaṃ tena loko na yatati",
  "anya-e0804n0:591_4": "na īhatīti lokāyataṃ, kintaṃ? Vitaṇḍasatthaṃ. Tañhi ganthaṃ nissāya sattā puññakriyāya",
  "anya-e0804n0:591_5": "cittampi na uppādenti. Aññatthāpi hi evaṃ vuttaṃ “lokāyatasippanti ‘kāko seto, aṭṭhīnaṃ",
  "anya-e0804n0:591_6": "setattā, balākā rattā, lohitassa rattattā’ti evamādinayappavattaṃ paralokanibbānānaṃ",
  "anya-e0804n0:591_7": "paṭisedhakaṃ vitaṇḍasatthasippa”nti.",
  "anya-e0804n0:592": "Yuta juta bhāsane. Bhāsanaṃ udīraṇaṃ. Yotati. Jotati.",
  "anya-e0804n0:593_0": "Jutadittiyaṃ. Jotati, vijjotati. Juti, joti. Kārite “joteti, jotayitvāna saddhamma”nti",
  "anya-e0804n0:593_1": "payogā. Ettha ca jutīti āloko siri vā. Jotīti patāpo. Atha vā jotīti candādīni. Vuttampi",
  "anya-e0804n0:593_2": "ceta sirimāvimāna vatthuaṭṭhakathāyaṃ “jotīti candimasūriyanakkhattatārakānaṃ sādhāraṇanāma”nti.",
  "anya-e0804n0:593_3": "Atha vā “joti jotiparāyaṇo”ti vacanato yo koci jotati khattiyakulādīsu jātattā ca",
  "anya-e0804n0:593_4": "rūpasobhāyuttattā ca, so “jotī”ti vuccati.",
  "anya-e0804n0:594_0": "Sita vaṇṇo. Sitadhātu setavaṇṇe vattati. Kiñcāpettha vaṇṇasāmaññaṃ vuttaṃ, tathāpi",
  "anya-e0804n0:594_1": "idha nīlapītādīsu setavaṇṇoyeva gahetabbo payogadassanavasena. Setati. Setaṃ vatthaṃ.",
  "anya-e0804n0:594_2": "Vāccaliṅgattā pana setasaddo tiliṅgo gahetabbo.",
  "anya-e0804n0:595": "Setaṃ sitaṃ suci sukkaṃ, paṇḍaraṃ dhavalampi ca;",
  "anya-e0804n0:596": "Akaṇhaṃ goramodātaṃ, setanāmāni honti hi.",
  "anya-e0804n0:597": "Vatu vattane. Vattati, pavattati, saṃvattati, anuvattati, parivattati. Pavattaṃ.",
  "anya-e0804n0:598": "Kilota addabhāve. Addabhāvo tintabhāvo. Kilotati, pakilotati, temetīti attho. Kārite pakiloteti, pakilotayati. Uṇhodakasmiṃ pakilotayitvā, temetvāti attho.",
  "anya-e0804n0:599": "Vata yācane. Vatati.",
  "anya-e0804n0:600": "Kita ñāṇe. Ketati. Ketanaṃ, ketako, saṅketo.",
  "anya-e0804n0:601": "Kati suttajanane. Suttaṃ kantati.",
  "anya-e0804n0:602": "Kati chedane. Maṃsaṃ kantati, vikantati, ayokanto. Sallakanto mahāvīro. Mā no ajja vikantiṃsu, rañño sūdā mahānase.",
  "anya-e0804n0:603": "Catī hiṃsāgandhesu. Īkārantattā imasmā niggahītāgamo na hoti. Catati.",
  "anya-e0804n0:604": "Takārantadhāturūpāni.",
  "anya-e0804n0:605": "Thakārantadhātu",
  "anya-e0804n0:606_0": "Thā gatinivattiyaṃ. Thāti. Avatthā, vavatthānaṃ, vavatthitaṃ, vanatho. “Chetvā vanaṃ",
  "anya-e0804n0:606_1": "vanathañcā”ti ettha hi mahantā rukkhā vanaṃ nāma, khuddakā pana tasmiṃ vane ṭhitattā",
  "anya-e0804n0:606_2": "vanatho nāma vuccanti.",
  "anya-e0804n0:607": "Thu thutiyaṃ. Thavati, abhitthavati. Thavanā, abhitthavanā, thuti, abhitthuti.",
  "anya-e0804n0:608": "Yadi hi rūpinī siyā, paññā me vasumatī na sameyya;",
  "anya-e0804n0:609": "Anomadassissa bhagavato, phalametaṃ ñāṇathavanāya.",
  "anya-e0804n0:610": "Tehi thutippasattho so, yenidaṃ thavitaṃ ñāṇaṃ, buddhaseṭṭho ca thomito. Tatra thavanāti pasaṃsanā. Pasaṃsāya hi anekāni nāmāni.",
  "anya-e0804n0:611": "Thavanā ca pasaṃsā ca, silāghā vaṇṇanā thuti;",
  "anya-e0804n0:612": "Panuti thomanā vaṇṇo, katthanā guṇakittanaṃ;",
  "anya-e0804n0:613_0": "The saddasaṅghātesu. Thīyati, patitthīyati. Thī. Atrimā pāḷiyo – abhisajjati kuppati",
  "anya-e0804n0:613_1": "byāpajjati patitthīyati, kopañca dosañca appaccayañca pātukaroti. Thiyo naṃ paribhāsiṃsūti.",
  "anya-e0804n0:613_2": "Tatra “thīyati patitthīyatī”timāni ekārassīyādesavasena sambhūtāni. Thīyati saṅghātaṃ",
  "anya-e0804n0:613_3": "gacchati gabbho etissāti thī. Ācariyā pana itthīsaddasseva evaṃ nibbacanaṃ vadanti, na thīsaddassa.",
  "anya-e0804n0:614": "Gabbho thīyati etissā, iti thī iti no ruci;",
  "anya-e0804n0:615": "Gabbho thīyati etissā, iti itthīti ācariyā.",
  "anya-e0804n0:616": "Tesaṃ sudukkarovāde, “itthī”ti padasambhavo;",
  "anya-e0804n0:617": "Ayaṃ vinicchayo patto, nicchayaṃ bho suṇātha me.",
  "anya-e0804n0:618": "Thīsaddena samānattho, itthīsaddo yato tato;",
  "anya-e0804n0:619": "Thīsadde labbhamānatthaṃ, itthīsaddamhi ropiya.",
  "anya-e0804n0:620": "Appānaṃ bahutā ñāye, gahite sati yujjati;",
  "anya-e0804n0:621": "Tathā hi “dve duve, taṇhā, tasiṇā”ti nidassanaṃ.",
  "anya-e0804n0:622": "Atha vā pana “itthī”ti-idaṃ vaṇṇāgamādito;",
  "anya-e0804n0:623": "Niruttilakkhaṇenāpi, sijjhatīti pakāsaye.",
  "anya-e0804n0:624": "Icchatīti nare itthī, icchāpetīti vā pana;",
  "anya-e0804n0:625": "Idaṃ nibbacanañcāpi ñeyyaṃ nibbacanatthinā.",
  "anya-e0804n0:626": "Atrimāni itthīnamabhidhānāni –",
  "anya-e0804n0:627": "Itthī thī vanitā nārī, abalā bhīru sundarī;",
  "anya-e0804n0:628": "Kantā sīmaninī mātu-gāmo piyā ca kāminī.",
  "anya-e0804n0:629": "Ramaṇī pamadā dayitā, lalanā mahilā’ṅganā;",
  "anya-e0804n0:630": "Tāsaṃyeva ca nāmāni, avatthāto imānipi.",
  "anya-e0804n0:631": "Gorī ca dārikā kaññā, kumārī ca kumārikā;",
  "anya-e0804n0:632": "Yuvatī taruṇī māṇa-vikā therī mahallikā.",
  "anya-e0804n0:633_0": "Tathā hi aṭṭhavassikā gorītipi dārikātipi vuccati. Dasavassikā kaññāti vuccati. Anibbiddhā",
  "anya-e0804n0:633_1": "vā yobbanitthī kaññāti vuccati. Dvādasavassikā kumārītipi vuccati kumārikātipi. Atho",
  "anya-e0804n0:633_2": "jaraṃ appattā yuvatītipi taruṇītipi māṇavikātipi vuccati. Jaraṃ pattā pana therītipi",
  "anya-e0804n0:633_3": "mahallikātipi vuccati. Purisesupi ayaṃ nayo yathārahaṃ veditabbo.",
  "anya-e0804n0:634_0": "Kiñcāpettha evaṃ niyamo vutto, tathāpi katthaci aniyamavasenapi vohāro pavattati.",
  "anya-e0804n0:634_1": "Tathā hi “rājā kumāramādāya, rājaputtī ca dārika”nti ca “acchā kaṇhājinaṃ kañña”nti",
  "anya-e0804n0:634_2": "ca imāsaṃ dvinnaṃ pāḷīnaṃ vasena yā itthī dārikāsaddena vattabbā, sā kaññāsaddenapi",
  "anya-e0804n0:634_3": "vattabbā jātā. Yāpi ca kaññāsaddena vattabbā, sāpi dārikāsaddena vattabbā jātā. Tathā",
  "anya-e0804n0:634_4": "“rājā kumāramādāya, rājaputtī ca dārika”nti ca “kumāriye upaseniye, niccaṃ nigaḷamaṇḍite”ti",
  "anya-e0804n0:634_5": "ca imāsaṃ pana pāḷīnaṃ vasena yā itthī dārikāsadena vattabbā, sā kumārikāsaddenapi",
  "anya-e0804n0:634_6": "vattabbā jātā. Yā ca pana kumārīsaddena vattabbā, sāpi dārikāsaddena vattabbā jātā.",
  "anya-e0804n0:634_7": "Apicettha “rājakaññā rucā nāmā”ti ca “tato maddimpi nhāpesuṃ, sivikaññā samāgatā”ti",
  "anya-e0804n0:634_8": "ca imāsaṃ dvinnaṃ pāḷīnaṃ dassanato yā anibbiddhā vā hotu nibbiddhā vā, yāva jaraṃ",
  "anya-e0804n0:634_9": "na pāpuṇāti, tāva sā kaññāyeva nāmātipi veditabbaṃ.",
  "anya-e0804n0:635_0": "Kecettha vadeyyuṃ – yaṃ tumhehi “aṭṭhavassikā gorītipi dārikātipi vuccatī”ti vuttaṃ,",
  "anya-e0804n0:635_1": "etasmiṃ pana vacane “yadāhaṃ dārako homi, jātiyā aṭṭhavassiko”ti vacanato aṭṭhavasso",
  "anya-e0804n0:635_2": "dārako hotu, “tatthaddasakumāraṃ so, ramamānaṃ sake pure”ti pāḷiyaṃ pana puttadārehi",
  "anya-e0804n0:635_3": "saṃvaddho vessantaramahārājā kathaṃ “kumāro”ti vattuṃ yujjissati dvādasavassātikkantattā?",
  "anya-e0804n0:635_4": "Yujjateva bhagavato icchāvasena. Bhagavā hi dhammissarattā vohārakusalatāya ca yaṃ",
  "anya-e0804n0:635_5": "yaṃ veneyyajanānurūpaṃ desanaṃ desetuṃ icchati, taṃ taṃ deseti eva, tasmā bhagavatā",
  "anya-e0804n0:635_6": "tassa mātāpitūnaṃ atthitaṃ sandhāya kumāraparihārena vaddhitattañca evaṃ desanā katā.",
  "anya-e0804n0:635_7": "Tathā hi āyasmā kumārakassapo kumāraparihārena vaddhitattā mahallakopi samāno kumārakassapotveva",
  "anya-e0804n0:635_8": "vohariyati. “Na vāyaṃ kumārako mattamaññāsī”ti ettha pana sirasmiṃ palitesu jātesupi",
  "anya-e0804n0:635_9": "āyasmantaṃ ānandaṃ āyasmā mahākassapo tasmiṃ there adhimattavissāso hutvā komāravādena",
  "anya-e0804n0:635_10": "ovadanto kumārakoti avocāti gahetabbaṃ. Udānaṭṭhakathāyaṃ pana “sattā jātadivasato",
  "anya-e0804n0:635_11": "paṭṭhāya yāva pañcadasavassaṃ, tāva kumārakā, bālāti ca vuccanti, tato paraṃ vīsativassāni yuvāno”ti vuttaṃ.",
  "anya-e0804n0:636": "Mantha mattha viloḷane. Manthati. Manthañca madhupiṇḍikañca ādāya. Abhimatthati dummedhaṃ vajiraṃvamhamayaṃ maṇiṃ. Sineruṃ matthaṃ katvā.",
  "anya-e0804n0:637": "Kuthi puthi luthi hiṃsāsaṃkilesesu. Kunthati. Kuntho, kunthakipillikaṃ. Disvāna patitaṃ sāmaṃ, puttakaṃ paṃsukunthitaṃ. Punthati. Lunthati.",
  "anya-e0804n0:638_0": "Nātha yācanopatāpissariyāsīsāsu. Nāthadhātu yācane upatāpe issariye āsīsane cāti",
  "anya-e0804n0:638_1": "catūsvatthesu vattati. Tenāhu porāṇā “nāthatīti nātho, veneyyānaṃ hitasukhaṃ āsīsati",
  "anya-e0804n0:638_2": "pattheti, parasantānagataṃ vā kilesabyasanaṃ upatāpeti, “sādhu bhikkhave bhikkhu",
  "anya-e0804n0:638_3": "kālena kālaṃ attasampattiṃ paccavekkheyyā’tiādinā taṃ taṃ hitapaṭipattiṃ yācatīti",
  "anya-e0804n0:638_4": "attho, paramena cittissariyena samannāgato sabbasatte vā guṇehi īsati abhibhavatīti",
  "anya-e0804n0:638_5": "paramissaro bhagavā ‘nātho’ti vuccatīti nāthatīti nātho”ti. Saddasatthavidū pana",
  "anya-e0804n0:638_6": "tesu catūsu atthesu nātha nādha iti dhātudvayaṃ paṭhanti. Attanobhāsattā pana tassa",
  "anya-e0804n0:638_7": "“nāthate nādhate”ti rūpāni bhavanti.",
  "anya-e0804n0:639_0": "Ettha siyā “yadi yācanatthena nāthatīti nātho, evaṃ sante yo koci yācako daliddo,",
  "anya-e0804n0:639_1": "so eva nātho siyā. Yo pana ayācako samiddho, so na nāthati na yācatīti anātho siyā”ti?",
  "anya-e0804n0:639_2": "Na, nāthasaddo hi yācanatthādīsu pavattamāno lokasaṅketavasena uttamapurisesu nirūḷho,",
  "anya-e0804n0:639_3": "bhagavā ca uttamesu sātisayaṃ uttamo, tena taṃ taṃ hitapaṭipattiṃ yācatīti nāthasaddassattho",
  "anya-e0804n0:639_4": "vutto. Anāthasaddo pana ittarajanesu nirūḷho, so ca kho “na nāthoti anātho. Natthi",
  "anya-e0804n0:639_5": "nātho etassāti vā anātho”ti dabbapaṭisedhavasena, na pana “na nāthati na yācatīti",
  "anya-e0804n0:639_6": "anātho”ti dhātuatthapaṭisedhavasena. Yo hi aññassa saraṇaṃ gati patiṭṭhā hoti, so",
  "anya-e0804n0:639_7": "nātho, yo ca aññassa saraṇaṃ gati patiṭṭhā na hoti, nāpi attano añño saraṇaṃ gati",
  "anya-e0804n0:639_8": "patiṭṭhā hoti, so anāthoti vuccati saṅketavasena. Tathā hi “saṅketavacanaṃ saccaṃ,",
  "anya-e0804n0:639_9": "lokasammutikāraṇa”nti vuttaṃ. Imassa panatthassa āvibhāvatthaṃ imasmiṃ ṭhāne “lokanātho",
  "anya-e0804n0:639_10": "tuvaṃ eko, saraṇaṃ sabbapāṇina”nti ca “anāthānaṃ bhavaṃ nātho”ti ca –",
  "anya-e0804n0:640": "“Evāhaṃ cintayitvāna, nekakoṭisataṃ dhanaṃ;",
  "anya-e0804n0:641": "Nāthānāthānaṃ datvāna, himavantamupāgami”nti ca",
  "anya-e0804n0:642_0": "Pāḷiyo nidassanāni bhavanti. Yasmā pana sāsane ca loke ca yācako “nātho”ti na vuccati,",
  "anya-e0804n0:642_1": "ayācako ca “anātho”ti. Lokassa pana saraṇaṃ “nātho”ti vuccati. Yassa saraṇaṃ na vijjati,",
  "anya-e0804n0:642_2": "so “anātho”ti vuccati, tathā samiddho “nātho”ti vuccati, asamiddho “anātho”ti. Tasmā",
  "anya-e0804n0:642_3": "paññavatā sabbesu ṭhānesu dhātuatthamattena lokasamaññaṃ anatidhāvitvā yathānurūpaṃ",
  "anya-e0804n0:642_4": "attho gahetabbo. Ayañca nīti sādhukaṃ manasi kātabbā.",
  "anya-e0804n0:643": "Vithu yācane. Vethati.",
  "anya-e0804n0:644": "Satha seṭhille. Sathati. Sathalo hi paribbājo, bhiyyo ākirate rajaṃ. Siṭhilotipi pāḷi dissati. Tadā ṭhikāro muddhajo gahetabbo.",
  "anya-e0804n0:645": "Kathi koṭille. Kanthati.",
  "anya-e0804n0:646_0": "Kattha silāghāyaṃ. Katthati, vikatthati. Katthanā, vikatthanā. Tattha katthatīti",
  "anya-e0804n0:646_1": "pasaṃsati. Vikatthatīti virūpaṃ katthati abhūtavatthudīpanato. Ettha ca “bahumpi",
  "anya-e0804n0:646_2": "so vikattheyya, aññaṃ janapadaṃ gato”ti ca “idhekacco katthī hoti vikatthī, so katthati",
  "anya-e0804n0:646_3": "‘ahamasmi sīlasampannoti vā vattasampannoti vā vikatthatī’ti” ca ādayo payogā.",
  "anya-e0804n0:647": "Byatha dukkhabhayacalanesu. Byathati. Bhantā byathitamānasā. Tato kumārābyathitā, sutvā luddassa bhāsitaṃ. Itthetaṃ dvayaṃ calañceva byathañca.",
  "anya-e0804n0:648": "Sutha kutha katha hiṃsāyaṃ. Sothati. Kothati. Kathati.",
  "anya-e0804n0:649_0": "Patha gatiyaṃ. Pathati. Patho. Pathoti maggo. So duvidho mahājanena padasā paṭipajjitabbo",
  "anya-e0804n0:649_1": "pakatimaggo ca paṇḍitehinibbānatthikehi paṭipajjitabbo paṭipadāsaṅkhāto ariyamaggo",
  "anya-e0804n0:649_2": "cāti. Tattha pakatimaggo uppannakiccākiccehi janehi pathiyati gacchiyatīti patho,",
  "anya-e0804n0:649_3": "paṭipadā pana amatamahāpuraṃ gantukāmehi kulaputtehi saddhāpātheyyaṃ gahetvā pathiyati",
  "anya-e0804n0:649_4": "paṭipajjiyatīti patho. Atha vā pātheti kārakaṃ puggalaṃ gameti nibbānaṃ sampāpetīti",
  "anya-e0804n0:649_5": "vā patho, paṭipadāyeva. Maggābhidhānaṃ curādigaṇe maggadhātukathanaṭṭhāne kathessāma.",
  "anya-e0804n0:650": "Katha nippāke. Kathati.",
  "anya-e0804n0:651": "Matha vilothane. Mathati.",
  "anya-e0804n0:652": "Potha pariyāyanabhāve. Pothati. Pothako. Pothetīti ayaṃ curādigaṇepi vattati. Tena “samantā anupariyeyyuṃ, nippothentā catuddisā”ti payogo dissati.",
  "anya-e0804n0:653": "Gottha vaṃse. Gotthati. Gotthulo, gotthu.",
  "anya-e0804n0:654": "Puthu vitthāre. Pothati. Puthavī.",
  "anya-e0804n0:655": "Thakārantadhāturūpāni.",
  "anya-e0804n0:656": "Dakārantadhātu",
  "anya-e0804n0:657_0": "Dā dāne. Āpubbo gahaṇe. Saddho dānaṃ dadāti deti, sīlaṃ ādadāti ādeti. Imāni suddhakattupadāni",
  "anya-e0804n0:657_1": "taddīpakattā. Saddho assaddhaṃ dānaṃ dāpeti, sīlaṃ ādapeti, samādapeti. Ye dhammamevādapayanti",
  "anya-e0804n0:657_2": "santo. Imāni kāritapadāni hetukattupadānīti ca vuccanti taddīpakattā. Saddhena dānaṃ",
  "anya-e0804n0:657_3": "dīyati, sīlaṃ ādīyati, samādīyati, imāni kammapadāni taddīpakattā. Ayañca dā dāneti",
  "anya-e0804n0:657_4": "dhātu sāsanānurūpasutivasena divādigaṇaṃ patvā supanakriyaṃ vadanto “dāyati niddāyati",
  "anya-e0804n0:657_5": "niddā”ti sanāmapadāni suddhakattupadāni janayati. Dānamavakhaṇḍanañca vadanto “diyati",
  "anya-e0804n0:657_6": "dānaṃ dātta”nti sanāmapadāni suddhakattupadāni janayati. Suddhiṃvadanto “dāyati vedāyati",
  "anya-e0804n0:657_7": "vodāna”nti sanāmapadāni suddhakattupadāni janayati, imasmiṃ pana bhūvādigaṇe dānaṃ",
  "anya-e0804n0:657_8": "vadanto āpubbavasena gahaṇañca vadanto “dadāti deti ādadāti ādeti dānaṃ ādāna”nti",
  "anya-e0804n0:657_9": "sanāmapadāni suddhakattupadāni janayati. Tathā kucchitagamanaṃ vadanto “dāti suddāti",
  "anya-e0804n0:657_10": "suddo suddī”ti sanāmapadāni suddhakattupadāni janayatīti ayaṃ viseso daṭṭhabbo. Yathā",
  "anya-e0804n0:657_11": "cettha, evamaññatrāpi yathāsambhavaṃ viseso upaparikkhitabbo nayaññūhi.",
  "anya-e0804n0:658_0": "Idānissa nāmapadāni tumantādīni brūma. “Dānaṃ, deyyaṃ, dātabbaṃ, brahmadeyyaṃ, dinnaṃ,",
  "anya-e0804n0:658_1": "dāyako, dāyikā, dakkhiṇā” iccādīni, “dātuṃ, padātuṃ, dātave, padātave, datvā, datvāna,",
  "anya-e0804n0:658_2": "dadātuna, daditvā, daditvāna, dadiya, dajjā, dadiyāna, ādātuṃ, ādāya, ādiya” iccādīni ca yojetabbāni.",
  "anya-e0804n0:659_0": "Tattha dānanti dātabbaṃ, dadanti etenāti atthe na deyyadhammo dānacetanā ca vuccati.",
  "anya-e0804n0:659_1": "Kasmā pana tattha dinnasaddoyeva kathiyati, na dattasaddoti? Akathane kāraṇamatthi.",
  "anya-e0804n0:659_2": "“Dānaṃ dinna”ntiādīsu hi dinnasaddaṭṭhāne dattasaddo na dissati, tasmā na kathiyati.",
  "anya-e0804n0:660": "Guṇabhūto dattasaddo, na diṭṭho jinabhāsite;",
  "anya-e0804n0:661": "“Manasā dānaṃ mayā dinnaṃ”, iti dinnapadaṃ viya.",
  "anya-e0804n0:662": "“Devadatto yaññadatto, datto” iti ca ādiko;",
  "anya-e0804n0:663": "Paṇṇattivacane diṭṭho, samāsabyāsato pana.",
  "anya-e0804n0:664_0": "Tasmā “devadatto”tiādīsu “devena dinno”ti samāsaṃ katvā paṇṇattivacanattā dinnasaddassa",
  "anya-e0804n0:664_1": "dattādeso kātabbo sāsanānurūpena. Upari hi “dinnassa datto kvaci paṇṇattiya”nti lakkhaṇaṃ",
  "anya-e0804n0:664_2": "passissatha. Ayameva hi sāsane nīti avilaṅghanīyā. Idaṃ panettha vavatthānaṃ –",
  "anya-e0804n0:665": "Sakkaṭe dattasaddova, dinnasaddo na dissati;",
  "anya-e0804n0:666": "Byāsamhi dinnasaddova, dattasaddo na pāḷiyaṃ.",
  "anya-e0804n0:667": "“Manasā dānaṃ mayā dinnaṃ, dānaṃ dinno”tiādisu;",
  "anya-e0804n0:668": "“Dhammadinnā mahāmāyā”, iccādīsu ca pāḷisu.",
  "anya-e0804n0:669": "Iti byāsasamāsānaṃ, vasā dvedhā pavattati;",
  "anya-e0804n0:670": "Dinnasaddoti dīpeyya, na so sakkaṭabhāsite.",
  "anya-e0804n0:671": "Guṇabhūto dattasaddo, asamāsamhi kevalo;",
  "anya-e0804n0:672": "Na dissati munimate, dinnasaddova kevalo.",
  "anya-e0804n0:673": "Teneva dinnasaddassa, dattādeso kato mayā;",
  "anya-e0804n0:674": "“Dattaṃ sirappadāna”nti, kavayo pana abravuṃ.",
  "anya-e0804n0:675": "Ediso pāḷiyaṃ natthi, nayo tasmā na so varo;",
  "anya-e0804n0:676": "“Datto”ti bhūridattassa, saññā paṇṇattiyaṃ gatā.",
  "anya-e0804n0:677": "“Brahmadatto buddhadatto, datto” iti hi sāsane;",
  "anya-e0804n0:678": "Paṇṇattiyaṃ dattasaddo, asamāsasamāsiko.",
  "anya-e0804n0:679": "“Paradattabhojana”nti, evamādīsu pāḷisu;",
  "anya-e0804n0:680": "Samāse guṇabhūtoyaṃ, dattasaddo patiṭṭhito.",
  "anya-e0804n0:681": "“Manasā dānaṃ mayā dinnaṃ, dānaṃ dinno”tiādisu;",
  "anya-e0804n0:682": "Guṇabhūto dinnasaddo, asamāsamhi dissati.",
  "anya-e0804n0:683": "“Dinnādāyī dhammadinnā”, iccevamādīsu pana;",
  "anya-e0804n0:684": "Samāse guṇapaṇṇatti-bhāvenesa padissati.",
  "anya-e0804n0:685": "Koci pana saddasatthavidū garu evaṃ saddaracanamakāsi –",
  "anya-e0804n0:686": "“Yassaṅkurehi jimutambujaloditehi,",
  "anya-e0804n0:687": "Vāteritehi patitehi suṇehi tehi.",
  "anya-e0804n0:688": "Jenantacīvaramasobhatha brahmadattaṃ,",
  "anya-e0804n0:689": "Vandāmi taṃ caladalaṃ varabodhirukkha”nti.",
  "anya-e0804n0:690_0": "Ettha ca brahmadattanti idaṃ sakkaṭabhāsāto nayaṃ gahetvā vuttaṃ, na pāḷito. Pāḷinayañhipatvā",
  "anya-e0804n0:690_1": "“brahmadattiya”nti vā “brahmadinna”nti vā “devadattiya”nti vā “devadinna”nti vā rūpena",
  "anya-e0804n0:690_2": "bhavitabbaṃ. Tathā hi “bodhisatto ca maddī ca sammodamānā sakkadattiye assame vasiṃsū”ti",
  "anya-e0804n0:690_3": "pāḷinayānurūpo aṭṭhakathāpāṭho dissati. Tasmā etthevaṃ vadāma –",
  "anya-e0804n0:691": "“Dattasaddassa ṭhānamhi, “dattiya”nti ravo gato;",
  "anya-e0804n0:692": "Devadattiyapatto ca, assamo sakkadattiyo”ti.",
  "anya-e0804n0:693": "Ayaṃ nīti sādhukaṃ manasi kātabbā. Atra pana paripuṇṇāparipuṇṇavasena yathārahaṃ padakkamo bhavati.",
  "anya-e0804n0:694_0": "Dadāti, dadanti. Dadāsi, dadātha. Dadāmi, dadāma. Dadātu, dadantu. Dadāhi, dadātha.",
  "anya-e0804n0:694_1": "Dadāmi, dadāma, dadāmase. Dadeyya, dade, dajjā. Dajjā sappuriso dānaṃ. Dadeyyuṃ,",
  "anya-e0804n0:694_2": "dajjuṃ. Pitā mātā ca te dajjuṃ. Dadeyyāsi, dajjāsi, dajjesi iccapi. Dajjāsi abhayaṃ",
  "anya-e0804n0:694_3": "mama. Mātaraṃ kena dosena, dajjāsi dakarakkhino. Sīlavantesu dajjesi, dānaṃ maddi",
  "anya-e0804n0:694_4": "yathārahaṃ. Dadeyyātha, dajjātha. Dadeyyāmi, dajjāmi, dadeyyāma, dajjāma. Dadetha,",
  "anya-e0804n0:694_5": "daderaṃ. Dadetho, dadeyyāvho, dajjāvho. Dadeyyaṃ, dajjaṃ. Neva dajjaṃ mahosadhaṃ.",
  "anya-e0804n0:694_6": "Dadeyyāmhe, dajjāmhe. Ayamasmākaṃ khanti. Garūnaṃ pana khanti aññathā bhavati. Tathā hi –",
  "anya-e0804n0:695": "Garū “dajjati dajjanti”, itiādinayena tu;",
  "anya-e0804n0:696": "Aṭṭhannampi vibhattīnaṃ, vasenāhu padakkamaṃ.",
  "anya-e0804n0:697": "Pāḷiṃ upaparikkhitvā, tañce yujjati gaṇhatha;",
  "anya-e0804n0:698": "Na hi sabbappakārena, pāḷiyo paṭibhanti no.",
  "anya-e0804n0:699_0": "Tattha asmākaṃ khantiyā “dajjā dajja”ntiādīni yyakārasahiteyeva sattamiyā padarūpe",
  "anya-e0804n0:699_1": "sijjhanti. “Dajjā sappuriso dāna”nti ettha hi “dajjā idaṃ “dadeyyā”ti padarūpaṃ patiṭṭhapetvā",
  "anya-e0804n0:699_2": "yyakāre pare saralopaṃ katvā tato tiṇṇaṃ byañjanānaṃ saṃyogañca tīsusaññogabyañjanesu",
  "anya-e0804n0:699_3": "dvinnaṃ sarūpānamekassa lopañca dyakārasaññogassa ca jakāradvayaṃ katvā tato dīghavasenuccāritabbattā",
  "anya-e0804n0:699_4": "animittaṃ dīghabhāvaṃ katvā nipphajjati. Evaṃ sāsanassānurūpo vaṇṇasandhi bhavati.",
  "anya-e0804n0:699_5": "Duvidho hi sandhi padasandhi vaṇṇasandhīti. Tesu yattha padacchedo labbhati, so padasandhi.",
  "anya-e0804n0:699_6": "Yathā? Tatrāyaṃ. Yattha pana na labbhati, so vaṇṇasandhi. Yathā? Atrajo. Yathā ca",
  "anya-e0804n0:699_7": "sugato, yathā ca paddhāni. Evaṃ duvidhesu sandhīsu “dajjā”ti ayaṃ vaṇṇasandhi eva.",
  "anya-e0804n0:700": "Aparopi rūpanayo bhavati tvāpaccayantavasena –",
  "anya-e0804n0:701": "“Ayaṃ so indako yakkho, dajjā dānaṃ parittakaṃ;",
  "anya-e0804n0:702": "Atirocati amhehi, cando tāragaṇe yathā”ti",
  "anya-e0804n0:703_0": "Dassanato. Ettha hi dajjāti datvāti attho. Idaṃ pana datvāsaddena samānatthaṃ “dadiyya”",
  "anya-e0804n0:703_1": "iti padarūpaṃ patiṭṭhapetvā yyakāre pare saralopaṃ katvā saññogesu sarūpalopañca",
  "anya-e0804n0:703_2": "tato dyakārasaññogassa jjakāradvayaṃ dīghattañca katvā nipphajjati.",
  "anya-e0804n0:704_0": "Athāparopi rūpanayo bhavati kammani yapaccayavasena. Tathā hi “petānaṃ dakkhiṇaṃ",
  "anya-e0804n0:704_1": "dajjā”ti ca “dakkhiṇā dajjā”ti ca dve pāṭhā dissanti. Tattha pacchimassa dajjāti",
  "anya-e0804n0:704_2": "dātabbāti attho kammani yapaccayavasena. Idha pana dādhātuto yapaccayaṃ katvā dhātussa",
  "anya-e0804n0:704_3": "dvittañca pubbassa rassattañca tato yakāre pare saralopaṃ saññogabhāvañca jjakāradvayañca",
  "anya-e0804n0:704_4": "itthiliṅgattā āpaccayādiñca katvā “dajjā”ti nipphajjati. Evaṃ “dajjā dadeyyā”ti ca",
  "anya-e0804n0:704_5": "“dajjā dadiyya datvā”ti ca “dajjā dātabbā”ti ca etāni paccekaṃ pariyāyavacanāni bhavanti.",
  "anya-e0804n0:704_6": "“Dajjuṃ. Dajjāsi, dajjātha. Dajjāmi, dajjāma. Dajjāvho, dajja”nti etānipi “dadeyyuṃ",
  "anya-e0804n0:704_7": "dadeyyāsī”tiādinā padarūpāni patiṭṭhapetvā yyakāre pare saralopaṃ saññogesu sarūpalopaṃ",
  "anya-e0804n0:704_8": "dyakārasamaññogassa jjakāradvayañca katvā nipphajjanti. Etesu dajjāsīti yaṃ rūpaṃ",
  "anya-e0804n0:704_9": "tassāvayavassa ākārassa ekāraṃ katvā aparampi “dajjesī”ti rūpaṃ bhavatīti daṭṭhabbaṃ.",
  "anya-e0804n0:704_10": "Esa nayo aññatrāpi yathāsambhavaṃ yojetabbo.",
  "anya-e0804n0:705_0": "Acinteyyānubhāvassa hi sammāsambuddhassa pāḷinayo acinteyyoyeva hoti, gambhīro dukkhogāḷho,",
  "anya-e0804n0:705_1": "na yena kenaci lakkhaṇena sādhetabbo, yathātanti viraciteheva lakkhaṇehi sādhetabbo.",
  "anya-e0804n0:705_2": "Tathā hi “khattiyā titthiyā cetiyānī”tiādīsu yakāre pare saralopo bhavati, tena “athetthekasataṃ",
  "anya-e0804n0:705_3": "khatyā. Evampi titthyā puthuso vadanti. Ārāmarukkhacetyānī”ti payogā dissanti. Tathā",
  "anya-e0804n0:705_4": "“sākacchati taccha”nti etthāpi “saha kathayatī”tivā “saṃkathayatī”ti vā “tathya”nti",
  "anya-e0804n0:705_5": "ca padarūpaṃ patiṭṭhapetvā sahasaddassa hakāralopaṃ, saṃsadde ca niggahītalopaṃ katvā",
  "anya-e0804n0:705_6": "sakāragatassa sarassa dīghaṃ katvā yakāre pare saralopaṃ katvā tato thyakārasaññogassa",
  "anya-e0804n0:705_7": "cchayugaṃ katvā visabhāgasaññoge eko ekassa sabhāgattamāpajjati. Tena “sākacchati",
  "anya-e0804n0:705_8": "taccha”nti rūpāni sijjhanti. Tathā hi “aññamaññaṃ sākacchiṃsu. Kālena dhammasākacchā.",
  "anya-e0804n0:705_9": "Bhūtaṃ tacchaṃ. Yathātathiyaṃ viditvāpi dhammaṃ, sammā so loke paribbajeyyā”ti savikapāni",
  "anya-e0804n0:705_10": "payogāni dissanti. “Najjā”tiādīsupi “nadiyā”tiādīni padarūpāni patiṭṭhapetvā vaṇṇasandhivasena",
  "anya-e0804n0:705_11": "yakāre pare lopavidhi labbhatiyeva. Vividho hi sāsanānukūlo rūpanipphādanupāyo, upari",
  "anya-e0804n0:705_12": "ca etesaṃ sādhanatthaṃ “saralopo yamanarādīsū”tiādīni lakkhaṇāni bhavissanti. Tattha –",
  "anya-e0804n0:706": "“Dajjā dajju”ntiādīni, sattamīnaṃ vasena me;",
  "anya-e0804n0:707": "Vuttāni yogirājassa, sāsanatthaṃ mahesino.",
  "anya-e0804n0:708_0": "Atridaṃ vattabbaṃ, kiñcāpi aṭṭhakathācariyehi “mātaraṃ tena dosena, dajjāhaṃ dakarakkhino”ti",
  "anya-e0804n0:708_1": "ettha dajjanti padassa “dammī”ti vattamānāvasena vivaraṇaṃ kataṃ, tathāpi sattamīpayogoyeva.",
  "anya-e0804n0:708_2": "Ācariyā hi “sattamīpayogo aya”nti jānantāpi “kadāci aññe parikappatthampi gaṇheyyu”nti",
  "anya-e0804n0:708_3": "āsaṅkāya evaṃ vivaraṇamakaṃsu. Tathā kiñcāpi tehi “anāparādhakammantaṃ, na dajjaṃ",
  "anya-e0804n0:708_4": "dakarakkhino”ti ettha na dajjanti padassa “nāhaṃ dakarakkhassa dassāmī”ti bhavissantīvasena",
  "anya-e0804n0:708_5": "vivaraṇaṃ kataṃ, tathāpi sattamīpayogoyeva, anāgataṃ pana paṭicca vattabbatthattā",
  "anya-e0804n0:708_6": "evaṃ vivaraṇaṃ kataṃ. “Neva dajjaṃ mahosadha”nti ettha pana “na tveva dadeyya”nti",
  "anya-e0804n0:708_7": "sattamīpayogavaseneva vivaraṇaṃ katanti. Evaṃ dajjaṃpadassa vinicchayo veditabbo.",
  "anya-e0804n0:709_0": "Idāni parokkhādivasena padakkamo kathiyati. “Dada, dadū. Dadū”ti ca idaṃ “nārado",
  "anya-e0804n0:709_1": "iti nāmena, kassapo iti maṃ vidū”tiādīsu vidūsaddena samaṃ. Dade, dadittha, dadaṃ,",
  "anya-e0804n0:709_2": "dadimha. Dadittha, dadire. Dadittho, dadivho.",
  "anya-e0804n0:710_0": "Ettha ca daditthoti idaṃ “sañjagghittho mayā saha. Mā kisittho mayā vinā. Mā naṃ",
  "anya-e0804n0:710_1": "kalale akkamittho”tiādīsu “sañjagghittho”tiādīhi samaṃ. Iminā nayena sabbattha labbhamānavasena",
  "anya-e0804n0:710_2": "sadisatā upaparikkhitabbā. Dadaṃ, dadimhe. Parokkhāsahibharūpāni.",
  "anya-e0804n0:711_0": "Adadā, adadū. Adade, adadattha. Adadaṃ, adadamha. Adadattha, adadatthuṃ. Adadase,",
  "anya-e0804n0:711_1": "adadavhaṃ. Adadiṃ adadamhase. Iti anakārapubbampi rūpaṃ gahetabbaṃ “yesaṃ no na dadamhase”ti",
  "anya-e0804n0:711_2": "dassanato. Hiyyattanīsahitarūpāni.",
  "anya-e0804n0:712": "Adadi, adaduṃ, adadiṃsu. Adado, adadittha. Adadiṃ, adadimhā. Adadā, adadū. Adadase, adadivhaṃ. Adadaṃ, adadimhe. Ajjatanīsahitarūpāni.",
  "anya-e0804n0:713": "“Dadissati, dadissanti” iccādi sabbaṃ neyyaṃ. Bhavissantīsahitarūpāni.",
  "anya-e0804n0:714": "“Adadisā, dadissā, adadissaṃsu, dadissaṃsu” iccādi ca sabbaṃ neyyaṃ. Kālātipattisahitarūpāni.",
  "anya-e0804n0:715_0": "Aparānipi vattamānādisahitarūpāni bhavanti. Deti, denti. Desi, detha. Demi, dammi,",
  "anya-e0804n0:715_1": "dema, damma. Detu, dentu. Dehi, detha. Demi, dammi, dema, damma. Attanopadāni appasiddhāni.",
  "anya-e0804n0:715_2": "Sattamīnayo ca parokkhānayo ca appasiddho. Hiyuttanīnayo pana ajjatanīnayo ca koci",
  "anya-e0804n0:715_3": "koci pasiddho pāḷiyaṃ āgatattā, sakkā ca “adā, adū, ado, ada”ntiādinā yojetuṃ. Tathā",
  "anya-e0804n0:715_4": "hi nayo dissati. Adā dānaṃ purindado. Varañceme ado sakka. Brāhmaṇānaṃ adaṃ gajaṃ.",
  "anya-e0804n0:715_5": "Adāsime. Adaṃsu te mamokāsaṃ. Adāsiṃ brāhmaṇe tadāti. “Dassati, dassanti” iccādi",
  "anya-e0804n0:715_6": "sabbaṃ neyyaṃ. “Adassā, dassā, adassaṃsu, dassaṃsu, dassiṃsu” iccādi ca sabbaṃ neyyaṃ.",
  "anya-e0804n0:716_0": "Tathā ādadāti, ādadanti. Ādadāsi, ādadātha. Ādadāmi, ādadāma. Kaccāyanamate “ādatte”ti",
  "anya-e0804n0:716_1": "attanopadaṃ vuttaṃ. Evaṃ “ādadātu, ādadeyya” iccādi sabbaṃ neyyaṃ. Ādetu ādeyya iccādi",
  "anya-e0804n0:716_2": "yathārahaṃ yojetabbaṃ. Evameva ca “dāpeti, ādāpetī”tiādīnipi yathārahaṃ yojetabbāni.",
  "anya-e0804n0:717_0": "Dākucchite gamane. Dāti. Suddāti. Suddo, suddī. Tattha suddoti suddātīti suddo, parapothanādiluddācārakammunā",
  "anya-e0804n0:717_1": "dārukammādikhuddācārakammunā ca lahuṃ lahuṃ kucchitaṃ gacchatīti attho. Tathā hi",
  "anya-e0804n0:717_2": "su iti sīghatthe nipāto, dā iti garahattho dhātu kucchitagativācakattā. Suddassa bhariyā suddī.",
  "anya-e0804n0:718": "Du gatiyaṃ. Davati. Dumo. Ettha ca davati gacchati mūlakkhandhasākhāviṭapapattapallavapupphaphalehi vuddhiṃ virūḷhiṃ vepullaṃ pāpuṇātīti dumo.",
  "anya-e0804n0:719": "Desodhane. Sodhanaṃ pariyodāpanaṃ. Dāyati. Dāyanaṃ. Yathā gāyati, gāyanaṃ. Dāyituṃ, dāyitvā, dhātāvayavassekārassa āyādeso. “Dātuṃ, datvā” iccapi rūpāni.",
  "anya-e0804n0:720_0": "Tatra dātunti sodhetuṃ. Datvāti sodhetvāti attho gahetabbo. Tathā hi “bālo abyatto",
  "anya-e0804n0:720_1": "nappaṭibalo anuyuñjiyamāno anuyogaṃ dātu”nti ettha dātunti padassa sodhetunti attho.",
  "anya-e0804n0:720_2": "Keci “dānattha”nti atthaṃ vadanti, taṃ na yuttaṃ. Na hi yo parehi anuyuñjiyati, so",
  "anya-e0804n0:720_3": "anuyogaṃ deti nāmāti. Tasmā “ācariyassa anuyogaṃ datvā bārāṇasiṃ paccāgacchī”tiādīsupi",
  "anya-e0804n0:720_4": "anuyogaṃ datvāti anuyogaṃ sodhetvāti atthoyeva gahetabbo. Tathā hi pubbācariyehi",
  "anya-e0804n0:720_5": "“anuyogadāpanattha”nti etasmiṃ padese esoyevattho vibhāvito. Kathaṃ? Anuyogadāpanatthanti",
  "anya-e0804n0:720_6": "anuyogaṃ sodhāpetuṃ. Vimaddakkhamañhi sīhanādaṃ nadanto atthato anuyogaṃ sodheti",
  "anya-e0804n0:720_7": "nāma, anuyuñjanto ca naṃ sodhāpeti nāmāti. Idampi ca tehi vuttaṃ. Dātunti sodhetuṃ.",
  "anya-e0804n0:720_8": "Keci “dānattha”nti atthaṃ vadanti, taṃ na yuttaṃ. Na hi yo sīhanādaṃ nadati, so eva",
  "anya-e0804n0:720_9": "tattha anuyogaṃ detīti. Samantapaṭṭhānamahāpakaraṇa saṃvaṇṇanāyampi pubbācariyehi",
  "anya-e0804n0:720_10": "“dānaṃ datvāti taṃ cetanaṃ pariyodāpetvā”ti sodhanattho vutto. Dullabhā ayaṃ nīti",
  "anya-e0804n0:720_11": "sādhukaṃ citte ṭhapetabbā.",
  "anya-e0804n0:721_0": "De pālane. Dīyati. Dānaṃ, uddānaṃ dāyituṃ, dāyitvā. Tattha dānanti duggatito dāyati",
  "anya-e0804n0:721_1": "rakkhatīti dānaṃ, dānacetanā. Uddānanti vuttassa atthassa vakkhamānassa vā vippakiṇṇabhāvena",
  "anya-e0804n0:721_2": "nassituṃ adatvā uddhaṃ dānaṃ rakkhaṇaṃ uddānaṃ, saṅgahavacananti attho. Atha vā uddānanti",
  "anya-e0804n0:721_3": "pacchuddānādikaṃ uddānaṃ.",
  "anya-e0804n0:722": "Khāda bhakkhane. Khādati. Khādikā, khādanaṃ, aññamaññakhādikā. Pubbaphalakhādikā, khajjaṃ, khādanīyaṃ, khandhā.",
  "anya-e0804n0:723_0": "Tattha khajjanti pūvo. Khādanīyanti pūvaphalāphalādi. “Khādanīyaṃ vā bhojanīyaṃ vā”ti",
  "anya-e0804n0:723_1": "visuṃ bhojanīyassa vacanato khādanaṃ nāma khajjassa vā khādanīyassa vā bhakkhanaṃ.",
  "anya-e0804n0:723_2": "Apica hiṃsāpi “khādana”nti vuccati. Jātijarābyādhidukkhādīhi khajjantīti khandhā,",
  "anya-e0804n0:723_3": "rūpavedanāsaññāsaṅkhāraviññāṇāni. “Cīvarāni nassantipi ḍayhantipi undūrehipi khajjantī”ti",
  "anya-e0804n0:723_4": "ettha viya khajjanti saddo kammattho.",
  "anya-e0804n0:724": "Bada theriye. Thirabhāvo theriyaṃ, yathā dakkhiyaṃ. Badati. Badarī, badaraṃ. Atridaṃ vuccati –",
  "anya-e0804n0:725": "Kakkandhu badarī kolī, kolaṃ kulavamiccapi;",
  "anya-e0804n0:726": "Tenilaṃ badarañcāti, nāmaṃ rukkhassa koliyāti.",
  "anya-e0804n0:727": "Khada dhitihiṃsāsu ca. Theriyāpekkhāya cakāro. Khadati. Khadiro.",
  "anya-e0804n0:728": "Gada viyattiyaṃ vācāyaṃ. Gadati. Āgadanaṃ, tatho āgado etassāti tathāgato. Suṭṭhu gadatīti sugado.",
  "anya-e0804n0:729": "Rada vilekhane. Radati. Radano, rado, dāṭhārado. Atra radanoti danto.",
  "anya-e0804n0:730": "Nada abyattasadde. Sīho nadati, paṇadati. Nādo, nadī. Pabbatesu vanādīsu nadatīti nadī. Nada i iti dhātudvayavasena pana “nadantī gacchatīti nadī”tipi nibbacanaṃ vadanti.",
  "anya-e0804n0:731_0": "Kecettha vadeyyuṃ yā panesā “nada abyattasadde’ti dhātu tumhehi vuttā, sā kiṃniccamabyattasaddeyeva",
  "anya-e0804n0:731_1": "vattati, udāhu katthaci viyattiyampi vācāyaṃ vattatī”ti? Niccamabyattasaddeyeva vattatīti.",
  "anya-e0804n0:731_2": "Yajjevaṃ “sīho nadatī”tiādīsu tiracchānagatādisaddabhāvena avibhāvitatthatāya nadasaddo",
  "anya-e0804n0:731_3": "abyattasaddo hotu, “sīho viya ayaṃ puriso nadatī”tiādīsu pana manussabhāsāpi abyattasaddo",
  "anya-e0804n0:731_4": "siyāti? Tanna viyattāpi samānā manussabhāsā sīho viyāti evaṃ samupekkhāvasena sīhapadatthassāpekkhanato",
  "anya-e0804n0:731_5": "nadasaddena niddisiyati, na purisāpekkhanavasena. Yathā hi valāhakūpamāvasena kathitaṃ,",
  "anya-e0804n0:731_6": "“kathañca puggalo gajjitā ca vassitā ca hotī”ti pāḷiyaṃ gajjanaṃ vassanañca puggale",
  "anya-e0804n0:731_7": "alabbhamānampi valāhakassa gajjanavassanasadisatāya bhāsanakaraṇakriyāyūpalabbhanato",
  "anya-e0804n0:731_8": "vattabbameva hoti, evameva nibbhayabhāvena sīhanādasadisiyā vācāya niccharaṇato sīho",
  "anya-e0804n0:731_9": "viya nadatīti avibhāvitatthavantena nadasaddena manussabhāsāpi niddisitabbā hoti.",
  "anya-e0804n0:732_0": "Ettha ca ambaphalūpamādayopi āharitvā dassetabbā. Na hi pakkāmakatādīni puggalesu",
  "anya-e0804n0:732_1": "vijjanti, atha kho ambaphalādīsu eva vijjanti, evaṃ santepi bhagavatā aññenākārena",
  "anya-e0804n0:732_2": "sadisattaṃ vibhāvetuṃ ambaphalūpamādayo vuttā, evameva nadasaddo abyattasaddabhāvena",
  "anya-e0804n0:732_3": "tiracchānagatasaddādīsu eva vattabbopi atthantaravibhāvanatthaṃ “sīho viya nadatī”tiādīsu",
  "anya-e0804n0:732_4": "manussabhāsāyampi rūḷhiyā vutto, na sabhāvato. Tathā hi sabhāvato nadasaddenapi vassitasaddādīhipi",
  "anya-e0804n0:732_5": "manussabhāsā niddisitabbā na hotīti. Yadi evaṃ –",
  "anya-e0804n0:733": "“Suvijānaṃ siṅgālānaṃ, sakuṇānañca vassitaṃ;",
  "anya-e0804n0:734": "Manussavassitaṃ rāja, dubbijānataraṃ tato”ti",
  "anya-e0804n0:735_0": "Ettha kasmā vassitasaddena manussabhāsā niddisiyatīti? Saccaṃ manussabhāsāpi vassitasaddena",
  "anya-e0804n0:735_1": "niddiṭṭhā dissati, evaṃ santepi sā “suvijānaṃ siṅgālānaṃ, sakuṇānañca vassita”nti",
  "anya-e0804n0:735_2": "vassitasaddavasena payogassa vacanato tadanurūpaṃ niddisituṃ arahatīti mantvā vassitasaddasadisī",
  "anya-e0804n0:735_3": "niddiṭṭhā. Na hi “manusso vassatī”tiādinā visuṃ payogā dissanti, “sakuṇo vassati,",
  "anya-e0804n0:735_4": "kūjatī”tiādinā pana payogā dissanti, tasmā “saṅgāmaṃ otaritvāna, sīhanādaṃ nadi kuso”tiādīsu",
  "anya-e0804n0:735_5": "viya yathārahaṃ attho gahetabbo. Evaṃ nadadhātu sabhāvato abyattasaddeyeva hoti,",
  "anya-e0804n0:735_6": "na viyattiyaṃ vācāyanti daṭṭhabbaṃ.",
  "anya-e0804n0:736": "Adda gatiyaṃ yācane ca. Addati.",
  "anya-e0804n0:737": "Nadda gadda sadde. Naddati. Gaddati.",
  "anya-e0804n0:738": "Tadda hiṃsāyaṃ. Taddati.",
  "anya-e0804n0:739": "Kadda kucchite sadde. Kaddati. Kaddamo.",
  "anya-e0804n0:740": "Khadda daṃsane. Daṃsanamiha dantasukatakattikā kriyā abhidhīyate. Sabhāvattā dhātuyā sādhanappayogasamavāyī. Khaddati.",
  "anya-e0804n0:741_0": "Adi bandhane. Andati. Andu. Andusaddopanettha itthiliṅgo gahetabbo pāḷiyaṃ itthiliṅgappayogadassanato",
  "anya-e0804n0:741_1": "“seyyathāpi vāseṭṭha ayaṃ aciravatī nadī pūrā udakassa samatittikā kākapeyyā, atha",
  "anya-e0804n0:741_2": "puriso āgaccheyya pāratthiko pāragavesī pāragāmī pāraṃ taritukāmo, so orimatīre daḷhāya",
  "anya-e0804n0:741_3": "anduyā pacchābāhaṃ gāḷhabandhanabandho”ti. Tatra andūti yaṃ kiñci bandhanaṃ vā. “Yathā",
  "anya-e0804n0:741_4": "andughare puriso”ti hi vuttaṃ. Bandhanaviseso vā, “andubandhanādīni chinditvā palāyiṃsū”ti",
  "anya-e0804n0:741_5": "hi vuttaṃ. Apica andanaṭṭhena bandhanaṭṭhena andu viyātipi andu, pañca kāmaguṇā.",
  "anya-e0804n0:741_6": "Vuttañhetaṃ bhagavatā “ime kho vāseṭṭha pañca kāmaguṇā ariyassa vinaye andūtipi bandhanantipi",
  "anya-e0804n0:741_7": "vuccantī”ti. Niggahītāgamavasenāyaṃ dhātu vuttā. Katthaci pana vigataniggahītāgamopi",
  "anya-e0804n0:741_8": "hoti, taṃ yathā? “Avijjā bhikkhave pubbaṅgamā akusalānaṃ dhammānaṃ samāpattiyā anvadeva",
  "anya-e0804n0:741_9": "ahirika”nti pāḷi. Ettha anuandati anubandhatīti anvadi. Anvadi eva anvadevāti kitaviggaho",
  "anya-e0804n0:741_10": "sandhiviggaho ca veditabbo. Tathā hi aṭṭhakathāyaṃ “anvadevāti anubandhamānamevā”ti",
  "anya-e0804n0:741_11": "vuttaṃ, taṃ avijjamahirikaṃ anubandhamānameva hotīti attho.",
  "anya-e0804n0:742": "Idi paramissariye indati. Indanaṃ, indo.",
  "anya-e0804n0:743": "Ettha indoti adhipatibhūto yo koci. So hi indati paresu issariyaṃ pāpuṇātīti indoti vuccati. Apica indoti sakko. Sakkassa hi anekāni nāmāni –",
  "anya-e0804n0:744": "Sakko purindado indo, vatrabhū pākasāsano;",
  "anya-e0804n0:745": "Sahassanetto maghavā, devarājā sujampati.",
  "anya-e0804n0:746": "Sahassakkho dasasata-locano vajirāvudho;",
  "anya-e0804n0:747": "Hūtapati mahindo ca, kosiyo devakuñjaro.",
  "anya-e0804n0:748": "Surādhipo suranātho, vāsavo tidivādhibhū;",
  "anya-e0804n0:749": "Jambāri ceva vajira-hattho asurasāsano;",
  "anya-e0804n0:750": "Gandharājā devindo, surindo asurābhibhūti.",
  "anya-e0804n0:751": "Evaṃ anekāni nāmāni. Ekopi hi attho anekasaddappavattinimittatāya anekanāmo. Tenāha bhagavā –",
  "anya-e0804n0:752_0": "Sakko mahāli devānamindo pubbe manussabhūto samāno magho nāma māṇavo ahosi, tasmā",
  "anya-e0804n0:752_1": "“maghavā”ti vuccati. Sakko mahāli devānamindo pubbe manussabhūto samāno pure dānaṃ",
  "anya-e0804n0:752_2": "adāsi, tasmā “purindado”ti vuccati. Sakko mahāli devānamindo pubbe manussabhūto samāno",
  "anya-e0804n0:752_3": "sakkaccaṃ dānaṃ adāsi, tasmā “sakko”ti vuccati. Sakko mahāli devānamindo pubbe manussabhūto",
  "anya-e0804n0:752_4": "samāno āvāsaṃ adāsi, tasmā “vāsavo”ti vuccati. Sakko mahāli devānamindo sahassaṃ",
  "anya-e0804n0:752_5": "atthānaṃ muhuttena cinteti, tasmā “sahassakkho”ti vuccati. Sakkassa mahāli devānamindassa",
  "anya-e0804n0:752_6": "sujā nāma asurakaññā pajāpati, tasmā “sujampatī”ti vuccati. Sakko mahāli devānamindo",
  "anya-e0804n0:752_7": "devānaṃ tāvatiṃsānaṃ issariyādhipaccaṃ rajjaṃ kāreti, tasmā “devānamindo”ti vuccatīti.",
  "anya-e0804n0:753": "Evamekassāpi atthassa anekāni saddappavattinimittāni dissanti.",
  "anya-e0804n0:754_0": "Tathā hi yena pavattinimittena tāvatiṃsādhipatimhi indasaddo pavatto, na tena tattha",
  "anya-e0804n0:754_1": "sakkādisaddā pavattā, atha kho aññena. Tathā yena sammādiṭṭhiyaṃ paññāsaddo pavatto,",
  "anya-e0804n0:754_2": "na tena tattha vijjādisaddā. Yena sampayuttadhammānaṃ pubbaṅgamabhāvena uppannadhammasmiṃ",
  "anya-e0804n0:754_3": "cittasaddo pavatto, na tena tattha viññāṇādisaddā. Na hi vinā kenaci pavattinimittena",
  "anya-e0804n0:754_4": "saddo pavattatīti. Ekopi attho sammutyattho ca paramattho ca anekasaddappavttinimittatāya",
  "anya-e0804n0:754_5": "anekanāmoti daṭṭhabbaṃ.",
  "anya-e0804n0:755_0": "Ettha siyā “nāmānīti vadatha, kiṃ nāmaṃ nāmā”ti. Vuccate – īdise ṭhāne atthesu saddappavattinimittaṃ",
  "anya-e0804n0:755_1": "“nāma”nti gahitaṃ, yaṃ “liṅga”ntipi vuccati. Tathā hi “nāma”nti ca “liṅga”nti ca",
  "anya-e0804n0:755_2": "saddopi vuccati, “aññaṃ sobhanaṃ nāmaṃ pariyesissāmi. Liṅgañca nippajjate”tiādīsu",
  "anya-e0804n0:755_3": "viya. Asabhāvadhammabhūtaṃ nāmapaññattisaṅkhātaṃ atthesu saddappavattinimittampi",
  "anya-e0804n0:755_4": "vuccati “nāmagottaṃ na jīrati. Sataliṅgo”tiādīsu viya. Iti nāmasaddenapi liṅgasaddenapi",
  "anya-e0804n0:755_5": "saddappavattinimittassa kathanaṃ daṭṭhabbaṃ. Saddappavattinimittañca nāma lokasaṅketasiddho",
  "anya-e0804n0:755_6": "taṃtaṃvacanatthaniyato sāmaññākāravisesoti gahetabbaṃ. So evaṃbhūtoyeva sāmaññākāraviseso",
  "anya-e0804n0:755_7": "nāma paññattīti pubbācariyā vadanti. So hi tasmiṃ tasmiṃ atthe saddaṃ nāmeti tassa",
  "anya-e0804n0:755_8": "tassa atthassa nāmasaññaṃ karotīti nāmaṃ, pakārehi ñāpanato paññatti ca. Saviññattivikārassa",
  "anya-e0804n0:755_9": "pana saddassa sammutiparamatthasaccānaṃ pakārehi ñāpanato paññattibhāve vattabbameva",
  "anya-e0804n0:755_10": "natthi. Saddasseva hi ekantena paññattibhāvo icchitabbo “niruttipaṭisambhidā parittārammaṇā”ti",
  "anya-e0804n0:755_11": "ca “niruttipaṭisambhidā paccuppannārammaṇā”ti ca “niruttipaṭisambhidā bahiddhārammaṇā”ti",
  "anya-e0804n0:755_12": "ca pāḷidassanato. Idha pana saddappavattinimittādhikārattā nāmavasena attho pakāsito.",
  "anya-e0804n0:755_13": "Evaṃ anekavidhassa sāmaññākāravisesoti pubbācariyehi gahitassa nāmapaññattisaṅkhātassa",
  "anya-e0804n0:755_14": "saddappavattinimittassa vasena ekopi ñeyyattho anekaliṅgoti gahetabbo. Tenāha āyasmā",
  "anya-e0804n0:755_15": "suhemanto pabhinnapaṭisambhido –",
  "anya-e0804n0:756": "“Sataliṅgassa atthassa, satalakkhaṇadhārino;",
  "anya-e0804n0:757": "Ekaṅgadassī dummedho, satadassīva paṇḍito”ti.",
  "anya-e0804n0:758": "Evaṃ sabbābhidhānesupi iminā nayena yathārahaṃ attho vibhāvetabbo nayaññūhi.",
  "anya-e0804n0:759": "Vidi avayave. Vindati. Yadi abhidhānamatthi, “vindo”ti dissati. Yathā kaṇḍati. Kaṇḍo.",
  "anya-e0804n0:760": "Khidi avayaveti candaviduno vadanti. Tesaṃ mate “khindatī”ti rūpaṃ.",
  "anya-e0804n0:761": "Nidi kucchāyaṃ. Kucchāsaddo garahattho. Nindati. Nindā.",
  "anya-e0804n0:762": "Porāṇametaṃ atula, netaṃ ajjatanāmiva;",
  "anya-e0804n0:763": "Nindanti tuṇhimāsīnaṃ, nindanti bahubhāṇinaṃ;",
  "anya-e0804n0:764": "Mitabhāṇimpi nindanti, natthi loke anindito.",
  "anya-e0804n0:765": "Avaṇṇo aguṇo nindā, garahā ayasopi ca;",
  "anya-e0804n0:766": "Asiloko akitti ca, asilāghā ca atthuti.",
  "anya-e0804n0:767_0": "Nanda samiddhiyaṃ. Akammikā dhātu. Nandati puttehi puttimā. Nandāya nuna maraṇena.",
  "anya-e0804n0:767_1": "Nandasi sirivāhana. Nandanaṃ vanaṃ. Abhisaddayoge panāyaṃ sakammakopi. Abhinandanti",
  "anya-e0804n0:767_2": "āgataṃ nābhinandanti maraṇaṃ.",
  "anya-e0804n0:768": "Sirīva rūpiniṃ disvā, nanditaṃ āsi taṃ kulaṃ;",
  "anya-e0804n0:769": "Tena nandāti me nāmaṃ, sundaraṃ pavaraṃ ahu.",
  "anya-e0804n0:770": "Rammaṃ veḷuvanaṃ yena, na diṭṭhaṃ sugatālayaṃ;",
  "anya-e0804n0:771": "Na tena nandanaṃ diṭṭhaṃ, iti maññe mahesayaṃ.",
  "anya-e0804n0:772": "Yena veḷuvanaṃ diṭṭhaṃ, naranandananandanaṃ;",
  "anya-e0804n0:773": "Sudiṭṭhaṃ nandanaṃ tena, amarindasunandanaṃ.",
  "anya-e0804n0:774": "Cadi hilādane dittiyañca. Hilādanaṃ sukhanaṃ. Ditti sobhā. Candati. Candano, cando.",
  "anya-e0804n0:775_0": "Ettha ca candanassapi anekāni nāmāni – candanaṃ, gandhasāro, malayajo, suvaṇṇacandanaṃ,",
  "anya-e0804n0:775_1": "haricandanaṃ, rattacandanaṃ, gosītacandanaṃ. Candayati hilādayati sītaguṇasamaṅgitāya",
  "anya-e0804n0:775_2": "sattānaṃ paliḷāhaṃ vūpasamentaṃ sukhaṃ uppādetīti candanaṃ. Candoti somo, sopi candayati",
  "anya-e0804n0:775_3": "hilādayati sītaguṇasampattiyā attano pabhāya sattānaṃ pariḷāhaṃ vūpasamento sukhaṃ",
  "anya-e0804n0:775_4": "uppādetīti candoti vuccati. Atha vā candati dibbati siriyā virocatīti cando. Āgamaṭṭhakathāsu",
  "anya-e0804n0:775_5": "pana “chandaṃ janetīti cando”ti vuttaṃ. Tassāpi anekāni nāmāni –",
  "anya-e0804n0:776": "Cando nakkhattarājā ca, indu somo nisākaro;",
  "anya-e0804n0:777": "Candimā mā nisānātho, osadhī so nisāpati.",
  "anya-e0804n0:778": "Uḷurājā sasaṅko ca, himaraṃsi sasīpi ca;",
  "anya-e0804n0:779": "Dvijarājā sasadharo, tārāpati himaṃsu ca.",
  "anya-e0804n0:780": "Kumudabandhavo ceva, migaṅko ca kalānidhi;",
  "anya-e0804n0:781": "Sudhaṃ sudhi dhūpi yūpa-rasmi ceva khamākaro;",
  "anya-e0804n0:782": "Nakkhatteso ca rajanī-karo subbhaṃsu eva ca.",
  "anya-e0804n0:783": "Tadi cetāyaṃ. Tandati. Tandī.",
  "anya-e0804n0:784": "Kadi kaladi avhāne rodane ca. Kandati, pakkandati. Pakkanduṃ, kandanto, kalandako.",
  "anya-e0804n0:785": "Kalidi paridevane. Kalindati.",
  "anya-e0804n0:786": "Khoda paṭighāte. Khodati.",
  "anya-e0804n0:787": "Khanda gatisosanesu. Khandati. Khando. Khando nāma eko devo, yo “kumāro sattidharo”ti ca vuccati.",
  "anya-e0804n0:788": "Khudi āpavane. Khundati.",
  "anya-e0804n0:789": "Sidi sītiye. Sītiyaṃ sītibhāvo. Sindati. Sosindo, sotatto.",
  "anya-e0804n0:790": "Vanda abhivādanathutīsu. Vandati, abhivandati. Abhivandanā, vandanaṃ, vandako.",
  "anya-e0804n0:791": "Ettha pana vandatīti padassa namassati thometi vāti attho. Tathā hi suttantaṭīkākāro “vandeti vandāmi thomemi vā”ti āha.",
  "anya-e0804n0:792": "Bhadi kallāṇe sokhiye ca. Kallāṇaṃ kalyāṇaṃ, sokhiyaṃ sukhino bhāvo, sukhamiccevattho. Bhandati. Bhandako, bhaddo, bhadro.",
  "anya-e0804n0:793": "Madi thutimodamadasupanagatīsu. Mandati. Mando.",
  "anya-e0804n0:794_0": "Ettha pana mandoti aññāṇīpi bāladārakopi vuccati. Tattha aññāṇī mandati aññāṇabhāvena",
  "anya-e0804n0:794_1": "appasaṃsitabbampi puggalaṃ thometīti mando. Mandati amoditabbaṭṭhānepi modatīti mando.",
  "anya-e0804n0:794_2": "Mandati dānasīlādipuññakriyāsu pamajjatīti mando. Mandati attano ca paresañca hitāhitaṃ",
  "anya-e0804n0:794_3": "acintento khādanīyabhojanīyādīhi attano kāyaṃ sañjātamedaṃ kurumāno supatīti mando.",
  "anya-e0804n0:794_4": "Mandati ayuttaṃ paresaṃ kriyaṃ diṭṭhānugatiāpajjanena gacchati gaṇhātīti mando. Atha",
  "anya-e0804n0:794_5": "vā mandati punappunaṃ paṭisandhiggahaṇavasena gabbhaṃ gacchatīti mando. Vuttañhi",
  "anya-e0804n0:794_6": "bhagavatā “punappunaṃ gabbhamupeti mando”ti. Bāladārako pana mandati yuttāyuttamajānanto",
  "anya-e0804n0:794_7": "uttānaseyyaṃparivattanaseyyaṃ vā supatīti mando. Tathā hi –",
  "anya-e0804n0:795": "“Nonītasukhumālaṃ maṃ, jātapallavakomalaṃ;",
  "anya-e0804n0:796": "Mandaṃ uttānasayanaṃ, pisācabhayatajjitā.",
  "anya-e0804n0:797": "Pādamūle mahesissa, sāyesuṃ dīnamānasā;",
  "anya-e0804n0:798": "Idaṃ dadāma te nātha, saraṇaṃ hohi nāyakā”ti",
  "anya-e0804n0:799_0": "Vuttaṃ, iti uttānasayanato paṭṭhāya yāva mandadasakaṃ, tāva “mando”ti “dārako”ti",
  "anya-e0804n0:799_1": "daṭṭhabbo. Appatthavācakopi pana mandasaddo hoti, so pāṭipadikattā idha nādhippeto,",
  "anya-e0804n0:799_2": "atha vā mandati appabhāvena gacchati pavattatīti nipphannapāṭipadikavasenapi gahetabbo.",
  "anya-e0804n0:800": "Muda hāse. Hasanaṃ hāso tuṭṭhi. Modati, pamodati. Sammodati. Sammodako. Sammodamānā gacchanti muditā. Mudā.",
  "anya-e0804n0:801": "Hada karīsossagge. Karīsossaggo nāma karīsassa ossajjanaṃ vissajjanaṃ. Hadati. Uhadati. Hadano.",
  "anya-e0804n0:802_0": "Ettha ca “yesaṃ no santhate dārakā uhadantipi ummihantipī”ti ayaṃ pāḷi nidassanaṃ,",
  "anya-e0804n0:802_1": "tatra uhadantipīti vaccampi karonti. Ummihantipīti passāvampi karonti. Pacchimapadassattho",
  "anya-e0804n0:802_2": "miha secaneti dhātuvasena daṭṭhabbo. Ayaṃ pana curādigaṇepi vattati dvigaṇikattā.",
  "anya-e0804n0:802_3": "Imasmiñhi ṭhāne “mutteti ohadeti cā”ti cariyāpiṭakapāḷippadeso nidassanaṃ. Tattha",
  "anya-e0804n0:802_4": "muttetīti passāvaṃ karoti. Ohadetīti karīsaṃ vissajjeti.",
  "anya-e0804n0:803": "Uda mode kīḷāyañca. Udati. Udānaṃ. Udaggo.",
  "anya-e0804n0:804_0": "Tattha udānanti kenaṭṭhena udānaṃ? Udānanaṭṭhena. Kimidaṃ udānanaṃ nāma? Pībhivegasamuṭṭhāpito",
  "anya-e0804n0:804_1": "udāhāro. Yathā hi yaṃ telādi minitabbavatthu mānaṃgahetuṃ na sakkoti, vissanditvā",
  "anya-e0804n0:804_2": "gacchati, taṃ “avaseko”ti vuccati. Yañca jalaṃ taḷākaṃ gahetuṃ na sakkoti, ajjhottharitvā",
  "anya-e0804n0:804_3": "gacchati, taṃ “ogho”ti vuccati, evameva yaṃ pītivegasamuṭṭhāpitaṃ vitakkavipphāraṃ",
  "anya-e0804n0:804_4": "hadayaṃ sandhāretuṃ na sakkoti, so adhiko hutvā anto asaṇṭhahitvā vacīdvārena nikkhamanto",
  "anya-e0804n0:804_5": "paṭiggāhakanirapekkho udāhāraviseso “udāna”nti vuccati. Udaggoti sañjātasomanasso.",
  "anya-e0804n0:805": "Kuda khuda guda kīḷāyameva. Kodati. Khodati. Godati.",
  "anya-e0804n0:806": "Sūda paggharaṇe. Sūdati. Suttaṃ. Sūdo. Rañño sūdā mahānase.",
  "anya-e0804n0:807_0": "Ettha ca suttanti sūdati dhenu viya khīraṃ atthe paggharāpetīti suttaṃ, tepiṭakaṃ",
  "anya-e0804n0:807_1": "buddhavacanaṃ. Sakammikadhātuttā pana “paggharāpetī”ti kāritavasena attho kathetuṃ",
  "anya-e0804n0:807_2": "labbhati. Tathā hi “karotī”ti padassa “nipphādetī”ti attho kathetuṃ labbhati. Sūdoti",
  "anya-e0804n0:807_3": "bhattakāro. Yo “āḷāriko, odaniko, sūpakāro, rasako”ti ca vuccati. Sūdati “evañcevañca",
  "anya-e0804n0:807_4": "kate khādanīyaṃ vā bhojanīyaṃ vā sugandhaṃ manāpaṃ surasañca bhavissatī”ti randhanakriyāya",
  "anya-e0804n0:807_5": "sukusalatāya rasaṃ paggharāpeti abhinibbattetīti sūdo.",
  "anya-e0804n0:808": "Rahada abyattasadde. Rahadati. Rahado.",
  "anya-e0804n0:809": "Hilādi sukhe ca. Cakāro pubbatthāpekkhako. Hilādati. Hilādanaṃ, hilādo, mettāsahāyakatasattamahāhilādo.",
  "anya-e0804n0:810": "Sadda kucchite sadde. Saddati.",
  "anya-e0804n0:811": "Mida snehe. Sneho nāma vasāsaṅkhāto sneho pītisnehoti duvidho. Idha pana vasāsaṅkhāto sneho adhippeto, medati medo.",
  "anya-e0804n0:812_0": "Ettha ca medatīti medasahito bhavati ayaṃ purisoti attho. Medo nāma thūlassa sakalasarīraṃ",
  "anya-e0804n0:812_1": "pharitvā kisassa jaṅghamaṃsādīni nissāya ṭhito patthinnasineho, so vaṇṇena haliddivaṇṇo",
  "anya-e0804n0:812_2": "hoti. Kārite “medeti medayatī”ti rūpāni. Tathā hi “te imaṃ kāyaṃ balaṃ gāhenti nāma",
  "anya-e0804n0:812_3": "brūhenti nāma medenti nāmā”ti pāḷi dissati. Tattha medentīti sañjātamedaṃ karontīti",
  "anya-e0804n0:812_4": "attho. Imissā pana dhātuyā divādigaṇaṃ pattāya pītisinehatthe “mejjatī”ti suddhakatturūpaṃ",
  "anya-e0804n0:812_5": "bhavati. Curādigaṇaṃ pana pattāya “medeti medayatī”ti suddhakatturūpāni bhavantīti daṭṭhabbaṃ.",
  "anya-e0804n0:813": "Sida mocane. Sidati. Sedo.",
  "anya-e0804n0:814": "Sanda pasavane. Pasavanaṃ sandanaṃ avicchedappavatti. Sandati udakaṃ. Mahanto puññābhisando.",
  "anya-e0804n0:815": "Ettha ca puññābhisandoti puññappavāho, puññanadītipi vattuṃ yujjati.",
  "anya-e0804n0:816": "Madda maddane. Maddabhi, pamaddati. Mārasenappamaddano. Kaṇṭakaṃ maddati.",
  "anya-e0804n0:817": "Kadi velambe. Vilambabhāvo velambo. Kandati.",
  "anya-e0804n0:818": "Kada avhāne rodane ca. Kadati.",
  "anya-e0804n0:819": "Khadi ujjhane. Chandati.",
  "anya-e0804n0:820": "Sada sādane. Sadati. Assādo.",
  "anya-e0804n0:821_0": "Sīda visaraṇagatyāvasānesu. Visaraṇaṃ vippharaṇaṃ. Gatyāvasānaṃ gamanassa avasānaṃ",
  "anya-e0804n0:821_1": "osānaṃ abhāvakaraṇaṃ, nisīdananti attho. Sīdati, lābūni sīdanti. Saṃsīdati, osīdati,",
  "anya-e0804n0:821_2": "pasīdati, vippasīdati. Pasādo. Pasanno. Vippasanno. Pasādako. Pasādito. Pāsādo. Osīdāpako.",
  "anya-e0804n0:821_3": "Kusīto. Āsīno. Nisinno. Nisinnako. Sannisīvesu pakkhisu. Nisīdanaṃ, nisinnaṃ. Nisajjā.",
  "anya-e0804n0:821_4": "Gonisādo, upanisā. Sīdeti. Sīdayati. Sīdāpeti. Sīdāpayati. Pasādeti. Nisīdituṃ. Nisīdāpetuṃ,",
  "anya-e0804n0:821_5": "nisādetuṃ, nisīdāpeti, nisīdāpetvā. Ucchaṅge maṃ nisādetvā, pitā atthānusāsati. Nisīditvātipi",
  "anya-e0804n0:821_6": "pāṭho. Nisīditvā. Nisīditvāna. Nisīdituna. Nisīdiya. Nisīdiyāna. Saṃsīditvā. Avasīditvā. Osīditvā.",
  "anya-e0804n0:822_0": "Tattha kusītoti vīriyenādhigantabbassa atthassa alābhato kucchitenākārena sīdatīti",
  "anya-e0804n0:822_1": "kusīto. Atha vā sayampi kucchitenākārena sīdati aññepi sīdāpeti taṃ nissāya aññesaṃ",
  "anya-e0804n0:822_2": "sīdanassa sambhavatoti kusīto. Tathā hi vuttaṃ –",
  "anya-e0804n0:823": "“Parittaṃ kaṭṭhamārūyha, yathā sīde mahaṇṇave;",
  "anya-e0804n0:824": "Evaṃ kusītamāgamma, sādhajīvīpi sīdatī”ti;",
  "anya-e0804n0:825_0": "Kusītoti cettha dassa tattaṃ “sugato”ti ettha viya “satasmīti hotī”ti ettha viya",
  "anya-e0804n0:825_1": "ca. Tathā hi sīdatīti sataṃ, aniccassetaṃ adhivacanaṃ. Iminā ucchedadiṭṭhi vuttā.",
  "anya-e0804n0:825_2": "Sataiti cettha avibhattiko niddeso. Sannisīvesūti parissamavinodanatthaṃ sabbaso",
  "anya-e0804n0:825_3": "nisīdantesu, vissamamānesūti attho, dakārassa vakāraṃ katvā niddeso. Nisīdananti",
  "anya-e0804n0:825_4": "nisīdanakriyā. Mañcapīṭhādikaṃ vā āsanaṃ. Tañhi nisīdanti etthāti nisīdananti vuccati.",
  "anya-e0804n0:825_5": "Nisinnanti nisīdanakriyā eva. Ettha pana “gate ṭhite nisinne sutte jāgarite bhāsite",
  "anya-e0804n0:825_6": "tuṇhībhāve sampajānakārī hoti. Mātugāmena saddhiṃ raho maññe tayā nisinnanti kukkuccaṃ",
  "anya-e0804n0:825_7": "upadahatītiādīsu cassa payogo veditabbo. Ettha hi gamanaṃ gabhaṃ, ṭhānaṃ ṭhitaṃ,",
  "anya-e0804n0:825_8": "nisīdanaṃ nisannaṃ, supanaṃ suttaṃ, jāgaraṇaṃ jāgaritaṃ, bhāsanaṃ bhāsitanti vuccati.",
  "anya-e0804n0:825_9": "Nisajjāti nisīdanā. Gonisādoti gonisajjanā. Upanisāti upanisīdati phalaṃ etthāti",
  "anya-e0804n0:825_10": "upanisā, kāraṇaṃ. Nisādetunti nisīdāpetuṃ. Nisādetvāti nisīdāpetvā.",
  "anya-e0804n0:826": "Bhāve napuṃsako ñeyyo, nisinnanti ravo pana;",
  "anya-e0804n0:827": "Vāccaliṅgo tiliṅgo so, gatādīsupyayaṃ nayo.",
  "anya-e0804n0:828": "Cada yācane. Yācanaṃ ajjhesanaṃ. Cadati.",
  "anya-e0804n0:829": "Mida meda medhāhiṃsāsu. Midati. Medati.",
  "anya-e0804n0:830": "Nida neda kucchāsannikarisesu. Kucchā garahā. Sannikarisaṃ vohāraviseso. Nidati. Nedati.",
  "anya-e0804n0:831": "Bundi nisāne. Nisānaṃ tejanaṃ tikkhatā. Bundati. Bondi.",
  "anya-e0804n0:832_0": "Ettha ca bondīti sarīraṃ. Tañhi bundāni tikkhāni pisuṇapharusavācādīni vā paññāvīriyādīni",
  "anya-e0804n0:832_1": "vā ettha santīti bondīti vuccati, saññogaparattepi ukārassokārādeso, pāpakalyāṇajanavasenesa",
  "anya-e0804n0:832_2": "attho daṭṭhabbo. Bondisaddassa sarīravācakatā pana –",
  "anya-e0804n0:833": "“Nāhaṃ puna na ca puna, na cāpi apunappunaṃ;",
  "anya-e0804n0:834": "Hatthibondiṃ pavekkhāmi, tathā hi bhayatajjito”tiādīsu",
  "anya-e0804n0:835": "Daṭṭhabbā. Imānissa nāmāni –",
  "anya-e0804n0:836": "Kāyo dehaṃ sarīrañca, vapu bimbañca viggahaṃ;",
  "anya-e0804n0:837": "Bondi gattaṃ tanu ceva, attabhāvo tathūpadhi;",
  "anya-e0804n0:838": "Samussayoti cetāni, dehanāmāni honti hi.",
  "anya-e0804n0:839_0": "Vada viyattiyaṃ vācāyaṃ. Vadati, vajjati. Vadeti, ovadati, ovadeti, paṭivadati. Abhivadati,",
  "anya-e0804n0:839_1": "anuvadati, upavadati, apavadati. Nivadati. Aññānipi yojetabbāni. Tattha “vajjantu",
  "anya-e0804n0:839_2": "bhonto amma”nti pāḷidassanato vajjatīti padaṃ vuttaṃ. Keci pana garū “vajjetī”ti",
  "anya-e0804n0:839_3": "rūpaṃ icchanti, taṃ upaparikkhitvā yuttañce gahetabbaṃ, “upāsako bhikkhuṃ vadeti.",
  "anya-e0804n0:839_4": "Tena yogena janakāyaṃ, ovadeti mahāmunī”ti ca dassanato vadeti ovadetīti ca vuttaṃ.",
  "anya-e0804n0:839_5": "Sabbānetāni suddhakattupadāni.",
  "anya-e0804n0:840": "Ovādeti, vādayati, vādāpeti, vādāpayati. Vajjento, vajjayanto, imāni hetukattupadāni.",
  "anya-e0804n0:841_0": "Kamme “vadiyati, ovadiyati, vajjiyati. Vadiyamāno, vajjamāno, ovadiyamāno, ovajjamāno",
  "anya-e0804n0:841_1": "na karoti sāsanaṃ” iccādīni bhavanti. “Vādo, ovādo, paṭivādo, pavādo, abhivādanaṃ,",
  "anya-e0804n0:841_2": "anuvādo, upavādo, apavādo, vivādo, nivādanaṃ, vajjaṃ, vadanaṃ” iccevamādīni nāmikapadāni yojetabbāni.",
  "anya-e0804n0:842": "“Vadituṃ, vaditvā, vivaditvā” iccevamādīni ca tumantādīni padāni.",
  "anya-e0804n0:843_0": "Tattha vādoti kathā. Vaditabbaṃ vattabbanti vajjaṃ, kiṃ taṃ? Vacanaṃ. Etena saccavajjena,",
  "anya-e0804n0:843_1": "samaṅginī sāmikena homīti ettha hi vacanaṃ “vajja”nti vuccati. Vadanti etenāti vadanaṃ,",
  "anya-e0804n0:843_2": "mukhaṃ. Mukhassa hi imāni nāmāni –",
  "anya-e0804n0:844": "Vadanaṃ lapanaṃ tuṇḍaṃ, mukha massañca ānanaṃ;",
  "anya-e0804n0:845": "Sūkarādimukhaṃ tuṇḍa-miti ñeyyaṃ visesato.",
  "anya-e0804n0:846": "Tatra vadatīti pitā puttaṃ vadati. Apica vadatīti bherī vadati, nādaṃ muñcatīti attho. Esa nayo vajjatīti etthāpi.",
  "anya-e0804n0:847": "Tatrāyaṃ padamālā, vadati, vadanti. Vadasi, vadatha. Vadāmi, vadāma. Vadate, vadante. Vadase, vadavhe. Vade, vadamhe.",
  "anya-e0804n0:848": "Vadatu, vadantu. Vadāhi, vada, vadatha. Vadāmi, vadāma. Vadataṃ, vadantaṃ. Vadassu, vadavho. Vade, vadāmase.",
  "anya-e0804n0:849": "Vajjati, vajjanti. Vajjasi, vajjatha. Vajjāmi, vajjāma. Vajjate, vajjante. Vajjase, vajjavhe. Vajje, vajjamhe.",
  "anya-e0804n0:850_0": "Vajjatu, vajjantu. Vajjāhi, vajja, vajjatha. Vajjāmi, vajjāma. Vajjataṃ, vajjantaṃ.",
  "anya-e0804n0:850_1": "Vajjassu, vajjavho. Vajje, vajjāmhase. Imā dve padamālā vadadhātussa vajjādesavasena",
  "anya-e0804n0:850_2": "vuttāti daṭṭhabbaṃ. Atrāyaṃ sukhumatthavinicchayo, “mānussakā ca dibbā ca, tūriyā",
  "anya-e0804n0:850_3": "vajjanti tāvade”ti pāḷi. Ettha vajjantīti idaṃ suddhakattupadaṃ taddīpakattā. Kiṃ viya?",
  "anya-e0804n0:851": "“Udīrayantu saṅkhapaṇavā, vadantu ekapokkharā;",
  "anya-e0804n0:852": "Nadantu bheī sannaddhā, vaggū vadantu dundubhī”ti",
  "anya-e0804n0:853_0": "Ettha “udīrayantu vadantu”ādīni viya. Tathā hi aṭṭhakathāyaṃ “vajjantīti vajjiṃsūti",
  "anya-e0804n0:853_1": "atītavacane vattamānavacanaṃ veditabba”nti suddhakattuvasena vivaraṇaṃ kataṃ, tasmā",
  "anya-e0804n0:853_2": "īdisesu ṭhānesu vadadhātussa vajjādeso daṭṭhabbo.",
  "anya-e0804n0:854": "“Saṅkhā ca paṇavā ceva, athopi diṇḍimā bahū;",
  "anya-e0804n0:855": "Antalikkhamhi vajjanti, disvānaccherakaṃ nabhe”ti",
  "anya-e0804n0:856_0": "Ettha pana vajjantīti hetukattupadaṃ taddīpakattā. Tañca kho vaṇṇasandhivisayattā",
  "anya-e0804n0:856_1": "vādayantīti kāritapadarūpena siddhaṃ. Tathā hi “vādayantī”ti padarūpaṃ patiṭṭhapetvā",
  "anya-e0804n0:856_2": "yakāre pare saralopo kato, dyakārasaññogassa jjakāradvayaṃ pubbakkharassa rassattañca",
  "anya-e0804n0:856_3": "bhavati. Tenāha aṭṭhakathāyaṃ “vajjantīti vādayantī”ti hetukattuvasena vivaraṇaṃ.",
  "anya-e0804n0:856_4": "Tathā hi “devatā nabhe accherakaṃ bhagavato yamakapāṭihāriyaṃ disvā antalikkhe etāni",
  "anya-e0804n0:856_5": "saṅkhapaṇavādīni tūriyāni vādayantī”ti hetukattuvasena attho gahetabbo bhavati, tasmā",
  "anya-e0804n0:856_6": "īdisesu ṭhānesu vadassa vajjādeso na bhavati.",
  "anya-e0804n0:857_0": "Kecettha vadeyyuṃ “antalikkhamhi vajjanti, disvānaccherakaṃ nabhe”ti etthāpi “vajjantī”ti",
  "anya-e0804n0:857_1": "padaṃ suddhakattupadameva, na hetukattupadaṃ “vajjantīti vādayantī”ti vivaraṇe katepi,",
  "anya-e0804n0:857_2": "tathā hi “ye kecime diṭṭhiparibbasānā, “idameva sacca’nti vivādayantī”ti ca “evampi",
  "anya-e0804n0:857_3": "viggayha vivādayantī”ti ca evamādīsu vadantipadena samānatthaṃ “vādayantī”ti padañca",
  "anya-e0804n0:857_4": "sāsane diṭṭha”nti? Tanna, “disvā”ti dassanakriyāvacanato. Na hi saṅkhapaṇavādīnaṃ",
  "anya-e0804n0:857_5": "pāṭihāriyādidassanaṃ upapajjati dassanacittassa abhāvatoti. Saccaṃ, tathāpi –",
  "anya-e0804n0:858": "“Rādante dārake disvā, ubbiddhā vipulā dumā;",
  "anya-e0804n0:859": "Sayamevonamitvāna, upagacchanti dārake”ti",
  "anya-e0804n0:860": "Ettha viya upacaritattā upapajjateva dassanavacanaṃ. Tasmā “vajjantīti vādayantī”ti vivaraṇaṃ suddhakattuvasena katanti? Tanna, heṭṭhā –",
  "anya-e0804n0:861": "“Saṅgītiyo ca vattanti, ambare anilañjase;",
  "anya-e0804n0:862": "Cammanaddhāni vādenti, disvānaccherakaṃ nabhe”ti",
  "anya-e0804n0:863_0": "Iminnā gāthāya “vādentīti vādayanti devatā”ti sapāṭhasesassa atthavivaraṇassa hetukattuvasena",
  "anya-e0804n0:863_1": "katattā. Athāpi vadeyyuṃ “saṅkhā ca paṇavā ceva, athopi diṇḍimā bahū’ti paccattavacanavasena",
  "anya-e0804n0:863_2": "vuttattā vajjantīti padaṃ kammavācakapada”nti ce? Tampi na, kammavasena vivaraṇassa",
  "anya-e0804n0:863_3": "akatattā, kattuvasena pana katattāti niṭṭhamettha gantabbaṃ.",
  "anya-e0804n0:864_0": "Ayamettha vinicchayo veditabbo. Dvigaṇiko vadadhātu bhūvādigaṇiko ca curādigaṇiko",
  "anya-e0804n0:864_1": "ca. So hi bhūvādigaṇe vattanto “vadati vajjatī”ti suddhakatturūpāni janetvā “vādeti,",
  "anya-e0804n0:864_2": "vādayati, vādāpeti, vādāpayatī”ti cattāri hetukatturūpāni janeti, curādigaṇe pana",
  "anya-e0804n0:864_3": "“vādeti, vādayatī”ti suddhakatturūpāni janetvā “vādāpeti, vādāpayatī”ti ca dve hetukatturūpāni",
  "anya-e0804n0:864_4": "janeti, tasmā sāsane “vādenti vādayantī”ti suddhakattupadāni dissanti. “Vadeyya,",
  "anya-e0804n0:864_5": "vadeyyuṃ” iccādi sabbaṃ neyyaṃ. “Vajjeyya, vajjeyyuṃ” iccādi ca sabbaṃ neyyaṃ vajjādesavasena.",
  "anya-e0804n0:865_0": "Atha vā vadeyya, vadeyyuṃ, vajjuṃ. Pitā mātā ca te dajjunti padamiva. Ettha ca “vajjuṃ",
  "anya-e0804n0:865_1": "vā te na vā vajjuṃ, natthi nāsāya rūhanā”ti pāḷi nidassanaṃ. Vadeyyuṃ vāna vadeyyuṃvāti",
  "anya-e0804n0:865_2": "attho. Vadeyyāsi, vajjāsi, vajjesi iccapi. Vutto vajjāsi vandanaṃ. Vajjesi kho tvaṃ",
  "anya-e0804n0:865_3": "vāmūraṃ. Vadeyyātha, vajjātha. Ammaṃ arogaṃ vajjātha. Vadeyyāmi, vajjāmi, vadeyyāma,",
  "anya-e0804n0:865_4": "vajjāma. Vadetha, vaderaṃ. Vadetho, vadeyyāvho, vajjāvho. Vadeyyaṃ, vajjaṃ, vadeyyāmhe,",
  "anya-e0804n0:865_5": "vajjāmhe. Pubbe viya idhāpi yakāre pare saralopo daṭṭhabbo. Aññānipi upaparikkhitvā gahetabbāni.",
  "anya-e0804n0:866_0": "Idāni parokkhādirūpāni kathayāma. Vada, pāvada, yathā babhuva. Dakāralope “pāva”",
  "anya-e0804n0:866_1": "itipi rūpaṃ bhavati, “paṭipaṃ vadehi bhaddante”ti ettha “paṭipa”nti padaṃ viya. Tathā",
  "anya-e0804n0:866_2": "hi “yo ātumānaṃ sayameva pāva” iti pāḷi dissati. Ettha pasaddo upasaggo dīghaṃ katvā",
  "anya-e0804n0:866_3": "vutto “pāvadati pāvacana”ntiādīsu viya, pāvāti ca idaṃ atītavacanaṃ, aṭṭhakathāyaṃ",
  "anya-e0804n0:866_4": "pana atītavacanaṃ idanti jānantopi garu vattamānavacanavasena “pāvāti vadatī”ti vivaraṇamakāsi",
  "anya-e0804n0:866_5": "īdisesu ṭhānesu kālavipallāsavasena atthassa vattabbattā.",
  "anya-e0804n0:867_0": "Āyasmāpi ca sāriputto niddese “yo ātumānaṃ sayameva pāvā”ti padaṃ nikkhipitvā ātumā",
  "anya-e0804n0:867_1": "vuccati attā, sayameva pāvāti sayameva attānaṃ pāvadati, “ahamasmi sīlasampanno”ti",
  "anya-e0804n0:867_2": "vā “vatasampanno”ti vāti vattamānavacanena atthaṃ niddisi. Atha vā pāvāti idaṃ na",
  "anya-e0804n0:867_3": "kevalaṃ vadadhātuvaseneva nipphannaṃ, atha kho udhātuvasenapi. Tathā hi idaṃ papubbassa",
  "anya-e0804n0:867_4": "usadde iti dhātussa payoge ukārassa okārādesaṃ katvā tato parokkhābhūte akāre pare",
  "anya-e0804n0:867_5": "okārassa āvādesaṃ tato ca sandhikiccaṃ katvā sijjhati, tasmā udhātussa vadadhātuyā",
  "anya-e0804n0:867_6": "samānatthattā tannipphannarūpassa ca vadadhātuyā nipphannarūpena samānarūpattā “sayameva",
  "anya-e0804n0:867_7": "attānaṃ pāvadatī”ti vadadhātuvasena niddisīti daṭṭhabbaṃ.",
  "anya-e0804n0:868_0": "Idāni vicchinnā padamālā ghaṭīyati. Vada, vaduṃ. Vade, vadittha, vadaṃ, vadimha.",
  "anya-e0804n0:868_1": "Vadittha, vadire. Vadittho, vadivho. Vadiṃ, vadimhe. Pāvada, pāva iccapi. Pāvadu.",
  "anya-e0804n0:868_2": "Pāvade, pāvadittha. Pāvadaṃ, pāvadimha. Pāvadittha, pāvadire. Pāvadittho, pāvadivho.",
  "anya-e0804n0:868_3": "Pāvadiṃ, pāvadimhe. Tathā “vajja, vajju” iccādīni parokkhārūpāni.",
  "anya-e0804n0:869": "“Avadā, avadū. Avajjā, avajjū” iccādīni hiyyattanīrūpāni.",
  "anya-e0804n0:870": "“Avadi, vadi, avaduṃ, vaduṃ, avadiṃsu, vadiṃsu. Avajji, vajji” iccādīni ajjatanīrūpāni.",
  "anya-e0804n0:871": "“Vadissati, vadissanti. Vajjissati, vajjissanti” iccādīni bhavissantīrūpāni.",
  "anya-e0804n0:872_0": "“Avadissā, vadissā, avajjissā, vajjissā” iccādīni kālātipattirūpāni. Sesāni sabbānipi",
  "anya-e0804n0:872_1": "yathāsambhavaṃ vitthāretabbāni. Yā panettha vadadhātu viyattiyaṃ vācāyaṃ vuttā, sā",
  "anya-e0804n0:872_2": "katthaci “vadantaṃ ekapokkharā. Bherivādako”tiādīsu abyattasaddepi vattati upacaritavasenāti daṭṭhabbaṃ.",
  "anya-e0804n0:873_0": "Vida ñāṇe. Ñāṇaṃ jānanaṃ. Vidati. Vedo. Vidū. Kārite “vedeti. Vedayati. Sayaṃ abhiññā",
  "anya-e0804n0:873_1": "sacchikatvā pavedeti. Vedayanti ca te tuṭṭhiṃ, devā mānusakā ubho”ti payogā. Tattha",
  "anya-e0804n0:873_2": "pavedetīti bodheti ñāpeti pakāseti. Vedoti vidati sukhumampi kāraṇaṃ ājānātīti vedo,",
  "anya-e0804n0:873_3": "paññāyetaṃ nāmaṃ. “Vedehamunī”ti ettha hi ñāṇaṃ vedoti vuccati. Vedoti vā vedaganthassapi",
  "anya-e0804n0:873_4": "nāmaṃ vidanti jānanti etena uccāritamattena tadādhāraṃ puggalaṃ “brāhmaṇo aya”nti,",
  "anya-e0804n0:873_5": "vidanti vā etena brāhmaṇā attanā kattabbakiccanti vedo. So pana iruvedayajuvedasāmavedavasena",
  "anya-e0804n0:873_6": "tividho. Āthabbaṇavedaṃ pana paṇītajjhāsayā na sikkhanti parūpaghātasahitattā. Tasmā",
  "anya-e0804n0:873_7": "pāḷiyaṃ “tiṇṇaṃ vedānaṃ pāragū”ti vuttaṃ. Eteyeva “chando, manto, sutī”ti ca vuccanti.",
  "anya-e0804n0:874": "Paññāyaṃ tuṭṭhiyaṃ vede, vedasaddo pavattati;",
  "anya-e0804n0:875": "Pāvakepi ca so diṭṭho, jātasaddapurecaro;",
  "anya-e0804n0:876": "Pacchānuge jātasadde, sati tuṭṭhajanepi ca;",
  "anya-e0804n0:877": "“Vedagū sabbadhamme”ti etthāpi viditesu ca.",
  "anya-e0804n0:878": "Vidūti paṇḍitamanusso. So hi yathāsabhāvato kammañca phalañca kusalādibhede ca dhamme vidatīti “vidū”ti vuccati.",
  "anya-e0804n0:879": "Ruda assuvimocane, sakammikavasenimissā attho gahetabbo. Rodati, rudati iccapi. Ruṇṇaṃ. Ruditaṃ. Rodanaṃ. Rodanto. Rodamāno. Rodantī. Rodamānā. Rudamukhā. Rudaṃ. Rudanto.",
  "anya-e0804n0:880_0": "Tattha rodatīti kiṃ rodati? Mataṃ puttaṃ vā bhātaraṃ vā rodati. Tatrāyaṃ pāḷi “nāhaṃ",
  "anya-e0804n0:880_1": "bhante etaṃ rodāmi, yaṃ maṃ bhante bhagavā evamāha”. Ayaṃ panettha attho – “yaṃ maṃ",
  "anya-e0804n0:880_2": "bhante bhagavā evamāha, ahaṃ etaṃ bhagavato byākaraṇaṃ na parodāmi na paridevāmi",
  "anya-e0804n0:880_3": "na anutthunāmī’ti evaṃ sakammikavasenattho veditabbo, na assumuñcanamattena.",
  "anya-e0804n0:881": "‘Mataṃ vā amma rodanti, yo vā jīvaṃ na dissati;",
  "anya-e0804n0:882": "Jīvantaṃ amma passanti, kasmā maṃ amma rodasī’ti",
  "anya-e0804n0:883_0": "Ayañcettha payogo”ti idamaṭṭhakathāvacanaṃ. Idaṃ pana ṭīkāvacanaṃ – “yathā sakammakā",
  "anya-e0804n0:883_1": "dhātusaddā atthavisesavasena akammakā honti ‘vibuddho puriso vibuddho kamalasaṇḍo’ti,",
  "anya-e0804n0:883_2": "evaṃ atthavisesavasena akammakāpi sakammakā hontīti dassetuṃ ‘na paridevāmi na anutthunāmī’ti",
  "anya-e0804n0:883_3": "āha. Anutthunasaddo sakammakavasena payujjati ‘purāṇāni anutthuna’ntiādīsu. Ayañcettha",
  "anya-e0804n0:883_4": "payogoti iminā gāthāya anutthunanaṃ rudanaṃ adhippetanti dassetī”ti.",
  "anya-e0804n0:884_0": "Dalidda duggatiyaṃ. Dukkhassa gati patiṭṭhāti duggatīti ayaṃ attho “apāyaṃ duggatiṃvinipātaṃ",
  "anya-e0804n0:884_1": "nirayaṃ upapajjatī”tiādīsu yujjati, idha pana idaṃ atthaṃ aggahetvā añño attho gahetabbo.",
  "anya-e0804n0:884_2": "Kathaṃ duggatīti? Dukkhena kicchena gati gamanaṃ annapānādilābho duggatīti. Daliddati.",
  "anya-e0804n0:884_3": "Daliddo, daliddī, dāliddiyaṃ. Tattha daliddatīti sabbaṃ icchiticchitaṃ paraṃ yācitvā",
  "anya-e0804n0:884_4": "eva dukkhena adhigacchati, na ayācitvāti attho. Duliddoti duggatamanusso. Daliddīti",
  "anya-e0804n0:884_5": "duggatā nārī. Daliddassa bhāvo dāliddiyaṃ. Ettha ca sabbameva “daliddatī”ti lokikappayogadassanato",
  "anya-e0804n0:884_6": "“daliddatī”ti kriyāpadaṃ vibhāvitaṃ. Sāsane pana taṃ kriyāpadaṃ na āgataṃ, “daliddo",
  "anya-e0804n0:884_7": "daliddī”ti nāmapadāniyeva āgatāni. Anāgatampi taṃ “nāthatī”ti padamiva sāsanānulomattā",
  "anya-e0804n0:884_8": "gahetabbameva. Garū pana kaccāyanamatavasena dala duggatimhīti duggativācakadaladhātuto",
  "anya-e0804n0:884_9": "iddapaccayaṃ katvā “daliddo”ti nāmapadaṃ dassesuṃ.",
  "anya-e0804n0:885": "Tuda byathane. Tudati, vitudati. Kammani “tujjati, vitujjamāno, vedanābhibhunno”ti rūpāni.",
  "anya-e0804n0:886": "Tudanti vācāhi janā asaññatā,",
  "anya-e0804n0:887": "Sarehi saṅgāmagataṃva kuñjaraṃ;",
  "anya-e0804n0:888": "Sutvāna vākyaṃ pharusaṃ udīritaṃ,",
  "anya-e0804n0:889": "Adhivāsaye bhikkhu aduṭṭhacitto;",
  "anya-e0804n0:890": "Nuda peraṇe. Peraṇaṃ cuṇṇikaraṇaṃ pisanaṃ, nudati, panudati. Panudanaṃ.",
  "anya-e0804n0:891": "Vidi lābhe. Vindati. Uṭṭhātā vindate dhanaṃ. Govindo.",
  "anya-e0804n0:892": "Khadi parighāte. Parighātaṃ samantato hananaṃ. Khandati.",
  "anya-e0804n0:893": "Dakārantadhāturūpāni.",
  "anya-e0804n0:894": "Dhakārantadhātu",
  "anya-e0804n0:895_0": "Dhā dhāraṇe. Dadhāti, vidadhāti. Yaṃ paṇḍito nipuṇaṃ saṃvidheti. Nidhiṃ nidheti.",
  "anya-e0804n0:895_1": "Nidhi nāma nidhīyati. Tāva sunihito santo. Yato nidhiṃ parihari. Nidahati. Kuhiṃ",
  "anya-e0804n0:895_2": "deva nidahāmi. Paridahati. Yo vattaṃ paridahissati. Dhassati. Paridhassati. Bāloti",
  "anya-e0804n0:895_3": "paraṃ padahati. Sakyā kho ambaṭṭha rājānaṃ ukkākaṃ pitāmahaṃ dahanti. Saddahati tathāgatassa",
  "anya-e0804n0:895_4": "bodhiṃ. Saddhā, saddahanā, saddhātabbaṃ, saddahitabbaṃ, saddhāyiko, paccayiko. Saddheyyavacasā",
  "anya-e0804n0:895_5": "upāsikā. Saddahituṃ, saddahitvā. Visesādhānaṃ. Sotāvadhānaṃ. Sotaṃ odahati. Ohitasoto.",
  "anya-e0804n0:895_6": "Sotaṃ odahitvā. Maccudheyyaṃ, māradheyyaṃ, nāmadheyyaṃ, dhātu, dhātā, vidhātā. Vidhi.",
  "anya-e0804n0:895_7": "Abhidhānaṃ, abhidheyyaṃ, nidhānavatī vācā, ādhānagāhī, sandhi. Aññānipi yojetabbāni.",
  "anya-e0804n0:896": "Vipubbo dhā karotyatthe, abhipubbo tu bhāsane;",
  "anya-e0804n0:897": "Nyāsaṃpubbo yathāyogaṃ, nyāsāropanasandhisu.",
  "anya-e0804n0:898_0": "Imasmā pana dhādhātuto pubbassa api iccupasaggassa akāro kvaci niccaṃ lopaṃ pappoti,",
  "anya-e0804n0:898_1": "kvaci niccaṃ lopaṃ na pappoti. Atra lopo vuccate, dvāraṃ pidahati, dvāraṃ pidahanto,",
  "anya-e0804n0:898_2": "pidahituṃ, pidahitvā, evaṃ akāralopo bhavati. Dvāraṃ apidahitvā, evaṃ akāralopo na",
  "anya-e0804n0:898_3": "bhavati. Ettha hi akāro apiupasaggassa avayavo na hoti. Kinti ce? Paṭisedhatthavācako",
  "anya-e0804n0:898_4": "nipātoyeva, upasaggāvayavo pana adassanaṃ gato, ayaṃ niccālopo. Evaṃ dhādhātuto pubbassa",
  "anya-e0804n0:898_5": "api iccupasaggassa akāro kvaci niccaṃ lopaṃ pappoti, kvaci niccaṃ lopaṃ na pappoti.",
  "anya-e0804n0:898_6": "Idaṃ acchariyaṃ idaṃ abbhutaṃ. Yatra hi nāma bhagavato pāvacane evarūpapopi nayo",
  "anya-e0804n0:898_7": "sandissati viññūnaṃ hadayavimhāpanakaro, yo ekasmiṃyeva dhātumhi ekasmiṃyeva upasagge",
  "anya-e0804n0:898_8": "ekasmiṃyevatthe kvaci lopālopavasena vibhajituṃ labbhati. Idāni mayaṃ sotūnaṃ paramakosallajananatthaṃ",
  "anya-e0804n0:898_9": "tadubhayampi ākāraṃ ekajjhaṃ karontā tadākāravatiṃ jinavarapāḷiṃ ānayāma –",
  "anya-e0804n0:899": "“Gaṅgaṃ me pidahissanti, na taṃ sakkomi brāhmaṇa;",
  "anya-e0804n0:900": "Apidhetuṃ mahāsindhuṃ, taṃ kathaṃ so bhavissati;",
  "anya-e0804n0:901": "Na te sakkomi akkhātuṃ, atthaṃ dhammañca pucchito.",
  "anya-e0804n0:902": "Cittatthasādhaniṃ etaṃ, gāthaṃ sambhavajātake;",
  "anya-e0804n0:903": "Paññāsambhavamicchanto, kare citte sumedhaso”ti.",
  "anya-e0804n0:904": "Dhu gatitheriyesu. Gati gamanaṃ, theriyaṃ thirabhāvo. Dhavati. Dhuvaṃ.",
  "anya-e0804n0:905_0": "Ettha ca dhuvanti thiraṃ. “Nicco dhuvo sassato avipariṇāmadhammo”tiādīsu viya, tasmā",
  "anya-e0804n0:905_1": "dhuvanti thiraṃ kiñci dhammajātaṃ. Atha vā dhuvanti idaṃ gatitheriyatthavasena nibbānasseva",
  "anya-e0804n0:905_2": "adhivacanaṃ bhavitumarahati. Tañhi jātijarābyādhimaraṇasokādito muccitukāmehi dhavitabbaṃ",
  "anya-e0804n0:905_3": "gantabbanti dhuvaṃ, uppādavayābhāvena vā niccasabhāvattā dhavati thiraṃ sassataṃ",
  "anya-e0804n0:905_4": "bhavatīti dhuvaṃ. Yañhi sandhāya bhagavatā “dhuvañca vo bhikkhave desessāmi dhuvagāminiñca",
  "anya-e0804n0:905_5": "paṭipada”nti vuttaṃ. Dhuvasaddo “vacanaṃ dhuvasassata”nti ettha thire vattati. “Dhuvañca",
  "anya-e0804n0:905_6": "bhikkhave desessāmī”ti ettha nibbāne. “Dhuvaṃ buddho bhavissasī”ti ettha pana ekaṃse",
  "anya-e0804n0:905_7": "nipātapadabhāvena vattatīti daṭṭhabbaṃ.",
  "anya-e0804n0:906": "Dhū vidhūnane. Ūkārassa ūvattaṃ. Dhūvati. Dhūvitā, dhūvitabbaṃ. Rassatte “dhuto, dhutavā” iccapi rūpāni bhavanti.",
  "anya-e0804n0:907": "Dhe pāne. Dhayati, dhīyati. Dhena.",
  "anya-e0804n0:908_0": "Ettha ca dhenūti dhayati pivati ito khīraṃ potakoti dhenu, “godhenu, assadhenu, migadhenū”ti",
  "anya-e0804n0:908_1": "dhenusaddo sāmaññavasena sapotikāsu tiracchānagatitthīsu vattati, evaṃ santepi yebhuyyena",
  "anya-e0804n0:908_2": "gāviyaṃ vattati. Tathā hi “satta dhenusate datvā”ti pāḷi dissati.",
  "anya-e0804n0:909_0": "Sidhu gatiyaṃ sedhati, nisedhati, paṭisedhati. Siddho, pasiddho, nisiddho, paṭisiddho,",
  "anya-e0804n0:909_1": "paṭisedhito, paṭisedhako, paṭisedho, paṭisedhituṃ, paṭisedhitvā. Idha acinteyyabalattā",
  "anya-e0804n0:909_2": "upasaggānaṃ taṃyoge sidhudhātussa nānappakārā atthā sambhavanti, aññesampi evameva.",
  "anya-e0804n0:910": "Sidhu satthe maṅgalye ca. Satthaṃ sāsanaṃ, maṅgalyaṃ pāpavināsanaṃ vuddhikāraṇaṃ vā. Sedhati. Siddho, pasiddho, pasiddhi.",
  "anya-e0804n0:911_0": "Dadha dhāraṇe. Janassa tuṭṭhiṃ dadhateti dadhi. Dhakārassa hakāratte “dahatī”ti rūpaṃ.",
  "anya-e0804n0:911_1": "Ayaṃ itthī imaṃ itthiṃ ayyikaṃ dahati. Ime purisā imaṃ purisaṃ pitāmahaṃ dahanti.",
  "anya-e0804n0:911_2": "Cittaṃ samādahātabbaṃ. Samādahaṃ cittaṃ.",
  "anya-e0804n0:912": "Edha vuddhiyaṃ lābhe ca. Edhati. Edho, sukhedhito. Gambhīre gādhamedhati.",
  "anya-e0804n0:913": "Ettha ca edhoti edhati. Vaḍḍhati etena pāvakoti edho. Indanaṃ, upādānaṃ. Sukhedhitoti sukhena edhito, sukhasaṃvaḍḍhitoti attho. Gādhamedhatīti gādhaṃ patiṭṭhitaṃ edhati labhati.",
  "anya-e0804n0:914": "Baddha saṃharise. Saṃhariso vinibaddhakriyā. Baddhati, vinibaddhati. Vinibaddhā.",
  "anya-e0804n0:915": "Gādha patiṭṭhānissayagandhesu. Gādhati. Gādhaṃ kattā. Gambhīrato agādhaṃ.",
  "anya-e0804n0:916": "Bādha viloḷane bādhati, vibādhati. Ābādho. Ābādhati cittaṃ viloḷetīti ābādho.",
  "anya-e0804n0:917": "Nādha yācanādīsu. Nādhati. Nādhanaṃ.",
  "anya-e0804n0:918": "Bandha bandhane bandhati. Bandhanako, bandho, bandhāpito, paṭibandho, bandhanaṃ, bandho, sambandhanaṃ, sambandho, pabandho, bandhu.",
  "anya-e0804n0:919_0": "Tattha bandhananti bandhanti satte etenāti bandhanaṃ, saṅkhalikādi. “Ayaṃ amhākaṃ",
  "anya-e0804n0:919_1": "vaṃso”ti sambandhitabbaṭṭhena bandhu, theragāthāsaṃvaṇṇanāyaṃ pana “pemabandhanena bandhū”ti vuttaṃ.",
  "anya-e0804n0:920": "Dadhi asīghacāre. Asīghacāro asīghappavatti. Dandhati. Dandho, dandhapañño. Yo dandhakāle tarati, taraṇīye ca dandhati.",
  "anya-e0804n0:921": "Vaddha vaddhane. Vaddhati. Vaddhi, vuddhi, vaddho, vuddho, jātivuddho, guṇavuddho, vayovuddho.",
  "anya-e0804n0:922": "Ye vuddhamapacāyanti, narā dhammassa kovidā;",
  "anya-e0804n0:923": "Diṭṭheva dhamme pāsaṃsā, samparāye ca suggatiṃ.",
  "anya-e0804n0:924": "Sadhu saddakucchiyaṃ. Sadhati.",
  "anya-e0804n0:925": "Piḷadhi alaṅkāre. Piḷandhati. Piḷandhanaṃ.",
  "anya-e0804n0:926": "Piḷandhanamalaṅkāro, maṇḍanañca vibhūsanaṃ;",
  "anya-e0804n0:927": "Pasādhanañcābharaṇaṃ, pariyāyā ime matā.",
  "anya-e0804n0:928_0": "Medha hiṃsāyaṃ saṅgame ca. Medhati. Medhā, medhāvī. Atra medhāti asani viya siluccaye",
  "anya-e0804n0:928_1": "kilese medhati hiṃsatīti medhā. Medhati vā siriyā sīlādīhi ca sappurisadhammehi saha",
  "anya-e0804n0:928_2": "gacchati na ekikā hutvā tiṭṭhatīti medhā, paññāyetaṃ nāmaṃ. Tathā hi –",
  "anya-e0804n0:929": "“Paññā hi seṭṭhā kusalā vadanti,",
  "anya-e0804n0:930": "Nakkhattarājāriva tārakānaṃ;",
  "anya-e0804n0:931": "Sīlaṃ sirī cāpi satañca dhammo,",
  "anya-e0804n0:932": "Anvāyikā paññavato bhavantī”ti",
  "anya-e0804n0:933": "Vuttaṃ. Medhāvīti dhammojapaññāya ca samannāgato puggalo.",
  "anya-e0804n0:934": "Sadhu madhu unde. Sadhati. Madhati. Madhu.",
  "anya-e0804n0:935_0": "Budha bodhane. Bodhati. Buddho. Abhisambuddhāno. Sambuddhaṃ. Asambuddhaṃ. Bodhi.",
  "anya-e0804n0:935_1": "Divādigaṇepi ayaṃ dissati. Tatrahi “bujjhatī”ti rūpaṃ, idha pana “bodhatī”ti rūpaṃ.",
  "anya-e0804n0:935_2": "“Yo nindaṃ apabodhatī”ti pāḷi dissati. Kārite pana “bodheti” iccādīni.",
  "anya-e0804n0:936": "Yudha sampahāre. Yodhati. Yodho. Yodhetha māraṃ paññāvudhena. Yuddhaṃ. Caraṇāyudho, caraṇāvudho vā. Āvudhaṃ. Divādigaṇikassa panassa “yujjhatī”ti rūpaṃ.",
  "anya-e0804n0:937": "Dīdhi dittivedhanesu. Dīdhati. Dīdhiti. Ettha ca dīdhitīti rasmi. Anekāni hi rasmināmāni.",
  "anya-e0804n0:938": "Rasmi ābhā pabhā raṃsi, ditti bhā ruci dīdhiti;",
  "anya-e0804n0:939": "Marīci juti bhāṇva’su, mayūkho kiraṇo karo;",
  "anya-e0804n0:940": "Nāgadhāmo ca āloko, iccete rasmivācakā.",
  "anya-e0804n0:941": "Cakārantarūpāni.",
  "anya-e0804n0:942": "Nakārantadhātu",
  "anya-e0804n0:943_0": "Nī naye. Neti, nayati, vineti. Vineyya hadaye daraṃ. Āneti. Ānayati. Netā. Vinetā.",
  "anya-e0804n0:943_1": "Nāyako. Neyyo. Veneyyo. Venayiko. Vinīto puriso. Nīyamāne pisācena, kinnu tāta udikkhati.",
  "anya-e0804n0:943_2": "Nīyanto. Nettaṃ. Netti. Bhavanetti samūhatā. Nettiko. Udakañhi nayanti nettikā. Nettā.",
  "anya-e0804n0:943_3": "Nette ujuṃ gate sati. Nayo. Vinayo. Āyatanaṃ. Netuṃ. Vinetuṃ. Netvā. Vinetvā iccādīni.",
  "anya-e0804n0:944_0": "Tattha nettanti samavisamaṃ dassentaṃ attabhāvaṃ netīti nettaṃ, cakkhu. Nettīti nenti",
  "anya-e0804n0:944_1": "etāya satteti netti, rajju. Bhavanettīti bhavarajju, taṇhāyetaṃ nāmaṃ. Tāya hi sattā",
  "anya-e0804n0:944_2": "goṇā viya gīvāya bandhitvā taṃ taṃ bhavaṃ niyyanti, tasmā bhavanettīti vuccati. Nettikāti",
  "anya-e0804n0:944_3": "kassakā. Nettāti gavajeṭṭhako yūthapati. Nayoti nayanaṃ gamanaṃ nayo, pāḷigati. Atha",
  "anya-e0804n0:944_4": "vā tattha tattha netabboti nayo, sadisabhāvena netabbākāro. Nīyatīti nayo, tathattanayādi.",
  "anya-e0804n0:944_5": "Nīyati etenāti nayo, antadvayavivajjananayādi.",
  "anya-e0804n0:945_0": "Tathā hi chabbidho nayo tathattanayo pattinayo desanānayo antadvayavivajjananayo",
  "anya-e0804n0:945_1": "acinteyyanayo adhippāyanayoti. Tesu tathattanayo antadvayavivajjananayena nīyati,",
  "anya-e0804n0:945_2": "pattinayo acinteyyanayena, desanānayo adhippāyanayena nīyati. Etthādimhi tividho",
  "anya-e0804n0:945_3": "nayo kammasādhanena nīyatīti “nayo”ti vuccati, pacchimo pana tividho nayo karaṇasādhanena",
  "anya-e0804n0:945_4": "nīyati etena tathattādinayattayamiti “nayo”ti vuccati. Imasmiṃ atthe papañciyamāne",
  "anya-e0804n0:945_5": "ganthavitthāro siyāti vitthāro na dassito.",
  "anya-e0804n0:946": "Aparopi catubbidho nayo ekattanayo nānattanayo abyāpāranayo evaṃdhammatānayoti.",
  "anya-e0804n0:947_0": "Vineti satte ettha, etenāti vā vinayo. Kāyavācānaṃ vinayanatopi vinayo. Āyatananti",
  "anya-e0804n0:947_1": "anamatagge saṃsāre pavattaṃ atīva āyataṃ saṃsāradukkhaṃ yāva na nivattati, tāva nayateva",
  "anya-e0804n0:947_2": "pavattatevāti āyatanaṃ.",
  "anya-e0804n0:948": "Ayaṃ panettha atthuddhāro. “Āyatananti assānaṃ kambojo āyatanaṃ, gunnaṃ dakkhiṇāpatho āyatana”nti ettha sañjātiṭṭhānaṃ āyaanaṃ nāma. “Manorame āyatane, sevanti naṃ vihaṅgamā.",
  "anya-e0804n0:949_0": "Chāyaṃ chāyatthino yanti, phalatthaṃ phalabhojino”ti ettha samosaraṇaṭṭhānaṃ. “Pañcimāni",
  "anya-e0804n0:949_1": "bhikkhave vimuttāyatanānī”ti ettha kāraṇaṃ. Aññepi pana payogā yata patiyataneti ettha pakāsitā.",
  "anya-e0804n0:950": "Nī pāpane. Neti, nayati. Nayanaṃ.",
  "anya-e0804n0:951": "Nu thutiyaṃ. Noti, navati. Nuto.",
  "anya-e0804n0:952": "Thana pana dhana sadde. Thanati. Panati. Dhanati.",
  "anya-e0804n0:953": "Kana dittikantīsu. Kanati. Kaññā. Kanakaṃ.",
  "anya-e0804n0:954_0": "Ettha ca yobbanibhāve ṭhitattā rūpavilāsena kanati dippati virocatīti kaññā. Atha",
  "anya-e0804n0:954_1": "vā kaniyati kāmiyabhi abhipatthiyati purisehītipi kaññā, yobbanitthī. Kanakanti kanati,",
  "anya-e0804n0:954_2": "kanīyatīti vā kanakaṃ, suvaṇṇaṃ. Suvaṇṇassa hi anekāni nāmāni.",
  "anya-e0804n0:955": "Suvaṇṇaṃ kanakaṃ hemaṃ, kañcanaṃ haṭakampi ca;",
  "anya-e0804n0:956": "Jātarūpaṃ tapanīyaṃ, vaṇṇaṃ tabbhedakā pana;",
  "anya-e0804n0:957": "Jambunadaṃ siṅgikañca, cāmikaranti bhāsitā.",
  "anya-e0804n0:958": "Vana sana sambhattiyaṃ. Vanati. Vanaṃ. Sanati.",
  "anya-e0804n0:959": "Tattha vananti. Taṃ sambhajanti mayūrakokilādayo sattāti vanaṃ, araññaṃ. Vanati sambhajati saṃkilesapuggalanti vanaṃ, taṇhā.",
  "anya-e0804n0:960": "Mana abbhāse. Manati. Mano.",
  "anya-e0804n0:961": "Māna vīmaṃsāyaṃ, vīmaṃsati. Vīmaṃsā.",
  "anya-e0804n0:962": "Jana suna sadde. Janati. Sunati.",
  "anya-e0804n0:963": "Ettha ca “kasmā te eko bhujo janati, eko te na janatī bhujo”ti pāḷi nidassanaṃ. Tattha janatīti sunati saddaṃ karoti.",
  "anya-e0804n0:964": "Khanu avadāraṇe khanati. Sukhaṃ. Dukkhaṃ. Khato āvāṭo.",
  "anya-e0804n0:965_0": "Tattha sukhanti suṭṭhu dukkhaṃ khanatīti sukhaṃ. Duṭṭhu khanati kāyikacetasikasukhanti",
  "anya-e0804n0:965_1": "dukkhaṃ. Aññamaññapaṭipakkhā hi ete dhammā. Dvidhā cittaṃ khanatīti vā dukkhaṃ. Curādigaṇavasena",
  "anya-e0804n0:965_2": "pana “sukhayatīti sukhaṃ, dukkhayatīti dukkha”nti nibbacanāni gahetabbāni. Samāsapaavasena",
  "anya-e0804n0:965_3": "“sukaraṃ khamassāti sukhaṃ, dukkaraṃ khamassāti dukkha”nti nibbacanānipi vividhā",
  "anya-e0804n0:965_4": "hi saddānaṃ byuppatti pavatti nimittañca.",
  "anya-e0804n0:966": "Dāna avakhaṇḍane. Dānati. Apadānaṃ.",
  "anya-e0804n0:967": "Sāna tejane. Tejanaṃ nisānaṃ. Sānati.",
  "anya-e0804n0:968_0": "Hana hiṃsāgatīsu. Ettha pana hiṃsāvacanena pharusāya vācāya pīḷanañca daṇḍādīhi paharaṇañca",
  "anya-e0804n0:968_1": "gahitaṃ, tasmā hana hiṃsāpaharaṇagatīsūti attho gahetabbo. Tathā hi “rājāno coraṃ",
  "anya-e0804n0:968_2": "gahetvā haneyyuṃ vā bandheyyuṃ vā”ti. Pāṭhassa atthaṃ saṃvaṇṇentehi “haneyyunti potheyyuñceva",
  "anya-e0804n0:968_3": "chindeyyuñcā”ti vuttaṃ. Ettha ca chedanaṃ nāma hatthapādādichedanaṃ vā sīsacchedavasena",
  "anya-e0804n0:968_4": "māraṇaṃ vā. Hanassa vadhādeso ghātādeso ca bhavati, hanti hanati, hananti. Hanasi,",
  "anya-e0804n0:968_5": "hanatha. Sesaṃ sabbaṃ neyyaṃ.",
  "anya-e0804n0:969_0": "Hiṃsādayo cattāro atthā labbhanti. “Hanti hatthehi pādehī”ti ettha pana hantīti paharatīti",
  "anya-e0804n0:969_1": "attho. “Kuddho hi pitaraṃ hanti. Vikkosamānā tibbāhi, hanti nesaṃ varaṃ vara”nti.",
  "anya-e0804n0:969_2": "Ettha hantīti mārentīti attho. “Vadhati, vadheti, ghāteti” iccapi rūpāni bhavanti.",
  "anya-e0804n0:969_3": "Tattha “vadhati na rodati, āpatti dukkaṭassa. Attānaṃ vadhitvā vadhitvā rodatī”tiādīsu",
  "anya-e0804n0:969_4": "vadho paharaṇaṃ. Pāṇaṃ vadheti. Pāṇavadho. “Esa vadho khaṇḍahālassa. Satte ghātetī”ti",
  "anya-e0804n0:969_5": "ca ādīsu vadho māraṇaṃ.",
  "anya-e0804n0:970_0": "“Upāhanaṃ, vadhū”ti ca ettha hanavadhasaddatthogamanaṃ. “Purisaṃ hanati. Sītaṃ uṇhaṃ",
  "anya-e0804n0:970_1": "paṭihanati” iccādīni kattupadāni. Devadatto yaññadattena haññati. Tato vātātape ghore,",
  "anya-e0804n0:970_2": "sañjāte paṭihaññati. Paccattavacanassekārattaṃ, yathā “vanappagumbe”ti. Vihārenāti",
  "anya-e0804n0:970_3": "padaṃ sambandhitabbaṃ, iccādīni kammapadāni. Hantā. Hato. Vadhako. Vadhū. Āghāto.",
  "anya-e0804n0:970_4": "Upaghāto. Ghātako. Paṭigho. Saṅgho. Byaggho. Sakuṇagghi. Hantuṃ, hanituṃ, hantvā,",
  "anya-e0804n0:970_5": "hanitvā. Vajjhetvā, vadhitvā iccādīni sanāmikāni tumantādipadāni.",
  "anya-e0804n0:971_0": "Tattha upāhananti taṃ taṃ ṭhānaṃ upahananti upagacchanti tato ca āhananti āgacchanti",
  "anya-e0804n0:971_1": "etenāti upāhanaṃ. Vadhūti kilesavasena sunakhampi upagamanasīlāti vadhū, sabbāsaṃ",
  "anya-e0804n0:971_2": "itthīnaṃ sādhāraṇametaṃ. Atha vā vadhūti suṇisā. Tathā hi “tena hi vadhu yadā utunī",
  "anya-e0804n0:971_3": "ahosi, pupphaṃ te uppannaṃ, atha me āroceyyāsī”ti ettha vadhūti suṇisā vuccati. Sā",
  "anya-e0804n0:971_4": "pana “ayaṃ no puttassa bhariyā”ti sassusasurehi adhigantabbā jānitabbāti vadhūti",
  "anya-e0804n0:971_5": "vuccati. Gatyatthānaṃ katthaci buddhiyatthakathanato ayamattho labbhateva. “Suṇhā,",
  "anya-e0804n0:971_6": "suṇisā, vadhū” iccete pariyāyā. Saṅghoti bhikkhusamūho. Samaggaṃ kammaṃ samupagacchatīti",
  "anya-e0804n0:971_7": "saṅgho, suṭṭhu vā kilese hanti tena tena maggāsinā māretītipi saṅgho, puthujjanāriyavasena",
  "anya-e0804n0:971_8": "vuttānetāni. Vividhe satte āhanati bhuso ghātetīti byaggho. So eva “viyaggho, vaggho”ti",
  "anya-e0804n0:971_9": "ca vuccati. Aparampi puṇḍarīkoti tassa nāmaṃ. Dubbale sakuṇe hantīti sakuṇagghi,",
  "anya-e0804n0:971_10": "seno, ayaṃ pana hanadhātu divādigaṇe “paṭihaññatī”ti akammakaṃ kattupadaṃ janeti.",
  "anya-e0804n0:971_11": "Tathā hi “buddhassa bhagavato vohāro lokiye sote paṭihaññatī”tiādikā pāḷiyo dissanti.",
  "anya-e0804n0:972_0": "Ana pāṇane. Pāṇanaṃ sasanaṃ. Anati. Ānaṃ, pānaṃ. “Tattha ānanti assāso. Pānanti passāso.",
  "anya-e0804n0:972_1": "Etesu assāsoti bahi nikkhamanavāto. Passāsoti anto pavisanavāto”ti vinayaṭṭhakathāyaṃ",
  "anya-e0804n0:972_2": "vuttaṃ, suttantaṭṭhakathāsu pana uppaṭipāṭiyā āgataṃ. Tattha yasmā sabbesampi gabbhaseyyakānaṃ",
  "anya-e0804n0:972_3": "mātukucchito nikkhamanakāle paṭhamaṃ abbhantaravāto bahi nikkhamati, pacchā bāhiravāto",
  "anya-e0804n0:972_4": "sukhumaṃ rajaṃ gahetvā abbhantaraṃ pavisanto tāluṃ āhacca nibbāyati, tasmā vinayaṭṭhakathāyaṃ",
  "anya-e0804n0:972_5": "“assāsoti bahi nikkhamanavāto, passāsoti anto pavisanavāto”ti vuttaṃ. Etesu dvīsu",
  "anya-e0804n0:972_6": "nayesu vinayanayena anto uṭṭhitasasanaṃ assāso, bahi uṭṭhitasasanaṃ passāso. Suttantanayena",
  "anya-e0804n0:972_7": "pana bahi uṭṭhahitvāpi anto sasanato assāso. Anto uṭṭhahitvāpi bahi sasanato passāso.",
  "anya-e0804n0:972_8": "Ayameva ca nayo “assāsādimajjhapariyosānaṃ satiyā anugacchato ajjhattaṃ vikkhepagatena",
  "anya-e0804n0:972_9": "cittena kāyopi cittampi sāraddhā ca honti iñjitā ca phanditā cā”ti, “passāsādimajjhapariyosānaṃ",
  "anya-e0804n0:972_10": "satiyā anugacchato bahiddhā vikkhepagatena cittena kāyopi cittampi sāraddhā ca honti",
  "anya-e0804n0:972_11": "iñjitā ca phanditā cā”ti imāya pāḷiyā sametīti veditabbaṃ.",
  "anya-e0804n0:973_0": "Dhana dhaññe. Dhananaṃ dhaññaṃ, siripuññapaññānaṃ sampadāti attho. Dhātuattho hi",
  "anya-e0804n0:973_1": "yebhuyyena bhāvavasena kathiyati ṭhapetvā vakkarukkhataceti evamādippabhedaṃ. Yathā",
  "anya-e0804n0:973_2": "bhāvatthe vattamānena yapaccayena saddhiṃ nakārassa yyakāraṃ katvā thenanaṃ theyyanti",
  "anya-e0804n0:973_3": "vuccati, evamidha yapaccayena saddhiṃ nakārassa ññakāraṃ katvā dhananaṃ dhaññanti",
  "anya-e0804n0:973_4": "vuccati. Dhanino vā bhāvo dhaññaṃ, tasmiṃ dhaññe. Dhanti, dhanati. Dhanitaṃ. Dhaññaṃ.",
  "anya-e0804n0:973_5": "Yasmā pana dhaññasaddena siripuññapaññāsampadā gahitā, tasmā “dhaññapuññalakkhaṇasampannaṃ",
  "anya-e0804n0:973_6": "puttaṃ vijāyī”tiādīsu dhaññasaddena siripaññāva gahetabbā puññassa visuṃ vacanato.",
  "anya-e0804n0:974": "“Nadato parisāyante, vāditabbapahārino;",
  "anya-e0804n0:975": "Ye te dakkhanti vadanaṃ, dhaññā te narapuṅgava.",
  "anya-e0804n0:976": "Dīghaṅgulī tambanakhe, subhe āyatapaṇhike;",
  "anya-e0804n0:977": "Ye pāde paṇamissanti, tepi dhaññā guṇandhara.",
  "anya-e0804n0:978": "Madhurāni pahaṭṭhāni, dosagghāni hitāni ca;",
  "anya-e0804n0:979": "Yetevākyāni sossanti, tepi dhaññānaruttamā”ti",
  "anya-e0804n0:980_0": "Evamādīsu pana dhaññasaddena puññasampadā gahetabbā, puññasampadāya vā saddhiṃ siripaññāsampadāpi",
  "anya-e0804n0:980_1": "gahetabbā. Idamettha nibbacanaṃ “dhaññaṃ siripuññapaññāsampadā etesaṃ atthīti dhaññā”ti.",
  "anya-e0804n0:980_2": "“Dhaññaṃ maṅgalasammata”nti ettha tu “uttamaratanaṃ ida”nti dhanāyitabbaṃ saddhāyitabbanti",
  "anya-e0804n0:980_3": "dhaññaṃ, sirisampannaṃ puññasampannaṃ paññāsampannantipi attho yujjati. “Dhaññaṃ",
  "anya-e0804n0:980_4": "dhanaṃ rajataṃ jātarūpa”nti ca ādīsu “natthi dhaññasamaṃ dhana”nti vacanato dhanāyitabbanti",
  "anya-e0804n0:980_5": "dhaññaṃ, kiṃ taṃ? Pubbaṇṇaṃ. Apica osadhivisesopi dhaññanti vuccati. Dhanasaddassa",
  "anya-e0804n0:980_6": "ca pana samāsavasena “adhano, niddhano”ti ca natthi dhanaṃ etassāti atthena daliddapuggalo",
  "anya-e0804n0:980_7": "vuccati. “Nidhanaṃ yātī”tiettha tu kampanatthavācakassa dhūdhātussa vasena vināso",
  "anya-e0804n0:980_8": "nidhananti vuccatīti.",
  "anya-e0804n0:981": "Muna gatiyaṃ. Munati.",
  "anya-e0804n0:982": "Cine maññanāyaṃ. Aluttantoyaṃ dhātu, yathā gile, yathā ca mile. Cināyati, ocināyati. “Sabbo taṃ jano ocināyatū”ti idamettha pāḷi nidassanaṃ. Ocināyatati avamaññatūti.",
  "anya-e0804n0:983": "Iti bhūvādigaṇe tavaggantadhāturūpāni",
  "anya-e0804n0:984": "Samattāni.",
  "anya-e0804n0:985": "Pakārantadhātu",
  "anya-e0804n0:986": "Idāni pavaggantadhāturūpāni vuccante –",
  "anya-e0804n0:987": "Pā pāne. Pānaṃ pivanaṃ. “Pāti, pānti. Pātu, pāntu” iccādi yathārahaṃ yojetabbaṃ.",
  "anya-e0804n0:988": "Khippaṃ gīvaṃ pasārehi, na te dassāmi jīvitaṃ;",
  "anya-e0804n0:989": "Ayañhite mayā rūḷho, saro pāssati lohitanti.",
  "anya-e0804n0:990_0": "Atra hi pāssatīti pivissati. “Pāssati, pāssanti. Pāssasi, pāssatha. Pāssāmi, pāssāma”",
  "anya-e0804n0:990_1": "iccādinā, “apassā, apassaṃsu” iccādinā ca nayena sesaṃ sabbaṃ yojetabbaṃ nayaññūhi.",
  "anya-e0804n0:990_2": "Ko hi samattho sabbāni buddhavacanasāgare vicitrāni vippakiṇṇarūpantararatanāni uddharitvā",
  "anya-e0804n0:990_3": "dassetuṃ, tasmā sabbāsupi dhātūsu saṅkhepena gahaṇūpāyamattameva dassitaṃ. Pivati,",
  "anya-e0804n0:990_4": "pivanti. Pivaṃ, pivanto, pivamāno, pivaṃ bhāgirasodakaṃ. Kārite kumāraṃ khīraṃ pāyeti.",
  "anya-e0804n0:990_5": "Muhuttaṃ taṇhāsamanaṃ, khīraṃ tvaṃ pāyito mayā. Kamme pīyati, pītaṃ. Tumādīsu “pātuṃ,",
  "anya-e0804n0:990_6": "pivituṃ, pitvā, pivitvā, pāyetvā” iccādīni yojetabbāni. Aññesupi ṭhānesu pāḷinayānurūpena",
  "anya-e0804n0:990_7": "saddarūpāni evameva yojetabbāni.",
  "anya-e0804n0:991": "Pā rakkhaṇe. Pāti. Nipāti. Pitā, gopo.",
  "anya-e0804n0:992": "Pā pūraṇe. Pāti, vippāti. Vippo.",
  "anya-e0804n0:993_0": "Vippoti brāhmaṇo. So hi vippeti pūreti visiṭṭhena veduccāraṇādinā attano brāhmaṇakammena",
  "anya-e0804n0:993_1": "lokassa ajjhāsayaṃ attano ca hadaye vedānīti vippoti vuccati. “Jāto vippakule aha”nti",
  "anya-e0804n0:993_2": "ettha hi brāhmaṇo “vippo”ti vuccati. Tassa kulaṃ vippakulanti.",
  "anya-e0804n0:994": "Pū pavane. Pavati. Putto, puññaṃ. Ettha puttoti attano kulaṃ pavati sodhetīti putto. Kiyādigaṇaṃ pana patvā “punātī”ti vattabbaṃ.",
  "anya-e0804n0:995": "Putto’trajo suto sūnu,",
  "anya-e0804n0:996": "Tanujo tanayo’raso;",
  "anya-e0804n0:997": "Puttanattādayo cātha,",
  "anya-e0804n0:998": "Apaccanti pavuccare.",
  "anya-e0804n0:999": "Itthiliṅgamhi vattabbe, puttīti atrajāti ca;",
  "anya-e0804n0:1000": "Vattabbaṃ sesaṭṭhānesu, yathārahamudīraye;",
  "anya-e0804n0:1001": "Pāḷiyañhi atrajāti, itthī puttī kathiyati;",
  "anya-e0804n0:1002": "Ettha pana –",
  "anya-e0804n0:1003": "“Tato dve sattarattassa, vedehassatrajā piyā;",
  "anya-e0804n0:1004": "Rājakaññā rucā nāma, dhātimātaramabravī”ti",
  "anya-e0804n0:1005_0": "Ayaṃ pāḷi nidassanaṃ. “Puttī, dhītā, duhitā, attajā”ti iccete pariyāyā. Evaṃ atrajāti",
  "anya-e0804n0:1005_1": "itthivācakassa itthiliṅgassa dassanato sutasaddādīsupi itthiliṅganayo labbhamānālabbhamānavasena",
  "anya-e0804n0:1005_2": "upaparikkhitabbo. Tathā hi loke “vesso, suddo, naro, kiṃpuriso” iccādīnaṃ yugaḷabhāvena",
  "anya-e0804n0:1005_3": "“vessī, suddī, nārī, kiṃpurisī”tiādīni itthivācakāni liṅgāni dissanti. “Puriso pumā”",
  "anya-e0804n0:1005_4": "iccādīnaṃ pana yugaḷabhāvena itthivācakāni itthiliṅgāni na dissanti. Puññanti ettha",
  "anya-e0804n0:1005_5": "pana attano kārakaṃ pavati sodhetīti puññaṃ. Kiyādigaṇaṃ pana patvā punātīti puññanti vattabbaṃ.",
  "anya-e0804n0:1006": "Añño atthopi vattabbo, niruttilakkhaṇassito;",
  "anya-e0804n0:1007": "Tasmā nibbacanaṃ ñeyyaṃ, janapūjādito idha.",
  "anya-e0804n0:1008": "Paraṃ pujjabhavaṃ janetīti puññaṃ. Sadā pūjitaṃ vā janetīti puññaṃ. Janaṃ attakāraṃ punātīti puññaṃ. Asesaṃ apuññaṃ punātīti puññaṃ.",
  "anya-e0804n0:1009": "Kalyāṇaṃ kusalaṃ puññaṃ, subhamicceva niddise;",
  "anya-e0804n0:1010": "Kammassa kusalassādhi-vacanaṃ vacane paṭu.",
  "anya-e0804n0:1011_0": "Pe gatiyaṃ. Peti, penti. Pesi, petha. Idha bhikkhave ekacco assakhaḷuṅko pehīti vutto",
  "anya-e0804n0:1011_1": "viddho samāno codito sārathinā pacchato paṭisakkati, piṭṭhito rathaṃ paṭivatteti.",
  "anya-e0804n0:1011_2": "Ummaggaṃ gaṇhāti, ubbaṭumaṃ rathaṃ karoti.",
  "anya-e0804n0:1012_0": "Pe vuddhiyaṃ payati. Pāyo, apāyo. Ettha apāyoti natthi pāyo vuddhi etthāti apāyo.",
  "anya-e0804n0:1012_1": "Ayadhātuvasenapi attho netabbo, ayato vuddhito, sukhato vā apetoti apāyo, nirayatiracchānayonipettivisayaasurakāyā.",
  "anya-e0804n0:1013": "Pe sosane. Pāyati, payati vā. Nipako. Ettha nipako nipayati visoseti paṭipakkhaṃ, tato vā attānaṃ nipāti rakkhatīti nipako, sampajāno.",
  "anya-e0804n0:1014": "Gupa rakkhaṇe. Gopati. Gopako.",
  "anya-e0804n0:1015": "Nagaraṃ yathā paccantaṃ, guttaṃ sāntarabāhiraṃ.",
  "anya-e0804n0:1016": "Evaṃ gopetha attānaṃ, khaṇo ve mā upaccagā.",
  "anya-e0804n0:1017": "Gopethāti gopeyya rakkheyya.",
  "anya-e0804n0:1018": "Vapa santāne. Vapati.",
  "anya-e0804n0:1019": "Sapa samavāye. Sapati.",
  "anya-e0804n0:1020": "Cupa mandagatiyaṃ. Copati.",
  "anya-e0804n0:1021": "Tupa hiṃsāyaṃ. Topati. Tuppati.",
  "anya-e0804n0:1022": "Gupa gopanajigucchanesu. Gopati, jigucchati. Jigucchaṃ, jigucchamāno. Jegucchī. Jigucchitvā iccādīni.",
  "anya-e0804n0:1023": "Kapu hiṃsātakkalagandhesu. Kappati. Kappūro.",
  "anya-e0804n0:1024": "Kapu sāmatthiye. Idaṃ amhākaṃ kappati. Netaṃ amhesu kappati.",
  "anya-e0804n0:1025": "Kapa karuṇāyaṃ. Kapati. Kapaṇo, kāpaññaṃ. Tattha kapatīti karuṇāyati, kāpaññanti kapaṇabhāvo.",
  "anya-e0804n0:1026": "Sapa akkose. Sapati. Sapatho, abhisapatho, abhisapito, sapanako.",
  "anya-e0804n0:1027": "Vapa bījanikkhepe. Bījaṃ vapati. Vāpako. Vāpitaṃ dhaññaṃ. Vuttaṃ bījaṃ purisena. Bījaṃ vappati. Vappamaṅgalaṃ.",
  "anya-e0804n0:1028": "Supa sayane. Supati. Sukhaṃ supanti munayo, ye itthīsu na bajjhare. Sutto puriso, supanaṃ, suttaṃ.",
  "anya-e0804n0:1029": "Khipa peraṇe. Peraṇaṃ cuṇṇikaraṇaṃ pisanaṃ. Khepati. Khepako.",
  "anya-e0804n0:1030": "Khipa abyattasadde. Khipati. Khipitasaddo. Yadā ca dhammaṃ desento, khipi lokagganāyako.",
  "anya-e0804n0:1031": "Khipa chaḍḍano. Khipati, ukkhipati, vikkhipati, avakhipati, saṃkhipati. Khittaṃ, ukkhittaṃ, pakkhittaṃ, vikkhittaṃ iccādīni.",
  "anya-e0804n0:1032": "Opa niṭṭhubhane. Niṭṭhubhanaṃ kheḷapātanaṃ. Opati. Osadhaṃ saṅkharitvā mukhe kheḷaṃ opi.",
  "anya-e0804n0:1033": "Lipi upalepe. Lepati. Littaṃ paramena tejasā.",
  "anya-e0804n0:1034": "Khipi gatiyaṃ. Khimpati.",
  "anya-e0804n0:1035": "Ḍipa khepe. Ḍepati.",
  "anya-e0804n0:1036_0": "Nidapi nidampane. Nidampanaṃ nāma sassarukkhādīsu vīhisīsaṃ vā varakasīsaṃ vā acchinditvā",
  "anya-e0804n0:1036_1": "khuddakasākhaṃ vā abhañjitvā yathāṭhitameva hatthena gahetvā ākaḍḍhitvā bījamattasseva",
  "anya-e0804n0:1036_2": "vā paṇṇamattasseva vā gahaṇaṃ. Puriso vīhisīsaṃ nidampati, rukkhapattaṃ nidampati.",
  "anya-e0804n0:1036_3": "Nidampako, nidampitaṃ, nidampituṃ, nidampitvā.",
  "anya-e0804n0:1037": "Tapa dittiyaṃ. Ditti virocanaṃ. Divā tapatiādicco.",
  "anya-e0804n0:1038": "Tapa ubbege. Ubbego utrāso bhīrutā. Tapati, uttapati. Ottappaṃ, ottappiyaṃ dhanaṃ.",
  "anya-e0804n0:1039": "Tapa dhūpa santāpe. Tapati. Tapodhanaṃ, ātāpo. Ātāpī. Ātapaṃ. Dhūpati, sandhūpano, kamme tāpiyati. Dhūpiyati. Bhāve tāpanaṃ, tāpo, paritāpo, santāpo. Dhūpanaṃ.",
  "anya-e0804n0:1040": "Pakārantadhāturūpāni.",
  "anya-e0804n0:1041": "Phakārantadhātu",
  "anya-e0804n0:1042_0": "Puppha vikasane. Akammako cāyaṃ sakammako ca. Pupphati. Pupphaṃ, pupphanaṃ, pupphito,",
  "anya-e0804n0:1042_1": "pupphituṃ, pupphitvā. Pupphanti pupphino dumā. Thalajā dakajā pupphā, sabbe pupphanti",
  "anya-e0804n0:1042_2": "tāvade. Mañjūsako nāma rukkho yattakāni udake vā thale vā pupphāni, sabbāni pupphati.",
  "anya-e0804n0:1043": "Tupha hiṃsāyaṃ. Tophati.",
  "anya-e0804n0:1044": "Dapha daphi vappha gatiyaṃ. Daphati. Damphati. Vapphati.",
  "anya-e0804n0:1045": "Dipha kathanayuddhanindāhiṃsādānesu. Dephati. Depho.",
  "anya-e0804n0:1046": "Tapha tittiyaṃ. Titti tappanaṃ, taphati.",
  "anya-e0804n0:1047": "Dupha upakkilese. Upakkilissanaṃ upakkileso. Dophati.",
  "anya-e0804n0:1048": "Gupha ganthe. Gantho ganthikaraṇaṃ. Gophati.",
  "anya-e0804n0:1049": "Phakārantadhāturūpāni.",
  "anya-e0804n0:1050": "Bakārantadhātu",
  "anya-e0804n0:1051": "Bhabba hiṃsāyaṃ. Bhabbati. Bhabbo.",
  "anya-e0804n0:1052": "Pabba vabba mabba kabba khabba gabba sabba cabba gatiyaṃ. Pabbati. Vabbati. Mabbati. Kabbati. Khabbati. Gabbati. Sabbati. Cabbati.",
  "anya-e0804n0:1053": "Abba sabba hiṃsāyañca. Gatyāpekkhāya cakāro. Abbati. Sabbati.",
  "anya-e0804n0:1054": "Kubi acchādane. Kubbati.",
  "anya-e0804n0:1055": "Lubi tubi addane. Lumbati. Tumbati. Lumbinīvanaṃ. Udakatumbo. Athopi dve ca tumbāni.",
  "anya-e0804n0:1056_0": "Cubi vadanasaṃyoge. Puttaṃ muddhani cumbati. Mukhe cumbati. Ettha siyā “yadi vadanasaṃyoge",
  "anya-e0804n0:1056_1": "cubidhātu vattati, kathaṃ ambudharabinducumbitakūṭoti ettha avadane aviññāṇake pabbatakūṭe",
  "anya-e0804n0:1056_2": "ambudharabindūnaṃ cumbanaṃ vutta”nti? Saccaṃ, taṃ pana cumbanākārasadisenākārena",
  "anya-e0804n0:1056_3": "sambhavaṃ cetasi ṭhapetvā vuttaṃ, yathā adassanasambhavepi dassanasadisenākārena",
  "anya-e0804n0:1056_4": "sambhūtattā “rodante dārake disvā, ubbiddhā vipulā dumā”ti acakkhukānampi rukkhānaṃ",
  "anya-e0804n0:1056_5": "dassanaṃ vuttaṃ, evamidhāpi cumbanākārasadisenākārena sambhūtattā avadanānampi ambudharabindūnaṃ",
  "anya-e0804n0:1056_6": "cumbanaṃ vuttaṃ. Sabhāvato pana aviññāṇakānaṃ dassanacumbanādīni ca natthi, saviññāṇakānaṃyeva",
  "anya-e0804n0:1056_7": "tāni hontīti. Ayaṃ nayo kamu padavikkhepetiādīsupi netabbo.",
  "anya-e0804n0:1057_0": "Ubbi tubbi thubbi dubbi dhubbi hiṃsatthā. Ubbati. Tubbati. Thubbati. Dubbati. Dubbā.",
  "anya-e0804n0:1057_1": "Dhubbati. Ettha dubbāti dabbatiṇaṃ, yaṃ “tiriyā nāma tiṇajātī”ti pāḷiyaṃ āgataṃ.",
  "anya-e0804n0:1057_2": "Ettha ca dubbāti itthiliṅgaṃ, dabbanti napuṃsakaliṅganti daṭṭhabbaṃ.",
  "anya-e0804n0:1058": "Mubbi bandhane. Mubbati.",
  "anya-e0804n0:1059": "Kubbi uggame. Kubbati.",
  "anya-e0804n0:1060_0": "Pubba pabba sabba pūraṇe. Pubbati. Pabbati. Sabbati. Etta siyā “nanu bho pubbasabbasaddā",
  "anya-e0804n0:1060_1": "sabbanāmāni, kasmā panete dhātucintāyaṃ gahitā”ti? Vuccate – sabbanāmesu ca tumantādivirahitesu",
  "anya-e0804n0:1060_2": "ca nipātesu upasaggesu ca dhātucintā nāma natthi, imāni pana sabbanāmāni na honti.",
  "anya-e0804n0:1060_3": "Kevalaṃ sutisāmaññena sabbanāmāni viya upaṭṭhahanti, tena te tabbhāvamuttattā dhātucintāyaṃ",
  "anya-e0804n0:1060_4": "pubbācariyehi gahitā “pubbati sabbatī”ti payogadassanatoti. Yadi evaṃ kasmā buddhavacane",
  "anya-e0804n0:1060_5": "etāni rūpāni na santīti? Anāgamanabhāvena na santi, na avijjamānabhāvena. Kiñcāpi",
  "anya-e0804n0:1060_6": "buddhavacanesu etāni rūpāni na santi, tathāpi porāṇehi anumatā purāṇabhāsāti gahetabbāni,",
  "anya-e0804n0:1060_7": "yathā “nāthatīti nātho”ti ettha “nāthatī”ti rūpaṃ buddhavacane avijjamānampi gahetabbaṃ",
  "anya-e0804n0:1060_8": "hoti, evaṃ imānipi. Tasmā vohāresu viññūnaṃ kosallatthāya sāsane avijjamānāpi sāsanānurūpā",
  "anya-e0804n0:1060_9": "lokikappayogā gahetabbāti “pubbati sabbatī”ti rūpāni gahitāni. Esa nayo aññesupi ṭhānesu veditabbo.",
  "anya-e0804n0:1061": "Camba adane. Cambati.",
  "anya-e0804n0:1062": "Kabba khabba gabba dabbe. Dabbo ahaṅkāro. Kabbati. Khabbati. Gabbati.",
  "anya-e0804n0:1063": "Abi dabi sadde. Ambati. Ambā, ambu. Dambati.",
  "anya-e0804n0:1064_0": "Labi avasaṃsane. Avasaṃsanaṃ avalambanaṃ. Lambati, vilambati, byālambati. Nīce co’lambate",
  "anya-e0804n0:1064_1": "sūriyo. Ālambati. Ālambanaṃ, tadālambanaṃ, tadālambaṇaṃ, tadālambaṃ vā. Lābu. Alābu",
  "anya-e0804n0:1064_2": "vā, akāro hi tabbhāve.",
  "anya-e0804n0:1065": "Bakārantadhāturūpāni.",
  "anya-e0804n0:1066": "Bhakārantadhātu",
  "anya-e0804n0:1067": "Bhā dittiyaṃ. Cando bhāti, pañhā maṃ paṭibhāti. Ratti vibhāti. Bhāṇu, paṭibhānaṃ. Vibhātā ratti.",
  "anya-e0804n0:1068": "Bhī bhaye. Bhāyati. Bhayaṃ, bhayānako, bhīmo, bhīmaseno, bhīru, bhīruko, bhīrukajātiko. Kārite “bhāyeti, bhāyayati, bhāyāpeti, bhāyāpayatī”ti rūpāni.",
  "anya-e0804n0:1069": "Sabhu sambhu hiṃsāyaṃ. Sabhati. Sambhati.",
  "anya-e0804n0:1070": "Sumbha bhāsane ca. Cakāro hiṃsāpekkhako. Sumbhati. Sumbho. Kusumbho.",
  "anya-e0804n0:1071": "Ettha sumbhoti āvāṭo. “Sumbhaṃ nikkhanāhī”ti idamettha nidassanaṃ. Kusumbhoti khuddakaāvāṭo, “pabbatakandarapadarasākhāparipūrā kusumbhe paripūrentī”ti idamettha nidassanaṃ.",
  "anya-e0804n0:1072": "Abbha vabbha mabbha gatiyaṃ. Abbhati. Abbho. Vabbhati. Mabbhati.",
  "anya-e0804n0:1073_0": "Ettha abbhoti megho. So hi abbhati anekasatapaṭalo hutvā gacchatīti “abbho”ti vuccati.",
  "anya-e0804n0:1073_1": "“Vijjumālī satakkakū”ti vuttaṃ. Satakkakūti ca anekasatapaṭalo. Ettha ca abbhasaddo",
  "anya-e0804n0:1073_2": "tiliṅgiko daṭṭhabbo. Tathā hi ayaṃ “abbhuṭṭhitova sa yāti, sa gacchaṃ na nivattatī”ti",
  "anya-e0804n0:1073_3": "ettha pulliṅgo. “Abbhā, mahikā, dhūmo, rajo, rāhū”ti ettha itthiliṅgo. “Abbhāni candamaṇḍalaṃ",
  "anya-e0804n0:1073_4": "chādentī”ti ettha napuṃsakaliṅgo.",
  "anya-e0804n0:1074": "Imāni pana meghassa nāmāni –",
  "anya-e0804n0:1075": "Megho valāhako laṅghi, jīmūto ambudo ghano;",
  "anya-e0804n0:1076": "Dhārādharo ambudharo, pajjunno himagabbhako.",
  "anya-e0804n0:1077": "Yabha methune. Mithunassa janadvayassa idaṃ kammaṃ methūnaṃ, tasmiṃ methune yabhadhātu vattati. Yabhati. Yābhassaṃ.",
  "anya-e0804n0:1078_0": "Ettha ca “methuna”nti esā sabbhivācā, lajjāsampannehi puggalehi vattabbabhāsābhāvato.",
  "anya-e0804n0:1078_1": "Tathā hi “methuno dhammo na paṭisevitabbo”ti ca “na me rājā sakhā hoti, na rājā hoti",
  "anya-e0804n0:1078_2": "methuno”ti ca sobhane vācāvisaye ayaṃ bhāsā āgatā. “Yabhatī”tiādikā pana bhāsā “sikharaṇī”tiādikā",
  "anya-e0804n0:1078_3": "bhāsā viya asambhivācā. Na hi hirottappasampanno lokiyajanopi īdisiṃ vācaṃ bhāsati.",
  "anya-e0804n0:1078_4": "Evaṃ santepi adhimattukkaṃsagatahirottappopi bhagavā mahākaruṇāya sañcoditahadayo",
  "anya-e0804n0:1078_5": "lokānukampāya parisamajjhe abhāsi. Aho tathāgatassa mahākaruṇāti.",
  "anya-e0804n0:1079": "Imāni pana methunadhammassa nāmāni –",
  "anya-e0804n0:1080": "Saṃvesanaṃ niddhuvanaṃ, methunaṃ sūrataṃ rataṃ;",
  "anya-e0804n0:1081": "Byathayo gāmadhammo ca, yābhassaṃ mohanaṃ rati.",
  "anya-e0804n0:1082": "Asaddhammo ca vasala-dhammo mīḷhasukhampi ca;",
  "anya-e0804n0:1083": "Dvayaṃdvayasamāpatti, dvando gammo’dakantiko.",
  "anya-e0804n0:1084": "Sibha vibha katthane. Sibhati. Vibhati.",
  "anya-e0804n0:1085": "Debha abhi dabhi sadde. Debhati. Ambhati. Ambho. Dambhati.",
  "anya-e0804n0:1086": "Ettha ca ambho vuccati udakaṃ. Tañhi nijjīvampi samānaṃ oghakālādīsu vissandamānaṃ ambhati saddaṃ karotīti ambhoti vuccati.",
  "anya-e0804n0:1087": "Imānissa nāmāni –",
  "anya-e0804n0:1088": "Pānīyaṃ udakaṃ toyaṃ, jalaṃ pāto ca ambu ca;",
  "anya-e0804n0:1089": "Dakaṃ kaṃ salilaṃ vāri, āpo ambho papampi ca.",
  "anya-e0804n0:1090": "Nīrañca kepukaṃ pāni, amataṃ elameva ca,",
  "anya-e0804n0:1091": "Āponāmāni etāni, āgatāni tato tato.",
  "anya-e0804n0:1092": "Ettha ca “vālaggesu ca kepuke. Pivitañca tesaṃ bhusaṃ hoti pānī”tiādayo payogā dassetabbā.",
  "anya-e0804n0:1093": "Thabhi khabhi paṭibaddhe thambhati, vitthambhati. Khambhati, vikkhambhati. Thambho. Thaddho, upatthambho. Upatthambhinī. Vikkhambho. Vikkhambhitakileso.",
  "anya-e0804n0:1094": "Jabha jabhi gattavināme. Jabhati. Jambhati, vijambhati. Vijambhanaṃ, vijambhitā. Vijambhanto, vijambhamāno, vijambhito.",
  "anya-e0804n0:1095": "Sabbha kathane. Sabbhati.",
  "anya-e0804n0:1096": "Vabbha bhojane. Vabbhati.",
  "anya-e0804n0:1097": "Gabbha dhāraṇe. Gabbhati. Gabbho.",
  "anya-e0804n0:1098_0": "Ettha gabbhoti mātukucchipi vuccati kucchigataputtopi. Tathā hi “yamekarattiṃ paṭhamaṃ,",
  "anya-e0804n0:1098_1": "gabbhe vasati māṇavo”ti ettha mātukucchi “gabbho”ti vuccati. “Gabbho me deva patiṭṭhito.",
  "anya-e0804n0:1098_2": "Gabbho ca patito chamā”ti ca ettha pana kucchigataputto. Apica gabbhoti āvāsaviseso.",
  "anya-e0804n0:1098_3": "“Gabbhaṃ paviṭṭho”tiādīsu hi ovarako “gabbho”ti vuccati.",
  "anya-e0804n0:1099": "Rabha rābhasse. Āpubbo rabha hiṃsākaraṇavāyamanesu. Rābhassaṃ rābhasabhāvo. Taṃsamaṅgino pana pāḷiyaṃ “caṇḍā ruddhā rabhasā”ti evaṃ āgatā.",
  "anya-e0804n0:1100_0": "Tattha rabhasāti karaṇuttariyā. Rabhati, ārabhati, samārabhati, ārambhati. Rabhaso.",
  "anya-e0804n0:1100_1": "Ārambho. Samārambho, ārabhanto. Samārabhanto. Āraddhaṃ me vīriyaṃ. Sārambhaṃ. Anārambhaṃ.",
  "anya-e0804n0:1100_2": "Sārambho te na vijjati. Pakāraṇārambho. Vīriyārambho. Ārabhituṃ. Ārabhitvā. Ārabbha.",
  "anya-e0804n0:1101": "Ettha vīriyārambhoti vīriyasaṅkhāto ārambho. Ārambhasaddo kamme āpattiyaṃ kriyāya vīriye hiṃsāya vikopaneti anekesu atthesu āgato.",
  "anya-e0804n0:1102": "“Yaṃ kiñci dukkhaṃ sambhobhi, sabbaṃ ārambhapaccayā;",
  "anya-e0804n0:1103": "Ārambhānaṃ nirodhena, natthi dukkhassa sambhavo”ti",
  "anya-e0804n0:1104_0": "Ettha hi kammaṃ ārambhoti āgataṃ. “Ārambhati ca vippaṭisārī ca hotī”ti ettha āpatti.",
  "anya-e0804n0:1104_1": "“Mahāyaññā mahārambhā, na te honti mahapphallā”ti ettha yūpussāpanādikriyā. “Ārambhatha",
  "anya-e0804n0:1104_2": "nikkamatha, yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ",
  "anya-e0804n0:1104_3": "ārambhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha",
  "anya-e0804n0:1104_4": "chedanabhañjanādikaṃ vikopanaṃ. Iccevaṃ –",
  "anya-e0804n0:1105": "Kamme āpattiyañceva, vīriye hiṃsākriyāsu ca;",
  "anya-e0804n0:1106": "Vikopane ca ārambha-saddo hotīti niddise;",
  "anya-e0804n0:1107": "Labha lābhe. Labhati, labbhati. Lābho, laddhaṃ, alattha, alatthuṃ.",
  "anya-e0804n0:1108": "Subha dittiyaṃ. Sobhati. Sobhā, sobhanaṃ, sobhito.",
  "anya-e0804n0:1109": "Khubha sañcalane. Khobhati, saṅkhobhati. Hatthināge padinnamhi, khubbhittha nagaraṃ tadā. Khobhā, saṅkhobho.",
  "anya-e0804n0:1110": "Nabha tubha hiṃsāyaṃ. Nabhati. Tubhati.",
  "anya-e0804n0:1111": "Sambha vissāse. Sambhati. Sambhatti, sambhatto.",
  "anya-e0804n0:1112_0": "Lubha vimohane. Lobhati, palobhati. Thullakumārīpalobhanaṃ. Kārite pana “lobheti,",
  "anya-e0804n0:1112_1": "palobheti, palobhetvā”ti rūpāni bhavanti. Divādigaṇaṃ pana patvā giddhiyatthe “lubbhatī”ti rūpaṃ bhavati.",
  "anya-e0804n0:1113": "Dabhi ganthane. Dambhati. Dambhanaṃ.",
  "anya-e0804n0:1114": "Rubhi nivāraṇe. Rumbhati, sannirumbhati. Sannirumbho, sannirumbhitvā.",
  "anya-e0804n0:1115": "Ubha ubbha umbha pūraṇe. Ubhati. Ubbhati. Umbhati. Ubhanā. Ubbhanā. Umbhanā. Obho. Keṭubhaṃ. Ubbhaṃ. Kumbho. Kumbhī. Kārite “obheti. Ubbheti. Umbhetī”ti rūpāni bhavanti.",
  "anya-e0804n0:1116_0": "Tattha keṭubhanti kriyākappavikappo kavīnaṃ upakāriyasatthaṃ. Idaṃ panettha nibbacanaṃ",
  "anya-e0804n0:1116_1": "kiṭeti gameti kriyādivibhāgaṃ, taṃ vā anavasesapariyādānato keṭento gamento obheti",
  "anya-e0804n0:1116_2": "pūretīti keṭutaṃ kiṭaubhadhātuvasena. Ubbhati ubbheti pūretīti ubbhaṃ, pūraṇanti",
  "anya-e0804n0:1116_3": "attho. Cariyāpiṭakepi hi īdisī saddagati dissati, taṃ yathā? “Mahādānaṃ pavattesi,",
  "anya-e0804n0:1116_4": "accubbhaṃ sāgarūpama”nti. Tattha ca accubbhanti ativiya yācakānaṃ ajjhāsayaṃ pūraṇaṃ.",
  "anya-e0804n0:1116_5": "Akkhumbhantipi pāṭho. Kumbhoti kaṃ vuccati udakaṃ, tena ubbhetabboti kumbho, so eva",
  "anya-e0804n0:1116_6": "itthiliṅgavasena kumbhī. Ettha ca “kumbhī dhovati onato”ti payogo.",
  "anya-e0804n0:1117": "Kumbhasaddo ghaṭe hatthi-siropiṇḍe dasambaṇe;",
  "anya-e0804n0:1118": "Pavattatīti viññeyyo, viññunā nayadassinā.",
  "anya-e0804n0:1119": "Bhakārantadhāturūpāni.",
  "anya-e0804n0:1120": "Makārantadhātu",
  "anya-e0804n0:1121": "Mā māne sadde ca. Māti. Mātā. Ettha mātāti janikā vā cūḷamātā vā mahāmātā vā.",
  "anya-e0804n0:1122": "Mū bandhane. Mavati. Kiyādigaṇassa panassa “munātī”ti rūpaṃ.",
  "anya-e0804n0:1123": "Me paṭidānaādānesu. Meti, mayati. Medhā.",
  "anya-e0804n0:1124_0": "Ettha medhāti paññā. Sā hi sukhumampi atthaṃ dhammañca khippameva meti ca dhāreti",
  "anya-e0804n0:1124_1": "cāti medhāti vuccati. Ettha pana metīti gaṇhāti. Tathā hi aṭṭhasāliniyaṃ vuttaṃ “asani",
  "anya-e0804n0:1124_2": "viya siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā”ti.",
  "anya-e0804n0:1124_3": "Saṅgamatthavācakassa pana medhadhātussa vasena medhati sīlasamādhiādīhi saddhammehi",
  "anya-e0804n0:1124_4": "siriyā ca saṅgacchatīti medhāti attho gahetabbo. Etthetaṃ vuccati –",
  "anya-e0804n0:1125": "“Dvidhātuyekadhātuyā, dviratthavatiyāpi ca;",
  "anya-e0804n0:1126": "Medhāsaddassa nipphattiṃ, jaññā sugatasāsane”ti.",
  "anya-e0804n0:1127": "Omā sāmatthiye. Sāmatthiyaṃ samatthabhāvo. Aluttantoyaṃ dhātu, omāti, omanti.",
  "anya-e0804n0:1128": "Atrāyaṃ pāḷi “omāti bhante bhagavā iddhiyā manomayena kāyena brahmalokaṃ upasaṅkamitu”nti. Tattha omātīti pahoti sakkoti.",
  "anya-e0804n0:1129": "Timu addabhāve. Addabhāvo tintabhāvo. Temati. Tinto, temiyo. Temitukāmā temiṃsu.",
  "anya-e0804n0:1130": "Ettha temiyoti evaṃnāmako kāsirañño putto bodhisatto. So hi rañño ceva mahājanassa ca hadayaṃ temento addabhāvaṃ pāpento sītalabhāvaṃ janento jātoti “temiyo”ti vuccati.",
  "anya-e0804n0:1131": "Nitami kilamane. Nitammati. Hadayaṃ dayhate nitammāmi.",
  "anya-e0804n0:1132": "Camu chamu japu jhamu umu jimu adane. Camati. Camū. Camūti senā. Chamati. Jamati. Jhamati. Umati. Jemati.",
  "anya-e0804n0:1133_0": "Kamu padavikkhepe. Padavikkhepo padasā gamanaṃ. Idaṃ pana vohārasīsamattaṃ vacanaṃ,",
  "anya-e0804n0:1133_1": "tasmā “nāssa kāye aggi vā visaṃ vā satthaṃ vā kamatī”tiādīsu apadavikkhepatthopi",
  "anya-e0804n0:1133_2": "gahetabbo. Kamati. Caṅkamati, atikkamati. Abhikkamati. Paṭikkamati. Pakkamati. Parakkamati.",
  "anya-e0804n0:1133_3": "Vikkamati. Nikkamati. Saṅkamati. Saṅkamanaṃ. Saṅkanti. Kamanaṃ. Caṅkamanaṃ. Atikkamo.",
  "anya-e0804n0:1133_4": "Abhikkamo. Paṭikkamo. Pakkamo. Vikkamo. Nikkamo. Atikkanto puriso. Abhikkantā ratti.",
  "anya-e0804n0:1133_5": "Nikkhamati. Abhinikkhamati. Kārite nikkhāmeti. Aññānipi yojetabbāni. Yasmā panāyaṃ",
  "anya-e0804n0:1133_6": "dhātu curādigaṇaṃ patvā icchākanti yatthesu vattati, tasmā tepi atthe upasaggavisesite",
  "anya-e0804n0:1133_7": "katvā idha abhikkantasaddassa atthuddhāraṃ vattabbampi avatvā upari curādigaṇeyeva kathessāma.",
  "anya-e0804n0:1134": "Yamu uparame. Uparamo viramanaṃ. Yamabhi. Yamo. “Pare ca na vijānanti, mayamettha yamāmase”ti idamettha nidassanaṃ. Tattha yamāmaseti uparamāma, nassāma, marāmāti attho.",
  "anya-e0804n0:1135": "Nama bahutte sadde. Bahutto saddo nāma uggatasaddo. Namati.",
  "anya-e0804n0:1136": "Ama dama hamma mima chama gatimhi. Amati. Damati. Hammati. Mimati. Chamati. Chamā.",
  "anya-e0804n0:1137_0": "Chamāti pathavī. Chamāsaddo itthiliṅgo daṭṭhabbo, “na chamāyaṃ nisīditvā āsane nisinnassa",
  "anya-e0804n0:1137_1": "agilānassa dhammaṃ desessāmīti sikkhā karaṇīyā”ti ca “chamāyaṃ parivattāmi vāricarova",
  "anya-e0804n0:1137_2": "ghamme”ti ca payogadassanato. So ca kho sattahi aṭṭhahi vā vibhattīhi dvīsu ca vacanesu",
  "anya-e0804n0:1137_3": "yojetabbo. Chamanti gacchanti etthāti chamā.",
  "anya-e0804n0:1138_0": "Dhama saddaggisaṃ yogesu. Dhamadhātu sadde ca mukhavātena saddhiṃ aggisaṃyoge ca",
  "anya-e0804n0:1138_1": "vattati. Tattha paṭhamatthe “saṅkhaṃ dhamati. Saṅkhadhamako. Bheriṃ dhamati. Bheridhamako.",
  "anya-e0804n0:1138_2": "Dhame dhame nātidhame”ti payogo. Dutiyatthe “aggiṃ dhamati. Samuṭṭhāpeti attānaṃ,",
  "anya-e0804n0:1138_3": "aṇuṃ aggiṃva sandhama”nti payogo.",
  "anya-e0804n0:1139": "Bhāma kodhe. Bhāmati.",
  "anya-e0804n0:1140_0": "Namu namane. Namati. Namo. Nataṃ, namanaṃ. Nati. Namaṃ. Namamāno. Namanto. Namito.",
  "anya-e0804n0:1140_1": "Nāmaṃ. Nāmitaṃ. Namituṃ. Natvā, natvāna. Namitvā, namitvāna, namituna. Kārite “nāmeti,",
  "anya-e0804n0:1140_2": "nāmayati. Nāmetvā. Nāmayitvā”ti rūpāni bhavanti. Tatra hi “namati namitvā”ti evaṃpakārāni",
  "anya-e0804n0:1140_3": "padāni namanatthe vandanāyañca daṭṭhabbāni, “namo natvā”ti evaṃpakārāni pana vandanāyameva.",
  "anya-e0804n0:1140_4": "Atrāyamupalakkhaṇamattā payogaracanā –",
  "anya-e0804n0:1141": "Rukkho phalī phalabhāragarutāya namitvāna bhijjati;",
  "anya-e0804n0:1142": "Vuddho jarājajjaratāya namati namitvā gacchati;",
  "anya-e0804n0:1143": "Saddho buddhaṃ namati namitvā gacchati;",
  "anya-e0804n0:1144": "Namo buddhassa satthāraṃ natvāna agamāsīti;",
  "anya-e0804n0:1145_0": "Ettha namoti padaṃ nipātesupi labbhati. Tena hi paccattopayogavacanāni abhinnarūpāni",
  "anya-e0804n0:1145_1": "dissanti “devarāja namo tyatthu. Namo katvā mahesino”ti. Upasaggehipi ayaṃ yojetabbā",
  "anya-e0804n0:1145_2": "“paṇamati, paṇāmo, uṇṇamati, uṇṇati” iccādinā.",
  "anya-e0804n0:1146": "Khamu sahane. Khamati. Khanti. Khamo, khamanaṃ, evaṃ bhāve. Kattari pana “khantā. Khamitā. Khamo hoti sītassapi uṇhassapī”ti payogā.",
  "anya-e0804n0:1147": "Sama adassane. Samati, vūpasamati aggi.",
  "anya-e0804n0:1148": "Yama parivesane. Yamati. Yamo. Yamarājā.",
  "anya-e0804n0:1149": "Sama sadde. Samati.",
  "anya-e0804n0:1150": "Sama thama velambe. Samati. Thamati.",
  "anya-e0804n0:1151": "Vāyama īhāyaṃ. Vāyamati. Vāyāmo.",
  "anya-e0804n0:1152": "Gamu gatiyaṃ. Gacchati. Gamako. Gato. Gati. Gamanaṃ. Kārite “gameti, gamayati, gacchāpetī”tiādīni bhavanti.",
  "anya-e0804n0:1153_0": "Ramu kīḷāyaṃ. Ramati. Viramati. Paṭiviramati. Uparamati. Ārati. Virati. Paṭivirati.",
  "anya-e0804n0:1153_1": "Uparati. Veramaṇi. Viramaṇaṃ. Rati. Ramaṇaṃ. Rato. Ārato virato paṭivirato. Uparato, uparamo. Ārāmo.",
  "anya-e0804n0:1154": "Vamu uggiraṇe. Vamati. Vamathu. Vammiko.",
  "anya-e0804n0:1155": "Dhīratthu taṃ visaṃ vantaṃ, yamahaṃ jīvitakāraṇā;",
  "anya-e0804n0:1156": "Vantaṃ paccāvamissāmi, mataṃ me jīvitā varaṃ.",
  "anya-e0804n0:1157_0": "Tattha vammikoti vamatīti, vantakoti, vantussayoti, vantasinehasambandhoti vammiko.",
  "anya-e0804n0:1157_1": "So hi ahinakulaundūragharagoḷikādayo nānappakāre pāṇake vamatīti vammiko. Upacikāhi",
  "anya-e0804n0:1157_2": "vantakoti vammiko. Upacikāhi vamitvā mukhatuṇḍakena ukkhittapaṃsucuṇṇena kaṭippamāṇenapi",
  "anya-e0804n0:1157_3": "porisappamāṇenapi ussitoti vammiko. Upacikāhi vantakheḷasinehena ābaddhatāya sattasattāhaṃ",
  "anya-e0804n0:1157_4": "deve vassantepi na vippakirayati, nidāghepi tato paṃsumuṭṭhiṃ gahetvā tasmiṃ muṭṭhinā",
  "anya-e0804n0:1157_5": "pīḷiyamāne sinehova nikkhamati, evaṃ vantasinehasambandhoti vammiko.",
  "anya-e0804n0:1158_0": "Ettha pana “bhagavā, himavā”tiādīni padāni na kevalaṃ vantupaccayavaseneva nipphādetabbāni,",
  "anya-e0804n0:1158_1": "atha kho vamudhātuvasenapi nipphādetabbāni, tenāha visuddhimaggakārako “yasmā pana",
  "anya-e0804n0:1158_2": "tīsu bhavesu taṇhāsaṅkhātaṃ gamanamanena vantaṃ, tasmā “bhavesu vantagamano’ti vattabbe",
  "anya-e0804n0:1158_3": "bhavasaddato bhakāraṃ, gamanasaddato gakāraṃ, vantasaddato vakārañca dīghaṃ katvā",
  "anya-e0804n0:1158_4": "ādāya bhagavāti vuccati, yathā loke ‘mehanassa khassa mālā’ti vattabbe mekhalā”ti",
  "anya-e0804n0:1158_5": "vadatā niruttinayena saddasiddhi dassitā.",
  "anya-e0804n0:1159_0": "Ettha, siyā “visamamidaṃ nidassanaṃ, yena ‘mehanassa khassa mālā’ti ettha mekārakhakāralākārānaṃ",
  "anya-e0804n0:1159_1": "kamato gahaṇaṃ dissati, “bhavesu vantagamano’ti ettha pana bhakāravakāragakārānaṃ",
  "anya-e0804n0:1159_2": "kamato gahaṇaṃ na dissatī”ti? Saccaṃ, idha pana “aggāhito, vijjācaraṇasampanno”tiādīsu",
  "anya-e0804n0:1159_3": "viya guṇasaddassa paranipātavasena “bhavesu gamanavanto”ti vattabbepi evamavatvā",
  "anya-e0804n0:1159_4": "saddasatthe yebhuyyena guṇasaddānaṃ pubbanipātabhvassa icchitattā saddasatthavidūnaṃ",
  "anya-e0804n0:1159_5": "kesañca viññūnaṃ manaṃ tosetuṃ “bhagavā”ti pade akkharakkamaṃ anapekkhitvā atthamattanidassanavasena",
  "anya-e0804n0:1159_6": "“āhitaggi, sampannavijjācaraṇo”tiādīni viya pubbanipātavasena “bhavesu vantagamano”ti",
  "anya-e0804n0:1159_7": "vuttaṃ. Īdisasmiñhi ṭhāne “āhitaggī”ti vā “aggāhito”ti vā “chinnahattho”ti vā “hatthacchinno”ti",
  "anya-e0804n0:1159_8": "vā padesu yathā tathā ṭhitesupi atthassa ayutti nāma natthi aññamaññaṃ samānatthattā tesaṃ saddānaṃ.",
  "anya-e0804n0:1160_0": "Vedajātotiādīsu pana ṭhānesu atthevāti daṭṭhabbaṃ. Evaṃ visuddhimagge “bhagavā”ti",
  "anya-e0804n0:1160_1": "padassa vamudhātuvasenapi nipphatti dassitā, taṭṭīkāyampi ca dassitā “bhage vamīti",
  "anya-e0804n0:1160_2": "bhagavā. Bhāge vamīti bhagavā”ti. Nibbacanaṃ pana evaṃ veditabbaṃ – bhagasaṅkhātaṃ",
  "anya-e0804n0:1160_3": "siriṃ issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā.",
  "anya-e0804n0:1160_4": "Atha vā bhāni nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokā,",
  "anya-e0804n0:1160_5": "visesasannissayasobhākappaṭṭhiyabhāvato. Tepi bhagavā vami tannivāsisattāvāsasamatikkamanato",
  "anya-e0804n0:1160_6": "tappaṭibaddhachandarāgappahānena pajahīti bhagavā.",
  "anya-e0804n0:1161": "Cakkavattisiriṃ yasmā, yasaṃ issariyaṃ sukhaṃ;",
  "anya-e0804n0:1162": "Pahāsi lokacittañca, sugato bhagavā tato.",
  "anya-e0804n0:1163_0": "Tathā khandhāyatanadhātādibhede dhammakoṭṭhāse sabbaṃ papañca sabbaṃ yogaṃ sabbaṃ",
  "anya-e0804n0:1163_1": "ganthaṃ sabbaṃ saṃyojanaṃ samucchinditvā amataṃ dhātuṃ samadhigacchanto vami uggiri",
  "anya-e0804n0:1163_2": "anapekkho chaḍḍayi na paccāvamīti bhagavā. Atha vā sabbepi kusalākusale sāvajjānavajje",
  "anya-e0804n0:1163_3": "hīnappaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho",
  "anya-e0804n0:1163_4": "pariccaji pajahīti bhagavā.",
  "anya-e0804n0:1164": "Khandhāyatanadhātādī, dhammabhedā mahesinā;",
  "anya-e0804n0:1165": "Kaṇhasukkā yato vantā, tatopi bagavā mato.",
  "anya-e0804n0:1166_0": "Jātakaṭṭhakathāyaṃ pana himavāti padassa vamudhātuvasenapi nipphatti dassitā. Tathā",
  "anya-e0804n0:1166_1": "hi sambhavajātakaṭṭhakathāyaṃ “himavāti himapātasamaye himayuttoti himavā. Gimhakāle",
  "anya-e0804n0:1166_2": "himaṃ vamatīti himavā”ti vuttaṃ. Evaṃ jātakaṭṭhakathāyaṃ “himavā”ti padassa vamudhātuvasenapi",
  "anya-e0804n0:1166_3": "nipphatti dassitā, ayaṃ nayo īdisesu ṭhānesupi netabbo. “Guṇavāgaṇavā”tiādīsu pana",
  "anya-e0804n0:1166_4": "na netabbo. Yadi nayeyya, “guṇavā gaṇavā”ti padānaṃ “nigguṇo parihīnaguṇo”ti evamādiattho",
  "anya-e0804n0:1166_5": "bhaveyya, tasmā ayaṃ nayo sabbatthapi na netabbo. Ettha siyā “yadi “bhagavā’tiādipadānaṃ",
  "anya-e0804n0:1166_6": "vamudhātuvasena nipphatti hoti, kathaṃ “bhagavanto, bhagavanta”ntiādīni sijjhantī”ti?",
  "anya-e0804n0:1166_7": "Yathā “bhagavā”ti padaṃ niruttinayena sijjhati, tathā tānipi teneva sijjhanti. Acinteyyo",
  "anya-e0804n0:1166_8": "hi niruttinayo kevalaṃ atthayuttipaṭibandhamattova, atthayuttiyaṃ sati nipphādetumasakkuṇeyyānipi",
  "anya-e0804n0:1166_9": "rūpāni aneneva sijjhanti. Ettha ca yaṃ niruttilakkhaṇaṃ āharitvā dassetabbaṃ siyā,",
  "anya-e0804n0:1166_10": "taṃ upari rūpanipphādanādhikāre udāharaṇehi saddhiṃ pakāsessāma.",
  "anya-e0804n0:1167": "Idha sāramate munirājamate,",
  "anya-e0804n0:1168": "Paramaṃ paṭutaṃ sujano pihayaṃ;",
  "anya-e0804n0:1169": "Vipulatthadharaṃ dhaninītimimaṃ,",
  "anya-e0804n0:1170": "Satataṃ bhajataṃ matisuddhakaraṃ.",
  "anya-e0804n0:1171": "Iti navaṅge sāṭṭhakathe piṭakattaye byappathagatīsu viññunaṃ",
  "anya-e0804n0:1172": "Kosallatthāya kate saddanītippakaraṇe",
  "anya-e0804n0:1173": "Saravaggapañcakantiko nāma dhātuvibhāgo",
  "anya-e0804n0:1174": "Pannarasamo paricchedo.",
  "anya-e0804n0:1175": "16. Bhūvādigaṇikapariccheda",
  "anya-e0804n0:1176": "Ito paraṃ avaggantā, missakā ceva dhātuyo;",
  "anya-e0804n0:1177": "Vakkhāmi dhātubhedādi-kusalassa matānugā.",
  "anya-e0804n0:1178": "Yakārantadhātu",
  "anya-e0804n0:1179_0": "Yā gatipāpuṇesu. Yāti, yanti. Yātu, yantu. Yeyya, yeyyuṃ, anupariyeyyuṃ. Yathāsambhavaṃ",
  "anya-e0804n0:1179_1": "padamālā yojetabbā. Yanto puriso. Yantī itthī. Yantaṃ kulaṃ. Yānaṃ, upayānaṃ, uyyānaṃ",
  "anya-e0804n0:1179_2": "iccādīni. Divādigaṇikassa panassa “yāyati, yāyantī”tiādīni rūpāni bhavanti.",
  "anya-e0804n0:1180_0": "Tatra yānantiādīsu yanti etenāti yānaṃ, rathasakaṭādi. Upayanti etena issarassa vā",
  "anya-e0804n0:1180_1": "piyamanāpassa vā santikaṃ gacchantīti upayānaṃ, paṇṇākāraṃ. “Upayānāni me dajjuṃ,",
  "anya-e0804n0:1180_2": "rājaputta tayi gate”ti ettha hi paṇṇākārāni “upayānānī”ti vuccanti. Sampannadassanīyapupphaphalāditāya",
  "anya-e0804n0:1180_3": "uddhaṃ olokentā yanti gacchanti etthāti uyyānaṃ.",
  "anya-e0804n0:1181_0": "Byā ummīsane. Byāti, byanti. Byāsi, byātha. Byāmi, byāma. Yathāsambhavaṃ padamālā",
  "anya-e0804n0:1181_1": "yojetabbā. Tatra panāyaṃ pāḷi “yāva byāti nimmīsati, tatrāpi rasatibbayo”ti. Tattha",
  "anya-e0804n0:1181_2": "yāva byātīti yāva ummīsati, purāṇabhāsā esā, ayañhi yasmiṃ kāle bodhisatto cūḷabodhiparibbājako",
  "anya-e0804n0:1181_3": "ahosi, tasmiṃ kāle manussānaṃ vohāro.",
  "anya-e0804n0:1182": "Yu missane gatiyañca. Yoti, yavati. Āyu, yoni.",
  "anya-e0804n0:1183_0": "Tattha “āyū”ti āsaddo upasaggo. Āyavanti missībhavanti sattā etenāti āyu. Atha vā",
  "anya-e0804n0:1183_1": "āyavanti āgacchanti pavattanti tasmiṃ sati arūpadhammāti āyu. Tathā hi aṭṭhasāliniyaṃ",
  "anya-e0804n0:1183_2": "vuttaṃ “āyavanaṭṭhena āyu. Tasmiñhi sati arūpadhammā āyavanti āgacchanti pavattanti,",
  "anya-e0804n0:1183_3": "tasmā āyūti vuccatī”ti. “Āyu, jīvitaṃ, pāṇo” iccete pariyāyā lokavohāravasena. Abhidhammavasena",
  "anya-e0804n0:1183_4": "pana “ṭhiti yapanā yāpanā jīvitindriyaṃ” iccetepi teheva saddhiṃ pariyāyā. Yonīti",
  "anya-e0804n0:1183_5": "aṇḍajādīnaṃ aṇḍajādīhi saddhiṃ yāya missībhāvo hoti, sā yoni. Idaṃ panettha nibbacanaṃ",
  "anya-e0804n0:1183_6": "“yavanti ettha sattā ekajātisamanvayena aññamaññaṃ missakā hontīti yoni” iti. Ettha",
  "anya-e0804n0:1183_7": "ca yonisaddassa atthuddhāro nīyate. Yonīti khandhakoṭṭhāsassapi kāraṇassapi passāvamaggassapi",
  "anya-e0804n0:1183_8": "nāmaṃ. “Catasso nāgayoniyo. Catasso supaṇṇayoniyo”ti ettha hi khandhakoṭṭhāso yoni",
  "anya-e0804n0:1183_9": "nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ",
  "anya-e0804n0:1183_10": "brūmi, yonijaṃ mattisambhava”nti ettha passāvamaggo. Etthetaṃ vuccati –",
  "anya-e0804n0:1184": "Khandhānañcāpi koṭṭhāse, muttamagge ca kāraṇe;",
  "anya-e0804n0:1185": "Imesu tīsu atthesu, yonisaddo pavattati.",
  "anya-e0804n0:1186": "Bye saṃvaraṇe. Byāyati.",
  "anya-e0804n0:1187": "Bye pavattiyaṃ. Byeti sahabyo.",
  "anya-e0804n0:1188": "Ettha sahabyoti saha byeti saha pavattatīti sahabyo, sahāyo, ekabhavūpago vā. Tathā hi “tāvatiṃsānaṃ devānaṃ sahabyataṃ upapanno”tiādīsu ekabhavūpago “sahabyo”ti vuccati.",
  "anya-e0804n0:1189": "Haya gatiyaṃ. Hayati. Hayo. Hayoti asso. So hi hayati sīghaṃ gacchatīti hayoti vuccati. Imāni panassa nāmāni –",
  "anya-e0804n0:1190": "Asso turaṅgo turago, vājī vāho hayopi ca;",
  "anya-e0804n0:1191": "Tabbhedā sindhavo ceva, gojo assataropi ca.",
  "anya-e0804n0:1192": "Kāraṇākāraṇaññū tu, ājānīyo hayuttamo;",
  "anya-e0804n0:1193": "Ghoṭako tu khaḷuṅkasso, vaḷavoti ca vuccati;",
  "anya-e0804n0:1194": "Assapoto kisoroti, khaḷuṅkotipi vuccati;",
  "anya-e0804n0:1195": "Hariya gatigelaññesu. Hariyati.",
  "anya-e0804n0:1196_0": "Aya vaya paya maya taya caya raya gatiyaṃ. Ayati. Vayati. Payati. Mayati. Tayati.",
  "anya-e0804n0:1196_1": "Cayati. Rayati. Ayo, samayo, vayo, payo, rayo. Mayatayacayadhātūnaṃ nāmikapadāni upaparikkhitabbāni.",
  "anya-e0804n0:1197_0": "Tattha ayoti kāḷalohaṃ, ayati nānākammārakiccesu upayogaṃ gacchatīti ayo. Vayoti",
  "anya-e0804n0:1197_1": "paṭhamavayādiāyukoṭṭhāso, vayati parihāniṃ gacchatīti vayo. Payoti khīrassapi udakassapi",
  "anya-e0804n0:1197_2": "nāmaṃ, payati janena pātabbabhāvaṃ gacchatīti payo. Rayoti vego, yo “javo”tipi vuccati,",
  "anya-e0804n0:1197_3": "tasmā rayanaṃ javanaṃ rayo. Ettha samayasaddassa atthuddhāro vuccate aha nibbacanena. Samayasaddo –",
  "anya-e0804n0:1198": "Samavāye khaṇe kāle, samaye hetudiṭṭhisu;",
  "anya-e0804n0:1199": "Paṭilābhe pahāne ca, paṭivedhe ca dissati.",
  "anya-e0804n0:1200_0": "Tathā hi “appeva nāma svepi upasaṅkameyyāma kālañca samayañca upādāyā”ti evamādīsu",
  "anya-e0804n0:1200_1": "samavāyo attho. “Ekova kho bhikkhave khaṇo ca samayo ca brahmacariyavāsāyā”tiādīsu",
  "anya-e0804n0:1200_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "anya-e0804n0:1200_3": "“Samayopi kho te bhaddāli appaṭividdho ahosī”tiādīsu hetu. “Tena samayena uggāhamāno",
  "anya-e0804n0:1200_4": "paribbājako samaṇamuṇḍikāputto samayappavādake tindukācīre ekasālake mallikāya ārāme",
  "anya-e0804n0:1200_5": "paṭivasatī”tiādīsu diṭṭhi.",
  "anya-e0804n0:1201": "“Diṭṭhe dhamme ca yo attho, yo cattho samparāyiko;",
  "anya-e0804n0:1202": "Atthābhisamayā dhīro, paṇḍitoti pavuccatī”ti",
  "anya-e0804n0:1203_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "anya-e0804n0:1203_1": "pīḷanaṭṭho saṅkhataṭṭho santāpaṭṭho abhisamayaṭṭho”tiādīsu paṭivedho. Ettha ca upasaggānaṃ",
  "anya-e0804n0:1203_2": "jotakamattattā tassa tassa atthassa vācako samayasaddo evāti samayasaddassa atthuddhārepi",
  "anya-e0804n0:1203_3": "saupasaggo abhisamayasaddo vutto.",
  "anya-e0804n0:1204_0": "Tattha sahakārīkāraṇatāya sannijjhaṃ sameti samavetīti samayo, samavāyo. Sameti samāgacchati",
  "anya-e0804n0:1204_1": "maggabrahmacariyaṃ ettha tadādhārapuggaloti samayo, khaṇo. Samenti ettha, etena vā",
  "anya-e0804n0:1204_2": "saṅgacchanti dhammā sahajātadhammehi uppādādīhi vāti samayo, kālo. Dhammappavattimattatāya",
  "anya-e0804n0:1204_3": "atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena",
  "anya-e0804n0:1204_4": "rūpena vohariyatīti. Samaṃ, saha vā avayavānaṃ ayanaṃ pavatti avaṭṭhānanti samayo,",
  "anya-e0804n0:1204_5": "samūho, yathā “samudāyo”ti. Avayavasahāvaṭṭhānameva hi samūho. Paccayantarasamāgame",
  "anya-e0804n0:1204_6": "eti phalaṃ etasmā uppajjati pavattati cāti samayo, hetu, yathā “samudayo”ti. Sameti",
  "anya-e0804n0:1204_7": "saṃyojanabhāvato sambandhā eti attano visaye pavattati, daḷhaggahaṇabhāvato vā saṃyuttā",
  "anya-e0804n0:1204_8": "ayanti pavattanti sattā yathābhinivesaṃ etenāti samayo, diṭṭhi. Diṭṭhisaṃyojanena",
  "anya-e0804n0:1204_9": "hi sattā ativiya bajjhanti. Samiti saṅgati samodhānanti samayo, paṭilābho. Samassa",
  "anya-e0804n0:1204_10": "nirodhassa yānaṃ, sammā vā yānaṃ apagamo appavattīti samayo, pahānaṃ. Ñāṇena abhimukhaṃ",
  "anya-e0804n0:1204_11": "sammā etabbo adhigantabboti samayo, dhammānaṃ aviparīto sabhāvo, abhimukhabhāvena",
  "anya-e0804n0:1204_12": "sammā eti gacchati bujjhatīti samayo. Yathābhūtasabhāvāvabodho. Evaṃ tasmiṃ tasmiṃ",
  "anya-e0804n0:1204_13": "atthe samayasaddassa pavatti veditabbā.",
  "anya-e0804n0:1205_0": "Nanu ca atthamattaṃ pati saddā abhinivisantīti na ekena saddena aneke atthā abhidhīyantīti?",
  "anya-e0804n0:1205_1": "Saccametaṃ saddavisese apekkhite. Saddavisese hi apekkhamāne ekena saddena anekatthābhidhānaṃ",
  "anya-e0804n0:1205_2": "na sambhavati. Na hi yo kālattho samayasaddo, soyeva samūhādiatthaṃ vadati. Ettha",
  "anya-e0804n0:1205_3": "pana tesaṃ tesaṃ atthānaṃ samaya saddavacanīyatā sāmaññamupādāya anekatthatā samayasaddassa",
  "anya-e0804n0:1205_4": "vuttā. Evaṃ sabbattha atthuddhāre adhippāyo veditabbo.",
  "anya-e0804n0:1206": "Ito yāto ayato ca, nipphattiṃ samudīraye;",
  "anya-e0804n0:1207": "Viññū samayasaddassa, samavāyādivācino.",
  "anya-e0804n0:1208": "Ito yāto ayato ca, samānatthehi dhātuhi;",
  "anya-e0804n0:1209": "Evaṃ samānarūpāni, bhavantīti ca īraye.",
  "anya-e0804n0:1210": "Naya rakkhaṇe ca. Cakāro gatipekkhako. Nayati. Nayo. Nayoti nayanaṃ gamananti nayo, pāḷigati. Nayanti vā rakkhanti atthaṃ etenāti nayo, tathattanayādi.",
  "anya-e0804n0:1211": "Daya dānagatihiṃsādānarakkhāsu. Dayati. Dayā.",
  "anya-e0804n0:1212_0": "Dayāti mettāpi vuccati karuṇāpi. “Dayāpanno”ti ettha hi mettā “dayā”ti, mettacittataṃ",
  "anya-e0804n0:1212_1": "āpannoti hi attho. “Adayāpanno”ti ettha pana karuṇā “dayā”ti vuccati. Nikkaruṇataṃ",
  "anya-e0804n0:1212_2": "āpannoti hi attho. Evaṃ dayāsaddassa mettākaruṇāsu pavatti veditabbā. Tathā hi abhidhammaṭīkāyaṃ",
  "anya-e0804n0:1212_3": "vuttaṃ “dayāsaddo yattha yattha pavattati, tattha tattha adhippāyavasena yojetabbo.",
  "anya-e0804n0:1212_4": "Dayāsaddo hi anurakkhaṇatthaṃ antonītaṃ katvā pavattamāno mettāya ca karuṇāya ca pavattatī”ti.",
  "anya-e0804n0:1213_0": "Vacanattho panettha evaṃ veditabbo – dayati dadāti sattānaṃ abhayaṃ etāyāti dayā.",
  "anya-e0804n0:1213_1": "Dayati gacchati vibhāgaṃ akatvā pāpakalyāṇajanesu samaṃ vattati, sītena samaṃ pharantaṃ",
  "anya-e0804n0:1213_2": "rajomalañca pavāhentaṃ udakamivātipi dayā, mettā. Dayati vā hiṃsati kāruṇikaṃ yāva",
  "anya-e0804n0:1213_3": "yathādhippetaṃ parassa hitanipphattiṃ na pāpuṇāti, tāvāti dayā. Dayati anuggaṇhāti",
  "anya-e0804n0:1213_4": "pāpajanampi sajjano etāyātipi dayā. Dayati attano sukhampi pahāya khedaṃ gaṇhāti",
  "anya-e0804n0:1213_5": "sajjano etāyāti dayā. Dayanti gaṇhanti etāya mahābodhisattā buddhabhāvāya abhinīhārakaraṇakāle",
  "anya-e0804n0:1213_6": "hatthagatampi arahattaphalaṃ chaḍḍetvā saṃsārasāgarato satte samuddharitukāmā anassāsakaraṃ",
  "anya-e0804n0:1213_7": "atibhayānakaṃ mahantaṃ saṃsāradukkhaṃ, pacchimabhave ca saha amatadhātupaṭilābhena",
  "anya-e0804n0:1213_8": "anekaguṇasamalaṅkataṃ sabbaññutaññāṇañcātipi dayā, karuṇā. Karuṇāmūlakā hi sabbe buddhaguṇā.",
  "anya-e0804n0:1214_0": "Aparo nayo – dayanti anurakkhanti satte etāya, sayaṃ vā anudayati, anudayamattameva",
  "anya-e0804n0:1214_1": "vā etanti dayā, mettā ceva karuṇā ca. Kiñci payogamettha kathayāma “seyyathāpi gahapati",
  "anya-e0804n0:1214_2": "gijjho vā kaṅko vā kulalo vā maṃsapesiṃ ādāya dayeyya. Puttesu maddī dayesi, sassuyā",
  "anya-e0804n0:1214_3": "sasuramhi ca. Dayitabbo rathesabha”. Tattha dayeyyāti uppatitvā gaccheyya, gatyatthavasenetaṃ",
  "anya-e0804n0:1214_4": "daṭṭhabbaṃ. Dayesīti mettacittaṃ kareyyāsi. Dayitabboti piyāyitabbo. Ubhayampetaṃ",
  "anya-e0804n0:1214_5": "vivaraṇaṃ rakkhaṇatthaṃ antogadhaṃ katvā adhippāyatthavasena katanti veditabbaṃ.",
  "anya-e0804n0:1215": "Ūyī tantasantāne. Ūyati. Ūto, ūtavā.",
  "anya-e0804n0:1216": "Pūyī visaraṇe duggandhe ca. Pūyati. Pūto, pūtavā. Pūtimacchaṃ kusaggena, yo naro upanayhati.",
  "anya-e0804n0:1217": "Kanuyī sadde. Kanuyati. Kanuto, kanutavā.",
  "anya-e0804n0:1218": "Khamāya vidhūnane. Khamāyati. Khamāto, khamātavā.",
  "anya-e0804n0:1219": "Phāyi pāyi vuddhiyaṃ. Phāyati. Phīto, phatavā.",
  "anya-e0804n0:1220_0": "Tattha tatavantupaccayā, yakāralopo, dhātvantassa sarassa ikārādeso ca daṭṭhabbo.",
  "anya-e0804n0:1220_1": "Esa nayo “pūto pūtavā”tiādīsupi yathāsambhavaṃ daṭṭhabbo. Pāyati. Pāyo. Apāyo. Ettha",
  "anya-e0804n0:1220_2": "ca natthi pāyo vuddhi etthāti apāyo. Atha vā pana ayato sukhato apetoti apāyotipi",
  "anya-e0804n0:1220_3": "nibbacanīyaṃ. Apāyoti ca nirayo tiracchānayoni pettivisayo asurakāyoti cattāro apāyā.",
  "anya-e0804n0:1221_0": "Tāyu santānapālanesu. Tāyati. Tāyanaṃ. Divādigaṇe pana tā pālaneti dhātuṃ passatha,",
  "anya-e0804n0:1221_1": "tassa “tāyati tāṇa”nti rūpāni. Ubhayesaṃ kriyāpadaṃ samaṃ. Akārayakārapaccayamatteneva",
  "anya-e0804n0:1221_2": "nānattaṃ, nāmikapadāni pana visadisāni “tāyanaṃ, tāṇa”nti.",
  "anya-e0804n0:1222_0": "Cāyu pūjānisāmanesu. Pūjā pūjanā. Nisāmanaṃ olokanaṃ savanañca vuccati. “Iṅgha maddi",
  "anya-e0804n0:1222_1": "nisāmehi. Nisāmayatha sādhavo”ti ca ādīsu hi olokanasavanāni nisāmanasaddena vuttāni.",
  "anya-e0804n0:1222_2": "Apica ñāṇena upaparikkhaṇampi nisāmanamevāti gahetabbaṃ. Cāyati, apacāyati. Anagāre",
  "anya-e0804n0:1222_3": "pabbajite, apace brahmacāriye. Ye vuddhamapacāyanti. Apacitiṃ dasseti. Niccaṃ vuddhāpacāyino.",
  "anya-e0804n0:1223": "Yakārantadhāturūpāni.",
  "anya-e0804n0:1224": "Rakārantadhātu",
  "anya-e0804n0:1225": "Rā ādāne. Rāti.",
  "anya-e0804n0:1226": "Ri santāne. Reti. Reṇu. Reṇūti rajo.",
  "anya-e0804n0:1227": "Ru gatiyaṃ rosane ca. Ravati, viravati.",
  "anya-e0804n0:1228": "Ru sadde. Roti, ravati. Ravo, uparavo. Rutamanuññaṃ ruciyā ca piṭṭhi. Rutanti ravanaṃ rutaṃ, saddo.",
  "anya-e0804n0:1229": "Re sadde. Rāyati. Rā. Ratti. Ettha ca rāti saddo. Rattīti nisāsaṅkhāto sattānaṃ saddassa vūpasamakālo. Rā tiyyati ucchijjati etthāti ratti.",
  "anya-e0804n0:1230": "Brū viyattiyaṃ vācāyaṃ. Api hantvā hato brūti.",
  "anya-e0804n0:1231": "Bravīti, brunti. Brūsi, brūtha. Brūmi, brūma. Brūte, bruvante. Brūse, bruvhe. Bruve, brumhe.",
  "anya-e0804n0:1232": "Brūtu, bruvitu, bruvantu. Brūhi, brūtha. Brūmi, brūma. Brūtaṃ, bruvantaṃ.",
  "anya-e0804n0:1233": "Ettha ca ambaṭṭhasutte “puna bhavaṃ gotamo bruvitū”ti pāḷidassanato “bruvitū”ti vuttaṃ. Evaṃ sabbatthāpi upaparikkhitvā nayo gahetabbo.",
  "anya-e0804n0:1234": "Bruveyya, bruve, bruveyyuṃ. Bruveyyāsi, bruveyyātha. Bruveyyāmi, bruveyyāma. Bruvetha, bruveraṃ. Bruvetho, bruveyyāvho. Bruveyyaṃ. Bruveyyāmhe.",
  "anya-e0804n0:1235": "Pabrūti. Anubrūti. Pabrūtu, anubrūtu. Pabruveyya, anubruveyya. Evaṃ sabbattha paanuupasaggehipi yathāsambhavaṃ padamālā yojetabbā.",
  "anya-e0804n0:1236": "Āha, āhu. Brave, bravittha, bravire. Bravittho, bravivho. Braviṃ, bravimhe. Parokkhāvasena vuttāni.",
  "anya-e0804n0:1237": "Abravā, abravū. Abravo, abravattha. Abravaṃ, abravamhā. Abravattha, abravatthuṃ. Abravase, abravhaṃ. Abraviṃ, abravimhase. Hiyyattanīvasena vuttāni.",
  "anya-e0804n0:1238": "Abravi, abravuṃ. Abravo, abravittha. Abraviṃ, abravimhā. Abravā, abravū. Abravase, abravivhaṃ. Abravaṃ, abravimhe. Ajjatanīvasena vuttāni.",
  "anya-e0804n0:1239": "Bruvissati, bruvissanti. Abravissā, abravissaṃsu. Sesaṃ sabbaṃ netabbaṃ. Kammapadaṃ appasiddhaṃ. Sace pana siyā, “brūyatī”ti siyā “luyati, lūyatī”ti padāni viya.",
  "anya-e0804n0:1240": "Jīra brūhane. Brūhanaṃ vaḍḍhanaṃ. Jīrati. Jīraṃ. Jīramāno. Jīraṇaṃ. Appassutāyaṃ puriso, balibaddova jīrati.",
  "anya-e0804n0:1241_0": "Pūra pūraṇe. Pūrati. Pūratova mahodadhi. Sabbe pūrentu saṅkappā. Pūrituṃ, pūritvā,",
  "anya-e0804n0:1241_1": "pūraṃ, pūritaṃ. Puṇṇaṃ, paripuṇṇaṃ. Sampuṇṇaṃ, pūraṇaṃ. Pūraṇo kassapo. Kārite “pāramiyo",
  "anya-e0804n0:1241_2": "pūreti, pūrayati, pūrāpeti, pūrāpayati. Pūretvā, pūrayitvā, pūrāpetvā, pūrāpayitvā,",
  "anya-e0804n0:1241_3": "paripūretvā” iccādīni bhavanti.",
  "anya-e0804n0:1242": "Ghora gatipaṭighāte. Gatipaṭighātaṃ gatipaṭihananaṃ. Ghorati.",
  "anya-e0804n0:1243": "Dhora gaticāturiye. Gaticāturiyaṃ gatichekabhāvo. Dhoreti.",
  "anya-e0804n0:1244": "Sara gatiyaṃ. Sarati, visarati, ussarati. Ussāraṇā. Saro. Saṃsāro iccādīni. Tattha saroti rahado. Saṃsāroti vaṭṭaṃ, yo “bhavo”tipi vuccati.",
  "anya-e0804n0:1245": "Cara caraṇe. Carati, vicarati, anucarati, sañcarati.",
  "anya-e0804n0:1246": "Cara gatibhakkhanesu. Carati, vicarati, anucarati, sañcarati, paṭicarati. Cariyā. Caritā. Cāro. Vicāro. Anuvicāro. Upavicāro. Caraṇaṃ. Cārako. Ocarako. Brahmacariyaṃ iccādīni.",
  "anya-e0804n0:1247_0": "Tattha caratīti gacchati, bhakkhati vā. Tathā hi caranti padassa gacchanto khādanto",
  "anya-e0804n0:1247_1": "cāti atthaṃ vadanti garū. Paṭicaratīti paṭicchādeti. Cārakoti taṃpavesitānaṃ sattānaṃ",
  "anya-e0804n0:1247_2": "sukhaṃ carati bhakkhatīti cārako, rodho. Ocarakoti adhocārī. Brahmacariyanti dānampi",
  "anya-e0804n0:1247_3": "veyyāvaccampi sikkhāpadampi brahmavihāropi dhammadesanāpi methunaviratipi sadārasantosopi",
  "anya-e0804n0:1247_4": "uposathopi ariyamaggopi sakalaṃ sāsanampi ajjhāsayopi vuccati.",
  "anya-e0804n0:1248": "Kinte vataṃ kiṃ pana brahmacariyaṃ,",
  "anya-e0804n0:1249": "Kissa suciṇṇassa ayaṃ vipāko;",
  "anya-e0804n0:1250": "Iddhijutibalavīriyūpapatti,",
  "anya-e0804n0:1251": "Idañca te nāga mahāvimānaṃ.",
  "anya-e0804n0:1252": "Ahañca bhariyā ca manussaloke,",
  "anya-e0804n0:1253": "Saddhā ubho dānapatī ahumhā;",
  "anya-e0804n0:1254": "Opānabhūtaṃ me gharaṃ tadāsi,",
  "anya-e0804n0:1255": "Santappitā samaṇabrāhmaṇā ca.",
  "anya-e0804n0:1256": "Taṃ me vataṃ taṃ pana brahmacariyaṃ,",
  "anya-e0804n0:1257": "Tassa suciṇṇassa ayaṃ vipāko;",
  "anya-e0804n0:1258": "Iddhijutibalavīriyūpapatti,",
  "anya-e0804n0:1259": "Idañca me dhīra mahāvimāna”nti",
  "anya-e0804n0:1260": "Imasmiñhi puṇṇakajātake dānaṃ “brahmacariya”nti vuttaṃ.",
  "anya-e0804n0:1261": "“Kena pāṇi kāmadado, kena pāṇi madhussavo;",
  "anya-e0804n0:1262": "Kena te brahmacariyena, puññaṃ pāṇimhi ijjhati.",
  "anya-e0804n0:1263": "Tena pāṇi kāmadado, tena pāṇi madhussavo;",
  "anya-e0804n0:1264": "Tena me brahmacariyena, puññaṃ pāṇimhi ijjhatī”ti",
  "anya-e0804n0:1265_0": "Imasmiṃ aṅkurapetavatthumhi veyyāvaccaṃ “brahmacariya”nti vuttaṃ. “Idaṃ kho taṃ bhikkhave",
  "anya-e0804n0:1265_1": "tittiriyaṃ nāma brahmacariyaṃ ahosī”ti imasmiṃ tittirajātake sikkhāpadaṃ “brahmacariya”nti",
  "anya-e0804n0:1265_2": "vuttaṃ. “Taṃ kho pana pañcasikha brahmacariyaṃ neva nibbidāya na virāgāya…pe… yāvadeva",
  "anya-e0804n0:1265_3": "brahmalokūpapattiyā”ti imasmiṃ mahāgovindasutte brahmavihārā “brahmacariya”nti vuttā.",
  "anya-e0804n0:1265_4": "“Ekasmiṃ brahmacariyasmiṃ, sahassaṃ maccuhāyino”ti ettha dhammadesanā “brahmacariya”nti",
  "anya-e0804n0:1265_5": "vuttā. “Pare abrahmacārī bhavissanti, mayamettha brahmacārino bhavissāmā”ti sallekhasutte",
  "anya-e0804n0:1265_6": "methunavirati “brahmacariya”nti vuttā.",
  "anya-e0804n0:1266": "Mayañca bhariyā nātikkamāma,",
  "anya-e0804n0:1267": "Amhe ca bhariyā nātikkamanti;",
  "anya-e0804n0:1268": "Aññatra tāha brahmacariyaṃ carāma;",
  "anya-e0804n0:1269": "Tasmā hi amhaṃ daharā na mīyare”ti",
  "anya-e0804n0:1270": "Mahādhammapālajātake sadārasantoso “brahmacariya”nti vutto.",
  "anya-e0804n0:1271": "Hīnena brahmacariyena, khattiye upapajjati;",
  "anya-e0804n0:1272": "Majjhimena ca devesu, uttamena visujjhatī”ti",
  "anya-e0804n0:1273_0": "Evaṃ nimijātake avītikkamavasena kato uposatho “brahmacariya”nti vutto. “Idaṃ kho",
  "anya-e0804n0:1273_1": "pana pañcasikha brahmacariyaṃ ekantanibbidāya virāgāya…pe… ayameva ariyo aṭṭhaṅgiko",
  "anya-e0804n0:1273_2": "maggo”ti mahāgovindasuttasmiṃyeva ariyamaggo “brahmacariya”nti vutto. “Tayidaṃ brahmacariyaṃ",
  "anya-e0804n0:1273_3": "iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita”nti",
  "anya-e0804n0:1273_4": "pāsādikasutte sikkhattayasaṅgahaṃ sakalaṃ sāsanaṃ “brahmacariya”nti vuttaṃ.",
  "anya-e0804n0:1274": "“Api ataramānānaṃ, phalāsāva samijjhati;",
  "anya-e0804n0:1275": "Vipakkabrahmacariyosmi, evaṃ jānāhi gāmaṇī”ti",
  "anya-e0804n0:1276": "Ettha ajjhāsayo “brahmacariya”nti vutto. Iccevaṃ –",
  "anya-e0804n0:1277": "Dānaṃ veyyāvaṭiyañca, sikkhā brahmavihārakā;",
  "anya-e0804n0:1278": "Dhammakkhānaṃ methunatā-virati ca uposatho.",
  "anya-e0804n0:1279": "Sadāresu ca santoso, ariyamaggo ca sāsanaṃ;",
  "anya-e0804n0:1280": "Ajjhāsayo cime brahma-cariyasaddena vuccare.",
  "anya-e0804n0:1281": "Hura koṭille. Hurati.",
  "anya-e0804n0:1282": "Sara saddopatāpesu. Sarati. Saro, saraṇaṃ.",
  "anya-e0804n0:1283_0": "Ettha ca saroti saddopi vuccati usupi. Saraṇanti sarati upatāpeti hiṃsati saraṇagatānaṃ",
  "anya-e0804n0:1283_1": "teneva saraṇagamanena bhayaṃ santāpaṃ dukkhaṃ duggatiṃ parikilesañcāti saraṇaṃ, buddhādiratanattayaṃ.",
  "anya-e0804n0:1283_2": "Atha vā saddhā pasannā manussā “amhākaṃ saraṇamida”nti saranti cintenti, taṃ tattha",
  "anya-e0804n0:1283_3": "ca vācaṃ niccharanti gacchanti cātipi saraṇaṃ.",
  "anya-e0804n0:1284_0": "Sara cintāyaṃ. Sarati, susarati iccapi payogo. Appakkharānañhi bahubhāvo aññathābhāvo",
  "anya-e0804n0:1284_1": "ca hoti, yathā “dve, duve, taṇhā tasiṇā, pamhaṃ, pakhuma”nti. Anussarati, paṭissarati.",
  "anya-e0804n0:1284_2": "Saranti etāya sattā, sayaṃ vā sarati, saraṇamattameva vā etanti sati. Anussati, paṭissati.",
  "anya-e0804n0:1284_3": "Saratīti sato. Punappunaṃ saratīti paṭissato.",
  "anya-e0804n0:1285_0": "Dvara saṃvaraṇe. Saṃvaraṇaṃ rakkhaṇā. Dvarati. Dvāraṃ. Dvisaddūpapadaaradhātuvasenapi",
  "anya-e0804n0:1285_1": "idaṃ rūpaṃ sijjhati. Tatrimāni nibbacanāni – dvaranti saṃvaranti rakkhanti etenāti",
  "anya-e0804n0:1285_2": "dvāraṃ, atha vā dve kavāṭā aranti gacchanti pavattanti etthātipi dvāranti. Gehadvārampi",
  "anya-e0804n0:1285_3": "kāyadvārādīnipi upāyopi dvāranti vuccati. Pāḷiyaṃ tu “dvāraṃ dvārā”ti ca itthinapuṃsakavasena",
  "anya-e0804n0:1285_4": "dvārasaddo vutto. Tathā hi “dvārampi surakkhitaṃ hotī”ti ca “dvārāpesā”ti ca tassa dviliṅgatā vuttā.",
  "anya-e0804n0:1286": "Gara ghara secane. Garati. Gharati. Gharaṃ.",
  "anya-e0804n0:1287": "Dhūra hucchane. Hucchana koṭillaṃ. Dhūrati.",
  "anya-e0804n0:1288_0": "Tara plavanasaraṇesu. Tarati. Taraṇaṃ. Titthaṃ. Tiṇṇo. Uttiṇṇo. Otiṇṇo iccādīni.",
  "anya-e0804n0:1288_1": "Tattha taraṇaṃ vuccati nāvā, tarati udakapiṭṭhe plavati, taranti uttaranti vā nadiṃ etenāti atthena.",
  "anya-e0804n0:1289": "Nāvā plavo taraṃ poto, taraṇaṃ uttaraṃ tathā;",
  "anya-e0804n0:1290": "Jalayānanti etāni, nāvānāmāni honti tu.",
  "anya-e0804n0:1291": "Tara sambhame. Sambhamo anavaṭṭhānaṃ. Tarati. Tarito. Turaṅgo.",
  "anya-e0804n0:1292": "Ettha ca “so māsakhettaṃ tarito avāsari”nti pāḷi nidassanaṃ. Tattha taritoti turito sambhamanto. Avāsarinti upagacchiṃ upavisiṃ vā.",
  "anya-e0804n0:1293_0": "Jara roge. Ettha jararogoyeva “rogo”ti adhippeto payogavasena. Jarasaddassa hi jararoge",
  "anya-e0804n0:1293_1": "pavattaniyamanatthaṃ “roge”ti vuttaṃ. Tena añño rogo idha rogasaddena na vuccati.",
  "anya-e0804n0:1293_2": "Jarati. Jaro. Sajjaro. Pajjararogo. Jarena pīḷitā manussā. Yattha tu ayaṃ vayohānivācako,",
  "anya-e0804n0:1293_3": "tattha payoge “jīrati, jarā”ti cassa rūpāni bhavanti.",
  "anya-e0804n0:1294": "Dara bhaye. Darati. Darī. “Bīlāsayā darīsayā”ti nidassanaṃ. Tattha darīti bhāyitabbaṭṭhena darī.",
  "anya-e0804n0:1295": "Dara ādarānādaresu. Darati, ādarati, anādarati. Ādaro, anādaro.",
  "anya-e0804n0:1296_0": "Ettha ca daratīti daraṃ karotīti ca anādaraṃ karotīti ca attho. Yathā hi ārakāsaddo",
  "anya-e0804n0:1296_1": "dūrāsannavācako, tathāyampi daradhātu ādarānādaravācako daṭṭhabbo. Darasaddo ca kāyadarathe",
  "anya-e0804n0:1296_2": "cittadarathe kilesadarathe ca vattati. Ayañhi –",
  "anya-e0804n0:1297": "Ādittaṃ vata maṃ santaṃ, ghatasittaṃva pāvakaṃ;",
  "anya-e0804n0:1298": "Vārinā viya osiñci, sabbaṃ nibbāpaye dara”nti",
  "anya-e0804n0:1299_0": "Ettha kāyadarathe cittadarathe ca vattati. “Vītaddaro vītasoko vītasallo, sayaṃ abhiññāya",
  "anya-e0804n0:1299_1": "abhāsi buddho”ti ettha pana kilesadarathe vattati. Vītaddaroti hi aggamaggena sabbakilesānaṃ",
  "anya-e0804n0:1299_2": "samucchinnattā vigatakilesadarathoti attho.",
  "anya-e0804n0:1300": "Nara nayane. Narati. Naro, nārī.",
  "anya-e0804n0:1301_0": "Ettha naroti puriso. So hi narati netīti naro. Yathā paṭhamapakatibhūto satto datarāya",
  "anya-e0804n0:1301_1": "pakatiyā seṭṭhaṭṭhena puri uccāṭṭhāne seti pavattatīti purisoti vuccati, evaṃ nayanaṭṭhena",
  "anya-e0804n0:1301_2": "naroti vuccati. Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati,",
  "anya-e0804n0:1301_3": "pageva itaro itarāsaṃ. Nārīti narena yogato, narassāyanti vā nārī. Aparampettha narasaddassa",
  "anya-e0804n0:1301_4": "nibbacanaṃ, nariyati sakena kammena niyyatīti naro, satto manusso vā. “Kammena niyyateo",
  "anya-e0804n0:1301_5": "loko”ti hi vuttaṃ. Tattha narasaddassa tāva purisavacane “narā ca atha nāriyo”ti",
  "anya-e0804n0:1301_6": "nidassanaṃ. Sattamanussavacane pana “buddho ayaṃ edisako naruttamo. Āmoditā naramarū”ti",
  "anya-e0804n0:1301_7": "ca nidassanaṃ, tasmā “naroti puriso, naroti satto, naroti manusso”ti tattha tattha",
  "anya-e0804n0:1301_8": "yathāsambhavaṃ attho saṃvaṇṇetabbo.",
  "anya-e0804n0:1302_0": "Hara haraṇe. Haraṇaṃ pavattanaṃ. Harati. Sāvatthiyaṃ viharati. Vihāsi. Vihaṃsu. Viharissati.",
  "anya-e0804n0:1302_1": "Appamatto vihissati. Voharati. Saṃvoharati. sabbo harati vā. Rūpiyasaṃvohāro, rūpiyasabbohāro",
  "anya-e0804n0:1302_2": "vā. Pāṭihāriyaṃ. Pītipāmojjahāro. Vihāro. Vohāro. Abhihāro. Cittaṃ abhinīharati.",
  "anya-e0804n0:1302_3": "Sāsane viharaṃ, viharanto, viharamāno. Vihātabbaṃ, viharituṃ. Viharitvā. Aññānipi yojetabbāni.",
  "anya-e0804n0:1303_0": "Tattha pāṭihāriyanti samāhite citte vigatūpakkilese katakiccena pacchā haritabbaṃ",
  "anya-e0804n0:1303_1": "pavattetabbanti pāṭihāriyaṃ. Paṭīti hi ayaṃ saddo “pacchā”ti etassa atthaṃ bodheti",
  "anya-e0804n0:1303_2": "“tasmiṃ paṭipaviṭṭhamhi, añño āgañchi brāhmaṇo”tiādīsu viya. Vihāroti ṭhānanisajjādinā",
  "anya-e0804n0:1303_3": "viharanti etthāti vihāro, bhikkhūnaṃ āvāso. Viharaṇaṃ vā vihāro, viharaṇakriyā. Vohāroti",
  "anya-e0804n0:1303_4": "byavahāropi paṇṇattipi vacanampi cetanāpi. Tattha",
  "anya-e0804n0:1304": "Yo hi koci manussesu, vohāraṃ upajīvati;",
  "anya-e0804n0:1305": "Evaṃ vāseṭṭha jānāti, vāṇijo so nabrāhmaṇo”ti.",
  "anya-e0804n0:1306_0": "Ayaṃ byavahāravohāro nāma. “Saṅkhā samaññā paññatti vohāro”ti ayaṃ paṇṇattivohāro",
  "anya-e0804n0:1306_1": "nāma. Tathā tathā voharanti parāmasantīti ayaṃ vacanavohāro nāma. “Aṭṭha ariyavohārā,",
  "anya-e0804n0:1306_2": "aṭṭha anariyavohārā”ti ayaṃ cetanāvohāro nāma. Iccevaṃ –",
  "anya-e0804n0:1307": "Byavahāre vacane ca, paṇṇatticetanāsu ca;",
  "anya-e0804n0:1308": "Vohārasaddo catūsu, imesvatthesu dissati.",
  "anya-e0804n0:1309_0": "Hara apanayane. Apanayanaṃ nīharaṇaṃ. Dosaṃ harati. Nīharati. Nīhāro, pariharati.",
  "anya-e0804n0:1309_1": "Parihāro. Rajoharaṇaṃ. Sabbadosaharo dhammo. Bhagavato ca sāsanassa ca paṭipakkhe",
  "anya-e0804n0:1309_2": "titthiye haratīti pāṭihāriyaṃ. Mattāvaṇṇabhedenettha “pāṭiheraṃ pāṭihīraṃ pāṭihāriya”nti",
  "anya-e0804n0:1309_3": "tīṇi padarūpāni, bhavanti.",
  "anya-e0804n0:1310_0": "Hara ādāne. Adinnaṃ harati. Harissati. Hāhiti iccapa. “Kharājinaṃ para suñca, khārikājañca",
  "anya-e0804n0:1310_1": "hāhitī”ti idamettha nidassanaṃ. Āharati, avaharati, saṃharati, apaharati, upaharati,",
  "anya-e0804n0:1310_2": "paharati, sampaharati, samāharati. Manoharo pāsādo. Parassaharaṇaṃ. Āhāro, avahāro,",
  "anya-e0804n0:1310_3": "saṃhāro, upahāro, sampahāro, samāhāro. Hariyyati, āhariyyati. Āhariyyanti. Āhaṭaṃ,",
  "anya-e0804n0:1310_4": "harituṃ, āharituṃ, āharitvā, āharitvāna. Aññānipi yojetabbāni.",
  "anya-e0804n0:1311": "Dhara dharaṇe. Dharaṇaṃ vijjamānatā. Dharati. Dharate satthusāsanaṃ.",
  "anya-e0804n0:1312": "Dhara aviddhaṃsane. Nibbānaṃ niccaṃ dharati.",
  "anya-e0804n0:1313": "Khara khaye. Kharati. Kharaṇaṃ. Nakkharanti na khiyyantīti akkharāni. Nakkharanti na nassantīti nakkhattānīti porāṇā.",
  "anya-e0804n0:1314": "Jāgaraniddakkhaye jāgarati. Jāgaro, jāgaraṇaṃ, jāgaraṃ. Dīghā jāgarato ratti. Jāgaramāno. Ayañca dhātu tanādigaṇaṃ patvā “jāgaroti, paṭijāgarotī”ti rūpāni janeti.",
  "anya-e0804n0:1315": "Īra vacane gatikampanesu ca. Īrati. Īritaṃ. Eritaṃ. Samīraṇo. Jinerito dhammo. Kuppanti vātassapi eritassa.",
  "anya-e0804n0:1316": "Tattha samīraṇoti vāto. So hi samīrati vāyati, samīreti ca rukkhasākhāpaṇṇādīni suṭṭhu kampetīti “samīraṇo”ti vuccati.",
  "anya-e0804n0:1317": "Hare lajjāyaṃ. Aluttantoyamekāranto dhātu, gile pītikkhayeti dhātu viya. Harāyati. Harāyanaṃ. Aṭṭīyāmi harāyāmi.",
  "anya-e0804n0:1318": "Ettha harāyatīti lajjati, hiriṃ karotīti attho.",
  "anya-e0804n0:1319": "Para pālanapūraṇesu. “Parati, paramo”timassa rūpāni, nara nayaneti dhātussa “narati naro”ti rūpāni viya.",
  "anya-e0804n0:1320_0": "Tattha paratīti pāleti, pūrati vā. Suddhakattuvasenidaṃ padaṃ vuttaṃ. Hetukattuvasena",
  "anya-e0804n0:1320_1": "hi “pāreti pārayatī”tiādīni rūpāni bhavanti. Paramoti pālako pūrako vā. Ettha ca",
  "anya-e0804n0:1320_2": "“pāramī”ti padaṃ etassatthassa sādhakaṃ. Tathā hi pāramīti parati, pāreti cāti paramo,",
  "anya-e0804n0:1320_3": "dānādīnaṃ guṇānaṃ pālako pūrako ca mahābodhisatto. Paramassa idaṃ, paramassa vā bhāvo,",
  "anya-e0804n0:1320_4": "kammaṃ vā pāramī, dānādikriyā. Garūhi pana “pūretīti paramo, dānādīnaṃ guṇānaṃ pūrako",
  "anya-e0804n0:1320_5": "pālako cā”ti vuttaṃ, taṃ vīmaṃsitabaṃ.",
  "anya-e0804n0:1321": "Vara varaṇe. Varati. Vāraṇo, varuṇo.",
  "anya-e0804n0:1322": "Gira niggiraṇo. Niggiraṇaṃ paggharaṇaṃ. Girati, giri.",
  "anya-e0804n0:1323_0": "Ettha girīti pabbatā, yo ‘selo”tiādīhi anekehi nāmehi kathiyati. So hi sandhisaṅkhātehi",
  "anya-e0804n0:1323_1": "pabbehi citattā pabbamassa atthīti pabbato. Himavamanādivasena jalassa sārabhūtānaṃ",
  "anya-e0804n0:1323_2": "bhesajjādivatthūnañca giraṇato girīti vuccati.",
  "anya-e0804n0:1324": "Imāni panassa nāmāni –",
  "anya-e0804n0:1325": "Pabbato acalo selo, nago giri mahīdharo;",
  "anya-e0804n0:1326": "Addi siluccayo cāti, giripaṇṇattiyo imā.",
  "anya-e0804n0:1327": "Sura issariyadittīsu. Surati. Suro, asuro.",
  "anya-e0804n0:1328_0": "Tatra saroti surati īsati devissariyaṃ pāpuṇāti virocati cāti suro. Sundarā rā vācā",
  "anya-e0804n0:1328_1": "assāti vā suro, devo. Devābhidhānāni divādigaṇe pakāsessāma. Asuroti devo viya na",
  "anya-e0804n0:1328_2": "surati na īsati na virocati cāti asuro. Surānaṃ vā paṭipakkho mittapaṭipakkhā amittā",
  "anya-e0804n0:1328_3": "viyāti asuro, dānavo, yo “pubbadevo”tipi vuccati. Tathā hi kumbhajātake vuttaṃ –",
  "anya-e0804n0:1329": "“Yaṃ ve pivitvā pubbadevā pamattā,",
  "anya-e0804n0:1330": "Tidivā cutā sassatiyā samāyā;",
  "anya-e0804n0:1331": "Taṃ tādisaṃ majjamimaṃ niratthaṃ,",
  "anya-e0804n0:1332": "Jānaṃ mahārāja kathaṃ piveyyā”ti.",
  "anya-e0804n0:1333": "Sagāthāvaggasaṃvaṇṇanāyaṃ pana “na suraṃ pivimha, na suraṃ pivimhā’ti āhaṃsu, tato paṭṭhāya asurā nāma jātā”ti vuttaṃ.",
  "anya-e0804n0:1334": "Imāni tadabhidhānāni –",
  "anya-e0804n0:1335": "Asuro pubbadevo ca, dānavo devatāri tu;",
  "anya-e0804n0:1336": "Nāmāni asurānanti, imāni niddise vidū.",
  "anya-e0804n0:1337": "Pāko iti tu yaṃ nāmaṃ, ekassa asurassa tu;",
  "anya-e0804n0:1338": "Paṇṇattītipi ekacce, garavo pana abravuṃ.",
  "anya-e0804n0:1339": "Kura sadde akkose ca. Kurati. Kuraro, kurarī. Kummo, kummī.",
  "anya-e0804n0:1340": "Khura chedane vilekhane ca. Khurati. Khuro.",
  "anya-e0804n0:1341": "Mura saṃveṭhane. Murati. Muro, moro.",
  "anya-e0804n0:1342": "Ghura abhimatta saddesu. Ghurati. Ghoro.",
  "anya-e0804n0:1343": "Pura aggagamane. Aggagamanaṃ nāma padhānagamanaṃ, paṭhamameva gamanaṃ vā. Purati. Puraṃ, purī. Avāpurati. Avāpuretaṃ amatassa dvāraṃ. Avāpuraṇaṃ ādāya gacchati.",
  "anya-e0804n0:1344_0": "Tattha puranti rājadhānī. Tathā hi “nagaraṃ puraṃ purī rājadhānī”ti ete pariyāyā.",
  "anya-e0804n0:1344_1": "“Eso āḷāriko poso, kumārī puramantare”tiādīsu pana gehaṃ “pura”nti vuccati. Padhānatāya",
  "anya-e0804n0:1344_2": "purato purato gamanena gantabbanti puraṃ, rājadhānī ceva gehañca. Avāpuraṇanti avāpuranti",
  "anya-e0804n0:1344_3": "vivaranti dvāraṃ etenāti avāpuraṇaṃ, yaṃ “kuñcikā”tipi “tāḷo”tipi vuccati. Avāpuratītiādīsu",
  "anya-e0804n0:1344_4": "ava āiccubho upasaggāti daṭṭhabbā.",
  "anya-e0804n0:1345": "Phara pharaṇe. Pharaṇaṃ nāma byāpanaṃ gamanaṃ vā. Samaṃ pharati sītena. Āhāratthaṃ pharati. Pharaṇaṃ.",
  "anya-e0804n0:1346": "Gara uggame. Garati. Garu.",
  "anya-e0804n0:1347_0": "Garūti mātāpitādayo gāravayuttapuggalā. Te hi garanti uggacchanti uggatā pākaṭā hontīti",
  "anya-e0804n0:1347_1": "garūti vuccanti. Apica pāsāṇacchattaṃ viya bhāriyaṭṭhena garūti vuccanti. Garusaddo",
  "anya-e0804n0:1347_2": "“idamāsanaṃ atra bhavaṃ nisīdatu, bhavañhi me aññataro garūna”nti ettha mātāpitūsu",
  "anya-e0804n0:1347_3": "dissati. “Sanarāmaralokagaru”nti ettha sabbalokācariye sabbaññumhi. Apica garusaddo",
  "anya-e0804n0:1347_4": "aññesvatthesupi dissati. Sabbametaṃ ekato katvā atridaṃ vuccati –",
  "anya-e0804n0:1348": "Mātāpitācariyesu, dujjare alahumhi ca;",
  "anya-e0804n0:1349": "Mahante cuggate ceva, nichekādikaresu ca;",
  "anya-e0804n0:1350": "Tathā vaṇṇavisesesu, garusaddo pavattati.",
  "anya-e0804n0:1351_0": "Keci panācariyā “garu garū”ti ca dvidhā gahetvā bhāriyavācakatte garusaddo ṭhito.",
  "anya-e0804n0:1351_1": "Ācariyavācakatte pana gurusaddoti vadanti, taṃ na gahetabbaṃ. Pāḷivisaye hi sabbesampi",
  "anya-e0804n0:1351_2": "yathāvuttānaṃ atthānaṃ vācakatte garusaddoyeva icchitabbo, akārassa ākārabhāve “gārava”nti",
  "anya-e0804n0:1351_3": "savuddhikassa taddhitantapadassa dassanato. Sakkaṭabhāsāvisaye pana gurusaddoyeva",
  "anya-e0804n0:1351_4": "icchitabbo, ukārassa vuddhibhāve aññathā taddhitantapadassa dassanato.",
  "anya-e0804n0:1352_0": "Mara pāṇacāge. Marati. Mattuṃ. Maritvā. Hetukattari “puriso purisaṃ māreti, mārayati.",
  "anya-e0804n0:1352_1": "Puriso purisena purisaṃ mārāpeti, mārāpayati. Puriso purisaṃ māretuṃ māretvā” iccādīni",
  "anya-e0804n0:1352_2": "rūpāni. Macco. Maru. Maraṇaṃ, maccu. Maṭṭu. Māro.",
  "anya-e0804n0:1353_0": "Tattha mattunti marituṃ. Tathā hi alīnasattujātake “yo mattumicche pituno pamokkhā”ti",
  "anya-e0804n0:1353_1": "pāḷi dissati. Maccoti maritabbasabhāvatāya “macco”ti laddhanāmo satto. Marūti dīghāyukopi",
  "anya-e0804n0:1353_2": "samāno maraṇasīloti maru, devo. Maraṇanti cuti.",
  "anya-e0804n0:1354": "Maraṇaṃ antako maccu, hindaṃ kālo ca maṭṭu ca;",
  "anya-e0804n0:1355": "Nikkhepo cuti cetāni, nāmāni maraṇassa ve.",
  "anya-e0804n0:1356": "Māroti sattānaṃ kusalaṃ māretīti māro, kāmadevo.",
  "anya-e0804n0:1357": "Imānissa nāmāni –",
  "anya-e0804n0:1358": "Māro namuci kaṇho ca, vasavatti pajāpati;",
  "anya-e0804n0:1359": "Pamattabandhu maddano, pāpimā dabbakopi ca;",
  "anya-e0804n0:1360": "Kandappo ca ratipati, kāmo ca kusumāyudho.",
  "anya-e0804n0:1361": "Aññe aññānipi nāmāni vadanti, tāni sāsanānulomāni na hontīti idha na dassitāni. Aṭṭhakathāsu pana “māro, namuci, kaṇho, pamattabandhū”ti cattārova nāmāni āgatāni.",
  "anya-e0804n0:1362": "Ettha ca māroti devaputtamārena saddhiṃ pañca mārā kilesamāro khandhamāro abhisaṅkhāramāro maccumāro devaputtamāroti.",
  "anya-e0804n0:1363": "Dhara avatthāne. Dharati.",
  "anya-e0804n0:1364": "Bhara posane. Bharati. Bharito, bhattā.",
  "anya-e0804n0:1365": "Thara santharaṇe. Tharati, santharati. Santharaṇaṃ.",
  "anya-e0804n0:1366": "Dara vidāraṇe. Bhūmiṃ darati. Kudālo.",
  "anya-e0804n0:1367": "Dara dāhe. Kāyo darati. Daro, daratho.",
  "anya-e0804n0:1368": "Tira adhogatiyaṃ. Tirati. Tiracchāno, tiracchā vā.",
  "anya-e0804n0:1369": "Ara gatiyaṃ. Arati. Atthaṃ, attho, utu.",
  "anya-e0804n0:1370": "Ettha atthaṃ vuccati nibbānaṃ. Taṃ taṃ sattakiccaṃ arati vattetīti utu.",
  "anya-e0804n0:1371": "Rakārantadhāturūpāni.",
  "anya-e0804n0:1372": "Lakārantadhātu",
  "anya-e0804n0:1373": "Lā ādāne. Lāti. Lānaṃ, garuḷo, sīhaḷo, rāhulo, kusalaṃ, bālo, mahallako, mahallikā.",
  "anya-e0804n0:1374_0": "Tatra garuḷoti garuṃ lāti ādadāti gaṇhātīti garuḷo, yo “supaṇṇo, dijādhipo, nāgāri,",
  "anya-e0804n0:1374_1": "karoṭī”ti ca vuccati. Sīhaḷoti sīhaṃ lāti ādadāti gaṇhātīti sīhaḷo, pubbapuriso.",
  "anya-e0804n0:1374_2": "Tabbaṃse jātā etarahi sabbepi sīhaḷā nāma jātā.",
  "anya-e0804n0:1375_0": "Rāhulotiādīsu pana rāhu viya lāti gaṇhātīti rāhulo, ko so? Sikkhākāmo āyasmā rāhulabhaddo",
  "anya-e0804n0:1375_1": "buddhaputto. Tassa hi jātadivase suddhodanamahārājā “puttassa me tuṭṭhiṃ nivedethā”ti",
  "anya-e0804n0:1375_2": "uyyāne kīḷantassa bodhisattassa sāsanaṃ pahiṇi. Bodhisatto taṃ sutvā “rāhu jāto bandhanaṃ",
  "anya-e0804n0:1375_3": "jāta”nti āha. Puttassa hi jāyanaṃ rāhuggaho viya hoti. Taṇhākilissanatāpādanato bāḷhena",
  "anya-e0804n0:1375_4": "ca saṅkhalikādibandhanena bandhaṃ viya hoti muccituṃ appadānatoti “rāhu jāto bandhanaṃ",
  "anya-e0804n0:1375_5": "jāta”nti āha. Rājā “kiṃ me putto avacā”ti pucchitvā taṃ vacanaṃ sutvā “ito paṭṭhāya",
  "anya-e0804n0:1375_6": "me nattā ‘rāhulo’ tveva hotū”ti āha, tato paṭṭhāya kumāro rāhulo nāma jāto.",
  "anya-e0804n0:1376_0": "Mahāpadānasuttaṭīkāyañhi “rāhu jāto”ti ettha “rāhūti rāhuggaho”ti vuttaṃ, taṃ pana",
  "anya-e0804n0:1376_1": "“rāhulo”ti vacanassatthaṃ pākaṭaṃ kātuṃ adhippāyatthavasena vuttaṃ. Na hi kevalo",
  "anya-e0804n0:1376_2": "“rāhū”ti saddo “rāhuggaho”ti atthaṃ vadati, atha kho jātasaddasambandhaṃ labhitvā",
  "anya-e0804n0:1376_3": "vadati. Tathā hi “rāhu jāto”ti bodhisattena vuttavacanassa “rāhuggaho jāto”ti atthौ",
  "anya-e0804n0:1376_4": "bhavati, tasmā suddhodanamahārājā “mama nattā rāhu viya lātīti rāhuloti vattabbo”ti",
  "anya-e0804n0:1376_5": "cintetvā “rāhulotveva hotū”ti āhāti daṭṭhabbaṃ.",
  "anya-e0804n0:1377_0": "Keci pana “rāhulo jāto bandhanaṃ jāta”nti paṭhanti, katthaci potthake ca likhanti,",
  "anya-e0804n0:1377_1": "taṃ na sundaraṃ, atthassa ayuttito ṭīkāya ca saddhiṃvirocato. Na hi “rāhulo”ti kumārassa",
  "anya-e0804n0:1377_2": "nāmaṃ paṭhamaṃ uppannaṃ, pacchāyeva pana uppannaṃ ayyakena dinnattā, tasmā tadā bodhisattena",
  "anya-e0804n0:1377_3": "“rāhulo jāto”ti vattuṃ na yujjati. Yathā hi anabhisitte arājini puggale “mahārājā”ti",
  "anya-e0804n0:1377_4": "vohāro nappavattati. Ṭīkāyañca “rāhūti rāhuggaho”ti vuttaṃ. Athāpi tesaṃ siyā “rāhulo",
  "anya-e0804n0:1377_5": "jāto bandhanaṃ jāta”nti padassa vijjamānattā eva ṭīkāyaṃ “rāhuggaho”ti bhāvavasena",
  "anya-e0804n0:1377_6": "lāsaddena samānattho ādānattho gahasaddo vuttoti evampi nupapajjati, “rāhulānaṃ jātaṃ",
  "anya-e0804n0:1377_7": "bandhanaṃ jāta”nti pāṭhassa vattabbattā. Rāhuloti hi idaṃ padaṃ “sīhaḷo”ti padaṃ",
  "anya-e0804n0:1377_8": "viya dabbavācakaṃ, na kadācipi bhāvavācakaṃ, tasmā “rāhulo jāto bandhanaṃ jāta”nti",
  "anya-e0804n0:1377_9": "etaṃ ekaccehi duropitaṃ pāṭhaṃ aggahetvā “rāhu jāto bandhanaṃ jāta”nti ayameva pāṭho",
  "anya-e0804n0:1377_10": "gahetabbo, sārato ca paccetabbo suparisuddhesu anekesu potthakesu diṭṭhattā, porāṇehi",
  "anya-e0804n0:1377_11": "ca gambhīrasukhumañāṇehi ācariyapacāriyehi paṭhitattā.",
  "anya-e0804n0:1378_0": "Ayaṃ panettha sādhippāyā atthappakāsanā – rāhu jātoti bodhisatto puttassa jātasāsanaṃ",
  "anya-e0804n0:1378_1": "sutvā saṃvegappatto “idāni mama rāhu jāto”ti vadati, muccituṃ appadānavasena mama",
  "anya-e0804n0:1378_2": "gahaṇatthaṃ rāhu uppannoti hi attho. Bandhanaṃ jātanti iminā “mama bandhanaṃ jāta”nti",
  "anya-e0804n0:1378_3": "vadati. Tathā hi ṭīkāyaṃ vuttaṃ “rāhūti rāhuggaho”ti. Tattha rāhuggahoti gaṇhātīti",
  "anya-e0804n0:1378_4": "gaho, rāhu eva gaho rāhuggaho, mama gāhako rāhu jātoti attho. Atha vā gahaṇaṃ gaho,",
  "anya-e0804n0:1378_5": "rāhuno gaho rāhuggaho, rāhuggahaṇaṃ mama jātanti attho. Putto hi rāhusadiso. Pitā",
  "anya-e0804n0:1378_6": "candasadiso puttarāhunā gahitattā.",
  "anya-e0804n0:1379_0": "Ekacce pana “rāhulotveva hotū”ti imaṃ padesaṃ disvā “rāhu jāto”ti vutte iminā na",
  "anya-e0804n0:1379_1": "sameti, “rāhulo jāto”ti vutteyeva pana sametīti maññamānā evaṃ pāṭhaṃ paṭhanti likhanti",
  "anya-e0804n0:1379_2": "ca, tasmā so anupaparikkhitvā paṭhito duropito pāṭho na gahetabbo, yathāvutto porāṇako",
  "anya-e0804n0:1379_3": "porāṇācariyehi abhimato pāṭhoyeva āyasmantehi gahetabbo atthassa yuttito, ṭīkāya",
  "anya-e0804n0:1379_4": "ca saddhiṃ avirodhatoti.",
  "anya-e0804n0:1380_0": "Tattha kusalanti kucchitānaṃ pāpadhammānaṃ sānato tanukaraṇato ñāṇaṃ kusaṃ nāma,",
  "anya-e0804n0:1380_1": "tena kusena lātabbaṃ pavattetabbanti kusalaṃ. Bāloti diṭṭhadhammikasamparāyikasaṅkhāte",
  "anya-e0804n0:1380_2": "dve anatthe devadattakokālikādayo viya lāti ādadātīti bālo. Imāni pana taṃnāmāni –",
  "anya-e0804n0:1381": "Bālo avidvā añño ca, aññāṇī avicakkhaṇo;",
  "anya-e0804n0:1382": "Apaṇḍito akusalo, dummedho kumati jaḷo.",
  "anya-e0804n0:1383": "Eḷamūgo ca nippañño, dummedhī avidū mago;",
  "anya-e0804n0:1384": "Aviññū andhabālo ca, duppañño ca aviddasu.",
  "anya-e0804n0:1385": "Mahallakoti mahattaṃ lāti gaṇhātīti mahallako, jiṇṇapuriso. Imānissa nāmāni –",
  "anya-e0804n0:1386": "Jiṇṇo mahallako vuddho, buddho vuḍḍho ca kattaro;",
  "anya-e0804n0:1387": "Thero cāti ime saddā, jiṇṇapaññattiyo siyuṃ.",
  "anya-e0804n0:1388": "Tathā hi –",
  "anya-e0804n0:1389": "“Dure apassaṃ therova, cakkhuṃ yācitumāgato”;",
  "anya-e0804n0:1390": "Evamādīsu daṭṭhabbo, therasaddo mahallake.",
  "anya-e0804n0:1391": "Imāni pana nāmāni itthiyā itthiliṅgavasena vattabbāni –",
  "anya-e0804n0:1392": "Jiṇṇā mahallikā vuddhī, buddhī vuḍḍhī ca kattarā;",
  "anya-e0804n0:1393": "Therī cāti ime saddā, nāmaṃ jiṇṇāya itthiyā;",
  "anya-e0804n0:1394": "Dala phala visaraṇe. Dalati. Phalati. Dalito rukkho. Phalito bhūmibhāgo.",
  "anya-e0804n0:1395_0": "Ala bhūsane. Alati. Alaṅkāro, alaṅkato, alaṅkataṃ. “Sālaṅkānanayogepi, sālaṅkānanavajjitā”ti",
  "anya-e0804n0:1395_1": "imissañhi kavīnaṃ kabbaracanāyaṃ alaṅkasaddo bhūsanavisesaṃ vadati. Keci panettha",
  "anya-e0804n0:1395_2": "ala bhūsanapariyāpanavāranesūti dhātuṃ paṭhanti, “alatī”ti ca rūpaṃ icchanti. Mayaṃ",
  "anya-e0804n0:1395_3": "pana aladhātussa pariyattinivāraṇatthavācakattaṃ na icchāma payogādassanato. Nipātabhūto",
  "anya-e0804n0:1395_4": "pana alaṃsaddo pariyattinivāraṇatthavācako dissati “alametaṃ sabbaṃ. Alaṃ me tena rajjenā”tiādīsu.",
  "anya-e0804n0:1396": "Mīla nimelane. Mīlati, nimīlati, ummīlati. Nimīlanaṃ.",
  "anya-e0804n0:1397": "Bila patitthambhe. Bilati.",
  "anya-e0804n0:1398": "Nīla vaṇṇe. Nīlavatthaṃ.",
  "anya-e0804n0:1399": "Sīla samādhimhi. Sīlati. Sīlaṃ, sīlanaṃ.",
  "anya-e0804n0:1400_0": "Ettha sīlanti sīlanaṭṭhena sīlaṃ. Vuttañhetaṃ visuddhimagge “sīlanti kenaṭṭhena sīlaṃ?",
  "anya-e0804n0:1400_1": "Sīlanaṭṭhena sīlaṃ, kimidaṃ sīlanaṃ nāma? Samādhānaṃ vā kāyakammādīnaṃ susīlyavasena",
  "anya-e0804n0:1400_2": "avippakiṇṇatāti attho. Upadhāraṇaṃ vā kusalānaṃ dhammānaṃ patiṭṭhānavasena ādhārabhāvoti",
  "anya-e0804n0:1400_3": "attho. Etadeva hi ettha atthadvayaṃ saddalakkhaṇavidū anujānanti. Aññe pana ‘siraṭṭho",
  "anya-e0804n0:1400_4": "sīlaṭṭho, sītalaṭṭho sīlaṭṭho’ti evamādinā nayenettha atthaṃ vaṇṇentī”ti. Tattha",
  "anya-e0804n0:1400_5": "“atthadvayaṃ saddalakkhaṇa vidū anujānantī”ti idaṃ “sīla samādhimhi sīla upadhāraṇe”ti",
  "anya-e0804n0:1400_6": "dvigaṇikassa sīladhātussa atthe sandhāya vuttaṃ. Imassa hi curādigaṇaṃ pattassa upadhāraṇe",
  "anya-e0804n0:1400_7": "“sīleti, sīlayatī”ti rūpāni bhavanti, upadhāretītipi tesaṃ attho. Idha pana bhūvādigaṇikattā",
  "anya-e0804n0:1400_8": "samādhānatthe “sīlatī”ti rūpaṃ bhavati, samādhiyatīti tassa attho. Punapi ettha sotūnaṃ",
  "anya-e0804n0:1400_9": "sukhaggahaṇatthaṃ nibbacanāni vuccante. Sīlati samādhiyati kāyakammādīnaṃ susīlyavasena",
  "anya-e0804n0:1400_10": "na vippakiratīti sīlaṃ. Atha vā sīlanti samādahanti cittaṃ etenāti sīlaṃ. Imāni bhūvādigaṇikavasena",
  "anya-e0804n0:1400_11": "nibbacanāni. Curādigaṇikavasena pana sīleti kusale dhamme upadhāreti patiṭṭhābhāvena",
  "anya-e0804n0:1400_12": "bhuso dhāretīti sīlaṃ. Sīlenti vā etena kusale dhamme upadhārenti bhuso dhārenti",
  "anya-e0804n0:1400_13": "sādhavoti sīlanti nibbacanāni.",
  "anya-e0804n0:1401": "Kila bandhe. Kilati. Kilaṃ.",
  "anya-e0804n0:1402": "Kūla āvaraṇe. Kulati. Kūlaṃ. Vahe rukkhe pakūlaje. Kūlaṃ bandhati. Nadīkūle vasāmahaṃ. Kūlati āvarati udakaṃ bahi nikkhamituṃ na detīti kūlaṃ.",
  "anya-e0804n0:1403": "Sūla rujāyaṃ. Sūlati. Sūlaṃ. Kaṇṇasūlaṃ na janeti.",
  "anya-e0804n0:1404": "Tūla nikkarīse. Nikkarīsaṃ nāma karīsamattenapi aminetabbato lahubhāvoyeva. Tūlati. Tūlaṃ bhaṭṭhaṃva māluto.",
  "anya-e0804n0:1405": "Pula saṅghāte. Pulati. Pañcapuli.",
  "anya-e0804n0:1406_0": "Mūla patiṭṭhāyaṃ mūlati. Mūlaṃ. Mūlasaddo “mūlāni uddhareyya antamaso ussīranāḷimattānipī”tiādīsu",
  "anya-e0804n0:1406_1": "mūlamūle dissati. “Lobho akusalamūla”ntiādīsu asādhāraṇahetumhi. “Yāvamajjhanhike",
  "anya-e0804n0:1406_2": "kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe. Atridaṃ vuccati –",
  "anya-e0804n0:1407": "Mūlamūle mūlasaddo, padissati tatheva ca;",
  "anya-e0804n0:1408": "Asādhāraṇahetumhi, samīpamhi ca vattati.",
  "anya-e0804n0:1409": "Phala nibbattiyaṃ. Rukkho phalati. Rukkhaphalāni bhuñjantā. Mahapphalaṃ mahānisaṃsaṃ. Sotāpattiphalaṃ. Tattha phalanti mahānibbattikaṃ.",
  "anya-e0804n0:1410": "Phala bhede. Phalati. Muddhā te phalatu sattadhā. Pādā phaliṃsu. Tattha phalatūti bhajjitu.",
  "anya-e0804n0:1411": "Phala abyattasadde. Asanī phalati. Dveme bhikkhave asaniyā phalantiyā na santasanti. Phalantiyāti saddaṃ karontiyā.",
  "anya-e0804n0:1412": "Culla hāvakaraṇe. Hāvakaraṇaṃ vilāsakaraṇaṃ. Cullati.",
  "anya-e0804n0:1413": "Phulla vikasanabhedesu. Phullati. Phullaṃ. Phullito kiṃsuko. Suphullitamaravindavanaṃ.",
  "anya-e0804n0:1414": "Asītihatthamubbedho, dīpaṅkaro mahāmuni;",
  "anya-e0804n0:1415": "Sobhati dīparukkhova, sālarājāva phullito.",
  "anya-e0804n0:1416": "Khaṇḍaphullapaṭisaṅkharaṇaṃ.",
  "anya-e0804n0:1417": "Cilla seṭhille. Siṭhilabhāvo seṭhillaṃ. Cillati.",
  "anya-e0804n0:1418": "Velu celu kelu khelu pelu belu selu sala tila gatiyaṃ. Velati. Celati. Kelati. Khelati. Pelati. Belati. Selati. Salati. Tilati. Celaṃ, belako. Ettha celanti vatthaṃ. Pelakoti saso.",
  "anya-e0804n0:1419": "Khala calane. Khalati. Khalo. Khaloti dujjano asādhu asappuriso pāpajano.",
  "anya-e0804n0:1420_0": "Khala sañcinane. Khalati. Khalaṃ. Khalanti vīhiṭṭhapanokāsabhūtaṃ bhūmimaṇḍalaṃ.",
  "anya-e0804n0:1420_1": "Tañhi khalanti sañcinanti rāsiṃ karonti ettha dhaññānīti khalanti vuccati. “Khalaṃ",
  "anya-e0804n0:1420_2": "sālaṃ pasuṃ khettaṃ, gantā cassa abhikkhaṇa”nti payogo.",
  "anya-e0804n0:1421": "Gila ajjhoharaṇe. Gilati. Gilamakkhaṃ puriso na bujjhati.",
  "anya-e0804n0:1422": "Gala adane. Galati. Galo. Galanti adanti ajjhoharanti etenāti galo. Galoti gīvā vuccati.",
  "anya-e0804n0:1423": "Sala salla āsugatiyaṃ. Āsugati sīghagamanaṃ. Salati. Sallati. Sallaṃ. Ettha ca “sallaṃ usu saro sallo kaṇḍo tejano”ti pariyāyā ete.",
  "anya-e0804n0:1424": "Khola gatipaṭighāte. Kholati.",
  "anya-e0804n0:1425": "Gile pītikkhaye. Gilāyati. Gilāno, gelaññaṃ. Gilānoti akallako. Vinayepi hi vuttaṃ “nāhaṃ akallako”ti. Aṭṭhakathāyañca “nāhaṃ akallakoti nāhaṃ gilāno”ti vuttaṃ.",
  "anya-e0804n0:1426": "Mile gattavināme. Milāyati. Milāyano, milāyanto, milāyamāno.",
  "anya-e0804n0:1427": "Kele mamāyane. Mamāyanaṃ taṇhādiṭṭhivasena “mama ida”nti gahaṇaṃ. Kelāyati. Tvaṃ kaṃ kelāyati.",
  "anya-e0804n0:1428": "Sala calane saṃvaraṇe ca, vala valla calane ca. Saṃvaraṇāpekkhāyaṃ cakāro. Salati. Kusalaṃ. Valati. Vallati. Vallūro.",
  "anya-e0804n0:1429_0": "Tattha kusalanti kucchite pāpadhamme salayati calayati kampeti viddhaṃsetīti kusalaṃ.",
  "anya-e0804n0:1429_1": "Kucchitaṃ apāyadvāraṃ salanti saṃvaranti pidahanti sādhavo etenāti kusalaṃ. Vallanti",
  "anya-e0804n0:1429_2": "saṃvaranti rakkhanti ito kākasenādayo satte akhādanatthāyāti vallūro.",
  "anya-e0804n0:1430": "Mala malla dhāraṇe. Malati. Malaṃ. Mallati. Mallo.",
  "anya-e0804n0:1431": "Bhala bhalla paribhāsanahiṃsādānesu. Bhalati. Bhallati.",
  "anya-e0804n0:1432": "Kala saṅkhyāne. Kalati. Kalā, kālo.",
  "anya-e0804n0:1433": "Ettha kalāti soḷasabhāgādibhāgo. Kāloti “ettako atkkanto”tiādinā kalitabbo saṅkhātabboti kālo, pubbaṇhādisamayo.",
  "anya-e0804n0:1434": "Kalla asadde. Asaddo. Nissaddo. Kallati.",
  "anya-e0804n0:1435": "Jala dittiyaṃ. Jalati. Jalaṃ, jalanto, pajjalanto, jalamāno.",
  "anya-e0804n0:1436": "Ko eti siriyā jalaṃ. Jalaṃva yasasā aṭṭhā, devadattoti me sutaṃ. Saddhammapajjoto jalito.",
  "anya-e0804n0:1437": "Hula calane. Hulati. Halo. Haloti phālo, so hi holeti bhūmiṃ bhindanto mattikakhaṇḍaṃ cāletīti “halo”ti vuccati ukārassa akāraṃ katvā.",
  "anya-e0804n0:1438": "Cala kampane. Calati. Calito, acalo. Mahanto bhūmicālo. Calanaṃ, cālo.",
  "anya-e0804n0:1439": "Jala dhaññe. Jalati. Jalaṃ.",
  "anya-e0804n0:1440": "Ṭala ṭula velambe. Ṭalati. Ṭulati.",
  "anya-e0804n0:1441_0": "Thala ṭhāne. Thalati. Thalo. Thaloti nirudakappadeso. Pabbajjānibbānesupi taṃsadisattā",
  "anya-e0804n0:1441_1": "tabbohāro. Yathā hi loke udakoghena anottharaṇaṭṭhānaṃ “thalo”ti vuccati, evaṃ kilesoghena",
  "anya-e0804n0:1441_2": "anottharaṇīyattā pabbajjā nibbānañca “thalo”ti vuccati, “tiṇṇo pāraṅgato thale tiṭṭhati",
  "anya-e0804n0:1441_3": "brāhmaṇo”ti hi vuttaṃ.",
  "anya-e0804n0:1442": "Phāla vilekhane. Phālati bhūmiṃ vilekhati bhindatīti phālo.",
  "anya-e0804n0:1443": "Nala ganthe. Nalati.",
  "anya-e0804n0:1444": "Bala pāṇane. Iha pāṇanaṃ jīvanaṃ sasanañca. Balati. Balaṃ, bālo.",
  "anya-e0804n0:1445_0": "Ettha balanti jīvitaṃ kappenti etenāti balaṃ, kāyabalabhogabalādikaṃ balaṃ. Atha",
  "anya-e0804n0:1445_1": "vā balanti sammājīvanaṃ jīvanti etenāti balaṃ, saddhādikaṃ balaṃ. Āgamaṭṭhakathāyaṃ",
  "anya-e0804n0:1445_2": "pana “assaddhiye na kampatīti saddhābala”ntiādi vuttaṃ, taṃ daḷhaṭṭhena balanti vattabbānaṃ",
  "anya-e0804n0:1445_3": "saddhādīnaṃ akampanabhāvadassanatthaṃ vuttanti daṭṭhabbaṃ. Atha vā dhātūnaṃ atthātisayayogato",
  "anya-e0804n0:1445_4": "assaddhiyādīnaṃ abhibhavanena saddhādibalānaṃ abhibhavanatthopi gahetabbo “abalā",
  "anya-e0804n0:1445_5": "naṃ baliyantī”ti ettha viya. Bāloti balati assasati ceva passasati cāti bālo, assasitapassasitamattena",
  "anya-e0804n0:1445_6": "jīvati, na seṭṭhena paññājīvitenāti vuttaṃ hoti. Tathā hi aṭṭhakathāyaṃ vuttaṃ “balantīti",
  "anya-e0804n0:1445_7": "bālā, assasitapassasitamattena jīvanti, na paññājīvitenāti attho”ti. Paññājīvinoyeva",
  "anya-e0804n0:1445_8": "hi jīvitaṃ seṭṭhaṃ nāma. Tenāha bhagavā “paññājīviṃ jīvitamāhu seṭṭha”nti.",
  "anya-e0804n0:1446": "Pula mahatte. Pulati. Vipulaṃ.",
  "anya-e0804n0:1447": "Kula saṅkhāne bandhumhi ca. Kolati. Kulaṃ, kolo.",
  "anya-e0804n0:1448": "Sala gamane. Salati.",
  "anya-e0804n0:1449": "Kila pītiya kīḷanesu. Pītassa bhāvo pītiyaṃ yathā dakkhiyaṃ. Kīḷanaṃ kīḷāyeva. Kilati.",
  "anya-e0804n0:1450": "Ila kampane. Ilati. Elaṃ, elā. Ettha elaṃ vuccati doso. Kenaṭṭhena? Kampanaṭṭhena. Dosoti cettha aguṇo veditabbo, na paṭigho. “Nelaṅgo setapacchādo”ti idamettha nidassanaṃ.",
  "anya-e0804n0:1451_0": "Apica elaṃ vuccati udakaṃ. Tathā hi “elambujaṃ kaṇṭakiṃ vārijaṃ yathā”ti imissā pāḷiyā",
  "anya-e0804n0:1451_1": "atthaṃ niddisanto āyasmā sāriputto “elaṃ vuccati udaka”nti āha. Elāti lālā vuccati",
  "anya-e0804n0:1451_2": "“elamūgo”ti ettha viya. Apica elāti kheḷo vuccati “sutvā nelapatiṃ vācaṃ, vāḷā panthā",
  "anya-e0804n0:1451_3": "apakkamu”nti ettha viya. Ettha nelapatiṃ vācanti kheḷabindunipātavirahitaṃ vacananti",
  "anya-e0804n0:1451_4": "attho. Lālākheḷavācakassa tu elāsaddassa aññaṃ pavattinimittaṃ pariyesitabbaṃ. Anekappavattinimittā",
  "anya-e0804n0:1451_5": "hi saddā. Kiṃ vā aññena pavattinimittena, ila kampaneti evaṃ vuttaṃ kampanaṃ eva",
  "anya-e0804n0:1451_6": "lālākheḷavācakassa elāsaddassa pavattinimittaṃ, tasmā ilanti jigucchitabbabhāvena",
  "anya-e0804n0:1451_7": "kampenti hadayacalanaṃ pāpuṇanti janā etthāti elāti attho gahetabbo. Samānapavattinimittāyeva",
  "anya-e0804n0:1451_8": "hi saddā lokasaṅketavasena nānāpadatthavācakāpi bhavanti. Taṃ yathā? Hinoti gacchatīti",
  "anya-e0804n0:1451_9": "hetu, sappati gacchatīti sappo, gacchatīti goti. Tathā asamānappavattinimittāyeva",
  "anya-e0804n0:1451_10": "samānapadatthavācakāpi bhavanti. Taṃ yathā? Rañcatīti rājā, bhūmiṃ pāletīti bhūmipālo,",
  "anya-e0804n0:1451_11": "nare indatīti narindoti. Esa nayo sabbatthāpi vibhāvetabbo.",
  "anya-e0804n0:1452": "Ila gatiyaṃ. Ilati.",
  "anya-e0804n0:1453": "Hila hāvakaraṇe. Helati.",
  "anya-e0804n0:1454": "Sila uñche. Silati.",
  "anya-e0804n0:1455": "Tila sinehane. Tilati. Tilaṃ, telaṃ, tilo.",
  "anya-e0804n0:1456": "Cila vasane. Cilati.",
  "anya-e0804n0:1457": "Vala vilāsane. Valati.",
  "anya-e0804n0:1458": "Pila gahaṇe. Pilati.",
  "anya-e0804n0:1459": "Mila sinehane. Milati.",
  "anya-e0804n0:1460": "Phula sañcale pharaṇe ca. Phulati.",
  "anya-e0804n0:1461": "Lakārantadhāturūpāni.",
  "anya-e0804n0:1462": "Vakārantadhātu",
  "anya-e0804n0:1463": "Vā gatigandhanesu. Vāti. Vāto.",
  "anya-e0804n0:1464": "Vī pajanakanti asanakhādana gatīsu. Pajanaṃ calanaṃ. Kanti abhiruci. Asanaṃ bhattaparibhogo. Khādanaṃ pūvādibhakkhanaṃ. Gati gamanaṃ. Veti.",
  "anya-e0804n0:1465": "Ve tantasantāne. Vāyati. Tantavāyo.",
  "anya-e0804n0:1466": "Ve sosane. Vāyati.",
  "anya-e0804n0:1467": "Dhivu khivu nidassane. Dhevati. Khevati.",
  "anya-e0804n0:1468": "Thivu dittiyaṃ. Thevati. Madhumadhukā thevanti.",
  "anya-e0804n0:1469": "Jīva pāṇadhāraṇe. Jīvati. Jīvitaṃ, jīvo, jīvikā. Atthi no jīvikā deva, sā ca yādisakīdisā. Jīvitaṃ kappeti.",
  "anya-e0804n0:1470": "Piva miva tiva niva thūliye. Pivati. Pivaro. Mivati. Tivati. Nivati.",
  "anya-e0804n0:1471": "Ettha ca pivaroti kacchapo, yo koci vā thūlasarīro. Tathā hi “pivaro kacchape thūle”ti pubbācariyehi vuttaṃ.",
  "anya-e0804n0:1472": "Ava pālane. Avati. Buddho mama avataṃ.",
  "anya-e0804n0:1473": "Bhava gatiyaṃ. Savati.",
  "anya-e0804n0:1474": "Kava vaṇṇe. Kavati.",
  "anya-e0804n0:1475": "Khivu made. Khivati.",
  "anya-e0804n0:1476": "Dhovu dhovane. Dhovati.",
  "anya-e0804n0:1477": "Devu deva devane. Devati ādevati, paridevati, ādevo, paridevo, ādevanā, paridevanā, ādevitattaṃ, paridevitattaṃ.",
  "anya-e0804n0:1478": "Sevu kevu khevu gevu gilevu mevu milevu secane. Sevati. Kevati. Khevati. Gevati. Gilevati. Mevati milevati.",
  "anya-e0804n0:1479": "Devu plutagatiyaṃ. Plutagati pariplutagamanaṃ. Devati.",
  "anya-e0804n0:1480": "Dhātu gatisuddhiyaṃ. Dhāvati, vidhāvati. Ādhāvati, paridhāvati. Dhāvako.",
  "anya-e0804n0:1481": "Civu ādānasaṃvaresu. Civati.",
  "anya-e0804n0:1482": "Cevi cetanātulye. Cevati.",
  "anya-e0804n0:1483": "Vakārantadhāturūpāni.",
  "anya-e0804n0:1484": "Sakārantadhātu",
  "anya-e0804n0:1485": "Sā pāke. Sāti.",
  "anya-e0804n0:1486": "Si sevāyaṃ. Sevati. Sevanā, sevako, sevito, sivo, sivaṃ.",
  "anya-e0804n0:1487": "Nihīyati puriso nihīnasevī,",
  "anya-e0804n0:1488": "Na ca hāyetha kadāci tulyasevī;",
  "anya-e0804n0:1489": "Seṭṭhamupagamaṃ udeti khippaṃ,",
  "anya-e0804n0:1490": "Tasmā attano uttaritaraṃ bhajetha;",
  "anya-e0804n0:1491": "Si gatibuddhīsu. Seti, atiseti. Atisituṃ, atisitvā, setu.",
  "anya-e0804n0:1492": "Sī saye. Sayo supanaṃ. Seti. Sayati. Senaṃ. Sayanaṃ.",
  "anya-e0804n0:1493": "Su gatiyaṃ. Savati. Pasavati. Pasuto, suto.",
  "anya-e0804n0:1494": "Ettha sutoti dūto, “vittiñhi maṃ vindati suta disvā”ti “devasuto ca mātalī”ti ca imāni tattha payogāni.",
  "anya-e0804n0:1495": "Su savane. Savanaṃ sandanaṃ. Savati. Āsavo.",
  "anya-e0804n0:1496": "Sū pasave. Pasavo jananaṃ. Savati, pasavati. Suttaṃ.",
  "anya-e0804n0:1497": "Ettha pana suttanti atthe savati janetīti suttaṃ, tepiṭakaṃ buddhavacanaṃ, tadaññampi vā hatthisuttādi suttaṃ.",
  "anya-e0804n0:1498": "Sū pāṇagabbhavimocanesu. Sūti. Pasūti. Pasūto.",
  "anya-e0804n0:1499": "Su peraṇe. Suti.",
  "anya-e0804n0:1500": "Se khaye. Sīyati. Ekārassīyādeso.",
  "anya-e0804n0:1501": "Se pāke. Seti.",
  "anya-e0804n0:1502": "Se gatiyaṃ. Seti. Setu.",
  "anya-e0804n0:1503": "Hiṃsa hiṃsāyaṃ. Hiṃsati. Hiṃsako, hiṃsanā, hiṃsā.",
  "anya-e0804n0:1504": "Issa issāyaṃ. Issati. Purisaparakkamassa devā na issanti. Issā, issāyanā.",
  "anya-e0804n0:1505": "Namassa vandanānatiyaṃ. Vandanānati nāma vandanāsaṅkhātaṃ namanaṃ, sakammakoyevāyaṃ dhātu, na namudhātu viya sakammako ceva akammako ca. Namassati.",
  "anya-e0804n0:1506": "Ghusa sadde. Ghusati, ghosati. Paṭighoso, nigghoso, vacīghoso.",
  "anya-e0804n0:1507": "Cusa pāne. Cusati.",
  "anya-e0804n0:1508": "Pusa buddhiyaṃ. Pusati. Poso. Sampīḷe mama posanaṃ. Posananti vaḍḍhanaṃ.",
  "anya-e0804n0:1509": "Musa theyye. Thenanaṃ theyyaṃ corikā. Musati. Duddikkho cakkhumusano. Musalo.",
  "anya-e0804n0:1510": "Pusa pasave. Pusati.",
  "anya-e0804n0:1511": "Vāsi bhūsa alaṅkāre. Vāsati. Bhūsati, vibhūsati. Bhūsanaṃ, vibhūsanaṃ.",
  "anya-e0804n0:1512": "Usa rujāyaṃ. Usati.",
  "anya-e0804n0:1513": "Isa ucche. Esati. Isi.",
  "anya-e0804n0:1514": "Ettha pana sīlādayo guṇe esantīti isayo, buddhādayo ariyā tāpasapabbajjāya ca pabbajitā narā. “Isi tāpaso jaṭilo jaṭī jaṭādharo”ti ete tāpasapariyāyā.",
  "anya-e0804n0:1515": "Kasa vilekhane. Kasati, kassati. Kassako, ākāso.",
  "anya-e0804n0:1516": "Ettha kassakoti kasikārako. Ākāsoti nabhaṃ. Tañhi na kassatīti ākāso. Kasituṃ vilekhituṃ na sakkāti attho. Imāni tadabhidhānāni –",
  "anya-e0804n0:1517": "Ākāso ambaraṃ abbhaṃ, antalikkha’maghaṃ nabhaṃ;",
  "anya-e0804n0:1518": "Vehāso gaganaṃ devo, kha’mādiccapathopi ca.",
  "anya-e0804n0:1519": "Tārāpatho ca nakkhatta-patho ravipathopi ca;",
  "anya-e0804n0:1520": "Vehāyasaṃ vāyupatho, apatho anilañjasaṃ.",
  "anya-e0804n0:1521": "Kasa sisa jasa jhasa vasa masa disa jusa yusa hiṃsatthā. Kasati. Sisati. Jasati. Jhasati. Vasati. Masati. Masako. Omasati, omasavādo. Disati. Jusati. Yūsati.",
  "anya-e0804n0:1522": "Tattha omasatīti vijjhati. Omasavādoti paresaṃ sūciyā viya vijjhanavādo. Masakoti makaso.",
  "anya-e0804n0:1523": "Bhassa bhassane. Bhassanti kathanaṃ vuccati “āvāso gocaro bhassaṃ. Bhassakāraka”ntiādīsu viya. Bhassati. Bhaṭṭhaṃ. Bhaṭṭhanti bhāsitaṃ, vacananti attho. Ettha pana –",
  "anya-e0804n0:1524": "“Subhāsitā atthavatī, gāthāyo te mahāmuni;",
  "anya-e0804n0:1525": "Nijjhattomhi subhaṭṭhena, tvañca me saraṇaṃ bhavā”ti",
  "anya-e0804n0:1526": "Pāḷi nidassanaṃ. Tattha nijjhattoti nijjhāpito dhammojapaññāya paññattigato amhi. Subhaṭṭhenāti subhāsitena.",
  "anya-e0804n0:1527": "Jisu nisu visu misu vassa secane. Jesati. Nesati. Vesati. Mesati. Devo vassati.",
  "anya-e0804n0:1528": "Marisu sahane ca. Cakāro secanāpekkhako. Marisati.",
  "anya-e0804n0:1529": "Pusa posane. Posati. Poso. Kammacittautuāhiārehi posiyatīti poso. “Aññepi devo posetī”ti dassanato pana curādigaṇepi imaṃ dhātuṃ vakkhāma.",
  "anya-e0804n0:1530": "Pisu silisu pusu palusu usu upadāhe. Pesati. Silesati. Sileso. Posati. Palosati. Osati. Usu.",
  "anya-e0804n0:1531": "Ghasu saṃharise. Saṃhariso saṅghaṭṭanaṃ. Ghassati.",
  "anya-e0804n0:1532": "Hasu āliṅge. Āliṅgo upagūhanaṃ. Hassati.",
  "anya-e0804n0:1533_0": "Hasa hasane. Hasati. Assā hasanti, ājānīyā hasanti, pahasati, uhasati. Kārite “hāseti”iccādi,",
  "anya-e0804n0:1533_1": "uhasiyamāno, hāso, pahāso, hasanaṃ, pahasanaṃ, hasitaṃ. Hakāralopena mandahasanaṃ",
  "anya-e0804n0:1533_2": "“sita”nti vuccati “sitaṃ pātvākāsī”tiādīsu.",
  "anya-e0804n0:1534_0": "Tattha uhasatīti avahasati. Udasiyamānoti avahasiyamāno. Tatrāyaṃ pāḷi “idha bhikkhuṃ",
  "anya-e0804n0:1534_1": "araññagataṃ vā rukkhamūlagataṃ vā suññāgāragataṃ vā mātugāmo upasaṅkamitvā uhasati”",
  "anya-e0804n0:1534_2": "iti ca “so mātugāmena uhasiyamāno” iti ca. Hāsoti hasanaṃ vā somanassaṃ vā “hāso",
  "anya-e0804n0:1534_3": "me upapajjathā”tiādīsu viya.",
  "anya-e0804n0:1535": "Tusa hasa hisa rasa sadde. Tusati, hasati, hisati, rasati, rasitaṃ. Atrāyaṃ pāḷi “bheriyo sabbā vajjantu, vīṇā sabbā rasantu tā” iti.",
  "anya-e0804n0:1536": "Rasa assādane. Rasati. Raso.",
  "anya-e0804n0:1537": "Rasa assādasinehesu. Rasati. Raso.",
  "anya-e0804n0:1538": "Rasa hāniyaṃ. Rasati. Rasanaṃ, raso.",
  "anya-e0804n0:1539": "Atrāyaṃ pāḷi –",
  "anya-e0804n0:1540": "“Naheva ṭhita nā’sīnaṃ, na sayānaṃ na paddhaguṃ;",
  "anya-e0804n0:1541": "Yāva byāti nimīsati, tatrāpi rasatibbayo”ti.",
  "anya-e0804n0:1542": "Tattha rasatibbayoti so so vayo rasati parihāyati, na vaḍḍhatīti attho.",
  "anya-e0804n0:1543": "Lasa silesanakīḷanesu. Lasati. Lāso. Lasī ca te nippalitā. Lasi vuccati matthaluṅgaṃ. Nippalitāti nikkhantā.",
  "anya-e0804n0:1544": "Nisa samādhimhi. Samādhi samādhānaṃ cittekaggatā. Nesati.",
  "anya-e0804n0:1545": "Misa masa sadde rose ca. Mesati. Masati. Meso. Masako.",
  "anya-e0804n0:1546": "Pisi pesu gatiyaṃ. Pisati. Pesati.",
  "anya-e0804n0:1547": "Sasu hiṃsāyaṃ. Sasati. Satthaṃ. Satthaṃ vuccati asi.",
  "anya-e0804n0:1548_0": "Saṃsa thutiyañca. Cakāro hiṃsāpekkhāya. Saṃsati, pasaṃsati. Pasaṃsā, pasaṃsanā. Pasattho",
  "anya-e0804n0:1548_1": "bhagavā. Pasaṃsamāno, pasaṃsito, pasaṃsako, pasaṃsitabbo, pasaṃsanīyo, pāsaṃso, pasaṃsitvā iccādīni.",
  "anya-e0804n0:1549": "Disa pekkhane. Etissā pana nānārūpāni bhavanti – “dissati padissati” iccādi akammakaṃ. “Passati dakkhati”iccādi sakammakaṃ.",
  "anya-e0804n0:1550_0": "Dissatu, passatu, dakkhatu. Disseyya, passeyya, dakkheyya. Disse, passe, dakkhe.",
  "anya-e0804n0:1550_1": "Dissa, passa, dakkha. Adissā, apassā. Addā sīdantare nage. Addakkhā, addakkhuṃ, adassuṃ.",
  "anya-e0804n0:1550_2": "Adassi, apassi, adakkhi.",
  "anya-e0804n0:1551_0": "Dassissati, passissati, dakkhissati. Adassissā, apassissā, dakkhissā. Evaṃ vattamānapañcamiyādivasena",
  "anya-e0804n0:1551_1": "vitthāretabbāni. Kārite “dasseti dassayatī”ti rūpāni. Kamme “passiyati” iccādīni.",
  "anya-e0804n0:1552_0": "Disā. Passo. Passaṃ. Passitā. Dassetā. Dassanaṃ. Vipassanā, ñāṇadassananti nāmikapadāni.",
  "anya-e0804n0:1552_1": "Tadatthe pana tumatthe ca “dakkhitāye”ti rūpaṃ. “Āgatāmha imaṃ dhammasamayaṃ, dakkhitāye",
  "anya-e0804n0:1552_2": "aparājitasaṅgha”nti hi pāḷi. Imasmiṃ pana pāḷippadese “dakkhitāye”ti idaṃ tadatthe",
  "anya-e0804n0:1552_3": "tumatthe vā catutthiyā rūpaṃ. Tathā hi dakkhitāyeti imassa dassanatthāyāti vā passitunti",
  "anya-e0804n0:1552_4": "vā attho yojetabbo. Disātiādīsu pana puratthimādibhedāpi disāti vuccati. Yathāha –",
  "anya-e0804n0:1553": "“Disā catasso vidisā catasso,",
  "anya-e0804n0:1554": "Uddhaṃ adho dasa disatā imāyo;",
  "anya-e0804n0:1555": "Katamaṃ disaṃ tiṭṭhati nāgarājā,",
  "anya-e0804n0:1556": "Yamaddasā supine chabbisāṇa”nti.",
  "anya-e0804n0:1557": "Mātāpitādayopi. Yathāha –",
  "anya-e0804n0:1558": "“Mātāpitā disā pubbā, ācariyā dakkhiṇā disā;",
  "anya-e0804n0:1559": "Puttadārā disā pacchā, mittāmaccā ca uttarā;",
  "anya-e0804n0:1560": "Dāsakammakarā heṭṭhā, uddhaṃ samaṇabrāhmaṇā;",
  "anya-e0804n0:1561": "Etā disā namasseyya, alamatto kule gihī”ti;",
  "anya-e0804n0:1562": "Paccayadāyakāpi. Yathāha – “agārino annadapānavatthadā, avhāyikā nampi disaṃ vadantī”ti.",
  "anya-e0804n0:1563": "Nibbānampi. Yathāha –",
  "anya-e0804n0:1564": "“Etādisā paramā setaketu,",
  "anya-e0804n0:1565": "Yaṃ patvā niddukkhā sukhino bhavantī”ti;",
  "anya-e0804n0:1566_0": "Evaṃ disāsaddena vuccamānaṃ attharūpaṃ ñatvā idānissa nibbacanamevaṃ daṭṭhabbaṃ.",
  "anya-e0804n0:1566_1": "Dissati candāvaṭṭanādivasena “ayaṃ purimā ayaṃ pacchimā”tiādinā nānappakārato paññāyatīti",
  "anya-e0804n0:1566_2": "disā, puratthimadisādayo. Tathā “ime amhākaṃ garuṭṭhāna’ntiādinā passitabbāti disā,",
  "anya-e0804n0:1566_3": "mātāpitādayo. Dissanti sakāya puññakriyāya ime dāyakāti paññāyantīti disā, paccayadāyakā.",
  "anya-e0804n0:1566_4": "Dissati uppādavayābhāvena niccadhammattā sabbakālampi vijjatīti disā, nibbānaṃ. Passoti",
  "anya-e0804n0:1566_5": "kāraṇākāraṇaṃ passatīti passo. Evaṃ passatīti passaṃ. Atrāyaṃ pāḷi –",
  "anya-e0804n0:1567": "“Passati passo passantaṃ, apassantampi passati;",
  "anya-e0804n0:1568": "Apassanto apassantaṃ, passantampi na passatī”ti.",
  "anya-e0804n0:1569_0": "Passatīti passitā. Dassetīti dassitā. Dassananti dassanakriyā. Apica dassananti cakkhuviññāṇaṃ.",
  "anya-e0804n0:1569_1": "Tañhi rūpārammaṇaṃ passatīti dassananti vuccati. Tathā “dassanena pahātabbā dhammā”ti",
  "anya-e0804n0:1569_2": "vacanato dassanaṃ nāma sotāpattimaggo. Kasmā sotāpattimaggo dassanaṃ? Paṭhamaṃ nibbānadassanato.",
  "anya-e0804n0:1569_3": "Nanu gotrabhū paṭhamataraṃ passatīti? No na passati, disvā kattabbakiccaṃ pana na",
  "anya-e0804n0:1569_4": "karoti saṃyojanānaṃ appahānato, tasmā “passatī”ti na vattabbo. Yattha katthaci rājānaṃ",
  "anya-e0804n0:1569_5": "disvāpi paṇṇākāraṃ datvā kiccanipphattiyā adiṭṭhattā ajjāpi rājānaṃ na passāmīti",
  "anya-e0804n0:1569_6": "vadanto gāmavāsī nidassanaṃ.",
  "anya-e0804n0:1570_0": "Vipassanāti aniccādivasena khandhānaṃ vipassanakaṃ ñāṇaṃ. Ñāṇadassananti dibbacakkhupi",
  "anya-e0804n0:1570_1": "vipassanāpi maggopi phalampi paccavekkhaṇañāṇampi sabbaññutaññāṇampi vuccati. “Appamatto",
  "anya-e0804n0:1570_2": "samāno ñāṇadassanaṃ ārādhetī”ti ettha hi dibbacakkhu ñāṇadassanaṃ nāma. “Ñāṇadassanāya",
  "anya-e0804n0:1570_3": "cittaṃ abhinīharati abhininnāmetī”ti ettha vipassanāñāṇaṃ. “Abhabbā te ñāṇadassanāya",
  "anya-e0804n0:1570_4": "anuttarāya sambodhāyā”ti ettha maggo, “ayamañño uttarimanussadhammo alamariyañāṇadassanaviseso",
  "anya-e0804n0:1570_5": "adhigato phāsuvihāro”ti ettha phalañāṇaṃ. “Ñāṇañca pana me dassanaṃ udapādi, akuppā",
  "anya-e0804n0:1570_6": "me cetovimutti, ayamantimā jāti, natthi dāni punabbhavo”ti ettha paccavekkhaṇañāṇaṃ.",
  "anya-e0804n0:1570_7": "“Ñāṇañca pana me dassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ. Etthetaṃ bhavati –",
  "anya-e0804n0:1571": "“Dibbacakkhupi maggopi, phalañcāpi vipassanā;",
  "anya-e0804n0:1572": "Paccavekkhaṇañāṇampi, ñāṇaṃ sabbaññutāpi ca;",
  "anya-e0804n0:1573": "Ñāṇadassanasaddena, ime atthā pavuccare”ti.",
  "anya-e0804n0:1574": "Daṃsa daṃsane. Daṃsati, vidaṃsati. Danto. Kārite ālokaṃ vidaṃseti.",
  "anya-e0804n0:1575": "Esa buddhiyaṃ. Esati.",
  "anya-e0804n0:1576": "Saṃsa kathane. Saṃsati. Yo me saṃse mahānāgaṃ.",
  "anya-e0804n0:1577": "Kilisa bādhane. Kilisati. Kileso.",
  "anya-e0804n0:1578": "Ettha bādhanaṭṭhena rāgādayopi “kilesā”ti vuccanti dukkhampi. Etesu dukkhavasena –",
  "anya-e0804n0:1579": "“Idañca paccayaṃ laddhā, pubbe kilesamattano;",
  "anya-e0804n0:1580": "Ānandiyaṃ vicariṃsu, ramaṇīye giribbaje”ti",
  "anya-e0804n0:1581": "Payogo veditabbo. Divādigaṇaṃ pana pattassa “kilissatī”ti rūpaṃ.",
  "anya-e0804n0:1582": "Vasa sinehane. Vasati. Vasā.",
  "anya-e0804n0:1583": "Ettha ca vasā nāma vilīnasineho. Sā vaṇṇato nāḷikeratelavaṇṇā. Ācāme āsittatelavaṇṇātipi vattuṃ vaṭṭati.",
  "anya-e0804n0:1584": "Īsa hiṃsāgatidassanesu. Īsati. Īso.",
  "anya-e0804n0:1585": "Bhāsabyattāyaṃ vācāyaṃ. Bhāsati. Bhāsā, bhāsitaṃ, bhātā. Paribhāsati. Paribhāsā, paribhāsako.",
  "anya-e0804n0:1586_0": "Tatra bhāsanti atthaṃ etāyāti bhāsā, māgadhabhāsādi. Bhāsitanti vacanaṃ. Vacanattho",
  "anya-e0804n0:1586_1": "hi bhāsitasaddo niccaṃ napuṃsakaliṅgo daṭṭhabbo. Yathā “sutvā luddassa bhāsita”nti.",
  "anya-e0804n0:1586_2": "Vāccaliṅgo pana bhāsitasaddo tiliṅgo daṭṭhabbo. Yathā “bhāsito dhammo, bhāsitaṃ catusaccaṃ,",
  "anya-e0804n0:1586_3": "bhāsitā vācā”ti. Pubbe bhāsatīti bhātā, jeṭṭhabhātāti vuttaṃ hoti. So hi pubbe jātattā",
  "anya-e0804n0:1586_4": "evaṃ vattuṃlabhati. Kiñcāpi bhātusaddo “bhātikasataṃ, sattabhātaro. Bhātaraṃ kena",
  "anya-e0804n0:1586_5": "dosena, dujjāsi dakarakkhino”tiādīsu jeṭṭhakaniṭṭhabhātūsu vattati, tathāpi yebhuyyena",
  "anya-e0804n0:1586_6": "jeṭṭhake nirūṭṭho, “bhātā”ti hi vutte jeṭṭhabhātāti viññāyati, tasmā katthaci ṭhāne",
  "anya-e0804n0:1586_7": "“kaniṭṭhabhātā”ti visesetvā vuttaṃ.",
  "anya-e0804n0:1587_0": "Nanu ca bho katthaci “jeṭṭhabhātā”ti visesetvā vuttanti? Saccaṃ, taṃ pana bhātāsaddassa",
  "anya-e0804n0:1587_1": "kaniṭṭhepi vattanato pākaṭīkaraṇatthaṃ “jeṭṭhabhātā”ti vuttaṃ. Yathā hi hariṇesu",
  "anya-e0804n0:1587_2": "vattamānassa migasaddassa kadāci avasesacatuppadesupi vattanato “hariṇamigo”ti visesetvā",
  "anya-e0804n0:1587_3": "vācaṃ bhāsanti, evaṃ sampadamidaṃ veditabbaṃ. Yathā ca gohatthimahiṃsaacchasūkarasasabiḷārādīsu",
  "anya-e0804n0:1587_4": "sāmaññavasena migasadde vattamānepi “migacammaṃ migamaṃsa”nti āgataṭṭhāne “hariṇassā”ti",
  "anya-e0804n0:1587_5": "visesanasaddaṃ vināpi “hariṇamigacammaṃ hariṇamigamaṃsa”nti visesatthādhigamo hoti,",
  "anya-e0804n0:1587_6": "ettha na gohatthiādīnaṃ cammaṃ vā maṃsaṃ vā viññāyati. Tathā “migamaṃsaṃ khādantī”ti",
  "anya-e0804n0:1587_7": "vacanassa gohatthiādīnaṃ maṃsaṃ khādantīti attho na sambhavati, evameva katthaci",
  "anya-e0804n0:1587_8": "vināpi jeṭṭhakaiti visesanasaddaṃ “bhātā”ti vutteyeva “jeṭṭhakabhātā”ti attho viññāyatīti.",
  "anya-e0804n0:1587_9": "Nanu ca bho “migacammaṃ, migamaṃsa”nti ettha cammamaṃsasaddeheva visesatthādhigamo",
  "anya-e0804n0:1587_10": "hotīti? Na hoti, migasaddassa iva cammamaṃsasaddānaṃ sāmaññavasena vattanato, evañca",
  "anya-e0804n0:1587_11": "sati kena visesatthādhigamo hotīti ce? Lokasaṅketavasena, tathā hi migasadde ca cammasaddādīsu",
  "anya-e0804n0:1587_12": "ca sāmaññavasena vattamānesupi lokasaṅketena paricchinnattā gohatthiādīnaṃ cammādīni",
  "anya-e0804n0:1587_13": "na ñāyanti lokena, atha kho hariṇacammādīniyeva ñāyanti. “Saṅketavacanaṃ saccaṃ,",
  "anya-e0804n0:1587_14": "lokasammuti kāraṇa”nti hi vuttanti daṭṭhabbaṃ.",
  "anya-e0804n0:1588": "Gilesu anvicchāyaṃ. Punappunaṃ icchā anvicchā. Gilesati.",
  "anya-e0804n0:1589": "Yesu payatane. Yesati.",
  "anya-e0804n0:1590": "Jesu nesu esu hesu gatiyaṃ. Jesati. Nesati. Esati. Hesati. Dhātvantassa pana saññogavasena “jessati, nessatī”tiādīnipi gahetabbāni. Jessamāno. Jessaṃ, jessanto. Ettha ca –",
  "anya-e0804n0:1591": "“Yathā āraññakaṃ nāgaṃ, dantiṃ anveti hatthinī;",
  "anya-e0804n0:1592": "Jessantaṃ giriduggesu, samesu visamesu cā”ti",
  "anya-e0804n0:1593": "Pāḷi nidassanaṃ.",
  "anya-e0804n0:1594": "Desu hesu abyattasadde. Desati. Hesati.",
  "anya-e0804n0:1595": "Kāsa saddakucchāyaṃ. Kāsati, ukkāsati. Kāso. Kāsaṃ sāsaṃ daraṃ balyaṃ, khīṇamedho nigacchati.",
  "anya-e0804n0:1596": "Kāsu bhāsu dittiyaṃ. Dittīti pākaṭatā, virājanatā vā. Kāsati, pakāsati. Pakāsati tejo. Dūre santo pakāsenti. Bhāsati. Pabhāsati midaṃ byamhaṃ. Pakāso. Kāsu obhāso.",
  "anya-e0804n0:1597": "Tatra pakāsatīti pakāso, pākaṭo hotīti attho. Tucchabhāvena puñjabhāvena vā kāsati pakāsati pākaṭā hotīti kāsu. “Kāsu” iti āvāṭopi vuccati rāsipi.",
  "anya-e0804n0:1598": "“Kiṃnu santaramānova, kāsuṃ khanasi sārathi;",
  "anya-e0804n0:1599": "Puṭṭho me samma akkhāhi, kiṃkāsuyā karissasī”ti",
  "anya-e0804n0:1600_0": "Ettha hi āvāṭo kāsu nāma. “Aṅgārakāsuṃ apare phuṇanti, narā rudantā paridaḍḍhagattā”ti",
  "anya-e0804n0:1600_1": "ettha rāsi. Kārite – pakāsetīti pakāsako. Obhāsetīti obhāsako. Kamme pakāsiyatīti",
  "anya-e0804n0:1600_2": "pakāsito. Evaṃ bhāsito. Bhāve – kāsanā. Saṅkāsanā. Pakāsanā. Tumantāditte “pakāsituṃ,",
  "anya-e0804n0:1600_3": "pakāsetuṃ, obhāsituṃ, obhāsetuṃ. Pakāsitvā, pakāsetvā, obhāsitvā, obhāsetvā”ti rūpāni",
  "anya-e0804n0:1600_4": "bhavanti. Taddhite bhāsu etassa atthīti bhāsuro, pabhassaro yo koci. Bhāsuroti vā",
  "anya-e0804n0:1600_5": "kesarasīho. Imasmiṃ atthe bhāsusaddo “rāja dittiya”nti ettha rājasaddo viya virājanavācako",
  "anya-e0804n0:1600_6": "siyā, tasmā rūpasiriyā virājanasampannatāya bhāsu virājanatā etassa atthīti bhāsuroti nibbacanaṃ ñeyyaṃ.",
  "anya-e0804n0:1601": "Nāsu rāsu sadde. Nāsati. Rāsati. Nāsā, nāsikā.",
  "anya-e0804n0:1602_0": "Tatra nāsāti hatthisoṇḍāpi nāsāti vuccati “sace maṃ nāganāsūrū, olokeyya pabhāvatī”tiādīsu",
  "anya-e0804n0:1602_1": "viya. Manussādīnaṃ nāsikāpi nāsāti vuccati “yo te hatthe ca pāde ca, kaṇṇanāsañca",
  "anya-e0804n0:1602_2": "chedayī”tiādīsu viya. Nāsanti abyattasaddaṃ karonti etāyāti nāsā. Nāsā eva nāsikā.",
  "anya-e0804n0:1602_3": "Yattha nibbacanaṃ na vadāma, tattha taṃ suviññeyyattā appasiddhattā vā na vuttanti",
  "anya-e0804n0:1602_4": "daṭṭhabbaṃ, avuttampi payogavicakkhaṇehi upaparikkhitvā yojetabbaṃ. Atridaṃ vuccati –",
  "anya-e0804n0:1603": "Nāsā soṇḍā karo hattho,",
  "anya-e0804n0:1604": "Hatthidabbe samā matā;",
  "anya-e0804n0:1605": "Nāsā ca nāsikā ca dve,",
  "anya-e0804n0:1606": "Narādīsu samā matā”ti.",
  "anya-e0804n0:1607": "Nasa koṭille. Nasati.",
  "anya-e0804n0:1608": "Bhisi bhaye. Bhiṃsati. Bhiṃsanako. Tadāsi yaṃ bhiṃsanakaṃ. Bhesmākāyo.",
  "anya-e0804n0:1609": "Āsisi icchāyaṃ. Āpubbo sisi icchāyaṃ vattati. Āsisati. Āsisateva puriso. Āsisanā. Āsisattaṃ. Āsisanto, āsisamāno, āsamāno. “Suggatimāsamānā”ti pāḷi ettha nidassanaṃ.",
  "anya-e0804n0:1610": "Gasu adane. Gasati.",
  "anya-e0804n0:1611": "Ghusī kantikaraṇe. Īkārantoyaṃ, tena ito na niggahītāgamo. Ghusati.",
  "anya-e0804n0:1612": "Paṃsu bhaṃsu avasaṃsane. Paṃsati. Bhaṃsati.",
  "anya-e0804n0:1613": "Dhaṃsu gatiyaṃ. Dhaṃsati. Rajo nuddhaṃsati uddhaṃ.",
  "anya-e0804n0:1614": "Pasa vitthāre. Pasati. Pasu.",
  "anya-e0804n0:1615": "Kusa avhāne rodane ca. Kosati, pakkosati. Pakkosako, pakkosito, pakkosanaṃ.",
  "anya-e0804n0:1616": "Kassa gatiyaṃ. Kassati, parikassati. Paṭikassati. Mūlāya paṭikasseyya. Paṭikasseyyāti ākaḍḍheyya, mūlāpattiyaṃyeva patiṭṭhāpeyyāti attho.",
  "anya-e0804n0:1617": "Asa dityādānesu ca. Cakāro gatipekkhako. Asati.",
  "anya-e0804n0:1618": "Disa ādānasaṃvaraṇesu. Dissati puriso.",
  "anya-e0804n0:1619": "Dāsu dāne. Dāsati.",
  "anya-e0804n0:1620": "Rosa bhaye. Rosati. Rosako.",
  "anya-e0804n0:1621": "Bhesu calane. Bhesati.",
  "anya-e0804n0:1622": "Pasa bādhanaphassanesu. Pasati. Pāso, nāgapāso, hatthapāso.",
  "anya-e0804n0:1623": "Lasa kantiyaṃ. Lasati, abhilasati, vilasati. Lāso, vilāso, vilasanaṃ.",
  "anya-e0804n0:1624": "Casa bhakkhaṇe. Casati.",
  "anya-e0804n0:1625": "Kasa hiṃsāyaṃ. Kasati.",
  "anya-e0804n0:1626": "Tisa tittiyaṃ. Titti tappanaṃ paripuṇṇatā suhitatā. Tisati. Titti.",
  "anya-e0804n0:1627": "Vasa nivāse. Vasati, vasiyati, vacchati. Vatthu, vatthaṃ, parivāso, nivāso, āvāso, upavāso, uposatho, vippavāso, cirappavāsī, cirappavuttho, vasitvā, vattuṃ, vasituṃ iccādīni.",
  "anya-e0804n0:1628_0": "Atra upavāsoti annena vajjito vāso upavāso. Uposathoti upavasanti etthāti uposatho,",
  "anya-e0804n0:1628_1": "upavasanti sīlena vā anasanena vā upetā hutvā vasantīti attho. Ayaṃ panettha atthuddhāro",
  "anya-e0804n0:1628_2": "– “āyāmāvuso kappina uposathaṃ gamissāmā”tiādīsu pātimokkhuddeso uposatho. “Evaṃ",
  "anya-e0804n0:1628_3": "aṭṭhaṅgasamannāgato kho visākhe uposatho upavuttho”tiādīsu sīlaṃ. “Suddhassa ve sadā",
  "anya-e0804n0:1628_4": "phaggu, suddhassuposatho sadā”tiādīsu upavāso. “Uposatho nāma nāgarājā”tiādīsu paññatti.",
  "anya-e0804n0:1628_5": "“Na bhikkhave tadahuposathe sabhikkhukā āvāsā”tiādīsu upavasitabbadivasoti.",
  "anya-e0804n0:1629": "Vasa kantiyaṃ. Vacchati. Jinavacchayo.",
  "anya-e0804n0:1630": "Sasa susane. Sasati. Saso.",
  "anya-e0804n0:1631": "Sasa pāṇane. Sasati. Satova assasati, satova passasati. Saso, sasanaṃ. Assāso passāso assasanto passasanto.",
  "anya-e0804n0:1632": "Asa bhuvi. Atthi. Asa.",
  "anya-e0804n0:1633_0": "Ettha atthīti ākhyātapadaṃ. Na atthi khīrā brāhmaṇī. Atthitā, atthibhāvo, “yaṃ kiñci",
  "anya-e0804n0:1633_1": "ratanaṃ atthī”tiādīsu viya nipātapadaṃ. Tasmā atthīti padaṃ ākhyātanipātavasena duvidhanti",
  "anya-e0804n0:1633_2": "veditabbaṃ. Asaiti avibhattikaṃ nāmikapadaṃ. Ettha ca “asasmīti hotī”ti pāḷi nidassanaṃ.",
  "anya-e0804n0:1633_3": "Tattha atthīti asa, niccassetaṃ adhivacanaṃ. Iminā sassatadiṭṭhi vuttā.",
  "anya-e0804n0:1634_0": "Tatrāyaṃ padamālā – “atthi, santi. Asi, attha. Asmi, asma, amhi, amha” iccetāni pasiddhāni.",
  "anya-e0804n0:1634_1": "“Atthu, santu. Āhi, attha. Asmi, asma amhi, amha” iccetāni ca, “siyā, assa, siyuṃ,",
  "anya-e0804n0:1634_2": "assu, siyaṃsu. Assa, assatha. Siyaṃ, assa, assāma” iccetāni ca pasiddhāni.",
  "anya-e0804n0:1635_0": "Ettha pana “tesañca kho bhikkhave samaggānaṃ sammodamānānaṃ…pe… siyaṃsu dve bhikkhū",
  "anya-e0804n0:1635_1": "abhidhamme nānāvādā”ti pāḷi nidassanaṃ. Tattha siyaṃsūti bhaveyyuṃ. Abhidhammeti visiṭṭhe dhamme.",
  "anya-e0804n0:1636_0": "Idāni siyāsaddassa atthuddhāro pabhedo ca vuccate. Siyāti ekaṃse ca vikappane ca",
  "anya-e0804n0:1636_1": "“pathavīdhātu siyā ajjhattikā, siyā bāhirā”ti ekaṃse. “Siyā aññatarassa bhikkhuno",
  "anya-e0804n0:1636_2": "āpattivītikkamo”ti vikappane.",
  "anya-e0804n0:1637_0": "Siyāti ekamārakhyātapadaṃ, ekamabyayapadaṃ. Ākhyātatte ekavacanantaṃ, abyayatte yathāpāvacanaṃ.",
  "anya-e0804n0:1637_1": "“Puttā matthi dhanā matthī”ti ettha atthīti abyayapadamiva ekavacanantampi bahuvacanantampi",
  "anya-e0804n0:1637_2": "bhavati. Tassākhyātatte payogoviditova. Abyayatte pana “sukhaṃ na sukhasahagataṃ,",
  "anya-e0804n0:1637_3": "siyā pītisahagata”nti “ime dhammā siyā parittārammaṇā”ti ca ekavacanabahuvacanappayogā",
  "anya-e0804n0:1637_4": "veditabbā. Ettha dhātuyā kiccaṃ natthi. Parokkhāyaṃ “itiha asa itiha asā”ti dassanato",
  "anya-e0804n0:1637_5": "asa iti padaṃ gahetabbaṃ. Hiyyattanīrūpāni appasiddhāni. Ajjataniyā pana “āsi, āsiṃsu,",
  "anya-e0804n0:1637_6": "āsuṃ. Āsi, āsittha. Āsiṃ, āsimhā” iccetāni pasiddhāni. Bhavissantiyā “bhavissati,",
  "anya-e0804n0:1637_7": "bhavissanti” iccādīni. Kālātipattiyā “abhavissā, abhavissaṃsu” iccādīni bhavanti.",
  "anya-e0804n0:1638": "Sāsa anusiṭṭhiyaṃ. Sāsati, anusāsati. Kammantaṃ vo sāsati, sāsanaṃ, anusāsanaṃ, anusāsanī, anusiṭṭhi, satthā, satthaṃ, anusāsako, anusāsikā.",
  "anya-e0804n0:1639_0": "Tatra sāsananti adhisīlādisikkhattayasaṅgahitasāsanaṃ, pariyattipaṭipattipaṭivedhasaṅkhātaṃ",
  "anya-e0804n0:1639_1": "vā sāsanaṃ. Tañhi sāsati etena, ettha vāti “sāsana”nti pavuccati. Apica sāsananti",
  "anya-e0804n0:1639_2": "“rañño sāsanaṃ pesetī”tiādīsu viya pāpetabbavacanaṃ. Tathā sāsananti ovādo, yo “anusāsanī”ti",
  "anya-e0804n0:1639_3": "ca, “anusiṭṭhī”ti ca vuccati. Satthāti tividhayānamukhena sadevakaṃ lokaṃ sāsatīti",
  "anya-e0804n0:1639_4": "satthā, diṭṭhadhammikasamparāyikaparamatthehi yathārahaṃ satte anusāsatīti attho.",
  "anya-e0804n0:1639_5": "Satthanti sadde ca atthe ca sāsati ācikkhati etenāti satthaṃ. Kiṃtaṃ? Byākaraṇaṃ.",
  "anya-e0804n0:1640": "Īsa issariye. Issariyaṃ issarabhāvo. Īsati. Vaṅgīso, janapadeso, manujeso.",
  "anya-e0804n0:1641": "Tatra vaṅgīsoti vācāya īso issaroti vaṅgīso. Ko so? Āyasmā vaṅgīso arahā. Āha ca sayameva –",
  "anya-e0804n0:1642": "“Vaṅge jātoti vaṅgīso, vacane issaroti ca;",
  "anya-e0804n0:1643": "‘Vaṅgīso’ iti me nāmaṃ, abhavī lokasammata”nti;",
  "anya-e0804n0:1644": "Āsa upavesane. Upavesanaṃ nisīdanaṃ “āsane upaviṭṭho saṅgho”ti ettha viya. Āsati. Acchati. Āsīno. Āsanaṃ. Upāsati. Upāsako.",
  "anya-e0804n0:1645": "Tattha āsananti āsati nisīdati etthāti āsanaṃ, yaṃ kiñci nisīdanayoggaṃ mañcapīṭhādi.",
  "anya-e0804n0:1646": "Kasī gatisosanesu. Īkārantoyaṃ dhātu, tenito na niggahītāgamo. Kasati.",
  "anya-e0804n0:1647": "Nisī cumbane. Nisati.",
  "anya-e0804n0:1648": "Disī appītiyaṃ. Dhammaṃ dessati. Diso. Diṭṭho. Dessī. Desso. Dessiyo.",
  "anya-e0804n0:1649_0": "Tatra disoti ca diṭṭhoti ca paccāmittassādhivacanametaṃ. So hi pare dessati nappiyāyati,",
  "anya-e0804n0:1649_1": "parehi vā dessiyati piyo na kariyatīti “diso”ti ca “diṭṭho”ti ca vuccati. Atha vā",
  "anya-e0804n0:1649_2": "disoti coro vāpaccāmitto vā. Diṭṭhoti paccāmittoyeva. Atrime payogā –",
  "anya-e0804n0:1650": "“Diso disaṃ yaṃ taṃ kayirā, verī vā pana verinaṃ;",
  "anya-e0804n0:1651": "Micchāpaṇihitaṃ cittaṃ, pāpiyo naṃ tato kare”ti ca.",
  "anya-e0804n0:1652": "“Disā hi me dhammakathaṃ suṇantū”ti ca, “disā hi me te manusse bhajantu ye dhammamevādapayanti santo”ti ca,",
  "anya-e0804n0:1653": "“Yassete caturo dhammā, vānarinda yathā tava;",
  "anya-e0804n0:1654": "Saccaṃ dhammo dhiti cāgo, diṭṭhaṃ so ativattatī”ti ca.",
  "anya-e0804n0:1655": "Dessīti dessanasīlo appiyāyanasīloti dessī. “Dhammakāmo bhavaṃ hoti, dhammadessī parābhavo”ti idamettha payoganidassanaṃ. Dessoti appiyo, tathā dessiyoti. Ettha ca –",
  "anya-e0804n0:1656": "“Na me dessā ubho puttā, maddīdevī na dessiyā;",
  "anya-e0804n0:1657": "Sabbaññutaṃ piyaṃ mayhaṃ, tasmā piye adāsaha”nti ca,",
  "anya-e0804n0:1658": "“Na me sā brāhmaṇī dessā, napi me balaṃ na vijjatī”ti ca,",
  "anya-e0804n0:1659": "“Mātā pitā na me dessā, napi dessaṃ mahāyasaṃ;",
  "anya-e0804n0:1660": "Sabbaññutaṃ piyaṃ mayhaṃ, tasmā vatamadhiṭṭhahi”nti ca",
  "anya-e0804n0:1661": "Payogā. Sabbattha meti ca mayhanti ca sāmivacanaṃ daṭṭhabbaṃ.",
  "anya-e0804n0:1662": "Imāni pana paccāmittassa nāmāni –",
  "anya-e0804n0:1663": "“Paccamitto ripu diṭṭho, diso verī ca satva’ri;",
  "anya-e0804n0:1664": "Amitto ca sapatto ca, evaṃ paṇṇattikārisū”ti.",
  "anya-e0804n0:1665": "Esu gatiyaṃ. Esati.",
  "anya-e0804n0:1666": "Bhassa bhassanadittīsu. Bhassanaṃ vacanaṃ. Ditti sobhā. Bhassati. Bhassaṃ, pabhassaraṃ.",
  "anya-e0804n0:1667": "Dhisa sadde. Dhisati.",
  "anya-e0804n0:1668": "Disa atisajjane. Disati, upadisati, sandisati, niddisati, paccādisati, paṭisandisati, uddisati. Deso, uddeso iccādīni.",
  "anya-e0804n0:1669": "Pisu avayave. Pisati.",
  "anya-e0804n0:1670": "Isi gatiyaṃ. Isati.",
  "anya-e0804n0:1671_0": "Phusa samphasse. Phusati. Phasso, phusanā, samphusanā, samphusitattaṃ. Evarūpo kāyasamphasso",
  "anya-e0804n0:1671_1": "ahosi. Phoṭṭhabbaṃ, phusitaṃ. Devo ca ekamekaṃ phusāyati. Phuṭṭhuṃ, phusituṃ, phusitvā,",
  "anya-e0804n0:1671_2": "phusitvāna, phusiya, phusiyāna. Phussa phussa byantiṃ karoti.",
  "anya-e0804n0:1672": "Tatra phassoti ārammaṇaṃ phusanti etena, sayaṃ vā phusati, phusanamattameva vā etanti phasso, ārammaṇe phusanalakkhaṇo dhammo.",
  "anya-e0804n0:1673": "Rusa risa hiṃsāyaṃ. Rosati. Risati. Puriso.",
  "anya-e0804n0:1674": "Ettha ca “puṃ vuccati nirayo, taṃ risatīti puriso”ti ācariyā vadanti.",
  "anya-e0804n0:1675": "Risa gatiyaṃ. Resati.",
  "anya-e0804n0:1676": "Visa pavesane. Visati, pavisati. Paveso, pavesanaṃ, nivesanaṃ, pavisaṃ. Ettha nivesanaṃ vuccati gehaṃ.",
  "anya-e0804n0:1677": "Masa āmasane. Masati, āmasati, parāmasati. Parāmāso, parāmasanaṃ.",
  "anya-e0804n0:1678_0": "Ettha parāmāsoti parato āmasatīti parāmāso, aniccādidhamme niccādivasena gaṇhātīti",
  "anya-e0804n0:1678_1": "attho. “Parāmāso micchādiṭṭhi kummaggo micchāpatho”tiādīni bahūni vevacanapadāni",
  "anya-e0804n0:1678_2": "abhidhammato gahetabbāni.",
  "anya-e0804n0:1679": "Isu icchāyaṃ. Icchati, sampaṭicchati. Sampaṭicchanaṃ, icchā, abhicchā, icchaṃ, icchamāno.",
  "anya-e0804n0:1680": "Vesu dāne. Vecchati, pavecchati, paveccheti. Pavecchaṃ, pavecchanto.",
  "anya-e0804n0:1681": "Nisa baddhāyaṃ. Baddhāti vinibaddho, ahaṅkārassetaṃ adhivacanaṃ. Nisati.",
  "anya-e0804n0:1682": "Jusi pītisevanesu. Josati.",
  "anya-e0804n0:1683": "Isa pariyesane. Esati. Isi, iṭṭhaṃ, aniṭṭhaṃ, esaṃ, esamāno.",
  "anya-e0804n0:1684": "Saṃkase acchane. Acchanaṃ nisīdanaṃ. Saṅkasāyati.",
  "anya-e0804n0:1685": "Sakārantadhāturūpāni.",
  "anya-e0804n0:1686": "Hakārantadhātu",
  "anya-e0804n0:1687": "Hā cāge. Jahati, vijahati. Vijahanaṃ, jahituṃ, jahātave, jahitvā, jahāya.",
  "anya-e0804n0:1688": "Mhī īsaṃhasane. Mhayate, umhayate vimhayate.",
  "anya-e0804n0:1689_0": "Tattha mhayateti sitaṃ karoti. Umhayateti pahaṭṭhākāraṃ dasseti. Vimhayateti vimhayanaṃ",
  "anya-e0804n0:1689_1": "karoti. Tatrāyaṃ pāḷi “na naṃ umhayate disvā. Pekkhitena mhitena ca. Mhitapubbaṃva",
  "anya-e0804n0:1689_2": "bhāsati. Yadā umhayamānā maṃ, rājaputtī udikkhati. Umhāpeyya pabhāvatī. Pamhāpeyya pabhāvatī”ti.",
  "anya-e0804n0:1690": "Tattha umhayamānāti pahaṭṭhākāraṃ dassetvā hasamānā. Umhāpeyyāti sitavasena pahaṃseyya. Pamhāpeyyāti mahāhasitavasena parihāseyya.",
  "anya-e0804n0:1691": "Hu dāne. Havati. Huti.",
  "anya-e0804n0:1692": "Hu pasajjakaraṇe. Pasajjakaraṇaṃ pakārena sajjanakriyā. Havati. Huto, hutavā, hutāvī, āhuti.",
  "anya-e0804n0:1693_0": "Hū sattāyaṃ. Hoti, honti. Hosi, hotha. Homi, homa. Pahoti, pahonti. Pahūtaṃ, pahūtā,",
  "anya-e0804n0:1693_1": "kuto pahūtā kalahā vivādā. Honto, hontā, hontaṃ, pahonto. Pacchāsamaṇena hotabbaṃ.",
  "anya-e0804n0:1693_2": "Hotuṃ hotuye, pahotuṃ, hutvāna. Vattamānāvibhattirūpādīni. Ettha pasiddharūpāneva gahitāni.",
  "anya-e0804n0:1694": "Hotu, hontu. Hosi, hotha. Homi, homa. Pañcamīvibhattirūpāni. Etthāpi pasiddharūpāneva gahitāni.",
  "anya-e0804n0:1695_0": "Huveyya, huveyyuṃ. Huveyyāsi, huveyyātha. Huveyyāmi, huveyyāma. Huvetha, huveraṃ.",
  "anya-e0804n0:1695_1": "Huvetho, huveyyāvho. Huveyyaṃ, huveyyāmhe. Sattamiyā rūpāni. Ettha pana “upako ājīvako",
  "anya-e0804n0:1695_2": "‘huveyya pāvuso’ti vatvā sīsaṃ okampetvā ummaggaṃ gahetvā pakkamī”ti pāḷiyaṃ huveyyāti",
  "anya-e0804n0:1695_3": "padassa dassanato nayavasena ‘huveyya, huveyyu”ntiādīni vuttāni. Hupeyyātipi pāṭho",
  "anya-e0804n0:1695_4": "dissati, yathā paccapekkhaṇā. Tabbasena “hupeyya, hupeyyuṃ. Hupeyyāsī”tiādinā vakārassa",
  "anya-e0804n0:1695_5": "pakārādesabhūtāni rūpānipi gahetabbāni.",
  "anya-e0804n0:1696_0": "Aparo nayo – heyya, heyyuṃ. Heyyāsi, heyyātha. Heyyāmi, heyyāma. Hetha, heraṃ. Hetho,",
  "anya-e0804n0:1696_1": "heyyāvho. Heyyaṃ, heyyāmhe. Imāni aṭṭhakathānayena gahitarūpāni. Ettha pana “na ca",
  "anya-e0804n0:1696_2": "uppādo hoti. Sace heyya, uppādassāpi uppādo pāpuṇeyyā”ti idampi nidassanaṃ daṭṭhabbaṃ.",
  "anya-e0804n0:1697_0": "Huva, huvu. Huve, huvittha. Huvaṃ, huvimha. Huvittha, hotha iccapi saññogatakāralopena",
  "anya-e0804n0:1697_1": "ahosīti attho. Tathāhi “kasirā jīvikā hothā”ti padassatthaṃ vaṇṇentehi “dukkhā no",
  "anya-e0804n0:1697_2": "jīvikā ahosī”ti attho vutto. huvire. Huvittho, huvivho. Huviṃ, huvimhe. Parokkhāya rūpāni.",
  "anya-e0804n0:1698": "Ahuvā, ahuvū. Ahuvo, ahuvattha. Ahuvaṃ, ahuvamha. Ahuvattha, ahuvatthuṃ. Ahuvase, ahuvavhaṃ. Ahuviṃ, ahuvamhase. Hiyyattanīrūpāni.",
  "anya-e0804n0:1699_0": "Ettha ahuvamhaseti mayaṃ bhavamhaseti attho. “Akaramhasa te kiccaṃ, yaṃ balaṃ ahuvamhase”ti",
  "anya-e0804n0:1699_1": "pāḷiyaṃ pana “ahuva amhase” iti vā padacchedo kātabbo “ahu amhase”ti vā. Pacchimanaye",
  "anya-e0804n0:1699_2": "vakārāgamo “ahuvā”ti ca “ahū”ti ca dvinnampi ahosīti attho. Amhanti amhākaṃ. Seti",
  "anya-e0804n0:1699_3": "nipātamattaṃ. Idaṃ vuttaṃ hoti – amhākaṃ yaṃ balaṃ ahosi, mayaṃ tena balena tava kiccaṃ akaramhāti.",
  "anya-e0804n0:1700_0": "Ahosi, ahuṃ, ahesuṃ. Ahuvo, ahuvittha. Ahositthaiccapi. Ahosiṃ, ahuvāsiṃ iccapi,",
  "anya-e0804n0:1700_1": "ahosimhā, ahumhā. Ahuvā, ahuvu, ahuvase, ahuvivhaṃ. Ahuvaṃ, ahuṃ iccapi. Ahuvimhe. Ajjataniyā rūpāni.",
  "anya-e0804n0:1701_0": "Ettha “ahaṃ kevaṭṭagāmasmiṃ, ahuṃ kevaṭṭadārako”ti dassanato “ahu”nti vuttaṃ, ahosinti",
  "anya-e0804n0:1701_1": "attho. “Ahaṃ bhadante ahuvāsiṃ pubbe sumedhanāmassa jinassa sāvako”ti dassanato “ahuvāsi”nti",
  "anya-e0804n0:1701_2": "iccevattho. Tathā hi anekavaṇṇavimānavatthuaṭṭhakathāyaṃ imissā pāḷiyā atthaṃ vaṇṇentehi",
  "anya-e0804n0:1701_3": "ahuvāsinti ahosinti attho pakāsito.",
  "anya-e0804n0:1702": "“Hessati, hehissati, hehiti, hohitī”ti imāni cattāri bhavissantiyā mātikāpadāni veditabbāni.",
  "anya-e0804n0:1703_0": "Idāni tāni vibhajissāmi – hessāti, hessanti. Hessasi, hessatha. Hessāmi, hessāma.",
  "anya-e0804n0:1703_1": "Hessate, hessante. Hessase, hessavhe. Hessaṃ, hessāmhe. Imāni “anāgatamhi addhāne,",
  "anya-e0804n0:1703_2": "hessāma sammukhā ima”nti dassanato vuttāni.",
  "anya-e0804n0:1704": "Hehissati, hehissanti. Hehissasi. Sesaṃ vitthāretabbaṃ.",
  "anya-e0804n0:1705": "Hohissati, hohissanti. Hohissasi. Sesaṃ vitthāretabbaṃ.",
  "anya-e0804n0:1706": "Hehiti, hehinti. Hehisi. Sesaṃ vitthāretabbaṃ.",
  "anya-e0804n0:1707": "Hohiti, hohinti. Hohisi. Sesaṃ vitthāretabbaṃ. Bhavissantiyā rūpāni.",
  "anya-e0804n0:1708": "Ahuvissā, ahuvissaṃsu. Ahuvissase, ahuvissatha. Ahuvissaṃ, ahuvissamhā. Ahuvissatha, ahuvissisu. Ahuvissase, ahuvissavhe. Ahuvissiṃ, ahuvissāmhase. Kālātipattirūpāni.",
  "anya-e0804n0:1709_0": "Vhe avhāyane baddhāyaṃ sadde ca. Avhāyanaṃ pakkosanaṃ. Baddhāti ahaṅkāro, ghaṭṭanaṃ",
  "anya-e0804n0:1709_1": "vā sārambhakaraṇaṃ vā. Saddo ravo. Vheti, vhāyati, avheti, avhāyati, avhāsi iccapi.",
  "anya-e0804n0:1709_2": "Kaccāyano māṇavakosmi rāja, anūnanāmo iti mavhayanti. Āsaddo upasaggova, so saññogaparattā",
  "anya-e0804n0:1709_3": "rasso jāto. Avhito. Anavhito tato āgā. Avhā, avhāyanā. Vāraṇavhayanā rukkhā. Kāmavhe",
  "anya-e0804n0:1709_4": "visaye. Kumāro candasavhayo.",
  "anya-e0804n0:1710": "“Sattatantiṃ sumadhuraṃ,",
  "anya-e0804n0:1711": "Rāmaṇeyyaṃ avācayiṃ;",
  "anya-e0804n0:1712": "So maṃ raṅgamhi avheti,",
  "anya-e0804n0:1713": "Saraṇaṃ me hohi kosiyā”ti.",
  "anya-e0804n0:1714_0": "Ettha avhetīti sārambhavasena attano visayaṃ dassetuṃ saṅghaṭṭatīti attho. “Samāgate",
  "anya-e0804n0:1714_1": "ekasataṃ samagge, avhettha yakkho avikampamāno”ti etthāpi sārambhavasena ghaṭṭanaṃ avhāyanaṃ nāma.",
  "anya-e0804n0:1715": "“Tattha naccanti gāyanti, avhāyanti varāvaraṃ;",
  "anya-e0804n0:1716": "Accharā viya devesu, nāriyo samalaṅkatā”ti",
  "anya-e0804n0:1717": "Ettha pana avhāyanti varāvaranti varato varaṃ naccañca gītañca karontiyo sārambhaṃ karontīti attho daṭṭhabbo.",
  "anya-e0804n0:1718_0": "Pañha pucchāyaṃ. Bhikkhu garuṃ pañhaṃ pañhati. Pañho. Ayaṃ pana pāḷi “paripucchati",
  "anya-e0804n0:1718_1": "paripañhati idaṃ bhante kathaṃ imassa ko attho”ti. Pañhasaddo pulliṅgavasena gahetabbo.",
  "anya-e0804n0:1718_2": "“Pañho maṃ paṭibhāti, taṃ suṇā”ti yebhuyyena pulliṅgappayogadassanato. Katthaci pana",
  "anya-e0804n0:1718_3": "itthiliṅgopi bhavati napuṃsakaliṅgopi. Tathā hi “pañhā mesā kusalehi cintitā. Koṇḍañña",
  "anya-e0804n0:1718_4": "pañhāni viyākarohī”ti taddīpikā pāḷiyo dissanti, liṅgavipallāso vā tattha daṭṭhabbo.",
  "anya-e0804n0:1719_0": "Pañha icchāyaṃ. Pañhati. Pañho. Ettha ca pañhoti ñātuṃ icchito attho. Idaṃ panettha",
  "anya-e0804n0:1719_1": "nibbacanaṃ pañhiyati ñātuṃ icchiyati soti pañhoti. Tathā hi vuttaṃ “vissajjitamhi",
  "anya-e0804n0:1719_2": "pañhe”ti imissā nettipāḷiyā atthaṃ saṃvaṇṇentena “pañheti ñātuṃ icchite atthe”ti.",
  "anya-e0804n0:1720": "Miha secane. Mihati, ummihati. Megho, mehanaṃ.",
  "anya-e0804n0:1721": "Tattha ummihatīti passāvaṃ karoti. Meghoti mihati siñcati lokaṃ vassadhārāhīti megho, pajjunno. Mehananti itthīnaṃ guyhaṭṭhānaṃ.",
  "anya-e0804n0:1722_0": "Daha bhasmīkaraṇe dhāraṇe ca. Āgārāni aggi dahati. Ayaṃ puriso imaṃ itthiṃ ayyikaṃ",
  "anya-e0804n0:1722_1": "dahati, mama ayyikāti dhāretīti attho. Imassa purisassa ayaṃ itthī ayyikā hotīti",
  "anya-e0804n0:1722_2": "adhippāyo. Atra panāyaṃ pāḷi “sakyā kho ambaṭṭha rājānaṃ ukkākaṃ pitāmahaṃ dahantī”ti.",
  "anya-e0804n0:1722_3": "Agginā daḍḍhaṃ gehaṃ, dayhati, dayhamānaṃ. Dassa ḍādese “ḍahatī”ti rūpaṃ. “Ḍahantaṃ",
  "anya-e0804n0:1722_4": "bālamanveti, bhasmāchannova pāvako”tiādayo payogā ettha nidassanāni bhavanti.",
  "anya-e0804n0:1723": "Caha parisakkane. Cahati.",
  "anya-e0804n0:1724": "Raha cāge. Rahati. Raho, rahito.",
  "anya-e0804n0:1725": "Rahi gatiyaṃ. Rahati. Raho, rahaṃ.",
  "anya-e0804n0:1726": "Dahi bahi vuddhiyaṃ. Dahati. Bahati.",
  "anya-e0804n0:1727": "Bahi saddhe ca. Cakāro vuddhāpekkho. Bahati.",
  "anya-e0804n0:1728": "Tuhi duhi addane. Tuhati. Duhati.",
  "anya-e0804n0:1729": "Araha maha pūjāyaṃ. Arahati. Arahaṃ, arahā. Mahati.",
  "anya-e0804n0:1730": "Mahanaṃ, maho. Vihāramaho. Cetiyamaho.",
  "anya-e0804n0:1731": "Tatra nikkilesattā ekantadakkhiṇeyyabhāvena attano katapūjāsakkārādīnaṃ mahapphalabhāvakaraṇena arahaṇīyo pūjanīyoti arahā, khīṇāsavo.",
  "anya-e0804n0:1732": "Īha cetāyaṃ. Īhati. Īhā. Īhā vuccati vīriyaṃ.",
  "anya-e0804n0:1733": "Vaha maha buddhiyaṃ. Vahati, mahati.",
  "anya-e0804n0:1734": "Ahi pilahi gatiyaṃ. Ahati. Pilahati, ahi.",
  "anya-e0804n0:1735": "Ettha ca ahīti nippādopi samāno ahati gacchati gantuṃ sakkotīti ahi.",
  "anya-e0804n0:1736": "Garaha kalaha kucchane. Garahati. Garahā, kalahati, kalaho.",
  "anya-e0804n0:1737": "Varaha valaha padhāniye paribhāsanahiṃsādānesu ca. Varahati. Valahati. Varāho.",
  "anya-e0804n0:1738_0": "Ettha ca varāhoti sūkaropi hatthīpi vuccati. Tathā hi “eneyyā ca varāhā ca. Mahāvarāhova",
  "anya-e0804n0:1738_1": "nivāpapuṭṭho”tiādīsu sūkaro “varāho”ti nāmena vuccati. “Mahāvarāhassa nadīsu jaggato,",
  "anya-e0804n0:1738_2": "bhisaṃ ghasamānassā”tiādīsu pana hatthī “varāho”ti nāmena vuccati. Mahāvarāhassāti",
  "anya-e0804n0:1738_3": "hi mahāhatthinoti attho.",
  "anya-e0804n0:1739": "Vehu jehu vāhu payatane. Vehati, jehati. Vāhati. Vāhano.",
  "anya-e0804n0:1740": "Vāhano vuccati asso. So hi vāhanti saṅgāmādīsu kicce uppanne payatanti vīriyaṃ karonti, etenāti vāhanoti vuccati.",
  "anya-e0804n0:1741": "Dāhu niddakkhaye. Dāhati.",
  "anya-e0804n0:1742": "Ūha vitakke. Ūhati, āyūhati, viyūhati, byūhati apohati. Ūhanaṃ, āyūhanaṃ, byūho, apoho.",
  "anya-e0804n0:1743": "Tattha ūhatīti vitakketi, āyūhatīti vāyamati, viyūhatīti paṃsuṃ uddharati. Evaṃ byūhatīti etthāpi. Apohatīti chaḍḍeti, atha vā viveceti.",
  "anya-e0804n0:1744": "Gāhu viloḷane. Gāhati. Gāho, candaggāho, sūriyaggāho, nakkhattaggāho.",
  "anya-e0804n0:1745": "Gaha gahaṇe. Gahati, paggahati. Āhutiṃpaggahissāmi. Paggaho, paggāho.",
  "anya-e0804n0:1746": "Paggahoti patto. Paggāhoti vīriyaṃ.",
  "anya-e0804n0:1747": "Saha parisahane. Parisahanaṃ khanti. Sahati. Saho, asaho, asayho.",
  "anya-e0804n0:1748": "Ruha cammani pātubhāve. Ruhati. Rukkho.",
  "anya-e0804n0:1749": "Mātu māne. Māhati.",
  "anya-e0804n0:1750": "Guhū saṃvaraṇe. Guhati nigguhati. Guho, guyhako.",
  "anya-e0804n0:1751": "Vaha pāpuṇe. Vahati. Vārivaho.",
  "anya-e0804n0:1752": "Duha papūraṇe. Duhati, dohati. Duyhamānā gāvī.",
  "anya-e0804n0:1753": "Diha upacaye. Dehati. Deho. Dehoti sarīraṃ.",
  "anya-e0804n0:1754": "Liha assādane. Lehati, palehati. Lehanīyaṃ. Atrāyaṃ pāḷi “sunakhā himassa palihiṃsu pāde”ti. Ayaṃ panattho – sunakhā imassa kumārassa pādatale attano jivhāya palihiṃsūti.",
  "anya-e0804n0:1755": "Oha cāge. Ohati. Sabbamanatthaṃ apohati. Apoho.",
  "anya-e0804n0:1756": "Brahma uggame. Brahati. Brahā.",
  "anya-e0804n0:1757": "Daha thaha hiṃsatthā. Dahati. Thahati.",
  "anya-e0804n0:1758": "Brūha vaḍḍhane. Uparūpari brūhatīti brahmā. Kārite “vivekamanubrūhetuṃ vaṭṭatī”ti payogo.",
  "anya-e0804n0:1759_0": "Brahmāti tehi tehi guṇavisesehi brūhitoti brahmā. Brahmāti mahābrahmāpi vuccati tathāgatopi",
  "anya-e0804n0:1759_1": "brāhmaṇopi mātāpitaropi seṭṭhampi. “Sahasso brahmā dvisahasso brahmā”tiādīsu hi mahābrahmā",
  "anya-e0804n0:1759_2": "“brahmā”ti vuccati. “Brahmāti kho bhikkhave tathāgatassetaṃ adhivacana”nti ettha tathāgato.",
  "anya-e0804n0:1760": "“Tamonudo buddho samantacakkhu,",
  "anya-e0804n0:1761": "Lokantagū sabbabhavātivatto;",
  "anya-e0804n0:1762": "Anāsavo sabbadukkhappahīno,",
  "anya-e0804n0:1763": "Saccavhayo brahme upāsito me”ti",
  "anya-e0804n0:1764": "Ettha brāhmaṇo. “Brahmāti mātāpitaro, pubbācariyāti vuccare”ti ettha mātāpitaro. “Brahmacakkaṃ pavattetī”ti ettha seṭṭhaṃ. Etthetaṃ vuccati –",
  "anya-e0804n0:1765": "“Mahābrahmani vippe ca, atho mātāpitūsu ca;",
  "anya-e0804n0:1766": "Tathāgate ca seṭṭhe ca, brahmasaddo pavattatī”ti.",
  "anya-e0804n0:1767": "Aparo nayo – brahmāti tividhā brahmāno sammutibrahmāno upapattibrahmāno visuddhibrahmānoti.",
  "anya-e0804n0:1768": "“Sampannaṃ sālikedāraṃ, suvā bhuñjanti kosiya;",
  "anya-e0804n0:1769": "Paṭivedemi te brahme, na ne vāretumussahe,",
  "anya-e0804n0:1770": "Paribbaja mahābrahme, pacantaññepi pāṇino”ti ca",
  "anya-e0804n0:1771": "Evamādīsu hi brahmasaddena sammutibrahmāno vuttā.",
  "anya-e0804n0:1772": "“Apārutā tesaṃ amatassa dvārā,",
  "anya-e0804n0:1773": "Ye sotavanto pamuñcantu saddhaṃ;",
  "anya-e0804n0:1774": "Vihiṃsasaññī paguṇaṃ na bhāsiṃ,",
  "anya-e0804n0:1775": "Dhammaṃ paṇītaṃ manujesu brahme,",
  "anya-e0804n0:1776_0": "Atha kho brahmā sahampatī”ti ca evamādīsu brahmasaddena upapattibrahmā. “Brahmacakkaṃ",
  "anya-e0804n0:1776_1": "pavattetī”tiādivacanato brahmanti ariyadhammo vuccati. Tato nibbattā avisesena sabbepi",
  "anya-e0804n0:1776_2": "ariyā visuddhibrahmāno nāma paramatthabrahmatāya. Visesato pana “brahmāti kho bhikkhave",
  "anya-e0804n0:1776_3": "tathāgatassetaṃ adhivacana”nti vacanato sammāsambuddho uttamabrahmā nāma sadevake",
  "anya-e0804n0:1776_4": "loke brahmabhūtehi guṇehi ukkaṃsapāramippattito. Etthetaṃ vuccati –",
  "anya-e0804n0:1777": "“Sammutiyupapattīnaṃ, visuddhīnaṃ vasena ca;",
  "anya-e0804n0:1778": "Brahmāno tividhā honti, uttamena catubbidhā”ti.",
  "anya-e0804n0:1779": "Dhimha niṭṭhubhane. Dhimheti. “Paṭivāmagataṃ sallaṃ, passa dhimhāmi lohita”nti pāḷi nidassanaṃ.",
  "anya-e0804n0:1780": "Tattha dhimhāmīti niṭṭhubhāmīti attho.",
  "anya-e0804n0:1781": "Hakārantadhāturūpāni.",
  "anya-e0804n0:1782": "Ḷakārantadhātu",
  "anya-e0804n0:1783": "Biḷa akkose. Beḷati. Biḷāro.",
  "anya-e0804n0:1784": "Kīḷa vihāre. Kīḷati. Kīḷā.",
  "anya-e0804n0:1785": "Aḷa uggame. Aḷati. Vāḷo.",
  "anya-e0804n0:1786": "Laḷa vilāse. Laḷati. Laḷito asso.",
  "anya-e0804n0:1787": "Kaḷa made kakkasse ca. Kakkassaṃ kassasiyaṃ pharusabhāvo. Kaḷati.",
  "anya-e0804n0:1788": "Tuḷa toḷane. Toḷati.",
  "anya-e0804n0:1789": "Huḷa hoḷa gatiyaṃ. Huḷati. Hoḷati.",
  "anya-e0804n0:1790": "Roḷa anādare. Roḷati.",
  "anya-e0804n0:1791": "Loḷa ummāde. Loyati.",
  "anya-e0804n0:1792": "Heḷa hoḷa anādare. Heḷati. Hoḷati.",
  "anya-e0804n0:1793": "Vāḷa ālape. Vāḷati.",
  "anya-e0804n0:1794": "Dāḷa dhāḷa visaraṇe. Dāḷati. Dhāḷati.",
  "anya-e0804n0:1795": "Haḷa silāghāyaṃ. Haḷati.",
  "anya-e0804n0:1796": "Hīḷa anādare. Hīḷati. Hīḷā, hīḷiko, hīḷito.",
  "anya-e0804n0:1797": "Kaḷa secane. Kaḷati. Kaḷanaṃ.",
  "anya-e0804n0:1798": "Heḷa veṭhane. Heḷati.",
  "anya-e0804n0:1799": "Īḷa thutiyaṃ. Īḷati.",
  "anya-e0804n0:1800": "Juḷa gatiyaṃ. Juḷati, joḷati.",
  "anya-e0804n0:1801": "Puḷa muḷa sukhane. Puḷati. Muḷati.",
  "anya-e0804n0:1802": "Guḷa rakkhāyaṃ. Guḷati. Guḷo.",
  "anya-e0804n0:1803": "Juḷa bandhane. Juḷati.",
  "anya-e0804n0:1804": "Kuḷa ghasane. Kuḷati.",
  "anya-e0804n0:1805": "Khuḷa bālye ca. Cakāro ghasanāpekkhako. Khuḷati.",
  "anya-e0804n0:1806": "Suḷa buḷa saṃvaraṇe. Suḷati. Buḷati.",
  "anya-e0804n0:1807": "Puḷa saṅghāte. Puḷati. Puḷinaṃ.",
  "anya-e0804n0:1808": "Saḷa abyattasadde. Saḷati. Sāḷiko, sāḷikā.",
  "anya-e0804n0:1809": "“Usabhova mahī nadati,",
  "anya-e0804n0:1810": "Migarājāva kūjati;",
  "anya-e0804n0:1811": "Susumārova saḷati,",
  "anya-e0804n0:1812": "Kiṃ vipāko bhavissatī”ti nidassanaṃ;",
  "anya-e0804n0:1813": "Imāni ḷakārantadhāturūpāni.",
  "anya-e0804n0:1814": "Iti bhūvādigaṇe avaggantadhāturūpāni samattāni. Ettāvatā sabbāpi bhūvādigaṇe dhātuyo pakāsitā.",
  "anya-e0804n0:1815_0": "Idāni bhūvādigaṇikadhātūnaṃyeva kāci asamānasutikā, kāci asamānantikā. Tāsu kāci",
  "anya-e0804n0:1815_1": "samānatthavasena samodhānetvā pubbācariyehi vuttā, tāyeva dhātuyo ekadesena rūpavibhāvanādīhi",
  "anya-e0804n0:1815_2": "saddhiṃ pakāsayissāma. Taṃ yathā?",
  "anya-e0804n0:1816_0": "Hū bhū sattāyaṃ hoti, bhavati. Pahoti, pabhavati. Huveyya pāvuso. Sace uppādo heyya.",
  "anya-e0804n0:1816_1": "Ajesi yakkho naravīraseṭṭhaṃ, tatthappanādo tumulo bahūva. Ambā’yaṃ ahuvā pure. Ahu",
  "anya-e0804n0:1816_2": "rājā videhānaṃ. Pahūtaṃ me dhanaṃ sakka. Pahūtamariyo pakaroti puññaṃ. Pahūtavitto",
  "anya-e0804n0:1816_3": "puriso. Pahūtajivho bhagavā. Piyappabhūtā kalahā vivādā. Pacchāsamaṇena hotabbaṃ.",
  "anya-e0804n0:1816_4": "Bhavitabbaṃ. Hotuṃ, hetuye, bhavituṃ. Hutvā, hutvāna. Bhavitvā, bhavitvāna.",
  "anya-e0804n0:1817_0": "Ettha pana “atthi hehiti so maggo, na so sakkā na hetuye”ti pāḷi nidassanaṃ. Tattha",
  "anya-e0804n0:1817_1": "nahetuyeti abhavituṃ. Hūdhātuto tuṃpaccayassa tavepaccayassa vā tuye ādeso, ūkārassa",
  "anya-e0804n0:1817_2": "ca ekārādeso katoti daṭṭhabbaṃ. Atha vā hetubhāvāya na na sakkātipi attho. Ayaṃ panattho",
  "anya-e0804n0:1817_3": "idha nādhippeto, purimoyevattho adhippeto hotissa dhātuno payogabhāvāya udāharitapadassatthabhāvato.",
  "anya-e0804n0:1817_4": "Tattha pahotīti idaṃ vatthaṃ vipulabhāvena cīvaraṃ kātuṃ pahoti, no nappahoti. Pahotīti",
  "anya-e0804n0:1817_5": "vā puriso arayo jetuṃ sakkoti. Atha vā pahotīti hoti. Pabhavatīti sandati. Pahūtanti",
  "anya-e0804n0:1817_6": "vipulaṃ, mahantanti attho. Pahūtavittoti vipulavitto mahaddhano. Pahūtajivhoti suputhulasudīghasumudukajivho,",
  "anya-e0804n0:1817_7": "piyappabhūtāti piyato nibbattā.",
  "anya-e0804n0:1818_0": "Gamu sappa gatiyaṃ. Gacchati, gamati, ghammati, āgacchati, uggacchati, atigacchati,",
  "anya-e0804n0:1818_1": "paṭigacchati, avagacchati, adhigacchati, anugacchati, upagacchati, apagacchati, vigacchati,",
  "anya-e0804n0:1818_2": "nigacchati, niggacchati. Aññānipi yojetabbāni. “Samuggacchatī”tiādinā upasaggadvayavasenapi",
  "anya-e0804n0:1818_3": "yathāsambhavaṃ yojetabbāni. Sappati, saṃsappati, parisappati. Aññānipi yojetabbāni.",
  "anya-e0804n0:1819_0": "Tattha gamatīti gacchati. Kārite “devadattaṃ gameti gamayatī”ti rūpāni bhavanti.",
  "anya-e0804n0:1819_1": "“Apāyaṃ gametīti apāyagamanīya”nti idamettha nidassanaṃ. Curādigaṇaṃ pattassa āpubbassa",
  "anya-e0804n0:1819_2": "imassa “āgameti, āgamayati, āgamento, āgamayamāno”ti suddhakatturūpāni bhavanti.",
  "anya-e0804n0:1820_0": "Tattha āgametīti muhuttaṃ adhivāsetīti attho. Ghammatīti gacchati. Āgacchatīti āyāti.",
  "anya-e0804n0:1820_1": "Uggacchatīti uyyāti uddhaṃ gacchati. Atigacchatīti atikkamitvā gacchati. Paṭigacchatīti",
  "anya-e0804n0:1820_2": "puna gacchati. Avagacchatīti jānāti. Adhigacchatīti labhati jānāti vā. Anugacchatīti",
  "anya-e0804n0:1820_3": "pacchato gacchati. Upagacchatīti samīpaṃ gacchati. Apagacchatīti apeti. Vigacchatīti",
  "anya-e0804n0:1820_4": "vigamati. Nigacchatīti labhati. “Yasaṃ poso nigacchatī”ti idaṃ nidassanaṃ. Niggacchatīti",
  "anya-e0804n0:1820_5": "nikkhamati. Sappatīti gacchati. Saṃsappatīti saṃsaranto gacchati. Parisappatīti samantato gacchati.",
  "anya-e0804n0:1821_0": "Idāni pana viññūnaṃ sāṭṭhakathe tepiṭake buddhavacane paramakosallajananatthaṃ sappayogaṃ",
  "anya-e0804n0:1821_1": "padamālaṃ kathayāma. Seyyathidaṃ? So gacchati, te gacchanti, gacchare. Tvaṃ gacchasi,",
  "anya-e0804n0:1821_2": "tumhe gacchatha. Ahaṃ gacchāmi, mayaṃ gacchāma. So gacchate, te gacchante. Tvaṃ gacchase,",
  "anya-e0804n0:1821_3": "tumhe gacchavhe. Ahaṃ gacche, mayaṃ gacchāmhe. Vattamānāya rūpāni.",
  "anya-e0804n0:1822_0": "So gacchatu, te gacchantu. Tvaṃ gacchāhi, gaccha, gacchassu, tumhe gacchatha. Ahaṃ",
  "anya-e0804n0:1822_1": "gacchāmi, mayaṃ gacchāma. So gacchataṃ, te gacchantaṃ. Tvaṃ gacchassu, tumhe gacchavho.",
  "anya-e0804n0:1822_2": "Ahaṃ gacche, mayaṃ gacchāmase. Pañcamiyā rūpāni.",
  "anya-e0804n0:1823_0": "So gaccheyya, gacche, te gaccheyyuṃ. Tvaṃ gaccheyyāsi, tumhe gaccheyyātha. Ahaṃ gaccheyyāmi,",
  "anya-e0804n0:1823_1": "mayaṃ gaccheyyāma, gacchemu. So gacchetha, te gaccheraṃ. Tvaṃ gacchetho, tumhe gaccheyyāvho.",
  "anya-e0804n0:1823_2": "Ahaṃ gaccheyyaṃ, mayaṃ gaccheyyāmhe. Sattamiyā rūpāni.",
  "anya-e0804n0:1824_0": "So gaccha, te gacchu. Tvaṃ gacche, tumhe gacchittha, gañchittha. Ahaṃ gacchaṃ, mayaṃ",
  "anya-e0804n0:1824_1": "gacchimha, gañchimha. So gacchittha, gañchittha, te gacchire. Tvaṃ gacchittho, tumhe",
  "anya-e0804n0:1824_2": "gacchivho. Ahaṃ gacchiṃ, gañchiṃ, mayaṃ gacchimhe. Parokkhāya rūpāni.",
  "anya-e0804n0:1825_0": "So agacchā, te agacchū. Tvaṃ agacche, tumhe agacchatha. Ahaṃ agacchaṃ, mayaṃ agacchamhā.",
  "anya-e0804n0:1825_1": "So agacchatha, te agacchatthuṃ. Tvaṃ agacchase, tumhe agacchivhaṃ. Ahaṃ agacchaṃ,",
  "anya-e0804n0:1825_2": "mayaṃ agacchimhe. Ajjataniyā rūpāni.",
  "anya-e0804n0:1826_0": "So gacchissati, te gacchissanti. Tvaṃ gacchissasi, tumhe gacchissatha. Ahaṃ gacchissāmi,",
  "anya-e0804n0:1826_1": "mayaṃ gacchissāma. So gacchissate, te gacchissante. Tvaṃ gacchissase, tumhe gacchissavhe.",
  "anya-e0804n0:1826_2": "Ahaṃ gacchissaṃ, mayaṃ gacchissāmhe. Bhavissantiyā rūpāni.",
  "anya-e0804n0:1827_0": "So agacchissā, te agacchissaṃsu. Tvaṃ agacchisse, tumhe agacchissatha. Ahaṃ agacchissaṃ,",
  "anya-e0804n0:1827_1": "mayaṃ agacchissāmhā. So agacchissatha, te agacchissisu. Tvaṃ agacchissase, tumhe",
  "anya-e0804n0:1827_2": "agacchissavhe. Ahaṃ agacchissaṃ, mayaṃ agacchissāmhase. Kālātipattiyā rūpāni.",
  "anya-e0804n0:1828_0": "Tattha ajjataniyā kālātipattiyā ca akārāgamaṃ sabbesu purisesu sabbesu vacanesu labbhamānampi",
  "anya-e0804n0:1828_1": "sāsane aniyataṃ hutvā labbhatīti daṭṭhabbaṃ. Tathā hi “agacchi, gacchi, agacchissā,",
  "anya-e0804n0:1828_2": "gacchissā”tiādinā dve dve rūpāni dissanti. Gamati, gamanti. Gamatu, gamantu. Gameyya.",
  "anya-e0804n0:1828_3": "Gameyyuṃ. Sesaṃ sabbaṃ vitthāretabbaṃ.",
  "anya-e0804n0:1829_0": "Idāni parokkhāhiyyattanajjatanīsu viseso vuccate – so puriso maggaṃ ga, sā itthī",
  "anya-e0804n0:1829_1": "ghara’māga. Te maggaṃ gu, tā ghara’māgu. Ekārassa akārādesaṃ tvaṃ maggaṃ ga, tvaṃ",
  "anya-e0804n0:1829_2": "ghara”māga. Tumhe maggaṃ guttha, tumhe ghara’māguttha. Ahaṃ maggaṃ gaṃ, ahaṃ ghara’māgaṃ.",
  "anya-e0804n0:1829_3": "Ahaṃ taṃ purisaṃ anvagaṃ, mayaṃ maggaṃ gumha, mayaṃ gharaṃ āgumha, mayaṃ taṃ purisaṃ",
  "anya-e0804n0:1829_4": "anvagumha. Ayaṃ tāva parokkhāya viseso.",
  "anya-e0804n0:1830": "“So maggaṃ agamā, te maggaṃ agamū” iccādi hiyyattaniyā rūpaṃ. “So agami, te agamuṃ, te guṃ” iccādi ajjataniyā rūpaṃ.",
  "anya-e0804n0:1831_0": "Idāni tesaṃ padarūpāni pākaṭīkaraṇatthaṃ kiñci suttaṃ kathayāma – “sopāgā samitiṃ",
  "anya-e0804n0:1831_1": "vanaṃ. Athettha pañcamo āgā. Āguṃ devā yasassino. Māhaṃ kākova dummedho, kāmānaṃ",
  "anya-e0804n0:1831_2": "vasamanvagaṃ. Agamā rājagahaṃ buddho. Vaṅkaṃ agamu pabbataṃ. Brāhmaṇā upagacchu ma”nti evamādīni bhavanti.",
  "anya-e0804n0:1832": "Ga gu ga guttha gaṃ gumha, agu agamu agamuṃ;",
  "anya-e0804n0:1833": "Agamā’gami gacchanti, ādibhedaṃ mane kare.",
  "anya-e0804n0:1834_0": "Idāni nāmikapadāni vuccante – gato, gantā, gacchaṃ, gacchantī, gacchantaṃ kulaṃ,",
  "anya-e0804n0:1834_1": "sahagataṃ, gati, gamanaṃ, gamo, āgamo, avagamo, gantabbaṃ, gamanīyaṃ, gammaṃ, gammamānaṃ,",
  "anya-e0804n0:1834_2": "gamiyamānaṃ, go, mātugāmo, hiṅgu, jagu, indagū, medhago iccādīni, kārite – gacchāpeti,",
  "anya-e0804n0:1834_3": "gacchāpayati, gaccheti, gacchayati, gammeti. Kamme – gammati, gamiyati, adhigammati,",
  "anya-e0804n0:1834_4": "adhigamiyati. Tumantāditte “gantuṃ, gamituṃ, gantvā, gantvāna, gamitvā, gamitvāna,",
  "anya-e0804n0:1834_5": "gamiya, gamiyāna, gamma, āgamma, āgantvā, adhigamma, adhigantvā” iccādīni. Sappadhātussa",
  "anya-e0804n0:1834_6": "pana “sappo, sappinī, pīṭhasappī, sappi” iccādīni rūpāni bhavanti.",
  "anya-e0804n0:1835_0": "Tattha sahagatasaddo tabbhāve vokiṇṇe nissaye ārammaṇe saṃsaṭṭheti imesu atthesu",
  "anya-e0804n0:1835_1": "dissati. Tattha “yāyaṃ taṇhā ponobbhavikā nandirāgasahagatā”ti tabbhāve veditabbo,",
  "anya-e0804n0:1835_2": "nandirāgabhūtāti attho. “Yāyaṃ bhikkhave vīmaṃsā kosajjasahagatā kosajjasampayuttā”ti",
  "anya-e0804n0:1835_3": "vokiṇṇe veditabbo, antarantarā uppajjamānena kosajjena vokiṇṇāti ayamettha attho.",
  "anya-e0804n0:1835_4": "“Aṭṭhikasaññāsahagataṃ satisambojjhaṅgaṃ bhāvetī”ti nissaye veditabbo, aṭṭhikasaññaṃ",
  "anya-e0804n0:1835_5": "nissāya aṭṭhikasaññaṃ bhāvetvā paṭiladdhanti attho. “Lābhī hoti rūpasahagatānaṃ vā",
  "anya-e0804n0:1835_6": "samāpattīnaṃ arūpasahagatānaṃ vā”ti ārammaṇe, rūpārūpārammaṇānanti attho. “Idaṃ sukhaṃ",
  "anya-e0804n0:1835_7": "imāya pītiyā sahagataṃ sahajātaṃ sampayutta”nti saṃsaṭṭhe, imissā pītiyā saṃsaṭṭhanti",
  "anya-e0804n0:1835_8": "attho. Etthetaṃ vuccati –",
  "anya-e0804n0:1836": "Tabbhāve ceva vokiṇṇe, nissayārammaṇesu ca;",
  "anya-e0804n0:1837": "Saṃsaṭṭhe ca sahagata-saddo dissati pañcasu;",
  "anya-e0804n0:1838": "Gatīti gatigati nibbattigabhi ajjhāsayagati vibhavagati nipphattigati ñāṇagatīti bahuvidhā gati nāma.",
  "anya-e0804n0:1839_0": "Tattha “taṃ gatiṃ pecca gacchāmī”ti ca “yassa gatiṃ na jānanti, devā gandhabbamānusā”ti",
  "anya-e0804n0:1839_1": "ca ayaṃ gatigatināma. “Imesaṃ kho ahaṃ bhikkhūnaṃ sīlavantānaṃ neva jānāmi gatiṃvā",
  "anya-e0804n0:1839_2": "agatiṃvā”ti ayaṃ nibbattigati nāma. “Evaṃ kho te ahaṃ brahme gatiñca jānāmi jutiñca",
  "anya-e0804n0:1839_3": "jānāmī”ti ayaṃ ajjhāsayagati nāma. “Vibhavo gati dhammānaṃ, nibbānaṃ arahato gatī”ti",
  "anya-e0804n0:1839_4": "ayaṃ vibhavagati nāma. “Dve gatiyo bhavanti anaññā”ti ayaṃ nipphattigati nāma. “Taṃ",
  "anya-e0804n0:1839_5": "tattha gatimā dhibhimā”ti ca “sundaraṃ nibbānaṃ gato”ti ca ayaṃ ñāṇagati nāma. Etthetaṃ vuccati –",
  "anya-e0804n0:1840": "Gatigatyañca nibbatyaṃ, vibhavajjhāsayesu ca;",
  "anya-e0804n0:1841": "Nipphattiyañca ñāṇe ca, gatisaddo pavattati.",
  "anya-e0804n0:1842": "Gacchatīti go. Mātuyā samabhāvaṃ missībhāvañca gacchati pāpuṇātīti mātugāmo. Rogaṃ hiṃsantaṃ gacchatīti hiṅgu.",
  "anya-e0804n0:1843": "Imāni tassa nāmāni",
  "anya-e0804n0:1844": "Hiṅgu hiṅgujatucceva, tathā hiṅgusipāṭikā;",
  "anya-e0804n0:1845": "Hiṅgujātīti kathitā, vinayaṭṭhakathāya hi.",
  "anya-e0804n0:1846_0": "Jagūti cutito jātiṃ gacchatīti jagu. Indriyena gacchatīti indagū. Atha vā indabhūtena",
  "anya-e0804n0:1846_1": "kammunā gacchatīti indagu. “Hindagū”tipi pāḷi. Tattha hindanti maraṇaṃ. Taṃ gacchatīti",
  "anya-e0804n0:1846_2": "hindagū. Sabbametaṃ sattādhivacanaṃ, liṅgato pulliṅgaṃ. Medhagoti attano nissayañca",
  "anya-e0804n0:1846_3": "parañca medhamāno hiṃsamāno gacchati pavattatīti medhago, kalaho. “Tato sammanti",
  "anya-e0804n0:1846_4": "medhagā”ti ettha hi kalaho medhagasaddena bhagavatā vutto. Gamitvāti ettha –",
  "anya-e0804n0:1847": "“Isivhayaṃ gamitvāna, vinitvā pañcavaggiye;",
  "anya-e0804n0:1848": "Tato vinesi bhagavā, gantvā gantvā tahiṃ tahi”nti",
  "anya-e0804n0:1849_0": "Ayaṃ pāḷi nidassanaṃ. Sappoti sappatīti sappo, saṃsappanto gacchatīti attho. Tenāha",
  "anya-e0804n0:1849_1": "āyasmā sāriputto “yo kāme parivajjeti, sappasseva padāsiro”ti imissā pāḷiyā niddese",
  "anya-e0804n0:1849_2": "“sappo vuccati ahi. Kenaṭṭhena sappo? Saṃsappanto gacchatīti sappo. Bhujanto gacchatīti",
  "anya-e0804n0:1849_3": "bhujago. Urena gacchatīti urago. Pannasiro gacchatīti pannago. Sarīrena sappatīti",
  "anya-e0804n0:1849_4": "sarīsapo. Bile sayatīti bilāsayo. Dāṭhā tassa āvudhoti dāṭhāvudho. Visaṃ tassaghoranti",
  "anya-e0804n0:1849_5": "ghoraviso. Jivhā tassa duvidhāti dujivho. Dvīhi jivhāhi rasaṃ sāyatīti dvirasaññū”ti.",
  "anya-e0804n0:1849_6": "Sappinīti uragī. Pīṭhasappīti pīṭhena sappati gacchatīti pīṭhasappī, paṅguḷo. Sappīti",
  "anya-e0804n0:1849_7": "yo na paribhuñjati, tassa balāyuvaḍḍhanatthaṃ sappati gacchati pavattatīti sappi, ghataṃ.",
  "anya-e0804n0:1850": "Sakka ṭeka laṅgha gatyattā. Sakkati, nisakkati, parisakkati. Nisakko, parisakkanaṃ. Ṭekati. Ṭīkā. Laṅghati, ullaṅghati, olaṅghati, laṅghako, ullaṅghikā pīti.",
  "anya-e0804n0:1851": "Ke re ge sadde. Kāyati. Rāyati. Gāyati. Jātakaṃ. Rā. Gītaṃ. Kāyituṃ. Rāyituṃ, gāyituṃ. Kāyitvā. Rāyitvā. Gāyitvā.",
  "anya-e0804n0:1852_0": "Tattha jātakanti jātaṃ bhūtaṃ atītaṃ attano caritaṃ kāyati katheti bhagavā etenāti",
  "anya-e0804n0:1852_1": "jātakaṃ. Jātakapāḷi hi idha jātakanti vuttaṃ. Aññatra pana jātaṃ evaṃ jātakanti gahetabbā.",
  "anya-e0804n0:1852_2": "Tathā hi jātakasaddo pariyattiyampi vattati “itivuttakaṃ jātakaṃ abbhutadhamma”ntiādīsu,",
  "anya-e0804n0:1852_3": "jātiyampi vattati “jātakaṃ samodhānesī”tiādīsu. Rā vuccati saddo. Gītanti gāyanaṃ.",
  "anya-e0804n0:1853": "Khe je se khaye. Khāyati. Jāyati. Sāyati. Khayaṃ gacchatīti attho.",
  "anya-e0804n0:1854_0": "Ettha pana siyā “nanu ca bho khāyatīti padassa khādatīti vā paññāyatīti vā attho",
  "anya-e0804n0:1854_1": "bhavati, tathā jāyatīti padassa nibbattatīti attho, sāyatīti padassa rasaṃ assādetīti",
  "anya-e0804n0:1854_2": "attho, evaṃ sante bho kasmā idha evaṃ attho tumhehi kathiyatī”ti? Saccaṃ, dhātūnantu",
  "anya-e0804n0:1854_3": "anekatthattā evaṃ attho kathetuṃ labbhati. Tathā hi “appassutāyaṃ puriso, balibaddova",
  "anya-e0804n0:1854_4": "jīratī”ti ettha jīratīti ayaṃ saddo jaraṃ pāpuṇātīti atthaṃ avatvā vaḍḍhatīti atthameva",
  "anya-e0804n0:1854_5": "vadati, evaṃ sampadamidaṃ daṭṭhabbaṃ.",
  "anya-e0804n0:1855": "Gu ghu ku u sadde. Gavati. Ghavati. Kavati. Avati.",
  "anya-e0804n0:1856": "Khu ru ku sadde. Khoti. Roti. Koti.",
  "anya-e0804n0:1857": "Cu ju pu plu gā se gatiyaṃ. Cavati. Javati. Pavati. Plavati. Gāti. Seti. Cavanaṃ, cuti. Javanaṃ, javo. Pavanaṃ, plavanaṃ. Gānaṃ. Setu. Poto. Plavo.",
  "anya-e0804n0:1858_0": "Ettha gānanti gamanaṃ. Pototi pavati gacchati udake etenāti poto, nāvā. Tathā plavati",
  "anya-e0804n0:1858_1": "na sīdatīti plavo, nāvā eva. “Bhinnaplavo sāgarasseva majjhe”ti hi jātakapāḷi dissati.",
  "anya-e0804n0:1858_2": "“Nāvā, poto, plavo, jalayānaṃ, taraṇa”nti nāvābhidhānāni.",
  "anya-e0804n0:1859": "Dhe the saddasaṅghātesu. Dhāyati. Thāyati. Bhāve – dhiyati, thiyati. Itthī. Thī.",
  "anya-e0804n0:1860": "De te pālane. Dāyati. Dayā. Tāṇaṃ.",
  "anya-e0804n0:1861": "Rā lā ādāne. Rāti. Lāti.",
  "anya-e0804n0:1862": "Ati adi bandhane. Antati. Andati. Antaṃ. Andu.",
  "anya-e0804n0:1863": "Jutasubha ruca dittiyaṃ. Jotati. Sobhati. Rocati, virocati.",
  "anya-e0804n0:1864": "Aka aga kuṭilāyaṃ gatiyaṃ. Akati. Agati.",
  "anya-e0804n0:1865": "Nātha nādha yācanopatāpissariyāsīsāsu. Nāthati. Nādhati.",
  "anya-e0804n0:1866": "Sala hula cala kampane. Salati. Hulati. Calati. Kusalaṃ.",
  "anya-e0804n0:1867_0": "Ettha ca kucchite pāpake dhamme salayatīti kusalaṃ, hetukattuvasenidaṃ nibbacanaṃ",
  "anya-e0804n0:1867_1": "daṭṭhabbaṃ. Tathā hi aṭṭhasāliniyaṃ “kucchite pāpake dhamme salayanti calayanti kampenti",
  "anya-e0804n0:1867_2": "viddhaṃsentīti kusalā”ti hetukattuvasena attho kathito. Idaṃ saladhātuvasena kusalasaddassa",
  "anya-e0804n0:1867_3": "nibbacanaṃ. Aññesampi dhātūnaṃ vasena kusalasaddassa nibbacanaṃ bhavati. Tathā hi",
  "anya-e0804n0:1867_4": "aṭṭhasāliniyaṃ aññānipi nibbacanāni dassitāni. Kathaṃ? “Kucchitena vā ākārena sayantīti",
  "anya-e0804n0:1867_5": "kusā, te akusaladhammasaṅkhāte kuse lunanti chindantīti kusalā. Kucchitānaṃ vā sānato",
  "anya-e0804n0:1867_6": "tanukaraṇato ñāṇaṃ kusaṃ nāma, tena kusena lātabbāti kusalā, gahetabbā pavattetabbāti",
  "anya-e0804n0:1867_7": "attho. Yathā vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena",
  "anya-e0804n0:1867_8": "ubhayabhāgagataṃ kilesapakkhaṃ lunanti, tasmā kusā viya lunantītipi kusalā”ti. Evaṃ",
  "anya-e0804n0:1867_9": "aññānipi nibbacanāni dassitāni. Tatra “dhammā” iti padāpekkhaṃ katvā tadanurūpaliṅgavacanavasena",
  "anya-e0804n0:1867_10": "“kusalā”ti niddeso kato, idha pana sāmaññaniddesavasena “kusala”nti napuṃsakekavacananiddeso",
  "anya-e0804n0:1867_11": "amhehi kato. Puññavācako hi kusalasaddo ārogyavācako ca ekantena napuṃsakaliṅgo,",
  "anya-e0804n0:1867_12": "itaratthavācako pana tiliṅgiko, yathā kusalo phasso, kusalā vedanā. Kusalaṃ cittanti.",
  "anya-e0804n0:1867_13": "Kusalasaddo imasmiṃ bhūvādigaṇe lādhātusaladhātuvasena nipphattiṃ gatoti veditabbo.",
  "anya-e0804n0:1867_14": "Iti bhūvādigaṇe samodhānagatadhātuyo samattā.",
  "anya-e0804n0:1868": "Iccevaṃ –",
  "anya-e0804n0:1869": "Vitthārato ca saṅkhepā, bhūvādīnaṃ gaṇo mayā;",
  "anya-e0804n0:1870": "Yo vibhatto sauddeso, saniddeso yathārahaṃ.",
  "anya-e0804n0:1871": "Upasagganipātehi, nānāatthayutehi ca;",
  "anya-e0804n0:1872": "Yojetvāna padānettha, dassitāni visuṃ visuṃ.",
  "anya-e0804n0:1873": "Pāḷinidassanādīhi, dassitāni saheva tu;",
  "anya-e0804n0:1874": "Tyādyantāni ca rūpāni, syānyantāni ca sabbaso.",
  "anya-e0804n0:1875": "Padānaṃ sadisattañca, tathā visadisattanaṃ;",
  "anya-e0804n0:1876": "Codanāparihārehi, sahito catthanicchayo.",
  "anya-e0804n0:1877": "Atthuddhāro’bhidhānañca, liṅgattayavimissanaṃ;",
  "anya-e0804n0:1878": "Abhidheyyakaliṅgesu, savisesapadāni ca.",
  "anya-e0804n0:1879": "Nānāpadabahuppada-samodhānañca dassitaṃ;",
  "anya-e0804n0:1880": "Rūḷhīsaddādayo ceva, suvibhattā anākulā.",
  "anya-e0804n0:1881": "Sabbanāmaṃ sabbanāma-sadisāni padāni ca;",
  "anya-e0804n0:1882": "Nānāpadehi yojetuṃ, dassitāni yathārahaṃ.",
  "anya-e0804n0:1883": "Tumantāni ca rūpāni, tvādyantāni ca viññūnaṃ;",
  "anya-e0804n0:1884": "Piṭake pāṭavatthāya, sabbametaṃ pakāsitaṃ.",
  "anya-e0804n0:1885": "Ye saddanītimhi imaṃ vibhāgaṃ,",
  "anya-e0804n0:1886": "Jānanti sammā munisāsane te;",
  "anya-e0804n0:1887": "Atthesu sabbesupi vītakaṅkhā,",
  "anya-e0804n0:1888": "Acchambhino sīhasamā bhavanti.",
  "anya-e0804n0:1889": "Vibhūtabhutaggasayambhucakke,",
  "anya-e0804n0:1890": "Subhūtabhūriṃ vadatā narānaṃ;",
  "anya-e0804n0:1891": "Yo saddanītimhi bhuvādikaṇḍo,",
  "anya-e0804n0:1892": "Vutto mayā taṃ bhajathatthakāmo.",
  "anya-e0804n0:1893": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n0:1894": "Kosallatthāya kate saddanītippakaraṇe",
  "anya-e0804n0:1895": "Pannarasahi paricchedehi maṇḍito bhūvādigaṇo nāma",
  "anya-e0804n0:1896": "Soḷasamo paricchedo.",
  "anya-e0804n0:1897": "17. Rudhādichakka",
  "anya-e0804n0:1898": "Rudhādigaṇika",
  "anya-e0804n0:1899": "Ito paraṃ pavakkhāmi, rudhādikagaṇādayo;",
  "anya-e0804n0:1900": "Sāsanassopakārāya, gaṇe tu chabbidhe kathaṃ.",
  "anya-e0804n0:1901_0": "Rudhi āvaraṇe. Rudhidhātu āvaraṇe vattati. Ettha āvaraṇaṃ nāma pidahanaṃ vā parirundhanaṃ",
  "anya-e0804n0:1901_1": "vā palibuddhanaṃ vā harituṃ vā appadānaṃ, sabbametaṃ vaṭṭati. Rundhati, rundhiti,",
  "anya-e0804n0:1901_2": "rundhīti, rundheti, avarundheti. Kammani – maggo purisena rundhiyati. Rodho, orodho,",
  "anya-e0804n0:1901_3": "virodho, paṭivirodho, viruddho, paṭiviruddho, pariruddho. Rundhituṃ, parirundhituṃ.",
  "anya-e0804n0:1901_4": "Rundhitvā. Parirundhitvā.",
  "anya-e0804n0:1902_0": "Tatra rodhoti cārako. So hi rundhati pavesitānaṃ kurūrakammantānaṃ sattānaṃ gamanaṃ",
  "anya-e0804n0:1902_1": "āvaratīti rodhoti vuccati. Orodhoti rājubbarī, sā pana yathākāmacāraṃ carituṃ appadānena",
  "anya-e0804n0:1902_2": "orundhiyati avarundhiyatīti orodho. Virodhoti ananukūlatā. Paṭivirodhoti punappunaṃ",
  "anya-e0804n0:1902_3": "ananukūlatā. Viruddhoti virodhaṃ āpanno. Paṭiviruddhoti paṭisattubhāvena virodhaṃ",
  "anya-e0804n0:1902_4": "āpanno. Pariruddhoti gahaṇatthāya samparivārito. Vuttañhi “yathā arīhi pariruddho,",
  "anya-e0804n0:1902_5": "vijjante gamane pathe”ti. Avaruddhoti pabbājito.",
  "anya-e0804n0:1903": "Muca mocane. Migaṃ bandhanā muñcati. Muñcanaṃ, mocanaṃ. Dukkhappamocanaṃ, moco.",
  "anya-e0804n0:1904": "Mocoti cettha aṭṭhikakadalīrukkho. Muñcituṃ. Muñcitvā. Kārite “moceti, mocetuṃ, mocetvā”tiādīni.",
  "anya-e0804n0:1905": "Rica virecane. Riñcati. Riñcanaṃ, virecanaṃ, vireko, virecako. Riñcituṃ. Riñcitvā.",
  "anya-e0804n0:1906_0": "Sica paggharaṇe. Udakena bhūmiṃ siñcati. Puttaṃ rajje abhisiñci. Abhiseko. Muddhābhisitto",
  "anya-e0804n0:1906_1": "khattiyo. Siñca bhikkhu imaṃ nāvaṃ, sittā te lahumessati. Sittaṭṭhānaṃ. Siñcituṃ. Siñcitvā.",
  "anya-e0804n0:1907_0": "Yuja yoge. Yuñjati, anuyuñjati. Kammani “yuñjiyatī”ti rūpāni. Keci “yuñjate”ti icchanti.",
  "anya-e0804n0:1907_1": "Yuñjanaṃ, saṃyogo, anuyogo, bhāvanānuyutto, saññogo, saññojanaṃ, atthayojanā. Dīghaṃ",
  "anya-e0804n0:1907_2": "santassa yojanaṃ. Yuñjituṃ, anuyuñjituṃ. Anuyuñjitvā. Yojeti. Tattha saṃyojananti",
  "anya-e0804n0:1907_3": "bandhanaṃ kāmarāgādi. Yojananti –",
  "anya-e0804n0:1908": "Vidatthi dvādasaṅgulyo, tadvayaṃ ratanaṃ mataṃ;",
  "anya-e0804n0:1909": "Sattaratanikā yaṭṭhi, usabhaṃ vīsayaṭṭhikaṃ;",
  "anya-e0804n0:1910": "Gāvutaṃ usabhāsīti, yojanaṃ catugāvutaṃ.",
  "anya-e0804n0:1911_0": "Bhuja pālanabyavaharaṇesu. Pālanaṃ rakkhaṇaṃ. Byavaharaṇaṃ ajjhoharaṇaṃ. Bhuñjati,",
  "anya-e0804n0:1911_1": "paribhuñjati, saṃbhuñjati. Dāsaparibhogena paribhuñji. Kārite “bhojeti bhojayatī”tiādīni",
  "anya-e0804n0:1911_2": "rūpāni. Bhojanaṃ, sambhogo, mahibhujo, gāmabhojako, upabhogo, paribhogo. Bhutto odano",
  "anya-e0804n0:1911_3": "bhavatā. Sace bhutto bhaveyyāhaṃ. Odanaṃ bhutto bhuttavā bhuttāvī. Tumantāditte “bhuñjituṃ,",
  "anya-e0804n0:1911_4": "paribhuñjituṃ, bhojetuṃ, bhojayituṃ, bhuñjitvā, bhuñjitvāna, bhuñjiya, bhuñjiyāna,",
  "anya-e0804n0:1911_5": "bhojetvā, bhojetvāna, bhojayitvā, bhojayitvāna” iccādīni parisaddādīhi visesitabbāni.",
  "anya-e0804n0:1912_0": "Tatra bhuñjatīti bhattaṃ bhuñjati, bhojanīyaṃ bhuñjati. Tathā hi “khādanīyaṃ vā bhojanīyaṃ",
  "anya-e0804n0:1912_1": "vā khādati vā bhuñjati vā”tiādi vuttaṃ. Apica kadāci khādanīyepi “bhuñjatī”ti vohāro",
  "anya-e0804n0:1912_2": "dissati. “Phalāni khuddakappāni, bhuñja rāja varāvara”nti hi vuttaṃ. Paribhuñjatīti",
  "anya-e0804n0:1912_3": "cīvaraṃ paribhuñjati, piṇḍapātaṃ paribhuñjati, gilānapaccayabhesajjaparikkhāraṃ paribhuñjati,",
  "anya-e0804n0:1912_4": "paṭisevatīti vuttaṃ hoti. Teneva ca paṭisevatīti paribhuñjatīti attho saṃvaṇṇiyati.",
  "anya-e0804n0:1912_5": "Apica “kāme bhuñjatī”ti ca “pañcakāmaguṇe paribhuñjatī”ti ca dassanato pana bhuñjanaparibhuñjanasaddā",
  "anya-e0804n0:1912_6": "paṭisevanatthena katthaci samānatthāpi hontīti avagantabbā. Saṃbhuñjatīti sambhogaṃ",
  "anya-e0804n0:1912_7": "karoti, ekato vāsaṃ karotīti attho. Ettha siyā “nanu ca bho atra bhujadhātu pālanabyavaharaṇesu",
  "anya-e0804n0:1912_8": "vutto, so kathaṃ ettakesupi atthesu vattatī”ti? Vattateva, anekatthā hi dhātavo,",
  "anya-e0804n0:1912_9": "te upasaggasahāye labhitvāpi anekatthatarāva honti. Ito paṭṭhāya tumantādīni rūpāni",
  "anya-e0804n0:1912_10": "na vakkhāma. Yattha pana viseso dissati, tattha vakkhāma.",
  "anya-e0804n0:1913": "Kati chedane. Kantati, vikantati. Sallakatto.",
  "anya-e0804n0:1914": "Bhidi vidāraṇe. Bhindati. Anāgatatthe vattabbe “bhejjissati, bhindissatī”ti dvidhā bhavanti rūpāni. Pāpake akusale dhamme bhindatīti bhikkhu. Tenāha –",
  "anya-e0804n0:1915": "“Na tena bhikkhu so hoti, yāvatā bhikkhate pare;",
  "anya-e0804n0:1916": "Visaṃ dhammaṃ samādāya, bhikkhu hoti na tāvatā.",
  "anya-e0804n0:1917": "Yodha puññañca pāpañca, bāhitvā brahmacariyaṃ;",
  "anya-e0804n0:1918": "Saṅkhāya loke carati, save ‘bhikkhū’ti vuccatī”ti.",
  "anya-e0804n0:1919_0": "Idañca khīṇāsavaṃ sandhāya vuttaṃ, sekkhaputhujjanasamaṇāpi yathāsambhavaṃ “bhikkhū”ti",
  "anya-e0804n0:1919_1": "vattabbataṃ pāpuṇantiyeva. Saṅghaṃ bhindatīti saṅghabhedako. Devadattena saṅgho bhinno,.",
  "anya-e0804n0:1919_2": "Bhindiyatīti bhinnoti hi nibbacanaṃ. Na te kaṭṭhāni bhinnāni. Bhindatīti bhettā.",
  "anya-e0804n0:1920_0": "Chidi dvedhākaraṇe. Chindatīti chedako, evaṃ chettā. Kese chettuṃ vaṭṭati. Chindiyatīti",
  "anya-e0804n0:1920_1": "chinno. Chinnopi rukkho punadeva rūhati. Idaṃ pana bhidichididvayaṃ divādigaṇaṃ patvā",
  "anya-e0804n0:1920_2": "“bhijjati chijjatī”ti suddhakattuvācakaṃ rūpadvayaṃ janeti, tasmā “bhijjatīti bhinno”tiādinā",
  "anya-e0804n0:1920_3": "suddhakattuvasenapi nibbacanaṃ kātabbaṃ.",
  "anya-e0804n0:1921": "Tadi hiṃsānādaresu. Tandati. Tandī, taddu. Taddati kacchu.",
  "anya-e0804n0:1922": "Udi pasavakiledanesu. Pasavanaṃ sandanaṃ. Kiledanaṃ tindatā. Undati. Undūro, samuddo.",
  "anya-e0804n0:1923": "Vida lābhe. Vindati. Govindo, vitti. Ettha vittīti anubhavanaṃ, vedanā vā.",
  "anya-e0804n0:1924": "Vida tuṭṭhiyaṃ. Vindati, nibbindati. Nibbindanaṃ. Virajjati. Nibbindo kāmaratiyā. Vitti, vittaṃ, vedo. Labhati atthavedaṃ dhammavedaṃ.",
  "anya-e0804n0:1925_0": "Ettha vittīti somanassaṃ. “Vitti hi maṃ vindati suta disvā”ti hi vuttaṃ. Vittanti",
  "anya-e0804n0:1925_1": "vittijananattā vittasaṅkhātaṃ dhanaṃ. Vedoti ganthopi ñāṇampi somanassampi vuccati.",
  "anya-e0804n0:1925_2": "“Tiṇṇaṃ vedānaṃ pāragū”tiādīsu hi gantho “vedo”ti vuccati. “Brāhmaṇaṃ vedagumabhijaññā",
  "anya-e0804n0:1925_3": "akiñcanaṃ kāmabhave asatta”ntiādīsu ñāṇaṃ. “Ye vedajātā vicaranti loke”tiādīsu somanassaṃ.",
  "anya-e0804n0:1926": "Vedaganthe ca ñāṇe ca, somanasse ca vattati;",
  "anya-e0804n0:1927": "Vedasaddo imaṃ nānā-dhātuto samudīraye.",
  "anya-e0804n0:1928": "Lipa limpane. Limpati, limpako. Avalepo. Avalepoti ahaṅkāro.",
  "anya-e0804n0:1929": "Lupa acchedane. Lumpati. Vilumpako, vilutto vilopo.",
  "anya-e0804n0:1930": "Vilumpateva puriso, yāvassa upakappati;",
  "anya-e0804n0:1931": "Yadā caññe vilumpanti, so vilutto vilumpatīti.",
  "anya-e0804n0:1932_0": "Pisa cuṇṇane. Piṃsati. Pisako. Pisuṇā vācā. Āgamaṭṭhakathāyaṃ pana “attano piyabhāvaṃ",
  "anya-e0804n0:1932_1": "parassa ca suññabhāvaṃ yāya vācāya bhāsati, sā pisuṇā vācā”ti vuttaṃ, taṃ niruttilakkhaṇena",
  "anya-e0804n0:1932_2": "vuttanti daṭṭhabbaṃ.",
  "anya-e0804n0:1933": "Hisi vihiṃsāyaṃ. Hiṃsati, vihiṃsati. Hiṃsako.",
  "anya-e0804n0:1934": "Ahiṃsakoti me nāmaṃ, hiṃsakassa pure sato;",
  "anya-e0804n0:1935": "Ajjāhaṃ saccanāmomhi, na naṃ hiṃsāmi kiñcanaṃ.",
  "anya-e0804n0:1936": "Hiṃsitabbaṃ kiṃsatīti sīho. Ādiantakkharavipallāsavasena saddasiddhi, yathā “kantanaṭṭhena takka”nti. Vihesako, vihesanaṃ.",
  "anya-e0804n0:1937": "Sumbha pahāre. Yo no gāvova sumbhati. Parisumbhati. Sumbhoti. Atrime pāḷito payogā –",
  "anya-e0804n0:1938": "“Saṃsumbhamānā attānaṃ, kālamāgamayāmase”ti ca,",
  "anya-e0804n0:1939": "“Kesaggahaṇamukkhepā, bhūmyā ca parisumbhanā;",
  "anya-e0804n0:1940": "Datvā ca no pakkamati, bahudukkhaṃ anappaka”nti ca,",
  "anya-e0804n0:1941": "“Bhūmiṃ sumbhāmi vegasā”ti ca.",
  "anya-e0804n0:1942_0": "Aññattha pana aññāpi vuttā. Tā idha anupapattito na vuttā. Kecettha maññeyyuṃ, yathā",
  "anya-e0804n0:1942_1": "bhūvādigaṇe “saki saṅkāyaṃ khaji gativekalle”tiādīnaṃ dhātūnaṃ paṭiladdhavaggantabhāvassa",
  "anya-e0804n0:1942_2": "niggahītāgamassa vasena “saṅkati khañjatī”ti rūpāni bhavanti, tathā imasmiṃ rudhādigaṇe",
  "anya-e0804n0:1942_3": "“muca mocane kati chedane”tiādīnaṃ dhātūnaṃ paṭiladdhavaggantabhāvassa niggahītāgamassa",
  "anya-e0804n0:1942_4": "vasena “muñcati kantatī”tiādīni rūpāni bhavanti. Evaṃ sante ko imesaṃ tesañca visesoti?",
  "anya-e0804n0:1942_5": "Ettha vuccate – ye bhūvādigaṇasmiṃ anekassarā asaṃyogantā ikārantavasena niddiṭṭhā,",
  "anya-e0804n0:1942_6": "te ākhyātattañca nāmikattañca patvā suddhakattuhetukattuvisayesu ekantato niggahītāgamena",
  "anya-e0804n0:1942_7": "nipphannarūpā bhavanti, na katthacipi tesaṃ vinā niggahītāgamena rūpappavatti dissati.",
  "anya-e0804n0:1942_8": "Taṃ yathā? Saṅkati, saṅkā, khañjati, khañjo iccādi. Ayaṃ anekassarānaṃ ikārantavasena",
  "anya-e0804n0:1942_9": "niddiṭṭhānaṃ bhūvādigaṇikānaṃ viseso.",
  "anya-e0804n0:1943_0": "Ye ca rudhādigaṇasmiṃ anekassarā asaṃyogantvā akārantavasena vā ukārantavasena vā",
  "anya-e0804n0:1943_1": "niddiṭṭhā, te ākhyātattaṃ patvā suddhakattuvisayeyeva ekantato niggahītāgamena nipphannarūpā",
  "anya-e0804n0:1943_2": "bhavanti, na hetukattuvisaye. Nāmikattaṃ pana sahaniggahītāgamena vinā ca niggahītāgamena",
  "anya-e0804n0:1943_3": "nipphannarūpā bhavanti. Yattha vinā niggahītāgamena nipphannarūpā, tattha sasaṃyogarūpāyeva",
  "anya-e0804n0:1943_4": "bhavanti. Taṃ yathā? Muñcati, muñcāpeti, moceti, mocāpeti. Chindāpeti. Chedeti, chedāpeti.",
  "anya-e0804n0:1943_5": "Chindanaṃ, chedo. Muñcanaṃ, mocanaṃ. Kantati, kantanaṃ, sallakatto. Piṭṭhimaṃsāni",
  "anya-e0804n0:1943_6": "attano, sāmaṃ ukkacca khādasi iccādīni. Tattha ukkaccāti ukkantitvā, chinditvāti attho.",
  "anya-e0804n0:1944_0": "Nanu ca bho evaṃ sante ākhyātanāmikabhāvaṃ patvā suddhakattuhetukattuvisayesu ekantato",
  "anya-e0804n0:1944_1": "paṭiladdhaniggahītāgamehi saki khaji ādīhiyeva rudhādigaṇikehi bhavitabbaṃ, na pana",
  "anya-e0804n0:1944_2": "mucachidiādīhīti? Tanna, mucachidiādīhiyeva rudhādigaṇikehi bhavitabbaṃ rucadhātuyā",
  "anya-e0804n0:1944_3": "samānagatikattā, tathā hi yathā “rundhissa, rundhayati, rundhāpeti, rundhanaṃ, rodho,",
  "anya-e0804n0:1944_4": "virodho”tiādīsu niggahītāgamāniggahītāgamavasena dvippakārāni rūpāni dissanti, tathā",
  "anya-e0804n0:1944_5": "mucachidiādīnampīti.",
  "anya-e0804n0:1945_0": "Nanu kaccāyane niggahītāgamassa niccavidhānatthaṃ “rudhādito niggahītapubbañcā”ti",
  "anya-e0804n0:1945_1": "lakkhaṇaṃ vuttanti? Saccaṃ, taṃ pana kriyāpadattaṃ sandhāya vuttaṃ. Yadi ca nāmikapadattampi",
  "anya-e0804n0:1945_2": "sandhāya vuttaṃ bhaveyya, “virodho”tiādīnaṃ dassanato vāsaddaṃ pakkhipitvā vattabbaṃ",
  "anya-e0804n0:1945_3": "siyā, na ca vāsaddaṃ pakkhipitvā vuttaṃ, tena ñāyati kriyāpadattaṃyeva sandhāya vuttanti.",
  "anya-e0804n0:1946_0": "Nanu ca bho evaṃ sante sakikhajiādīnaṃ niccaṃ saniggahītāgamakriyāpadattaṃyeva sandhāya",
  "anya-e0804n0:1946_1": "“rudhādito niggahītapubbañcā”ti idaṃ vuttanti sakkā mantunti? Na sakkā, sakikhajiādīnaṃ",
  "anya-e0804n0:1946_2": "rudhadhātuyā asamānagatikattā nāmikatte dvippakārassa asambhavato. Tathā hi yesaṃ",
  "anya-e0804n0:1946_3": "yā nāmikatte niggahītāgamāniggahītāgamavasena dvippakāravantatā, sā eva tesaṃ rudhādigaṇabhāvassa",
  "anya-e0804n0:1946_4": "lakkhaṇaṃ. Tañca sakikhajiādīnaṃ natthi. “Saṅkā khañjo”tiādinā hi nāmatte ekoyeva",
  "anya-e0804n0:1946_5": "pakāro dissati saniggahītāgamo, “kamu padavikkhepe”iccādīnaṃ pana “kamo, kamanaṃ,",
  "anya-e0804n0:1946_6": "caṅkamo, caṅkamana”ntiādinā nāmikatte dvippakāravantatāsambhavepi niggahītāgamassa",
  "anya-e0804n0:1946_7": "abbhāsavisaye pavattattā sā dvippakāravantatā rudhādigaṇabhāvassa lakkhaṇaṃ na hoti,",
  "anya-e0804n0:1946_8": "tasmā abbhāsavisaye pavattaṃ niggahītāgamaṃ vajjetvā yā dvippakāravantatā, sāyeva",
  "anya-e0804n0:1946_9": "rudhādigaṇikabhāvassa lakkhaṇanti sanniṭṭhānaṃ kātabbaṃ. Ayaṃ nayo atīva sukhumo",
  "anya-e0804n0:1946_10": "sammā manasi kātabbo.",
  "anya-e0804n0:1947": "Rudhādī ettakā diṭṭhā, dhātavo me yathābalaṃ;",
  "anya-e0804n0:1948": "Suttesvaññepi pekkhitvā, gaṇhavho atthayuttitoti.",
  "anya-e0804n0:1949": "Dudhādigaṇoyaṃ.",
  "anya-e0804n0:1950": "Divādigaṇika",
  "anya-e0804n0:1951_0": "Divu kīḷāvijigisābyavahārajutithutikantigatisattīsu. Ettha ca kīḷāti laḷanā, vihāro",
  "anya-e0804n0:1951_1": "vā. Laḷanāti ca laḷitānubhavanavasena ramaṇaṃ. Vihāro iriyāpathaparivattanādinā vattanaṃ.",
  "anya-e0804n0:1951_2": "Vijigisāti vijayicchā. Byavahāroti vohāro. Jutīti sobhā. Thutīti thomanā. Kantīti",
  "anya-e0804n0:1951_3": "kamanīyatā. Gatīti gamanaṃ. Sattīti sāmatthiyaṃ. Imesu atthesu divudhātu vattati.",
  "anya-e0804n0:1951_4": "Dibbati. Devo. Devī. Devatā.",
  "anya-e0804n0:1952_0": "Ettha devoti tividhā devā sammutidevā upapattidevā visuddhidevāti. Tesu mahāsammatakālato",
  "anya-e0804n0:1952_1": "paṭṭhāya lokena “devā”ti sammatattā rājarājakumārādayo sammutidevā nāma. Devaloke",
  "anya-e0804n0:1952_2": "upapannā upapattidevā nāma. Khīṇāsavā visuddhidevā nāma. Vuttampi cetaṃ “sammutidevā",
  "anya-e0804n0:1952_3": "nāma rājāno deviyo kumārā. Upapattidevā nāma bhummadeve upādāya taduttaridevā. Visuddhidevā",
  "anya-e0804n0:1952_4": "nāma buddhapaccekabuddhakhīṇāsavā”ti.",
  "anya-e0804n0:1953_0": "Idaṃ panettha nibbacanaṃ – dibbanti kāmaguṇajhānābhiññācittissariyādīhi kīḷanti,",
  "anya-e0804n0:1953_1": "tesu vā viharantīti devā. Dibbanti yathābhilāsitaṃ visayaṃ appaṭighātena gacchantīti",
  "anya-e0804n0:1953_2": "devā. Dibbanti yathicchitanipphādane sakkontīti devā. Atha vā taṃtaṃbyasananittharaṇatthikehi",
  "anya-e0804n0:1953_3": "saraṇaṃ parāyaṇanti devanīyā abhitthavanīyāti devā. Sobhāvisesayogena kamanīyāti vā devā.",
  "anya-e0804n0:1954_0": "Ettha ca thutikanti atthā kammasādhanavasena daṭṭhabbā, kīḷādayo cha atthā kattusādhanavasena.",
  "anya-e0804n0:1954_1": "Keci pana “divu kīḷāvijigisābyavahārajutithutigatīsū”ti paṭhanti. Keci “gatī”ti padaṃ",
  "anya-e0804n0:1954_2": "vihāya “jutithutīsū”ti paṭhanti. Keci “thutī”ti padaṃ vihāya “jutigatīsū”ti paṭhanti,",
  "anya-e0804n0:1954_3": "keci pana divudhātuṃ “sattithutika”ntiatthepi icchanti. Tenāha abhidhammassa anuṭīkākāro",
  "anya-e0804n0:1954_4": "“devasaddo yathā kīḷāvijigisāvohārajutigatiattho, evaṃ sattiabhitthavakamanatthopi",
  "anya-e0804n0:1954_5": "hoti dhātusaddānaṃ anekatthabhāvato”tiādi.",
  "anya-e0804n0:1955_0": "Idaṃ pana yathāvuttesu sammutidevādīsu paccekaṃ nibbacanaṃ – dibbanti kīḷanti attano",
  "anya-e0804n0:1955_1": "visaye issariyaṃ karontīti devā, rājāno. Dibbanti kīḷanti pañcahi kāmaguṇehi, paṭipakkhe",
  "anya-e0804n0:1955_2": "vā vijetuṃ icchanti, voharanti ca lokassa yuttāyuttaṃ, jotanti paramāya sarīrajutiyā,",
  "anya-e0804n0:1955_3": "thomiyanti tabbhāvatthikehi, kāmiyanti daṭṭhuṃ sotuñca sobhāvisesayogena, gacchanti",
  "anya-e0804n0:1955_4": "ca yathicchitaṭṭhānaṃ appaṭihatagamanena, sakkonti ca ānubhāvasampattiyā taṃtaṃkiccaṃ",
  "anya-e0804n0:1955_5": "nipphādetunti devā, cātumahārājikādayo. Kīḷanti paramāya jhānakīḷāya, vijetuṃ icchanti",
  "anya-e0804n0:1955_6": "paṭipakkhaṃ, paramasukhumañāṇavisesavisayaṃ atthañca voharanti, jotanti sabbakilesadosakalusābhāvā",
  "anya-e0804n0:1955_7": "paramavisuddhāya ñāṇajutiyā, thomiyanti ca viññātasabhāvehi paramanimmalaguṇavisesayogato,",
  "anya-e0804n0:1955_8": "kāmiyanti ca anuttarapuññakkhettatāya daṭṭhuṃ sotuṃ pūjituñca, gacchanti ca amatamahānibbānaṃ",
  "anya-e0804n0:1955_9": "apaccāgamanīyāya gatiyā, sakkonti ca cittācāraṃ ñatvā te te satte hite niyojetuṃ",
  "anya-e0804n0:1955_10": "amatamahānibbānasukhe ca patiṭṭhāpetunti devā, visuddhidevā.",
  "anya-e0804n0:1956_0": "Devasadda “viddhe vigatavalāhake deve”tiādīsu ajaṭākāse āgato. “Devo ca thokaṃ thokaṃ",
  "anya-e0804n0:1956_1": "phusāyatī”tiādīsu meghe. “Ayañhi deva kumāro”tiādīsu khattiye. “Ahaṃ deva sakalajambudīpe",
  "anya-e0804n0:1956_2": "aññassa rañño santike kiñci bhayaṃ na passāmī”tiādīsu issarapuggale. “Pañcahi kāmaguṇehi",
  "anya-e0804n0:1956_3": "samappito samaṅgībhūto paricāreti devo maññe”tiādīsu upapattideve. “Devātidevaṃ naradammasārathi”ntiādīsu visuddhideve āgato.",
  "anya-e0804n0:1957_0": "Devīti rājabhariyāpi devadhītāpi “devī”ti vuccati. Devassa bhariyāti hi devī, sāpi",
  "anya-e0804n0:1957_1": "atthato “dibbatīti devī”ti vattabbā, yathā “bhikkhatīti bhikkhunī”ti. Tathā hi vuttaṃ",
  "anya-e0804n0:1957_2": "vimānavatthuaṭṭhakathāyaṃ “dibbati attano puññiddhiyā kīḷatīti devī”ti.",
  "anya-e0804n0:1958_0": "Devatāti devaputtopi brahmāpi devadhītāpi. “Atha kho aññatarā devatā abhikkantāya",
  "anya-e0804n0:1958_1": "ruttiyā abhikkantavaṇṇā”tiādīsu hi devaputto “devatā”ti vutto “devoyeva devatā”ti",
  "anya-e0804n0:1958_2": "katvā, tathā “tā devatā sattasatā uḷārā, brahmā vimānā abhinikkhamitvā”tiādīsu brahmāno.",
  "anya-e0804n0:1959": "“Abhikkantena vaṇṇena, yā tvaṃ tiṭṭhasi devate;",
  "anya-e0804n0:1960": "Obhāsentī disā sabbā, osadhī viya tārakā”ti-",
  "anya-e0804n0:1961": "Ādīsu devadhītā.",
  "anya-e0804n0:1962": "Imāni upapattidevānaṃ nāmāni –",
  "anya-e0804n0:1963": "Devo suro ca vibudho, nijjaro amaro maru;",
  "anya-e0804n0:1964": "Sudhāsī tidaso sagga-vāsī animisopi ca;",
  "anya-e0804n0:1965": "Divoko’matapāyī ca, saggaṭṭho devatāni ca.",
  "anya-e0804n0:1966": "Khi khaye. Khiyati. Khayo. Khiyanaṃ. Rāgakkhayo.",
  "anya-e0804n0:1967": "Khi nivāse kodhahiṃsāsu ca. Khiyati. Na gacchasi yamakkhayaṃ. Nāgadānena khiyanti.",
  "anya-e0804n0:1968": "Tattha khiyatīti nivasati. Yamakkhayanti yamanivesanaṃ. Khiyantīti kujjhanti hiṃsanti vā.",
  "anya-e0804n0:1969": "Ghā gandhopādāne. Ghāyatīti ghānaṃ. Ghānena gandhaṃ ghāyituṃ ghāyitvā.",
  "anya-e0804n0:1970_0": "Ruca rocane. Rocanaṃ ruci. Bhattaṃ me ruccati. Bhattampitassa na ruccati. Pabbajjā",
  "anya-e0804n0:1970_1": "mama ruccati. Ruccituṃ, ruccitvā. Keci pana imasmiṃ divādigaṇe “ruca dittimhī”ti",
  "anya-e0804n0:1970_2": "paṭhanti. Taṃ na yuttaṃ katthacipi dittisaṅkhātasobhanatthavācakassa rucadhātuno",
  "anya-e0804n0:1970_3": "“ruccatī”ti rūpābhāvato. Tasmā evaṃ sallakkhetabbaṃ, dittirucīnaṃ vācako rucadhātu",
  "anya-e0804n0:1970_4": "bhuvādigaṇiko. Tassa hi “rocati, virocati. Ekattamuparocita”nti rūpāniyeva bhavanti,",
  "anya-e0804n0:1970_5": "na “ruccatī”ti rūpaṃ. Ruciyāyeva vācako pana divādigaṇikopi hoti curādigaṇikopi.",
  "anya-e0804n0:1970_6": "Tassa hi divādigaṇikakāle “gamanaṃ mayhaṃ ruccatī”ti rūpaṃ. Curādigaṇikakāle “kiṃ",
  "anya-e0804n0:1970_7": "nu jātiṃ na rocesī”ti rūpaṃ. Āpubbo ce ācikkhane vattati, “āroceti, ārocayatī”ti rūpāni dissanti.",
  "anya-e0804n0:1971": "Muca mokkhe. Dukkhato muccati. Saddhāya adhimuccati. Mutti, vimutti, adhimutti, muccamāno.",
  "anya-e0804n0:1972": "Uca samavāye. Uccati. Oko, ūkā, ukkā.",
  "anya-e0804n0:1973": "Okoti udakampi āvāsopi. “Okapuṇṇehi cīvarehī”ti ca, “vārijova thale khitto, okamokatamubbhato”ti cettha payogo. Ūkāti sīse nibbattakimiviseso.",
  "anya-e0804n0:1974_0": "Ukkāti dīpikādayo vuccanti. “Ukkāsu dhāriyamānāsū”ti hi āgataṭṭhāne dīpikā “ukkā”ti",
  "anya-e0804n0:1974_1": "vuccati. “Ukkaṃ bandheyya, ukkaṃ bandhitvā, ukkāmukhaṃ ālimpeyyā”ti āgataṭṭhāne aṅgārakapallaṃ.",
  "anya-e0804n0:1974_2": "“Kammārānaṃ yathā ukkā, anto jhāyati no bahī”ti āgataṭṭhāne kammāruddhanaṃ. “Evaṃ",
  "anya-e0804n0:1974_3": "vipāko ukkāpāto bhavissatī”ti āgataṭṭhāne vātavego “ukkā”ti vuccati. “Saṇḍāsena jātarūpaṃ",
  "anya-e0804n0:1974_4": "gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti veditabbā. Iccevaṃ –",
  "anya-e0804n0:1975": "Dīpikāvātavegesu, kammārānañca uddhane;",
  "anya-e0804n0:1976": "Mūsāyampi ca aṅgāra-kapalle cāti pañcasu;",
  "anya-e0804n0:1977": "Visayesu panetesu, ukkāsaddo pavattati;",
  "anya-e0804n0:1978": "Che chedane. Chiyati, chiyanti. Avacchitaṃ, avacchātaṃ. Chetvāna moḷiṃ varagandhavāsitaṃ.",
  "anya-e0804n0:1979": "Saja saṅge. Saṅgo laganaṃ. Sajjati. Sajjanaṃ, sajjito, satto.",
  "anya-e0804n0:1980": "Yuja samādhimhi. Samādhānaṃ samādhi, kāyakammādīnaṃ sammāpayogavasena avippakiṇṇatāti attho. Yujjati. Yogo, yogī.",
  "anya-e0804n0:1981": "Ettha yogoti vīriyaṃ. Tañhi –",
  "anya-e0804n0:1982": "“Vāyametheva puriso, na nibbindeyya paṇḍito;",
  "anya-e0804n0:1983": "Passāmi vo’ha’mattānaṃ, yathā icchiṃ tathā ahu”nti",
  "anya-e0804n0:1984": "Vacanato avassaṃ kātuṃ yujjati upapajjatīti yogoti vuccati.",
  "anya-e0804n0:1985_0": "Ranja rāge. Rajjati. Virajjati. Rajjamāno, rajjaṃ, rajjanto, rāgo, virāgo, rajjanaṃ,",
  "anya-e0804n0:1985_1": "virajjanaṃ, rajanīyaṃ. Upasaggavasena añño attho bhavati. Samhā raṭṭhā nirajjati,",
  "anya-e0804n0:1985_2": "attano raṭṭhā niggacchatīti attho.",
  "anya-e0804n0:1986": "Tattha virāgoti virajjanti ettha saṃkilesadhammāti virāgo, nibbānaṃ maggo ca.",
  "anya-e0804n0:1987": "Vijī bhayacalanesu. Vijjati, saṃvijjati. Saṃvego, saṃvejanīyaṃ. Ubbijjati. Ubbego, ubbiggahadayo.",
  "anya-e0804n0:1988": "Luja vināse. Lujjatīti loko. Lopo, lutti, lujjanaṃ, lutto.",
  "anya-e0804n0:1989": "Ṭhā gatinivattiyaṃ. Ṭhāyati. Ṭhāyī, ṭhiti, ṭhānaṃ, ṭhito, tatraṭṭho, tiṭṭhaṃ, kappaṭṭhāyī, āsabhaṭṭhānaṭṭhāyī.",
  "anya-e0804n0:1990": "“Sukhaṃ sayāmi ṭhāyāmi, sukhaṃ kappemi jīvitaṃ;",
  "anya-e0804n0:1991": "Ahatthapāso mārassa, aho satthānukampako”ti",
  "anya-e0804n0:1992": "Pāḷi nidassanaṃ. Lāpaṃ gocaraṭṭhāyinanti ca. Tattha ṭhāyāmīti tiṭṭhāmi.",
  "anya-e0804n0:1993": "Ḍigatiyaṃ. Ḍiyati. Ḍemāno. Ḍino vā. “Ucce sakuṇa ḍemāna, pattayāna vihaṅgama. Vajjesi kho tvaṃ vāmūru”nti nidassanaṃ.",
  "anya-e0804n0:1994": "Ettha ḍiyatīti ḍemānoti nibbacanaṃ gahetabbaṃ.",
  "anya-e0804n0:1995": "Tā pālane. Tāyati. Aghassa tātā. So nūna kapaṇo tāto, ciraṃ rujjati assame. Tāṇaṃ, parittaṃ, gottaṃ. Tvaṃ khosi upāsaka katakalyāṇo katabhīruttāṇo.",
  "anya-e0804n0:1996": "Tatra parittanti mahātejavantatāya samantato sattānaṃ bhayaṃ upaddavaṃ upasaggañca tāyati rakkhatīti parittaṃ, gaṃ tāyatīti gottaṃ.",
  "anya-e0804n0:1997": "Nata gattavināme. Gattavināmo gattavikkhepo. Naccati. Naccaṃ. Nigaṇṭho nāṭaputto.",
  "anya-e0804n0:1998": "Dā sodhane. Dāyati. Dānaṃ. Anuyogadāpanatthaṃ. Anuyogaṃ datvā. Dānaṃ datvā.",
  "anya-e0804n0:1999": "Dā supane. Dāyati. Niddāyati. Niddāyanaṃ, niddāyamāno, niddāyanto.",
  "anya-e0804n0:2000_0": "Dādāne. Puriso dānaṃ dāyati. Āpubbo gahaṇe. Adinnaṃ ādiyati. Sīlaṃ samādiyati. Kamme",
  "anya-e0804n0:2000_1": "– purisena dānaṃ dīyati, adinnaṃ ādiyati. Kārite – ādapeti, samādapeti, ādapayati,",
  "anya-e0804n0:2000_2": "samādapayati, ye dhammamevādapayanti santo.",
  "anya-e0804n0:2001": "Dā avakhaṇḍane. Diyati, diyanti. Parittaṃ.",
  "anya-e0804n0:2002": "Ettha ca parittanti samantato khaṇḍitattā parittaṃ. Appamattakañhi gomayapiṇḍaṃ parittanti vuccati. Tasmā parittanti appakassa nāmaṃ kāmāvacarassa ca dhammassa appesakkhattā.",
  "anya-e0804n0:2003": "Dā suddhiyaṃ. Dāyati. Vodāyati. Vodānaṃ. Akammakoyaṃ dhātu. Tathā hi “vodāyati sujjhati etenāti vodānaṃ, samathavipassanā”ti nettisaṃvaṇṇanāyaṃ vuttaṃ.",
  "anya-e0804n0:2004": "Dī khaye. Dīyate. Dīno, ādīnavo.",
  "anya-e0804n0:2005": "Tatra dīnoti parikkhīṇañātidhanādibhāvena dukkhito. Ādīnavotiādīnaṃ dukkhaṃ vāti adhigacchati etenātiādīnavo, doso.",
  "anya-e0804n0:2006": "Du paritāpe. Duyate. Duno, dūto.",
  "anya-e0804n0:2007": "Bhidi bhijjane. Bhijjanadhammaṃ bhijjati. Bhijjatīti bhinno. Bhijjanaṃ bhedo.",
  "anya-e0804n0:2008": "Chidi chijjane. Suttaṃ chijjati. Chijjatīti chinno. Evaṃ chiddaṃ. Chijjanaṃ chedo.",
  "anya-e0804n0:2009": "Khidi dīniye. Dīnabhāvo dīniyaṃ, yathā dakkhiyaṃ. Khijjati, khinno, akhinnamati, khedo, khedaṅgato lokahitāya nātho.",
  "anya-e0804n0:2010": "Ettha khedaṅgatoti kāyikadukkhasaṅkhātaṃ parissamaṃ patto, dukkhamanubhavīti attho.",
  "anya-e0804n0:2011_0": "Pada gatiyaṃ. Pajjati. Maggaṃ paṭipajjati. Paṭipattiṃ paṭipajjati. Addhānamaggappaṭipanno",
  "anya-e0804n0:2011_1": "hoti, phalasamāpattiṃ samāpajjati. Āpattiṃ āpajjati. Akammakampi bhavati, tesaṃ adhammo",
  "anya-e0804n0:2011_2": "āpajjati, pajjo, byagghapajjo, sampadāyo.",
  "anya-e0804n0:2012": "Ettha ca pajjoti maggo. Byagghapajje saddulapathe jātoti byagghapajjo, evaṃnāmako kulaputto. Sampadiyati ñāpiyati dhammo etenāti sampadāyo, akkhātā.",
  "anya-e0804n0:2013": "Vida sattāyaṃ. Sattā vijjamānākāro. Vijjati, saṃvijjati. Jātavedo, vijjā, avijjā, vidito.",
  "anya-e0804n0:2014_0": "Tattha jātavedoti aggi. So hi jātova vedayati dhūmajāluṭṭhānena paññāyati, tasmā",
  "anya-e0804n0:2014_1": "jātavedoti vuccati. Vijjāti dhammānaṃ sabhāvaṃ viditaṃ karotīti vijjā, ñāṇaṃ. Avijjāti",
  "anya-e0804n0:2014_2": "khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, saccānaṃ tathaṭṭhaṃ,",
  "anya-e0804n0:2014_3": "indriyānaṃ adhipatiyaṭṭhaṃ aviditaṃ karotīti avijjā. Dukkhādīnaṃ pīḷanādivasena vuttaṃ",
  "anya-e0804n0:2014_4": "catubbidhaṃ atthaṃ aviditaṃ karotīti avijjā, moho.",
  "anya-e0804n0:2015_0": "Mada ummāde. Ummādo nāma muyha naṃ vā sativippavāso vā cittavikkhepo vā. Majjati,",
  "anya-e0804n0:2015_1": "pamajjati. Matto, surāmadamatto. Matto ahaṃ mahārāja. Puttamaṃsāni khādayiṃ. Mattahatthī, pamatto, ummatto.",
  "anya-e0804n0:2016": "Appamādo amataṃ padaṃ, pamādo maccuno padaṃ;",
  "anya-e0804n0:2017": "Appamattā na miyyanti, ye pamattā yathā matā.",
  "anya-e0804n0:2018": "Mida sinehane. Mejjati. Mettā, metti, mittaṃ, mitto.",
  "anya-e0804n0:2019": "Antaradhā adassane. Antarapubbo dhādhātu vijjamānassa vatthuno adassane vattati. Antaradhāyati. Antaradhānaṃ, antaradhāyanto. Sā devatā antarahitā. Antarāpidhāyati.",
  "anya-e0804n0:2020": "Budha avagamane. Avagamanaṃ jānanaṃ. Bujjhati, buddho, buddhi, buddhaṃ, bodho, bodhi. Bujjhitā saccāni. Sakalaṃ buddho, buddhavā, vibodheti, bodhetā, buddho, vibuddho iccādīni.",
  "anya-e0804n0:2021_0": "Tatra buddhoti bujjhitā saccānīti buddho, bodhetā pajāyāti buddho. Atha vā pāramitāparibhāvitāya",
  "anya-e0804n0:2021_1": "paññāya sabbampi ñeyyaṃ abujjhīti buddho. Keci pana kammenapi buddhasaddassa siddhaṃ",
  "anya-e0804n0:2021_2": "icchantā evaṃ nibbacanaṃ karonti “sammāsambuddho vata so bhagavāti adhigataguṇavisesehi",
  "anya-e0804n0:2021_3": "khīṇāsavehi bujjhitabboti buddho”ti. Vitthāro pana niddese vuttanayena gahetabbo.",
  "anya-e0804n0:2021_4": "Buddhīti bujjhatīti buddhi. Evaṃ buddhaṃ bodho bodhi ca. Atha vā bujjhanaṃ buddhi.",
  "anya-e0804n0:2021_5": "Evaṃ bodho bodhi ca, sabbametaṃ paññāyādhivacanaṃ.",
  "anya-e0804n0:2022_0": "Idāni bodhisaddassa atthuddhāraṃ vadāma. Bodhīti hi rukkhopi maggopi sabbaññutaññāṇampi",
  "anya-e0804n0:2022_1": "nibbānampi evaṃpaṇṇattiko puggalopi vuccati, tathā hi “bodhirukkhamūle paṭhamābhisambuddho”ti",
  "anya-e0804n0:2022_2": "ca, “antarā ca bodhiṃ antarā ca gaya”nti ca āgataṭṭhāne rukkho bodhīti vuccati. “Catūsu",
  "anya-e0804n0:2022_3": "maggesu ñāṇa”nti āgataṭṭhāne maggo. “Pappoti bodhiṃ varabhūri sumedhaso”ti āgataṭṭhāne",
  "anya-e0804n0:2022_4": "sabbaññutaññāṇaṃ. “Patvāna bodhiṃ amataṃ asaṅkhata”nti āgataṭṭhāne nibbānaṃ. “Bodhi",
  "anya-e0804n0:2022_5": "bhante rājakumāro bhagavato pāde sirasā vandatī”ti “ariyasāvako bodhīti vuccatī”ti",
  "anya-e0804n0:2022_6": "ca āgataṭṭhāne evaṃpaṇṇattiko puggalo.",
  "anya-e0804n0:2023": "Atridaṃ vuccati –",
  "anya-e0804n0:2024": "Rukkhe magge ca nibbāne, ñāṇe sabbaññutāya ca;",
  "anya-e0804n0:2025": "Tathā paṇṇattiyañceva, bodhisaddo pavattati.",
  "anya-e0804n0:2026": "Bujjhatīti bujjhitā, bodhetīti bodhetā.",
  "anya-e0804n0:2027_0": "Ettha ca koci payogo tumantādīni ca rūpāni vuccante – “guyhamatthamasambuddhaṃ, sambodhayati",
  "anya-e0804n0:2027_1": "yo naro. Paraṃ sambuddhumarahati. Bujjhituṃ, buddhuṃ, bujjhitvā, bujjhitvāna, bujjhituna,",
  "anya-e0804n0:2027_2": "buddhiya, buddhiyāna, buddhā, buddhāna” iti bhavanti.",
  "anya-e0804n0:2028": "Tatra asambuddhanti parehi aññātaṃ, “asambodha”ntipi pāṭho, paresaṃ bodhetuṃ ayuttanti attho. Sambuddhunti saṃbujjhituṃ. Buddhāti bujjhitvā, evaṃ buddhānāti etthāpi.",
  "anya-e0804n0:2029_0": "Keci pana “nāmarūpaparicchede ‘bodhimaggena budhvā’ti ca, “budhvā bodhitale yamāha",
  "anya-e0804n0:2029_1": "sugato’ti ca dhakāravakārasaññogavato padassa dassanato tvāpaccayantabhāvato ca dhakāravakārasaṃyogavasena",
  "anya-e0804n0:2029_2": "“budhvā”ti padasiddhi icchitabbā”ti vadanti, taṃ tādisassa padarūpassa buddhavacane",
  "anya-e0804n0:2029_3": "adassanato ca, buddhavacanassa ananukūlatāya ca, parisuddhe ca porāṇapotthake vakārasaṃyogavigatassa",
  "anya-e0804n0:2029_4": "“bodhimaggena buddhā”tica, “buddhā bodhitale”ti ca padassa dassanato na gahetabbaṃ.",
  "anya-e0804n0:2029_5": "Tathā hi na tādiso pāṭho buddhavacanassa anukūlo hotīti. Na hi buddhavacane vassasatampi",
  "anya-e0804n0:2029_6": "vassasahassampi pariyesantā tādisaṃ vakāradhakārasaññogapadaṃ passissanti. Evaṃ “budhvā”ti",
  "anya-e0804n0:2029_7": "padarūpassa buddhavacanassa ananukūlatā daṭṭhabbā. Tañhi sakkaṭaganthe kataparicayabhāvena",
  "anya-e0804n0:2029_8": "vañcitehi vidūhi icchitaṃ, na saddhammanītividūhi. Ettha imāni nidassanapadāni veditabbāni –",
  "anya-e0804n0:2030": "Ko maṃ viddhā nilīyati. Laddhā macco yadicchati. Laddhāna pubbāpariyaṃ visesaṃ, adassanaṃ maccurājassa gacche.",
  "anya-e0804n0:2031": "Ummādantimahaṃ diṭṭhā, āmukkamaṇikuṇḍalaṃ;",
  "anya-e0804n0:2032": "Na supāmi divārattiṃ, sahassaṃva parājito”ti;",
  "anya-e0804n0:2033_0": "Tattha viddhāti vijjhitvā. Laddhāti labhitvā. Laddhānāti labhitvāna. Diṭṭhāti disvā.",
  "anya-e0804n0:2033_1": "Iti “viddhā laddhā laddhāna diṭṭhā”ti padāni tvāpaccayena saddhiṃ gatānipi saññogavasena",
  "anya-e0804n0:2033_2": "vakārapaṭibaddhāni na honti, tasmā “buddhā buddhāna” iccetānipi “laddhā laddhāna”",
  "anya-e0804n0:2033_3": "iccādīni viya parihīnavakārasaññogāni eva gahetabbāni. Ye “budhvā”ti rūpaṃ icchanti",
  "anya-e0804n0:2033_4": "paṭhanti ca, maññe te tvāpaccayo vañceti, tena te vañcanaṃ pāpuṇanti, tasmā tādisaṃ",
  "anya-e0804n0:2033_5": "rūpaṃ aggahetvā yo saddanītiyaṃ saddavinicchayo vutto, soyeva āyasmantehi sārato paccetabbo.",
  "anya-e0804n0:2034_0": "Budha bodhane. Sakammakākammakoyaṃ dhātu. Tathā hi bodhanasadduccāraṇena jānanaṃ",
  "anya-e0804n0:2034_1": "vikasanaṃ niddakkhayo ca gahito, tasmā “budha ñāṇe, budha vikasane, budha niddakkhaye”ti",
  "anya-e0804n0:2034_2": "vuttaṃ hoti. Bujjhati bhagavā, dhamme bujjhati, pabujjhati, padumaṃ bujjhati. Puriso",
  "anya-e0804n0:2034_3": "buddho, pabuddho, bodhati, pabodhati iccādīni.",
  "anya-e0804n0:2035": "Saṃdhā sandhimhi. Saṃpubbo dhādhātu sandhimhi vattati. Nevassa maddī bhākuṭi, na sandhiyati na rodati. Na sandhiyatīti idaṃ aññehi pakaraṇehi asādhāraṇaṃ divādirūpaṃ.",
  "anya-e0804n0:2036": "Dhanu yācane. Mātā hi tava irandhati, vidharassa hadayaṃ dhaniyyati. Idampi asādhāraṇaṃ divādirūpaṃ.",
  "anya-e0804n0:2037": "Dhī anādare. Dhīyate. Dhīno.",
  "anya-e0804n0:2038": "Yudha sampahāre. Yujjhati. Yodho, yuddhaṃ, caraṇāyudho, yakārassa vakārabhāve “āvudha”nti rūpaṃ. Tatra caraṇāyudhoti kukkuṭo.",
  "anya-e0804n0:2039": "Kudha kope. Kujjhati. Kodho, kujjhanā, kujjhitattaṃ. Kuddho atthaṃ na jānāti, kuddho dhammaṃ na passati.",
  "anya-e0804n0:2040": "Sudha soceyye. Soceyyaṃ sucibhāvo. Sujjhati. Suddhi, visuddhi, sujjhanaṃ, suddho, visuddho, parisuddho. Kārite “sodheti, sodhako” iccādīni.",
  "anya-e0804n0:2041": "Sidhu saṃrādhane. Sijjhati. Siddhi.",
  "anya-e0804n0:2042": "Radha hiṃsāyaṃ. Rajjhati, virajjhati, aparajjhati. Aparādho.",
  "anya-e0804n0:2043": "Rādha sādha saṃsiddhiyaṃ. Rādhayati, sādhayati. Ārādhanaṃ, sādhanaṃ. Saparahitaṃ sādhetīti sādhu, sappuriso. Accantaṃ sādhetabbanti sādhu, laddhakaṃ sundaraṃ dānasīlādi.",
  "anya-e0804n0:2044": "Vidha vijjhane. Vijjhati. Paṭivijjhati. Khaṇa viddha, vidhu, vijjhanako, viddho, paṭividdho, vijjhanaṃ, vedho, paṭivedho, vijjhitvā, viddhā, viddhāna. Ko maṃ viddhā nilīyati.",
  "anya-e0804n0:2045": "Idha vuddhiyaṃ. Ijjhati, samijjhati. Iddhi, ijjhanaṃ, samijjhanaṃ, iddho. Tattha iddhīti ijjhanaṃ iddhi. Ijjhanti vā sattā etāya iddhā vuddhā ukkaṃsagatā hontīti iddhi.",
  "anya-e0804n0:2046": "Gidhu abhikaṅkhāyaṃ. Gijjhati, gijjho. Gaddho. Gaddhabādhipubbo. Kāmagiddho na jānāsi. Gedho.",
  "anya-e0804n0:2047": "Rudhi āvaraṇe. Rujjhati, virujjhati, paṭivirujjhati. Virodhako, viruddho. Rodho, virodho, paṭivirodho, anuvirodho.",
  "anya-e0804n0:2048": "Anuvidhā anukaraṇe. Anuvipubbo dhādhātu anukriyāyaṃ vattati. Puriso aññassa purisassa kriyaṃ anuvidhīyati tatrāyaṃ pāḷi –",
  "anya-e0804n0:2049": "Dūsito giridattena, hayo sāmassa paṇḍavo;",
  "anya-e0804n0:2050": "Porāṇaṃ pakatiṃ hitvā, tassevānuvidhīyatī”ti.",
  "anya-e0804n0:2051": "Idampi asādhāraṇaṃ divādirūpaṃ.",
  "anya-e0804n0:2052": "Anurudha kāme. Kāmo icchā. Anupubbo rudhadhātu icchāyaṃ vattati. Anuruddho, anurodho. Anusmāti kiṃ virodho.",
  "anya-e0804n0:2053": "Tattha anuruddhoti anurujjhati paṇītaṃ paṇītaṃ vatthuṃ kāmetīti anuruddho. Anurodhoti anukūlatā. Ayaṃ pāḷi “so uppannaṃ lābhaṃ anurujjhati, alābhe paṭivirujjhatī”ti.",
  "anya-e0804n0:2054": "Byadha tāḷane. Byajjhati. Byādho. Byādhoti luddho. Taṃ taṃ migaṃ byajjhati tāḷeti hiṃsatīti byādho.",
  "anya-e0804n0:2055": "Gudha pariveṭhane. Gujjhati. Godhā.",
  "anya-e0804n0:2056": "Mana ñāṇe. Maññati, avamaññati, atimaññati. Seyyādivasena maññatīti māno. “Maññanā, maññitattaṃ, māno, ahaṅkāro, unnati, ketu, paggaho, avalepo”ti pariyāyā.",
  "anya-e0804n0:2057_0": "Jana janane. Sakammakoyaṃ dhātu. “Jaññatī”timassa rūpaṃ, karotīti attho. Kārite –",
  "anya-e0804n0:2057_1": "janesi phussatī mamaṃ. Janayati, sukhaṃ janeti, janayatīti janako, pitā, yo koci",
  "anya-e0804n0:2057_2": "vā nibbattetā. Puthu kilese janetīti puthujjano. Tattha “janeti janayatī”ti rūpāni",
  "anya-e0804n0:2057_3": "curādigaṇaṃ patvā suddhakatturūpāni bhavanti. Karotīti hi tesaṃ attho. Hetukattuvasenapi",
  "anya-e0804n0:2057_4": "tadattho vattabbo “nibbattetī”ti.",
  "anya-e0804n0:2058_0": "Janī pātubhāve. Īkārantoyaṃ akammako dhātu, vipubbo ce, sakammako. Putto jāyati,",
  "anya-e0804n0:2058_1": "jāto. Puthu kilesā jāyanti etthāti puthujjano. Jananaṃ jāti, “sañjāti, nibbatti,",
  "anya-e0804n0:2058_2": "abhinibbatti, khandhānaṃ pātubhāvo”ti pariyāyā. Itthī puttaṃ vijāyati, itthī puttaṃ",
  "anya-e0804n0:2058_3": "vijātā. So puriso vijātamātuyāpi amanāpo. Upavijaññā itthī. Kārite “jāpeti, jāpayati.",
  "anya-e0804n0:2058_4": "Atthajāpikā paññā”ti rūpāni.",
  "anya-e0804n0:2059_0": "Hana hiṃsāyaṃ. Idha hiṃsāvacanena ghaṭṭanaṃ gahetabbaṃ. Saddo sotamhi haññati. Paṭihaññati.",
  "anya-e0804n0:2059_1": "Buddhassa bhagavato vohāro lokile sote paṭihaññati. Imāni kattupadāni. Bhūvādigaṇaṃ",
  "anya-e0804n0:2059_2": "pana patvā “lohena ve haññati jātarūpaṃ, na jātarūpena hananti loha”nti pāḷiyaṃ “haññatī”ti",
  "anya-e0804n0:2059_3": "padaṃ kammapadaṃ, jātarūpaṃ lohena kammārehi haññatīti attho. “Hanantī”ti padaṃ kattupadaṃ,",
  "anya-e0804n0:2059_4": "lohaṃ jātarūpena kammārā hanantīti hi attho. Ettha hananaṃ paharaṇanti gahetabbaṃ.",
  "anya-e0804n0:2060": "Rūpa ruppane. Ruppanaṃ kuppanaṃ ghaṭṭanaṃ pīḷanaṃ. Ruppati. Rūpaṃ, ruppanaṃ. Imassa pana “rūpa rūpakriyāya”nti curādigaṇe ṭhitassa “rūpeti rūpayatī”ti rūpāni bhavanti.",
  "anya-e0804n0:2061_0": "Tattha rūpanti kenaṭṭhena rūpaṃ? Ruppanaṭṭhena rūpaṃ. Vuttañhetaṃ bhagavatā “kiñca",
  "anya-e0804n0:2061_1": "bhikkhave rūpaṃ? Ruppatīti kho bhikkhave tasmā ‘rūpa’nti vuccati. Kena ruppati? Sītenapi",
  "anya-e0804n0:2061_2": "ruppati, uṇhenapi ruppati, jighacchāyapi ruppati, pipāsāyapi ruppati, ḍaṃsamakasavātātapasarīsapasamphassenapi",
  "anya-e0804n0:2061_3": "ruppati, ruppatīti kho bhikkhave tasmā ‘rupa’nti vuccatī”ti.",
  "anya-e0804n0:2062_0": "Tattha ruppatīti kuppati ghaṭṭiyati pīḷiyati, bhijjatīti attho. Bhijjatīti vikāraṃ",
  "anya-e0804n0:2062_1": "āpajjati, vikārāpatti ca sītādisannipāte visadisarūpappavattiyeva. Ettha ca kuppatīti",
  "anya-e0804n0:2062_2": "etena kattuatthe rūpapadasiddhiṃ dasseti, ghaṭṭiyati pīḷiyatīti etehi kammatthe.",
  "anya-e0804n0:2062_3": "Kopādikriyāyeva hi ruppanakriyāti, so pana kattubhūto kammabhūto ca attho bhijjamāno",
  "anya-e0804n0:2062_4": "nāma hotīti imassa atthassa dassanatthaṃ “bhijjatīti attho”ti vuttaṃ.",
  "anya-e0804n0:2063_0": "Atha vā ruppatīti rūpanti kammakattutthe rūpapadasiddhi vuttā. Vikāro hi ruppananti",
  "anya-e0804n0:2063_1": "vuccati, teneva bhijjatīti atthoti kammakattutthena bhijjatīti saddena atthaṃ dasseti.",
  "anya-e0804n0:2063_2": "Tattha yadā kammatthe “ruppatī”ti padaṃ, tadā “sītenā”tiādi kattuatthe karaṇavacanaṃ.",
  "anya-e0804n0:2063_3": "Yadā pana “ruppatī”ti padaṃ kattuatthe kammakattuatthe vā, tadā hetumhi karaṇavacanaṃ daṭṭhabbaṃ.",
  "anya-e0804n0:2064_0": "Rūpasaddo khandha bhava nimitta paccaya sarīra vaṇṇasaṇṭhānādīsu atthesu vattati.",
  "anya-e0804n0:2064_1": "Ayañhi “yaṃ kiñci rūpaṃ atītānāgatapaccuppanna”nti ettha rūpakkhandhe vattati. “Rūpūpapattiyā",
  "anya-e0804n0:2064_2": "maggaṃ bhāvetī”ti ettha rūpabhave. “Ajjhattaṃ arūpasaññī bahiddhārūpāni passatī”ti",
  "anya-e0804n0:2064_3": "ettha kasiṇanimitte. “Sarūpā bhikkhave uppajjanti pāpakā akusalā dhammā, no arūpā”ti",
  "anya-e0804n0:2064_4": "ettha paccaye. “Ākāso parivārito rūpantveva saṅkhaṃ gacchatī”ti ettha sarīre. “Cakkhuñca",
  "anya-e0804n0:2064_5": "paṭicca rūpe ca uppajjati cakkhuviññāṇa”nti ettha vaṇṇe. “Rūpappamāṇo rūpappasanno”ti",
  "anya-e0804n0:2064_6": "ettha saṇṭhāne. Iccevaṃ –",
  "anya-e0804n0:2065": "Khandhe bhave nimitte ca, sarīre paccayepi ca;",
  "anya-e0804n0:2066": "Vaṇṇe saṇṭhānaādimhi, rūpasaddo pavattati.",
  "anya-e0804n0:2067": "Kupa kope. Kuppati. Kuppanti vātassapi eritassa. Kopo, pakopo. Vacīpakopaṃ rakkheyya.",
  "anya-e0804n0:2068": "Tapa santāpe. Tappati, santappati. Santāpo.",
  "anya-e0804n0:2069": "Tapa pīṇane. Tappati. Tappanaṃ.",
  "anya-e0804n0:2070": "Dapa hāse. Dappati.",
  "anya-e0804n0:2071": "Dīpa dittiyaṃ. Dippati. Dīpo.",
  "anya-e0804n0:2072": "Lupa adassane. Luppanaṃ, lopo, lutti.",
  "anya-e0804n0:2073": "Khipa peraṇe. Khippati. Khippaṃ.",
  "anya-e0804n0:2074_0": "Lubha giddhiyaṃ. Lubbhati. Attanoyeva jaṇṇukaṃ olubbha tiṭṭhati. Lubbhanaṃ, lobho,",
  "anya-e0804n0:2074_1": "lubbhitvā, lubbhitvāna, lubbhiya, lubbhiyāna, olubbhitvā, olubbhitvāna, olubbhiya,",
  "anya-e0804n0:2074_2": "olubbhiyāna, lubbhituṃ, olubbhituṃ.",
  "anya-e0804n0:2075_0": "Tattha lobhoti lubbhanti tena sattā, sayaṃ vā lubbhati, lubbhanamattameva vā tanti",
  "anya-e0804n0:2075_1": "lobho. Ettha pana “lobho lubbhanā lubbhitattaṃ rāgo taṇhā tasiṇā mucchā ejā vanaṃ",
  "anya-e0804n0:2075_2": "vanatho” iccādīni lobhassa bahunāmāni veditabbāni.",
  "anya-e0804n0:2076": "Khubha sañcalane. Khubbhati, saṃkhubbhati. Khubbhitthanagaraṃ. Saṅkhobho. Kārite – khobheti, khobhayati.",
  "anya-e0804n0:2077": "Samu upasame. Cittaṃ sammati, upasammati, vūpasammati, samaṇo, santi, santo.",
  "anya-e0804n0:2078_0": "Ettha samaṇoti sammati santacitto bhavatīti samaṇo. Kāritavasena pana kilese sameti",
  "anya-e0804n0:2078_1": "upasametīti samaṇoti nibbacanaṃ daṭṭhabbaṃ. Tathā hi “yaṃ sametīti idaṃ ariyaṃ. Samayatītidha",
  "anya-e0804n0:2078_2": "sattāna”nti dve kāritarūpāni.",
  "anya-e0804n0:2079": "Samu khede nirodhe ca. Khedo. Kilamanaṃ. Nirodho abhāvagamanaṃ. Addhānamaggappaṭipannassa kāyo sammati. Aggi sammati. Santo.",
  "anya-e0804n0:2080_0": "Santasaddo “dīghaṃ santassa yojana”ntiādīsu kilantabhāve āgato. “Ayañca vitakko ayañca",
  "anya-e0804n0:2080_1": "vicāro santā honti samitā”tiādīsu niruddhabhāve. “Adhigato kho myāyaṃ dhammo gambhīro",
  "anya-e0804n0:2080_2": "duddaso duranubodho santo paṇīto”tiādīsu santañāṇagocaratāyaṃ. “Upasantassa sadā",
  "anya-e0804n0:2080_3": "satīmato”tiādīsu kilesavūpasame. “Santo have sabbhi pavedayantī”tiādīsu sādhūsu.",
  "anya-e0804n0:2080_4": "“Pañcime bhikkhave mahācorā santo saṃvijjamānā”tiādīsu atthibhāve. Etthetaṃ vuccati –",
  "anya-e0804n0:2081": "“Kilantatte niruddhatte, santadhīgocarattane;",
  "anya-e0804n0:2082": "Kilesūpasame ceva, atthibhāve ca sādhusu;",
  "anya-e0804n0:2083": "Imesu chasu ṭhānesu, santasaddo panāgato”ti.",
  "anya-e0804n0:2084": "Damu damane. Dammati. Danto, damo, damanaṃ. Kārite “cittaṃ dameti, damayatī”ti rūpāni.",
  "anya-e0804n0:2085_0": "Tattha damoti indriyasaṃvarādīnaṃ etaṃ nāmaṃ. “Saccena danto damasā upeto. Vedantagū",
  "anya-e0804n0:2085_1": "vusitabrahmacariyo”ti ettha hi indriyasaṃvaro “damo”ti vutto. “Yadi saccā damā cāgā,",
  "anya-e0804n0:2085_2": "khantyā bhiyyodha vijjatī”ti ettha paññā “damo”ti vuttā. “Dānena damena saṃyamena",
  "anya-e0804n0:2085_3": "saccavajjenā”ti ettha uposathakammaṃ “damo”ti vuttaṃ. “Damupasamenā”ti ettha khanti",
  "anya-e0804n0:2085_4": "“damo”ti vuttā. Iccevaṃ –",
  "anya-e0804n0:2086": "“Indriyasaṃvaro paññā, khanti cāpi uposatho;",
  "anya-e0804n0:2087": "Ime atthā pavuccanti, damasaddena sāsane”ti.",
  "anya-e0804n0:2088": "Yā gatipāpuṇesu. Yāyati, yāyanti. Pariyāyo. Yāyamāno mahārājā, addā sīdantare nage. Yāyanto. Yāyantamanuyāyati. Yātānuyāyī. Yāyituṃ, yāyitvā iccādīni.",
  "anya-e0804n0:2089_0": "Ettha pariyāyasaddassa atthuddhāro vuccate, pariyāyasaddo vāradesanākāraṇesu samantato",
  "anya-e0804n0:2089_1": "gantabbaṭṭhāne ca sadise ca vattati. “Kassa nu kho ānanda ajja pariyāyo bhikkhuniyo",
  "anya-e0804n0:2089_2": "ovaditu”ntiādīsu hi vāre vattati. “Madhupiṇḍikapariyāyotinaṃ dhārehī”tiādīsu desanāyaṃ.",
  "anya-e0804n0:2089_3": "“Imināpi kho te rājañña pariyāyena evaṃ hotū”tiādīsu kāraṇe. “Pariyāyapatho”tiādīsu",
  "anya-e0804n0:2089_4": "samantato gantabbaṭṭhāne. “Kopasaddo khobhapariyāyo”tiādīsu sadise vattati. Iccevaṃ –",
  "anya-e0804n0:2090": "Pariyāyaravo vāra-desanākāraṇesu ca;",
  "anya-e0804n0:2091": "Samantatova gantabba-ṭṭhāne ca sadise siyā.",
  "anya-e0804n0:2092": "Ri vasane. Riyati.",
  "anya-e0804n0:2093": "Vilī vilīnabhāve. Sappi vilīyati. Kārite vilāpayati.",
  "anya-e0804n0:2094": "Vā gatigandhanesu. Vāyati. Vāyo, vāto.",
  "anya-e0804n0:2095": "Sivu tantasantāne. Sibbati, saṃsibbati. Sibbaṃ, sibbanto. Kārite – sibbeti, sibbayati, sibbāpeti, sibbāpayati.",
  "anya-e0804n0:2096": "Sivu gatisosanesu. Sibbati.",
  "anya-e0804n0:2097": "Dhivu khivu nidassane. Dhibbati. Khibbati.",
  "anya-e0804n0:2098": "Sā tanukaraṇe. Siyati, siyanti.",
  "anya-e0804n0:2099": "Sā antakammani. Siyati anavasesato mānaṃ siyati samucchindatīti aggamaggo mānasanti hi vuttaṃ.",
  "anya-e0804n0:2100": "Sā assādane. Rasaṃ sāyati. Sāyitaṃ, sāyanaṃ.",
  "anya-e0804n0:2101": "Si pāṇippasave. Sūyati, pasūyati. Pasūtā gāvī.",
  "anya-e0804n0:2102": "Kusu haraṇadittīsu. Kusayati.",
  "anya-e0804n0:2103": "Silisa āliṅgane. Silissati. Sileso.",
  "anya-e0804n0:2104_0": "Kilisa upatāpe. Kilissati, saṃkilissati. Kileso, saṃkileso. Ikāralope klissati kleso",
  "anya-e0804n0:2104_1": "iccādīni. Apica malīnatāpi kilisasaddena vuccati, kiliṭṭhavatthaṃ paridahati. “Cittena",
  "anya-e0804n0:2104_2": "saṃkiliṭṭhena, saṃkilissanti māṇavā”tiādīsu dhātūnaṃ anekatthatāya.",
  "anya-e0804n0:2105": "Masa appībhāve khamāyañca. Massati.",
  "anya-e0804n0:2106": "Līsa appībhāve. Lissati. Leso. “Lisa lesane”tipi paṭhanti ācariyā.",
  "anya-e0804n0:2107": "Tasa pipāsāyaṃ. Tassati, paritassati. Paritassanā, tasiṇā, tasito.",
  "anya-e0804n0:2108": "Dusa dosane. Dussati. Doso, dosanaṃ, dosito.",
  "anya-e0804n0:2109": "Dusa appītiyaṃ. Dussati, padussati. Doso, padoso, duṭṭho, paduṭṭho, dūsako, dūsito, dūsanā.",
  "anya-e0804n0:2110": "Asu khepe. Khepo khipanaṃ. Assati. Nirassatiādiyati ca dhammaṃ. Issāso.",
  "anya-e0804n0:2111": "Ettha ca nirassatīti chaḍḍeti satthāraṃ tathā dhammakkhānādīni. Issāsoti usuṃ assati khipatīti issāso, dhanuggaho.",
  "anya-e0804n0:2112": "Yasu payatane. Yassati. Niyasakammaṃ.",
  "anya-e0804n0:2113_0": "Ettha ca yena vinayakammena “nissāya te vatthabba”nti niyassiyati bhajāpiyatīti niyaso",
  "anya-e0804n0:2113_1": "bālaṃ, taṃ niyasakammaṃ nāma. “Karohi me yakkha niyasakamma”nti ettha pana niggahakammaṃ niyasakammaṃ nāma.",
  "anya-e0804n0:2114": "Bhassa bhassane. Bhassati. Bhassaṃ, bhassakārako.",
  "anya-e0804n0:2115": "Vasa sadde. Sakuṇo vassati. Adhamo migajātānaṃ, siṅgālo tāta vassati. Maṇḍūko vassati.",
  "anya-e0804n0:2116": "Nasa adassane. Nassanadhammaṃ nassati. Panassati. Vinassati. Nassa vasali, cara pire vinassa. Naṭṭho, vinaṭṭho. Kārite – nāseti, nāsayati.",
  "anya-e0804n0:2117_0": "Susa sosane. Paṇṇaṃ sussati. Kārite – vāto paṇṇaṃ soseti, sosayati. Kamme – vātena",
  "anya-e0804n0:2117_1": "paṇṇaṃ sosiyati. Bhāve kriyāpadamappasiddhaṃ. Soso, sukkhaṃ kaṭṭhaṃ. Sussaṃ, sussanto. Sussamāno dahado.",
  "anya-e0804n0:2118": "Tusa tuṭṭhiyaṃ. Tussati, santussati. Santuṭṭhi, santoso, tosanaṃ, tuṭṭhabbaṃ, tussitabbaṃ, tusitā. Kārite “toseti” iccādīni.",
  "anya-e0804n0:2119_0": "Hā parihāniyaṃ. Hāyati, parihāyati. Hāyanti tattha vaḷavā. Bhāve “bhayaṃ vā chambhitattaṃ",
  "anya-e0804n0:2119_1": "vā lomahaṃso vā, so pahīyissatī”ti ca “rāgo pahīyatī”ti ca rūpaṃ. Kamme kriyāpadamappasiddhaṃ.",
  "anya-e0804n0:2119_2": "“Rāgo pahīyatī”ti idaṃ pana “hā cāge”ti vuttassa bhūvādigaṇikadhātussa rūpaṃ “rāgaṃ",
  "anya-e0804n0:2119_3": "pajahatī”ti kattupadassa dassanato.",
  "anya-e0804n0:2120": "Naha bandhane. Nayhati. Upanayhati. Sannayhati. Sannāho. Sannaddho.",
  "anya-e0804n0:2121_0": "Muha vecitte. Muyhati, sammuyhati, pamuyhati. Moho, pamoho. Mūḷho. Momūho puriso.",
  "anya-e0804n0:2121_1": "Momūhaṃ cittaṃ. Kārite – moheti. Pamohako. Ettha ca momūhoti avisadatāya momūho, mahāmūḷhoti attho.",
  "anya-e0804n0:2122": "Saha suha sattiyaṃ. Sayhati. Suyhati.",
  "anya-e0804n0:2123_0": "Nhā soceyye. Nhāyati, appakkharānaṃ bahubhāve nahāyati. Nahāyitvā, nhāyitvā. Nahānaṃ,",
  "anya-e0804n0:2123_1": "nhānaṃ. Sīsaṃ nhāto. Ettha ca sīsaṃ nhātoti sīsaṃ dhovitvā nhātoti attho gahetabbo",
  "anya-e0804n0:2123_2": "porāṇehi anumatattā.",
  "anya-e0804n0:2124": "Siniha pītiyaṃ. Siniyhati. Sinehako, sinehito, siniddho. Putte sineho ajāyatha. Ikāralopena sneho. Tathā hi “nisnehamabhikaṅkhāmī”ti pāḷi dissati.",
  "anya-e0804n0:2125": "Viriḷa lajjāyaṃ codane ca. Viriḷito. Lajjāvasena attho pasiddho, na codanāvasena. Tathā hi “viriḷitoti lajjito”ti atthasaṃvaṇṇakā garū vadanti “lajjanākārappatto”ti ca.",
  "anya-e0804n0:2126": "Divādī ettakā diṭṭhā, dhātavo me yathābalaṃ;",
  "anya-e0804n0:2127": "Suttesvaññepi pekkhitvā, gaṇhavho atthayuttitoti.",
  "anya-e0804n0:2128": "Divādigaṇoyaṃ.",
  "anya-e0804n0:2129": "Svādigaṇika",
  "anya-e0804n0:2130_0": "Su savane. “Suṇoti, suṇāti. Suṇiṃsu. Paṭissuṇi, paṭissuṇiṃsu. Assosi, assosuṃ. Paccassosi,",
  "anya-e0804n0:2130_1": "paccassosuṃ” iccādīni, “suṇissati, sossati” iccādīni ca bhavanti. Abbhāsavisaye “sussūsati,",
  "anya-e0804n0:2130_2": "sussūsā” iccādīni. Anabbhāsavisaye – sāvako, soto, suṇaṃ, suṇanto, suṇamāno, suyyamāno,",
  "anya-e0804n0:2130_3": "savanaṃ, sutaṃ. Asuyitthāti vā sutaṃ. Sutavā, sotaṃ, soṇo, suṇituṃ, sotuṃ. Suṇitvā,",
  "anya-e0804n0:2130_4": "suṇiya, suṇiyāna, sutvā, sutvāna. Kārite – sāveti, sāvayati. Kamme – saddo suyyati,",
  "anya-e0804n0:2130_5": "sūyati ca. Bhāve padarūpamappasiddhaṃ.",
  "anya-e0804n0:2131_0": "Tattha sāvakoti antevāsiko, so duvidho āgatapphalo anāgatapphalo ca, tattha āgatapphalo",
  "anya-e0804n0:2131_1": "savanante ariyāya jātiyā jātoti “sāvako”ti vuccati, itaro garūnaṃ ovādaṃ suṇātīti",
  "anya-e0804n0:2131_2": "“sāvako”ti. Sāvako, antevāsiko, sissoti pariyāyā.",
  "anya-e0804n0:2132": "Ettha sutasaddassa atthuddhāraṃ vadāma saddhiṃ sotasaddassa atthuddhārena. Sutasaddo saupasaggo anupasaggo ca anupapadena, sutasaddo ca –",
  "anya-e0804n0:2133": "Gamane vissute tinte, niyogo’pacitepi ca;",
  "anya-e0804n0:2134": "Sadde ca sotadvārānu-sārañātesu dissati.",
  "anya-e0804n0:2135_0": "Tathā hi “senāya pasuto”tiādīsu gacchantoti attho. “Sutadhammassa passato”tiādīsu",
  "anya-e0804n0:2135_1": "vissutadhammassāti attho. “Avassutā avassutassa purisapuggalassā”tiādīsu tintassāti",
  "anya-e0804n0:2135_2": "attho. “Ye jhānappasutā dhīrā”tiādīsu anuyuttāti attho. “Tumhehi puññaṃ pasutaṃ anappaka”ntiādīsu",
  "anya-e0804n0:2135_3": "upacitanti attho. “Diṭṭhaṃ sutaṃ mutaṃ viññāta”ntiādīsu saddoti attho. “Bahussuto",
  "anya-e0804n0:2135_4": "hoti sutadharo sutasannicayo”tiādīsu sotadvārānusāraviññātadhammadharoti attho.",
  "anya-e0804n0:2136": "Sotasaddopi anekatthappabhedo. Tathā hesa –",
  "anya-e0804n0:2137": "Maṃsaviññāṇañāṇesu, taṇhādīsu ca dissati;",
  "anya-e0804n0:2138": "Dhārāyaṃ ariyamagge, cittasantatiyampi ca.",
  "anya-e0804n0:2139_0": "“Sotāyatanaṃ, sotadhātu, sotindriya”ntiādīsu sotasaddo maṃsasote dissati, “sotena",
  "anya-e0804n0:2139_1": "saddaṃ sutvā”tiādīsu sotaviññāṇe. “Dibbāya sotadhātuyā”tiādīsu ñāṇasote. “Yāni sotāni",
  "anya-e0804n0:2139_2": "lokasminti, yāni etāni sotāni mayā kittitāni pakittitāni ācikkhitāni desitāni paññapitāni",
  "anya-e0804n0:2139_3": "paṭṭhapitāni vivaritāni vibhattāni uttānīkatāni pakāsitāni. Seyyathidaṃ? Taṇhāsoto",
  "anya-e0804n0:2139_4": "diṭṭhisoto kilesasoto duccaritasoto avijjāsoto”tiādīsu pañcasu dhammesu. “Addasā",
  "anya-e0804n0:2139_5": "kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu udakadhārāyaṃ.",
  "anya-e0804n0:2139_6": "“Ariyassetaṃ āvuso aṭṭhaṅgikassa maggassa adhivacanaṃ, yadidaṃ soto”tiādīsu ariyamagge.",
  "anya-e0804n0:2139_7": "“Purisassa ca viññāṇasotaṃ pajānāti ubhayato abbocchinnaṃ idhaloke patiṭṭhitañca",
  "anya-e0804n0:2139_8": "paraloke patiṭṭhitañcā”tiādīsu cittasantatiyanti.",
  "anya-e0804n0:2140": "Soṇoti sunakho. So hi sāmikassa vacanaṃ suṇātīti soṇoti vuccati.",
  "anya-e0804n0:2141": "Imāni tadabhidhānāni –",
  "anya-e0804n0:2142": "Sunakho sārameyyo ca, suṇo sūno ca kukkuro;",
  "anya-e0804n0:2143": "Soṇo svāno suvāno ca, sāḷuro migadaṃsano.",
  "anya-e0804n0:2144": "Sā sunidhāti’me saddā, pumānesu pavattare;",
  "anya-e0804n0:2145": "Sunakhī kukkurī sī’ti, ime itthīsu vattare.",
  "anya-e0804n0:2146": "Sunakhā sārameyyāti, ādi bahuvaco pana;",
  "anya-e0804n0:2147": "Pavattati pumitthīsu, aññatrāpi ayaṃ nayo;",
  "anya-e0804n0:2148": "Kukkuroti ayaṃ tattha, bālakāle ravena ve;",
  "anya-e0804n0:2149": "Mahallakepi sunakhe, rūḷhiyā sampavattati.",
  "anya-e0804n0:2150_0": "Tathā hi aṭṭhakathācariyā kukkurajātake “ye kukkurā rājakulamhi vaḍḍhā, koleyyakā",
  "anya-e0804n0:2150_1": "vaṇṇabalūpapannā”tiimasmiṃpadese evamatthaṃ vaṇṇayiṃsu “ye kukkurāti ye sunakhā.",
  "anya-e0804n0:2150_2": "Yathā hi taruṇopi passāvo pūtimuttanti tadahujātopi siṅgālo “jarasiṅgālo’ti, komalāpi",
  "anya-e0804n0:2150_3": "gaḷācīlatā ‘pūtilatā’ti, suvaṇṇavaṇṇopi kāyo ‘pūtikāyo’ti vuccati, evameva vassasatikopi",
  "anya-e0804n0:2150_4": "sunakho ‘kukkuro’ti vuccati, tasmā mahallakā kāyūpapannāpi te ‘kukkurā’tveva vuttā”ti.",
  "anya-e0804n0:2151": "Ki hiṃsāyaṃ. Kiṇoti, kiṇāti, kiṇanti.",
  "anya-e0804n0:2152": "Saka sāmatthiye. Samatthabhāvo sāmatthiyaṃ, yathā dakkhiyaṃ. Sakkuṇāti, sakkuṇanti. Asakkhi. Sakkhissati. Sakko. Sakkī.",
  "anya-e0804n0:2153_0": "Ettha sakkoti devarājā. So hi parahitaṃ sakahitañca kātuṃ sakkuṇātīti sakko. Apica",
  "anya-e0804n0:2153_1": "sakyakulajāto yo kocipi. Tathā hi “atha kho mahānāmo sakko”tiādi vuttaṃ. “Bhagavantañca",
  "anya-e0804n0:2153_2": "piṅgiyo maṃ sakka samuddharāhīti ālapi. Sakyā vata bho kumārā paramasakyā vata bho",
  "anya-e0804n0:2153_3": "kumārā”ti vacanamupādāya sabbepi sakyakule jātā “sakyā”ti ca “sākiyā”ti ca “sakkā”ti",
  "anya-e0804n0:2153_4": "ca vuccanti. Ettha svādittepi anekassaradhātuto ekova uṇāpaccayo hoti, na ṇu ṇāpaccayāti daṭṭhabbaṃ.",
  "anya-e0804n0:2154": "Khī khaye. Khīṇoti. Khīṇāti. Khīṇā jāti. Khīṇo. Ayogā bhūrisaṅkhayo.",
  "anya-e0804n0:2155": "Ge sadde. Giṇoti, giṇāti.",
  "anya-e0804n0:2156": "Ci caye. Ṇakārassa nakārattaṃ. Pākāraṃ cinoti. Citaṃ kusalaṃ. Ceto puggalo.",
  "anya-e0804n0:2157": "Ru upatāpe. Ruṇoti, ruṇāti.",
  "anya-e0804n0:2158": "Rādha sādha saṃsiddhiyaṃ. Rādhuṇāti. Sādhuṇāti. Rādhanaṃ. Ārādhanaṃ. Sādhanaṃ.",
  "anya-e0804n0:2159": "Pī pītiyaṃ. Pīṇoti, pīṇāti. Pīti, piyo.",
  "anya-e0804n0:2160": "Apa pāpuṇe sambhu ca. Pāpuṇoti, pāpuṇāti. Patto. Sabbaññutaṃ satthā patto. Sampatto yamasādhanaṃ. Sambhuṇāti, na kiñci atthaṃ abhisambhuṇāti. Sambhuṇanto, abhisambhuṇamāno.",
  "anya-e0804n0:2161_0": "Tattha pattoti pasaddo upasaggo “pappotī”ti ettha pasaddo viya. Tathā hi “patto”ti",
  "anya-e0804n0:2161_1": "ettha pāpuṇīti atthe papubbassa apadhātussa pakāre lutte tapaccayassa dvibhāvo bhavati.",
  "anya-e0804n0:2161_2": "Tattha na abhisambhuṇātīti na sampāpuṇāti, na sādhetīti vuttaṃ hoti.",
  "anya-e0804n0:2162": "Khipa khepe. Khipuṇāti. Khippaṃ. Khippanti macchapañjaro.",
  "anya-e0804n0:2163": "Āpa byāpane. Āpuṇāti. Āpo.",
  "anya-e0804n0:2164": "Mi pakkhepane. Minoti. Mitto.",
  "anya-e0804n0:2165_0": "Ettha ca sabbaguyhesu nimiyati pakkhipiyatīti mitto. “Mitto have sattapadena hotī”ti",
  "anya-e0804n0:2165_1": "vacanaṃ pana vohāravasena vuttaṃ, na atthavasena. Vucceyya ce, yo koci avissāsiko",
  "anya-e0804n0:2165_2": "attano paṭiviruddhopi ca mitto nāma bhaveyya, na cevaṃ daṭṭhabbaṃ. Evañca pana daṭṭhabbaṃ",
  "anya-e0804n0:2165_3": "“sattapadavītihāramattenapi saha gacchanto saha gacchantassa piyavācānicchāraṇena",
  "anya-e0804n0:2165_4": "aññamaññaṃ ālāpasallāpakaraṇamattena mitto nāma hotīti vattabbaṃ. Kiṃkāraṇā? Daḷhavissāso",
  "anya-e0804n0:2165_5": "mitto nāma na bhaveyyāti mittassa guṇapasaṃsāvasena evaṃ vutta”nti.",
  "anya-e0804n0:2166": "Vu saṃvaraṇe. Vuṇoti, vuṇāti, saṃvuṇoti, saṃvuṇāti. Paṇḍito sīlasaṃvuto.",
  "anya-e0804n0:2167": "Su abhisave. Abhisavo nāma pīḷanaṃ manthanaṃ sandhānaṃ sinhānaṃ vā. Suṇoti, suṇāti.",
  "anya-e0804n0:2168": "Si bandhane. Sinoti.",
  "anya-e0804n0:2169": "Si nisāne. Siṇoti, siṇāti. Nisitasatthaṃ.",
  "anya-e0804n0:2170": "Na hi nūnāyaṃ sā khujjā, labhati jivhāya chedanaṃ;",
  "anya-e0804n0:2171": "Sunisitena satthena, evaṃ dubbhāsitaṃ bhaṇaṃ;",
  "anya-e0804n0:2172": "Ettha bhaṇanti bhaṇantī.",
  "anya-e0804n0:2173": "Vusa pāgabbiye. Pāgabbiyaṃ nāma kāyavācāmanehi pagabbabhāvo. Vusuṇāti.",
  "anya-e0804n0:2174": "Asu byāpane. Asuṇāti. Assu.",
  "anya-e0804n0:2175": "Hi gatibuddhīsu upatāpe ca. Hinoti.",
  "anya-e0804n0:2176": "Ettha pana asamānantattepi samānatthānaṃ samodhānaṃ vuccati.",
  "anya-e0804n0:2177_0": "Tika tiga sagha dikkha kivi ciri jiri dāsa du hiṃsāyaṃ. Tikuṇāti. Tiguṇāti. Saghuṇāti.",
  "anya-e0804n0:2177_1": "Dikkhuṇāti. Kivuṇāti. Ciruṇāti. Jiruṇāti. Dāsuṇāti. Duṇoti, duṇātīti rūpāni hiṃsāvācakāni bhavanti.",
  "anya-e0804n0:2178": "Suvādī ettakā diṭṭhā, dhātavo me yathābalaṃ;",
  "anya-e0804n0:2179": "Suttesvaññepi pekkhitvā, gaṇavho atthayuttito.",
  "anya-e0804n0:2180": "Svādigaṇoyaṃ.",
  "anya-e0804n0:2181": "Kiyādigaṇika",
  "anya-e0804n0:2182_0": "Kī dabbavinimaye. Dabbavinimayo kayavikkayavasena bhaṇḍassa parivattanaṃ. Kiṇāti,",
  "anya-e0804n0:2182_1": "kiṇanti. Vikkiṇāti, vikkiṇanti. Ketuṃ, kiṇituṃ. Vikketuṃ, vikkiṇituṃ. Kiṇitvā, vikkiṇitvā.",
  "anya-e0804n0:2182_2": "Kītaṃ bhaṇḍaṃ. Kayo, vikkayo. Vikkiṇeyya haneyya vā.",
  "anya-e0804n0:2183": "Khi gatiyaṃ. Khiṇāti. Atikhiṇo saro. Khaṃ, khāni. Nakārassa ṇakārattaṃ.",
  "anya-e0804n0:2184_0": "Tattha khiṇātīti gacchati. Atikhinoti atigato. Atrāyaṃ pāḷi “senti cāpātikhiṇāva,",
  "anya-e0804n0:2184_1": "purāṇāni anutthuna”nti. Tattha cāpātikhiṇā’ti cāpato atikhiṇā atigatā. Aṭṭhakathāyaṃ",
  "anya-e0804n0:2184_2": "pana “cāpātikhiṇāti cāpato atikhiṇā cāpā vinimuttāti attho”ti padatthavivaraṇaṃ kataṃ,",
  "anya-e0804n0:2184_3": "tampi gatatthaññeva sandhāya adhippāyatthavasena katanti daṭṭhabbaṃ. Tatra khanti",
  "anya-e0804n0:2184_4": "saggo. So hi katapuññehi gantabbattā “kha”nti vuccati. Khānīti saggā.",
  "anya-e0804n0:2185_0": "Ci caye. Puññaṃ cināti. Pākāraṃ cināti. Pāramiyo vicināti, vicinati ca. Pupphaṃ ocināti,",
  "anya-e0804n0:2185_1": "ocinati vā. Pacināti. Pacinitvā. Citaṃ kusalaṃ. Cayo sañcayo. Cito pākāro. Cinātīti",
  "anya-e0804n0:2185_2": "ceto, iṭṭhakavaḍḍhakī. Yo satto puññasañcayo. “Sañcayo rāsi samūho piṇḍo gaṇo saṅgho",
  "anya-e0804n0:2185_3": "kadambo vaggo karo ghaṭā”iccevamādayo pariyāyā.",
  "anya-e0804n0:2186_0": "Ji jaye. Jināti, vijināti, jiniyati. Jetā, jino. Jito māro. Māraṃ jito. Jitavā, jitāvī,",
  "anya-e0804n0:2186_1": "jitabbo, jeyyo, jayanaṃ, jitaṃ, vijitaṃ, jayo, parājayanaṃ, parājayo. Yassa jitaṃ",
  "anya-e0804n0:2186_2": "nāvajīyati. Jitamassa noyāti koci loke. Jayo hi buddhassa sirīmato ayaṃ, mārassa",
  "anya-e0804n0:2186_3": "ca pāpimato parājayo.",
  "anya-e0804n0:2187_0": "Tattha jetāti jinātīti jetā, yo koci puggalo. Ajinīti jino, sabbaññū dhammarājā.",
  "anya-e0804n0:2187_1": "Kiṃ so ajini? Pāpake akusale dhamme mārādiarayo ca. Iti pāpake akusale dhamme mārādayo",
  "anya-e0804n0:2187_2": "ca arayo ajinīti jino. Vuttampi cetaṃ –",
  "anya-e0804n0:2188": "“Mādisā ve jinā honti, ye pattā āsavakkhayaṃ;",
  "anya-e0804n0:2189": "Jitā me pāpakā dhammā, tasmāhaṃ upaka jino”ti,",
  "anya-e0804n0:2190": "“Tathāgato bhikkhave abhibhū anabhibhūto”ti ca.",
  "anya-e0804n0:2191_0": "Jinasaddo hi kevalo sabbaññumhi pavattati, sopapado pana paccekabuddhādīsu tamhi",
  "anya-e0804n0:2191_1": "ca yathārahaṃ pavattati. “Paccekajino, odhijino, anodhijino, vipākajino, avipākajino”ti",
  "anya-e0804n0:2191_2": "imānettha nidassanapadāni.",
  "anya-e0804n0:2192": "Ji jāniyaṃ. Jināti, na jināti na jāpaye, jino rathassaṃ maṇikuṇḍale ca, putte ca dāre ca tatheva jino. Jino dhanañca dāse ca.",
  "anya-e0804n0:2193_0": "Ñā avabodhane. Jānāti, ñāyati, nāyati. Animittā na nāyare. Jaññā so yadi hāpaye.",
  "anya-e0804n0:2193_1": "Mā maṃ jaññūti icchati. “Ime amhāka”nti ñātabbaṭṭhena ñāti, ñātako. Ñātimittā suhajjā",
  "anya-e0804n0:2193_2": "ca. Ñātako no nisinnoti. Ñātabbaṃ ñeyyaṃ, saṅkhāravikāralakkhaṇanibbānapaññattidhammā.",
  "anya-e0804n0:2193_3": "Īdisesu ṭhānesu ñeyyasaddo ekantena napuṃsako, vāccaliṅgatte sabbaliṅgiko, yathā?",
  "anya-e0804n0:2193_4": "Ñeyyo phasso. Ñeyyā vedanā. Ñeyyaṃ cittaṃ. Ñeyyo puriso, ñeyyā itthī, ñeyyaṃ dhananti ca.",
  "anya-e0804n0:2194": "Thu abhitthave. Thunāti. Abhitthunāti. Thuti, abhitthuti. Thavanā, abhitthavanā, thuto, abhitthuto.",
  "anya-e0804n0:2195": "Thu nitthunane. Thunāti.",
  "anya-e0804n0:2196": "Uṭṭhehi revate supāpadhamme,",
  "anya-e0804n0:2197": "Apārutadvāre adānasīle;",
  "anya-e0804n0:2198": "Nessāma taṃ yattha thunanti duggatā,",
  "anya-e0804n0:2199": "Samappitā nerayikā dukkhena;",
  "anya-e0804n0:2200": "Purāṇāni anutthuna”nti ca payogo.",
  "anya-e0804n0:2201": "Du hiṃsāyaṃ. Dunāti. Mittaddu. Dumo.",
  "anya-e0804n0:2202_0": "Ettha mittaddūti mittaṃ dunāti hiṃsati dubbhatīti mittaddu. Atra “vedā na tāṇāya",
  "anya-e0804n0:2202_1": "bhavanti tassa, mittadduno bhūnahuno narassā”ti pāḷi nidassanaṃ. Dumoti duniyati",
  "anya-e0804n0:2202_2": "gehasambhārādiatthāya hiṃsiyati chindiyati, paṇṇapupphādiatthikehi vā paṇṇapupphādiharaṇena pīḷiyatīti dumo.",
  "anya-e0804n0:2203": "Dhū kampane. Dhunāti. Dhūmo, dhonā, dhono, dhuto. Dhunanto vākacīrāni, gacchāmi ambare tadā.",
  "anya-e0804n0:2204_0": "Tattha dhūmoti dhunāti kampatīti dhūmo. Dhūmasaddo kodhe taṇhāya vitakke pañcasu",
  "anya-e0804n0:2204_1": "kāmaguṇesu dhammadesanāyaṃ pakatidhūmeti imesu atthesu vattati. “Kodho dhūmo bhasmāni",
  "anya-e0804n0:2204_2": "mosavajja”nti ettha hi kodhe vattati. “Icchā dhūmāyito sadā”ti ettha taṇhāyaṃ. “Tena",
  "anya-e0804n0:2204_3": "kho pana samayena aññataro bhikkhu bhagavato avidūre dhūmāyanto nisinno hotī”ti ettha vitakke.",
  "anya-e0804n0:2205": "“Paṅko ca kāmā palipo ca kāmā,",
  "anya-e0804n0:2206": "Bhayañca metaṃ timulaṃ pavuttaṃ;",
  "anya-e0804n0:2207": "Rajo ca dhūmo ca mayā pakāsito,",
  "anya-e0804n0:2208": "Hitvā tuvaṃ pabbaja brahmadattā”ti",
  "anya-e0804n0:2209": "Ettha pañcasu kāmaguṇesu. “Dhūmaṃ kattā hotī”ti ettha dhammadesanāyaṃ. “Dhajo rathassa paññāno, dhūmo paññānamaggino”ti ettha pakatidhūme. Iccevaṃ –",
  "anya-e0804n0:2210": "Kodhataṇhāvitakkesu, pañcakāmaguṇesu ca;",
  "anya-e0804n0:2211": "Desanāyañca pakati-dhūme dhūmo pavattati.",
  "anya-e0804n0:2212_0": "Dhonāti paññā. Vuttañhetaṃ niddese “dhonā vuccati paññā, yā paññā pajānanā sammādiṭṭhi,",
  "anya-e0804n0:2212_1": "kiṃkāraṇā dhonāti vuccati paññā? Yaṃ tāya paññāya kāyaduccaritaṃ dhutañca dhotañca",
  "anya-e0804n0:2212_2": "sandhotañca niddhotañca, vacīduccaritaṃ manoduccaritaṃ dhutañca dhotañca sandhotañca",
  "anya-e0804n0:2212_3": "niddhotañca. Taṃkāraṇā dhonā vuccati paññā. Atha vā sammādiṭṭhi micchādiṭṭhiṃ dhutā",
  "anya-e0804n0:2212_4": "ca dhotā ca sandhotā ca niddhotā ca, taṃkāraṇā dhonā vuccati paññā”ti. “Dhonassa",
  "anya-e0804n0:2212_5": "hi natthi kuhiñci loke, pakappitā diṭṭhi bhavābhavesū”ti ayamettha pāḷi nidassanaṃ.",
  "anya-e0804n0:2212_6": "Atra dhonā assa atthīti dhono, tassa dhonassāti nibbacanaṃ. Dhātūnamanekatthatāya",
  "anya-e0804n0:2212_7": "dhūdhātu kampanatthepi dhovanatthepi vattati.",
  "anya-e0804n0:2213_0": "Muna ñāṇe. Munāti. Monaṃ, muni. Imasmiṃ ṭhāne dhātuyā ākhyātatte ekantena antalopo",
  "anya-e0804n0:2213_1": "bhavati. Sobhitattheragāthāyaṃ pana anāgatavacane ukārassa vuddhivasena “ahaṃ monena",
  "anya-e0804n0:2213_2": "monissa”nti rūpantarañca dissati. Tattha monissanti jānissaṃ. Nāmatte antalopo na",
  "anya-e0804n0:2213_3": "hoti. Tattha monanti kiñcāpi “na monena muni hotī”ti ettha tuṇhībhāvo “mona”nti vuccati,",
  "anya-e0804n0:2213_4": "tathāpi idha “ñāṇe”ti vacanato na so adhippeto, ñāṇamevādhippetaṃ, tasmā moneyyapaṭipadāsaṅkhātaṃ",
  "anya-e0804n0:2213_5": "maggañāṇamonampi gahetabbaṃ. Munīti munāti jānāti hitāhitaṃ paricchindatīti muni.",
  "anya-e0804n0:2213_6": "Atha vā khandhādiloke tulaṃ āropetvā minanto viya “ime ajjhattikā khandhā, ime bāhirā”tiādinā",
  "anya-e0804n0:2213_7": "nayena ime ubho atthe munātīti muni. Tenāha bhagavā –",
  "anya-e0804n0:2214": "“Na monena muni hoti, mūḷharūpo aviddasu;",
  "anya-e0804n0:2215": "Yo ca tulaṃva paggayha, varamādāya paṇḍito.",
  "anya-e0804n0:2216": "Pāpāni parivajjeti, sa muni tena so muni;",
  "anya-e0804n0:2217": "Yo munāti ubho loke, muni tena pavuccatī”ti.",
  "anya-e0804n0:2218_0": "Aparāpettha bhavati atthavibhāvanā. Munīti monaṃ vuccati ñāṇaṃ, kāyamoneyyādīsu vā",
  "anya-e0804n0:2218_1": "aññataraṃ, tena samannāgatattā puggalo “munī”ti vuccati. So panesa agāriyamuni anagāriyamuni",
  "anya-e0804n0:2218_2": "sekkhamuni asekkhamuni paccekamuni munimunīti anekavidho. Tattha agāriyamunīti gihipi",
  "anya-e0804n0:2218_3": "āgataphalo viññātasāsano. Anagāriyamunīti tathārūpova pabbajito. Sekkhamunīti satta",
  "anya-e0804n0:2218_4": "sekkhā. Asekkhamunīti khīṇāsavo. Paccekamunīti paccekabuddho. Munimunīti sammāsambuddho.",
  "anya-e0804n0:2218_5": "Tathā hi āyasmāpi sāriputto āha “munīti vuccati tathāgato arahaṃ sammāsambuddho”ti.",
  "anya-e0804n0:2219": "Pū pavane. Pavanaṃ sodhanaṃ. Punāti. Puññaṃ, putto, dantapoṇaṃ.",
  "anya-e0804n0:2220_0": "Ettha ca puññanti attano kārakaṃ punāti sodhetīti puññaṃ. Atha vā yattha sayaṃ uppannaṃ",
  "anya-e0804n0:2220_1": "taṃsantānaṃ punāti visodhetīti puññaṃ. Kintaṃ? Sucaritaṃ kusalakammaṃ. Sakammikattā",
  "anya-e0804n0:2220_2": "dhātussa kāritavasena atthavivaraṇaṃ labbhati. Puttoti attano kulaṃ punāti sodhetīti",
  "anya-e0804n0:2220_3": "putto. Evañca sati hīnajaccānaṃ caṇḍālādīnaṃ putto nāma na bhaveyyāti na vattabbaṃ",
  "anya-e0804n0:2220_4": "saddānamatthakathanassa nānappakārena pavattito, tasmā attano pitu hadayaṃ pūretīti",
  "anya-e0804n0:2220_5": "puttoti evamādināpi nibbacanaṃ gahetabbameva. Nānādhātuvasenapi hi padāni siddhiṃ samupagacchanti.",
  "anya-e0804n0:2221_0": "Putto ca nāma atrajo khetrajo antevāsiko dinnakoti catubbidho. Tattha attānaṃ paṭicca",
  "anya-e0804n0:2221_1": "jāto atrajo nāma. Sayanapīṭhe pallaṅke ureti evamādīsu nibbatto khetrajo nāma. Santike",
  "anya-e0804n0:2221_2": "sippuggaṇhanako antevāsiko nāma. Posāpanatthāya dinno dinnako nāma dantapoṇanti dante",
  "anya-e0804n0:2221_3": "punanti visodhenti etenāti dantapoṇaṃ, dantakaṭṭhaṃ.",
  "anya-e0804n0:2222_0": "Pī tappanakantīsu. Piṇātīti pīti. Ettha ca pītīti pīṇanaṃ pīti, tappanaṃ kantīti",
  "anya-e0804n0:2222_1": "ca vuttaṃ hoti. Idaṃ bhāvavasena nibbacanaṃ. Idaṃ pana hetukattuvasena piṇayatīti",
  "anya-e0804n0:2222_2": "pīti, tappetīti attho.",
  "anya-e0804n0:2223_0": "Sā panesā khuddakāpīti khaṇikāpīti okkantikāpīti ubbegāpīti pharaṇāpītīti pañcavidhā",
  "anya-e0804n0:2223_1": "hoti. Tattha khuddakāpīti sarīre lomahaṃsanamattameva kātuṃ sakkoti. Khaṇikāpīti",
  "anya-e0804n0:2223_2": "khaṇe khaṇe vijjuppādasadisā hoti. Okkantikāpīti samuddatīraṃ vīci viya kāyaṃ okkamitvā",
  "anya-e0804n0:2223_3": "okkamitvā bhijjati. Ubbegāpīti balavatī hoti kāyaṃ uddhaggaṃ katvā ākāse laṅghāpanappamāṇā",
  "anya-e0804n0:2223_4": "hoti. Pharaṇāpītiyā pana uppannāya sakalasarīraṃ dhamitvā pūritavatthi viya mahatā",
  "anya-e0804n0:2223_5": "udakoghena pakkhandapabbatakucchi viya ca anupariphuṭaṃ hoti, evaṃ pañcavidhā pīti,",
  "anya-e0804n0:2223_6": "sā sampiyāyanalakkhaṇattā “piṇātī”ti pītīti suddhakattuvasenapi vattuṃ yujjati. Ettha",
  "anya-e0804n0:2223_7": "“piyāyati, pitā, piyo, pemo”tiādīni pīdhātuyā eva rūpāni. Tattha “puttaṃ piyāyatīti",
  "anya-e0804n0:2223_8": "pitā”ti vadanti. Piyāyitabboti piyo. Pemanaṃ pemo.",
  "anya-e0804n0:2224": "Mā parimāṇe. Mināti. Mānaṃ, parimāṇaṃ, mattaṃ, mattā, mano, vimānaṃ, minitabbaṃ, metabbaṃ, chāyā metabbā. Īdisesu ṭhānesu anīyapaccayo na labbhati.",
  "anya-e0804n0:2225_0": "Ettha manoti ekāya nāḷiyā ekāya ca tulāya minamāno viya ārammaṇaṃ mināti paricchindatīti",
  "anya-e0804n0:2225_1": "mano. Visesato miniyate paricchindiyateti vimānaṃ, devānaṃ puññabalena nibbattabyamhaṃ",
  "anya-e0804n0:2225_2": "devaniketaṃ. Yaṃ vimānaṃ upasobhitaṃ, pabhāsatimidaṃ byamhanti ca ādinā thomiyati.",
  "anya-e0804n0:2226": "Mī hiṃsāyaṃ. Mināti. Mīno, kumīnaṃ.",
  "anya-e0804n0:2227_0": "Ettha mīnoti maccho. Macchassa hi “mīno maccho ambujo vārijo vāricaro”ti anekāni",
  "anya-e0804n0:2227_1": "nāmāni. Visesanāmāni pana “amaro khaliso candakulo kandaphali indaphali indavalo",
  "anya-e0804n0:2227_2": "kuliso vāmi kuṅkutalo kaṇḍiko sakulo maṅguro siṅgī satavaṅko rohito pāṭhīno kāṇo",
  "anya-e0804n0:2227_3": "savaṅko pāvuso” iccevamādīni, “timi timiṅgalo” iccevamādīni ca bhavanti. Kumīnanti",
  "anya-e0804n0:2227_4": "kucchitenākārena macche minanti hiṃsanti etenāti kumīnaṃ, macchabandhanapañjaro.",
  "anya-e0804n0:2227_5": "So pana pāḷiyaṃ kumīnasaddena vuccati. Tathā hi –",
  "anya-e0804n0:2228": "“Vārijasseva me sato, bandhassa kumināmukhe;",
  "anya-e0804n0:2229": "Akkosati paharati, piye putte apassato”ti",
  "anya-e0804n0:2230": "Pāḷi dissati.",
  "anya-e0804n0:2231": "Mū bandhane. Munāti. Muni.",
  "anya-e0804n0:2232": "Ettha munīti attano cittaṃ munāti mavati bandhati rāgadosādivasaṃ gantuṃ na detīti muni.",
  "anya-e0804n0:2233": "Ri gatidesanesu. Rikāti. Reṇu. Nakārassa ṇattaṃ.",
  "anya-e0804n0:2234": "Lī silese. Lināti, nilināti. Līnaṃ, sallīnaṃ, paṭisallānaṃ.",
  "anya-e0804n0:2235_0": "Vī tantasantāne. Vatthaṃ vināti. Iminā suttena cīvaraṃ vināhi. Kamme – idaṃ kho āvuso",
  "anya-e0804n0:2235_1": "cīvaraṃ maṃ uddissa viyyati. Vītaṃ. Suvītaṃ. Appakaṃ hoti vetabbaṃ. Kārite “vāyāpeti,",
  "anya-e0804n0:2235_2": "tantavāyehi cīvaraṃ vāyāpessāmā’ti cīvaraṃ vāyāpesuṃ” iccevamādīni bhavanti.",
  "anya-e0804n0:2236": "Vī hiṃsāyaṃ. Vināti. Veṇu. Veṇūti vaṃso.",
  "anya-e0804n0:2237": "Lū chedane. Lunāti. Loṇaṃ, kusalaṃ, bālo, lūto.",
  "anya-e0804n0:2238_0": "Ettha ca loṇanti lunāti vītarasabhāvaṃ vināseti sarasabhāvaṃ karotīti loṇaṃ, lavaṇaṃ.",
  "anya-e0804n0:2238_1": "Kuso viya hatthappadesaṃ akusaladhamme lunātīti kusalaṃ, anavajjaiṭṭhavipākalakkhaṇo",
  "anya-e0804n0:2238_2": "dhammo. Diṭṭhadhammikasamparāyike dve atthe lunātīti bālo, avidvā. Lūtoti makkaṭako",
  "anya-e0804n0:2238_3": "vuccati. Tassa hi suttaṃ “lūtasutta”nti vadanti. Yūsaṃ pātuṃ paṭaṅgamakkhikādīnaṃ",
  "anya-e0804n0:2238_4": "jīvitaṃ lunātīti lūto.",
  "anya-e0804n0:2239": "Si bandhane. Sināti. Sīmā, sīsaṃ.",
  "anya-e0804n0:2240_0": "Ettha sīmāti sinīyate samaggena saṅghena kammavācāya bandhiyateti sīmā. Sā duvidhā",
  "anya-e0804n0:2240_1": "baddhasīmā abaddhasīmāti. Tāsu abaddhasīmā mariyādakaraṇavasena “sīmā”ti veditabbā.",
  "anya-e0804n0:2240_2": "Sināti bandhati kese moḷikaraṇavasena etthāti sīsaṃ. Aññānipi yojetabbāni.",
  "anya-e0804n0:2241": "Sā pāke. Sināti.",
  "anya-e0804n0:2242": "Su hiṃsāyaṃ. Suṇāti. Parasu. Paraṃ suṇanti hiṃsanti etenāti parasu.",
  "anya-e0804n0:2243": "Asa bhojane. Vuttānaṃ phalamasnāti. Asanaṃ.",
  "anya-e0804n0:2244": "Ettha asananti āhāro. So hi asiyati bhuñjiyatīti “asana”nti vuccati. “Asnātha khādatha pivathā”ti idamettha nidassanaṃ.",
  "anya-e0804n0:2245": "Kilisa vibādhane. Kilisnāti. Kileso.",
  "anya-e0804n0:2246": "Ettha ca kilesoti rāgādayopi dukkhampi vuccati.",
  "anya-e0804n0:2247": "Uddhasa uñche. Uñcho pariyesanaṃ. Uddhasnāti.",
  "anya-e0804n0:2248": "Isa abhikkhaṇe. Isnāti.",
  "anya-e0804n0:2249": "Visa vippayoge. Visnāti. Visaṃ.",
  "anya-e0804n0:2250": "Pusa sinehasavanapūraṇesu. Pusnāti.",
  "anya-e0804n0:2251": "Pusa posane. Pusnāti.",
  "anya-e0804n0:2252": "Musa theyye. Musnāti. Musalo.",
  "anya-e0804n0:2253": "Kiyādī ettakā diṭṭhā, dhātavo me yathābalaṃ;",
  "anya-e0804n0:2254": "Suttesvaññepi pekkhitvā, gaṇhavho atthayuttito.",
  "anya-e0804n0:2255": "Sāsanā lokato cete,",
  "anya-e0804n0:2256": "Dassitā tesu lokato;",
  "anya-e0804n0:2257": "Sāsanassopakārāya,",
  "anya-e0804n0:2258": "Vuttā tadanurūpakā.",
  "anya-e0804n0:2259": "Kiyādigaṇoyaṃ.",
  "anya-e0804n0:2260": "Gahādigaṇika",
  "anya-e0804n0:2261": "Idāni gahādigaṇo vuccate. Ettheke evaṃ maññanti.",
  "anya-e0804n0:2262": "Gahādīnaṃ gaṇo nāma, paccekaṃ nupalabbhati;",
  "anya-e0804n0:2263": "Athameko gahadhātu, gahādīnaṃ gaṇo siyā.",
  "anya-e0804n0:2264": "Yato ppaṇhā parā heyyuṃ, dhātuto jinasāsane;",
  "anya-e0804n0:2265": "Tepi aññe na vijjanti, aññatra gahadhātuyā.",
  "anya-e0804n0:2266": "Iti cintāya ekacce, gahadhātuṃ kiyādinaṃ;",
  "anya-e0804n0:2267": "Pakkhipiṃsu gaṇe evaṃ, na vadiṃsu gahādikaṃ.",
  "anya-e0804n0:2268": "Na tesaṃ gahaṇaṃ dhīro, gaṇheyya suvicakkhaṇo;",
  "anya-e0804n0:2269": "Yato kaccāyane vutto, gahādīnaṃ gaṇo visuṃ.",
  "anya-e0804n0:2270": "“Gahādito ppaṇhā” iti, lakkhaṇaṃ vadatā hi so;",
  "anya-e0804n0:2271": "Kaccāyanena garunā, dassito nanu sāsane.",
  "anya-e0804n0:2272": "Sace visuṃ gahādīnaṃ, gaṇo nāma na labbhati;",
  "anya-e0804n0:2273": "Gahādidīpake sutte, hitvāna bāhiraṃ idaṃ.",
  "anya-e0804n0:2274": "“Gahato ppaṇhā” icceva, vattabbaṃ atha vā pana;",
  "anya-e0804n0:2275": "“Kiyādito nāppaṇhā”ti, kātabbaṃ ekalakkhaṇaṃ.",
  "anya-e0804n0:2276": "Yasmā tathā na vuttañca, na katañcekalakkhaṇaṃ;",
  "anya-e0804n0:2277": "Tasmā ayaṃ visuṃyeva, gaṇo icceva ñāyati.",
  "anya-e0804n0:2278": "“Sarā sare lopa”miti-ādīni lakkhaṇāniva;",
  "anya-e0804n0:2279": "Gambhīraṃ lakkhaṇaṃ etaṃ, dujjānaṃ takkagāhinā.",
  "anya-e0804n0:2280": "Usādayopi sandhāya, ādiggaho kato tahiṃ;",
  "anya-e0804n0:2281": "Tathā hi “uṇhāpetī”ti, ādirūpāni dissare.",
  "anya-e0804n0:2282": "Idāni pākaṭaṃ katvā, ādisaddaphalaṃ ahaṃ;",
  "anya-e0804n0:2283": "Sappayogaṃ gahādīnaṃ, gaṇaṃ vakkhāmi me suṇa.",
  "anya-e0804n0:2284_0": "Gaha upādāne. Upādānaṃ gahaṇaṃ, na kilesupādānaṃ. Upasaddo hettha na kiñci atthavisesaṃ",
  "anya-e0804n0:2284_1": "vadati. Atha vā kāyena cittena vā upagantvā ādānaṃ gahaṇaṃ upādānanti samīpattho",
  "anya-e0804n0:2284_2": "upasaddo. Katthaci hi upasaddo ādānasaddasahito daḷhaggahaṇe vattati “kāmupādāna”ntiādīsu.",
  "anya-e0804n0:2284_3": "Idha pana daḷhaggahaṇaṃ vā hotu sithilaggahaṇaṃ vā, yaṃ kiñci gahaṇaṃ upādānameva,",
  "anya-e0804n0:2284_4": "tasmā gahadhātu gahaṇe vattatīti attho gahetabbo. Gheppati, gaṇhāti vā. Pariggaṇhāti,",
  "anya-e0804n0:2284_5": "paṭiggaṇhāti, adhigaṇhāti, paggaṇhāti, niggaṇhāti. Padhānagaṇhanako. Gaṇhituṃ, uggaṇhituṃ.",
  "anya-e0804n0:2284_6": "Gaṇhitvā, uggaṇhitvā. Aññathāpi rūpāni bhavanti. Ahaṃ jāliṃ gahessāmi. Gahetuṃ. Gahetvā.",
  "anya-e0804n0:2284_7": "Uggāhako, saṅgāhako, ajjhogāḷho. Kārite “gaṇhāpeti, gaṇhāpayati, aññataraṃ satipaṭṭhānaṃ",
  "anya-e0804n0:2284_8": "uggaṇhāpenti, saddhiṃ amaccasahassena gaṇhāpetvā. Upajjhaṃ gāhāpetabbo. Upajjhaṃ",
  "anya-e0804n0:2284_9": "gāhāpetvā. Gāheti, gāhayati, gāhāpessati. Gāhāpayanti sabbhāvaṃ. Gāhako, gāhetvā”",
  "anya-e0804n0:2284_10": "iccādīni. Kammani – gayhati, saṅgayhati, gaṇhiyati vā. Tathā hi “gaṇhiyanti uggaṇhiyantī”ti",
  "anya-e0804n0:2284_11": "niddesapāḷi dissati. “Gehaṃ, gāho, pariggaho, saṅgāhako, saṅgahetā” iccādīni yojetabbāni.",
  "anya-e0804n0:2285_0": "Tatra akārānantaratyantapadānaṃ “gheppati, gheppanti. Gheppasī”ti ca “gaṇhati, gaṇhanti.",
  "anya-e0804n0:2285_1": "Gaṇhasī”ti ca ādinā nayena sabbāsu vibhattīsu sabbathā padamālā yojetabbā. Ākārekārānantaratyantapadānaṃ",
  "anya-e0804n0:2285_2": "“gaṇhāti gaṇhāpetī”tiādinā yathāsambhavaṃ padamālā yojetabbā vajjetabbaṭṭhānaṃ vajjetvā.",
  "anya-e0804n0:2286_0": "Imāni pana pasiddhāni kānici ajjatanīrūpāni “aggahī mattikāpattaṃ. Aggahuṃ, aggahiṃsu,",
  "anya-e0804n0:2286_1": "aggahesu”nti. Bhavissantīādīsu gahessati, gahessanti. Sesaṃ paripuṇṇaṃ kātabbaṃ.",
  "anya-e0804n0:2286_2": "Aggahissā, aggahissaṃsu. Sesaṃ paripuṇṇaṃ kātabbaṃ.",
  "anya-e0804n0:2287_0": "Usa dāhe. Dāho uṇhaṃ. Usati dahatīti uṇhaṃ. Uṇhasaddo “uṇhaṃ bhattaṃ bhuñjatī”tiādīsu",
  "anya-e0804n0:2287_1": "dabbamapekkhati, “sītaṃ uṇhaṃ paṭihanatī”tiādīsu pana guṇaṃ uṇhabhāvassa icchitattā.",
  "anya-e0804n0:2287_2": "Uṇhabhāvo hi sītabhāvo ca guṇo.",
  "anya-e0804n0:2288": "Tasa vipāsāyaṃ. Taṇhā. Kenaṭṭhena taṇhā? Tassati paritassatīti atthena.",
  "anya-e0804n0:2289": "Jusi pītisevanesu. Juṇho samayo. Kāḷe vā yadi vā juṇhe, yadā vāyati māluto.",
  "anya-e0804n0:2290": "Tattha juṇhoti joseti lokassa pītiṃsomanassañca uppādetīti juṇho.",
  "anya-e0804n0:2291": "Juta dittiyaṃ. Juṇhā ratti. Jotati sayaṃ nippabhāpi samānā candatārakappabhāsenapi dibbati virocati sappabhā hotīti juṇhā.",
  "anya-e0804n0:2292": "Sā tanukaraṇe. Saṇhavācā. Siyati tanukariyati, na pharusabhāvena kakkasā kariyatīti saṇhā.",
  "anya-e0804n0:2293": "So antakammani. Saṇhaṃ, ñāṇaṃ. Siyati sayaṃ sukhumabhāvena atisukhumampi atthaṃ antaṃ karoti nipphattiṃ pāpetīti saṇhaṃ.",
  "anya-e0804n0:2294": "Tija nisāne. Nisānaṃ tikkhatā. Tiṇho parasu. Titikkhatīti tiṇho.",
  "anya-e0804n0:2295_0": "Si sevāyaṃ. Attano hitamāsīsantehi seviyateti sippaṃ, yaṃ kiñci jīvitahetu sikkhitabbaṃ",
  "anya-e0804n0:2295_1": "sippāyatanaṃ. Apica sippanti aṭṭhārasa mahāsippāni – suti sūramati byākaraṇaṃ chandoviciti",
  "anya-e0804n0:2295_2": "nirutti jotisatthaṃ sikkhā mokkhañāṇaṃ kriyāvidhi dhanubbedo hatthisikkhā kāmatantaṃ",
  "anya-e0804n0:2295_3": "assalakkhaṇaṃ purāṇaṃ itihāso nīti takko vejjakañcāti.",
  "anya-e0804n0:2296": "Ku kucchāyaṃ. Kucchā garahā. Kaṇhā dhammā. Kaṇho puriso.",
  "anya-e0804n0:2297_0": "Tattha kaṇhāti apabhassarabhāvakaraṇattā paṇḍitehi kucchitabbā garahitabbāti kaṇhā,",
  "anya-e0804n0:2297_1": "akusaladhammā. Kāḷavaṇṇattā suvaṇṇavaṇṇādikaṃ upanidhāya kucchitabbo ninditabboti",
  "anya-e0804n0:2297_2": "kaṇho, kāḷavaṇṇo. Vuttampi cetaṃ –",
  "anya-e0804n0:2298": "“Kaṇho vatāyaṃ puriso, kaṇhaṃ bhuñjati bhojanaṃ;",
  "anya-e0804n0:2299": "Kaṇhe bhūmippadesasmiṃ, na mayhaṃ manaso piyo”ti ca,",
  "anya-e0804n0:2300": "“Na kaṇho tacasā hoti,",
  "anya-e0804n0:2301": "Antosāro hi brāhmaṇo;",
  "anya-e0804n0:2302": "Yasmiṃ pāpāni kammāni,",
  "anya-e0804n0:2303": "Sa ve kaṇho sujampatī”ti ca.",
  "anya-e0804n0:2304": "Iccevaṃ –",
  "anya-e0804n0:2305": "Gahādike dhātugaṇe, sandhāya tasiādayo;",
  "anya-e0804n0:2306": "Ādiggaho kato ppaṇhā, gahādīsu yathārahaṃ.",
  "anya-e0804n0:2307": "Gahato dhātuto hi ppo,ākhyātattevadissati;",
  "anya-e0804n0:2308": "Ākhyātatte ca nāmatte, ṇhāsaddo usato tathā.",
  "anya-e0804n0:2309": "Usagahehi aññasmā, nāmatteva duve matā;",
  "anya-e0804n0:2310": "Evaṃ visesato ñeyyo, gahādigaṇanicchayo.",
  "anya-e0804n0:2311_0": "Ettha pana kiñcāpi sāsane “taṇhāyatī”ti kriyāpadampi dissati, tathāpi tassa “pabbatāyati,",
  "anya-e0804n0:2311_1": "mettāyatī”tiādīni viya nāmasmā vihitassa āyapaccayassa vasena siddhattā kriyāpadattepi",
  "anya-e0804n0:2311_2": "ṇhāpaccayo mukhyato labbhatīti na sakkā vattuṃ. “Taṇhāyatī”ti hi idaṃ ṇhāpaccayavatā",
  "anya-e0804n0:2311_3": "tasadhātuto nipphannataṇhāsaddasmā parassa āyapaccayassa vasena nipphannaṃ. Tathā",
  "anya-e0804n0:2311_4": "kiñcāpi rūpiyasaṃvohārasikkhāpadavaṇṇanāyaṃ “vāsiphalaṃ tāpetvā udakaṃ vā khīraṃ",
  "anya-e0804n0:2311_5": "vā uṇhāpetī”ti imasmiṃ padese “uṇhāpetī”ti hetukattuvācakaṃ kriyāpadaṃ dissati, tathāpi",
  "anya-e0804n0:2311_6": "tassa ṇhāpaccayavatā usadhātuto nipphannauṇhāsaddato vihitassa kāritasaññassa ṇāpepaccayassa",
  "anya-e0804n0:2311_7": "vasena nipphannattā kriyāpadattepi ṇhāpaccayo mukhyato labbhatīti na sakkā vattuṃ.",
  "anya-e0804n0:2311_8": "“Uṇhāpetī”ti idaṃ vuttappakārauṇhāsaddato ṇāpepaccayavasena nipphannaṃ, etasmiṃ diṭṭhe",
  "anya-e0804n0:2311_9": "“uṇhāpayatī”ti padampi diṭṭhameva hoti.",
  "anya-e0804n0:2312_0": "Kiñca bhiyyo vinayaṭṭhakathāyaṃ “uṇhāpetī”ti kāritapadassa diṭṭhattāyeva “uṇhatī”ti",
  "anya-e0804n0:2312_1": "kattupadampi nayato diṭṭhameva hoti kattukāritapadānaṃ ekadhātumhi upalabbhamānattā,",
  "anya-e0804n0:2312_2": "yathā? Gaṇhati, gaṇhāpeti, gacchati, gacchāpetīti, tasmā “usa dāhe”ti dhātussa “uṇhatī”ti",
  "anya-e0804n0:2312_3": "rūpaṃ upalabbhatīti mantvā “uṇhatīti uṇha”nti nibbacanaṃ kātabbaṃ. Iti ppapaccayo",
  "anya-e0804n0:2312_4": "gahato ca aññato ca ekadhā labbhati, ṇhāpaccayo pana gahato usato ca dvidhā aññato",
  "anya-e0804n0:2312_5": "ekadhā labbhatīti daṭṭhabbaṃ. Kiñcāpettha evaṃ niyamo vutto, tathāpi sāṭṭhakathe",
  "anya-e0804n0:2312_6": "tepiṭake buddhavacane aññānipi ekekassa dhātussa nāmikapadāni dve dve kriyāpadāni",
  "anya-e0804n0:2312_7": "vicinitabbāni. Yena pana buddhavacanānurūpena nayena gahādigaṇe ādisaddena tasadhātādayo",
  "anya-e0804n0:2312_8": "amhehi gahitā, imasmā nayā añño nayo pasatthataro natthi, ayameva pasatthataro, tasmā",
  "anya-e0804n0:2312_9": "ayaṃ nīti sāsanaṭṭhitiyā āyasmantehi sādhukaṃ dhāretabbā vācetabbā ca.",
  "anya-e0804n0:2313": "Gahādī ettakā diṭṭhā, dhātavo me yathābalaṃ;",
  "anya-e0804n0:2314": "Suttesvaññepi pekkhitvā, gaṇhavho atthayuttito.",
  "anya-e0804n0:2315": "Gahādigaṇoyaṃ.",
  "anya-e0804n0:2316": "Tanādigaṇika",
  "anya-e0804n0:2317_0": "Tanu vitthāre. Tanoti. Āyatanaṃ, tanu. Kammani “taniyyati, taniyyanti. Vitaniyyatī”ti",
  "anya-e0804n0:2317_1": "rūpāni. Atrāyaṃ pāḷi “yathā hi āsabhaṃ cammaṃ, pathabyā vitaniyyatī”ti. Garū pana",
  "anya-e0804n0:2317_2": "“patāyate, pataññatī”ti rūpāni vadanti. Tanituṃ, tanitvāna. Tumantādirūpāni.",
  "anya-e0804n0:2318_0": "Tattha āyatananti āyabhūte dhamme tanoti vitthāretīti āyatanaṃ. Tanūti sarīraṃ. Tañhi",
  "anya-e0804n0:2318_1": "kalalato paṭṭhāya kammādīhi yathāsambhavaṃ taniyyati vitthāriyati mahattaṃ pāpiyatīti",
  "anya-e0804n0:2318_2": "“tanū”ti vuccati. “Tanu vapu sarīraṃ puṃ kāyo deho”tiādayo sarīravācakā saddā. Sarīraṃ",
  "anya-e0804n0:2318_3": "khandhapañcakaṃ. Yañhi mahājano sarīranti vadati, taṃ paramatthato khandhapañcakamattameva,",
  "anya-e0804n0:2318_4": "na tato attā vā attaniyaṃ vā upalabbhati. “Kāmarāgabyāpādānaṃ tanuttakaraṃ sakadāgāmimaggacitta”ntiādīsu",
  "anya-e0804n0:2318_5": "pana tanusaddo appatthavācako, appatthavācakassa ca tassa kriyāpadaṃ na passāma,",
  "anya-e0804n0:2318_6": "tasmā nipātapadena tena bhavitabbaṃ. Tanusaddo nipātapadanti vuttaṭṭhānampi na passāma,",
  "anya-e0804n0:2318_7": "nicchayena pana anipphannapāṭipadikoti gahetabbo.",
  "anya-e0804n0:2319": "Tanoti, tanonti. Tanosi, tanotha. Tanomi, tanoma. Tanute, tanunte. Tanuse, tanuse, tanuvhe. Tane, tanumhe. Sesaṃ yathāsambhavaṃ vitthāretabbaṃ.",
  "anya-e0804n0:2320_0": "Tanotu, tanontu. Taneyya, tane, taneyyuṃ. Vitana, vitanu. Atanā, atanu. Ammāya patanu",
  "anya-e0804n0:2320_1": "kesā. Atani, ataniṃsu. Tanissati, tanissanti. Atanissā, atanissaṃsu. Kammani “taniyyati,",
  "anya-e0804n0:2320_2": "taniyyanti. Taniyyasī”tiādinā vitthāretabbaṃ.",
  "anya-e0804n0:2321": "Saka sattiyaṃ. Satti samatthabhāvo. Sakkoti sakko. Viññāpetuṃ asakkhi. Sakkhissasi. Sakkhati. Tvampi amma pabbajituṃ sakkhissasi. Sakkate jarāya paṭikammaṃ kātunti pāḷi.",
  "anya-e0804n0:2322_0": "Tattha sakkoti devarājā. So hi atthānaṃ sahassampi muhuttena cintanasamatthatāya",
  "anya-e0804n0:2322_1": "saparahitaṃ kātuṃ sakkotīti “sakko”ti vuccati. Aññatra pana dhātūnaṃ avisaye taddhitavasena",
  "anya-e0804n0:2322_2": "sakkaccaṃ dānaṃ adāsīti sakkoti evampi atthaṃ gahetvā sakkasaddo niruttinayena sādhetabbo.",
  "anya-e0804n0:2322_3": "Vuttañhi bhagavatā “sakko mahāli devānamindo pubbe manussabhūto samāno sakkaccaṃ",
  "anya-e0804n0:2322_4": "dānaṃ adāsi, tasmā ‘sakko’ti vuccatī”ti. Sakkonto. Sakkontī. Sakkontaṃ kulaṃ.",
  "anya-e0804n0:2323": "Khuṇu khiṇu hiṃsāyaṃ. Khuṇoti. Khiṇoti.",
  "anya-e0804n0:2324": "Iṇu gatiyaṃ. Iṇoti. Iṇaṃ iṇāyiko.",
  "anya-e0804n0:2325": "Tiṇu adane. Tiṇoti. Tiṇaṃ. Ettha tiṇanti yavasaṃ. Tañhi tiṇiyate tiṇabhakkhehi goṇādīhi adiyate khādiyateti tiṇaṃ.",
  "anya-e0804n0:2326": "Ghiṇu dittiyaṃ. Ghiṇoti.",
  "anya-e0804n0:2327": "Hanu apanayane. Apanayanaṃ anālāpakaraṇaṃ nibbacanatākaraṇaṃ. Hanoti. Hanute.",
  "anya-e0804n0:2328": "Panu dāne panoti. Panute.",
  "anya-e0804n0:2329": "Manu bodhane. Manoti. Manute. Mano. Manaṃ. Mānasaṃ. Manusso. Mānavo. Māṇavo.",
  "anya-e0804n0:2330_0": "Ettha manoti manute bujjhatīti mano, evaṃ manaṃ. Imesaṃ pana dvinnaṃ manasaddānaṃ",
  "anya-e0804n0:2330_1": "“yasmiṃ mano nivisati. Santaṃ tassa manaṃ hotī”tiādīsu punnapuṃsakaliṅgatā daṭṭhabbā.",
  "anya-e0804n0:2330_2": "Mānasanti rāgopi cittampi arahattampi. “Antalikkhacaro pāso, yvāyaṃ carati mānaso”ti",
  "anya-e0804n0:2330_3": "ettha hi rāgo mānasaṃ. “Cittaṃ mano mānasa”nti ettha cittaṃ. “Appattamānaso sekkho,",
  "anya-e0804n0:2330_4": "kālaṃ kayirā jane suto”ti ettha arahattaṃ. Etthetaṃ vuccati –",
  "anya-e0804n0:2331": "Rāgo cittaṃ arahattañca, “mānasa”nti samīritaṃ;",
  "anya-e0804n0:2332": "Satthuno sāsane pāpa-sāsane’khilasāsane.",
  "anya-e0804n0:2333_0": "Tattha sampayuttamanasi bhavoti rāgo mānaso. Mano eva mānasanti katvā cittaṃ mānasaṃ.",
  "anya-e0804n0:2333_1": "Anavasesato mānaṃ siyati samucchindatīti aggamaggo mānasaṃ. Tannibbattattā pana arahattassa",
  "anya-e0804n0:2333_2": "mānasatā daṭṭhabbā. Manūti satto. “Yena cakkhupasādena, rūpāni manu passatī”ti ettha",
  "anya-e0804n0:2333_3": "hi “manū”ti satto vutto. Atha vā manūti paṭhamakappikakāle manussānaṃ mātāpibhuṭṭhāne",
  "anya-e0804n0:2333_4": "ṭhito manunāmako puriso, yo sāsane “mahāsammatarājā”ti vutto. So hi sakalalokassa",
  "anya-e0804n0:2333_5": "hitaṃ kātuṃ manute jānātīti “manū”ti vuccati. Yathābalaṃ attano hitaṃ manute jānātīti",
  "anya-e0804n0:2333_6": "manusso, manassa vā ussannattā manusso. Atha vā vuttappakārassa manuno apaccaṃ manusso.",
  "anya-e0804n0:2333_7": "Evaṃ mānavo māṇavo ca, nakārassa hi ṇakāre kate “māṇavo”ti rūpaṃ sijjhati. Keci panāhu",
  "anya-e0804n0:2333_8": "“dantajanakārasahito mānavasaddo sabbasattasādhāraṇavacano, muddhajaṇakārasahito",
  "anya-e0804n0:2333_9": "pana māṇavasaddo kucchitamūḷhāpaccavacano”ti, taṃ vīmaṃsitvā yuttañce, gahetabbaṃ,",
  "anya-e0804n0:2333_10": "na panettha vattabbaṃ “māṇavasaddassa atthuddhāravacane idaṃ vacanaṃ virujjhatī”ti",
  "anya-e0804n0:2333_11": "antarasaddassa atthuddhāre antaraantarikāsaddānampi āharaṇassa dassanato.",
  "anya-e0804n0:2334_0": "Tatra panāyaṃ vīmaṃsanā – cūḷakammavibhaṅgasuttasmiñhi “subho māṇavotodeyyaputto”ti",
  "anya-e0804n0:2334_1": "imasmiṃ padese aṭṭhakathācariyehi “subhoti so kira dassanīyo ahosi pāsādiko, tenassa",
  "anya-e0804n0:2334_2": "aṅgasubhatāya ‘subho’tveva nāmaṃ akaṃsu. ‘Māṇavo’ti pana taṃ taruṇakāle vohariṃsu,",
  "anya-e0804n0:2334_3": "so mahallakakālepi teneva vohārena vohariyatī”ti evaṃ muddhajaṇakārassa māṇavasaddassa",
  "anya-e0804n0:2334_4": "attho pakāsito, taṭṭīkāyampi garūhi “yaṃ apaccaṃ kucchitaṃ muddhaṃ vā, tattha loke",
  "anya-e0804n0:2334_5": "māṇavavohāro, yebhuyyena ca sattā daharakāle muddhadhātukā hontīti vuttaṃ ‘taruṇakāle",
  "anya-e0804n0:2334_6": "vohariṃsū”ti, evaṃ muddhajaṇakārassa māṇavasaddassa attho pakāsito. Idāni māṇavasaddassa",
  "anya-e0804n0:2334_7": "atthuddhāro bhavati, māṇavoti sattopi coropi taruṇopi vuccati. “Coditā devadūtehi,",
  "anya-e0804n0:2334_8": "ye pamajjanti māṇavā”tiādīsu hi satto “māṇavo”ti vutto. “Māṇavehi saha gacchanti",
  "anya-e0804n0:2334_9": "katakammehipi akatakammehipī”tiādīsu coro. “Ambaṭṭho māṇavo”tiādīsu taruṇo “māṇavo”ti vutto.",
  "anya-e0804n0:2335": "Appa pāpuṇe. Appoti. Āpo.",
  "anya-e0804n0:2336": "Ettha āpoti appoti taṃ taṃ ṭhānaṃ vissaratīti āpo.",
  "anya-e0804n0:2337": "Mā parimāṇe. Minoti. Upamā, upamānaṃ, vimānaṃ. Aññānipi yojetabbāni.",
  "anya-e0804n0:2338_0": "Ettha ca yā accantaṃ na minoti na vicchindati, sā mānassa samīpe vattatīti upamā",
  "anya-e0804n0:2338_1": "yathā “goṇo viya gavajo”ti. Upamānanti upamā eva. Tathā hi “vītopamānamappamāṇamanāthanātha”nti.",
  "anya-e0804n0:2338_2": "Ettha vītopamānanti imassa vītopamaṃ, nirupamanti attho. Atha vā upamānanti upametabbākāro",
  "anya-e0804n0:2338_3": "“sīho viya bhagavā”ti. Ettha hi sīho upamā, bhagavā upameyyo tejoparakkamādīhi upametabbattā,",
  "anya-e0804n0:2338_4": "tejoparakkamādayo upametabbākāro. Ettha pana sātisayattā kiñcāpi sīhassa tejādīhi",
  "anya-e0804n0:2338_5": "bhagavato tejādiupametabbākāro natthi, tathāpi hīnūpamāvasena “sīho viya bhagavā”ti",
  "anya-e0804n0:2338_6": "vuttanti daṭṭhabbaṃ. Vimānanti utusamuṭṭhānattepi kammapaccayautusamuṭṭhānattā kammena",
  "anya-e0804n0:2338_7": "visesato miniyati paricchindiyatīti vimānaṃ.",
  "anya-e0804n0:2339_0": "Kara karaṇe. “Karoti, kayirati, kubbati, krubbati, pakaroti, upakaroti, apakaroti,",
  "anya-e0804n0:2339_1": "paṭikaroti, nirākaroti, paṭisaṅkharoti, abhisaṅkharoti” iccevamādīni kattari bhavanti.",
  "anya-e0804n0:2339_2": "Kamme pāḷinayavasena ikārāgamaṭṭhāne yakārassa dvebhāvo. Tasmiṃyevaṭhāne rayakārānaṃ",
  "anya-e0804n0:2339_3": "vipariyāye sati na dvebhāvo. Tathā īkārāgamaṭṭhāne “kariyyati, kayirati, karīyati,",
  "anya-e0804n0:2339_4": "kayyati, pakarīyati, pakariyyati, paṭisaṅkhariyyati, abhisaṅkhariyyati” iccevamādīni kammani bhavanti.",
  "anya-e0804n0:2340_0": "Ettha ca kayiratīti padaṃ dvīsu ṭhānesu dissati kattari kamme ca. Tesa kattuvasena",
  "anya-e0804n0:2340_1": "“puriso kammaṃ kayiratī”ti yojetabbaṃ, kammavasena pana ayaṃ pāḷi “kuṭi me kayirati",
  "anya-e0804n0:2340_2": "adesitavatthukā”ti. Tattha ca kattuvasena vuttaṃ kattupadaṃ yirapaccayena siddhaṃ.",
  "anya-e0804n0:2340_3": "Kammavasena pana vuttaṃ kammapadaṃ ikārāgamassa ādiantabhūtānaṃ rayakārānaṃ vipariyāyenāti",
  "anya-e0804n0:2340_4": "daṭṭhabbaṃ. “Kāreti, kārayati, kārāpeti, kārāpayatī”ti cattāri kāritarūpāni, yāni",
  "anya-e0804n0:2340_5": "“hetukatturūpānī”ti vuccanti taddīpakattā.",
  "anya-e0804n0:2341_0": "Idāni pana padamālā vattabbā, tatra paṭhamaṃ “kubbatī”ti padasseva padamālaṃ yojessāma",
  "anya-e0804n0:2341_1": "sabbāsu vibhattīsu ekākārena yojetabbattā. “Karotī”ti okārānantaratyantapadassa pana",
  "anya-e0804n0:2341_2": "“kāretī”ti ekārānantaratyantapadassa ca padamālaṃ yathāsambhavaṃ pacchā yojessāma",
  "anya-e0804n0:2341_3": "ekākārena ayojetabbattā.",
  "anya-e0804n0:2342": "Tatra kubbati, kubbanti. Kubbasi, kubbatha. Kubbāmi, kubbāma. Kubbate, kubbante. Kubbase, kubbavhe. Kubbe, kubbamhe. Vattamānāvasena vuttarūpāni.",
  "anya-e0804n0:2343": "Pañcamiyādīnaṃ vasena pana kubbatu, kubbantu. Kubbeyya, kubbeyyuṃ. Sesaṃ “bhavati, bhavantī”ti vuttanayānusārena sabbattha vitthāretabbaṃ.",
  "anya-e0804n0:2344_0": "“Kariyatī”tiādīnipi a kārānantaratyantapadāni evameva yojetabbāni. Ettha ca “kubbati,",
  "anya-e0804n0:2344_1": "kubbanti. Kubbasī”tiādinā vuttā ayaṃ padamālā pāḷinayadassanato edisī vuttā. Saddasatthavidū",
  "anya-e0804n0:2344_2": "pana sāsanikā saddasattheyeva ādaraṃ katvā “kubbati, kubbasī”ti evaṃpakārāni rūpāni",
  "anya-e0804n0:2344_3": "pāḷiyaṃ natthīti maññantā na icchanti. Tehi saddasatthe viya pāḷiyampi “asanto nānukubbantī”tiādīsu",
  "anya-e0804n0:2344_4": "okārapaccayassādesabhūto ukāro sareyeva pare vakāraṃ pappotīti maññamānā “kubbanti,",
  "anya-e0804n0:2344_5": "kubbante”tiādīniyeva rūpāni icchanti, parasarassābhāvato “kubbati, kubbasī”tiādīni",
  "anya-e0804n0:2344_6": "pāḷiyaṃ natthīti na icchanti. Mayaṃ pana pāḷinayadassanato tāni rūpāni icchāma. Atra",
  "anya-e0804n0:2344_7": "sotārānaṃ kaṅkhāvinodanatthaṃ kiñci pāḷinayaṃ vadāma – “sīlavanto na kubbanti, bālo",
  "anya-e0804n0:2344_8": "sīlāni kubbatī”ti ca, “kasmā bhavaṃ vijanamaraññanissito, tapo idha krubbatī”ti ca,",
  "anya-e0804n0:2344_9": "“pharusāhi vācāhi pakrubbamāno”ti ca. Īdisesu pana ṭhānesu akārāgamo kātabbo. Acinteyyo",
  "anya-e0804n0:2344_10": "hi pāḷinayo, yebhuyyena saddasatthanayavidūro ca. Tathā hi yathā “agginiṃ sampajjalitaṃ",
  "anya-e0804n0:2344_11": "pavisantī”ti pāḷigatidassanato “aggini, agginī, agginayo. Agginiṃ, agginī, agginayo.",
  "anya-e0804n0:2344_12": "Aggininā”ti padamālā kātabbā hoti, evameva “bālo sīlāni kubbatī”ti pāḷigatidassanato",
  "anya-e0804n0:2344_13": "“kubbati, kubbanti. Kubbasī”ti padamālāpi yojetabbāva.",
  "anya-e0804n0:2345_0": "Yathā ca “bahumpetaṃ asabbhi jātavedā”ti pāḷigatidassanato “santo sabbhīhi saddhiṃ",
  "anya-e0804n0:2345_1": "sataṃ dhammo na jaraṃ upetīti pavedayantī”ti aṭṭhakathāgatidassanato ca “sabbhi,",
  "anya-e0804n0:2345_2": "sabbhī, sabbhayo. Sabbhiṃ, sabbhī, sabbhayo. Sabbhinā”ti padamālā yojetabbā hoti,",
  "anya-e0804n0:2345_3": "evameva “bālo sīlāni kubbatī”ti pāḷigatidassanato “kubbati, kubbanti. Kubbasī”ti",
  "anya-e0804n0:2345_4": "padamālāpi yojetabbāva. Tathā “krubbati, krubbanti. Krubbasī”tiādi sabbaṃ sabbattha yojetabbaṃ.",
  "anya-e0804n0:2346_0": "Idāni yathāpaṭiññātā padamālā anuppattā. Karoti, karonti. Karosi, karotha. Karomi,",
  "anya-e0804n0:2346_1": "kummi, karoma, kumma. Kurute, kubbante. Kuruse, kuruvhe. Kare, karumhe. Vattamānāvasena vuttarūpāni.",
  "anya-e0804n0:2347": "Karotu, kurutu, karontu. Karohi, karotha. Karomi, kummi, karoma, kumma. Kurutaṃ, kubbantaṃ. Karassu, kurussu, kuruvho. Kare, kubbāmase. Pañcamīvasena vuttarūpāni.",
  "anya-e0804n0:2348": "Ettha pana koci vadeyya –",
  "anya-e0804n0:2349": "“Na no vivāho nāgehi, katapubbo kudācanaṃ;",
  "anya-e0804n0:2350": "Taṃ vivāhaṃ asaṃyuttaṃ, kathaṃ amhe karomase”ti",
  "anya-e0804n0:2351_0": "Pāḷidassanato “karomase”ti padaṃ kasmā idha na vuttaṃ, nanu karadhātuto paraṃ okāraṃ",
  "anya-e0804n0:2351_1": "paṭicca āmasevacanassāvayavabhūto ākāro lopaṃ pappotīti? Tanna, “karomase”ti ettha",
  "anya-e0804n0:2351_2": "“āmase”ti vacanassa abhāvato mavacanassa sabbhāvato. Ettha hi sekāro āgamo, tasmā",
  "anya-e0804n0:2351_3": "“karomā”ti vattamānāvacanavasena attho gahetabbo, na pana pañcamīvacanavasena. Evaṃbhūto",
  "anya-e0804n0:2351_4": "ca sekāro katthaci nāmikapadato paro hoti “ye keci buddhaṃ saraṇaṃ gatāse. Yaṃ balaṃ",
  "anya-e0804n0:2351_5": "ahuvamhase”tiādīsu. Katthaci panākhyātikapadato sādesanirādesavasena –",
  "anya-e0804n0:2352": "“Akaramhasa te kiccaṃ; Okkantāmasi bhūtāni;",
  "anya-e0804n0:2353": "Sutaṃ netaṃ abhiṇhaso, tasmā evaṃ vademase”ti",
  "anya-e0804n0:2354": "Ādīsu.",
  "anya-e0804n0:2355": "Kareyya, kareyyuṃ. Kareyyāsi, kareyyātha. Kareyyāmi, kareyyāma. Kubbetha, kubberaṃ. Kubbetho, kubbeyyavho. Kareyyaṃ, kare, kareyyāmhe. Sattamīvasena vuttarūpāni.",
  "anya-e0804n0:2356": "Kara, karu. Kare, karittha. Karaṃ, karimha. Karittha, karire. Karittho, karivho. Kariṃ, karimhe. Parokkhāvasena vuttarūpāni.",
  "anya-e0804n0:2357_0": "Ettha karāti puriso kammaṃ karīti paṭhamapurisayojanāya yojetabbaṃ. “Āguṃ kara mahārāja,",
  "anya-e0804n0:2357_1": "akaraṃ kammadukkaṭa”nti etthāpi “mahārāja bhavaṃ āguṃ karī”ti paṭhamapurisayojanāya",
  "anya-e0804n0:2357_2": "yojetabbaṃ. Evañhi sati ayaṃ payogo “maññe bhavaṃ patthayati, rañño bhariyaṃ patibbata”ntiādayo",
  "anya-e0804n0:2357_3": "viya paṭhamapurisappayogo bhavati.",
  "anya-e0804n0:2358_0": "Jātakaṭṭhakathāyaṃ pana majjhimapurisappayogo vutto “āguṃ karāti mahārāja tvaṃ mahāparādhaṃ",
  "anya-e0804n0:2358_1": "mahāpāpaṃ kari. Dukkaṭanti yaṃ kataṃ dukkaṭaṃ hoti,taṃ lāmakaṃ kammaṃ akara”nti,",
  "anya-e0804n0:2358_2": "tasmā jātakaṭṭhakathāvasenāpi kadāci karaiti ca karīti ca akaranti ca majjhimapurisappayogo",
  "anya-e0804n0:2358_3": "bhavatīti daṭṭhabbaṃ. Yebhuyyavasena pana “puriso kammaṃ kara, puriso kammaṃ kari,",
  "anya-e0804n0:2358_4": "ahaṃ kammaṃ akara”nti paṭhamuttamapurisappayogo daṭṭhabbo. Ettha ca karaiti yathāvuttavibhattivasena,",
  "anya-e0804n0:2358_5": "karīti ajjatanīvasena, akaranti hiyyattanīvasena vuttaṃ. Tattha “karittho”ti padaṃ",
  "anya-e0804n0:2358_6": "“aññaṃ bhattāraṃ pariyesa, mā kisittho mayā vinā”ti ettha “kisittho”ti padena samaṃ",
  "anya-e0804n0:2358_7": "parokkhāyattanopadamajjhimapurisekavacanavasena, ediso pana nayo aññatrāpi yathāsambhavaṃ yojetabbo.",
  "anya-e0804n0:2359_0": "Akā, akarā, akara iti rassapāṭhopi. Akaru. Ettha “sabbārivijayaṃ akā”ti padaṃ nidassanaṃ.",
  "anya-e0804n0:2359_1": "Akarāti puriso kammaṃ akāsīti atītakriyāvācako paṭhamapurisappayogo daṭṭhabbo. Tathā",
  "anya-e0804n0:2359_2": "hi “rajjassa kira so bhīto, akarā ālaye bahū”ti pāḷi dissati. “Mā metaṃ akarā kammaṃ,",
  "anya-e0804n0:2359_3": "mā me udakamāharī”ti ettha pana santepi atītavācakapaṭṭhamapurisappayogabhāve māsaddayogato",
  "anya-e0804n0:2359_4": "hiyyattanajjatanīvibhattiyo pañcamīvibhattiatthe anuttakālikā hutvā “tvaṃ mā karosi,",
  "anya-e0804n0:2359_5": "mā āharasī”ti majjhimapurisappayogārahā bhavanti.",
  "anya-e0804n0:2360_0": "Kiñca bhiyyo “jarādhammaṃ mā jīrīti alabbhaneyyaṃ ṭhāna”ntiādīsupi santepi atītavācakapaṭhamapurisappayogabhāve",
  "anya-e0804n0:2360_1": "māsaddayogato ajjatanīvibhattipañcamīvibhattiatthe anuttakālikā hutvā “mā jīratū”tiādinā",
  "anya-e0804n0:2360_2": "paṭhamapurisappayogārahā bhavanti. Tenāhu aṭṭhakathācariyā “jarādhammaṃ mā jīrīti",
  "anya-e0804n0:2360_3": "yaṃ mayhaṃ jarāsabhāvaṃ, taṃ mā jīritu. Esa nayo sesesupī”ti. Yaṃ panamhehi “akara",
  "anya-e0804n0:2360_4": "iti rassapāṭhopī”ti vuttaṃ, tassa “atikara’makarā’cariya, mayhampetaṃ na ruccatī”ti",
  "anya-e0804n0:2360_5": "imāya pāḷiyā vasena atthitā veditabbā. Tassāyamattho “ācariya bhavaṃ atikkantakaraṇaṃ",
  "anya-e0804n0:2360_6": "akarā”ti paṭhamapurisavasena gahetabbo. Apica “bhava”nti vattabbe atthe “tva”nti",
  "anya-e0804n0:2360_7": "vacanaṃ vattabbamevāti adhippāyavasena “ācariya tvaṃ atikkantakaraṇaṃ karosī”ti yojanāpi kātabbāva.",
  "anya-e0804n0:2361_0": "Akaro, akattha, akarotha. Akaraṃ, akaṃ, akaramha, akamha. Ettha “saṃvaḍḍhayitvā puḷinaṃ,",
  "anya-e0804n0:2361_1": "akaṃ puḷinacetiya”nti pāḷi nidassanaṃ. Akattha, akatthuṃ. Akuruse, akaravhaṃ. Akariṃ,",
  "anya-e0804n0:2361_2": "akaraṃ, akaramhase. Hiyyattanīvasena vuttarūpāni.",
  "anya-e0804n0:2362_0": "Ettha ca pañcavidho sekāro āharitvā dassetabbo. Tathā hi pañcavidho sekāro padāvayava",
  "anya-e0804n0:2362_1": "apadāvayavaanekantapadāvayava sosaddattha ādesavasena. Tattha padāvayavo sekāro “tvaṃ",
  "anya-e0804n0:2362_2": "kammaṃ kuruse, tvaṃ atthakusalo abhavase”tiādīsu daṭṭhabbo. Apadāvayavo pana “tasmā",
  "anya-e0804n0:2362_3": "evaṃ vademase. Mūlā akusalā samūhatāse”tiādīsu daṭṭhabbo. Anekantapadāvayavo “arogā",
  "anya-e0804n0:2362_4": "ca bhavāmase. Maṇiṃ tāta gaṇhāmase”ādīsu daṭṭhabbo. Ettha hi sekāro yadi pañcamīvibhattiyaṃ",
  "anya-e0804n0:2362_5": "āmasevacanassāvayavo, tadā pañcamīvibhattiyuttānaṃ patthanāsīsanatthānaṃ “bhavāmase,",
  "anya-e0804n0:2362_6": "gaṇhāmase”ti padānaṃ avayavo hoti. Yadi pana āgamo, pañcamīvibhattiyuttānaṃ patthanāsīsanatthānaṃ",
  "anya-e0804n0:2362_7": "“bhavāma, gaṇhāmā”ti padānaṃ avayavo na hoti, evaṃ “bhavāmase”tiādīsu sekārassa anekantapadāvayavattaṃ",
  "anya-e0804n0:2362_8": "veditabbaṃ. Sosaddattho “esese eke ekaṭṭhe”ti ettha daṭṭhabbo. Eseseti imassa hi",
  "anya-e0804n0:2362_9": "“esoso eko ekaṭṭho”ti attho. Ādeso “akaramhasa te kicca”nti ettha, “okkantāmasi bhūtānī”ti",
  "anya-e0804n0:2362_10": "cettha daṭṭhabbo ekārassa akārikārādesakaraṇavasena. Tattha “akaramhasa te kicca”nti",
  "anya-e0804n0:2362_11": "imassa “akaramhase te kicca”nti attho. “Akaramhase”ti cettha sace sekāro āgamo, tadā",
  "anya-e0804n0:2362_12": "“karamhā”ti padaṃ hiyyattanīparassapade uttamapurisabahuvacanantaṃ. Sace pana mhasevacanassāvayavo,",
  "anya-e0804n0:2362_13": "tadā “akaramhase”ti padaṃ hiyyattanīattanopade uttamapurisabahuvacanantaṃ. Evaṃ pañcavidho",
  "anya-e0804n0:2362_14": "sekāro bhavatīti avagantabbaṃ.",
  "anya-e0804n0:2363": "Akari, kari, akāsi, akaruṃ, akariṃsu, akaṃsu, akaṃsuṃ. Akaro, akarittha, akāsittha.",
  "anya-e0804n0:2364_0": "Ettha ca akaroti tvaṃ akaroti yojetabbaṃ. “Akaro” iti hi padaṃ “varañce me ado sakkā”ti",
  "anya-e0804n0:2364_1": "ettha majjhimapurisekavacanatthaṃ “ado”ti padamiva daṭṭhabbaṃ pāḷiyaṃ avijjamānattepi",
  "anya-e0804n0:2364_2": "nayavasena gahetabbattā. Garū pana “akaro”ti vuttaṭṭhāne “akāsī”ti majjhimapurisavacanaṃ",
  "anya-e0804n0:2364_3": "icchanti. Tādisañhi padaṃ yebhuyyena paṭhamapurisavacanameva hoti. Tathā hi “adāsi",
  "anya-e0804n0:2364_4": "me, akāsi me”ti paṭhamapurisapāḷiyo bahū sandissanti. “Mākāsi mukhasā pāpaṃ, mā kho",
  "anya-e0804n0:2364_5": "sūkaramukho ahū”tiādīsu pana māsaddayogato “tvaṃ pāpaṃ mā akāsi, mā sūkaramukho ahosī”ti",
  "anya-e0804n0:2364_6": "padayojanā kātabbā hotīti daṭṭhabbaṃ.",
  "anya-e0804n0:2365": "Akariṃ, kariṃ, akāsiṃ, akarimha, karimha, akāsimha. Akarā, akarū. Akaruse, akarivhaṃ. Akaraṃ, akarimhe. Ajjatanīvasena vuttarūpāni.",
  "anya-e0804n0:2366_0": "Karissati, karissanti. Karissasi, karissatha. Karissāmi, karissāma. Karissate, karissante.",
  "anya-e0804n0:2366_1": "Karissase, karissavhe. Karissaṃ, kassaṃ iccapi. Tathā hi pāḷi dissati “kassaṃ purisakāriya”nti.",
  "anya-e0804n0:2366_2": "Karissamhe. Tathā kāhati, kāhanti. Kāhasi, kāhatha. Kāhāmi, kāhāma. Kāhiti, kāhinti.",
  "anya-e0804n0:2366_3": "Kāhisi iccevamādinā yathāsambhavaṃ yojetabbaṃ. Bhavissantīvasena vuttarūpāni.",
  "anya-e0804n0:2367": "Akarissā, akarissa, akarissaṃsūti sesaṃ sabbaṃ yojetabbaṃ. Kālātipattivasena vuttarūpāni.",
  "anya-e0804n0:2368": "Kayirati, kayiranti. Kayirasi, kayirātha. Kayirāmi, kayirāma. Kayirate. Sesaṃ yojetabbaṃ. Vattamānāvasena vuttarūpāni.",
  "anya-e0804n0:2369": "Kayiratu, kayirantu. Sesaṃ yojetabbaṃ. Pañcamīvasena vuttarūpāni.",
  "anya-e0804n0:2370_0": "Kayirā, kuyirā. Kayiruṃ. Atrāyaṃ pāḷi “kumbhimhipa’ñjaliṃ kuyirā, cātañcāpi padakkhiṇa”nti.",
  "anya-e0804n0:2370_1": "Tattha kumbhimhipi añjalinti chedo. Kayirāsi, kayirātha. Kayirāmi, kayirāma. Kayiretha,",
  "anya-e0804n0:2370_2": "kayireraṃ. Kayiretho, kayirāvho. Kayiraṃ, kayirāmhe. Sattamīvasena vuttarūpāni.",
  "anya-e0804n0:2371_0": "Tattha kayirāti idaṃ “puññañce puriso kayirā”ti dassanato paṭhamapurisavasena yojetabbaṃ,",
  "anya-e0804n0:2371_1": "“adhammaṃ sārathi kayirā”ti etthāpi “sārathi bhavaṃ adhammaṃ kareyyā”ti paṭhamapurisavasena",
  "anya-e0804n0:2371_2": "yojetabbaṃ, na majjhimapurisavasena. Atha vā “kayirāsī”ti vattabbe sikāralopaṃ katvā",
  "anya-e0804n0:2371_3": "“kayirā”ti majjhimapurisavacanaṃ vuttanti gahetabbaṃ.",
  "anya-e0804n0:2372_0": "Ettha pana siyā – yathā “puttaṃ labhetha varada”nti pāḷiyaṃ “labhethā”ti imassa padassa",
  "anya-e0804n0:2372_1": "“sabbhireva samāsetha, sabbhi kubbetha santhava”ntiādīsu “samāsethā”tiādīnaṃ viya",
  "anya-e0804n0:2372_2": "paṭhamapurisavasena atthaṃ aggahetvā purisavipallāsaṃ katvā “labheyya”nti uttamapurisavasenattho",
  "anya-e0804n0:2372_3": "aṭṭhakathācariyehi gahito, tathā tumhehipi “adhammaṃ sārathi kayirā”ti ettha “kayirā”ti",
  "anya-e0804n0:2372_4": "padassa purisavipallāsaṃ katvā “kareyyāsī”ti majjhimapurisavasenattho vattabbo, aṭṭhakathācariyehipi",
  "anya-e0804n0:2372_5": "“kareyyāsī”ti tadattho vuttoti? Saccaṃ, evaṃ santepi aṭṭhakathācariyehi vohāratthesu",
  "anya-e0804n0:2372_6": "paramakosallasamannāgatattā “tva”nti vattabbe atthe bhavaṃsaddo pavattati, “bhava”nti",
  "anya-e0804n0:2372_7": "vattabbe atthe tvaṃsaddo pavattatīti cintetvā adhippāyatthavasena “kareyyāsī”ti attho",
  "anya-e0804n0:2372_8": "vutto, na purisavipallāsavasena. Tathā hi “puttaṃ labhetha varada”nti imassa aṭṭhakathāyaṃ",
  "anya-e0804n0:2372_9": "“labhethā”ti ulliṅgitvā “labheyya”nti purisavipallāsavasena vivaraṇaṃ kataṃ. “Adhammaṃ",
  "anya-e0804n0:2372_10": "sārathi kayirā”ti imassa pana aṭṭhakathāyaṃ “kayirā”ti ulliṅgitvā “kareyyāsī”ti vivaraṇaṃ",
  "anya-e0804n0:2372_11": "kataṃ, tasmā “adhammaṃ sārathi kayirā”ti ettha purisavipallāso na cintetabbo. Atha",
  "anya-e0804n0:2372_12": "vā yathā “puttaṃ labhetha varada”nti ettha ca “kāye rajo na limpethā”tiādīsu ethavacanaṃ",
  "anya-e0804n0:2372_13": "gahitaṃ, evaṃ ethavacanaṃ aggahetvā “labhe athā”ti padacchedo karaṇīyo. Evañhi sati",
  "anya-e0804n0:2372_14": "purisavipallāsena kiccaṃ natthi. Tattha labheti sattamiyā uttamapurisavacanaṃ “vajjhañcāpi",
  "anya-e0804n0:2372_15": "pamocaye”ti padamiva. Athāti adhikārantare nipāto padapūraṇe vā. Ettha ca adhikārantaravasena",
  "anya-e0804n0:2372_16": "aparampi varaṃ puttaṃ labheyyanti attho. Yasmā panettha dvinnamatthānaṃ uppatti dissati,",
  "anya-e0804n0:2372_17": "yasmā cetesu dvīsu dujjāno bhagavato adhippāyo, tasmā dvepi atthā gahetabbāva.",
  "anya-e0804n0:2373_0": "Ettha pana kiñcāpi liṅgavipallāso vibhattivipallāso vacanavipallāso kālavipallāso",
  "anya-e0804n0:2373_1": "purisavipallāso akkharavipallāsoti chabbidho vipallāso āharitvā dassetabbo, tathāpi",
  "anya-e0804n0:2373_2": "so upari āvibhavissatīti na dassito. Tatra kayirāthāti padaṃ sattamiyā parassapadavasena",
  "anya-e0804n0:2373_3": "attanopadavasena ca dvidhā bhijjati, tathā majjhimapurisabahuvacanavasena paṭhamapurisekavacanavasena",
  "anya-e0804n0:2373_4": "ca. Tathā hi “yathā puññāni kayirātha, dadantā aparāpara”nti ettha “kayirāthā”ti",
  "anya-e0804n0:2373_5": "idaṃ sattamiyā parassapadavasena majjhimapurisabahuvacanavasena ca vuttaṃ. Yathānurūpaṃ",
  "anya-e0804n0:2373_6": "puññāni kareyyāthayevāti hi attho. “Kayirātha dhīro puññānī”ti ettha pana “kayirāthā”ti",
  "anya-e0804n0:2373_7": "idaṃ sattamiyā attanopadavasena paṭhamapurisekavacanavasena ca vuttaṃ. Kareyyāti",
  "anya-e0804n0:2373_8": "hi attho. Idha parokkhādivasena yirapaccayasahitāni rūpāni yebhuyyena sāsane appasiddhānīti na dassitāni.",
  "anya-e0804n0:2374_0": "Attano phalaṃ karotīti kāraṇaṃ. Karotīti kattā, evaṃ kārako kārakaṃ vā. Ettha hi",
  "anya-e0804n0:2374_1": "kārakasaddo yattha kattukārakakammakārakādivācako, tattha pulliṅgopi hoti, yebhuyyena",
  "anya-e0804n0:2374_2": "napuṃsakaliṅgopi. Yattha pana rajatakārakammakāralohakārādivācako, tattha pulliṅgo",
  "anya-e0804n0:2374_3": "eva. Kārāpetīti kārāpako. Karaṃ, kubbaṃ, krubbaṃ, karonto, kubbanto, kubbāno, kurumāno,",
  "anya-e0804n0:2374_4": "pakruṃbbamāno. Kārikā, kārāpikā. Karontī, kubbantī. Kārakaṃ kulaṃ. Kārāpakaṃ, karontaṃ,",
  "anya-e0804n0:2374_5": "kubbantaṃ, kurumānaṃ. Saṅkhāro, parikkhāro, parikkhato, purakkhato, karaṇaṃ, kriyā.",
  "anya-e0804n0:2374_6": "Akkharacintakā pana “kriyā” iccapi padamicchanti. Ettha kriyāsaddo kiñcāpi “aphalā",
  "anya-e0804n0:2374_7": "hoti akrubbato”tiādīsu kakārarakārasaṃyogavantāni padāni dissanti, tathāpi klesasaddo",
  "anya-e0804n0:2374_8": "viya pāḷiyaṃ na dissati, adissamānopi so aṭṭhakathācariyādīhi garūhi gahitattā gahetabbova.",
  "anya-e0804n0:2374_9": "Tathā hi “kriyākriyāpattivibhāgadesako”tiādikā saddaracanā dissati.",
  "anya-e0804n0:2375": "Kātuṃ, kattuṃ. Kātave, kāretuṃ. Katvā, katvāna, kātuna, karitvā, karitvāna, kacca, adhikacca, kariya, kariyāna, purakkhitvā, kāretvā. Aññānipi tumantādīni yojetabbāni.",
  "anya-e0804n0:2376_0": "Tatra kaccāti katvā. Adhikaccāti adhikaṃ katvā. Akkharacintakā pana saddasatthanayaṃ",
  "anya-e0804n0:2376_1": "nissāya “adhikicca” iti rūpaṃ icchanti, mayaṃ panetādisaṃ rūpaṃ pāḷiyā anukūlaṃ na",
  "anya-e0804n0:2376_2": "hotīti na icchāma. Tathā hi therikāgāthāyaṃ gotamiyā parinibbānavacane “padakkhiṇaṃ",
  "anya-e0804n0:2376_3": "kacca nipacca pāde”ti pāḷi dissati. Tattha hi padakkhiṇaṃ katvāti attho. Kaccāti",
  "anya-e0804n0:2376_4": "padassa dassanena adhikaccāti padampi diṭṭhameva hoti, esa nayo aññatrāpi yathārahaṃ veditabbo.",
  "anya-e0804n0:2377": "Idāni karotissa dhātussa appamattakaṃ atthātisayayogaṃ kathayāma – taṇhaṅkaro. Kāraṇā. Pharusāhi vācāhi pakrubbamāno. Sante na kurute piyanti.",
  "anya-e0804n0:2378_0": "Tatra taṇhaṅkaroti veneyyānaṃ taṇhaṃ lobhaṃ karoti hiṃsatīti taṇhaṅkaro. Atha vā",
  "anya-e0804n0:2378_1": "rūpakāyadhammakāyasampattiyā attani sakalalokassa taṇhaṃ sinehaṃ karoti janetīti",
  "anya-e0804n0:2378_2": "taṇhaṅkaro. Kāraṇāti hiṃsanā. Pakrubbamānoti hiṃsamāno. Sante na kurute piyanti sappurise",
  "anya-e0804n0:2378_3": "attano piye iṭṭhe kante manāpe na karotīti attho. Atha vā piyaṃ piyāyamāno tussamāno",
  "anya-e0804n0:2378_4": "modamāno sante na kurute na sevatīti attho. Yathā “rājānaṃ sevatī”ti etasmiṃ atthe",
  "anya-e0804n0:2378_5": "rājānaṃ piyaṃ kuruteti saddasatthavidū mantenti, dullabhāyaṃ nīti sādhukaṃ manasi kātabbā.",
  "anya-e0804n0:2379_0": "Ettha ca parikkhārasaddassa atthuddhāro nīyate, “parikkhāroti sattahi nagaraparikkhārehi",
  "anya-e0804n0:2379_1": "suparikkhittaṃ hotī”tiādīsu parivāro vuccati. “Ratho setaparikkhāro, jhānakkho cakkavīriyo”tiādīsu",
  "anya-e0804n0:2379_2": "alaṅkāro. “Ye cime pabbajitena jīvitaparikkhārā samudānetabbā”tiādīsu sambhāro. Etthetañhi vuccati –",
  "anya-e0804n0:2380": "Sāsanaññūhi viññūhi, parikkhāroti sāsane;",
  "anya-e0804n0:2381": "Parivāro alaṅkāro, sambhāro ca pavuccati.",
  "anya-e0804n0:2382": "Jāgara niddakkhaye. Jāgaroti. Jāgaraṃ. Dīghā jāgarato ratti.",
  "anya-e0804n0:2383": "Tanādī ettakā diṭṭhā, dhātavo me yathābalaṃ;",
  "anya-e0804n0:2384": "Suttesvaññepi pekkhitvā, gaṇhavho atthayuttitoti.",
  "anya-e0804n0:2385": "Tanādigaṇoyaṃ.",
  "anya-e0804n0:2386": "Rudhādichakkaṃ vividhatthasāraṃ,",
  "anya-e0804n0:2387": "Matiṅkaraṃ viññujanādhirāmaṃ;",
  "anya-e0804n0:2388": "Uḷārachandehi susevanīyaṃ,",
  "anya-e0804n0:2389": "Suvaṇṇahaṃsehi suciṃva ṭhānaṃ.",
  "anya-e0804n0:2390": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n0:2391": "Kosallatthāya kate saddanītippakaraṇe rudhādichakkaṃ",
  "anya-e0804n0:2392": "Nāma",
  "anya-e0804n0:2393": "Sattarasamo paricchedo.",
  "anya-e0804n0:2394": "18. Curādigaṇaparidīpana",
  "anya-e0804n0:2395": "Ito paraṃ pavakkhāmi, pacuratthahitakkaraṃ;",
  "anya-e0804n0:2396": "Curādikagaṇanāmaṃ, nāmato aṭṭhamaṃ gaṇaṃ.",
  "anya-e0804n0:2397_0": "Cura theyye. Thenanaṃ theyyaṃ, corikāti vuttaṃ hoti. Tasmiṃ theyye curadhtu vattati.",
  "anya-e0804n0:2397_1": "Coreti, corayati, coro, corī, corikā, coretu, corayituṃ, coretvā, corayitvā. Kattutthesu",
  "anya-e0804n0:2397_2": "ṇeṇayatā curādigaṇalakkhaṇaṃ. Kārite – corāpeti, corāpayati, corāpetuṃ, corāpayituṃ,",
  "anya-e0804n0:2397_3": "corāpetvā, corāpayitvā. Kammedhanaṃ corehi coriyati, coritaṃ dhanaṃ. Esa nayo sabbattha.",
  "anya-e0804n0:2398": "Kakārantadhātu",
  "anya-e0804n0:2399_0": "Loka dassane. Loketi, lokayati, oloketi, olokayati, ulloketi, ullokayati, apaloketi,",
  "anya-e0804n0:2399_1": "apalokayati, āloketi, ālokayati, viloketi, vilokayati. Loko, āloko, lokanaṃ, olokanaṃ,",
  "anya-e0804n0:2399_2": "ullokanaṃ, ālokanaṃ, vilokanaṃ, apalokanaṃ, avalokanaṃ. Oloketuṃ, olokayituṃ, oloketvā,",
  "anya-e0804n0:2399_3": "olokayitvā. Kārite pana “olokāpeti, olokāpayati, olokāpetuṃ, olokāpayituṃ, olokāpetvā,",
  "anya-e0804n0:2399_4": "olokāpayitvā” iccevamādīni yojetabbāni. Esa nayo sabbatthāpi.",
  "anya-e0804n0:2400_0": "Tattha lokoti tayo lokā saṅkhāraloko sattaloko okāsalokoti. Tattha “eko loko sabbe",
  "anya-e0804n0:2400_1": "sattā āhāraṭṭhitikā”ti āgataṭṭhāne saṅkhāraloko veditabbo. “Sassato loko’ti vā ‘asassato",
  "anya-e0804n0:2400_2": "loko’ti vā”ti āgataṭṭhāne sattaloko.",
  "anya-e0804n0:2401": "“Yāvatā candimasūriyā pariharanti,",
  "anya-e0804n0:2402": "Disā bhanti virocamānā;",
  "anya-e0804n0:2403": "Tāva sahassadhā loko,",
  "anya-e0804n0:2404": "Ettha te vattate vaso”ti",
  "anya-e0804n0:2405": "Āgataṭṭhāne okāsaloko.",
  "anya-e0804n0:2406_0": "Atha vā lokoti tividho loko kilesaloko bhavaloko indriyalokoti. Tattha rāgādikilesabahulatāya",
  "anya-e0804n0:2406_1": "kāmāvacarasattā kilesaloko. Jhānābhiññāparibuddhiyā rūpāvacarasattā bhavaloko. Āneñjasamādhibahulatāya",
  "anya-e0804n0:2406_2": "visadindriyattā arūpāvacarasattā indriyaloko. Atha vā kilissanaṃ kileso, vipākadukkhanti",
  "anya-e0804n0:2406_3": "attho. Tasmā dukkhabahulatāya apāyesu sattā kilesaloko. Tadaññe sattā sampattibhavabhāvato",
  "anya-e0804n0:2406_4": "bhavaloko. Tattha ye vimuttiparipācakehi indriyehi samannāgatā sattā, so indriyalokoti veditabbaṃ.",
  "anya-e0804n0:2407": "Jātakaṭṭhakathāyaṃ pana –",
  "anya-e0804n0:2408_0": "“Saṅkhāraloko sattaloko okāsaloko khandhaloko āyatanaloko dhātulokoti anekavidho",
  "anya-e0804n0:2408_1": "loko. Ettha ‘eko loko sabbe sattā āhāraṭṭhitikā…pe… aṭṭhārasa lokā aṭṭhārasa dhātuyo’ti",
  "anya-e0804n0:2408_2": "ettha saṅkhāraloko vutto. Khandhalokādayo tadantogadhāyeva. ‘Ayaṃ loko paro loko",
  "anya-e0804n0:2408_3": "brahmaloko sadevako’tiādīsu pana sattaloko vutto. ‘Yāvatā candimasūriyā pariharanti,",
  "anya-e0804n0:2408_4": "disā bhanti virocamānā. Tāva sahassadhā loko, ettha tevattate vaso’ti ettha okāsaloko vutto”ti vuttaṃ.",
  "anya-e0804n0:2409_0": "Atthato pana indriyabaddhānaṃ khandhānaṃ samūho santāno ca sattaloko, rūpādīsu sattavisattatāya",
  "anya-e0804n0:2409_1": "satto, lokiyati ettha kusalākusalaṃ tabbipāko cāti. Anindriyabaddhānaṃ rūpānaṃ samūho",
  "anya-e0804n0:2409_2": "santāno ca okāsaloko, lokiyanti ettha tasā thāvarā ca, tesañca okāsabhūtoti, tadādhāraṇatāya",
  "anya-e0804n0:2409_3": "hesa “bhājanaloko”tipi vuccati. Duvidhopi cesa rūpādidhamme upādāya paññattattā upādāpaññattibhūto",
  "anya-e0804n0:2409_4": "aparamatthasabhāvo sappaccaye pana rūpārūpadhamme upādāya paññattattā tadubhayassāpi",
  "anya-e0804n0:2409_5": "upādānānaṃ vasena pariyāyato paccayāyattavuttitā upacaritabbā, tadubhaye khandhā",
  "anya-e0804n0:2409_6": "saṅkhāraloko, paccayehi saṅkhariyanti, lujjanti palujjanti cāti ettha paccayāyattavuttitāya",
  "anya-e0804n0:2409_7": "maggaphaladhammānampi satipi lujjanapalujjanatte tebhūmikadhammānaṃyeva “loko”ti",
  "anya-e0804n0:2409_8": "adhippetattā natthi lokatāpajjanaṃ. Tathā hi te “lokuttarā”ti vuttā.",
  "anya-e0804n0:2410_0": "Ālokoti rasmi, ālokenti etena bhuso passanti janā cakkhuviññāṇaṃ vāti āloko. Olokananti",
  "anya-e0804n0:2410_1": "heṭṭhā pekkhanaṃ. Vilokananti uddhaṃ pekkhanaṃ. Ālokananti purato pekkhanaṃ. Vilokananti",
  "anya-e0804n0:2410_2": "dvīsu passesu pekkhanaṃ, vividhā vā pekkhanaṃ. Apalokananti “saṅghaṃ apaloketvā”tiādīsu",
  "anya-e0804n0:2410_3": "viya jānāpanaṃ. Avalokananti “nāgāvalokitaṃ avaloketvā”tiādīsu viya purimakāyaṃ parivattetvā",
  "anya-e0804n0:2410_4": "pekkhanaṃ. “Ālokite vilokite sampajānakārī hotī”ti etthāpi bhāvavasena ālokanaṃ ālokitaṃ",
  "anya-e0804n0:2410_5": "vilokanaṃ vilokitanti attho gahetabbo.",
  "anya-e0804n0:2411": "Thaka paṭighāte. Thaketi, thakayati dvāraṃ puriso.",
  "anya-e0804n0:2412": "Takka vitakke. Takketi, vitakketi, vitakkayati. Takko, vitakko, vitakkitā.",
  "anya-e0804n0:2413_0": "Tattha takkanaṃ takko, ūhananti vuttaṃ hoti, evaṃ vitakko. Atha vā vitakkenti etena,",
  "anya-e0804n0:2413_1": "sayaṃ vā vitakketi, vitakkanamattameva vā etanti vitakko. “Takko, vitakko, appanā,",
  "anya-e0804n0:2413_2": "byappanā, cetaso abhiniropanā”ti abhidhamme pariyāyasaddā vuttā. Vitakketīti vitakkitā,",
  "anya-e0804n0:2413_3": "puggalo. “Avitakkitā maccumupabbajantī”ti pāḷi.",
  "anya-e0804n0:2414_0": "Aki lakkhaṇe. Lakkhaṇaṃ saññāṇaṃ, sañjānanakāraṇanti vuttaṃ hoti. Atridaṃ sallakkhitabbaṃ.",
  "anya-e0804n0:2414_1": "Ye imasmiṃ curādigaṇe anekassarā asaṃyogantā ikārānubandhavasena niddiṭṭhā dhātavo,",
  "anya-e0804n0:2414_2": "te evaṃvuttehi imehi tīhi lakkhaṇehi samannāgatā ākhyātattaṃ nāmikattañca pāpuṇantā",
  "anya-e0804n0:2414_3": "ekantato niggahītāgamena nipphannarūpāyeva bhavanti, na katthacipi vigataniggahītāgamarūpāni",
  "anya-e0804n0:2414_4": "bhavanti. Aṅketi, aṅkayati. Aṅkanaṃ, aṅko. Samāse pana “sasaṅko, cakkaṅkitacaraṇo”tiādīni rūpāni bhavanti.",
  "anya-e0804n0:2415": "Sakka vakka bhāsane. Sakketi, sakkayati. Vakketi, vakkayati.",
  "anya-e0804n0:2416": "Nakka vakka nāsane. Nakketi, nakkayati. Vakketi, vakkayati.",
  "anya-e0804n0:2417": "Cakka cukka byathane. Cakketi, cakkayati. Cukketi, cukkayati. Cakkaṃ. Cakkanti kenaṭṭhena cakkaṃ? Cakketi byathati hiṃsatīti atthena cakkaṃ. Cakkasaddo –",
  "anya-e0804n0:2418": "Sampattiyaṃ lakkhaṇe ca, rathaṅge iriyāpathe;",
  "anya-e0804n0:2419": "Dāne ratnadhammakhura-cakkādīsu padissati;",
  "anya-e0804n0:2420_0": "“Cattārimāni bhikkhave cakkāni yehi samannāgatānaṃ devamanussāna”ntiādīsu hi ayaṃ",
  "anya-e0804n0:2420_1": "sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato",
  "anya-e0804n0:2420_2": "pada”nti ettha rathaṅge. “Catucakkaṃ navadvāra”nti ettha iriyāpathe. “Dada bhuñja",
  "anya-e0804n0:2420_3": "ca mā cappamādo, cakkaṃ vattassu pāṇina”nti ettha dāne. “Dibbaṃ cakkaratanaṃ pāturahosī”ti",
  "anya-e0804n0:2420_4": "ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,",
  "anya-e0804n0:2420_5": "cakkaṃ bhamati matthake”ti ettha khuracakke. “Khurapariyantena cepi cakkenā”ti ettha",
  "anya-e0804n0:2420_6": "paharaṇacakke. “Asanivicakka”nti ettha asanimaṇḍaleti.",
  "anya-e0804n0:2421": "Taki bandhane. Taṅketi, taṅkayati.",
  "anya-e0804n0:2422_0": "Akka thavane. Thavanaṃ thuti. Akketi, akkayati. Akko. Akkoti sūriyo. So hi mahājutitāya",
  "anya-e0804n0:2422_1": "akkiyati abhitthaviyati tappasannehi janehīti akko. Tathā hi tassa “natthi sūriyasamā",
  "anya-e0804n0:2422_2": "ābhā. Udetayaṃ cakkhumā ekarājā”tiādinā abhikkhuti dissati.",
  "anya-e0804n0:2423": "Hikka hiṃsāyaṃ. Hikketi, hikkayati.",
  "anya-e0804n0:2424": "Nikka parimāṇe. Nikketi, nikkayati.",
  "anya-e0804n0:2425_0": "Bukka bhassane. Ettha sunakhabhassanaṃ bhassananti gahetabbaṃ, na vācāsaṅkhātaṃ bhassanaṃ.",
  "anya-e0804n0:2425_1": "Bukketi, bukkayati. Ettha ca “bukkayati sā core” iti lokiyappayogo veditabbo. Bhūvādigaṇe",
  "anya-e0804n0:2425_2": "pana “bukkati sā”ti rūpaṃ bhavati. Añño tu “bukka paribhāsane” iti paṭhati, evaṃ",
  "anya-e0804n0:2425_3": "paṭhantepi sunakhabhassanamevādhippetaṃ.",
  "anya-e0804n0:2426": "Daka laka assādane. Daketi, dakayati. Laketi, lakayati.",
  "anya-e0804n0:2427": "Takka loka bhāsāyaṃ. Takketi, takkayati. Loketi, lokayati.",
  "anya-e0804n0:2428": "Cika sika āmasane. Ciketi, cikayati. Siketi, sikayati.",
  "anya-e0804n0:2429": "Kakārantadhāturūpāni.",
  "anya-e0804n0:2430": "Khakārantadhātu",
  "anya-e0804n0:2431": "Lakkha dassanaṅkesu. Dassanaṃ passanaṃ. Aṅko lañjanaṃ. Lakkheti, lakkhayati. Sallakkheti, sallakkhayati. Lakkhaṃ vijjhati usunā, lakkhaṃ karoti.",
  "anya-e0804n0:2432": "Gaṅgāya vālukā khīye, udakaṃ khīye mahaṇṇave;",
  "anya-e0804n0:2433": "Mahiyā mattikā khīye, lakkhe na mama buddhiyā.",
  "anya-e0804n0:2434": "Kappalakkhaṇaṃ. Golakkhaṇaṃ. Itthilakkhaṇaṃ. Dhammānaṃ lakkhaṇaṃ. Sallakkhanā. Upalakkhanā. Paccupalakkhanā. Lakkhadhātuyā yupaccayantāya samādipubbānaṃ rūpānaṃ nakāro dantajo.",
  "anya-e0804n0:2435": "Bhakkha adane. Bhakkheti, bhakkhayati. Bhakkho no laddho. Bhakkhayanti migādhamā. Bhūvādigaṇe pana “bhakkhatī”ti rūpaṃ.",
  "anya-e0804n0:2436": "Nakkha sambandhe. Nakkheti, nakkhayati.",
  "anya-e0804n0:2437_0": "Makkha makkhane. Makkheti, makkhayati. Makkho, makkhī. Tattha makkhoti parehi kataguṇaṃ",
  "anya-e0804n0:2437_1": "makkheti pisatīti makkho, guṇadhaṃsanā. “Makkhaṃ asahamāno”ti ettha pana attani parehi",
  "anya-e0804n0:2437_2": "kataṃ avamaññanaṃ makkhoti vuccati.",
  "anya-e0804n0:2438_0": "Yakkha pūjāyaṃ. Yakkheti, yakkhayati. Yakkho. Yakkhoti mahānubhāvo satto. Tathā hi",
  "anya-e0804n0:2438_1": "“pucchāmi taṃ mahāyakkha, sabbabhūtānamissarā”ti ettha sakko devarājā “yakkho”ti",
  "anya-e0804n0:2438_2": "vutto. Atha vā yakkhoti yakkhayoniyaṃ nibbattasatto. Sabbepi vā sattā “yakkhā”ti",
  "anya-e0804n0:2438_3": "vuccanti. “Paramayakkhavisuddhiṃ paññāpentī”ti ettha hi yakkhasaddo satte vattati.",
  "anya-e0804n0:2438_4": "Tathā hi yakkhopi sattopi devopi sakkopi khīṇāsavopi yakkhoyeva nāma, mahānubhāvatāya",
  "anya-e0804n0:2438_5": "yakkhiyati saraṇagatehi janehi nānāpaccayehi nānābalīhi ca pūjiyatīti yakkho.",
  "anya-e0804n0:2439": "Satte deve ca sakke ca, khīṇāsave ca rakkhase;",
  "anya-e0804n0:2440": "Pañcasvetesu atthesu, yakkhasaddo pavattati.",
  "anya-e0804n0:2441": "Lakkha ālocane. Lakkheti, lakkhayati. Lakkhaṃ vijjhati usunā.",
  "anya-e0804n0:2442": "Mokkha āsane. Mokkheti, mokkhayati.",
  "anya-e0804n0:2443_0": "Rukkha phārusse. Phārussaṃ pharusabhāvo. Rukkheti, rukkhayati. Samāse “rukkhakeso,",
  "anya-e0804n0:2443_1": "atirukkhavacano”ti rūpāni. Ettha ca “samaṇo ayaṃ pāpo atirukkhavāco”ti pāḷi nidassanaṃ.",
  "anya-e0804n0:2443_2": "Tattha atirukkhavācoti atipharusavacanoti attho.",
  "anya-e0804n0:2444": "Khakārantadhāturūpāni.",
  "anya-e0804n0:2445": "Gakārantadhātu",
  "anya-e0804n0:2446_0": "Liṅga cittīkaraṇe. Cittīkaraṇaṃ vicitrabhāvakaraṇaṃ. Liṅgeti, liṅgayati, liṅgaṃ.",
  "anya-e0804n0:2446_1": "Ettha liṅgaṃ nāma dīgharassakisathūlaparimaṇḍalādibhedaṃ saṇṭhānanti gahaṇe atīva",
  "anya-e0804n0:2446_2": "yujjati. Tañhi nānappakārehi vicitraṃ hoti, liṅgīyati vicittaṃ kariyati avijjātaṇhākammehi",
  "anya-e0804n0:2446_3": "utunā vā cuṇṇādīhi vā sarīramiti liṅgaṃ, ajjhattasantānatiṇarukkhādikuṇḍalakaraṇḍakādīsu",
  "anya-e0804n0:2446_4": "pavattasaṇṭhānavasenetaṃ daṭṭhabbaṃ. Liṅgasaddo sadde saddappavattinimitte itthibyañjane",
  "anya-e0804n0:2446_5": "purisabyañjane saññāṇe ākāre cāti imesu atthesu dissati. Ayañhi “rukkhoti vacanaṃ",
  "anya-e0804n0:2446_6": "liṅga”nti ettha sadde dissati. “Sataliṅgassa atthassā”ti ettha saddappavattinimitte.",
  "anya-e0804n0:2446_7": "“Tena kho pana samayena aññatarassa bhikkhuno itthiliṅgaṃ pātubhavatī”ti ettha itthibyañjane.",
  "anya-e0804n0:2446_8": "“Purisaliṅganimittakuttākappāna”nti ettha purisabyañjane. “Tena liṅgena jānāma, dhuvaṃ",
  "anya-e0804n0:2446_9": "buddho bhavissatī”ti ettha saññāṇe. “Tehi liṅgehi tehi nimittehi tehi ākārehi āgantukabhāvo",
  "anya-e0804n0:2446_10": "jānitabbo “āgantukā ime”ti ettha ākāre dissati.",
  "anya-e0804n0:2447": "Sadde ca tannimitte ca, kāṭakoṭacikāya ca;",
  "anya-e0804n0:2448": "Lakkhaṇe ceva ākāre, liṅgasaddo pavattati.",
  "anya-e0804n0:2449": "Maga anvesane. Mageti, magayati. Migo, mago, mago, magayamāno.",
  "anya-e0804n0:2450_0": "Ettha ca “yathā biḷāro mūsikaṃ magayamāno”ti pāḷi nidassanaṃ. “Migo”ti ca “mago”ti",
  "anya-e0804n0:2450_1": "ca catuppado pavuccati. Ettha migoti magayati ito cito gocaraṃ anvesati pariyesatīti",
  "anya-e0804n0:2450_2": "migo. Evaṃ mago. Ettha visesato hariṇa migo migo nāma. Sāmaññato pana avasesāpi catuppadā",
  "anya-e0804n0:2450_3": "“migo” icceva vuccanti. Tathā hi susīmajātake “kāḷā migā setadantā tava ime, parosahassaṃ",
  "anya-e0804n0:2450_4": "hemajālābhisañchannā”ti etasmiṃ pāḷippadese hatthinopi migasaddena vuttā “kāḷamigā”ti.",
  "anya-e0804n0:2450_5": "Atha vā magiyati jīvitakappanatthāya maṃsādīhi atthikehi luddehi anvesiyati pariyesiyatīti",
  "anya-e0804n0:2450_6": "migo, araññajātā sasapasadahariṇeṇeyyādayo catuppādā, evaṃ mago. “Atthaṃ na labhate",
  "anya-e0804n0:2450_7": "mago”ti ettha pana mago viyāti mago, bāloti attho.",
  "anya-e0804n0:2451": "Magga gavesane. Maggeti, maggayati. Maggo, magganaṃ.",
  "anya-e0804n0:2452_0": "Ettha ca maggoti paṭipadāya ca pakatimaggassa ca upāyassa ca adhivacanaṃ. “Mahāvihāravāsīnaṃ,",
  "anya-e0804n0:2452_1": "vācanāmagganissita”ntiādīsu pana kathāpabandhopi “maggo”ti vuccati. Tatra paṭipadā",
  "anya-e0804n0:2452_2": "ekantato jātijarābyādhidukkhādīhi pīḷitehi sattehi dukkhakkhayaṃ nibbānaṃ pāpuṇatthāya",
  "anya-e0804n0:2452_3": "maggitabbo gavesitabboti maggo. Pakatimaggo pana maggamūḷhehi maggitabboti maggo.",
  "anya-e0804n0:2452_4": "Pakatimaggamūḷhehi ca paṭipadāsaṅkhātāriyamaggamūḷhā eva bahavo santi. Pakatimaggo",
  "anya-e0804n0:2452_5": "hi kadāci eva addhikānaṃ muyhati, “esa maggo”ti nāyakā na dullabhā. Ariyamaggo pana",
  "anya-e0804n0:2452_6": "sabbadāyeva sabbalokassa muyhati, nāyakā paramadullabhā. Tasmā so eva avijjāsammūḷhehi",
  "anya-e0804n0:2452_7": "maggitabboti maggo. Aññesaṃ pana dvinnaṃ dhātūnaṃ vasenapi atthaṃ vadanti garū “kilese",
  "anya-e0804n0:2452_8": "mārento gacchatīti maggo”ti. Taṃ taṃ kiccaṃ hitaṃ vā nipphādetukāmehi maggiyati gavesiyatīti",
  "anya-e0804n0:2452_9": "maggo, upāyo. Maggasaddo hi “abhidhammakathāmaggaṃ, devānaṃ sampavattayī”ti ettha",
  "anya-e0804n0:2452_10": "upāyepi vattati. Tathā hi abhidhammaṭīkāyaṃ “maggoti upāyo, khandhāyatanādīnaṃ kusalādīnañca",
  "anya-e0804n0:2452_11": "dhammānaṃ avabodhassa saccappaṭivedhasseva vā upāyabhāvato abhidhammakathāmaggo”ti",
  "anya-e0804n0:2452_12": "vutto, pabandho vā “maggo”ti vuccati. So hi dīghattā maggo viyāti maggo, tasmā abhidhammakathāpabandho",
  "anya-e0804n0:2452_13": "abhidhammakathāmaggoti vutto. Idāni pakatipaṭipadāmaggānaṃ nāmāni kathayāma. Tesu pakatimaggassa –",
  "anya-e0804n0:2453": "“Maggo pantho patho pajjo, añjhasaṃ vaṭumā’yanaṃ;",
  "anya-e0804n0:2454": "Addhāna’maddhā padavī, vattani ceva santatī”ti",
  "anya-e0804n0:2455": "Imāni nāmāni. Paṭipadāmaggassa pana –",
  "anya-e0804n0:2456": "“Maggo pantho patho pajjo, añjasaṃ vaṭumā’yanaṃ;",
  "anya-e0804n0:2457": "Nāva uttara setu ca, kullo ca bhisi saṅkamo”ti",
  "anya-e0804n0:2458_0": "Anekāni nāmāni. Ettha pana keci “nāvātiādīni pakatimaggassa nāmānī”ti vadanti, taṃ",
  "anya-e0804n0:2458_1": "na gahetabbaṃ, pakatimaggassa kismiñcipi pāḷippadese “nāvā”tiādīhi padehi vuttaṭṭhānābhāvato,",
  "anya-e0804n0:2458_2": "abhidhānasatthesu ca “nāvā” iccādikānaṃ tadabhidhānānaṃ anāgatattā.",
  "anya-e0804n0:2459_0": "Ayaṃ panettha vacanattho – nāvāviyāti nāvā, uttaranti etenāti uttaraṃ, nāvāyeva uttaranti.",
  "anya-e0804n0:2459_1": "Ayañhi nāvāpariyāyo “taraṃ, taraṇaṃ, poto, plavo”ti. Imepi taṃpariyāyāyeva. Uttaraṃ",
  "anya-e0804n0:2459_2": "viyāti uttaraṃ. Setu viyāti setu. Kullo viyāti kullo. Bhisi viyāti bhisi. Saṅkamo",
  "anya-e0804n0:2459_3": "viya, saṅkamanti vā etenāti saṅkamo, sabbametaṃ ariyamaggasseva nāmaṃ, na pakatimaggassa.",
  "anya-e0804n0:2459_4": "Tathā hi “dhammanāvaṃ samārūyha, santāressaṃ sadevaka”nti ca, “dhammasetuṃ daḷhaṃ",
  "anya-e0804n0:2459_5": "katvā, nibbuto so narāsabho”ti ca, “kullo’ti kho bhikkhave ariyamaggassetaṃ adhivacana”nti",
  "anya-e0804n0:2459_6": "ca evamādinā tattha tattha bhagavatā ariyamaggo “nāvā”tiādīhi anekehi nāmehi vutto.",
  "anya-e0804n0:2459_7": "Aṭṭhakathācariyehipi suttanipātaṭṭhakathāyaṃ “baddhā bhisi susaṅkhatā bhagavā”ti",
  "anya-e0804n0:2459_8": "etasmiṃ padese evaṃ atthasaṃvaṇṇanā katā “bhisīti pattharitvā puthulaṃ katvā baddhā",
  "anya-e0804n0:2459_9": "‘kullā’ti vuccati loke, ariyassa vinaye pana ariyamaggo’ti.",
  "anya-e0804n0:2460": "‘Maggo pajjo patho pantho, añjasaṃ vaṭumā’yanaṃ;",
  "anya-e0804n0:2461": "Nāvā uttara setu ca, kullo ca bhisi saṅkamo;",
  "anya-e0804n0:2462": "Addhānaṃ pabhavo’cceva, tattha tattha pakāsito”ti.",
  "anya-e0804n0:2463": "Evaṃ ācariyehi katāya atthasaṃvaṇṇanāya dassanato ca “nāvātiādīnipi pakatimaggassa nāmānī”ti vacanaṃ na gahetabbaṃ, yathāvuttameva vacanaṃ gahetabbaṃ.",
  "anya-e0804n0:2464_0": "Koci panettha evaṃ vadeyya “dhammasetuṃ daḷhaṃ katvā’ti ettha ‘dhammasetunti maggasetu’nti",
  "anya-e0804n0:2464_1": "vacanato dhammasaddo magge vattati, na setusaddo”ti. Tanna, dhammasaddo viya setusaddopi",
  "anya-e0804n0:2464_2": "magge vattatīti setu viyāti setu, dhammo eva setu dhammasetūti atthavasena, esa nayo",
  "anya-e0804n0:2464_3": "aññatrāpi. Aparampi vadeyya “nanu brahmajālasuttantaṭṭhakathāyaṃ ‘dakkhiṇuttarena",
  "anya-e0804n0:2464_4": "bodhimaṇḍaṃ pavisitvā assatthadumarājānaṃ padakkhiṇaṃ katvā pubbuttarabhāge ṭhito’ti",
  "anya-e0804n0:2464_5": "imasmiṃ ṭhāne dakkhiṇuttarasaddena dakkhiṇo maggo vutto”ti. Na, anekesu pāḷippadesesu",
  "anya-e0804n0:2464_6": "aṭṭhakathāpadesesu ca abhidhānasatthesu ca maggavācakassa uttarasaddassa anāgatattā,",
  "anya-e0804n0:2464_7": "tasmā tattha evamattho daṭṭhabbo “dakkhiṇadisato gantabbo uttaradisābhāgo dakkhiṇuttaroti",
  "anya-e0804n0:2464_8": "vuccati, evaṃbhūtena dakkhiṇuttarena bodhimaṇḍapavisanaṃ sandhāya dakkhiṇuttarena",
  "anya-e0804n0:2464_9": "bodhimaṇḍaṃ pavisitvāti vutta”nti. Atha vā dakkhiṇuttarenāti dakkhiṇapacchimuttarena,",
  "anya-e0804n0:2464_10": "ettha ādiavasānaggahaṇena majjhassapi gahaṇaṃ daṭṭhabbaṃ. Evaṃ gahaṇaṃyeva hi yaṃ",
  "anya-e0804n0:2464_11": "jātakanidāne vuttaṃ “bodhisatto tiṇaṃ gahetvā bodhimaṇḍaṃ ārūyha dakkhiṇadisābhāge",
  "anya-e0804n0:2464_12": "uttarābhimukho aṭṭhāsi, tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ",
  "anya-e0804n0:2464_13": "viya ahosi, uttaracakkavāḷaṃ ullaṅghitvā upari bhavaggappattaṃ viya ahosi, bodhisatto",
  "anya-e0804n0:2464_14": "idaṃ sambodhipāpuṇaṭṭhānaṃ na bhavati maññeti padakkhiṇaṃ karonto pacchimadisābhāgaṃ",
  "anya-e0804n0:2464_15": "gantvā puratthābhimukho aṭṭhāsī”tiādi, tena sameti. Athāpi vadeyya “yadi uttarasaddo",
  "anya-e0804n0:2464_16": "disāvācako, evañca sati “dakkhiṇuttarenā”ti enayogaṃ avatvā “dakkhiṇuttarāyā”ti āyayogo",
  "anya-e0804n0:2464_17": "vattabbo”ti. Tanna, disāvācakassapi saddassa “uttarena nadī sītā, gambhīrā duratikkamā”ti",
  "anya-e0804n0:2464_18": "enayogavasena vacanato. Apica disābhāgaṃ sandhāya “dakkhiṇuttarenā”ti vacanaṃ vuttaṃ.",
  "anya-e0804n0:2464_19": "Disābhāgo hi disā evāti niṭṭhametthāvagantabbaṃ.",
  "anya-e0804n0:2465": "Gakārantadhāturūpāni.",
  "anya-e0804n0:2466": "Ghakārantadhātu",
  "anya-e0804n0:2467_0": "Lighi bhāsane. Laṅgheti, laṅghayati. Etāni buddhavacane appasiddhānipi lokikappayogadassanavasena",
  "anya-e0804n0:2467_1": "āgatāni. Sāsanasmiñhi bhūvādigaṇacurādigaṇapariyāpannassa gatyatthavācakaullaṅghanatthaparidīpakassa",
  "anya-e0804n0:2467_2": "dhātussa rūpaṃ atīva pasiddhaṃ.",
  "anya-e0804n0:2468": "Laṅgha laṅghane. Laṅgheti, laṅghayati.",
  "anya-e0804n0:2469": "“Atikara’makarā’cariya, mayhampetaṃ na ruccati;",
  "anya-e0804n0:2470": "Catutthe laṅghayitvāna, pañcamiyampi āvuto”ti",
  "anya-e0804n0:2471_0": "Imasmiṃ sattilaṅghanajātake curādigaṇapariyāpannassa gatyatthavācakassa ullaṅghanatthaparidīpakassa",
  "anya-e0804n0:2471_1": "laṅghadhātussa “laṅghayitvā, laṅghayitvānā”ti rūpe diṭṭheyeva “laṅgheti, laṅghayatī”ti",
  "anya-e0804n0:2471_2": "rūpāni diṭṭhāni eva honti. Bhāsatthavācakassa pana tathārūpāni rūpāni na diṭṭhāni,",
  "anya-e0804n0:2471_3": "evaṃ santepi pubbācariyehi dīghadassīhi abhimatattā bhāsatthavācikāpi laṅghadhātu",
  "anya-e0804n0:2471_4": "atthīti gahetabbā, evaṃ sabbesupi bhūvādigaṇādīsu sāsane appasiddhānampi rūpānaṃ",
  "anya-e0804n0:2471_5": "sāsanānukūlānaṃ gahaṇaṃ veditabbaṃ, ananukūlānañca appasiddhānaṃ chaḍḍanaṃ.",
  "anya-e0804n0:2472": "Agha pāpakaraṇe. Agheti, aghayati. Aghaṃ, agho, anagho.",
  "anya-e0804n0:2473_0": "Tattha aghanti dukkhaṃ. “Aghantaṃ paṭisevissaṃ. Vane vāḷamigākiṇṇe. Khaggadīpinisevite”ti",
  "anya-e0804n0:2473_1": "idaṃ nidassanaṃ. Aghoti kileso. Tena aghena arahā anagho. Tattha aghayanti pāpaṃ",
  "anya-e0804n0:2473_2": "karonti sattā etenāti aghaṃ, kintaṃ? Dukkhaṃ, evaṃ agho. Nanu ca sappurisā dukkhahetupi",
  "anya-e0804n0:2473_3": "kilesahetupi ca attano sukhatthāya pāpaṃ na karonti. Tathā hi –",
  "anya-e0804n0:2474": "“Na paṇḍitā attasukhassa hetu,",
  "anya-e0804n0:2475": "Pāpāni kammāni samācaranti;",
  "anya-e0804n0:2476": "Dukkhena phuṭṭhā khalitāpi santā,",
  "anya-e0804n0:2477": "Chandā ca dosā na jahanti dhamma”nti",
  "anya-e0804n0:2478_0": "Vuttaṃ. Evaṃ sante kasmā “agha pāpakaraṇe”ti dhātu ca “aghayanti pāpaṃ karonti sattā",
  "anya-e0804n0:2478_1": "etenāti agha”ntiādivacanañca vuttanti? Saccaṃ, yebhuyyena pana sattā dukkhādihetu",
  "anya-e0804n0:2478_2": "pāpakammaṃ karonti, etesu sappurisā eva na karonti, itare karonti. Evaṃ pāpakaraṇassa",
  "anya-e0804n0:2478_3": "hi dukkhaṃ kileso ca hetu. Tathā hi –",
  "anya-e0804n0:2479": "Sukhīpi heke na karonti pāpaṃ,",
  "anya-e0804n0:2480": "Avaṇṇasaṃsaggabhayā puneke;",
  "anya-e0804n0:2481": "Pahū samāno vipulatthacintī,",
  "anya-e0804n0:2482": "Kiṃkāraṇā me na karosi dukkha”nti",
  "anya-e0804n0:2483_0": "Vuttaṃ. Ayañhi gāthā dukkhahetupi sattā pāpaṃ karontīti etamatthaṃ dīpeti. “Kuddho",
  "anya-e0804n0:2483_1": "hi pitaraṃ hanti, kuddho hanti samātara”nti ayaṃ pana kilesahetupi pāpaṃ karontīti",
  "anya-e0804n0:2483_2": "etamatthaṃ dīpeti, tasmā amhehi “agha pāpakaraṇe”tiādivacanaṃ vuttaṃ.",
  "anya-e0804n0:2484": "Ghakārantadhāturūpāni.",
  "anya-e0804n0:2485": "Cakārantadhātu",
  "anya-e0804n0:2486": "Loca dassane. Loceti, locayati. Locanaṃ. Rūpārammaṇaṃ locayati passatīti locanaṃ, cakkhu.",
  "anya-e0804n0:2487": "Kici maddane. Kiñceti, kiñcayati. Kiñcanaṃ, akiñcano.",
  "anya-e0804n0:2488": "Tattha kiñcananti palibodho. Kiñceti satte maddatīti kiñcanaṃ. Kiñcanasaddo maddanatthe vattati. Manussā hi vīhiṃ maddantā goṇaṃ “kiñcehi kāpila, kiñcehi kāpilā”ti vadanti.",
  "anya-e0804n0:2489": "Paci vitthāre. Pañceti, pañcayati. Papañceti, papañcayati. Papañcā.",
  "anya-e0804n0:2490_0": "Ettha papañcāti taṇhāmānadiṭṭhiyo. Etā hi attanissitānaṃ sattānaṃ saṃsāraṃ papañcenti",
  "anya-e0804n0:2490_1": "vitthinnaṃ karontīti papañcāti vuccanti. Atha vā papañcenti yattha sayaṃ uppannā",
  "anya-e0804n0:2490_2": "taṃsantānaṃ vitthārenti ciraṃ ṭhapentīti papañcā. Lokiyā pana “amhākaṃ tumhehi saddhiṃ",
  "anya-e0804n0:2490_3": "kathentānaṃ papañco hotī”tiādīni vadantā kālassa cirabhāvaṃ papañcoti vadanti, sāsane",
  "anya-e0804n0:2490_4": "pana dvayampi labbhati.",
  "anya-e0804n0:2491": "Sicca kuḍḍane. Sicceti, siccayati.",
  "anya-e0804n0:2492": "Vañcu palambhane. Palambhanaṃ upalāpanaṃ. Vañceti, vañcayati. Vañcako, vañcanaṃ. Bhūvādigaṇe pana vañcadhātu gatyatthe vattati. “Santi pādā avañcanā”ti hi pāḷi",
  "anya-e0804n0:2493": "Cacca ajjhayane. Cacceti, caccayati.",
  "anya-e0804n0:2494": "Cu cavane. Cāveti, cāvayati. Añño “cu sahane” iti brute. Cāveti, cāvayati, sahatīti attho.",
  "anya-e0804n0:2495": "Añcu visesane. Añceti, añcayati.",
  "anya-e0804n0:2496": "Loca bhāsāyaṃ. Loceti, locayati. Locanaṃ, locayati samavisamaṃ ācikkhantaṃ viya bhavatīti locanaṃ, cakkhu.",
  "anya-e0804n0:2497": "Raca patiyatane. Raceti, racayati. Racanā, viracitaṃ, kesaracanā, gāthāracanā.",
  "anya-e0804n0:2498": "Sūca pesuññe. Pisuṇabhāvo pesuññaṃ. Sūceti, sūcayati. Sūcako.",
  "anya-e0804n0:2499": "Pacca saṃyamane. Pacceti, paccayati.",
  "anya-e0804n0:2500": "Rica viyojanasampajjanesu. Receti, recayati. Seṭṭhiputtaṃ vireceyya. Vireceti, virecayati. Virecako, virecanaṃ.",
  "anya-e0804n0:2501_0": "Vaca bhāsane. Vaceti, vacayati. Bhūvādigaṇepi ayaṃ vattati. Tadā tassā “vatti, vacati,",
  "anya-e0804n0:2501_1": "avoca, avocu”ntiādīni rūpāni bhavanti. Kārite pana “antevāsikaṃ dhammaṃ vāceti, vācayatī”ti",
  "anya-e0804n0:2501_2": "rūpāni. Vattuṃ, vattave, vatvā, vuttaṃ, vuccati.",
  "anya-e0804n0:2502": "Acca pūjāyaṃ. Acceti, accayati. Brahmāsurasuraccito.",
  "anya-e0804n0:2503": "Sūca gandhane. Suceti, sūcayati. Sūcako, suttaṃ.",
  "anya-e0804n0:2504": "Ettha ca attatthaparatthādibhede atthe sūcetīti suttaṃ. Tepiṭakaṃ buddhavacanaṃ.",
  "anya-e0804n0:2505": "Kaca dittiyaṃ. Kacceti, kaccayati. Kacco.",
  "anya-e0804n0:2506_0": "Ettha kaccoti rūpasampattiyā kacceti dibbati virocatīti kacco, evaṃnāmako ādipuriso,",
  "anya-e0804n0:2506_1": "tabbaṃse jātā purisā “kaccānā”tipi “kaccāyanā”tipi “kātiyānā”tipi vuccanti, itthiyo",
  "anya-e0804n0:2506_2": "pana “kaccānī”tipi “kaccāyanī”tipi “kātiyānī”tipi vuccanti.",
  "anya-e0804n0:2507": "Cakārantadhāturūpāni.",
  "anya-e0804n0:2508": "Chakārantadhātu",
  "anya-e0804n0:2509": "Milecha abyattāyaṃ vācāyaṃ. Mileccheti, milecchayati. Milakkhu.",
  "anya-e0804n0:2510": "Ettha milakkhūti mileccheti abyattavācaṃ bhāsatīti milakkhu.",
  "anya-e0804n0:2511": "Kuccha avakkhepe. Avakkhepo adhokhipanaṃ. Kuccheti, kucchayati.",
  "anya-e0804n0:2512": "Viccha bhāsāyaṃ. Viccheti, vicchayati.",
  "anya-e0804n0:2513": "Chakārantadhāturūpāni.",
  "anya-e0804n0:2514": "Jakārantadhātu",
  "anya-e0804n0:2515": "Vajja vajjane. Vajjeti, vajjayati. Parivajjanako. Vajjito sīlavantehi, kathaṃ bhikkhu karissasīti.",
  "anya-e0804n0:2516": "Tujja balapālanesu. Tujjeti, tujjayati.",
  "anya-e0804n0:2517": "Tuji piji hiṃsābaladānaniketanesu. Niketanaṃ nivāso. Tuñjeti, tuñjayati. Piñjeti. Piñjayati.",
  "anya-e0804n0:2518": "Khaji kicchajīvane. Khañjeti, khañjayati. Khañjo.",
  "anya-e0804n0:2519": "Khaji rakkhaṇe. Tādisāniyeva rūpāni. Bhūvādigaṇe “khaji gativekalleti imissā “khañjatī”ti rūpaṃ.",
  "anya-e0804n0:2520": "Pūja pūjāyaṃ. Pūjeti, pūjayati. Pūjā. Esāva pūjanā seyyo. Pūjako, pūjito, pūjanīyo, pūjaneyyo, pūjetabbo, pujjo.",
  "anya-e0804n0:2521": "Gaja maddanasaddesu. Gajeti, gajayati. Gajo.",
  "anya-e0804n0:2522": "Tija nisāne. Tejeti, tejayati.",
  "anya-e0804n0:2523": "Vaja magganasaṅkhāresu. Vajeti, vajayati.",
  "anya-e0804n0:2524": "Tajja santajjane. Tajjeti, tajjayati. Santajjeti, santajjayati. Santajjito.",
  "anya-e0804n0:2525": "Ajja paṭisajjane. Ajjeti, ajjayati.",
  "anya-e0804n0:2526": "Sajja sajjane. Sajjeti, sajjayati dānaṃ. Gamanasajjo hutvā.",
  "anya-e0804n0:2527": "Bhaja vissāse. Bhajeti, bhajayati. Bhūvādigaṇe pana “bhajatī”ti rūpaṃ, bhatti, sambhatti.",
  "anya-e0804n0:2528": "Tuji piji luji bhaji bhāsāyaṃ. Tuñjeti, tuñjayati. Piñjeti, piñjayati. Luñjeti, luñjayati. Bhañjeti, bhañjayati. Kathetīti attho.",
  "anya-e0804n0:2529": "Ruja hiṃsāyaṃ. Rojeti, rojayati. Rogo.",
  "anya-e0804n0:2530": "Bhāja puthakammani. Puthakammaṃ puthakkaraṇaṃ, visuṃ kriyāti attho. Bhājeti, bhājayati. Vibhājeti, vibhājayati. Vibhatti.",
  "anya-e0804n0:2531": "Sabhāja sītisevanesu. Sabhājeti, sabhājayati.",
  "anya-e0804n0:2532": "Laja pakāsane. Lajeti, lajayati. Lājā.",
  "anya-e0804n0:2533": "Yuja saṃyamane. Saṃpubbo bandhane. Yojeti, yojayati. Saṃyojeti, saṃyojayati. Saṃyojanaṃ.",
  "anya-e0804n0:2534": "Majja soceyyālaṅkāresu. Majjeti, majjayati. Sammajjeti, sammajjayati. Sammajjā.",
  "anya-e0804n0:2535": "Bhāja bhājanadānesu. Bhājeti, bhājayati. Kathaṃ vessantaro putto, gajaṃ bhājeti sañcaya.",
  "anya-e0804n0:2536": "Jakārantadhāturūpāni.",
  "anya-e0804n0:2537": "Jhañantā appasiddhā. Saddasatthe pana “ñā niyojane”ti paṭhanti, rūpaṃ pana buddhavacanānukūlaṃ na bhavati, tasmā na dassitaṃ amhehi.",
  "anya-e0804n0:2538": "Ṭakārantadhātu",
  "anya-e0804n0:2539": "Ghaṭṭa ghaṭṭane. Ghaṭṭanaṃ vāyāmakaraṇaṃ. Ghaṭṭeti, ghaṭṭayati. Ettha tu “ghaṭṭesi, ghaṭṭesi, kiṃkāraṇā ghaṭṭesi, ahaṃ taṃ jānāmī”ti nidassanaṃ.",
  "anya-e0804n0:2540": "Ghaṭa saṅghāte. Pubbe viya kriyāpadāni, nāmikatte “ghaṭo, ghaṭā”ti rūpāni. Ettha gaṭoti pānīyaghaṭo. Ghaṭāti samūho “macchaghaṭā”tiādīsu viya.",
  "anya-e0804n0:2541": "Ghaṭṭa calane. Ghaṭṭeti, ghaṭṭayati.",
  "anya-e0804n0:2542": "Naṭa avasandane. Avasandanaṃ gattavikkhepo. Naṭeti, naṭayati.",
  "anya-e0804n0:2543": "Cuṭa chuṭa kuṭṭa chedane. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.",
  "anya-e0804n0:2544": "Puṭṭa caṭṭa appabhāve. Puṭṭeti, puṭṭayati. Cuṭṭeti, cuṭṭayati, appaṃ bhavatīti attho.",
  "anya-e0804n0:2545": "Muṭa sañcuṇṇane. Moṭeti, moṭayati.",
  "anya-e0804n0:2546": "Aṭṭa suṭṭa anādare. Aṭṭeti, aṭṭayati. Suṭṭeti, suṭṭayati.",
  "anya-e0804n0:2547": "Khaṭṭa saṃvaraṇe khaṭṭeti, khaṭṭayati.",
  "anya-e0804n0:2548": "Saṭṭa hiṃsābaladānaniketanesu. Saṭṭeti, saṭṭayati.",
  "anya-e0804n0:2549": "Tuvaṭṭa nipajjāyaṃ. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.",
  "anya-e0804n0:2550": "Chaṭṭa chaṭṭane. Chaṭṭeti, chaṭṭayati. Atrāyaṃ pāḷi – sace so chaṭṭeti, iccetaṃ kusalaṃ. Noce chaṭṭeti, pañcahaṅgehi samannāgato bhikkhu rūpiyachaṭṭako sammannitabbo.",
  "anya-e0804n0:2551": "Puṭa hiṃsāyaṃ. Poṭeti, poṭayati.",
  "anya-e0804n0:2552": "Kīṭa bandhe. Bandho bandhanaṃ. Kīṭeti, kīṭayati. Kīṭo.",
  "anya-e0804n0:2553": "Cuṭi chedane. Cuṇṭeti, cuṇṭayati.",
  "anya-e0804n0:2554": "Luṭi theyye. Luṇṭeti, luṇṭayati.",
  "anya-e0804n0:2555": "Kūṭa appasāde. Kūṭeti, kūṭayati. Kūṭaṃ rajataṃ. Kūṭā gāvī. Kuṭatāpaso.",
  "anya-e0804n0:2556": "Cuṭa puṭa phuṭa vibhede. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṃ.",
  "anya-e0804n0:2557": "Ghaṭa saṅghāṭe hantyatthe ca. Ghaṭeti, ghaṭayati.",
  "anya-e0804n0:2558": "Paṭa puṭa luṭa ghaṭa ghaṭi bhāsāyaṃ. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti, ghāṭayati. Ghaṇṭeti, ghaṇṭayati.",
  "anya-e0804n0:2559": "Paṭa vaṭa ganthe. Paṭeti, paṭayati. Vaṭeti, vaṭayati.",
  "anya-e0804n0:2560": "Kheṭa bhakkhaṇe. Kheṭeti, kheṭayati.",
  "anya-e0804n0:2561": "Khoṭa khepe. Khoṭeti, khoṭayati.",
  "anya-e0804n0:2562": "Kuṭi dāhe. Kuṭeti, kuṭayati.",
  "anya-e0804n0:2563": "Yuṭa saṃsagge. Yoṭeti, yoṭayati.",
  "anya-e0804n0:2564": "Vaṭa vibhajane. Vaṭeti, vaṭayati.",
  "anya-e0804n0:2565": "Ṭakārantadhāturūpāni.",
  "anya-e0804n0:2566": "Ṭhakārantadhātu",
  "anya-e0804n0:2567": "Saṭha saṅkhāragatīsu. Saṭheti, saṭhayati.",
  "anya-e0804n0:2568": "Suṭha ālasiye. Soṭheti, soṭhayati.",
  "anya-e0804n0:2569": "Suṭhi sosane. Suṇṭheti, suṇṭhayati.",
  "anya-e0804n0:2570": "Saṭha silāghāyaṃ. Saṭheti, saṭhayati.",
  "anya-e0804n0:2571": "Saṭha asammābhāsane. Saṭheti. Saṭhayati, saṭho.",
  "anya-e0804n0:2572": "Ettha saṭhoti kerāṭiko. Saṭhayatīti saṭho, na sammā bhāsatīti attho.",
  "anya-e0804n0:2573": "Saṭha ketave. Rūpaṃ tādisameva.",
  "anya-e0804n0:2574": "“Sudassaṃ vajjamaññesaṃ, attano pana duddasaṃ…pe…",
  "anya-e0804n0:2575": "Attano pana chādeti, kaliṃva kitavāsaṭho”ti.",
  "anya-e0804n0:2576": "Ettha sākuṇiko “kitavā”ti vutto. Tassa idaṃ ketavaṃ, tasmiṃ ketave ayaṃ dhātu vattatīti attho.",
  "anya-e0804n0:2577": "Kaṭhi soke. Kaṇṭheti, kaṇṭhayati.",
  "anya-e0804n0:2578": "Ṭhakārantadhāturūpāni.",
  "anya-e0804n0:2579": "Ḍakārantadhātu",
  "anya-e0804n0:2580": "Paṭi parihāse. Paṇḍeti, paṇḍayati. Uppaṇḍeti, uppaṇḍayati. Manussānaṃ naṃ bhikkhuniṃ uppaṇḍiṃsu.",
  "anya-e0804n0:2581": "Laḍi ukkhepe. Laṇḍeti, laṇḍayati.",
  "anya-e0804n0:2582": "Khaḍi kaḍi chede. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.",
  "anya-e0804n0:2583": "Piḍi saṅghāte. Piṇḍeti, piṇḍayati. Piṇḍo.",
  "anya-e0804n0:2584": "Ettha ca piṇḍoti samūhasaṅkhāto kalāpopi “coḷaṃ piṇḍo rati khiḍḍā”ti ettha vutto āhārasaṅkhāto piṇḍopi piṇḍoyeva.",
  "anya-e0804n0:2585": "Kuḍi vedhane. Kuṇḍeti, kuṇḍayati. Kuṇḍalaṃ.",
  "anya-e0804n0:2586": "Maḍi bhūsāyaṃ hasane ca. Maṇḍeti, maṇḍayati. Maṇḍo, maṇḍanaṃ, maṇḍito.",
  "anya-e0804n0:2587": "Bhaḍi kalyāṇe. Kalyāṇaṃ kalyāṇatā. Bhaṇḍeti, bhaṇḍayati. Bhaṇḍo.",
  "anya-e0804n0:2588": "Ettha ca bhaṇḍoti dhanaṃ, alaṅkāro vā. “Bhaṇḍaṃ gaṇhāti. Samalaṅkaritvā bhaṇḍenā”ti ca ādīsu viya.",
  "anya-e0804n0:2589": "Daṇḍa daṇḍavinipāte. Daṇḍeti, daṇḍayati. Daṇḍo.",
  "anya-e0804n0:2590": "Chaḍḍa chaḍḍane. Chaḍḍeti, chaḍḍayati. Chaḍḍanako. Chaḍḍiyati, chaḍḍito. Chaḍḍituṃ, chaḍḍayituṃ, chaḍḍetvā, chaḍḍayitvā.",
  "anya-e0804n0:2591": "Ḍakārantadhāturūpāni.",
  "anya-e0804n0:2592": "Ḍhakārantadhātu",
  "anya-e0804n0:2593": "Vaḍḍha ākiraṇe. Kaṃsapātiyā pāyāsaṃ vaḍḍheti, vaḍḍhayati. Bhattaṃ vaḍḍhetvā adāsi.",
  "anya-e0804n0:2594": "Imāni ḍhakārantadhāturūpāni.",
  "anya-e0804n0:2595": "Ṇakārantadhātu",
  "anya-e0804n0:2596": "Vaṇṇa vaṇṇakriyāvitthāraguṇavacanesu. Vaṇṇo pasaṃsā. Kriyā karaṇaṃ. Vitthāro vitthinnatā. Guṇo sīlādidhammo. Vacanaṃ vācā. Vaṇṇeti, vaṇṇayati. Vaṇṇo, vaṇṇaṃ, suvaṇṇaṃ, saṃvaṇṇanā.",
  "anya-e0804n0:2597_0": "Vaṇṇasaddo chavithutikulavaggakāraṇasaṇṭhānapamāṇarūpāyatanādīsu dissati. Tattha",
  "anya-e0804n0:2597_1": "“suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana te gahapati samaṇassa",
  "anya-e0804n0:2597_2": "gotamassa vaṇṇā”ti evamādīsu thutiyaṃ. “Cattārome bho gotama vaṇṇā”tievamādīsu kulavagge.",
  "anya-e0804n0:2597_3": "“Atha kena nu vaṇṇena, gandhathenoti vuccatī”ti evamādīsu kāraṇe. “Mahantaṃ hatthirājavaṇṇaṃ",
  "anya-e0804n0:2597_4": "abhinimminitvā”tievamādīsu saṇṭhāne. “Tayo pattassa vaṇṇā”ti evamādīsu pamāṇe. “Vaṇṇo",
  "anya-e0804n0:2597_5": "gandho raso ojā”ti evamādīsu rūpāyataneti.",
  "anya-e0804n0:2598_0": "Tattha chaviyanti chavigatā vaṇṇadhātu eva “suvaṇṇavaṇṇo”ti ettha vaṇṇaggahaṇena",
  "anya-e0804n0:2598_1": "gahitāti apare. Vaṇṇanaṃ kittiyā ugghosananti vaṇṇo, thuti. Vaṇṇiyati asaṅkarato",
  "anya-e0804n0:2598_2": "vavatthapiyatīti vaṇṇo, kulavaggo. Vaṇṇiyati phalaṃ etena yathāsabhāvato vibhāviyatīti",
  "anya-e0804n0:2598_3": "vaṇṇo, kāraṇaṃ, vaṇṇaṃ dīgharassādivasena saṇṭhahananti vaṇṇo, saṇṭhānaṃ. Vaṇṇiyati",
  "anya-e0804n0:2598_4": "aḍḍhamahantādivasena pamiyatīti vaṇṇo, pamāṇaṃ. Vaṇṇeti vikāramāpajjamānaṃ hadayaṅgatabhāvaṃ",
  "anya-e0804n0:2598_5": "pakāsetīti vaṇṇo, rūpāyatanaṃ. Evaṃ tena tena pavattinimittena vaṇṇasaddassa tasmiṃ",
  "anya-e0804n0:2598_6": "tasmiṃ atthe pavatti veditabbā.",
  "anya-e0804n0:2599_0": "Aparampi vaṇṇasaddassa atthuddhāraṃ vadāma. Vaṇṇasaddo saṇṭhānajāti rūpāyatanakāraṇapamāṇaguṇapasaṃsājātarūpapuḷinakkharādīsu",
  "anya-e0804n0:2599_1": "dissati. Ayañhi “mahantaṃ sapparājavaṇṇaṃ abhinimminitvā”tiādīsu saṇṭhāne dissati,",
  "anya-e0804n0:2599_2": "“brāhmaṇova seṭṭho vaṇṇo, hīno añño vaṇṇo”tiādīsu jātiyaṃ. “Paramāya vaṇṇapokkharatāya",
  "anya-e0804n0:2599_3": "samannāgato”tiādīsu rūpāyatane.",
  "anya-e0804n0:2600": "“Na harāmi na bhañjāmi, ārā siṅghāmi vārijaṃ;",
  "anya-e0804n0:2601": "Atha kena nu vaṇṇena, gandhathenoti vuccatī”ti",
  "anya-e0804n0:2602_0": "Ādīsu kāraṇe. “Tayo pattassa vaṇṇā”tiādīsu pamāṇe. “Kadā saññūḷhā pana te gahapati",
  "anya-e0804n0:2602_1": "samaṇassa gotamassa vaṇṇā”tiādīsu guṇe. “Vaṇṇārahassa vaṇṇaṃ bhāsatī”tiādīsu pasaṃsāyaṃ.",
  "anya-e0804n0:2602_2": "“Vaṇṇaṃ añjanavaṇṇena, kāliṅgamhi vanimhase”ti ettha jātarūpe. “Akilāsuno vaṇṇapathe",
  "anya-e0804n0:2602_3": "khaṇantā”ti ettha puḷine. “Vaṇṇāgamo vaṇṇavipariyāyo”tiādīsu akkhare dissati. Iccevaṃ sabbathāpi –",
  "anya-e0804n0:2603": "Chaviyaṃ thutiyaṃ heme, kulavagge ca kāraṇe;",
  "anya-e0804n0:2604": "Saṇṭhāne ca pamāṇe ca, rūpāyatanajātisu;",
  "anya-e0804n0:2605": "Guṇakkharesu puḷine, vaṇṇasaddo pavattati;",
  "anya-e0804n0:2606_0": "Suvaṇṇasaddo chavisampattigaruḷajātarūpesu āgato. Ayañhi “suvaṇṇe dubbaṇṇe, sugate",
  "anya-e0804n0:2606_1": "duggate”ti, “suvaṇṇatā sussaratā”ti ca evamādīsu chavisampattiyaṃ āgato. “Kākaṃ suvaṇṇā",
  "anya-e0804n0:2606_2": "parivārayantī”tiādīsu garuḷe. “Suvaṇṇavaṇṇo kañcanasannibhattaco”tiādīsu jātarūpeti.",
  "anya-e0804n0:2607": "Puṇa saṅghāte. Puṇeti, puṇayati.",
  "anya-e0804n0:2608": "Cuṇa saṅkocane. Cuṇeti, cuṇayati.",
  "anya-e0804n0:2609": "Cuṇṇa peraṇe. Cuṇṇeti, cuṇṇayati. Cuṇṇaṃ. Cuṇṇavicuṇṇaṃ karoti.",
  "anya-e0804n0:2610": "Saṇa dāne. Saṇeti, saṇayati.",
  "anya-e0804n0:2611": "Kuṇa saṅkocane. Kuṇeti, kuṇayati. Kuṇo. Kuṇahattho. Hatthena kuṇī.",
  "anya-e0804n0:2612": "Tūṇa pūraṇe. Tūṇeti, tūṇayati. Tūṇī.",
  "anya-e0804n0:2613": "Ettha tūṇīti sarakalāpo. Sā hi tūṇenti pūrenti sare etthāti tūṇī.",
  "anya-e0804n0:2614": "Bhūṇa bhāsāyaṃ. Bhūṇeti, bhūṇayati.",
  "anya-e0804n0:2615": "Kaṇa nimīlane. Kāṇeti, kāṇayati. Kāṇo.",
  "anya-e0804n0:2616_0": "Ettha kāṇoti ekena vā dvīhi vā akkhīhi parihīnakkhi. Aṭṭhakathācariyā pana “kāṇo",
  "anya-e0804n0:2616_1": "nāma ekakkhinā kāṇo, andho nāma ubhayakkhikāṇo”ti vadanti, taṃ kāṇandhasaddānaṃ ekatthasannipāte",
  "anya-e0804n0:2616_2": "yujjati. Itarathā kāṇakacchapopamasutte vutto kacchapo ekasmiṃ kāṇo siyā, ekakkhikāṇo",
  "anya-e0804n0:2616_3": "ca pana puriso “andho”ti na vattabbo siyā, tasmā tesamayugaḷatte ekekassa yathāsambhavaṃ",
  "anya-e0804n0:2616_4": "dvinnaṃ dvinnamākārānaṃ vācakatā daṭṭhabbā. Tathā hi kosalasaṃyuttaṭṭhakathāyaṃ “kāṇoti",
  "anya-e0804n0:2616_5": "ekacchikāṇo vā ubhayacchikāṇo vā”ti vuttaṃ. Atha vā “ovadeyyānusāseyyā”ti ettha ovādānusāsanānaṃ",
  "anya-e0804n0:2616_6": "viya savisesatā avisesatā ca daṭṭhabbā.",
  "anya-e0804n0:2617": "Gaṇa saṅkhyāne. Gaṇeti, gaṇayati. Gaṇanā, gaṇo.",
  "anya-e0804n0:2618": "Ettha gaṇanāti saṅkhyā. Gaṇoti bhikkhusamūho. Yesaṃ vā kesañci samūho. Samūhassa ca anekāni nāmāni. Seyyathidaṃ –",
  "anya-e0804n0:2619": "Saṅgho gaṇo samūho ca,",
  "anya-e0804n0:2620": "Khandho sannicayo cayo;",
  "anya-e0804n0:2621": "Samuccayo ca nicayo,",
  "anya-e0804n0:2622": "Vaggo pūgo ca rāsi ca.",
  "anya-e0804n0:2623": "Kāyo nikāyo nikaro,",
  "anya-e0804n0:2624": "Kadambo visaro ghaṭā;",
  "anya-e0804n0:2625": "Samudāyo ca sandeho,",
  "anya-e0804n0:2626": "Saṅghāto samayo karo.",
  "anya-e0804n0:2627": "Ogho puñjo kalāpo ca,",
  "anya-e0804n0:2628": "Piṇḍo jālañca maṇḍalaṃ;",
  "anya-e0804n0:2629": "Saṇḍo pavāho iccete,",
  "anya-e0804n0:2630": "Samūhatthābhidhāyakāti.",
  "anya-e0804n0:2631_0": "Kiñcāpi ete saṅghagaṇasamūhādayo saddā samūhatthavācakā, tathāpi saṅghagaṇasaddāyeva",
  "anya-e0804n0:2631_1": "vināpi visesakapadena bhikkhusamūhe vattanti, nāññe, aññe pana saṅghagaṇasaddehi",
  "anya-e0804n0:2631_2": "saddhiṃ aññamaññañca kadāci samānatthavisayā honti, kadāci asamānatthavisayā, tasmā",
  "anya-e0804n0:2631_3": "yathāpāvacanaṃ asammuyhantena yojetabbā. “Eko, dve”tiādinā gaṇetabboti gaṇo.",
  "anya-e0804n0:2632": "Kaṇṇa savane. Kaṇṇeti, kaṇṇayati. Kaṇṇo. Kaṇṇayanti saddaṃ suṇanti etenāti kaṇṇo, yo loke “savanaṃ, sota”nti ca vuccati.",
  "anya-e0804n0:2633": "Kuṇa guṇa āmantane. Kuṇeti, kuṇayati. Guṇeti, guṇayati. Guṇo. Goṇo.",
  "anya-e0804n0:2634_0": "Ettha guṇoti sīlādayo dhammā, kenaṭṭhena te guṇā. Goṇāpiyati āmantāpiyati attani",
  "anya-e0804n0:2634_1": "patiṭṭhito puggalo daṭṭhuṃ sotuṃ pūjituñca icchantehi janehīti guṇo. Ettha kiñcāpi",
  "anya-e0804n0:2634_2": "sīlādidhammānaṃ āmantāpanaṃ natthi, tathāpi taṃhetuāmantanaṃ nimantanañca teyeva",
  "anya-e0804n0:2634_3": "karonti nāmāti evaṃ vuttaṃ. Tathā hi –",
  "anya-e0804n0:2635": "“Yathāpi khettasampanne,",
  "anya-e0804n0:2636": "Bījaṃ appampi ropitaṃ;",
  "anya-e0804n0:2637": "Sammā dhāraṃ pavassante,",
  "anya-e0804n0:2638": "Phalaṃ toseti kassaka”nti",
  "anya-e0804n0:2639_0": "Ettha kassakassa tuṭṭhiuppattikāraṇattā hetuvasena niccetanassapi phalassa tosanaṃ",
  "anya-e0804n0:2639_1": "vuttaṃ, evamidhāpi āmantāpanakāraṇattā evaṃ vuttaṃ. Aññe pana “guñjante abyayante",
  "anya-e0804n0:2639_2": "iti guṇā”ti atthaṃ vadanti. Tadanurūpaṃ pana dhātusaddaṃ na passāma, “guṇa āmantane”",
  "anya-e0804n0:2639_3": "icceva passāma, vicāretvā gahetabbaṃ.",
  "anya-e0804n0:2640": "Vaṇa gattavicuṇṇane. Vaṇeti, vaṇayati. Vaṇo.",
  "anya-e0804n0:2641": "Ettha vaṇoti aru. Sā hi sarīraṃ vaṇayati vicuṇṇeti chiddāvachiddaṃ karotīti vaṇoti vuccati.",
  "anya-e0804n0:2642": "Paṇṇa harite. Paṇṇeti, paṇṇayati. Tālapaṇṇaṃ. Sūpeyyapaṇṇaṃ.",
  "anya-e0804n0:2643": "Ettha ca haritabhāvavigatepi vatthusmiṃ paṇṇabhāvo rūḷhito pavattoti daṭṭhabbo. “Paṇṇaṃ, pattaṃ, palāso, dalaṃ” iccete samānatthā.",
  "anya-e0804n0:2644": "Paṇa byavahāre. Paṇeti, paṇayati. Rājā ca daṇḍaṃ garukaṃ paṇeti.",
  "anya-e0804n0:2645": "Imāni ṇakārantadhāturūpāni.",
  "anya-e0804n0:2646": "Takārantadhātu",
  "anya-e0804n0:2647": "Cinta cintāyaṃ. Cinteti, cintayati. Cittaṃ, cintā, cintanā, cintanako. Kārite “cintāpeti, cintāpayatī”ti rūpāni.",
  "anya-e0804n0:2648_0": "Tattha cittanti ārammaṇaṃ cintetīti cittaṃ, vijānātīti attho, sabbacittasādhāraṇavasenetaṃ",
  "anya-e0804n0:2648_1": "daṭṭhabbaṃ. Ettha siyā – kasmā “ārammaṇaṃ cintetīti citta”nti vatvāpi “vijānātīti",
  "anya-e0804n0:2648_2": "attho”ti vuttaṃ, nanu cintanavijānanā nānāsabhāvā. Na hi “cintetī”ti padassa “vijānātī”ti",
  "anya-e0804n0:2648_3": "attho sambhavati, duppaññassa hi nānappakārehi cintayatopi sukhumatthādhigamo na",
  "anya-e0804n0:2648_4": "hotīti? Saccaṃ, “vijānātī”ti idaṃ padaṃ cittassa saññāpaññākiccehi visiṭṭhavisayaggahaṇaṃ",
  "anya-e0804n0:2648_5": "dīpetuṃ vuttaṃ sabbacittasādhāraṇattā cittasaddassa. Yañhi dhammajātaṃ “citta”nti",
  "anya-e0804n0:2648_6": "vuccati, tadeva viññāṇaṃ, tasmā vijānanatthaṃ gahetvā saññāpaññākiccāvisiṭṭhavisayaggahaṇaṃ",
  "anya-e0804n0:2648_7": "dīpetuṃ “vijānātī”ti vuttaṃ.",
  "anya-e0804n0:2649_0": "Idāni aññagaṇikadhātuvasenapi nibbacanaṃ pakāsayāma – sabbesu cittesu yaṃ lokiyakusalākusalamahākriyacittaṃ,",
  "anya-e0804n0:2649_1": "taṃ javanavīthivasena attano santānaṃ cinotīti cittaṃ, vipākaṃ kammakilesehi citanti",
  "anya-e0804n0:2649_2": "cittaṃ, idaṃ cidhātuvasena nibbacanaṃ. Yaṃ kiñci loke vicittaṃ sippajātaṃ, sabbassa",
  "anya-e0804n0:2649_3": "tassa citteneva karaṇato citteti vicitteti vicittaṃ kariyati etenāti cittaṃ, cittakaraṇatāya",
  "anya-e0804n0:2649_4": "cittanti vuttaṃ hoti, idaṃ cittadhātuvasena nibbacanaṃ. Cittatāya cittaṃ, idaṃ pāṭipadikavasena",
  "anya-e0804n0:2649_5": "nibbacanaṃ. Tenāhu aṭṭhakathācariyā “sabbampi yathānurūpato cittatāya cittaṃ, cittakaraṇatāya",
  "anya-e0804n0:2649_6": "cittanti evamettha attho veditabbo”ti.",
  "anya-e0804n0:2650_0": "Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṃ",
  "anya-e0804n0:2650_1": "vasena cittassa cittatā veditabbā. Kiñcāpi ekassa cittassa evaṃ vicittatā natthi,",
  "anya-e0804n0:2650_2": "tathāpi vicittānaṃ antogadhattā samudāyavohārena avayavopi “citta”nti vuccati, yathā",
  "anya-e0804n0:2650_3": "pabbatanadīsamuddādiekadesesu diṭṭhesu pabbatādayo diṭṭhāti vuccanti. Tenāhu aṭṭhakathācariyā",
  "anya-e0804n0:2650_4": "“kāmañcettha ekameva evaṃ cittaṃ na hoti, cittānaṃ pana antogadhattā etesu yaṃ kiñci",
  "anya-e0804n0:2650_5": "ekampi cittatāya ‘citta’nti vattuṃ vaṭṭatī”ti.",
  "anya-e0804n0:2651_0": "Ettha ca vuttappakārānamatthānaṃ vinicchayo bavati. Kathaṃ? Yasmā yattha yattha yathā",
  "anya-e0804n0:2651_1": "yathā attho labbhati, tattha tattha tathā tathā gahetabbo. Tasmā yaṃ āsevanapaccayabhāvena",
  "anya-e0804n0:2651_2": "cinoti, yañca kammunā abhisaṅkhatattā citaṃ, taṃ tena kāraṇena cittanti vuttaṃ. Yaṃ",
  "anya-e0804n0:2651_3": "pana tathā na hoti, taṃ parittakriyadvayaṃ antimajavanañca labbhamānacintanavicittatādivasena",
  "anya-e0804n0:2651_4": "cittanti veditabbaṃ, hasituppādo pana aññajavanagatikoyevāti.",
  "anya-e0804n0:2652": "Imāni cittassa nāmāni –",
  "anya-e0804n0:2653": "Cittaṃ mano mānasañca, viññāṇaṃ hadayaṃ manaṃ;",
  "anya-e0804n0:2654": "Nāmānetāni vohāra-pathe vattanti pāyato.",
  "anya-e0804n0:2655_0": "Cittasaddo paññattiyaṃ viññāṇe vicitte cittakamme acchariyeti evamādīsu atthesu dissati.",
  "anya-e0804n0:2655_1": "Ayañhi “citto gahapati. Cittamāso”tiādīsu paññattiyaṃ dissati. “Cittaṃ mano mānasa”ntiādīsu",
  "anya-e0804n0:2655_2": "viññāṇe. “Vicittavatthābharaṇā”tiādīsu vicitte. “Diṭṭhaṃ vo bhikkhave caraṇaṃ nāma",
  "anya-e0804n0:2655_3": "citta”ntiādīsu cittakamme. “Iṅgha maddi nisāmehi, cittarūpaṃva dissatī”tiādīsu acchariyeti.",
  "anya-e0804n0:2656_0": "Cita sañcetane. Ceteti, cetayati. Ratto kho brāhmaṇa rāgena abhibhūto attabyābādhāyapi",
  "anya-e0804n0:2656_1": "ceteti, parabyābādhāyapi ceteti, ubhayabyābādhāyapi ceteti. Ākaṅkhati cetayati, taṃ",
  "anya-e0804n0:2656_2": "nisedha jutindhara. Cetanā, sañcetanā. Cetayitaṃ, cetetvā, cetayitvā. Sañcicca pāṇaṃ jīvitā voropeti.",
  "anya-e0804n0:2657_0": "Tattha cetanāti cetayatīti cetanā, saddhiṃ attanā sampayuttadhamme ārammaṇe abhisandahatīti",
  "anya-e0804n0:2657_1": "attho. Sañcetanāti upasaggavasena padaṃ vaḍḍhitaṃ. Cetayitanti cetanākāro. Sañciccāti",
  "anya-e0804n0:2657_2": "sayaṃ ñatvā, cecca abhivitaritvāti attho. Imāni cetanāya nāmāni –",
  "anya-e0804n0:2658": "Sañcetanā cetayitaṃ, cetanā kammameva ca;",
  "anya-e0804n0:2659": "Kammañhi “cetanā” tveva, jinenāhacca bhāsitaṃ.",
  "anya-e0804n0:2660": "Atrāyaṃ pāḷi “cetanāhaṃ bhikkhave kammaṃ vadāmi, cetayitvā kammaṃ karoti kāyena vācāya manasā”ti.",
  "anya-e0804n0:2661_0": "Manta guttabhāsane. Manteti, mantayati, nimanteti, nimantayati, āmanteti, āmantayati.",
  "anya-e0804n0:2661_1": "Janā saṅgamma mantenti, mantayanti, mantayiṃsu rahogatā. Nimantayittha rājānaṃ. Āmantayittha",
  "anya-e0804n0:2661_2": "devindo, visukammaṃ mahiddhikaṃ. Mantā, manto. Kārite “mantāpeti, mantāpayatī”ti rūpāni.",
  "anya-e0804n0:2662_0": "Ettha mantāti paññā, “gavesanasaññā”tipi vadanti. Mantoti guttabhāsanaṃ. “Upassutikāpi",
  "anya-e0804n0:2662_1": "suṇanti mantaṃ, tasmā hi manto khippamupeti bheda”nti ettha hi guttabhāsanaṃ “manto”ti",
  "anya-e0804n0:2662_2": "vuccati. Apica mantoti chaḷaṅgamanto. Vuttañca “ye mantaṃ parivattenti, chaḷaṅgaṃ",
  "anya-e0804n0:2662_3": "brahmacintita”nti. Ettha sikkhā nirutti kappa byākaraṇa jotisattha chandovicitivasena",
  "anya-e0804n0:2662_4": "manto “chaḷaṅgo”ti veditabbo. Etāni eva cha “vedaṅgānī”ti vuccanti. Vedo eva hi “manto,",
  "anya-e0804n0:2662_5": "sutī”ti ca vutto. Atha vā mantoti vedādivijjā.",
  "anya-e0804n0:2663": "Yanta saṅkocane. Yanteti, yantayati. Yantaṃ, telayantaṃ yathācakkaṃ, evaṃ kampati medanī.",
  "anya-e0804n0:2664": "Satta gatiyaṃ. Satteti, sattayati.",
  "anya-e0804n0:2665": "Santa āmappayoge. Āmappayogo nāma ussannakriyā. Santeti, santayati.",
  "anya-e0804n0:2666": "Kitta saṃsandane. Kitteti, kittayati. “Ye vohaṃ kittayissāmi, girāhi anupubbaso. Kittanā parikittanā”tiādīsu pana katthanā “kittanā”ti vuccati.",
  "anya-e0804n0:2667": "Tanta kuṭumbadhāraṇe. Tanteti, tantayati. Satanto, sappadhānoti attho.",
  "anya-e0804n0:2668_0": "Yata nikāropakāresu. Yateti, yatayati. Nīto ca paṭidāne, yatadhātu niupasaggato paro",
  "anya-e0804n0:2668_1": "paṭidāne vattati, niyyāteti, niyyātayati. Takārassa pana dakāratte kate “niyyādeti,",
  "anya-e0804n0:2668_2": "niyyādayati. Rathaṃ niyyādayitvāna, aṇaṇo ehi sārathī”ti rūpāni.",
  "anya-e0804n0:2669": "Vatu bhāsāyaṃ. Vatteti, vattayati.",
  "anya-e0804n0:2670": "Pata gatiyaṃ. Pateti, patayati.",
  "anya-e0804n0:2671": "Vāta gatisukhasevanesu. Gati sukhaṃ sevananti tayo atthā. Tattha sukhanaṃ sukhaṃ. Vāteti, vātayati. Vāto, vātapupphaṃ. Cīvarassa anuvāto.",
  "anya-e0804n0:2672": "Keta āmantane. Keteti, ketayati. Ketako.",
  "anya-e0804n0:2673": "Satta santānakriyāyaṃ. Santānakriyā nāma pabandhakriyā avicchedakaraṇaṃ. Satteti, sattayati. Satto.",
  "anya-e0804n0:2674": "“Kinnu santaramānova, lāyitvā haritaṃ tiṇaṃ;",
  "anya-e0804n0:2675": "Khāda khādāti lapasi, gatasattaṃ jaraggava”nti",
  "anya-e0804n0:2676_0": "Pāḷiyaṃ pana “gatasattaṃ jaraggava”nti pāṭhassa “vigatajīvitaṃ jiṇṇagoṇa”nti atthaṃ",
  "anya-e0804n0:2676_1": "saṃvaṇṇesuṃ. Iminā sattasaddassa jīvitavacanaṃ viya dissati, “na sukarā uñchena paggahena",
  "anya-e0804n0:2676_2": "yāpetu”nti ettha paggahasaddassa pattakathanaṃ viya. Suṭṭhu vicāretabbaṃ.",
  "anya-e0804n0:2677": "Sutta avamocane. Sutteti, suttayati.",
  "anya-e0804n0:2678_0": "Mutta pasavane. Mutteti, muttayati. Omutteti, omuttayati. Muttaṃ. Atrāyaṃ pāḷi “mutteti",
  "anya-e0804n0:2678_1": "ohadeti cā”ti. Tattha muttetīti passāvaṃ karoti. Ohadetīti karīsaṃ vissajjeti. Kārite",
  "anya-e0804n0:2678_2": "“muttāpeti, muttāpayatī”ti rūpāni.",
  "anya-e0804n0:2679": "Kattara sethille. Kattareti, kattarayati. Kattaro. Kattaradaṇḍo, kattarasuppaṃ.",
  "anya-e0804n0:2680_0": "Tattha kattaroti jiṇṇo. Mahallakoti vuttaṃ hoti. Kenaṭṭhena? Kattarayati aṅgānaṃ",
  "anya-e0804n0:2680_1": "sithilabhāvena sithilo bhavatīti atthena. Kattaradaṇḍoti kattarehi jiṇṇamanussehi",
  "anya-e0804n0:2680_2": "ekantato gahetabbatāya kattarānaṃ daṇḍo kattaradaṇḍo. Tenāhu aṭṭhakathācariyā “kattaradaṇḍoti",
  "anya-e0804n0:2680_3": "jiṇṇakāle gahetabbadaṇḍo”ti. Kattarasuppanti jiṇṇasuppaṃ. Kattarañca taṃ suppañcāti",
  "anya-e0804n0:2680_4": "kattarasuppanti samāso.",
  "anya-e0804n0:2681": "Citta cittakaraṇe, kadāci dassanepi. Cittakaraṇaṃ vicittabhāvakaraṇaṃ. Citteti, cittayati. Cittaṃ.",
  "anya-e0804n0:2682": "Takārantadhāturūpāni.",
  "anya-e0804n0:2683": "Thakārantadhātu",
  "anya-e0804n0:2684": "Katha kathane. Katheti, kathayati. Dhammaṃ sākacchati. Sākacchā, kathā, parikathā, aṭṭhakathā.",
  "anya-e0804n0:2685": "Tattha sākacchatīti saha kathayati. Attho kathiyati etāyāti aṭṭhakathā, tthakārassa ṭṭhakārattaṃ.",
  "anya-e0804n0:2686": "Yāya’tthamabhivaṇṇenti, byañjanatthapadānugaṃ;",
  "anya-e0804n0:2687": "Nidānavatthusambandhaṃ, esā aṭṭhakathā matā.",
  "anya-e0804n0:2688": "“Aṭṭhakathā”ti ca “atthasaṃvaṇṇanā”ti ca ninnānākaraṇaṃ.",
  "anya-e0804n0:2689_0": "Pathi gatiyaṃ. Panthenti, panthayanti. Pantho. Bhūvādigaṇe “patha gatiya”nti akārantavasena",
  "anya-e0804n0:2689_1": "kathitassa “pathati, patho”ti niggahītāgamavajjitāni rūpāni bhavanti, idha pana ikārantavasena",
  "anya-e0804n0:2689_2": "kathitassa saniggahītāgamāni rūpāni niccaṃ bhavantīti daṭṭhabbaṃ.",
  "anya-e0804n0:2690": "Puttha ādarānādaresu. Puttheti, putthayati.",
  "anya-e0804n0:2691": "Muttha saṅghāte. Muttheti, mutthayati.",
  "anya-e0804n0:2692": "Vattha addane. Vattheti, vatthayati.",
  "anya-e0804n0:2693": "Putha bhāsāyaṃ. Potheti, pothayati. Kathetīti attho.",
  "anya-e0804n0:2694": "Putha pahāre. Potheti, pothayati. Kumāre pothetvā agamāsi.",
  "anya-e0804n0:2695": "Katha vākyapabandhe. Katheti, kathayati. Kathā.",
  "anya-e0804n0:2696": "Satha dubbalye. Satheti, sathayati.",
  "anya-e0804n0:2697": "Attha pattha yācanāyaṃ. Attheti, atthayati. Attho. Pattheti, patthayati. Patthanā. Paṭipakkhaṃ atthayanti icchantīti paccatthikā.",
  "anya-e0804n0:2698": "Thoma silāghāyaṃ. Thometi, thomayati. Thomanā.",
  "anya-e0804n0:2699": "Kātha hiṃsāyaṃ. Kātheti, kāthayati.",
  "anya-e0804n0:2700": "Satha bandhane. Satheti, sathayati.",
  "anya-e0804n0:2701": "Santha gantha santhambhe. Santheti, santhayati. Gantheti, ganthayati. Gantho.",
  "anya-e0804n0:2702": "Thakārantadhāturūpāni.",
  "anya-e0804n0:2703": "Dakārantadhātu",
  "anya-e0804n0:2704": "Hada karīsussagge. Karīsussaggo karīsassa ussaggo vissajjanaṃ. Hadeti, hadayati. Ohadeti, ohadayati.",
  "anya-e0804n0:2705_0": "Vida lābhe. Imasmiṃ ṭhāne lābho nāma anubhavanaṃ, tasmā vidadhātu anubhavane vattatīti",
  "anya-e0804n0:2705_1": "attho gahetabbo. Sukhaṃ vedanaṃ vedeti. Dukkhaṃ vedanaṃ vedeti. Vedayati. Vedanā,",
  "anya-e0804n0:2705_2": "vitti. Vedayitaṃ. Sukhaṃ vedanaṃ vedayamāno.",
  "anya-e0804n0:2706": "Kudi anatabhāsane. Kundeti, kundayati.",
  "anya-e0804n0:2707": "Mida sinehane. Atra sineho nāma pīti. Medeti, medayati.",
  "anya-e0804n0:2708": "Chada saṃvaraṇe. Gehaṃ chādeti, chādayati. Dosaṃ chādeti, chādayati. Paṭicchādeti, paṭicchādayati. Chattaṃ. Channā kuṭi.",
  "anya-e0804n0:2709": "Tatra chattanti ātapattaṃ. Ātapaṃ chādetīti chattaṃ. Paṭicchādiyateti channā.",
  "anya-e0804n0:2710": "Cuda sañcodane āṇattiyañca. Codeti, codayati. Codako, cuditako, codanā. Ānando buddhacodito.",
  "anya-e0804n0:2711": "Tatra codanāti cālanā. Cālanāti dosāropanāti attho.",
  "anya-e0804n0:2712": "Chadda vamane. Chaddeti, chaddayati.",
  "anya-e0804n0:2713": "Mada vittiyoge. Madeti, madayati.",
  "anya-e0804n0:2714": "Vida cehanākhyānanivāsesu. Cehanā saññāṇaṃ. Ākhyānaṃ kathanaṃ. Nivāso nivasanaṃ. Vedeti, vedayati. Paṭivedeti, paṭivedayati. Paṭivedayāmi te mahārāja.",
  "anya-e0804n0:2715": "Sadda saddane. Saddeti, saddayati. Visaddeti, visaddayati. Saddo, saddito. Dīghatte “saddāyatī”ti rūpaṃ.",
  "anya-e0804n0:2716_0": "Ettha ca “maṃ saddāyatīti saññāya vegena udake patī”ti aṭṭhakathāpāṭho nidassanaṃ,",
  "anya-e0804n0:2716_1": "idaṃ “pabbatāyatī”ti rūpaṃ viya dhātuvasena nipphannaṃ na hotīti na vattabbaṃ, dhātuvasena",
  "anya-e0804n0:2716_2": "nipphannaṃyevāti gahetabbaṃ. Saddoti saddiyatīti saddo, yathāvuccatīti vacanaṃ. Atha",
  "anya-e0804n0:2716_3": "vā saddiyati attho anenāti saddo. Garavo pana “sappatīti saddo. Udīriyati abhilapiyatīti attho”ti vadanti.",
  "anya-e0804n0:2717": "Sūda āsecane. Sūdeti, sūdayati. Sūdo.",
  "anya-e0804n0:2718": "Sūdoti bhattakārako, yo “rasako”tipi vuccati.",
  "anya-e0804n0:2719": "Kanda sātacce. Sātaccaṃ satatabhāvo nirantarabhāvo. Kandeti, kandayati.",
  "anya-e0804n0:2720": "Muda saṃsagge. Ekatokaraṇaṃ saṃsaggo. Modeti, modayati sattūni sappinā.",
  "anya-e0804n0:2721_0": "Nada bhāsāyaṃ. Nādeti, nādayati. Hetukatturūpānīti na vattabbāni pāḷidassanato “sīho",
  "anya-e0804n0:2721_1": "ca sīhanādena, daddaraṃ abhinādayī”ti. Aññatrāpi saṃsayo na kātabbo. Imasmiṃ curādigaṇe",
  "anya-e0804n0:2721_2": "hetukatturūpasadisānampi suddhakatturūpānaṃ sandissanato.",
  "anya-e0804n0:2722": "Sada assādane. Sādeti, sādayati. Assādeti, assādayati. Ettha āupasaggo rassavasena ṭhito.",
  "anya-e0804n0:2723": "Gada devasadde. Devasaddo vuccati meghasaddo. Gadeti, gadayati.",
  "anya-e0804n0:2724": "Pada gatiyaṃ. Padeti, padayati. Padaṃ. Imissā divādigaṇe “pajjatī”ti rūpaṃ bhavati, idha pana īdisāni.",
  "anya-e0804n0:2725": "Chidda kaṇṇabhede. Chiddeti, chiddayati. Chiddaṃ.",
  "anya-e0804n0:2726_0": "Chida dvedhākaraṇe. Nanu bho yo catudhā vā pañcadhā vā anekasatadhā vā chindati,",
  "anya-e0804n0:2726_1": "tassa taṃ chedanaṃ dvedhākaraṇaṃ nāma na hoti, evaṃ sante kasmā sāmaññena avatvā",
  "anya-e0804n0:2726_2": "“dvedhākaraṇe”ti dvidhā gahaṇaṃ katanti? Dvidhākaraṇaṃ nāma na hotīti na vattabbaṃ,",
  "anya-e0804n0:2726_3": "anekasatadhā chedanampi dvidhākaraṇaṃyeva. Aparassa hi aparassa chinnakoṭṭhāsassa",
  "anya-e0804n0:2726_4": "pubbena ekena koṭṭhāsena saddhiṃ apekkhanavasena dvidhākaraṇaṃ hotiyeva. Chedeti, chedayati.",
  "anya-e0804n0:2727": "Yo te hatthe ca pāde ca, kaṇṇanāsañca chedayi;",
  "anya-e0804n0:2728": "Tassa kujjha mahāvīra, mā raṭṭhaṃ vinassa idaṃ;",
  "anya-e0804n0:2729": "Yo me hatthe ca pāde ca, kaṇṇanāsañca chedayi;",
  "anya-e0804n0:2730": "Ciraṃ jīvatu so rājā, na hi kujjhanti mādisāti.",
  "anya-e0804n0:2731": "Chada apavāraṇe. Chādeti, chādayati. Chattaṃ. Purisassa bhattaṃ chādayati.",
  "anya-e0804n0:2732": "Īdī sandīpane. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.",
  "anya-e0804n0:2733": "Adda hiṃsāyaṃ. Addeti, addayati.",
  "anya-e0804n0:2734": "Vada bhāsāyaṃ. Vādeti, vādayati. Vādo.",
  "anya-e0804n0:2735_0": "Tattha “vādeti, vādayatī”ti imesaṃ “vadatī”ti suddhakattuvaseneva attho daṭṭhabbo,",
  "anya-e0804n0:2735_1": "na hetukattuvasena. Tathā hi “saṅketaṃ katvā visaṃvādeti. Ovadeyyānusāseyya. Idameva",
  "anya-e0804n0:2735_2": "saccanti ca vādayanti. Avisaṃvādako lokassā”ti suddhakattudīpakapāḷinayā dissanti,",
  "anya-e0804n0:2735_3": "saddasatthe ca “vādayatī”ti suddhakattupadaṃ dissati. Tattha visaṃvādetīti musā vadeti,",
  "anya-e0804n0:2735_4": "atha vā vippalambheti, vādoti vacanaṃ. “Vādo jappo vitaṇḍā”ti evaṃvidhāsu tīsu kathāsu",
  "anya-e0804n0:2735_5": "vādasaṅkhātā kathā. “Vādāpeti, vādāpayatī”ti dveyeva hetukattupadāni bhavanti.",
  "anya-e0804n0:2736_0": "Chadī icchāyaṃ. Īkārantoyaṃ dhātu, tasmā saniggahītāgamānissa rūpāni na bhavanti.",
  "anya-e0804n0:2736_1": "Purisassa bhattaṃ chādeti, chādayati, ruccatīti attho. Purisassa bhattaṃ chādayamānaṃ",
  "anya-e0804n0:2736_2": "tiṭṭhati chādentaṃ vā.",
  "anya-e0804n0:2737_0": "Vadī abhivādanathutīsu. Ayampi īkāranto dhātu, tasmā imassapi saniggahītāgamāni rūpāni",
  "anya-e0804n0:2737_1": "na bhavanti. Vādeti, vādayati, vandati, thometi vāti attho. Imāni anupasaggāni rūpāni.",
  "anya-e0804n0:2737_2": "Saddasatthepi ca “vādayatī”ti anupasaggavandanathutiatthaṃ padaṃ vuttaṃ, sāsane pana",
  "anya-e0804n0:2737_3": "“abhivādeti, abhivādayati, abhivādanaṃ, bhagavantaṃ abhivādetvā”tiādīni sopasaggāni rūpāni dissanti.",
  "anya-e0804n0:2738_0": "Tattha abhivādetvāti vanditvā, thometvā vā, ayamasmākaṃ ruci. Āgamaṭṭhakathāyaṃ pana",
  "anya-e0804n0:2738_1": "“abhivādetvāti ‘sukhī arogo hotū’ti vadāpetvā, vandanto hi atthato evaṃ vadāpeti",
  "anya-e0804n0:2738_2": "nāmā”ti hetukattuvasena abhivādanasaddattho vutto, amhehi pana vandanasaddaṃ saddasatthanayamaggahetvā",
  "anya-e0804n0:2738_3": "suddhakattuvasena attho kathito. Abhivādanañhi vandanaṃyeva, na vadāpanaṃ abhisaddena",
  "anya-e0804n0:2738_4": "sambandhitattā “abhivādanasīlissā”ti ettha viya. Idañhi “abhivādāpanasīlissā”ti na",
  "anya-e0804n0:2738_5": "vuttaṃ. Yadi ca saddasatthe vadāpanamadhippetaṃ siyā, “vadī vadāpanathutīsū”ti nissandehavacanaṃ",
  "anya-e0804n0:2738_6": "vattabbaṃ siyā, evañca na vuttaṃ, evaṃ pana vuttaṃ “vadī abhivādanathutīsū”ti, tena",
  "anya-e0804n0:2738_7": "vadāpanamanadhippetanti ñāyati.",
  "anya-e0804n0:2739_0": "Athāpi siyā “kassaci vuddhena visiṭṭhaṃ vadāpanaṃ abhivādana”nti, evampi nupapajjati",
  "anya-e0804n0:2739_1": "kāritavasena dhātuatthassa akathetabbato. Tathā hi “paca pāke, chidi dvidhākaraṇe”tiādinā",
  "anya-e0804n0:2739_2": "bhāvavasena atthappakāsanamatteyeva “pacati, paccati, pāceti. Chindati, chijjati,",
  "anya-e0804n0:2739_3": "chedāpetī”tiādīni sakammakāni ceva akammakāni ca sakāritāni ca rūpāni nipphajjanti,",
  "anya-e0804n0:2739_4": "na ca tadatthāya visuṃ visuṃ dhātuniddeso kariyati. Tasmā “vadī abhivādanathutīsū”ti",
  "anya-e0804n0:2739_5": "ettha kāritavasena dhātuattho kathitotipi vattuṃ na sakkā kriyāsabhāvattā dhātūnaṃ.",
  "anya-e0804n0:2739_6": "Yathā pana “takketi, vitakketi. Takko, vitakko”tiādīni samānatthāni, tathā “vādeti,",
  "anya-e0804n0:2739_7": "abhivādetī”tiādīni samānatthāni. Ato saddasatthepi saddasatthavidūhi “takka vitakke,",
  "anya-e0804n0:2739_8": "vadī abhivādanathutīsū”tiādīnaṃ dhātūnaṃ “takkayati, vādayatī”tiādīni anupasaggāniyeva",
  "anya-e0804n0:2739_9": "rūpāni dassitāni, tāni ca kho suddhakattupadāniyeva, na hetukattupadāni, tasmā “abhivādanathutīsū”ti",
  "anya-e0804n0:2739_10": "etassa “vadāpanathutīsū”ti attho nupapajjati.",
  "anya-e0804n0:2740_0": "Kiñca bhiyyo – “abhivādeti, abhivādayati. Abhivādetvā, abhivādayitvā”tiādīni samānatthāni,",
  "anya-e0804n0:2740_1": "ṇeṇayamattena hi savisesāni. Yadi “abhivādetvā”ti imassa padassa “sukhī arogo hotū’ti",
  "anya-e0804n0:2740_2": "vadāpetvā”ti attho siyā, “sirasā abhivādayi”nti ettha “sirasā”ti padaṃ na vattabbaṃ",
  "anya-e0804n0:2740_3": "siyā vadāpanena asambandhattā. Yasmā vuttaṃ taṃ padaṃ, tena ñāyati “abhivādetvā”tiādīsu",
  "anya-e0804n0:2740_4": "vadāpanattho na icchitabbo, vandanattho icchitabbo thomanattho ca. Yasmā bhūvādigaṇe",
  "anya-e0804n0:2740_5": "“vanda abhivādānathutīsū”ti imassa dhātussa “vandatī”ti padarūpassa “abhivandati,",
  "anya-e0804n0:2740_6": "thometi cā”ti atthoyeva icchitabbo, na vadāpanattho. Tathā hi “vande sugataṃ gativimutta”nti",
  "anya-e0804n0:2740_7": "padānamatthaṃ vadantena ṭīkācariyenapi “vandeti vandāmi, thomemi cā”ti vandanathomanatthoyeva",
  "anya-e0804n0:2740_8": "dassito, na abhivādanasaddatthaṃ paṭicca vadāpanattho, tasmā “abhivādetvā”ti etthāpi",
  "anya-e0804n0:2740_9": "vandanathomanatthāyeva icchitabbā, na vadāpanattho.",
  "anya-e0804n0:2741_0": "Athāpi siyā “vande’ti pade kāritapaccayo natthi, ‘abhivādetvā’ti imasmiṃ pana atthi,",
  "anya-e0804n0:2741_1": "tasmā tattha vadāpanattho na labbhati, idha pana labbhatī”ti. Tanna, “karotī”tisuddhakattupadassapi",
  "anya-e0804n0:2741_2": "“nipphādetī”ti hetukattupadavasena vivaraṇassa viya “vande”ti padassapi “sukhī arogo",
  "anya-e0804n0:2741_3": "hotū’ti vadāpetvā”ti vivaraṇassa vattabbattā. “Abhivādetvā”ti idañca “vande”ti padamiva",
  "anya-e0804n0:2741_4": "kāritapaccayantaṃ na hoti. Kasmāti ce? Yasmā “cinteti, cintayati. Manteti, mantayatī”tiādīnaṃ",
  "anya-e0804n0:2741_5": "curādigaṇikānaṃ suddhakattupadānaṃ “cintāpeti, cintāpayatī”tiādīniyeva hetukattupadāni",
  "anya-e0804n0:2741_6": "dissanti, tasmā yadi hetukattupadaṃ adhippetaṃ siyā, “abhivādāpetvā”ti vā “abhivādāpayitvā”ti",
  "anya-e0804n0:2741_7": "vā vattabbaṃ siyā, yasmā panevaṃ na vuttaṃ, tasmā taṃ kāritapaccayantaṃ na hotīti siddhaṃ.",
  "anya-e0804n0:2742": "Imassatthassa āvibhāvatthaṃ imasmiṃ ṭhāne sāṭṭhakathaṃ vidhurajātakappadesaṃ vadāma.",
  "anya-e0804n0:2743": "“Kathaṃ no abhivādeyya, abhivādāpayetha ve;",
  "anya-e0804n0:2744": "Yaṃ naro hantumiccheyya, taṃ kammaṃ nupapajjatī”ti",
  "anya-e0804n0:2745_0": "Ayaṃ tāva jātakapāḷi. Ayaṃ pana aṭṭhakathāpāṭho “yañhi naro hantumiccheyya, so taṃ",
  "anya-e0804n0:2745_1": "kathaṃ nu abhivādeyya, kathaṃ vā tena attānaṃ abhivādāpayetha ve. Tassa hi taṃ kammaṃ",
  "anya-e0804n0:2745_2": "na upapajjatī”ti. Tattha pāḷiyaṃ abhivādeyyāti suddhakattupadaṃ tabbācakattā. Abhivādāpayetha",
  "anya-e0804n0:2745_3": "veti hetukattupadaṃ tabbācakattā. Evaṃ vibhāgaṃ pana ñatvā pāḷiyā aṭṭakathāya ca",
  "anya-e0804n0:2745_4": "adhippāyo gahetabbo “naro yaṃ puggalaṃ hantuṃ iccheyya, so hantā taṃ vajjhaṃ puggalaṃ",
  "anya-e0804n0:2745_5": "kathaṃ nu abhivādeyya, so vā hantā, tena vajjhena maṃ vandāhīti attānaṃ kathaṃ vandāpeyyā”ti.",
  "anya-e0804n0:2745_6": "Ettha pana “rājāno coraṃ sunakhehipi khādāpentī”tiādīsu viya karaṇavasena “tena vajjhenā”ti",
  "anya-e0804n0:2745_7": "padaṃ yojitaṃ, attho pana “taṃ vajjha”nti upayogavacanavasena daṭṭhabbo dvikammakattā",
  "anya-e0804n0:2745_8": "sakāritapaccayassa sakammakadhātuyāti. Nanu evaṃ sante “aṭṭhakathācariyā passitabbaṃ",
  "anya-e0804n0:2745_9": "na passanti, atitthe pakkhandantī”ti tesaṃ doso hotīti? Na hoti, suṇātha asmākaṃ",
  "anya-e0804n0:2745_10": "sodhanaṃ, tathā hi aṭṭhakathācariyehi “abhivādetvā”ti ettha “vadī abhivādanathutīsū”ti",
  "anya-e0804n0:2745_11": "dhātuyā atthamaggahetvā vohāravisaye kosallasamannāgatattā saṇhasukhumamatthaṃ sotūnaṃ",
  "anya-e0804n0:2745_12": "bodhetuṃ “vada viyattiyaṃ vācāya”nti dhātuyevatthaṃ gahetvā kāritapaccayaparikappanena",
  "anya-e0804n0:2745_13": "kāritatthamādāya “abhivādetvāti ‘sukhī arogo hotū’ti vadāpetvā, vandanto hi atthato",
  "anya-e0804n0:2745_14": "evaṃ vadāpeti nāmā”ti hetukattuvasena abhivādanasaddattho vuttoti na koci tesaṃ doso.",
  "anya-e0804n0:2745_15": "Pūjārahā hi te āyasmanto, namoyeva tesaṃ karoma, idampi ṭhānaṃ sukhumaṃ sādhukaṃ",
  "anya-e0804n0:2745_16": "manasi kātabbaṃ. Evañhi karoto paññā vaḍḍhatīti.",
  "anya-e0804n0:2746": "Dakārantadhāturūpāni.",
  "anya-e0804n0:2747": "Dhakārantadhātu",
  "anya-e0804n0:2748_0": "Randha pāke. Sūdo bhattaṃ randheti, randhayati. Kākaṃ sokāya randhehi. Randhako.",
  "anya-e0804n0:2748_1": "Sūdena odano randhiyati. Randhito. Randhanaṃ. Puriso sūdaṃ sūdena vā odanaṃ randhāpeti,",
  "anya-e0804n0:2748_2": "randhāpayati. Randhetuṃ, randhayituṃ. Randhitvā, randhayitvā, randhiya iccādīni.",
  "anya-e0804n0:2749": "Dhū kampane. Dhāveti, dhāvayati.",
  "anya-e0804n0:2750": "Gandha sūcane addane ca. Sūcanaṃ. Pakāsanaṃ. Addanaṃ pariplutā. Gandheti, gandhayati, gandho.",
  "anya-e0804n0:2751_0": "Ettha gandhoti gandheti attano vatthuṃ sūcayati pakāsetīti gandho. Paṭicchannaṃ vā",
  "anya-e0804n0:2751_1": "pupphaphalādiṃ “idamettha atthī”ti pesuññaṃ upasaṃharanto viya pakāsetīti gandho.",
  "anya-e0804n0:2751_2": "Gamudharadhātudvayavasenapi gandhasaddattho vattabbo “gacchanto dhariyatīti gandho”",
  "anya-e0804n0:2751_3": "iti, āha ca “gacchanto dhariyatīti gandho, sūcanatopi vā”ti. Gandhasaddo ca “uppalagandhatheno”ti",
  "anya-e0804n0:2751_4": "ettha chedane vattatīti daṭṭhabbo.",
  "anya-e0804n0:2752": "Vadha saṃyame. Vadheti, vadhayati.",
  "anya-e0804n0:2753_0": "Budhi hiṃsāyaṃ. Bundheti, bundhayati. Palibundheti, palibundhayati. Palibodho, parisaddo",
  "anya-e0804n0:2753_1": "upasaggo, so vikāravasena aññathā jāto. Tattha palibodhoti āvāsapalibodhādi. Apica",
  "anya-e0804n0:2753_2": "palibodhoti taṇhāmānadiṭṭhittayañca.",
  "anya-e0804n0:2754": "Vaddha chedanapūraṇesu. Vaddheti, vaddhayati. Vaddhakī. Vaddhakīti gahakārako.",
  "anya-e0804n0:2755": "Gaddha abhikaṅkhāyaṃ. Gaddheti, gaddhayati. Gaddho. Gaddhoti gijjho. “Gaddhabādhipubbo”ti idamettha nidassanaṃ.",
  "anya-e0804n0:2756": "Sadhu pahaṃsane. Sadheti, sadhayati.",
  "anya-e0804n0:2757": "Vaddha bhāsāyaṃ. Vaddheti, vaddhayati.",
  "anya-e0804n0:2758_0": "Andha diṭṭhūpasaṃhāre. Diṭṭhūpasaṃhāro nāma cakkhusaññitāya diṭṭhiyā upasaṃhāro apanayanaṃ",
  "anya-e0804n0:2758_1": "vināso vā. Cakkhu hi passanti etāyāti diṭṭhīti vuccati. Yaṃ sandhāya aṭṭhakathāsu",
  "anya-e0804n0:2758_2": "“sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṃ ṭhitānaṃ",
  "anya-e0804n0:2758_3": "sarīrasaṇṭhānuppattidesabhūte diṭṭhimaṇḍale”ti vuttaṃ. Ṭīkāyampi ca “diṭṭhimaṇḍaleti",
  "anya-e0804n0:2758_4": "abhimukhaṭṭhitānaṃ sarīrasaṇṭhānuppattidesabhūte cakkhusaññitāya diṭṭhiyā maṇḍale”ti",
  "anya-e0804n0:2758_5": "vuttaṃ. Evaṃbhūtāya diṭṭhiyā upasaṃhāre andhadhātu vattati. Andheti, andhayati. Cakkhūni",
  "anya-e0804n0:2758_6": "andhayiṃsu, andho. Andhoti andhetīti andho. Dvinnaṃ cakkhūnaṃ ekassa vā vasena naṭṭhanayano,",
  "anya-e0804n0:2758_7": "evamidha andhadhātu vutto. Kaccāyane pana “khādāmagamānaṃ khandhandhagandhā”ti vacanena",
  "anya-e0804n0:2758_8": "amadhātussa andhādesakaraṇavasena rūpanipphatti dassitā.",
  "anya-e0804n0:2759": "Badha bandhane. Migaṃ bādheti, bādhayati. Baddho migo, baddhosi mārapāsena.",
  "anya-e0804n0:2760_0": "Tattha bādhetīti bandhatīti suddhakattuvasena attho gahetabbo. Evaṃ bādhayatīti etthāpi.",
  "anya-e0804n0:2760_1": "Tathā hi “vātaṃ jālena bādhesi, yo anicchantimicchasī”ti ettha bādhesīti bandhasīti",
  "anya-e0804n0:2760_2": "suddhakattuvasena attho. Bhūvādigaṇe pana “bādha baddhāya”nti bādhadhātussa vasena",
  "anya-e0804n0:2760_3": "“bādhatī”ti kattupadaṃ “bādheti, bādhayatī”ti hetukattupadaṃ bhavati. Baddhoti bādhiyate",
  "anya-e0804n0:2760_4": "bandhiyate soti baddho.",
  "anya-e0804n0:2761": "Dhakārantadhāturūpāni.",
  "anya-e0804n0:2762": "Nakārantadhātu",
  "anya-e0804n0:2763": "Māna pūjāyaṃ pemane vīmaṃsāyaṃ. Māneti, mānayati. Mātā. Vimāneti, vimānayati, paṭimāneti, paṭimānayati. Mānanā, sammānanā, vimānanā, vimānaṃ, vimānanaṃ, mānito.",
  "anya-e0804n0:2764": "Amānanā yattha santo, santānaṃ vā vimānanā;",
  "anya-e0804n0:2765": "Hīnasammānanā vāpi, na tattha vasatiṃ vase.",
  "anya-e0804n0:2766": "Vīmaṃsati, vīmaṃsā, vīmaṃsiyatīti vīmaṃsiyamāno. Vīmaṃsanto.",
  "anya-e0804n0:2767_0": "Tattha mānetīti pūjeti, aṭṭhakathāsu pana “mānentī”ti etasmiṃ ṭhāne ayamattho dassito",
  "anya-e0804n0:2767_1": "“mānentīti manena piyāyanti. Pūjentīti paccayehi pūjentī”ti. So vevacanatthappakāsanavasena",
  "anya-e0804n0:2767_2": "vuttoti gahetabbo. Mānanapūjanasaddā hi pariyāyasaddattā vevacanasaddā eva. Vimānetīti",
  "anya-e0804n0:2767_3": "avamaññati. Vimānanti sobhāvisesayogato visiṭṭhamāniyatāya vimānaṃ, visesato mānetabbanti",
  "anya-e0804n0:2767_4": "hi vimānaṃ, devānaṃ vasanaṭṭhānabhūtaṃ byamhaṃ.",
  "anya-e0804n0:2768": "Mana thambhe. Thambho cittassa thaddhatā. Māneti, mānayati. Māno.",
  "anya-e0804n0:2769": "Thana devasadde. Devasaddo meghasaddo, thaneti, thanayati.",
  "anya-e0804n0:2770": "Yathāpi megho thanayaṃ, vijjumālī satakkaku.",
  "anya-e0804n0:2771": "Thalaṃ ninnañca pūreti, abhivassaṃ vasundharaṃ.",
  "anya-e0804n0:2772": "Yathā pāvusako megho, thanayanto savijjuko.",
  "anya-e0804n0:2773": "Ūna parihāniyaṃ. Ūneti, ūnayati. Ūno loko.",
  "anya-e0804n0:2774": "Dhana sadde. Dhaneti, dhanayati, dhaniyyati. Dhani, dhanaṃ.",
  "anya-e0804n0:2775_0": "Tattha dhanīti saddo. Dhananti santakaṃ, tañhi mama idanti dhanāyitabbaṃ saddāyitabbanti",
  "anya-e0804n0:2775_1": "dhananti. Ayaṃ pana dhātu icchāyampi vattati. “Mātā hi tava irandhati, vidhūrassa",
  "anya-e0804n0:2775_2": "hadayaṃ dhaniyyatī”ti pāḷi nidassanaṃ. Tattha dhaniyyatīti pattheti icchati.",
  "anya-e0804n0:2776": "Thena coriye. Corassa bhāvo coriyaṃ. Yathā sūriyaṃ, yathā ca dakkhiyaṃ. Theneti, thenayati. Theno, thenetvā.",
  "anya-e0804n0:2777": "Tanu saddopatāpesu. Tāneti, tānayati. Idhāyaṃ savuddhikā. Tanādigaṇe vitthāratthavasena “tanoti, tanute”ti avuddhikā.",
  "anya-e0804n0:2778": "Tavaggantadhāturūpāni.",
  "anya-e0804n0:2779": "Pakārantadhātu",
  "anya-e0804n0:2780": "Ñapa tosananisānesu. Ñāpeti, ñāpayati, paññāpeti, paññāpayati, paññatti.",
  "anya-e0804n0:2781_0": "Ettha ca niddese “paññāpetī”ti padaṃ nidassanaṃ. Tattha paññāpetīti katanibbacanehi",
  "anya-e0804n0:2781_1": "vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca",
  "anya-e0804n0:2781_2": "karotīti attho. Papubbo nikkhipane. Āsanaṃ paññāpeti, paññāpayati. “Āsanaṃ paññapetī”ti",
  "anya-e0804n0:2781_3": "rassattampi dissati. Amatassa dvāraṃ paññapeti, paññā. Kārite “puriso purisena āsanaṃ",
  "anya-e0804n0:2781_4": "paññapāpetī”ti ekameva padaṃ. Tāni “paññāpeti, paññāpayatī”ti rūpāni yadā “ñā avabodhane”ti",
  "anya-e0804n0:2781_5": "imissā rūpāni siyuṃ, tadā hetukatturūpāni bhavanti. Ettha pana suddhakatturūpāni tabbācakattā.",
  "anya-e0804n0:2782": "Lapa viyattiyaṃ vācāyaṃ. Lapeti, lapayati. Lāpo, lapanaṃ, ālāpo, sallāpo, kathāsallāpo, lapitaṃ.",
  "anya-e0804n0:2783": "Byapa dāhe. Jhāpeti, jhāpayati. Jhatto, jhānaṃ.",
  "anya-e0804n0:2784_0": "Tattha jhattoti khuddāpareto pācanagginā jhāpitoti jhatto, “jhattā assu kilantā”ti",
  "anya-e0804n0:2784_1": "ca pāḷi. Jhānanti nīvaraṇadhamme jhāpetīti jhānaṃ, savuddhikaṃ. Kārite pana – jhāpāpeti, jhāpāpayati.",
  "anya-e0804n0:2785": "Rūpa rūpakriyāyaṃ. Rūpakriyā nāma pakāsanakriyā. Rūpeti, rūpayati. Rūpaṃ.",
  "anya-e0804n0:2786": "Tattha rūpanti rūpayatīti rūpaṃ. Vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Divādigaṇe panāyaṃ “rūpaṃ ruppane”ti bhijjanādiatthaṃ gahetvā ṭhitā.",
  "anya-e0804n0:2787": "Kappa vidhimhi. Vidhi kriyā. Sīhaseyyaṃ kappeti. Kappayati. Moro vāsamakappayi. Sīhaseyyaṃ pakappentaṃ, buddhaṃ vandāmi gotamaṃ.",
  "anya-e0804n0:2788_0": "Kappa vitakke vidhimhi chedane ca. Kappeti, kappayati, moro vāsamakappayi. Kappitamassu.",
  "anya-e0804n0:2788_1": "Pakappeti, pakappayati. Saṅkappeti, saṅkappayati. Kappo, saṅkappo, vikappo. Kappasamaṇo iccādīni.",
  "anya-e0804n0:2789": "Tattha kappoti paricchedavasena kappiyatīti kappo. Saṅkappoti saṅkappanaṃ. Vikappoti vividhā kappanaṃ, atthassa anekantikabhāvo. Idha kappasaddassa atthuddhāro bhavati.",
  "anya-e0804n0:2790_0": "Kappasaddo abhisaddahanavohārakālapaññattichedanavikappalesasamantabhāvādianekattho.",
  "anya-e0804n0:2790_1": "Tathā hissa “okappanīyametaṃ bhoto gotamassa, yathā taṃ arahato sammāsambuddhassā”ti",
  "anya-e0804n0:2790_2": "evamādīsu abhisaddahanamattho. “Anujānāmi bhikkhave pañcahi samaṇakappehi phalaṃ",
  "anya-e0804n0:2790_3": "paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu",
  "anya-e0804n0:2790_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "anya-e0804n0:2790_5": "chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti",
  "anya-e0804n0:2790_6": "evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo.",
  "anya-e0804n0:2791_0": "Atha vā kappasaddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana",
  "anya-e0804n0:2791_1": "chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu",
  "anya-e0804n0:2791_2": "dissati. Tathā hesa “nekkhammasaṅkappo abyāpādasaṅkappo”tiādīsu vitakke āgato. “Cīvare",
  "anya-e0804n0:2791_3": "vikappaṃ āpajjeyyā”tiādīsu vidhāne, adhikavidhānaṃ āpajjeyyāti hi attho. “Satthukappena",
  "anya-e0804n0:2791_4": "vata bho sāvakena saddhiṃ mantayamānā na jānimhā”tiādīsu paṭibhāge, satthusadisenāti",
  "anya-e0804n0:2791_5": "ayañhi tattha attho. “Iccāyasmā kappo”tiādīsu paññattiyaṃ. “Yena sudaṃ niccakappaṃ",
  "anya-e0804n0:2791_6": "viharāmī”tiādīsu kāle. “Ākaṅkhamāno ānanda tathāgato kappaṃ vātiṭṭheyya kappāvasesaṃ",
  "anya-e0804n0:2791_7": "vā”tiādīsu paramāyumhi. Āyukappo hi idha “kappo”ti adhippeto. “Anujānāmi bhikkhave",
  "anya-e0804n0:2791_8": "pañcahi samaṇakappehi phalaṃ paribhuñjitu”ntiādīsu samaṇavohāre. “Kevalakappaṃ veḷuvanaṃ",
  "anya-e0804n0:2791_9": "obhāsetvā”tiādīsu samantabhāve. “Saddhāsaddahanā okappanā abhippasādo”tiādīsu abhisaddahane,",
  "anya-e0804n0:2791_10": "saddhāyanti attho. “Alaṅkato kappitakesamassū”tiādīsu chedane. “Evameva ito dinnaṃ,",
  "anya-e0804n0:2791_11": "petānaṃ upakappatī”tiādīsu viniyoge. “Kappakatena akappakataṃ saṃsibbitaṃ hotī”tiādīsu",
  "anya-e0804n0:2791_12": "vinayakriyāyaṃ. “Atthi kappo nipajjituṃ, handāhaṃ nipajjāmī”tiādīsu lese. “Āpāyiko",
  "anya-e0804n0:2791_13": "nerayiko, kappaṭṭho saṅghabhedako, kappaṃ nirayamhi paccatī”ti ca ādīsu antarakappe.",
  "anya-e0804n0:2792": "“Na kappayanti na purakkharonti,",
  "anya-e0804n0:2793": "Dhammāpi tesaṃ na paṭicchitāse;",
  "anya-e0804n0:2794": "Na brāhmaṇo sīlavatena neyyo,",
  "anya-e0804n0:2795": "Pāraṅgato na ca pacceti tādī”ti",
  "anya-e0804n0:2796_0": "Ādīsu taṇhādiṭṭhīsu. Tathā hi vuttaṃ niddese “kappoti uddānato dve kappā taṇhākappo",
  "anya-e0804n0:2796_1": "diṭṭhikappo”ti. “Anekepi saṃvaṭṭakappe anekepi vivaṭṭakappe”tiādīsu asaṅkhyeyyakappe.",
  "anya-e0804n0:2796_2": "“Cattārimāni bhikkhave kappassa asaṅkhyeyyānī”tiādīsu mahākappe. Iccevaṃ –",
  "anya-e0804n0:2797": "Vitakke ca vidhāne ca, paṭibhāge tatheva ca;",
  "anya-e0804n0:2798": "Paññattiyaṃ tathā kāle, paramāyumhi ca chedane.",
  "anya-e0804n0:2799": "Samantabhāve vohāre, abhisaddahanepi ca;",
  "anya-e0804n0:2800": "Viniyoge ca vinaya-kriyāyaṃ lesakepi ca.",
  "anya-e0804n0:2801": "Vikappantarakappesu, taṇhādiṭṭhisvasaṅkhaye;",
  "anya-e0804n0:2802": "Kappe ca evamādīsu, kappasaddo pavattati.",
  "anya-e0804n0:2803_0": "Kapi gatiyaṃ. Kampeti, kampayati, gacchatīti attho. Imāni calanatthe pavattahetukatturūpasadisāni",
  "anya-e0804n0:2803_1": "bhavanti. Calanatthe hi “kampa kampane”ti dhātuyā “kampatī”ti akammakasuddhakatturūpaṃ.",
  "anya-e0804n0:2803_2": "“Kampetī”tiādīni sakammakāni hetukatturūpāni “idampi dutiyaṃ sallaṃ, kampeti hadayaṃ",
  "anya-e0804n0:2803_3": "mamā”ti akammakāya dhātuyā sakammakarūpadassanato.",
  "anya-e0804n0:2804": "Khapi khantiyaṃ. Khampeti, khampayati.",
  "anya-e0804n0:2805": "Thūpa samussaye. Samussayo āroho ubbedho. Thūpeti, thūpayati. Thūpo, thūpikā.",
  "anya-e0804n0:2806": "Tapa khaye. Tapeti, tapayati.",
  "anya-e0804n0:2807": "Upa pajjane. Upeti, upayati.",
  "anya-e0804n0:2808": "Capa kakkane. Capeti, capayati.",
  "anya-e0804n0:2809": "Suppa māne. Suppeti, suppayati.",
  "anya-e0804n0:2810": "Ḍapa ḍipa saṅghāte. Ḍāpeti. Ḍāpayati. Ḍepeti, ḍepayati.",
  "anya-e0804n0:2811": "Kapa avakampane. Kapeti, kapayati. Kapaṇo. Kapaṇoti karuṇāyitabbo. Aññattha pana “kappatī”ti rūpaṃ vadanti.",
  "anya-e0804n0:2812": "Gupa kupa dhūpa bhāsāyaṃ. Gopeti, gopayati. Kopeti, kopayati. Dhūpeti, dhūpayati.",
  "anya-e0804n0:2813": "Kipa dubballe. Kipeti, kipayati.",
  "anya-e0804n0:2814": "Khepa peraṇe. Peraṇaṃ cuṇṇikaraṇaṃ, khepeti, khepayati.",
  "anya-e0804n0:2815": "Tapa pīṇane. Tapeti, tapayati.",
  "anya-e0804n0:2816": "Āpu lambane. Āpeti, āpayati. Āpo.",
  "anya-e0804n0:2817": "Tapa dāhe. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati. Tattha tapoti akusalānaṃ tāpanaṭṭhena tapo, sīlaṃ.",
  "anya-e0804n0:2818": "Opathapa thapane. Opeti, opayati. Na tesaṃ koṭṭhe openti. Thapeti, thapayati. Thapito. Thapayitvā paṭicchadaṃ vavaṭṭhapeti. Voṭṭhabbanaṃ.",
  "anya-e0804n0:2819_0": "Ettha ca “vi ava thapeti, vi ava thapana”nti chedo. Ettha purime saralopo thassa",
  "anya-e0804n0:2819_1": "ṭhattaṃ visadisabhāvena dvittañca. Pacchime pana saralopo, avassa okārattaṃ, thassa",
  "anya-e0804n0:2819_2": "ṭhattaṃ, passa vattaṃ, vassa dvittaṃ, vakāradvayassa ca bakāradvayaṃ bhavati. Voṭṭhabbananti",
  "anya-e0804n0:2819_3": "ca byavatthāpakacittassa nāmaṃ. Nakāralope “voṭṭhabba”nti aparampi rūpaṃ bhavati.",
  "anya-e0804n0:2820": "Māpa māpane. Paṇṇasālaṃ māpeti, māpayati. Yo pāṇamatimāpeti, paṇṇasālā sumāpitā.",
  "anya-e0804n0:2821": "Yapa yāpane. Yāpanaṃ pavattanaṃ. Tena so tattha yāpeti. Yāpayati. Yāpanā.",
  "anya-e0804n0:2822": "Tattha yāpetīti idaṃ yādhātussa payogatte sati kāritapadaṃ bhavati. Tathā hi “uyyāpenti nāmā”ti pāḷi dissati.",
  "anya-e0804n0:2823": "Pakārantadhāturūpāni.",
  "anya-e0804n0:2824": "Phakārantādhāturūpāni appasiddhāni.",
  "anya-e0804n0:2825": "Bakārantadhātu",
  "anya-e0804n0:2826": "Samba sambandhe. Sambandho daḷhabandhanaṃ. Sambeti, sambayati. Sambalaṃ.",
  "anya-e0804n0:2827": "Sabi maṇḍale. Maṇḍalaṃ parimaṇḍalatā. Rūpaṃ tādisameva.",
  "anya-e0804n0:2828": "Kubi acchādane. Kumbeti, kumbayati.",
  "anya-e0804n0:2829": "Lubi dubi addane. Addanaṃ hiṃsā. Lumbeti, lumbayati. Dumbeti, dumbayati.",
  "anya-e0804n0:2830": "Pubba niketane. Niketanaṃ nivāso. Pubbeti, pubbayati.",
  "anya-e0804n0:2831": "Gabba māne. Māno ahaṃkāro. Gabbeti, gabbayati. Gabbanaṃ, gabbito. Tattha gabbatīti na saṅkucati.",
  "anya-e0804n0:2832": "Bakārantadhāturūpāni.",
  "anya-e0804n0:2833": "Bhakārantadhātu",
  "anya-e0804n0:2834": "Bhū pattiyaṃ. Patti pāpanaṃ. Sakammikā dhātu. Bhāveti, bhāvayati. Pabhāveti, pabhāvayati. Itthambhūto. Cakkhubhūto, ñāṇabhūto, dhammabhūto, brahmabhūto.",
  "anya-e0804n0:2835_0": "Tattha bhāvetīti puriso gacchantaṃ purisamanugacchanto pāpuṇātīti attho. Esa nayo",
  "anya-e0804n0:2835_1": "sesakriyāpadesupi. Ettha ca “bhāvetī”tiādīni yattha sace “bhū sattāya”nti dhātuyā",
  "anya-e0804n0:2835_2": "rūpāni honti, tattha hetukatturūpāni nāma honti. “Bhāveti kusalaṃ dhamma”ntiādīnettha",
  "anya-e0804n0:2835_3": "nidassanapadāni. Bhāvetīti hi vaḍḍhetīti attho. Idha pana suddhakatturūpattā pāpuṇātīti",
  "anya-e0804n0:2835_4": "attho. Itthambhūtoti imaṃ pakāraṃ bhūto patto. “Cakkhubhūto”tiādīni pana “bhū sattāyaṃ,",
  "anya-e0804n0:2835_5": "bhū pattiya”nti dvigaṇikānaṃ dvinnaṃ dhātūnaṃ vasena aṭṭhakathāṭīkānayanissitaṃ atthaṃ",
  "anya-e0804n0:2835_6": "pakāsayissāma āgamikānaṃ kosallatthāya. Tattha cakkhubhūtoti yathā cakkhu sattānaṃ",
  "anya-e0804n0:2835_7": "dassanatthaṃ pariṇeti, evaṃ lokassa yāthāvadassanasādhanato dassanakiccapariṇāyakaṭṭhena",
  "anya-e0804n0:2835_8": "cakkhubhūto. Atha vā cakkhu viya bhūtotipi cakkhubhūto. Paññācakkhumayattā vā sayambhūñāṇena",
  "anya-e0804n0:2835_9": "paññācakkhuṃ bhūto pattoti cakkhubhūto. Viditakaraṇaṭṭhena ñāṇabhūto, asādhāraṇaṃ",
  "anya-e0804n0:2835_10": "vā ñāṇaṃ bhūto pattoti ñāṇabhūto, aviparītasabhāvaṭṭhena, pariyattidhammappavattanato",
  "anya-e0804n0:2835_11": "vā hadayena cintetvā vācāya nicchāritadhammamayoti dhammabhūto. Bodhipakkhiyadhammehi",
  "anya-e0804n0:2835_12": "vā uppannattā lokassa ca taduppādanato anaññasādhāraṇaṃ vā dhammaṃ bhūto pattoti",
  "anya-e0804n0:2835_13": "dhammabhūto. Seṭṭhaṭṭhena brahmabhūto. Atha vā brahmaṃ vuccati maggo tena uppannattā",
  "anya-e0804n0:2835_14": "lokassa ca taduppādanattā, tañca sayambhūñāṇena bhūto pattoti brahmabhūto. Evaṃ dvinnaṃ",
  "anya-e0804n0:2835_15": "dhātūnaṃ vasena vutto attho veditabbo.",
  "anya-e0804n0:2836_0": "Aparāni cettha nidassanapadāni veditabbāni. “Tātā mayaṃ mahallakā suddhodanamahārājaputtaṃ",
  "anya-e0804n0:2836_1": "buddhabhūtaṃ sambhāveyyāma vā no vā, tumhe tassa sāsane pabbajeyyāthā”ti ca “atha",
  "anya-e0804n0:2836_2": "kho therā bhikkhū āyasmantaṃ revataṃ sahajātiyaṃ sambhāviṃsū”ti cāti. Aññānipi panettha",
  "anya-e0804n0:2836_3": "“manussabhūto, devabhūto”tiādīni yojetabbāni. Tathā hi saṃsāramocakapetavatthu aṭṭhakathāyaṃ",
  "anya-e0804n0:2836_4": "“manussabhūtātimanussesu jātā, manussabhāvaṃ vā pattā”ti attho saṃvaṇṇito.",
  "anya-e0804n0:2837": "Bhū avakampane. Ayampi sakammako. Bhāveti, bhāvayati. Manobhāvanīyā bhikkhū.",
  "anya-e0804n0:2838_0": "Ettha ca bhāvetīti anukampati puttaṃ vā bhātaraṃ vā yaṃkiñci. Manobhāvanīyāti “dīghāyukā",
  "anya-e0804n0:2838_1": "hontu bhadantā arogā abyāpajjā”ti evamādinā bhāvetabbā anukampitabbāti manobhāvanīyā.",
  "anya-e0804n0:2838_2": "Aññattha pana manobhāvanīyāti manovaḍḍhanakāti attho. Yesu hi diṭṭhesu mano vaḍḍhati,",
  "anya-e0804n0:2838_3": "“te manobhāvanīyā”ti vuccanti.",
  "anya-e0804n0:2839": "Labha ābhaṇḍane. Labheti, labhayati.",
  "anya-e0804n0:2840": "Jabhi nāsane. Jambheti, jambhayati.",
  "anya-e0804n0:2841": "Lābha pesane. Lābheti, lābhayati. “Labha lābheti dhātussa rūpāni ce, kāritarūpāni bhavanti.",
  "anya-e0804n0:2842": "Dabhī bhaye. Īkārantāyaṃ dhātu, tena saniggahītāgamāni rūpāni na bhavanti. Dabheti, dabhayati.",
  "anya-e0804n0:2843": "Dūbha santhambhe. Dūbheti, dūbhayati.",
  "anya-e0804n0:2844": "Vambha viddhaṃsane. Vambheti, vambhayati. Vambhanā. Chabbaggiyā bhikkhū bhikkhuṃ vambhenti.",
  "anya-e0804n0:2845": "Bhakārantadhāturūpāni.",
  "anya-e0804n0:2846": "Makārantadhātu",
  "anya-e0804n0:2847": "Ātena camu dhovane. Āpubbo camudhātu dhovane vattati. Ācameti, ācamayati. Ācamanakumbhī.",
  "anya-e0804n0:2848_0": "Ettha pana “tato hi so ācamayitvā licchavī, therassa datvā yugāni aṭṭhā”ti appasakkārapetavatthupāḷippadeso",
  "anya-e0804n0:2848_1": "nidassanaṃ. Tattha ācamayitvāti hatthapādadhovanapubbakaṃ mukhaṃ vikkhāletvā. Ayaṃ",
  "anya-e0804n0:2848_2": "pana dhātu bhūvādigaṇikatte “camatī”ti bhakkhanatthaṃ gahetvā tiṭṭhati.",
  "anya-e0804n0:2849": "Kamu icchākantīsu. Kāmeti, kāmayati. Kāmo, kanti, nikanti, kāmanā, kāmayamāno,kāmento, abhikkantaṃ. Abhikkantavaṇṇā.",
  "anya-e0804n0:2850_0": "Ettha ca kāmoti rūpādivisayaṃ kāmetīti kāmo. Kāmiyatīti vā kāmo, kilesakāmavatthukāmavasenetaṃ",
  "anya-e0804n0:2850_1": "daṭṭhabbaṃ. Kileso hi tebhūmakavaṭṭasaṅkhātañca vatthu “kāmo”ti vuccati. Māropi vā",
  "anya-e0804n0:2850_2": "devaputto “kāmo”ti vuccati. So hi accantakaṇhadhammasamaṅgitāya papañcasamatikkantepi",
  "anya-e0804n0:2850_3": "buddhapaccekabuddhabuddhasāvake attano vase ṭhapetuṃ kāmetīti “kāmo”ti vuccati.",
  "anya-e0804n0:2851": "Vuttañcetaṃ porāṇakaviracanāyaṃ –",
  "anya-e0804n0:2852": "“Vande vandehamassatthaṃ, yattha santajjito jito;",
  "anya-e0804n0:2853": "Kāmo kāmoghatiṇṇena, buddhena vasatā satā”ti;",
  "anya-e0804n0:2854": "Imāni panassa nāmāni –",
  "anya-e0804n0:2855": "Kāmo namuci kaṇho ca, vasavattī pajāpati;",
  "anya-e0804n0:2856": "Pamattabandhu madano, pāpimā dammakopi ca;",
  "anya-e0804n0:2857": "Kandappo ca ratipati, māro ca kusumāyudho;",
  "anya-e0804n0:2858": "Aññe aññānipi vadanti. Tāni sāsanānulomāni na hontīti idha na dassitāni. Aṭṭhakathāsu pana “māro, namuci, kaṇho, pamattabandhū”ti cattāriyeva nāmāni āgatāni.",
  "anya-e0804n0:2859_0": "Idāni abhikkantasaddassa bhūvādigaṇe “kamu padavikkhepe”ti vohārasīsena vuttassa",
  "anya-e0804n0:2859_1": "kamudhātussa vasena idha ca “kamu icchākantīsū”ti vuttassa kamudhātussa vasena atthuddhāraṃ",
  "anya-e0804n0:2859_2": "kathayāma. Abhikkantasaddo khayasundarābhirūpaabbhanumodanesu dissati. “Abhikkantā",
  "anya-e0804n0:2859_3": "bhante ratti, nikkhanto paṭhamo yāmo, ciranisinno bhikkhusaṅgho”tiādīsu khaye dissati.",
  "anya-e0804n0:2859_4": "“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "anya-e0804n0:2860": "“Ko me vandati pādāni, iddhiyā yasasā jalaṃ;",
  "anya-e0804n0:2861": "Abhikkantena vaṇṇena, sabbā obhāsayaṃ disā”ti",
  "anya-e0804n0:2862": "Ādīsu abhirūpe. “Abhikkantaṃ bhante”tiādīsu abbhanumodane. Iccevaṃ –",
  "anya-e0804n0:2863": "Khayasmiṃ sundare ceva, atho abbhanumodane;",
  "anya-e0804n0:2864": "Abhirūpe abhikkanta-saddo dissati sāsane.",
  "anya-e0804n0:2865": "Thoma silāghāyaṃ. Silāghā pasaṃsā. Thometi, thomayati. Thomito, thomanā.",
  "anya-e0804n0:2866": "Yama aparivesane. Yameti, yamayati. Yamo.",
  "anya-e0804n0:2867": "Sama vitakke. Sāmeti, sāmayati. Samā. Nisāmeti, nisāmayati. Nisāmanaṃ. Paṭisāmeti, paṭisāmayati. Paṭisāmanaṃ.",
  "anya-e0804n0:2868": "Tattha samāti saṃvaccharo, so “samā”ti itthiliṅgavasena vuccati. “Yo yajetha sataṃ sama”nti ettha hi samāsaddo itthiliṅgo, upayogavasena pana “sama”nti vutto.",
  "anya-e0804n0:2869_0": "Imāni saṃvaccharassa nāmāni “saṃvaccharo, vaccharo, samā, hāyano, sarado, vasso”tiādīni",
  "anya-e0804n0:2869_1": "bhavanti. Nisāmetīti vitakketi upadhāreti. Ettha hi “iṅgha maddi nisāmehi, nigghoso",
  "anya-e0804n0:2869_2": "yādiso vane”ti pāḷi nidassanaṃ. Tattha nisāmehīti vitakkehi upadhārehīti attho. Paṭisāmetīti",
  "anya-e0804n0:2869_3": "bhaṇḍaṃ guttaṭṭhāne nikkhipati.",
  "anya-e0804n0:2870": "Sama ālocane. Ālocanaṃ pekkhanaṃ. Sāmeti, sāmayati. Nisāmanaṃ.",
  "anya-e0804n0:2871_0": "Ettha pana nisāmetīti pekkhati oloketi. Tathā hi “iṅgha maddi nisāmehi, cittaṃ rūpaṃva",
  "anya-e0804n0:2871_1": "dissatī”ti pāḷi dissati. Tattha hi nisāmehīti olokehīti attho. Dhātūnamatthātisayena",
  "anya-e0804n0:2871_2": "yogoti vacanato pana upasaggayogato vā savanepi ayaṃ vattati. Tathā hi “tato kaṇhājināyāpi,",
  "anya-e0804n0:2871_3": "nisāmehi rathesabhā”tiādikā pāḷiyo dissanti. Tattha nisāmehīti suṇohīti attho.",
  "anya-e0804n0:2872": "Ama roge. Ameti, amayati. Andho. Bilaṅkapādo andhanakho.",
  "anya-e0804n0:2873": "Tattha andhoti naṭṭhanayano vuccati. Andhanakhoti pūtinakho. Ubhayathāpi sarogattaṃ sūcitaṃ.",
  "anya-e0804n0:2874": "Bhāma kodhe. Bhāmeti, bhāmayati.",
  "anya-e0804n0:2875": "Goma upalepane. Gometi, gomayati.",
  "anya-e0804n0:2876": "Sāma svāntane āmantane. Svāntanaṃ sāmappayogo. Āmantanaṃ avhāyanaṃ pakkosanaṃ. Sāmeti, sāmayati.",
  "anya-e0804n0:2877_0": "Saṅgāma yuddhe. Saṅgāmeti, saṅgāmayati. Dve rājāno saṅgāmesuṃ. Saṅgāmo. Āto gamu",
  "anya-e0804n0:2877_1": "īsamadhivāsane. Āgameti, āgamayati, kāmāvacaradhamme nissāya rūpārūpadhammo samudāgameti,",
  "anya-e0804n0:2877_2": "samudāgamayati. Upāsako dhammasavanantarāyaṃ anicchanto “āgametha āgamethā”ti āha.",
  "anya-e0804n0:2877_3": "Samudāgamanaṃ, āgamanaṃ. Āgamento, āgamayamāno.",
  "anya-e0804n0:2878_0": "Tatra āgametīti īsakaṃ adhivāseti. Samudāgametīti sampavattati. Bhūvādigaṇe “gamayatī”ti",
  "anya-e0804n0:2878_1": "hetukattuvasena vuttaṃ, idha pana upasagganipātapubbakāni katvā “āgametī”tiādīni",
  "anya-e0804n0:2878_2": "suddhakattuvasena vuttānīti daṭṭhabbaṃ.",
  "anya-e0804n0:2879": "Makārantadhāturūpāni.",
  "anya-e0804n0:2880": "Iti cu rādigaṇe pavaggantadhāturūpāni",
  "anya-e0804n0:2881": "Samattāni.",
  "anya-e0804n0:2882": "Yakārantadhātu",
  "anya-e0804n0:2883": "Yu jigucchāyaṃ. Yāveti, yāvayati. Yavo.",
  "anya-e0804n0:2884": "Byaya khaye. Byayeti, byayayati. Abyayībhāvo.",
  "anya-e0804n0:2885": "Byaya cittasamussagge. Tādisaṃyeva rūpaṃ.",
  "anya-e0804n0:2886": "Yakārantadhāturūpāni.",
  "anya-e0804n0:2887": "Rakārantadhātu",
  "anya-e0804n0:2888": "Para gatiyaṃ. Pareti, parayati. Ettha ca “iti kho ānanda kusalāni sīlāni anupubbena aggāya parentī”ti pāḷi nidassanaṃ. Tattha aggāya parentīti arahattatthāya gacchanti.",
  "anya-e0804n0:2889": "Gara uggame. Gareti, garayati. Garu.",
  "anya-e0804n0:2890": "Cara asaṃsaye. Careti, carayati.",
  "anya-e0804n0:2891": "Pūri appāyane. Pūreti, pūrayati.",
  "anya-e0804n0:2892": "Vara icchāyaṃ. Vareti, varayati. Varo, varaṃ, varanto. Ete varānaṃ caturo varemi. Etaṃ sakka varaṃ vare.",
  "anya-e0804n0:2893": "Tattha varoti variyate varitabboti varo. Varanti varetīti varaṃ, icchanto patthentoti attho.",
  "anya-e0804n0:2894": "“Mahāmahārahaṃ sakya-muni nīvaraṇā raṇā;",
  "anya-e0804n0:2895": "Muttaṃ muttaṃ sudassanaṃ, vande bodhivaraṃ vara”nti",
  "anya-e0804n0:2896_0": "Purāṇakaviracanāyaṃ “vara”nti padassa viya. Evaṃ varetīti varanto. Vareti varemi",
  "anya-e0804n0:2896_1": "icchāmi yācāmi. Kārite “pavāretī”ti rūpaṃ, icchāpetīti attho. Nisedhanatthe panidaṃ kāritaṃ na hoti.",
  "anya-e0804n0:2897": "Sara akkhepe. Sareti, sarayati. Saro. Saroti saddo.",
  "anya-e0804n0:2898": "Sāra dubbalye. Sāreti, sārayati. Dubbalo bhavatīti attho.",
  "anya-e0804n0:2899": "Kumāra kīḷāyaṃ. Kumāreti, kumārayati. Kumāro, kumārako. Kumārī, kumārikā.",
  "anya-e0804n0:2900": "Ettha kumārayati tattha tattha kīḷatīti kumāro. So eva atidaharattā kumārako. Esa nayo itaratrāpi.",
  "anya-e0804n0:2901_0": "Sūra vīra vikkantiyaṃ. Vikkanti vikkamanaṃ. Sūreti, sūrayati. Vīreti, vīrayati. Sūro,",
  "anya-e0804n0:2901_1": "vīro. Sāsanikehi pana saddhammavidūhi evaṃ dhātusabhāvānampi sūravīrasaddānaṃ nibbacanaṃ",
  "anya-e0804n0:2901_2": "na dassitaṃ, kevalaṃ pana tattha tattha “sūroti visiṭṭhauro”ti ca “mahāvīroti mahāvikkanto”ti",
  "anya-e0804n0:2901_3": "ca “vīroti vīriyavā”ti ca atthavivaraṇamattameva dassitaṃ.",
  "anya-e0804n0:2902_0": "Pāra tīra kammasampattiyaṃ. Kammasampatti nāma kammassa parisamāpanaṃ niṭṭhāpanaṃ.",
  "anya-e0804n0:2902_1": "Pāreti, pārayati. Tīreti, tīrayati. Pāraṃ. Tīraṃ. Vikkamāmi na pāremi, bhūmiṃ sumbhāmi",
  "anya-e0804n0:2902_2": "vegasā. Taṃ kiccaṃ tīretvā gato. Santīraṇaṃ, tīraṇapariññāti ca ādīni ettha dassetabbāni.",
  "anya-e0804n0:2903": "Tattha na pāremīti chindituṃ na sakkomīti attho.",
  "anya-e0804n0:2904": "Īra khepane. Īreti, īrayati.",
  "anya-e0804n0:2905": "Jara vayohānimhi. Jareti, jarayati. Jarā. Pāḷiyaṃ pana “jīratī”ti pāṭho.",
  "anya-e0804n0:2906": "Vara āvaraṇe. Vāreti, vārayati. Nivāreti, nivārayati. Nivāretā. Parivāreti, parivārayati. Parivāro. Pavāreti, pavārayati. Pavāraṇaṃ. Pavāraṇanti nisedhanaṃ vā kāmyadānaṃ vā.",
  "anya-e0804n0:2907": "Dhara dhāraṇe. Dhāreti, dhārayati. Ādhāro, ādhārako, dhammo iccādīni.",
  "anya-e0804n0:2908_0": "Tattha dhammoti anekavidhesu dhammesu lokuttaro uppādito sacchikato ca catūsu apāyesu",
  "anya-e0804n0:2908_1": "saṃsāre vā satte apatamāne dhāretīti dhammo. Atha vā sotāpannādīhi ariyehi dhāriyati,",
  "anya-e0804n0:2908_2": "nu puthujjanehītipi dhammo. Catubhūmiko pana sakalakkhaṇaṃ dhāretīti dhammo. Kakkhaḷattādinā",
  "anya-e0804n0:2908_3": "phusanādinā santiādinā sakasakabhāvena paṇḍitehi dhāriyati sallakkhiyatītipi dhammo.",
  "anya-e0804n0:2908_4": "Tepiṭako pana pāḷidhammo sakatthaparatthādibhee atthe dhāretīti dhammo. Keci tu vidū",
  "anya-e0804n0:2908_5": "“pāpake akusale dhamme dhunāti kampeti viddhaṃsetīti dhammo”ti dhūdhātuvasenapi nibbacanaṃ",
  "anya-e0804n0:2908_6": "vadanti, taṃ maggadhamme atīva yujjati, phalanibbānapariyattidhammesu pana pariyāyena yujjati.",
  "anya-e0804n0:2909_0": "Dhammasaddo pariyattihetuguṇanissattanijjīvatādīsu dissati. Ayañhi “dhammaṃ pariyāpuṇāti",
  "anya-e0804n0:2909_1": "suttaṃ geyya”ntiādīsu pariyattiyaṃ dissati. “Hetumhi ñāṇaṃ dhammapaṭisambhidā”tiādīsu hetumhi.",
  "anya-e0804n0:2910": "“Na hi dhammo adhammo ca, ubho samavipākino;",
  "anya-e0804n0:2911": "Adhammo nirayaṃ neti, dhammo pāpeti suggati”nti",
  "anya-e0804n0:2912": "Ādīsu guṇe. “Tasmiṃ kho pana samaye dhammā honti. Dhammesu dhammānupassī viharatī”tiādīsu nissattanijjīvatāyaṃ.",
  "anya-e0804n0:2913_0": "Atha vā dhammasaddo sabhāvapaññāpuññapaññattiāpattipariyattinissattanijjīvatāvikāraguṇapacca-",
  "anya-e0804n0:2913_1": "yapaccayuppannādīsu dissati. Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "anya-e0804n0:2914": "Yassete caturo dhammā, saddhassa gharamesino;",
  "anya-e0804n0:2915": "Saccaṃ dhammo dhiti cāgo, sa ve pecca na socatī”ti",
  "anya-e0804n0:2916": "Ādīsu paññāyaṃ.",
  "anya-e0804n0:2917": "“Na hi dhammo adhammo ca, ubho samavipākino;",
  "anya-e0804n0:2918": "Adhammo nirayaṃ neti, dhammo pāpeti suggati”ntiādīsu",
  "anya-e0804n0:2919_0": "Puññe. “Paññattidhammā, niruttidhammā, adhivacanādhammā”tiādīsu paññattiyaṃ. “Pārājikā",
  "anya-e0804n0:2919_1": "dhammā, saṅghādisesā dhammā”tiādīsu āpattiyaṃ. “Idha bhikkhu dhammaṃ jānāti suttaṃ",
  "anya-e0804n0:2919_2": "geyyaṃ veyyākaraṇa”ntiādīsu pariyattiyaṃ. “Tasmiṃ kho pana samaye dhammā honti. Dhammesu",
  "anya-e0804n0:2919_3": "dhammānupassī viharatī”tiādīsu nissattanijjīvatāyaṃ. “Jātidhammā jarādhammā maraṇadhammā”tiādīsu",
  "anya-e0804n0:2919_4": "vikāre. “Channaṃ buddhadhammāna”ntiādīsu guṇe. “Hetumhi ñāṇaṃ dhammapaṭisambhidā”tiādīsu",
  "anya-e0804n0:2919_5": "paccaye. “Ṭhitāvasā dhātu dhammaṭṭhitatā dhammaniyāmatā”tiādīsu paccayuppanne.",
  "anya-e0804n0:2920_0": "Atha vā dhammasaddo pariyattisaccasamādhipaññāpakatipuññāpattiñeyyādīsu bahūsu atthesu",
  "anya-e0804n0:2920_1": "diṭṭhappayogo. Tathā hi “idha bhikkhu dhammaṃ pariyāpuṇātī”tiādīsu pariyattiyaṃ dissati.",
  "anya-e0804n0:2920_2": "“Diṭṭhadhammo pattadhammo”tiādīsu sacce. “Evaṃdhammā te bhagavanto ahesu”ntiādīsu",
  "anya-e0804n0:2920_3": "samādhimhi. “Saccaṃ dhammo dhiti cāgo”ti evamādīsu paññāyaṃ. “Jātidhammānaṃ bhikkhave",
  "anya-e0804n0:2920_4": "sattāna”nti evamādīsu pakatiyaṃ. “Dhammo have rakkhati dhammacāri”nti evamādīsu puññe.",
  "anya-e0804n0:2920_5": "“Cattāro pārājikā dhammā”tiādīsu āpattiyaṃ. “Kusalā dhammā”tiādīsu ñeyye. Evaṃ dhammasaddappavattivisayā",
  "anya-e0804n0:2920_6": "vividhā aṭṭhakathācariyehi dassitā, tattha tattha pana ādisaddena yuttivisayādayo",
  "anya-e0804n0:2920_7": "ca atthā gahetabbā. Tathā hi dhammasaddo –",
  "anya-e0804n0:2921": "“Nesa dhammo mahārāja, yaṃ tvaṃ gaccheyya ekako;",
  "anya-e0804n0:2922": "Ahampi tena gacchāmi, yena gacchasi khattiyā”ti",
  "anya-e0804n0:2923_0": "Ādīsu yuttiyaṃ vattati. “Manañca paṭicca dhamme ca uppajjati manoviññāṇa”ntiādīsu",
  "anya-e0804n0:2923_1": "visaye. “Satañca dhammo na jaraṃ upetī”ti ettha nibbāne vattati. Tatra yā nissattatā,",
  "anya-e0804n0:2923_2": "sā eva nijjīvatā. Yo ca hetu, so eva paccayo.",
  "anya-e0804n0:2924": "Iccevaṃ –",
  "anya-e0804n0:2925": "Pariyattipaccayesu, guṇe nissattatāya ca;",
  "anya-e0804n0:2926": "Sabhāve ceva paññāyaṃ, puññe paññattiyampi ca.",
  "anya-e0804n0:2927": "Āpattiyaṃ vikāre ca, paccayuppannakepi ca;",
  "anya-e0804n0:2928": "Saccasamādhipakati-ñeyyesu yuttiyampi ca;",
  "anya-e0804n0:2929": "Visaye ceva nibbāne, dhammasaddo pavattati.",
  "anya-e0804n0:2930": "Keci pana dhammasaddassa pavattivisayānaṃ dasadhāva paricchedaṃ vadanti.",
  "anya-e0804n0:2931": "Ñeyyamagge ca nibbāne, sabhāve atha jātiyaṃ;",
  "anya-e0804n0:2932": "Mane visayapuññesu, bhāve pāvacanepi ca;",
  "anya-e0804n0:2933": "Imesu dasasvatthesu, dhammasaddo pavattati.",
  "anya-e0804n0:2934": "Tatra atthuddhāroti samānasaddavacanīyānaṃ atthānaṃ uddharaṇaṃ atthuddhāro.",
  "anya-e0804n0:2935": "Rakārantadhāturūpāni.",
  "anya-e0804n0:2936": "Lakārantadhātu",
  "anya-e0804n0:2937_0": "Pāla rakkhaṇe. “Rakkhaṇaṃ, tāṇaṃ, gopanaṃ, avanaṃ, pālanaṃ, rakkhā, rakkhaṇā, gutti”",
  "anya-e0804n0:2937_1": "iccete pariyāyā. Pāleti, pālayati. Pālako, buddhapālo. Ambapālī gaṇikā. Samo bhavatu",
  "anya-e0804n0:2937_2": "pālinā. Pālito, pālanaṃ, pāḷi.",
  "anya-e0804n0:2938_0": "Ettha pāḷīti atthaṃ pāletīti pāḷi, lassa ḷattaṃ. Atha vā antodakaṃ rakkhaṇaṭṭhena",
  "anya-e0804n0:2938_1": "mahato taḷākassa thirā mahatīti pāḷi viyāti pāḷi, pariyattidhammo. Aparo nayo pakaṭṭhānaṃ",
  "anya-e0804n0:2938_2": "ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā",
  "anya-e0804n0:2938_3": "ca pakaṭṭhānaṃ vacanappabandhānaṃ āḷīti pāḷi.",
  "anya-e0804n0:2939": "Pāḷisaddo pāḷidhamme, taḷākapāḷiyampi ca;",
  "anya-e0804n0:2940": "Dissate pantiyañceva, iti ñeyyaṃ vijānatā.",
  "anya-e0804n0:2941_0": "Ayañhi “pāḷiyā atthamupaparikkhantī”tiādīsu pariyattidhammasaṅkhāte pāḷidhamme dissati.",
  "anya-e0804n0:2941_1": "“Mahato taḷākassa pāḷī”tiādīsu taḷākapāḷiyaṃ. “Pāḷiyā nisīdiṃsū”tiādīsu pantiyaṃ,",
  "anya-e0804n0:2941_2": "paṭipāṭiyā nisīdiṃsūti attho. Imasmiṃ panatthe dhātuyā kiccaṃ natthi. Pāṭipadiko",
  "anya-e0804n0:2941_3": "hi pantivācako pāḷisaddo.",
  "anya-e0804n0:2942": "Tila sinehane. Teleti, telayati. Telaṃ, tilo, tilaṃ.",
  "anya-e0804n0:2943_0": "Tattha tiloti tilagaccho. Tilanti tapphalaṃ. Tato pana nikkhanto sineho telaṃ. So",
  "anya-e0804n0:2943_1": "hi “tilānaṃ idanti tela”nti vuccati. Yadi evaṃ “sāsapatela”ntiādivacanaṃ na yujjeyyāti?",
  "anya-e0804n0:2943_2": "No na yujjati, “tilasinehane”ti evaṃ vuttāya tiladhātuyā sāmaññato yassa kassaci",
  "anya-e0804n0:2943_3": "sinehassa vacanato. Tena “sāsapatelaṃ, madhukatela”ntiādayo sāsane payogā dissanti.",
  "anya-e0804n0:2943_4": "Mayaṃ pana tiladhātuvasena nipphannānaṃ tilagacchatapphalavācakānaṃ “tilo, tila”nti",
  "anya-e0804n0:2943_5": "saddarūpānaṃ pakāsanamukhena “tilānaṃ idanti tela”nti vadāma, na pana tena vacanena",
  "anya-e0804n0:2943_6": "sāsapādīnaṃ sinehassa atelattaṃ vadāma. Atha kiñcarahīti ce? Taddhitavidhāne viññunaṃ",
  "anya-e0804n0:2943_7": "kosallatthaṃ tilasaddaṃ paṭicca “tilānaṃ idanti tela”nti vadāma. Sinehasaṅkhātassa",
  "anya-e0804n0:2943_8": "sāsapādīnaṃ telassa vacanaṃ na jahāma, tasmā udāharaṇappakāsane “tilo, tilaṃ, tela”nti",
  "anya-e0804n0:2943_9": "avatvā “telaṃ, tilo, tila”nti amhehi vuttaṃ. Idañhi vacanaṃ telassa sāmaññato sinehe",
  "anya-e0804n0:2943_10": "pavattiṃ dīpeti. Teneva ca sāsane “tilatelaṃ, sāsapatela”ntiādinā visesavacanampi",
  "anya-e0804n0:2943_11": "dissatīti niṭṭhametthāvagantabbaṃ. Apica telasaddo yebhuyyena tilatele vattati, yathā",
  "anya-e0804n0:2943_12": "migasaddo hariṇamigetipi daṭṭhabbaṃ.",
  "anya-e0804n0:2944": "Jala apavāraṇe. Jāleti, jālayati. Jālaṃ, jālā. Jālanti macchajālaṃ. Jālāti aggijālā.",
  "anya-e0804n0:2945": "Khala soceyye. Soceyyaṃ sucibhāvo. Khāleti, khālayati. Pakkhāleti, pakkhālayati.",
  "anya-e0804n0:2946": "Tala patiṭṭhāyaṃ. Tāleti, tālayati. Tālo, talaṃ.",
  "anya-e0804n0:2947": "Ettha tāloti tiṇarājarukkho. Talanti pāṇitalabhūmitalādi. Tañhi tālayati patiṭṭhāti ettha vatthujātanti talaṃ.",
  "anya-e0804n0:2948": "Tula ummāne. Toleti, tolayati.",
  "anya-e0804n0:2949": "Dula ukkhepe. Ukkhepo uddhaṃ khipanaṃ. Doleti, dolayati. Dolā.",
  "anya-e0804n0:2950": "Ettha ca doliyati ukkhipiyati yattha nipanno dārako, yathānipannako vāti dolā.",
  "anya-e0804n0:2951": "Vula nimmajjane. Voleti, voyalati.",
  "anya-e0804n0:2952": "Mīla nimīlane. Mīleti, mīlayati. Mīlanaṃ, ummīlanaṃ, nimīlanaṃ.",
  "anya-e0804n0:2953": "Mūla rohane. Mūleti, mūlayati. Mūlaṃ. Esā hi yadā patiṭṭhāyaṃ vattati, tadā bhūvādigaṇikā, “mūlatī”ti cassā rūpaṃ.",
  "anya-e0804n0:2954": "Tattha mūlanti mūlayati rūhati rukkhādi etenāti mūlaṃ. Atha vā mūlayati chinnopi koci etena acchinnena punadeva rūhatīti mūlaṃ. Vuttañhi –",
  "anya-e0804n0:2955": "“Yathāpi mūle anupaddave daḷhe,",
  "anya-e0804n0:2956": "Chinnopi rukkho punadeva rūhati;",
  "anya-e0804n0:2957": "Evampi taṇhānusaye anūhate,",
  "anya-e0804n0:2958": "Nibbattati dukkhamidaṃ punappuna”nti;",
  "anya-e0804n0:2959": "Mūlasaddassa atthuddhāro heṭṭhā bhūvādigaṇe vutto.",
  "anya-e0804n0:2960": "Kala pila khepe. Kāleti, kālayati. Kālo. Pileti, pilayati.",
  "anya-e0804n0:2961": "Ettha kāloti samayopi maccupi. Tatra samayo tesaṃ tesaṃ sattānaṃ āyuṃ kālayati khepeti divase divase appaṃ appaṃ karotīti kāloti vuccati. Vuttampi cetaṃ –",
  "anya-e0804n0:2962": "“Kālo ghasati bhūtāni, sabbāneva sahattanā;",
  "anya-e0804n0:2963": "Yo ca kālaghaso bhūto, sabhūtapacaniṃpacī”ti.",
  "anya-e0804n0:2964_0": "Maccu pana kālayati tesaṃ tesaṃ sattānaṃ jīvitaṃ khepeti samucchedavasena nāsetīti",
  "anya-e0804n0:2964_1": "kāloti vuccati. Tenāhu aṭṭhakathācariyā “kāloti maccu. Kālayati sattānaṃ jīvitaṃ",
  "anya-e0804n0:2964_2": "nāsetīti kālo. Kālena maccunā kato nāsitoti kālakato”ti. “Maraṇaṃ hindaṃ maccu maṭṭu",
  "anya-e0804n0:2964_3": "cuti kālo antako nikkhepo”ti maraṇassābhidhānāni.",
  "anya-e0804n0:2965": "Sulla sajjane. Sulleti, sullayati.",
  "anya-e0804n0:2966": "Ila peraṇe. Ileti, ilayati.",
  "anya-e0804n0:2967": "Vala bharaṇe. Vāleti, vālayati. Vālo.",
  "anya-e0804n0:2968": "Lala icchāyaṃ. Laleti, lalayati.",
  "anya-e0804n0:2969": "Dala vidāraṇe. Dāleti, dālayati, padāleti, padālayati. Kudālo.",
  "anya-e0804n0:2970": "Kala gatisaṅkhyānesu. Kāleti, kālayati. Kālo, kalā. Kalāti avayavo. Sā hi kālayitabbā saṅkhāyitabbāti kalā.",
  "anya-e0804n0:2971": "Sīla upadhāraṇe. Upadhāraṇaṃ bhuso dhāraṇaṃ, patiṭṭhāvasena ādhārabhāvo. Sīleti, sīlayati. Sīlaṃ, sīlanaṃ.",
  "anya-e0804n0:2972_0": "Ettha sīlanti sīleti upadhāreti taṃsamaṅgīpuggalaṃ apāyesu uppattinivāraṇavasena",
  "anya-e0804n0:2972_1": "bhuso dhāretīti sīlaṃ. Atha vāsīliyati upacāriyati sappurisehi hadayamaṃsantaraṃ",
  "anya-e0804n0:2972_2": "upanetvā dhāriyatīti sīlaṃ. Sīlananti bhūvādigaṇe avippakiṇṇatāsaṅkhātaṃ samādhānaṃ",
  "anya-e0804n0:2972_3": "vuccati. Tattha “sīlatī”ti rūpaṃ, idha pana ādhārabhāvasaṅkhātaṃ upadhāraṇaṃ vuccati.",
  "anya-e0804n0:2972_4": "Ettha ca “sīleti, sīlayatī”ti rūpāni. Aṭṭhakathāsu hi “kusalānaṃ dhammānaṃ patiṭṭhāvasena",
  "anya-e0804n0:2972_5": "ādhārabhāvo upadhāraṇa”nti vutto.",
  "anya-e0804n0:2973": "Vela kālopadese. Veleti, velayati. Velā. Keci “vela iti dhātusaddo na hotī”ti vadanti, taṃ na gahetabbaṃ, porāṇehi saddasatthavidūhi “velayatī”ti rūpassa dassitattā.",
  "anya-e0804n0:2974_0": "Pala mūla lavanapavanesu. Lavanaṃ chedanaṃ, pavanaṃ sodhanaṃ. Pāleti, pālayati. Palaṃ.",
  "anya-e0804n0:2974_1": "Palaṃ nāma mānaviseso. Lokassa vimatiṃ pāleti lunāti sodheti cāti palaṃ. Mūleti,",
  "anya-e0804n0:2974_2": "mūlayati. Saddasatthavidū pana “mūlayati kedāraṃ, mūlayati dhañña”nti payogaṃ vadanti.",
  "anya-e0804n0:2975": "Thūla paribrūhane. Paribrūhanaṃ vaḍḍhanaṃ. Thūleti, thūlayati. Thūlo puriso. Thūlā javena hāyanti.",
  "anya-e0804n0:2976": "Pala gatiyaṃ. Paleti, palayati. Atthaṃ paleti na upeti saṅkhaṃ. Paleti rasamādāya. Yathā suttaguḷaṃ yattakehi suttehi veṭhitaṃ, tattakehi eva palayati.",
  "anya-e0804n0:2977_0": "Ciṅgula paribbhamane. Ciṅguleti, ciṅgulayati. Ciṅgulayitvā. Atrāyaṃ pāḷi “yāvatikā",
  "anya-e0804n0:2977_1": "abhisaṅkhārassa gati, tāvatikaṃ gantvā ciṅgulayitvā bhūmiyaṃ papatī”ti. Tattha ciṅgulayitvāti paribbhamitvā.",
  "anya-e0804n0:2978": "Lakārantadhāturūpāni.",
  "anya-e0804n0:2979": "Vakārantadhātu",
  "anya-e0804n0:2980": "Divu parikūjane. Parikūjanaṃ gajjanaṃ. Deveti, devayati. Devo ca paridevitvā. Devoti megho.",
  "anya-e0804n0:2981": "Divu addane. Addanaṃ gandhapisananti vadanti. Deveti, devayati.",
  "anya-e0804n0:2982": "Civa bhāsāyaṃ. Civeti, civayati.",
  "anya-e0804n0:2983": "Vakārantadhāturūpāni.",
  "anya-e0804n0:2984": "Sakārantadhātu",
  "anya-e0804n0:2985_0": "Pusa posane. Poseti, posayati. Imāni rūpāni kiñcāpi bhūvādigaṇikaṃ “posetī”ti rūpaṃ",
  "anya-e0804n0:2985_1": "paṭicca hetukatturūpāni viya dissanti, tathāpi “aññepi devo posetī”tiādikassa curādigaṇikarūpassa",
  "anya-e0804n0:2985_2": "dassanato suddhakattuvasena vuttānīti daṭṭhabbaṃ. Ubhinnaṃ pana kāritaṭṭhāne “posāpeti,",
  "anya-e0804n0:2985_3": "posāpayatī”ti hetukatturūpāni icchitabbāni.",
  "anya-e0804n0:2986": "Pesa paṭiharaṇe. Peseti, pesayati.",
  "anya-e0804n0:2987": "Pisa balapāṇanesu. Piseti, pisayati.",
  "anya-e0804n0:2988": "Pasi nāsane. Paṃseti, paṃsayati.",
  "anya-e0804n0:2989": "Jasi rakkhaṇe. Jaṃseti, jaṃsayati.",
  "anya-e0804n0:2990": "Silesa silesane. Sileseti, silesayati. Sileso.",
  "anya-e0804n0:2991": "Lūsa hiṃsāyaṃ. Lūseti, lūsayati.",
  "anya-e0804n0:2992": "Punsa abhimaddane. Nakāro niggahītatthaṃ. Puṃseti, puṃsayati. Napuṃsako. Dhātunakārassa lope “poso” iccapi rūpaṃ.",
  "anya-e0804n0:2993_0": "Tattha na puṃsakoti itthibhāvapumbhāvarahito puggalo. So hi puriso viya sātisayaṃ",
  "anya-e0804n0:2993_1": "paccāmitte na puṃseti abhimaddanaṃ kātuṃ na sakkotīti napuṃsakoti vuccati. Keci pana",
  "anya-e0804n0:2993_2": "“na pumā, na itthī”ti napuṃsakoti vacanatthaṃ vadanti. Tathā hi saddasatthavidū taṃ",
  "anya-e0804n0:2993_3": "puggalaṃ napuṃsakaliṅgavasena napuṃsakanti vadanti.",
  "anya-e0804n0:2994": "Dhūsa kantikaraṇe. Dhūseti, dhūsayati.",
  "anya-e0804n0:2995": "Rusa rosane. Rosanaṃ kopakaraṇaṃ. Roseti, rosayati. Roso. Rosoti kodho.",
  "anya-e0804n0:2996": "Byusa ussagge. Byoseti, byosayati.",
  "anya-e0804n0:2997": "Jasa hiṃsāyaṃ. Jāseti, jāsayati.",
  "anya-e0804n0:2998": "Daṃsa daṃsane. Daṃseti, daṃsayati. Daṃsano. Daṃsanoti danto. Daṃsanti khādanīyaṃ vā bhojanīyaṃ vā etenāti daṃsano.",
  "anya-e0804n0:2999": "Dasi dassane ca. Cakāro daṃsanaṃ apekkhati. Daṃseti, daṃsayati. Vidaṃseti, vidaṃsayati sūriyo ālokaṃ.",
  "anya-e0804n0:3000": "Tassa santajjane. Tasseti, tassayati puriso core.",
  "anya-e0804n0:3001": "Vassu sattibandhane. Sattibandhanaṃ samatthatākaraṇaṃ. Vasseti, vassayati.",
  "anya-e0804n0:3002": "Jasa tāḷane. Tāḷanaṃ paharaṇaṃ. Jāseti, jāsayati.",
  "anya-e0804n0:3003": "Pasa bandhane. Pāseti, pāsayati. Pāso. Pāsanti bandhanti satte etenāti pāso, sakuṇapāsādi.",
  "anya-e0804n0:3004": "Ghusi visaddane. Visaddanaṃ ugghosanaṃ. Ghoseti, ghosayati. Ghoso.",
  "anya-e0804n0:3005_0": "Lasa silyayoge. Silyayogo lāsiyaṃ nāṭakanāṭanaṃ recakadānaṃ. Lāseti, lāsayati. Lāsento,",
  "anya-e0804n0:3005_1": "lāsentī. Atrāyaṃ pāḷi “vādentiyāpi lāsenti, naccantiyāpi lāsenti, lāsentiyāpi naccantī”ti.",
  "anya-e0804n0:3005_2": "Tattha lāsentīti yā uplavamānā viya uṭṭhahitvā lāsiyanāṭakaṃ nāṭenti, recakaṃ denti.",
  "anya-e0804n0:3006": "Bhūsa alaṅkāre. Bhūseti, bhūsayati. Vibhūseti, vibhūsayati. Bhūsanaṃ, vibhūsanaṃ.",
  "anya-e0804n0:3007": "Vasa sinehanachedāvaharaṇesu. Avaharaṇaṃ corikāya gahaṇaṃ. Vāseti, vāsayati. Vasā.",
  "anya-e0804n0:3008": "Tāsa vāraṇe. Vāraṇaṃ nivāraṇaṃ. Tāseti, tāsayati.",
  "anya-e0804n0:3009": "Dhasa uñche. Dhāseti, dhāsayati.",
  "anya-e0804n0:3010": "Bhasa gahaṇe. Bhāseti, bhāsayati.",
  "anya-e0804n0:3011": "Pusa dhāraṇe. Poseti, posayati, ābharaṇaṃ dhāretīti attho.",
  "anya-e0804n0:3012": "Tusi pisi kusi dasi bhāsāyaṃ. Tuṃseti, tuṃsayati. Piṃseti, piṃsayati. Kuṃseti, kuṃsayati. Daṃseti, daṃsayati.",
  "anya-e0804n0:3013": "Khusi akkosane. Khuṃseti, khuṃsayati. Khuṃsanā.",
  "anya-e0804n0:3014": "Gavesa maggane. Gaveseti, gavesayati. Gavesako, gavesito, gavesanā, gaveṭṭhi.",
  "anya-e0804n0:3015": "Vāsa upasevāyaṃ. Vāseti, vāsayati. Vāso, āvāso.",
  "anya-e0804n0:3016": "Hisi hiṃsāyaṃ. Hiṃseti, hiṃsayati.",
  "anya-e0804n0:3017": "Nivāsa acchādane. Vatthaṃ nivāseti, nivāsayati. Pubbaṇhasamayaṃ nivāsetvā.",
  "anya-e0804n0:3018": "Aṃsa saṅghāte. Aṃseti, aṃsayati. Aṃso, aṃsā.",
  "anya-e0804n0:3019": "Ettha ca aṃsoti koṭṭhāsopi khandhopi vuccati. Aṃsāti arisarogo.",
  "anya-e0804n0:3020": "Misa sajjane. Meseti, mesayati.",
  "anya-e0804n0:3021": "Rasa assādane. Raseti, rasayati. Raso. Rasiyate assādiyate janehīti raso.",
  "anya-e0804n0:3022": "Rasa sinehane. Raseti, rasayati. Raso.",
  "anya-e0804n0:3023": "Tattha rasetīti sinehati. Rasoti sineho, sinehasambandho sāmaggirasoti vuccati, yaṃ sandhāya brāhmaṇā bhagavantaṃ “arasarūpo samaṇo gotamo”ti avocuṃ.",
  "anya-e0804n0:3024": "Siya asabbappayoge. Seseti, sesayati. Seso. Vipubbo atisaye, vipubbo atisaye, vipubbo sisadhātu atisaye vattati, viseseti, visesayati. Viseso, visiṭṭho, visesanaṃ.",
  "anya-e0804n0:3025_0": "Missa sammisse. Misseti, missayati. Sammisseti, sammissayati. Misso, misso, missito,",
  "anya-e0804n0:3025_1": "sammissito, sammisso iccādīni. Alambusājātake missāti itthīnaṃ vattabbanāmaṃ, purisehi",
  "anya-e0804n0:3025_2": "saddhiṃ sammissanatāya.",
  "anya-e0804n0:3026": "Jusa paritakkane. Joseti, josayati.",
  "anya-e0804n0:3027": "Masa pahāsane. Maseti, masayati.",
  "anya-e0804n0:3028": "Marisa titikkhāyaṃ. Mariseti. Marisayati.",
  "anya-e0804n0:3029": "Pisa pesane. Peseti, pesayati. Pesako, pesito.",
  "anya-e0804n0:3030": "Ghusa sadde. Ghoseti, ghosayati. Ugghosayuṃ bodhimaṇḍe pamoditā. Ghoso.",
  "anya-e0804n0:3031": "Disī uccāraṇe. Deseti, desayati. Desako, desetā, desito, desanā.",
  "anya-e0804n0:3032": "Vasa acchādane. Vāseti, vāsayati. Nivāseti, nivāsayati. Vatthaṃ.",
  "anya-e0804n0:3033": "Sakārantadhāturūpāni.",
  "anya-e0804n0:3034": "Hakārantadhātu",
  "anya-e0804n0:3035": "Araha pūjāyaṃ. Araheti, arahayati. Arahā, arahaṃ. “Arahā, khīṇāsavo, asekkho”ti arahato nāmāni.",
  "anya-e0804n0:3036": "Sineha sinehane. Sineheti, sinehayati.",
  "anya-e0804n0:3037": "Varaha hiṃsāyaṃ. Varaheti, varahayati. Varāho.",
  "anya-e0804n0:3038": "Varāhoti sūkaropi hatthīpi vuccati. “Eṇeyyā ca varāhā cā”ti ettha hi sūkaro “varāho”ti vutto, “mahāvarāhassa…pe… nadīsu jaggato”ti ettha pana hatthī “varāho”ti.",
  "anya-e0804n0:3039": "Raha cāge. Raheti, rahayati.",
  "anya-e0804n0:3040": "Caha parikatthane. Caheti, cahayati.",
  "anya-e0804n0:3041": "Maha pūjāyaṃ. Maheti, mahayati. Mahito rājā mahārājā. Vihāramaho, cetiyamaho.",
  "anya-e0804n0:3042": "Piha icchāyaṃ. Piheti, pihayati. Pihā, pihālu, apiho, pihanīyā vibhūtiyo.",
  "anya-e0804n0:3043": "Kuha vimhāpane. Kuheti, kuhayati. Kuhako. Kuhayati lokavimhāpanaṃ karotīti kuhako. Kuhanā.",
  "anya-e0804n0:3044": "Saha parisahane. Parisahanaṃ khanti. Saheti, sahayati. Sahanaṃ. Bhūvādigaṇikassa panassa “sahatī”ti rūpaṃ.",
  "anya-e0804n0:3045": "Garaha vinindane. Garaheti, garahayati. Garahā. Bhūvādigaṇikassa panassa “garahatī”ti rūpaṃ.",
  "anya-e0804n0:3046": "Hakārantadhāturūpāni.",
  "anya-e0804n0:3047": "Ḷakārantadhātu",
  "anya-e0804n0:3048": "Taḷa tāḷane. Tāḷeti, tāḷayati. Patāḷeti, patāḷayati. Tāḷaṃ. Tāḷanti kaṃsatāḷādi.",
  "anya-e0804n0:3049": "Taḷa āghāte. Pubbe viya rūpāni.",
  "anya-e0804n0:3050": "Khaḷa bhede. Khaḷeti, khaḷayati.",
  "anya-e0804n0:3051": "Iḷa thavane. Iḷeti, iḷayati.",
  "anya-e0804n0:3052": "Juḷa peraṇe. Joḷeti, joḷayati.",
  "anya-e0804n0:3053": "Pīḷa avagāhane. Pīḷeti, pīḷayati. Nippīḷeti, nippīḷayati. Pīḷanako, pīḷito, pīḷā, pīḷanaṃ, nippīḷanako.",
  "anya-e0804n0:3054": "Laḷa upasevāyaṃ. Lāḷeti, lāḷayati. Upalāḷeti, upalāḷayati. Bhūvādigaṇaṭṭhāya pana vilāsanatthe vattamānāya etissā “laḷatī”ti rūpaṃ.",
  "anya-e0804n0:3055": "Siḷa seḷane. Seḷeti, seḷayati. Seḷento. Ettha seḷetīti seḷitasaddaṃ karoti.",
  "anya-e0804n0:3056": "Avaggantadhāturūpāni.",
  "anya-e0804n0:3057": "Curādī ettakā diṭṭhā, dhātavo me yathābalaṃ;",
  "anya-e0804n0:3058": "Suttesvaññepi pekkhitvā, gaṇhavho atthayuttito.",
  "anya-e0804n0:3059": "Curapamukhagaṇo me sāsanatthaṃ pavutto,",
  "anya-e0804n0:3060": "Supacurahitakāmo tampi sikkheyya dhīro;",
  "anya-e0804n0:3061": "Supacuranayapāṭhe satthuno tañhi sikkhaṃ,",
  "anya-e0804n0:3062": "Piyusamiva manuññaṃ atthasāraṃ labhetha.",
  "anya-e0804n0:3063": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n0:3064": "Kosallatthāya kate saddanītippakaraṇe",
  "anya-e0804n0:3065": "Curādigaṇaparidīpano aṭṭhārasamo paricchedo.",
  "anya-e0804n0:3066": "19. Sabbagaṇavinicchaya",
  "anya-e0804n0:3067": "Ito paraṃ pavakkhāmi, sabbagaṇavinicchayaṃ;",
  "anya-e0804n0:3068": "Sotūnaṃ paṭubhāvatthaṃ, parame piṭakattaye.",
  "anya-e0804n0:3069": "Paccayādivibhāgehi, nayehi vividhehi taṃ;",
  "anya-e0804n0:3070": "Sukhaggāhāya sotūnaṃ, suṇātha mama bhāsato.",
  "anya-e0804n0:3071_0": "Tattha paṭhamo bhūvādigaṇo, dutiyo rudhādigaṇo, tatiyo divādigaṇo, catuttho svādiguṇo,",
  "anya-e0804n0:3071_1": "pañcamo kiyādigaṇo, chaṭṭho gahādigaṇo, sattamo tanādigaṇo, aṭṭhamo curādigaṇo, imasmiṃ",
  "anya-e0804n0:3071_2": "bhagavato pāvacane aṭṭhavidhā dhātugaṇā bhavanti. Etesu vikaraṇapaccayavasena –",
  "anya-e0804n0:3072": "Bhūvādito akāro ca, sānusāro rudhādito;",
  "anya-e0804n0:3073": "Akāro cevivaṇṇo ca, ekārokārameva ca.",
  "anya-e0804n0:3074": "Yapaccayo divādimhā, ṇu ṇā uṇā suvādito;",
  "anya-e0804n0:3075": "Kyādito pana nāyeva, ppaṇhā pana gahādito.",
  "anya-e0804n0:3076": "Oyirā tu tanādimhā, ṇe ṇayā ca curādito;",
  "anya-e0804n0:3077": "Aggahitaggahaṇena, paccayā dasa pañca ca.",
  "anya-e0804n0:3078": "Hiyyattanī sattamī ca, vattamānā ca pañcamī;",
  "anya-e0804n0:3079": "Catassetā pavuccanti, sabbadhātukanāmikā.",
  "anya-e0804n0:3080": "Etesu visayesveva, akāro suddhakattari;",
  "anya-e0804n0:3081": "Aññatra kha cha sādīhi, sahāpi cupalabbhati.",
  "anya-e0804n0:3082": "“Bhavati hoti sambhoti, jeti jayati kīyati;",
  "anya-e0804n0:3083": "Ḍeti yāti iti eti, avati koti saṅkati.",
  "anya-e0804n0:3084": "Bhikkhati pivati pāti, vadeti vadati” iti;",
  "anya-e0804n0:3085": "Bhūvādidhāturūpāni, bhavantīti pakāsaye.",
  "anya-e0804n0:3086": "Rūpaṃ “rundhati rundhīti, rundheti puna rundhiti;",
  "anya-e0804n0:3087": "Sumbhoti”ccādīrūpāni, rudhādīnti dīpaye.",
  "anya-e0804n0:3088": "“Dibbati sibbati ceva, yujjati vijjati tathā;",
  "anya-e0804n0:3089": "Ghāyati hāyati”ccādi, rūpamāhu divādinaṃ.",
  "anya-e0804n0:3090": "“Suṇoti ca suṇāti ca, vuṇoti ca vuṇāti ca;",
  "anya-e0804n0:3091": "Pāpuṇāti hinotī”ti, ādirūpaṃ suvādinaṃ.",
  "anya-e0804n0:3092": "“Kināti ca jināti ca, dhunāti ca munāti ca;",
  "anya-e0804n0:3093": "Asnāti”ccādirūpañca, kyādīnanti vibhāvaye.",
  "anya-e0804n0:3094": "“Gheppati paṭiggaṇhāti, saṇhañca saṇhakoti ca;",
  "anya-e0804n0:3095": "Kaṇhaṃ taṇhā ca tiṇhuṇha”-miccādi ca gahādinaṃ.",
  "anya-e0804n0:3096": "“Tanoti ca karoti ca, kayirati sanoti ca;",
  "anya-e0804n0:3097": "Sakkota’ppoti pappoti”-ccādirūpaṃ tanādinaṃ.",
  "anya-e0804n0:3098": "“Coreti corayante ca, cinteti cintayanti ca;",
  "anya-e0804n0:3099": "Manteti”ccādikañcāpi, rūpamāhu curādinaṃ.",
  "anya-e0804n0:3100": "Vikaraṇavasenevaṃ, rūpabhedo pakāsito;",
  "anya-e0804n0:3101": "Dhātūnaṃ dhātubhedādi-kusalassa matānugo.",
  "anya-e0804n0:3102": "Kiriyāya dhāraṇato, dhātavo ekadhā matā;",
  "anya-e0804n0:3103": "Dvidhāpi ca pavuccanti, sakammākammato pana.",
  "anya-e0804n0:3104": "Tattha sakammakā nāma, gamibhakkhādayā siyuṃ;",
  "anya-e0804n0:3105": "Ṭhāsādayo akammā ca, upasaggaṃ vinā vade;",
  "anya-e0804n0:3106": "Sakammakakammabhūto, divu iccādayo puna;",
  "anya-e0804n0:3107": "Gahetvāna tidhā honti, evañcāpi vibhāvaye.",
  "anya-e0804n0:3108": "Sakammake dvidhā bhitvā, ekakammadvikammato;",
  "anya-e0804n0:3109": "Akammakehi saddhiṃ te, tividhāpi bhavanti hi.",
  "anya-e0804n0:3110": "Akammakā rutāyeva, ekakammā gamādayo;",
  "anya-e0804n0:3111": "Honti dvikammakā nāma, duhikaravahādayo.",
  "anya-e0804n0:3112": "Sakammākammakattamhi, dhātūnamupasaggato;",
  "anya-e0804n0:3113": "Niyamo natthi so tasmā, na mayā ettha vuccati.",
  "anya-e0804n0:3114": "Ekaṭṭhānā gamiccādī, dviṭṭhānā bhūpacādayo;",
  "anya-e0804n0:3115": "Tiṭṭhānā svādayo evaṃ, ṭhānatopi tidhā matā.",
  "anya-e0804n0:3116": "Gupādayo niyogena, ākhyātatte savuddhikā;",
  "anya-e0804n0:3117": "Vaca turādayo na hi, vuddhikā kāritaṃ vinā;",
  "anya-e0804n0:3118": "Khi ji iccādayo dhātū, savuddhāvuddhikā matā;",
  "anya-e0804n0:3119": "Iti vuddhivasenāpi, tividho dhātusaṅgaho.",
  "anya-e0804n0:3120": "Aluttavikaraṇā ca, luttavikaraṇā tathā;",
  "anya-e0804n0:3121": "Luttāluttavikaraṇā, evampi tividhā siyuṃ.",
  "anya-e0804n0:3122": "Tatrāluttavikaraṇā, gami rudhi divādayo;",
  "anya-e0804n0:3123": "Pā bhādayo jiniccādī, kamato itare siyuṃ.",
  "anya-e0804n0:3124": "Suddhassarā ekassarā, tathānekassarāti ca;",
  "anya-e0804n0:3125": "Tidhā bhavanti yuyātā-pābhālādī karādayo.",
  "anya-e0804n0:3126": "Catudhādinayo cāpi, labbhamānavasena ca;",
  "anya-e0804n0:3127": "Gahetabbo nayaññūhi, yathāvuttānusārato.",
  "anya-e0804n0:3128": "Puna suddhassarā dhātū, ekassarā ca sattadhā;",
  "anya-e0804n0:3129": "Āivaṇṇauvaṇṇanta-eontavasā matā.",
  "anya-e0804n0:3130": "Avaṇṇivaṇṇuvaṇṇante-kārantānaṃ vasena ve;",
  "anya-e0804n0:3131": "Anekassaradhātū ca, sattadhāva pakittitā.",
  "anya-e0804n0:3132": "Evaṃ pannarasadhāpi, dhātūnamidha saṅgaho;",
  "anya-e0804n0:3133": "Tappabhedaṃ pakāseyyuṃ, iuiccādinā vidū.",
  "anya-e0804n0:3134_0": "Tatra “igatiyaṃ, i ajjhayane, u sadde” iccete suddhassarā dhātavo. Yā rā lā iccādayo",
  "anya-e0804n0:3134_1": "ekassarā ākārantā. Khijiniiccādayo ekassarā ikārantā. Pīiccādayo ekassarā īkārantā.",
  "anya-e0804n0:3134_2": "Khu du ku iccādayo ekassarā ukārantā, bhū hū iccādayo ekassarā ūkārantā. Khe je se",
  "anya-e0804n0:3134_3": "iccādayo ekassarā ekārantā. So iccādayo ekassarā okārantā.",
  "anya-e0804n0:3135_0": "Kara paca saṅgāma iccādayo anekassarā akārantā, omāiccādayo anekassarā ākārantā,",
  "anya-e0804n0:3135_1": "saki iccādayo anekassarā ikārantā. Cakkhī iccādayo anekassarā īkārantā. Andhuiccādayo",
  "anya-e0804n0:3135_2": "anekassarā ukārantā. Kakkhū iccādayo anekassarā ūkārantā. Gile mile iccādayo anekassarā",
  "anya-e0804n0:3135_3": "ekārantāti evaṃ pannarasavidhena dhātusaṅgaho.",
  "anya-e0804n0:3136": "Atha tettiṃsavidhenapi dhātusaṅgaho bhavati. Kathaṃ?",
  "anya-e0804n0:3137": "Dhātū suddhassarā ceva, puna cekassarāpi ca;",
  "anya-e0804n0:3138": "Kakārantā khakārantā, gantā ghantā ca dhātavo.",
  "anya-e0804n0:3139": "Cakārantā chakārantā, jantā jhantā ca ñantakā;",
  "anya-e0804n0:3140": "Ṭakārantā ṭhakārantā, ḍantā ḍhantā ca ṇantakā.",
  "anya-e0804n0:3141": "Tantā ceva tathā thantā, dantā dhantā ca nantakā;",
  "anya-e0804n0:3142": "Pantā phantā bakārantā, bhantā mantā ca yantakā.",
  "anya-e0804n0:3143": "Rantā lantā vakārantā, santā hantā ca ḷantakā;",
  "anya-e0804n0:3144": "Iti tettiṃsadhā ñeyyo, dhātūnamidha saṅgaho.",
  "anya-e0804n0:3145": "Mate satthussa ḍhaṇaḷā, padādimhi na dissare;",
  "anya-e0804n0:3146": "Tenekassaradhātūsu, ḍhaṇaḷā na kathīyare.",
  "anya-e0804n0:3147": "Ikārantatikāranta-vasena tu yathārahaṃ;",
  "anya-e0804n0:3148": "Nāmaṃ sambhoti dhātūnaṃ, itippaccayayogato.",
  "anya-e0804n0:3149": "Pacibhikkhichidikhādi, karoti bhavati gami;",
  "anya-e0804n0:3150": "Gatigacchatihotīti, ādivohāramuddhare.",
  "anya-e0804n0:3151": "Evaṃ tettiṃsabhedehi gahitesu nikhilesu dhātūsu –",
  "anya-e0804n0:3152": "Sahahiṃsaīhavasā, sīhasaddagatiṃ vade;",
  "anya-e0804n0:3153": "Sahanato hananato, sīhoti hi garū vaduṃ.",
  "anya-e0804n0:3154_0": "Tathā hi sīho vātātapādiparissayampi sahati, “kiṃ me bahūhi ghāṭitehī”ti attano gocaratthāya",
  "anya-e0804n0:3154_1": "khuddake pāṇe agaṇhanto, “māhaṃ khuddake pāṇe visamagate saṅghātaṃ āpādesī”ti anuddayavasena",
  "anya-e0804n0:3154_2": "sahitabbe khuddakasattepi sahati. Hiṃsitabbe pana kāyūpapanne sūkaramahiṃsādayo satte",
  "anya-e0804n0:3154_3": "hiṃsati, tasmāpi “sīho”ti vuccati. Yathā pana kantanaṭṭhena ādiantavipallāsato takkaṃ",
  "anya-e0804n0:3154_4": "vuccati, evaṃ hiṃsanaṭṭhenapi sīhoti veditabbo. Atha vā sabbiriyāpathesu daḷhavīriyattā",
  "anya-e0804n0:3154_5": "suṭṭhu īhatīti sīho. Vuttañhi –",
  "anya-e0804n0:3155": "“Yathā sīho migarājā, nisajjaṭṭhānacaṅkame;",
  "anya-e0804n0:3156": "Alīnavīriyo hoti, paggahitamano sadā”ti.",
  "anya-e0804n0:3157": "Aparo nayo –",
  "anya-e0804n0:3158": "Sahanā ca hiṃsanā ca, tathā sīghajavattato;",
  "anya-e0804n0:3159": "Sīho iccapi bhāseyya, sakyasīhassa sāsane.",
  "anya-e0804n0:3160": "Vuttañhi suttanipātaṭṭhakathāyaṃ “saharā ca hananā ca sīghajavattā ca sīho”ti.",
  "anya-e0804n0:3161_0": "Idāni tadatthuddhāro vuccate, sīhasaddo “sīho bhikkhave migarājā”tiādīsu migarāje",
  "anya-e0804n0:3161_1": "āgato. “Atha kho sīho senāpati yena bhagavā tenupasaṅkamī”tiādīsu paññattiyaṃ. “Sīhoti",
  "anya-e0804n0:3161_2": "kho bhikkhave tathāgatassetaṃ adhivacanaṃ arahato sammāsambuddhassā”tiādīsu tathāgate.",
  "anya-e0804n0:3161_3": "Tattha tathāgate sadisakappanāya āgato.",
  "anya-e0804n0:3162": "Etthetaṃ vuccati –",
  "anya-e0804n0:3163": "Sīhe paññattiyañcāpi, buddhe appaṭipuggale;",
  "anya-e0804n0:3164": "Imesu tīsu atthesu, sīhasaddo pavattati.",
  "anya-e0804n0:3165": "Rūpiruppatidhātūhi, rūpasaddagatiṃ vade;",
  "anya-e0804n0:3166": "“Rūpayati ruppatī”ti, vatvā nibbacanadvayaṃ.",
  "anya-e0804n0:3167_0": "Vuttañhetaṃ garūhi “rūpayatīti rūpaṃ, vaṇṇavikāraṃ āpajjamānaṃ hadayaṅgatabhāvaṃ",
  "anya-e0804n0:3167_1": "pakāsetīti attho”ti. Vuttampi cetaṃ “rūpanti kenaṭṭhena rūpaṃ? Ruppanaṭṭhenā”ti.",
  "anya-e0804n0:3167_2": "Bhagavatā panetaṃ vuttaṃ “kiñca bhikkhave rūpaṃ vadetha, ruppatīti kho bhikkhave",
  "anya-e0804n0:3167_3": "tasmā rūpanti vuccati. Kena ruppati, sītenapi ruppatī”ti vitthāro. Atthuddhāro panassa heṭṭhā vuttova.",
  "anya-e0804n0:3168": "Pasavatemanatthena, dhātunā udinā pana;",
  "anya-e0804n0:3169": "Samuddasaddanipphattiṃ, vadeyya matimā naro.",
  "anya-e0804n0:3170_0": "Ettha hi samuddoti aṭṭhahi acchariyabbhutadhammehi samannāgatattā samuddati attasannissitānaṃ",
  "anya-e0804n0:3170_1": "macchamakarādīnaṃ pītisomanassaṃ pasavati janetīti samuddo. Ayamasmākaṃ khanti. Aṭṭhakathācariyā",
  "anya-e0804n0:3170_2": "pana “samuddanaṭṭhena samuddo, kiledanaṭṭhena tenamanaṭṭhenāti vuttaṃ hotī”ti vadanti.",
  "anya-e0804n0:3170_3": "Milindapañhe pana āyasmā nāgaseno “bhante nāgasena samuddo samuddoti vuccati, kena",
  "anya-e0804n0:3170_4": "kāraṇena āpaṃ udakaṃ samuddoti vuccatī”ti milindena raññā puṭṭho āha “yattakaṃ mahārāja",
  "anya-e0804n0:3170_5": "udakaṃ, tattakaṃ loṇaṃ, yattakaṃ loṇaṃ, tattakaṃ udakaṃ, udakasamattā samuddoti vuccatī”ti.",
  "anya-e0804n0:3170_6": "Tadā raññā milindena “kallosi bhante nāgasenā”ti vuttaṃ. Ettha hi samaṃ udakena loṇaṃ",
  "anya-e0804n0:3170_7": "etthāti samuddoti nibbacanaṃ veditabbaṃ “nīloda”ntiādīsu viya. Tattha bhadantanāgasenamatañca",
  "anya-e0804n0:3170_8": "amhākaṃ matañca pakatisamuddaṃ sandhāya vuttattā na virujjhati, aṭṭhakathācariyānaṃ",
  "anya-e0804n0:3170_9": "matampi “taṇhāsamuddo”ti ca “samuddopeso”ti ca āgatāni samuddasarikkhakāni ca taṇhācakkhusotādīni",
  "anya-e0804n0:3170_10": "sandhāya vuttattā na virujjhatīti daṭṭhabbaṃ.",
  "anya-e0804n0:3171": "Khādadhātuvasā cāpi, khanudhātuvasena vā;",
  "anya-e0804n0:3172": "Khanito vāpi dhātumhā, dhāto khaṃpubbatopi vā;",
  "anya-e0804n0:3173": "Khandhasaddassa nipphattiṃ, saddakkhandhavidū vade.",
  "anya-e0804n0:3174_0": "Tattha “saṃkhittena pañcupādānakkhandhāpi dukkhā”ti vacanato sayampi dukkhadhammoyeva",
  "anya-e0804n0:3174_1": "samāno jātijarābyādhimaraṇadukkhādīhi anekehi dukkhehi khajjati khādiyatīti khandho,",
  "anya-e0804n0:3174_2": "teheva dukkhehi khaññati avadāriyatītipi khandho, khaniyati parikhaññatītipi khandho,",
  "anya-e0804n0:3174_3": "attena vā attaniyena vā tucchattā khaṃ suññākāraṃ dhāretītipi khandho, rūpakkhandhādi.",
  "anya-e0804n0:3174_4": "Atthuddhārato pana –",
  "anya-e0804n0:3175": "Khandhasaddo rāsiguṇa-paṇṇattīsu ca rūḷhiyaṃ;",
  "anya-e0804n0:3176": "Koṭṭhāse ceva aṃse ca, vattatīti vibhāvaye.",
  "anya-e0804n0:3177_0": "Vuttañhetaṃ sammohavinodaniyaṃ vibhaṅgaṭṭhakathāyaṃ – khandhasaddo sambahulesu ṭhānesu",
  "anya-e0804n0:3177_1": "nipatati rāsimhi guṇe paṇṇattiyaṃ rūḷhiyanti. “Seyyathāpi bhikkhave mahāsamudde na",
  "anya-e0804n0:3177_2": "sukaraṃ udakassa pamāṇaṃ gahetuṃ “ettakāni udakāḷhakānī’ti vā ‘ettakāni udakāḷhakasatānī’ti",
  "anya-e0804n0:3177_3": "vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vā, atha",
  "anya-e0804n0:3177_4": "kho asaṅkhyeyyo appameyyo mahāudakakkhandhotveva saṅkhaṃ gacchatī”tiādīsu hi rāsito",
  "anya-e0804n0:3177_5": "khandho nāma. Na hi parittakaṃ udakaṃ udakakkhandhoti vuccati, bahukameva vuccati,",
  "anya-e0804n0:3177_6": "tathā na parittakaṃ rajo rajakkhandho, na appamattakā gāvo gavakkhandho, na appamattakaṃ",
  "anya-e0804n0:3177_7": "balaṃ balakkhandho, na appamattakaṃ puññaṃ puññakkhandhoti vuccati. Bahukameva hi",
  "anya-e0804n0:3177_8": "rajo rajakkhandho, bahukā ca gavādayo gavakkhandho, balakkhandho, puññakkhandhoti",
  "anya-e0804n0:3177_9": "vuccanti. “Sīlakkhandho samādhikkhandho”tiādīsu pana guṇato khandho nāma. “Addasā",
  "anya-e0804n0:3177_10": "khā bhagavā mahantaṃ dārukkhandhaṃ gaṅgāya nadiyā sotena vuyhamāna”nti ettha paṇṇattito",
  "anya-e0804n0:3177_11": "khandho nāma. “Yaṃ cittaṃ mano mānasaṃ…pe… viññāṇaṃ viññāṇakkhandho”tiādīsu rūḷhīto",
  "anya-e0804n0:3177_12": "khandho nāma. Svāyamidha rāsito adhippeto. Ayañhi khandhaṭṭho nāma piṇḍaṭṭho pūgaṭṭho",
  "anya-e0804n0:3177_13": "ghaṭaṭṭho rāsaṭṭho, tasmā rāsilakkhaṇā khandhāti veditabbā. Koṭṭhāsaṭṭhātipi vattuṃ",
  "anya-e0804n0:3177_14": "vaṭṭati. Lokasmiñhi iṇaṃ gahetvā codiyamānā “dvīhi khandhehi dassāma, tīhi khandhehi",
  "anya-e0804n0:3177_15": "dassāmā”ti vadanti. Iti koṭṭhāsalakkhaṇā khandhātipi vattuṃ vaṭṭati. Evamettha “rūpakkhandhoti",
  "anya-e0804n0:3177_16": "rūparāsi rūpakoṭṭhāso, vedanākkhandhoti vedanārāsi vedanākoṭṭhāso”ti iminā nayena",
  "anya-e0804n0:3177_17": "attho veditabbo. “Khandhe bhāraṃ. Khandhato otāreti, mahāhanusabhakkhandho”tiādīsu",
  "anya-e0804n0:3177_18": "pana aṃso “khandho”ti vuccati.",
  "anya-e0804n0:3178": "Āpubbayatato cāpi, āyūpapadato puna;",
  "anya-e0804n0:3179": "Tanuto tanito vāpi, āyatanaravo gato.",
  "anya-e0804n0:3180_0": "Vuttampi cetaṃ – āyatanato, āyānaṃ vā tananato, āyatassa ca nayanato āyatananti veditabbaṃ.",
  "anya-e0804n0:3180_1": "Cakkhu rūpādīsu hi taṃtaṃdvārārammaṇā cittacetasikā dhammā sena sena anubhavanādikiccena",
  "anya-e0804n0:3180_2": "āyatanti uṭṭhahanti ghaṭanti vāyamantīti vā vuttaṃ hoti. Te ca pana āyabhūte dhamme",
  "anya-e0804n0:3180_3": "etāni tananti vitthārentīti vuttaṃ hoti. Idañca anamatagge saṃsāre pavattaṃ atīva",
  "anya-e0804n0:3180_4": "āyataṃ saṃsāradukkhaṃ yāva na nivattati, tāva nayanti, pavattayantīti vuttaṃ hoti.",
  "anya-e0804n0:3180_5": "Iti sabbepime dhammā āyatanato, āyānaṃ vā tananato, āyatassa ca nayanato āyatananti vuccanti.",
  "anya-e0804n0:3181_0": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena",
  "anya-e0804n0:3181_1": "āyatanaṃ veditabbaṃ. Tathā hi “loke issarāyatanaṃ vāsudevāyatana”ntiādīsu nivāsaṭṭhānaṃ",
  "anya-e0804n0:3181_2": "āyatananti vuccati. “Suvaṇṇāyatanaṃ rajatāyatana”ntiādīsu ākaro, sāsane pana “manorame",
  "anya-e0804n0:3181_3": "āyatane, sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho gunnaṃ āyatana”ntiādīsu",
  "anya-e0804n0:3181_4": "sañjātideso. “Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "anya-e0804n0:3182_0": "Cakkhuādīsu cāpi cittacetasikā dhammā nivasanti tadāyattavuttitāyāti cakkhādayo ca",
  "anya-e0804n0:3182_1": "nesaṃ nivāsaṭṭhānaṃ. Cakkhādīsu te ākiṇṇā tannissitattā tadārammaṇattā cāti cakkhādayo",
  "anya-e0804n0:3182_2": "ca nesaṃ ākaro. Cakkhādayo ca nesaṃ samosaraṇaṭṭhānaṃ tattha tattha dvārārammaṇavasena",
  "anya-e0804n0:3182_3": "samosaraṇato. Cakkhādayo ca nesaṃ sañjātideso tannissayārammaṇabhāvena tattheva uppattito,",
  "anya-e0804n0:3182_4": "cakkhādayo ca nesaṃ kāraṇaṃ tesaṃ abhāve abhāvato. Iti nivāsaṭṭhānaṭṭhena ākaraṭṭhena",
  "anya-e0804n0:3182_5": "samosaraṇaṭṭhānaṭṭhena sañjātidesaṭṭhena kāraṇaṭṭhenāti imehi kāraṇehi ete dhammā",
  "anya-e0804n0:3182_6": "āyatananti vuccanti, tasmā yathāvuttenatthena cakkhu ca taṃ āyatanañcāti cakkhāyatanaṃ…pe…",
  "anya-e0804n0:3182_7": "dhammā ca te āyatanañcāti dhammāyatananti evaṃ tāvettha atthato viññātabbo vinicchayoti. Iccevaṃ –",
  "anya-e0804n0:3183": "Nivāso ākaro ceva, jātideso ca kāraṇaṃ;",
  "anya-e0804n0:3184": "Samosaraṇaṭṭhānañca, vuccatā’yatanaṃ iti;",
  "anya-e0804n0:3185": "Vidividehi dhātūhi, akārapubbakehi vā;",
  "anya-e0804n0:3186": "Antavirahitasaddū-papadena junāpi vā.",
  "anya-e0804n0:3187": "Avijjāsaddanipphatti, dīpetabbā sudhīmatā.",
  "anya-e0804n0:3188_0": "Ettha pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho, taṃ",
  "anya-e0804n0:3188_1": "avindiyaṃ vindatīti avijjā, tabbiparītato kāyasucaritādi vindiyaṃ nāma, taṃ vindiyaṃ",
  "anya-e0804n0:3188_2": "na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ,",
  "anya-e0804n0:3188_3": "saccānaṃ tathaṭṭhaṃ, indriyānaṃ adhipatiyaṭṭhaṃ aviditaṃ karotīti avijjā. Dukkhādīnaṃ",
  "anya-e0804n0:3188_4": "pīḷanādivasena vuttaṃ catubbidhaṃ atthaṃ aviditaṃ karotīti avijjā, antavirahite saṃsāre",
  "anya-e0804n0:3188_5": "sabbabhavayonigativiññāṇaṭṭhitisattāvāsesu satte javāpetīti avijjā, paramatthato",
  "anya-e0804n0:3188_6": "avijjamānesu itthipurisādīsu javati, vijjamānesupi khandhādīsu na javatīti avijjā.",
  "anya-e0804n0:3189_0": "Yaṃ pana aṭṭhakathāyaṃ “apica cakkhuviññāṇādīnaṃ vatthārammaṇapaṭiccasamuppādapaṭiccasamuppannā",
  "anya-e0804n0:3189_1": "naṃ dhammānaṃ chādanatopi avijjā”ti vuttaṃ, etaṃ na saddatthato vuttaṃ, atha kho",
  "anya-e0804n0:3189_2": "avijjāya chādanakiccattā vuttaṃ. Tathā hi abhidhammaṭīkāyaṃ idaṃ vuttaṃ –",
  "anya-e0804n0:3190_0": "“Byañjanatthaṃ dassetvā sabhāvatthaṃ dassetuṃ ‘apicā’tiādimāha, cakkhuviññāṇādīnaṃ",
  "anya-e0804n0:3190_1": "vatthārammaṇāni ‘idaṃ vattu, idamārammaṇa’nti avijjāya ñātuṃ na sakkāti avijjā tappaṭicchādikā",
  "anya-e0804n0:3190_2": "vuttā, vatthārammaṇasabhāvacchādanato eva avijjādīnaṃ paṭiccasamuppādabhāvassa, jarāmaraṇādīnaṃ",
  "anya-e0804n0:3190_3": "paṭiccasamuppannabhāvassa ca chādanato paṭiccasamuppādapaṭiccasamuppannachādanaṃ",
  "anya-e0804n0:3190_4": "veditabbanti. Tattha duggatigāmikammassa visesappaccayattā avijjā ‘avindiyaṃ vindatī’ti",
  "anya-e0804n0:3190_5": "vuttā, tathā visesapaccayo vindanīyassa na hotīti ‘vindiyaṃ na vindatī’ti ca, attanissitānaṃ",
  "anya-e0804n0:3190_6": "cakkhuviññāṇādīnaṃ pavattāpanaṃ uppādanaṃ āyatanaṃ, sammohabhāveneva anabhisamayabhūtattā",
  "anya-e0804n0:3190_7": "‘aviditaṃ aññātaṃ karoti, antavirahite javāpetī’ti vaṇṇāgamavipariyāyavikāravināsadhātuatthavisesayogehi",
  "anya-e0804n0:3190_8": "pañcavidhassa niruttilakkhaṇassa vasena tīsupi padesu akāravikārajakāre gahetvā aññesaṃ",
  "anya-e0804n0:3190_9": "vaṇṇānaṃ lopaṃ katvā jakārassa ca dutiyassa āgamaṃ katvā avijjāti vuttā”ti.",
  "anya-e0804n0:3191": "Arahadhātuto ñeyyā, arahaṃsaddasaṇṭhiti;",
  "anya-e0804n0:3192": "Arārūpapadahana-dhātuto vāthavā pana.",
  "anya-e0804n0:3193": "Rahato rahito cāpi, akārapubbato idha;",
  "anya-e0804n0:3194": "Vuccate assa nipphatti, ārakādiravassitā.",
  "anya-e0804n0:3195": "Tathā hi arahanti aggadakkhiṇeyyattā cīvarādipaccaye arahati pūjāvisesañcāti arahaṃ. Vuttañca –",
  "anya-e0804n0:3196": "“Pūjāvisesaṃ saha paccayehi,",
  "anya-e0804n0:3197": "Yasmā ayaṃ arahati lokanātho;",
  "anya-e0804n0:3198": "Atthānurūpaṃ arahanti loke,",
  "anya-e0804n0:3199": "Tasmā jino arahati nāmameta”nti.",
  "anya-e0804n0:3200": "Tathā so kilesārayo maggena hanīti arahaṃ. Vuttañca –",
  "anya-e0804n0:3201": "“Yasmā rāgādisaṅkhātā, sabbepi arayo hatā;",
  "anya-e0804n0:3202": "Paññāsatthena nāthena, tasmāpi arahaṃ mato”ti.",
  "anya-e0804n0:3203_0": "Yañcetaṃ avijjābhavataṇhāmayanābhiṃ puññādiabhisaṅkhārāraṃ jarāmaraṇanemiṃ āsavasamudayamayena",
  "anya-e0804n0:3203_1": "akkhena vijjhitvā vibhavarathe samāyojitaṃ anādikālappavattaṃ saṃsāracakkaṃ, tassa",
  "anya-e0804n0:3203_2": "so bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ",
  "anya-e0804n0:3203_3": "ñāṇaparasuṃ gahetvā sabbe are hanītipi arahaṃ. Vuttañca –",
  "anya-e0804n0:3204": "“Arā saṃsāracakkassa, hatā ñāṇāsinā yato;",
  "anya-e0804n0:3205": "Lokanāthena tenesa, arahanti pavuccatī”ti.",
  "anya-e0804n0:3206_0": "Tathā attahitaṃ parahitañca paripūretuṃ sammā paṭipajjantehi sādhūhi dūrato rahitabbā",
  "anya-e0804n0:3206_1": "pariccajitabbā parihātabbāti rahā, rāgādayo pāpadhammā, na santi etassa rahāti arahaṃ.",
  "anya-e0804n0:3206_2": "“Araho”ti vattabbe okārassa sānusāraṃ akārādesaṃ katvā “arahaṃ”nti vuttaṃ. Āha ca –",
  "anya-e0804n0:3207": "“Pāpadhammā rahā nāma, sādhūhi rahitabbato;",
  "anya-e0804n0:3208": "Tesaṃ suṭṭhu pahīnattā, bhagavā arahaṃ mato”ti.",
  "anya-e0804n0:3209": "Atha vā khīṇāsavehi sekkhehi kalyāṇaputhujjanehi ca na rahitabbo na pariccajitabbo, te ca bhagavāti arahaṃ. Āha ca –",
  "anya-e0804n0:3210": "“Ye ca sacchikatadhammā,",
  "anya-e0804n0:3211": "Ariyā suddhagocarā;",
  "anya-e0804n0:3212": "Na tehi rahito hoti,",
  "anya-e0804n0:3213": "Nātho tenā’rahaṃ mato”ti.",
  "anya-e0804n0:3214": "Rahoti ca gamanaṃ vuccati, natthi etassa raho gamanaṃ gatīsu paccājātīti arahaṃ. Āha ca –",
  "anya-e0804n0:3215": "“Raho vā gamanaṃ yassa, saṃsāre natthi sabbaso;",
  "anya-e0804n0:3216": "Pahīnajātimaraṇo, arahaṃ sugato mato”ti.",
  "anya-e0804n0:3217_0": "Pāsaṃsattā vā bhagavā arahaṃ. Akkharacintakā hi pasaṃsāyaṃ arahasadaṃ vaṇṇenti. Pāsaṃsabhāvo",
  "anya-e0804n0:3217_1": "ca bhagavato anaññasādhāraṇo yathābhuccaguṇādhigato sadevake loke suppatiṭṭhito.",
  "anya-e0804n0:3217_2": "Iti pāsaṃsattāpi bhagavā arahaṃ. Āha ca –",
  "anya-e0804n0:3218": "“Guṇehi sadiso natthi, yasmā loke sadevake;",
  "anya-e0804n0:3219": "Tasmā pāsaṃsiyattāpi, arahaṃ dvipaduttamo”ti.",
  "anya-e0804n0:3220_0": "Imāni nibbacanāni “araha pūjāyaṃ, hana hiṃsāyaṃ, raha cāge, rahi gatiya”nti imesaṃ",
  "anya-e0804n0:3220_1": "dhātūnaṃ vasena idha vuttāni kilesehi ārakattā “araha”nti ca pāpakaraṇe rahābhāvā",
  "anya-e0804n0:3220_2": "“araha”nti ca asappurisānaṃ ārakā dūreti “araha”nti ca sappurisānaṃ ārakā āsanneti",
  "anya-e0804n0:3220_3": "“araha”nti ca. Nibbacanāni pana dhātusaddanissitāni na hontīti idha na gahitāni.",
  "anya-e0804n0:3220_4": "Pasaṃsā pana atthato pūjā evāti “araha pūjāya”nti dhātussa attho bhavituṃ yuttoti",
  "anya-e0804n0:3220_5": "idha amhehi gahitā, aṭṭhakathācariyehi tu arahasaddassa labbhamānavasena sabbepi",
  "anya-e0804n0:3220_6": "atthā gahitā dhātunissitā ca adhātunissitā ca. Kathaṃ? –",
  "anya-e0804n0:3221": "Ārakattā hatattā ca, kilesārīna so muni;",
  "anya-e0804n0:3222": "Hatasaṃsāracakkāro, paccayādīna cāraho;",
  "anya-e0804n0:3223": "Na raho karoti pāpāni, arahaṃ tena vuccatīti.",
  "anya-e0804n0:3224": "Ṭīkācariyehipi tatheva gahitā. Kathaṃ? –",
  "anya-e0804n0:3225": "Ārakā mandabuddhīnaṃ, ārakā ca vijānataṃ;",
  "anya-e0804n0:3226": "Rahānaṃ suppahīnattā, vidūnamaraheyyato;",
  "anya-e0804n0:3227": "Bhavesu ca rahābhāvā, pāsaṃsā arahaṃ jinoti.",
  "anya-e0804n0:3228": "Yathā pana arahaṃsaddassa, evaṃ arahāsaddassāpi nibbacanāni veditabbāni.",
  "anya-e0804n0:3229": "Supubbagamito ceva, supubbagaditopi ca;",
  "anya-e0804n0:3230": "Dhīro sugatasaddassa, nipphattiṃ samudīraye.",
  "anya-e0804n0:3231_0": "Ettha hi sugatoti sobhanaṃ gataṃ etassāti sugato, sundaraṃ ṭhānaṃ gatoti sugato,",
  "anya-e0804n0:3231_1": "sammā gatoti sugato, sammā ca gadatīti sugatoti dhātunissitaṃ atthaṃ gahetvā saddanipphatti",
  "anya-e0804n0:3231_2": "kātabbā. Vuttañhi aṭṭhakathāsu –",
  "anya-e0804n0:3232_0": "“Sobhanagamanattā, sundaraṃ ṭhānaṃ gatattā, sammā gatattā, sammā ca gadattā sugato.",
  "anya-e0804n0:3232_1": "Gamanampi hi gatanti vuccati, tañca bhagavato sobhanaṃ parisuddhamanavajjaṃ. Kiṃ",
  "anya-e0804n0:3232_2": "pana tanti? Ariyamaggo, tenesa gamanena khemaṃ disaṃ asajjamāno gatoti sobhanagamanattā sugato”tiādi.",
  "anya-e0804n0:3233": "Bhagasaddūpapadato, vanuto vamutopi ca;",
  "anya-e0804n0:3234": "Bhagavāsaddanipphattiṃ, pavade aññathāpi vā.",
  "anya-e0804n0:3235_0": "Atrimāni nibbacanāni – bhagasaṅkhātā lokiyalokuttarasampattiyo vani bhaji sevīti",
  "anya-e0804n0:3235_1": "bhagavā. Somanassakumārattabhāvādīsu carimattabhāve ca bhagasaṅkhātaṃ siriṃ issariyaṃ",
  "anya-e0804n0:3235_2": "yasañca vami uggiri kheḷapiṇḍaṃ viya anapekkho chaḍḍayīti bhagavā. Atha vā nakkhattehi",
  "anya-e0804n0:3235_3": "samaṃ pavattattā bhagasaṅkhāte sineruyugandharauttarakuruhimavantādibhājanaloke vami,",
  "anya-e0804n0:3235_4": "tannivāsitattāvāsasamatikkamanato tappaṭibaddhachandarāgappahānena pajahīti bhagavāti.",
  "anya-e0804n0:3236": "Paradhātuvasā vāpi, parūpapadatopi vā;",
  "anya-e0804n0:3237": "Muto tathā majato ca, mayato munato mito.",
  "anya-e0804n0:3238": "Puna mitoti etehi, dhātūhi khalu sattahi;",
  "anya-e0804n0:3239": "Vade paramasaddassa, nipphattiṃ jinasāsane.",
  "anya-e0804n0:3240": "Uttamavācīparama-saddena saha aṭṭhahi;",
  "anya-e0804n0:3241": "Padehi pāramīsaddaṃ, vade taddhitapaccayiṃ.",
  "anya-e0804n0:3242": "Pārasaddūpapadato, majatopi mutotha vā;",
  "anya-e0804n0:3243": "Mayato vā munato vā, mito vā punapi mito.",
  "anya-e0804n0:3244": "Etehi chahi dhātūhi, mahāpurisavācakaṃ;",
  "anya-e0804n0:3245": "Pāramīsaddamīrenti, tato pāramitāravaṃ.",
  "anya-e0804n0:3246": "Ettha tāva uttamatthavācakaparamasaddavasena pāramīnibbacanaṃ kathessāma. Tato paradhātuvasena, tato parasaddūpapadamudhātādivasena tato pārasaddūpapadamajadhātādivasena.",
  "anya-e0804n0:3247_0": "Dānasīlādiguṇavisesayogena sattuttamatāya paramā. Mahābodhisattā bodhisattā, tesaṃ",
  "anya-e0804n0:3247_1": "bhāvo, kammaṃ vā pāramī, dānādikriyā. Atha vā parati pāleti pūreti cāti paramo, dānādīnaṃ",
  "anya-e0804n0:3247_2": "guṇānaṃ pālako pūrako ca bodhisatto, paramassa ayaṃ, paramassa vā bhāvo, kammaṃ vā",
  "anya-e0804n0:3247_3": "pāramī, dānādikriyā. Atha vā paraṃ sattaṃ attani mavati bandhati guṇavisesayogenāti",
  "anya-e0804n0:3247_4": "paramo, paraṃ vā adhikataraṃ majjati sujjhati kilesamalatoti paramo, paraṃ vā seṭṭhaṃ",
  "anya-e0804n0:3247_5": "nibbānaṃ mayati gacchatīti paramo, paraṃ vā lokaṃ pamāṇabhūtena ñāṇavisesena idhalokaṃ",
  "anya-e0804n0:3247_6": "viya munāti paricchindatīti paramo, paraṃ vā ativiya sīlādiguṇagaṇaṃ attano santāne",
  "anya-e0804n0:3247_7": "minoti pakkhipatīti paramo, paraṃ vā attabhūtato dhammakāyato aññaṃ paṭipakkhaṃ vā",
  "anya-e0804n0:3247_8": "tadanatthakaraṃ kilesacoragaṇaṃ mināti hiṃsatīti paramo, mahāsatto, paramassa ayaṃ,",
  "anya-e0804n0:3247_9": "paramassa vā bhāvo, kammaṃ vā pāramī, dānādikriyā.",
  "anya-e0804n0:3248_0": "Aparo nayo – pāre nibbāne majjati sujjhati, satte ca majjeti sodhetīti pāramī, mahāpuriso,",
  "anya-e0804n0:3248_1": "tassa bhāvo, kammaṃ vā pāramitā. Pāre nibbāne satte mavati bandhati yojeīti pāramī,",
  "anya-e0804n0:3248_2": "pāraṃ vā nibbānaṃ mayati gacchati, satte ca māyeti gametīti pāramī, munāti vā pāraṃ",
  "anya-e0804n0:3248_3": "nibbānaṃ yāthāvato, tattha vā satte minoti pakkhipatīti pāramī, kilesāriṃ vā sattānaṃ",
  "anya-e0804n0:3248_4": "pāre nibbāne mināti hiṃsatīti pāramī, mahāpuriso, tassa bhāvo, kammaṃ vā pāramitā,",
  "anya-e0804n0:3248_5": "dānādikriyāva. Iminā nayena pāramīnaṃ saddattho veditabbo.",
  "anya-e0804n0:3249": "Karadhātuvasā vāpi, kiradhātuvasena vā;",
  "anya-e0804n0:3250": "Kaṃsaddūpapadarudhi-dhātuto vāpi dīpaye;",
  "anya-e0804n0:3251": "Karuṇāsaddanipphattiṃ, mahākaruṇasāsane.",
  "anya-e0804n0:3252_0": "Tattha karuṇāti paradukkhe sati sādhūnaṃ hadayakampanaṃ karotīti karuṇā. Kirati paradukkaṃ",
  "anya-e0804n0:3252_1": "vikkhipatīti karuṇā. Kaṃ vuccati sukhaṃ, taṃ rundhati vibādhati kāruṇikaṃ na sukhāpetītipi karuṇā.",
  "anya-e0804n0:3253": "Vidividhavidadhātu-vasena paridīpaye;",
  "anya-e0804n0:3254": "Vijjāsaddassa nipphattiṃ, saddanipphattikovido.",
  "anya-e0804n0:3255_0": "Tattha vijjāti vindiyaṃ kāyasucaritādiṃ vindati yāthāvato upalabhatīti vijjā. Tamokhandhādipadālanaṭṭhena",
  "anya-e0804n0:3255_1": "vā attano paṭipakkhaṃ vijjhatīti vijjā. Tato eva attano visayaṃ viditaṃ karotītipi vijjā.",
  "anya-e0804n0:3256": "Medhadhātuvasā ceva, medhādhātūhi ca dvidhā;",
  "anya-e0804n0:3257": "Medhāsaddassa nipphattiṃ, medhāvī samudīraye.",
  "anya-e0804n0:3258": "Tattha medhāti sammohaṃ medhati hiṃsatīti medhā. Pāpake vā akusale dhamme medhati hiṃsatītipi medhā. Atha vā –",
  "anya-e0804n0:3259": "“Paññā hi seṭṭhā kusalā vadanti,",
  "anya-e0804n0:3260": "Nakkhattarājāriva tārakānaṃ;",
  "anya-e0804n0:3261": "Sīlaṃ siriñcāpi satañca dhammo,",
  "anya-e0804n0:3262": "Anvāyikā paññavato bhavantī”ti",
  "anya-e0804n0:3263_0": "Vacanato pana medhati sīlena siriyā satañca dhammehi saha gacchati, na ekikā hutvā",
  "anya-e0804n0:3263_1": "tiṭṭhatītipi medhā. Aparo nayo – sukhumampi atthaṃ dhammañca khippameva meti ca dhāreti",
  "anya-e0804n0:3263_2": "cāti medhā, ettha metīti gaṇhātīti attho. Tathā hi aṭṭhasāliniyaṃ vuttaṃ “asani viya",
  "anya-e0804n0:3263_3": "siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā”ti.",
  "anya-e0804n0:3264": "Ranjadhātuvasā ceva, rāpubbatiratopi ca;",
  "anya-e0804n0:3265": "Rattisaddassa nipphattiṃ, saddatthaññū vibhāvaye.",
  "anya-e0804n0:3266": "Ranjanti sattā etthāti ratti, rā saddo tiyyati chijjati etthāti ratti, sattānaṃ saddassa vūpasamakāloti attho.",
  "anya-e0804n0:3267": "Mā māne iti soanta, kammanīti cubhohi tu;",
  "anya-e0804n0:3268": "Dhātūhi māsasaddassa, nipphattiṃ samudīraye.",
  "anya-e0804n0:3269_0": "Tathā hi sattānaṃ āyuṃ mānanto viya siyati antaṃ karotīti māso, cittamāsādayo dvādasa",
  "anya-e0804n0:3269_1": "māsā. Seyyathidaṃ? Citto visākho jeṭṭho āsāḷho sāvaṇo bhaddo assayujo kattiko māgasiro",
  "anya-e0804n0:3269_2": "phusso māgho phagguṇoti. Tatra citto māso “rammako”ti vuccati. “Yathāpi rammake māse,",
  "anya-e0804n0:3269_3": "bahū pupphanti vārijā”ti pāḷi dissati. Bhaddo pana “poṭṭhapādo”ti vuccati.",
  "anya-e0804n0:3270_0": "Atha vā māsoti aparaṇṇavisesassapi suvaṇṇamāsassapi nāmaṃ. Tattha aparaṇṇaviseso",
  "anya-e0804n0:3270_1": "yathāparimite kāle asiyati bhakkhiyatīti māso, itaro pana “mama ida”nti masiyati",
  "anya-e0804n0:3270_2": "āmasiyati gaṇhiyatīti māsoti vuccati.",
  "anya-e0804n0:3271": "Saṃpubbavadacarehi, saṃvacchararavassa tu;",
  "anya-e0804n0:3272": "Nipphattiṃ samudīreyya, sakyasīhassa sāsane.",
  "anya-e0804n0:3273": "Tathā hi taṃ taṃ sattaṃ dhammappavattiñca saṅgamma vadanto viya carati pavattatīti saṃvaccharo.",
  "anya-e0804n0:3274": "Bhidibhikkhidhātuvasā, atha vā bhayavācakaṃ;",
  "anya-e0804n0:3275": "Bhīsaddaṃ purimaṃ katvā, ikkhadhātuvasena ca;",
  "anya-e0804n0:3276": "Bhikkhusaddassa nipphattiṃ, kathayeyya vicakkhaṇo.",
  "anya-e0804n0:3277": "Tathā hi kilese bhindatīti bhikkhu. Chinnabhinnapaṭadharotipi bhikkhu. Bhikkhanasīlotipi bhikkhu. Saṃsāre bhayaṃ ikkhati, ikkhanasīloti vā bhikkhu.",
  "anya-e0804n0:3278": "Sadabhidīhi dhātūhi, sabbhisaddagatiṃ vade;",
  "anya-e0804n0:3279": "Sappurise ca nibbāne, esa saddo pavattati.",
  "anya-e0804n0:3280_0": "Atrimāni nibbacanāni – sīdanasabhāve kilese bhindatīti sabbhi, sappuriso, yo “ariyo”tipi",
  "anya-e0804n0:3280_1": "“paṇḍito”tipi vuccati. Apica sīdanasabhāvā kilesā bhijjanti etthāti sabbhi, nibbānaṃ,",
  "anya-e0804n0:3280_2": "yaṃ “rāgakkhayo”tiādināmaṃ labhati. Tathā hi saṃyuttaṭṭhakathāyaṃ vuttaṃ “yasmā nibbānaṃ",
  "anya-e0804n0:3280_3": "āgamma sīdanasabhāvā kilesā bhijjanti, tasmā taṃ sabbhīti vuccatī”ti.",
  "anya-e0804n0:3281": "Etthetaṃ vadāma –",
  "anya-e0804n0:3282": "“Yasmā nibbānamāgama, saṃsīdanasabhāvino;",
  "anya-e0804n0:3283": "Klesā bhijjanti taṃ tasmā, sabbhīti amataṃ’bravu”nti.",
  "anya-e0804n0:3284": "Brūdhātusadadhātūhi, bhisisaddassa sambhavaṃ;",
  "anya-e0804n0:3285": "Guṇehi brūhitā dhīrā, porāṇācariyā’bravuṃ.",
  "anya-e0804n0:3286": "Tathā hi bravantā ettha sīdantīti bhisīti bhisisaddassa sambhavaṃ porāṇā kathayiṃsu.",
  "anya-e0804n0:3287": "Sukhadhātuvasā cāpi, supubbakhādatopi vā;",
  "anya-e0804n0:3288": "Supubbakhanuto vāpi, sukhasaddagatiṃ vade.",
  "anya-e0804n0:3289": "Sukhanti hi sukhayatīti sukhaṃ. Yassuppajjati, taṃ sukhitaṃ karotīti attho. Suṭṭhu dukkhaṃ khādatītipi sukhaṃ. Suṭṭu dukkhaṃ khanatītipi sukhaṃ.",
  "anya-e0804n0:3290": "Dukkhadhātuvasā cāpi, dupubbakhādatopi vā;",
  "anya-e0804n0:3291": "Dupubbakhanuto vāpi, dukkhasaddagatiṃ vade.",
  "anya-e0804n0:3292_0": "Dukkhanti hi dukkhayatīti dukkhaṃ. Yassuppajjati, taṃ dukkhitaṃ karotīti attho. Duṭṭhu",
  "anya-e0804n0:3292_1": "sukhaṃ khādatītipi dukkhaṃ. Duṭṭhu sukhaṃ khanatītipi dukkhaṃ. Atha vā dvidhā sukhaṃ",
  "anya-e0804n0:3292_2": "khanatītipi dukkhaṃ.",
  "anya-e0804n0:3293": "Gandhadhātuvasā cāpi, gamudhātuvasena vā;",
  "anya-e0804n0:3294": "Gamudhādhātuto vāpi, gandhasaddagatiṃ vade.",
  "anya-e0804n0:3295_0": "Tathā hi gandhayatīti gandho, attano vatthuṃ sūcayati “idaṃ sugandhaṃ, idaṃ duggandha”nti",
  "anya-e0804n0:3295_1": "pakāseti, paṭicchannaṃ, vā pupphaphalādiṃ “idamettha atthī”ti pesuññaṃ karonto viya",
  "anya-e0804n0:3295_2": "ahosīti attho. Atha vā gandhayati chindati manāpagandho sugandhabhāvena duggandhaṃ,",
  "anya-e0804n0:3295_3": "amanāpagandho ca duggandhabhāvena sugandhanti gandho. Ettha pana gandhasaddassa chedanavācakatte –",
  "anya-e0804n0:3296": "“Atijātaṃ anujātaṃ, puttamicchanti paṇḍitā;",
  "anya-e0804n0:3297": "Avajātaṃ na icchanti, yo hoti kulagandhano”ti",
  "anya-e0804n0:3298_0": "Ayaṃ pāḷi nidassanaṃ. Vāyunā vā nīyamāno gacchatīti gandho. Kaccāyanasmiñhi “khādāmagamānaṃ",
  "anya-e0804n0:3298_1": "khandhandhagandhā”ti khādaamagamiiccetesaṃ dhātūnaṃ yathākkamaṃ khandha andhagandhādesā",
  "anya-e0804n0:3298_2": "vuttā. Atha vā gacchanto dhariyate soti gandho. Vuttañhetaṃ bhadantena buddhadattācariyena",
  "anya-e0804n0:3298_3": "veyyākaraṇena niruttinayadassinā “dhariyatīti gacchanto, gandho sūcanatopi vā”ti.",
  "anya-e0804n0:3299": "Rasadhātuvasā ceva, ramāsadhātutopi ca;",
  "anya-e0804n0:3300": "Rasasaddassa nipphattiṃ, āhu dhammarasaññuno.",
  "anya-e0804n0:3301_0": "Rasoti hi rasanti taṃ assādentīti raso, ramantā taṃ asantītipi raso. Vuttampi cetaṃ",
  "anya-e0804n0:3301_1": "“ramamānā na’santīti rasoti paridīpito”ti. Tatrāyamattho – devamanussādayo sattā",
  "anya-e0804n0:3301_2": "yasmā ramamānā naṃ dhammajātaṃ asanti bhakkhanti, tasmā taṃ dhammajātaṃ raso nāmāti",
  "anya-e0804n0:3301_3": "niruttaññūhi paridīpitoti. Padacchedo pana evaṃ veditabbo –",
  "anya-e0804n0:3302": "Naṃ asanti na santīti, padacchedo siyā tahiṃ;",
  "anya-e0804n0:3303": "Kammakārakabhāvena, attho hi tattha icchito.",
  "anya-e0804n0:3304": "Iti vuttānusārena, avuttesu padesupi;",
  "anya-e0804n0:3305": "Yathārahaṃ nayaññūhi, nayo neyyo susobhano.",
  "anya-e0804n0:3306": "Dhātucintāya ye muttā, anipphannāti te matā;",
  "anya-e0804n0:3307": "Te cāpi bahavo santi, pītalohitakādayo;",
  "anya-e0804n0:3308": "Nipphanne api dhātūhi, sadde dhagāitiādayo;",
  "anya-e0804n0:3309": "Anipphannaṃva pekkhanti, gavādividhibhedato.",
  "anya-e0804n0:3310": "Tathā hi “gacchatīti go”, iti vuttapadaṃ puna;",
  "anya-e0804n0:3311": "Anipphannaṃ karitvāna, “gāvo” iccādikaṃbravuṃ.",
  "anya-e0804n0:3312": "Ekantena anipphannā, saddā viḍūḍabhādayo;",
  "anya-e0804n0:3313": "Dhāturūpakasaddā ca, “pabbatāyati”ādayo.",
  "anya-e0804n0:3314_0": "Seyyathidaṃ? “Viḍūḍabho, tisso, yevāpano, pītaṃ, lohitaṃ” iccevamādīni nāmikapadāni",
  "anya-e0804n0:3314_1": "anipphannāni bhavanti. “Nīlaṃ, pītaṃ, yevāpanako” iccādīni pana nīlavaṇṇe pītavaṇṇe.",
  "anya-e0804n0:3314_2": "Ke re ge saddeti dhātuvasena āgatattā nīlatīti nīlaṃ, pītatīti pītaṃ, ye vā pana",
  "anya-e0804n0:3314_3": "itivacanena bhagavatā kiyate kathiyateti yevāpanakoti nibbacanamarahantīti nipphannānīti",
  "anya-e0804n0:3314_4": "vattabbāni. Keci panettha vadeyyuṃ “nanu nīlati pītatītiādīni kriyāpadāni tepiṭake",
  "anya-e0804n0:3314_5": "buddhavacane na dissantī”ti? Kiñcāpi na dissanti, tathāpi etarahi avijjamānā purāṇabhāsā",
  "anya-e0804n0:3314_6": "esāti gahetabbāni. Yathā hi “nāthatīti nātho”ti ettha kiñcāpi “nāthatī”ti kriyāpadaṃ",
  "anya-e0804n0:3314_7": "buddhavacane na dissati, tathāpi nātha yācanopatāpissariyāsīsanesūti dhātuno diṭṭhattā",
  "anya-e0804n0:3314_8": "aṭṭhakathācariyā gaṇhiṃsuyeva, evaṃ sampadamidaṃ daṭṭhabbaṃ. Na hi kriyāpadaparihīno dhātu vucceyya.",
  "anya-e0804n0:3315_0": "Kiñca bhiyyo – yathā “yāva byāti nimīsati, tatrāpi rasatibbayo”ti jātakapāḷiyaṃ imasmiṃ",
  "anya-e0804n0:3315_1": "buddhuppāde devamanussānaṃ vohārapathe asañcarantaṃ purāṇabhāsābhūtaṃ “byātī”ti kriyāpadampi",
  "anya-e0804n0:3315_2": "dissati, tathā “nīlati, pītatī”tiādīhipi purāṇabhāsābhūtehi kriyāpadehi bhavitabbaṃ.",
  "anya-e0804n0:3315_3": "Tattha yāva byātīti yāva ummīsati. Ayañhi tasmiṃ kāle vohāro, yasmiṃ kāle bodhisatto",
  "anya-e0804n0:3315_4": "cūḷabodhi nāma paribbājako ahosi. Yathā pana viḍūḍabhasaddādayo dhātuvasena anipphannā",
  "anya-e0804n0:3315_5": "nāma vuccanti, tathā “pabbatāyati, samuddāyati, cicciṭāyati, dhūmāyati, duddubhāyati,",
  "anya-e0804n0:3315_6": "mettāyati, karuṇāyati, mamāyati” iccevamādayo ca “chattīyati, vatthīyati, parikkhārīyati,",
  "anya-e0804n0:3315_7": "dhanīyati, paṭīyati” iccevamādayo ca “atihatthayati, upavīṇayati, daḷhayati, pamāṇayati,",
  "anya-e0804n0:3315_8": "kusalayati, visuddhayati” iccevamādayo ca dhātuvasena anipphannāyeva nāma vuccanti.",
  "anya-e0804n0:3316_0": "Tattha “pabbatāyatī”tiādīsu saṅgho pabbatamiva attānamācarati pabbatāyati, evaṃ samuddāyati.",
  "anya-e0804n0:3316_1": "Saddo cicciṭamiva attānamācarati cicciṭāyati. Vatthu dhūmamiva attānamācarati dhūmāyati.",
  "anya-e0804n0:3316_2": "Saddo duddubhaiti ācarati duddubhāyati, bhikkhu mettāyati, tathā karuṇāyati. “Mama",
  "anya-e0804n0:3316_3": "ida”nti gaṇhati mamāyati. Achattaṃ chattamiva ācarati chattīyati. Aputtaṃ puttamiva",
  "anya-e0804n0:3316_4": "ācarati puttīyati, sissaṃ ācariyo, attano pattamicchati pattīyati. Evaṃ vatthīyati,",
  "anya-e0804n0:3316_5": "parikkhārīyati, cīvarīyati, dhanīyati, paṭīyati. Hatthinā atikkamati atihatthayati.",
  "anya-e0804n0:3316_6": "Vīṇāya upagāyati upavīṇayati. Daḷhaṃ karoti vīriyaṃ daḷhayati. Pamāṇaṃ karoti pamāṇayati.",
  "anya-e0804n0:3316_7": "Kusalaṃ pucchati kusalayati. Visuddhā hoti ratti visuddhāyati.",
  "anya-e0804n0:3317_0": "Tatrāyaṃ padamālā – “pabbatāyati, pabbatāyanti. Pabbatāyasi, pabbatāyatha. Pabbatāyāmi,",
  "anya-e0804n0:3317_1": "pabbatāyāmā”ti iminā nayena aṭṭhannaṃ vibhattīnaṃ vasena sesaṃ sabbaṃ yojetabbaṃ,",
  "anya-e0804n0:3317_2": "evaṃ “samuddāyati, chattīyatī”tiādīsu. Tatra kāritavasenapi “pabbatāyantaṃ payojayati",
  "anya-e0804n0:3317_3": "pabbatāyati, puttiyantaṃ payojayati puttīyati” iccādi padasiddhi bhavati. Ayaṃ pana",
  "anya-e0804n0:3317_4": "padamālā – pabbatāyati, pabbatāyanti. Pabbatāyasi. Sesaṃ yojetabbaṃ. Iccevaṃ dhātuvasena",
  "anya-e0804n0:3317_5": "nipphannānipphannapadāni vibhāvitāni.",
  "anya-e0804n0:3318_0": "Idāni dhātugaṇalakkhaṇaṃ, adhātulakkhaṇaṃ, kāritapaccayayogaṃ, sakāritekakammadvikammatikammapadaṃ,",
  "anya-e0804n0:3318_1": "ūhanīyarūpagaṇaṃ, dhātūnaṃ ekagaṇikadvigaṇikategaṇikapadaṃ, suddhakattuhetukattupadarūpaṃ,",
  "anya-e0804n0:3318_2": "kammabhāvapadarūpaṃ, ekakāritadvikāritapadaṃ, akāritadvikammakapadañca sabbametaṃ",
  "anya-e0804n0:3318_3": "yathārahaṃ kathayāma.",
  "anya-e0804n0:3319_0": "Tatra sabbadhātukanissite suddhakattuppayoge suddhassaradhātuto vā ekassarato vā",
  "anya-e0804n0:3319_1": "anekassarato vā apaccayassa parabhāvo bhūvādigaṇalakkhaṇaṃ sāmaññalakkhaṇavasena,",
  "anya-e0804n0:3319_2": "visesalakkhaṇavasena pana ākhyātatte ikārantānekassaradhātuto saha apaccayena niccaṃ",
  "anya-e0804n0:3319_3": "niggahītāgamanañca nāmikatte niggahītāgamanamattañca bhūvādigaṇalakkhaṇaṃ. Ākyātatte",
  "anya-e0804n0:3319_4": "kattari dhātūhi apaccayena saddhiṃniyatavasena niggahītāgamanaṃ rudhādigaṇalakkhaṇaṃ",
  "anya-e0804n0:3319_5": "sāmaññalakkhaṇavasena, visesalakkhaṇavasena pana ākhyātatte kattari dhātūhi ivaṇṇekārokārapaccayehi",
  "anya-e0804n0:3319_6": "saddhiṃ niyatavasena niggahītāgamanañca nāmakatte aniyatavasena niggahītāgamanamattañca",
  "anya-e0804n0:3319_7": "rudhādigaṇalakkhaṇaṃ. Kattari dhātūhi ādesalābhālābhino yapaccayassa parabhāvo divādigaṇalakkhaṇaṃ.",
  "anya-e0804n0:3319_8": "Kattari dhātūhi yathārahaṃ ṇu ṇā uṇāpaccayānaṃ parabhāvo svādigaṇalakkhaṇaṃ. Kattari",
  "anya-e0804n0:3319_9": "dhātūhi nāpaccayassa parabhāvo kiyādigaṇalakkhaṇaṃ. Kattari dhātūhi ākhyātatte appakatarappayogavasena",
  "anya-e0804n0:3319_10": "nāmikatte pacurappayogavasena ppaṇhāpaccayānaṃ parabhāvo gahādigaṇalakkhaṇaṃ. Kattari",
  "anya-e0804n0:3319_11": "dhātūhi yathāsambhavaṃ oyirappaccayānaṃ parabhāvo tanādigaṇalakkhaṇaṃ. Ākhyātatte",
  "anya-e0804n0:3319_12": "kattari dhātūhi sabbathā ṇeṇayappaccayānaṃ parabhāvo curādigaṇalakkhaṇaṃ sāmaññalakkhaṇavasena,",
  "anya-e0804n0:3319_13": "visesalakkhaṇavasena pana ākhyātatte ikārantadhātuto saha ṇe ṇayapaccayehi niccaṃ",
  "anya-e0804n0:3319_14": "niggahītāgamanañca nāmikatte niggahītāgamanamattañca curādigaṇalakkhaṇaṃ. Gaṇasūcakānaṃ",
  "anya-e0804n0:3319_15": "paccayānamaparattaṃ adhātulakkhaṇaṃ. Iti dhātugaṇalakkhaṇamadhātulakkhaṇaṃ vibhāvitaṃ.",
  "anya-e0804n0:3320": "Kāritapaccayassa yoge “ṇe ṇayo ṇāpe ṇāpayo cā”ti ime cattāro kāritapaccayā.",
  "anya-e0804n0:3321": "Ṇe ṇayāsuṃ uvaṇṇantā,",
  "anya-e0804n0:3322": "Ādantā pacchimā duve;",
  "anya-e0804n0:3323": "Sesato caturodve vā,",
  "anya-e0804n0:3324": "Ṇayoyeva adhātuto.",
  "anya-e0804n0:3325": "Tatra sāveti, sāvayati. Bhāveti, bhāvayati, obhāseti, obhāsayati. Imāni kārite uvaṇṇantadhāturūpāni.",
  "anya-e0804n0:3326": "Dāpeti, dāpayati. Hāpeti, hāpayati. Nhāpeti, nhāpayati. Nahāpeti, nahāpayati. Ākārantadhāturūpāni.",
  "anya-e0804n0:3327": "Soseti, sosayati. Sosāpeti, sosāpayati. Ghosāpeti, ghosāpayati. Akārantadhāturupāni.",
  "anya-e0804n0:3328_0": "Maggo saṃsārato lokaṃ ñāpeti, ñāpayati. Idhāturūpāni niggacchāpetīti etesamattho.",
  "anya-e0804n0:3328_1": "Imāni hi nipubbāya idhātuyā vasena sambhūtāni hetukatturūpāni. Tathā hi suddhakattubhāvena",
  "anya-e0804n0:3328_2": "maggo sayaṃ ñāyati, saṃsārato niggacchatīti ñāyoti vuccati.",
  "anya-e0804n0:3329_0": "Pāveti, pāvayati, udhāturūpāni. Vadāpetīti etesamattho. Imāni hi papubbāya udhātuyā",
  "anya-e0804n0:3329_1": "vasena sambhūtāni hetukatturūpāni. Tathā hi “yo ātumānaṃ sayameva pāvā”ti suddhakattupadaṃ",
  "anya-e0804n0:3329_2": "āhaccabhāsitaṃ dissati.",
  "anya-e0804n0:3330": "Khepeti, khepayati. Kaṅkheti, kaṅkhayati, kaṅkhāpeti, kaṅkhāpayati. Ācikkhāpeti, ācikkhāpayati. Ivaṇṇantadhāturūpāni.",
  "anya-e0804n0:3331": "Khiyeti, khiyayati. Milāyeti, milāyayati. Ekārantadhāturūpāni.",
  "anya-e0804n0:3332": "Siyeti, siyayati. Okārantadhāturūpāni.",
  "anya-e0804n0:3333_0": "Pabbatāyāyati, puttiyāyati. Adhātunissitāni rūpāni. Iminā nayena sesāni avuttānipi",
  "anya-e0804n0:3333_1": "rūpāni sakkā viññātuṃ viññunā pāḷinayaññunāti vitthāro na dassito. Iti kāritapaccayayogo",
  "anya-e0804n0:3333_2": "saṅkhepena vibhāvito.",
  "anya-e0804n0:3334": "Idāni sakāritekakammādīni brūma –",
  "anya-e0804n0:3335": "Akammakā ekakammā, dvikammā vāpi honti hi;",
  "anya-e0804n0:3336": "Kāritapaccaye laddhe, sakammā ca dvikammakā.",
  "anya-e0804n0:3337": "Sayaṃ sodheti so bhūmiṃ, sodhāpeti paremahiṃ;",
  "anya-e0804n0:3338": "Naraṃ kammaṃ kārayati, viññeyyaṃ kamato idaṃ.",
  "anya-e0804n0:3339": "Dvikammikā sambhavanti, tikammā ettha dīpaye;",
  "anya-e0804n0:3340": "“Issaro sevakaṃ gāmaṃ, ajaṃ nāyeti” iccapi.",
  "anya-e0804n0:3341": "“Naro narena vā gāmaṃ, ajaṃ nāyeti”iccapi;",
  "anya-e0804n0:3342": "Kammatthadīpakaṃyeva, karaṇaṃ ettha icchitaṃ.",
  "anya-e0804n0:3343": "Iti sakāritekakammādīni vibhāvitāni.",
  "anya-e0804n0:3344_0": "Idāni ūhanīyarūpagaṇaṃ brūma – hoti, bhoti, sambhoti, idaṃ bhūvādirūpaṃ. Sumbhoti,",
  "anya-e0804n0:3344_1": "parisumbhoti, idaṃ rudhādigūpaṃ. Nindati, vinindati, bandhati, idaṃ bhūvādirūpaṃ.",
  "anya-e0804n0:3344_2": "Chindati, bhindati, rundhati, idaṃ rudhādirūpaṃ. Deti, neti, vadeti, anveti, idaṃ",
  "anya-e0804n0:3344_3": "bhūvādirūpaṃ. Rundheti, paṭirundheti, idaṃ rudhādirūpaṃ. Buddheti, palibuddheti,",
  "anya-e0804n0:3344_4": "idaṃ curādirūpaṃ. Jayati, sayati, palāyati, milāyati, gāyati, idaṃ bhūvādirūpaṃ.",
  "anya-e0804n0:3344_5": "Hāyati, sāyati, nhāyati, idaṃ divādirūpaṃ. Kathayati, cintayati, bhājayati, idaṃ",
  "anya-e0804n0:3344_6": "curādirūpaṃ. Gabbati, pagabbati, idaṃ bhūvādirūpaṃ. Kubbati, krubbati, idaṃ tanādirūpaṃ.",
  "anya-e0804n0:3344_7": "Hinoti, cinoti, idaṃ svādirūpaṃ. Tanoti, sanoti, karoti, idaṃ tanādirūpaṃ. Cinteti,",
  "anya-e0804n0:3344_8": "cintayati, idaṃ katturūpañceva hetukatturūpañca. Kanteti, kantayati, idaṃ hetukatturūpameva.",
  "anya-e0804n0:3344_9": "Bhakkheti, bhakkhayati, vādeti, vādayati, idaṃ suddhakatturūpañceva hetukatturūpañca.",
  "anya-e0804n0:3344_10": "Miyyatīti kattupadañceva kammapadañca. Bhāvethāti bahuvacanañceva ekavacanañca. Saṃyamissanti",
  "anya-e0804n0:3344_11": "anāgatavacanañceva atītavacanañca. Anusāsatīti ākhyātañceva nāmikañca. Gacchaṃ vidhamaṃ",
  "anya-e0804n0:3344_12": "nikkhaṇanti nāmikañceva ākhyātañca. Ettha ākhyātatte gacchanti anāgatavacanaṃ, vidhamanti",
  "anya-e0804n0:3344_13": "atītavacanaṃ, nikhaṇanti parikappavacanaṃ, sabbaṃ vā etaṃ padaṃ anāgatādhivacanantipi",
  "anya-e0804n0:3344_14": "vattuṃ vaṭṭateva. Iminā nayena aññānipi ūhanīyapadāni nānappakārato yojetabbāni.",
  "anya-e0804n0:3344_15": "Imāni padāni dubbiññeyyavisesāni mandabuddhīnaṃ sammohakarāni ācariyapācariye payirupāsitvā",
  "anya-e0804n0:3344_16": "vedanīyānīti ūhanīyarūpagaṇo vibhāvito.",
  "anya-e0804n0:3345_0": "Idāni ekagaṇikādīni vadāma – dhā dhāraṇe, bhūvādigaṇikavasenāyaṃ ekagaṇikā sakammikā",
  "anya-e0804n0:3345_1": "dhātu. Bhagavā sakalalokassa hitaṃ dadhāti vidadhāti, puriso atthaṃ saṃvidheti, nidhiṃ",
  "anya-e0804n0:3345_2": "nidheti, imāni suddhakattari bhavanti. “Saṃvidhāpeti, vidhāpetī”ti imāni hetukattari",
  "anya-e0804n0:3345_3": "bhavanti. Kamme pana bhāve ca “anuvidhīyatī”tiādīni bhavanti. Tathā hi kamme “nidhi",
  "anya-e0804n0:3345_4": "nāma nidhīyatī”ti ca “dhīyati dhapiyatīti dheyya”nti ca rūpāni dissanti. Tattha kamme",
  "anya-e0804n0:3345_5": "“kammaṃ sattehi anuvidhiyyati, kammāni sattehi anuvidhiyyanti. Bho kamma tvaṃ sattehi",
  "anya-e0804n0:3345_6": "anuvidhiyyasi, ahaṃ kammaṃ sattehi anuvidhiyyāmī”tiādinā yojetabbaṃ. Bhāve pana “satto",
  "anya-e0804n0:3345_7": "dukkhaṃ anuvidhiyyati, sattā dukkhaṃ anuvidhiyyanti, to satta tvaṃ dukkhaṃ anuvidhiyyasī”ti",
  "anya-e0804n0:3345_8": "yojetabbaṃ. Ayaṃ nayo ativiya sukhumo pāḷinayānukūlo.",
  "anya-e0804n0:3346_0": "Nāmikapadatte “dhātū”tiādīni bhavanti. Tattha dhātūti salakkhaṇaṃ dadhāti dhāretīti",
  "anya-e0804n0:3346_1": "dhātu. Aṭṭhakathāsu pana “salakkhaṇadhāraṇato dukkhavidhānato dukkhadhānato ca dhātū”ti",
  "anya-e0804n0:3346_2": "vuttaṃ. Dhātūti pathavīdhātādidhātuyo. Tattha salakkhaṇadhāraṇatoti yathā titthiyaparikappito",
  "anya-e0804n0:3346_3": "pakati attāti evamādiko sabhāvato natthi, na evametā, etā pana salakkhaṇaṃ sabhāvaṃ",
  "anya-e0804n0:3346_4": "dhārentīti dhātuyo. Dukkhavidhānatoti dukkhassa vidahanato. Etā hi dhātuyo kāraṇabhāvena",
  "anya-e0804n0:3346_5": "vavatthitā hutvā yathā ayalohādidhātuyo ayalohādianekappakāraṃ saṃsāradukkhaṃ vidahanti.",
  "anya-e0804n0:3346_6": "Dukkhadhānatoti anappakassa dukkhassa vidhānamattato avasavattanato, taṃ vā dukkhaṃ",
  "anya-e0804n0:3346_7": "etāhi kāraṇabhūtāhi sattehi anuvidhīyati, tathāvihitañca taṃ etesveva dhīyati ṭhapiyati,",
  "anya-e0804n0:3346_8": "evaṃ dukkhadhānato dhātuyo. Apica nijjīvaṭṭho dhātavoti gahetabbaṃ. Tathā hi bhagavā",
  "anya-e0804n0:3346_9": "“cha dhātuyosaṃ bhikkhu puriso”tiādīsu jīvasaññāsamūhanatthaṃ dhātudesanaṃ akāsīti.",
  "anya-e0804n0:3346_10": "Yo pana tattha amhehi bhāvaṭṭhāne “satto dukkhaṃ anuvidhiyyatī”ti tipurisamaṇḍito",
  "anya-e0804n0:3346_11": "ekavacanabahuvacaniko paṭhamāvibhattippayogo vutto. So –",
  "anya-e0804n0:3347": "“Dūsito giridattena, hayo sāmassa paṇḍavo;",
  "anya-e0804n0:3348": "Porāṇaṃ pakatiṃ hitvā, tassevānuvidhiyyatī”ti ca",
  "anya-e0804n0:3349_0": "“Mātā hi tava irandhati, vidhurassa hadayaṃ dhaniyyatī”ti ca “te saṃkilesikā dhammā",
  "anya-e0804n0:3349_1": "pahīyissantī”ti ca imāsaṃ pāḷīnaṃ vasena sārato paccetabbo. Tattha paṇḍavo nāma asso",
  "anya-e0804n0:3349_2": "giridattanāmakassa assagopakassa pakatiṃ anuvidhiyyati anukarotīti attho. Ettha ca",
  "anya-e0804n0:3349_3": "yadi kattupadaṃ icchitaṃ siyā, “anuvidadhātī”ti pāḷi vattabbā siyā. Yadi kammapadaṃ",
  "anya-e0804n0:3349_4": "icchitaṃ siyā, “paṇḍavenā”ti tatiyantaṃ kattupadaṃ vattabbaṃ siyā, evaṃ avacanena",
  "anya-e0804n0:3349_5": "“anuvidhiyyatī”ti idaṃ bhāvapadanti siddhaṃ. Na kenaci ettha vattuṃ sakkā “divādigaṇe",
  "anya-e0804n0:3349_6": "kattari vihitayapaccayassa vasena vuttaṃ idaṃ rūpa”nti, dhādhātuyā divādigaṇe appavattanato,",
  "anya-e0804n0:3349_7": "ekantabhūvādigaṇikattā ca. Dutiyappayoge pana yadi kattupadaṃ icchitaṃ siyā, “dhanute”ti",
  "anya-e0804n0:3349_8": "pāḷi vattabbā siyā. Yadi kammapadaṃ icchitaṃ siyā, “dhātuyā”ti vattabbaṃ siyā. Evaṃ",
  "anya-e0804n0:3349_9": "avacanena “dhaniyyatī”ti idampi bhāvapadanti siddhaṃ. Ettha “dhaniyyatīti pattheti,",
  "anya-e0804n0:3349_10": "icchatīti attho”ti aṭṭhakathāyaṃ vuttaṃ. “Dhanu yācane”ti dhātu esā ekantena tanādigaṇeyeva",
  "anya-e0804n0:3349_11": "vattati. Tatiyappayoge “pahīyissantī”ti yadi bhūvādigaṇe “hā cāge”ti dhātuyā rūpaṃ",
  "anya-e0804n0:3349_12": "siyā, kattari “pajahissantī”ti rūpaṃ siyā, “kasmā no pajahissatī”ti ettha viya. Kammapadaṃ",
  "anya-e0804n0:3349_13": "pana “pajahiyissantī”ti siyā. Yasmā “pahīyissantī”ti idaṃ divādigaṇe “hā parihāniya”nti",
  "anya-e0804n0:3349_14": "dhātuyā rūpattā “pahāyissantī”ti kattupadarūpaṃ siyā “ājañño kurute vegaṃ, hāyanti",
  "anya-e0804n0:3349_15": "tattha vaḷavā”ti akammakassa kattupadarūpassa dassanato, tasmā “pahāyissantī”ti avatvā",
  "anya-e0804n0:3349_16": "“pahīyissantī”ti vacanena yapaccayo bhāve vattatīti ñāyati.",
  "anya-e0804n0:3350_0": "Keci panettha vadeyyuṃ “so pahīyissati. Te saṃkilesikā dhammā pahīyissanti. Rūpaṃ",
  "anya-e0804n0:3350_1": "vibhaviyyati. Aggijāhi pubbeva bhūyate’tiādīsu yapaccayo kammeyeva vihito, na bhāve.",
  "anya-e0804n0:3350_2": "Kammakattuvasena hi ime payogā daṭṭhabbā, sayameva pīyate pānīyaṃ, sayameva kaṭo",
  "anya-e0804n0:3350_3": "kariyateti payogā viyā”ti. Taṃ na, evañhi sati “pajahiyissantī”tiādīni sakammakadhāturūpāni",
  "anya-e0804n0:3350_4": "vattabbāni “pīyate kariyate”ti rūpāni viya. Ettha pana bhāvaṭṭhāne kattuno ṭhitabhāvo",
  "anya-e0804n0:3350_5": "heṭṭhā nānappakārena dassitoti na vutto. Ye saddasatthe mataṃ gahetvā sāsanikā garū",
  "anya-e0804n0:3350_6": "bhāve adabbavuttino bhāvassekattā ekavacanameva, tañca paṭhamapurisasseva “bhūyate",
  "anya-e0804n0:3350_7": "devadattena devadattena sampattiṃ anubhavananti attho”ti payogañca tadatthayojanañca",
  "anya-e0804n0:3350_8": "vadanti. Tesaṃ taṃ vacanaṃ pāḷiyā, aṭṭhakathādīhi ca na sameti, tasmā yathāvuttoyevattho",
  "anya-e0804n0:3350_9": "āyasmantehi dhāretabbo.",
  "anya-e0804n0:3351_0": "Jara roge. Jarati, jariyyati. Jaravayohāniyaṃ. Jīrati, jiyyati. Imā dvepi bhūvādi",
  "anya-e0804n0:3351_1": "gaṇikavasena ekagaṇikā. Tāsaṃ ayaṃ sādhāraṇarūpavibhāvanā. “Yena ca santappati, yena",
  "anya-e0804n0:3351_2": "ca jariyyatī”tiādi. Tattha yena ca jariyyatīti yena tejogatena kupitena ayaṃ kāyo",
  "anya-e0804n0:3351_3": "ekāhikādijararogena jariyyati jarati. Atha vā yena ca jariyati yena ayaṃ kāyo jīrati",
  "anya-e0804n0:3351_4": "indriyavekalyataṃ balakkhayaṃ palitavalitādiñca pāpuṇāti.",
  "anya-e0804n0:3352_0": "Mara pāṇacāge. Bhūvādigaṇikoyaṃ akammako ca. Satto marati, miyyati. Kiñcāpi ayaṃ",
  "anya-e0804n0:3352_1": "dhātu “mara pāṇacāge”ti vacanato sakammako viya dissati, tathāpi “putto marati. Kicchaṃ",
  "anya-e0804n0:3352_2": "vatāyaṃ loko āpanno jāyati ca jiyyati ca miyyati cā”ti evamādīnaṃ kammarahitappayogānaṃ",
  "anya-e0804n0:3352_3": "dassanato akammakoyevāti daṭṭhabbaṃ. Atthayojanānayena pana maratīti pāṇaṃ cajatīti",
  "anya-e0804n0:3352_4": "kammaṃ ānetvā kathetuṃ labbhati. “Marati, miyatī”ti imāni suddhakattupadāni, “satto",
  "anya-e0804n0:3352_5": "sattaṃ māreti, mārayati, mārāpeti, mārāpayatī”ti imāni kāritapadasaṅkhātāni hetukattupadāni.",
  "anya-e0804n0:3352_6": "Ettha ca yo amataṃ sattaṃ maraṇaṃ pāpeti, so vadhako māreti mārayati mārāpeti mārāpayatīti",
  "anya-e0804n0:3352_7": "ca vuccati. Satto sattehi māriyati mārāpiyatīti imāni kammapadāni. Bhāvapadamappasiddhaṃ.",
  "anya-e0804n0:3352_8": "Evamaññatrāpi pasiddhatā ca appasiddhatā ca upaparikkhitabbā.",
  "anya-e0804n0:3353_0": "Khāda bhakkhaṇe. Ayaṃ pana bhūvādigaṇikavasena ekagaṇiko sakammako dhātu. Khādati,",
  "anya-e0804n0:3353_1": "saṅkhādati, imāni suddhakattupadāni. Puriso purisena purisaṃ vā pūvaṃ khādeti khādayati",
  "anya-e0804n0:3353_2": "khādāpeti khādāpayati, imāni hetukattupadāni. Ettha ca yo akhādantaṃ khādantaṃ vā",
  "anya-e0804n0:3353_3": "khādāhīti payojeti, so khādāpako khādeti khādayati khādāpeti khādāpayatīti ca vuccati.",
  "anya-e0804n0:3353_4": "Khajjati, saṃkhajjati, saṅkhādiyati. Imāni kammapadāni. Atrapanāyaṃ pāḷi “atītaṃ",
  "anya-e0804n0:3353_5": "pāhaṃ addhānaṃ rūpena khajjiṃ, seyyathāpāhaṃ etarahi paccuppannena rūpena khajjāmi.",
  "anya-e0804n0:3353_6": "Ahañceva kho pana anāgataṃ rūpaṃ abhinandeyyaṃ, anāgatenapāhaṃ rūpena khajjeyyaṃ,",
  "anya-e0804n0:3353_7": "seyyathāpetarahi khajjāmī”ti. Bhāvapadaṃ na labbhati sakammakattā imassa dhātussa.",
  "anya-e0804n0:3353_8": "Bhūvādigaṇo. Ayaṃ nāmadhātu ekantarudhādigaṇikoti appasiddho.",
  "anya-e0804n0:3354": "Divādigaṇe tā pālane. Lokaṃ tāyati santāyati. Imāni sakammakāni suddhakattupadāni. Hetukattupadaṃ pana kammapadañca bhāvapadañca appasiddhāni.",
  "anya-e0804n0:3355_0": "Sudha saṃsuddhiyaṃ. Cittaṃ sujjhati visujjhati. Imāni akammakāni suddhakattupadāni.",
  "anya-e0804n0:3355_1": "Sodheti, sodhayati, sodhāpeti, sodhāpayati, imāni hetukatturūpāni. Ettha ca yo asuddhaṃ",
  "anya-e0804n0:3355_2": "ṭhānaṃ suddhaṃ karoti, so sodhako sodheti, sodhayatīti vuccati, esa nayo aññatrāpi",
  "anya-e0804n0:3355_3": "īdisesu ṭhānesu. Yo pana asuddhaṭṭhānaṃ sayaṃ asodhetvā “tvaṃ sodhehī”ti aññaṃ payojeti,",
  "anya-e0804n0:3355_4": "so sodhāpako sodhāpeti sodhāpayatīti vuccati. Esa nayo aññatrāpi īdisesu ṭhānesu.",
  "anya-e0804n0:3355_5": "Tathā hi “kāreti, kārayati, kārāpeti, kārāpayatī”tiādīsu ayaṃ nayo na labbhati, evaṃ",
  "anya-e0804n0:3355_6": "labbhamānanayo ca alabbhamānanayo ca sabbattha upaparikkhitabbo. Imā panettha pāḷiyo –",
  "anya-e0804n0:3356": "“Paccantadesavisaye, nimantetvā tathāgataṃ;",
  "anya-e0804n0:3357": "Tassa āgamanaṃ maggaṃ, sodhenti tuṭṭhamānasā”ti ca",
  "anya-e0804n0:3358_0": "“Maggaṃ sodhemahaṃ tadā”ti ca. Imā hi pāḷiyo sahatthā sodhanaṃ sandhāya vuttā. “Āyasmā",
  "anya-e0804n0:3358_1": "pilindavaccho rājagahe pabbhāraṃ sodhāpeti leṇaṃ kattukāmo”ti pana pāḷi, “kiṃ bhante",
  "anya-e0804n0:3358_2": "thero kārāpetī”ti, “pabbhāraṃ mahārāja sodhāpemi leṇaṃ kattakāmo”ti ca pāḷi. Imā",
  "anya-e0804n0:3358_3": "parehi sodhāpanaṃ sandhāya vuttā. “Kassa sodhiyati maggo”ti idaṃ kammapadaṃ, bhāvapadaṃ",
  "anya-e0804n0:3358_4": "pana appasiddhaṃ. Iminā nayena yāva curādigaṇā yojetabbaṃ.",
  "anya-e0804n0:3359_0": "Dvigaṇikatte subha sobhe. Sobhati vatāyaṃ puriso. Subha pahāre. Yo no gāvova sumbhati",
  "anya-e0804n0:3359_1": "sumbhoti iccapi dissati. “Sumbhotī”ti ca kaccāyanamate rūpaṃ, imāni kattupadāni.",
  "anya-e0804n0:3359_2": "Nagaraṃ sobheti, sobhayati. Puriso purise coraṃ sumbheti, sumbhayati, sumbhāpeti,",
  "anya-e0804n0:3359_3": "sumbhāpayati. Imāni hetukattupadāni. Kammabhāvapadāni labbhamānālabbhamānavasena",
  "anya-e0804n0:3359_4": "yathāsambhavaṃ yojetabbāni. Bhūvādirudhādigaṇikarūpāni.",
  "anya-e0804n0:3360": "Paca pāke. Puriso bhattaṃ pacati. Nerayiko niraye paccati. Kammaṃ paccati. Bhattaṃ paccati. Pāramiyo paripaccanti. Phalāni paripaccanti, pakkāni hontīti attho. Garavo pana –",
  "anya-e0804n0:3361": "Ñāṇayuttavaraṃ tattha, datvā sandhiṃ tihetukaṃ;",
  "anya-e0804n0:3362": "Pacchā paccati pākānaṃ, pavatte aṭṭhake duveti ca –",
  "anya-e0804n0:3363_0": "“Asaṅkhāraṃ sasaṅkhāra-vipākāni na paccatī”ti ca evaṃ pacatipadassa dvigaṇikarūpassa",
  "anya-e0804n0:3363_1": "sakammakattaṃ icchanti. Evaṃ pana sāṭṭhakathe tepiṭake buddhavacane kuto labbhā.",
  "anya-e0804n0:3363_2": "Tepiṭake hi buddhavacane “kappaṃ nirayamhi paccati. Yāva pāpaṃ na paccati. Nirayamhi",
  "anya-e0804n0:3363_3": "apacci so”ti evaṃ akammakattaṃyeva dissati. Ettha vadeyyuṃ “nanu paca pāke’ti ayaṃ",
  "anya-e0804n0:3363_4": "dhātu sakammako, tena ‘paccatī’ti padassa divādigaṇikarūpassapi sato sakammakattaṃ",
  "anya-e0804n0:3363_5": "yujjati, tasmāyeva ‘paccati pākānaṃ pavatte aṭṭhake duve’tiādīsu vutta”nti. Ettha",
  "anya-e0804n0:3363_6": "vuccate – yathā “chidi dvidhākaraṇe, bhidi vidāraṇe”ti dhātūnaṃ rudhādigaṇe pavattānaṃ",
  "anya-e0804n0:3363_7": "“rukkhaṃ chindati, bhittiṃ bhindatī”ti rūpapadānaṃ sakammakattepi sati divādigaṇaṃ",
  "anya-e0804n0:3363_8": "pattānaṃ tesaṃ dhātūnaṃ “udakaṃ chijjati, ghaṭo bhijjatī”ti rūpapadāni akammakāniyeva",
  "anya-e0804n0:3363_9": "bhavanti, yathā bhūvādigaṇe pavattassa pacadhātussa “bhattaṃ pacatī”ti rūpapadassa",
  "anya-e0804n0:3363_10": "sakammakattepi sati divādigaṇaṃ pattassa “niraye paccati, kammāni vipaccantī”ti rūpapadāni",
  "anya-e0804n0:3363_11": "akammakāniyeva bhavanti.",
  "anya-e0804n0:3364_0": "Athāpi vadeyyuṃ “nanu ca bho yathā ‘āsavehi cittāni vimucciṃsū’ti ettha “āsavato",
  "anya-e0804n0:3364_1": "cittāni vimucciṃsū’ti ca ‘āsavehi kattubhūtehi cittāni vimucciṃsū’ti ca evaṃ divādigaṇikassa",
  "anya-e0804n0:3364_2": "dhātussa ‘vimucciṃsū’ti rūpapadassa akammakattañca sakammakattañca bhavati, tathā",
  "anya-e0804n0:3364_3": "‘niraye paccati, kammāni vipaccantī’ti ca akammakattenapi bhavitabbaṃ. ‘Paccati pākānaṃ",
  "anya-e0804n0:3364_4": "pavatte aṭṭhake duve, asaṅkhāraṃ sasaṅkhāravipākāni na paccatī’ti sakammakattenapi",
  "anya-e0804n0:3364_5": "bhavitabba”nti. Akammakatteneva bhavitabbaṃ, na sakammakattena, “paccati pākāna”ntiādinā",
  "anya-e0804n0:3364_6": "vuttappayogānaṃ “āsavehi cittāni vimucciṃsū”ti payogena asamānattā. Tathā hettha",
  "anya-e0804n0:3364_7": "“vimucciṃsū”ti padaṃ kammarahitakattuvācakayapaccayantampi bhavati kattusahitakammavācakayapaccayantampi.",
  "anya-e0804n0:3364_8": "“Vimucciṃsū”ti imassa hi padassa kammarahitayapaccayavantattā “āsavehī”ti karaṇavacanaṃ",
  "anya-e0804n0:3364_9": "apādānakārakavācakaṃ bhavati. ‘Cittānī”ti paccattavacanaṃ pana kattukārakavācakaṃ",
  "anya-e0804n0:3364_10": "bhavati. Tathā “vimucciṃsū”ti padassa kattusahitakammavācakattā “āsavehī”ti karaṇavacanaṃ",
  "anya-e0804n0:3364_11": "kattukārakavācakaṃ bhavati. “Cittānī”ti paccattavacanaṃ pana kammakārakavācakaṃ bhavati.",
  "anya-e0804n0:3364_12": "Ayaṃ nayo “paccati pākāna”ntiādinā vuttappayogesu na labbhati. Tathā hi tattha paccattavacanaṃ",
  "anya-e0804n0:3364_13": "kattāraṃ vadati, upayogavacanaṃ kammaṃ vadatīti daṭṭhabbaṃ. Kārite “puriso purisena",
  "anya-e0804n0:3364_14": "purisaṃ vā bhattaṃ pāceti pācayati pācāpeti pācāpayatī”ti ca, “anante bodhisambhāre,",
  "anya-e0804n0:3364_15": "paripācesi nāyako”ti dassanato pana “paripāceti, paripācayatī”ti ca rūpāni bhavanti.",
  "anya-e0804n0:3364_16": "Imāni hetukattupadāni. Kamme – yaññadattena odano paccate, bhāvapadaṃ appasiddhaṃ.",
  "anya-e0804n0:3364_17": "Imāni bhūvādidivādigaṇikarūpāni. Iminā nayena aññānipi dvigaṇikarūpāni yojetabbāni.",
  "anya-e0804n0:3365_0": "Tegaṇikatte su pasave. Hetuphalaṃ savati, pasavati. Su savane. Saddho dhammaṃ suṇoti,",
  "anya-e0804n0:3365_1": "suṇāti. Su hiṃsāyaṃ. Yodho paccāmittaṃ sunāti. Imāni yathākkamaṃ bhūvādisvādikiyādigaṇikāni",
  "anya-e0804n0:3365_2": "kattupadāni. Tathā hetunā phalaṃ saviyyati, unnādasaddo pathavīundriyasaddo viya",
  "anya-e0804n0:3365_3": "suyyati. Yodhena paccamitto suniyyati. Imāni kammapadāni. Bhāvapadaṃ na labbhati",
  "anya-e0804n0:3365_4": "sakammakattā imesaṃ dhātūnaṃ. Iminā nayena aññānipi tegaṇikarūpāni upaparikkhitvā",
  "anya-e0804n0:3365_5": "yojetabbāni. Atra panāyaṃ nayavibhāvanā –",
  "anya-e0804n0:3366": "Bhvādirudhādikā dhātū, svādidivādikā tathā;",
  "anya-e0804n0:3367": "Rudhādikadivādiṭṭhā, bhūvādikacurādikā.",
  "anya-e0804n0:3368": "Bhūvādikagahādiṭṭhā, bhvādisvādikiyādikā;",
  "anya-e0804n0:3369": "Evamādippabhedehi, vitthārentu vicakkhaṇā.",
  "anya-e0804n0:3370": "Iccevaṃ saṅkhepato yathārahaṃ ekagaṇikadvigaṇikategaṇikavasena suddhakattuhetukattukammabhāvapadāni ca sakāritekakammāni ca sakāritadvikammāni ca sakāritatikammāni ca dassitāni.",
  "anya-e0804n0:3371_0": "Idāni ekakāritadvikāritapadānaṃ vacanokāso anuppatto, tasmā taṃ vadāma. So antakammani.",
  "anya-e0804n0:3371_1": "Arahattamaggo mānaṃ siyati, kammaṃ pariyosiyati. Imāni tāva suddhakattupadāni. Ettha",
  "anya-e0804n0:3371_2": "mānaṃ siyatīti mānaṃ samucchindati. Kammaṃ pariyosiyatīti kammaṃ nipphajjati. Pari",
  "anya-e0804n0:3371_3": "ava iccupasaggavasena hi idaṃ padaṃ akammakaṃ bhavati, attho pana “pariyosānaṃ gacchatī”ti",
  "anya-e0804n0:3371_4": "sakammakavasena gahetabbo. Attanā vippakataṃ attanā pariyosāpeti. Idamekaṃ kāritaṃ",
  "anya-e0804n0:3371_5": "hetukattupadaṃ. Ettha pana pariava iccupasaggavasena akammakabhūtassa sodhātussa",
  "anya-e0804n0:3371_6": "laddhakāritapaccayattā ekakammameva sakāritapadaṃ bhavati. Attanā vippakataṃ parehi",
  "anya-e0804n0:3371_7": "pariyosāvāpeti. Idaṃ dvikāritaṃ hetukattupadaṃ. Ettha ca pana pari ava iccupasaggavasena",
  "anya-e0804n0:3371_8": "akammakabhūtassa sodhātussa laddhakāritapaccayadvayattā dvikammakaṃ sakāritapadaṃ",
  "anya-e0804n0:3371_9": "bhavati. “Pariyosāvāpetī”ti idampi pari ava pubbasmā sodhātumhā ṇāpe ṇāpe iti paccayadvayaṃ",
  "anya-e0804n0:3371_10": "katvā avasaddassokārañca katvā tato yakārāgamañca anubandhaṇakāralopañca paṭhamapaccaye",
  "anya-e0804n0:3371_11": "pakārassa vakārañca dvīsu ca ṭhānesu pubbasaralopaṃ katvā nipphajjatīti daṭṭhabbaṃ.",
  "anya-e0804n0:3372_0": "Idāni tā pāḷiyo atthantaraviññāpanatthaṃ āhaccadesitākārena ekato kathayāma – “attanā",
  "anya-e0804n0:3372_1": "vippakataṃ attanā pariyosāpeti, āpatti saṅghādisesassa. Attanā vippakataṃ parehi",
  "anya-e0804n0:3372_2": "pariyosāvāpeti, āpatti saṅghādisesassā”ti ettha “bhikkhū”ti hetukattupadaṃ ānetabbaṃ.",
  "anya-e0804n0:3372_3": "Attanā vippakatanti ettha ca attanāti vippakaraṇakriyāya kattukārakavācakaṃ karaṇavacanaṃ.",
  "anya-e0804n0:3372_4": "Vippakatanti kammakārakavācakaṃ upayogavacanaṃ. Attanā pariyosāpetīti ettha pana",
  "anya-e0804n0:3372_5": "attanāti abyayapadabhūtena sayaṃsaddena samānatthaṃ vibhatyantapatirūpakaṃ abyayapadaṃ,",
  "anya-e0804n0:3372_6": "sayaṃsaddasadisaṃ vā tatiyāvibhatyantaṃ abyayapadaṃ. Tathā hi “attanā pariyosāpetī”ti",
  "anya-e0804n0:3372_7": "vuttavacanassa “sayaṃ pariyosāpetī”ti attho bhavati “attanā ca pāṇātipātī”tiādīsu",
  "anya-e0804n0:3372_8": "viya. Parehi pariyosāvāpetīti ettha pana parehīti kammakārakavācakaṃ karaṇavacananti",
  "anya-e0804n0:3372_9": "gahetabbaṃ, “sunakhehipi khādāpentī”ti ettha “sunakhehī”ti padaṃ viya. Ettha hi yathā",
  "anya-e0804n0:3372_10": "“rājāno coraṃ sunakhe khādāpentī”ti upayogavasena attho bhavati, tathā “bhikkhu attanā",
  "anya-e0804n0:3372_11": "vippakataṃ pare jane pariyosāvāpetī”ti upayogavasena attho bhavati. Evaṃ imasmiṃ",
  "anya-e0804n0:3372_12": "acchariyabbhutanayavicitte bhagavato pāvacane dvikāritapaccayavantampi padamatthīti",
  "anya-e0804n0:3372_13": "sārato paccetabbaṃ. Ayaṃ nayo sukhumo sāsane ādaraṃ katvā āyasmantehi sādhukaṃ manasi",
  "anya-e0804n0:3372_14": "kātabbo. Yassa hi atthāya idaṃ pakaraṇaṃ karimha, na ayaṃ attano mati, atha kho pubbācariyānaṃ",
  "anya-e0804n0:3372_15": "santikā laddhattā tesaññeva matīti daṭṭhabbaṃ.",
  "anya-e0804n0:3373": "Idāni akāritadvikammikapadānaṃ vacanokāso anuppatto, tasmā tāni kathayāma, tāni ca kho dhātuvasena evaṃ veditabbāni savinicchayāni. Seyyathidaṃ?",
  "anya-e0804n0:3374": "Duhikaravahipucchi, yāci bhikkhi ca nibrūti;",
  "anya-e0804n0:3375": "Bhaṇivadivacibhāsi, sāsidahināthadhātu.",
  "anya-e0804n0:3376": "Rudhi ji cipabhutīti, ye te dvikammakā dhīrā;",
  "anya-e0804n0:3377": "Pavadumapi viyuttā, kāritappaccayehi ca.",
  "anya-e0804n0:3378": "Apādānādike pubba-vidhimhā sahime’bravuṃ;",
  "anya-e0804n0:3379": "Upayogavacanassa, nimittanti sanantanā.",
  "anya-e0804n0:3380": "Ete duhādayo dhātū, tikammāpi bhavanti tu;",
  "anya-e0804n0:3381": "Kāritappaccaye laddhe, iti ācariyā’bravuṃ.",
  "anya-e0804n0:3382_0": "Tatrimāni udāharaṇāni – gavaṃ payo duhati gopālako. Gāviṃ khīraṃ duhati gopāladārako.",
  "anya-e0804n0:3382_1": "Tattha payoti upayogavacanaṃ, “yaso laddhā na majjeyyā”ti ettha “yaso”ti padamiva.",
  "anya-e0804n0:3382_2": "Manogaṇikassa hi īdisampi upayogavacanaṃ hoti aññādisampi. Issaro gopālaṃ gavaṃ payo",
  "anya-e0804n0:3382_3": "duhāpeti. Gopālena gāvo khīraṃ duhitā. Gohi payo duhatīti ettha apādānavisayattā",
  "anya-e0804n0:3382_4": "dvikammakabhāvo natthi. “Visāṇato gavaṃ duhaṃ, yattha khīraṃ na vindatī”ti ettha",
  "anya-e0804n0:3382_5": "pana apādānavisayattepi gavāvayavabhūtassa visāṇassa visuṃ gahitattā “gavaṃ khīraṃ",
  "anya-e0804n0:3382_6": "duhanto”ti dvikammikabhāvo labbhatīti daṭṭhabbaṃ. Duhino payogoyaṃ.",
  "anya-e0804n0:3383_0": "Karotissa payoge kaṭṭhamaṅgāraṃ karoti, suvaṇṇaṃ kaṭakaṃ karoti, sace je saccaṃ bhaṇasi,",
  "anya-e0804n0:3383_1": "adāsiṃ taṃ karomi. Ettha ca aṅgāraṃ karotīti pariccattakāraṇavasena vuttaṃ. Kaṭṭhañhi",
  "anya-e0804n0:3383_2": "aṅgārabhāvassa kāraṇaṃ, aṅgāre kate kāraṇabhūtassa kaṭṭhassa kaṭṭhabhāvo vigacchati.",
  "anya-e0804n0:3383_3": "Kaṭakaṃ karotīti idaṃ apariccattakāraṇavasena vuttaṃ. Suvaṇṇañhi kaṭakabhāvassa kāraṇaṃ,",
  "anya-e0804n0:3383_4": "kaṭake katepi kārakabhūtassa suvaṇṇassa suvaṇṇabhāvo na vigacchati, atha kho visesantaruppattibhāvena",
  "anya-e0804n0:3383_5": "sampajjati. Adāsiṃ taṃ karomīti idaṃ pana ṭhānantaradānavasena vuttaṃ “uparājaṃ mahārājaṃ",
  "anya-e0804n0:3383_6": "karomī”ti ettha viya. Tattha “issaro purisena purisaṃ vā kaṭṭhamaṅgāraṃ kāreti. Tathā",
  "anya-e0804n0:3383_7": "suvaṇṇaṃ kaṭakaṃ kāretī”ti tikammikappayogopi daṭṭhabbo. Tathā “brahmadatto rajjaṃ",
  "anya-e0804n0:3383_8": "kāretī”ti, “brahmadatte rajjaṃ kārente”ti dvikammakappayogo.",
  "anya-e0804n0:3384_0": "Ettheke vadeyyuṃ “nanu ca bho ettha ekameva kammaṃ dissati, kenāyaṃ payogo dvikammikappayogo",
  "anya-e0804n0:3384_1": "hotī”ti. Kiñcāpi ekameva dissati, tathāpi atthato dveyeva kammāni dissantīti gahetabbaṃ.",
  "anya-e0804n0:3384_2": "Tathā hi brahmadatto rajjaṃ kāretīti ettha brahmadatto attano rājabhāvaṃ mahājanena",
  "anya-e0804n0:3384_3": "kārayatīti attho. Evaṃ pana atthe gahite “rajjaṃ kārehi bhaddante, kiṃ araññe karissasī”tiādīsupi",
  "anya-e0804n0:3384_4": "tvaṃ attano rājabhāvaṃ amhehi kārāpehi, attānaṃ rajje abhisiñcāpehi, mayaṃ taṃ rajje",
  "anya-e0804n0:3384_5": "abhisiñcitukāmāti attho samatthito bhavati.",
  "anya-e0804n0:3385_0": "Brahmadatte rajjaṃ kārenteti etthāpi brahmadatte attano rājabhāvaṃ mahājanena kārayanteti",
  "anya-e0804n0:3385_1": "attho bhavati. Sāsanasmiñhi kāritavisaye karaṇavacanaṃ upayogatthaññeva dīpeti, tasmā",
  "anya-e0804n0:3385_2": "atthato dveyeva kammani dissantīti vadāma. Ayamattho abhidhammaṭīkāyaṃ cakkhundriyādinibbacanatthavibhāvanāya",
  "anya-e0804n0:3385_3": "dīpetabbo. Tathā hi abhidhammaṭīkāyaṃ idaṃ vuttaṃ “cakkhudvāre indattaṃ kāretīti",
  "anya-e0804n0:3385_4": "cakkhudvārabhāve taṃdvārikehi attano indabhāvaṃ paramissarabhāvaṃ kārayatīti attho.",
  "anya-e0804n0:3385_5": "Tañhi te rūpaggahaṇe attānaṃ anuvatteti, te ca taṃ anuvattantī”ti. Yadi pana karadhātu",
  "anya-e0804n0:3385_6": "dvikammako, evaṃ sante “brahmadatto rajjaṃ kāretī”tiādīsu laddhakāritapaccayattā",
  "anya-e0804n0:3385_7": "“kāretī”tiādīhi padehi tikammakehiyeva bhavitabbanti? Na, niyamābhāvato, tādisassa",
  "anya-e0804n0:3385_8": "ca payogassa vohārapathe anāgatattā.",
  "anya-e0804n0:3386_0": "Kaṭṭhaṃ purisena aṅgāraṃ kataṃ. Suvaṇṇaṃ kammārena kaṭakaṃ kataṃ, dāsī sāmikena adāsiṃ",
  "anya-e0804n0:3386_1": "katā, evampettha dvikammakappayogā veditabbā. Suvaṇṇena kaṭakaṃ karotīti ettha hi",
  "anya-e0804n0:3386_2": "visesanatthe pavattakaraṇavisayattā dvikammikabhāvo na labbhatīti daṭṭhabbaṃ. Ayaṃ",
  "anya-e0804n0:3386_3": "nayo aññatrāpi upaparikkhitvā yathāsambhavaṃ netabbo. Karotissa payogoyaṃ.",
  "anya-e0804n0:3387_0": "Vahiādīnaṃ payoge rājapurisā rathaṃ gāmaṃ vahanti. Ayaṃ rājā maṃ nāmaṃ pucchati.",
  "anya-e0804n0:3387_1": "Parābhavantaṃ purisaṃ, mayaṃ pucchāma gotamaṃ. Āyasmā upāli āyasmatā mahākassapena",
  "anya-e0804n0:3387_2": "vinayaṃ puṭṭho. Devadatto rājānaṃ kambalaṃ yācati. Te maṃ asse ayācisuṃ. Dhanaṃ taṃ",
  "anya-e0804n0:3387_3": "tāta yācati. Brāhmaṇo nāgaṃ maṇiṃ yācati. Nāgo maṇiṃ yācito brāhmaṇena brahmunā āyācito",
  "anya-e0804n0:3387_4": "dhammadesanaṃ bhagavā. Tāpaso kulaṃ bhojanaṃ bhikkhati. Ajaṃ gāmaṃ neti. Ajo gāmaṃ",
  "anya-e0804n0:3387_5": "nīto. Mutto campeyyako nāgo, rājānaṃ etadabravi.",
  "anya-e0804n0:3388_0": "Ettha rājānanti mukhyato kammaṃ vuttaṃ. Etanti guṇato. Tathā rājānanti akathitakammaṃ",
  "anya-e0804n0:3388_1": "vuttaṃ. Etanti kathitakammaṃ. Esa nayo aññatrāpi upaparikkhitvā yathārahaṃ yojetabbo.",
  "anya-e0804n0:3388_2": "Evameva “brūhi bhagavā”tiādīsu sampadānavisayattā dvikammakabhāvo na labbhati. Bhikkhu",
  "anya-e0804n0:3388_3": "mahārājānaṃ dhammaṃ bhaṇati. Yaṃ maṃ bhaṇasi sārathi. Yaṃ maṃ vadati. Bhagavantaṃ",
  "anya-e0804n0:3388_4": "etadavoca. Pitā puttaṃ bhāsati. Yaṃ maṃ tvaṃ anusāsasi. Sakyā kho pana ambaṭṭha rājānaṃ",
  "anya-e0804n0:3388_5": "okkākaṃ pitāmahaṃ dahanti. Bhagavā bhikkhū taṃ taṃ hitapaṭipattiṃ nāthati. Gāvo vajaṃ",
  "anya-e0804n0:3388_6": "rundhati gopālako. Dhutto dhuttajanaṃ dhanaṃ jināti. Ettha ca “kamanuttaraṃ ratnavaraṃ",
  "anya-e0804n0:3388_7": "jināmā”ti puṇṇakajātakapāḷi nidassanaṃ. Tatthāyamattho “mayaṃ janindā kataraṃ rājānaṃ",
  "anya-e0804n0:3388_8": "anuttaraṃ ratnavaraṃ jināmā”ti. Iṭṭhakāyo pākāraṃ cinoti vaḍḍhakī. Aññānipi yojetabbāni.",
  "anya-e0804n0:3389_0": "Ettha keci puccheyyuṃ “gandhakuṭiṃ padakkhiṇaṃ karoti, buddhaṃ saraṇaṃ gacchāmi.",
  "anya-e0804n0:3389_1": "Upāsakaṃ maṃ bhavaṃ gotamo dhāretū’ti payogesu kiṃ dvikammakabhāvo labbhatī”ti? Ettha",
  "anya-e0804n0:3389_2": "vuccate – “gandhakuṭiṃ padakkhiṇaṃ karotī”ti ettha na labbhati guṇaguṇīnaṃ vasena",
  "anya-e0804n0:3389_3": "gahitattā. “Buddhaṃ saraṇaṃ gacchāmī”ti etthāpi na labbhati “saraṇaṃ iti gacchāmī”ti",
  "anya-e0804n0:3389_4": "itisaddalopavasena vuttattā. Tathā hi buddhanti upayogavacanaṃ. Saraṇanti paccattavacanaṃ.",
  "anya-e0804n0:3389_5": "“Buddhaṃ mama saraṇaṃ parāyaṇaṃ, aghassa tātā hitassa ca vidhātā”ti iminā adhippāyena",
  "anya-e0804n0:3389_6": "“bhajāmi sevāmi bujjhāmī”ti attho. “Upāsakaṃ maṃ bhavaṃ gotamo dhāretū”ti ettha pana",
  "anya-e0804n0:3389_7": "dvikammakabhāvo labbhatīti vattabbo “maṃ ito paṭṭhāya upāsakaṃ dhāretū”ti atthasambhavato",
  "anya-e0804n0:3389_8": "“sakyā kho pana ambaṭṭha rājānaṃ okkākaṃ pitāmahaṃ dahantī”ti dahadhātuppayogena",
  "anya-e0804n0:3389_9": "samānattā ca, adhippāyatthato pana “maṃ ‘upāsako me aya’nti dhāretū”ti attho sambhavatīti",
  "anya-e0804n0:3389_10": "daṭṭhabbaṃ. Evaṃ akāritāni dvikammikadhāturūpāni vibhāvitāni.",
  "anya-e0804n0:3390_0": "Iccevamamhehi ādito paṭṭhāya bhagavato sāsanatthaṃ yathāsatti yathābalaṃ dhātuyo",
  "anya-e0804n0:3390_1": "ca taṃrūpāni ca tadanurūpehi nānāpadehi nānāatthehi nānānayehi ca yojetvā vibhāvitāni,",
  "anya-e0804n0:3390_2": "evaṃ vibhāventehipi amhehi tāsaṃ sarūpaparicchedo atthaparicchedo vā na sakkā sabbaso",
  "anya-e0804n0:3390_3": "vattuṃ. Tadubhayañhi ko sabbaso vattuṃ sakkhissati aññatra āgamādhigamasampannehi",
  "anya-e0804n0:3390_4": "pabhinnapaṭisambhidehi mahākhīṇāsavehi.",
  "anya-e0804n0:3391": "Atthātisayayuttāpi, dhātū honti yato tato. Payogatonugantabbā, anekatthā hi dhātavo.",
  "anya-e0804n0:3392": "Yenekatthadharā caranti vividhā nāthassa pāṭhe vare,",
  "anya-e0804n0:3393": "Tenekatthadharāva honti sahitā nānūpasaggehive;",
  "anya-e0804n0:3394": "Dhātūnaṃ pana tesamatthaparamaṃ khīṇāsave paṇḍite,",
  "anya-e0804n0:3395": "Vajjetvā paṭisambhidāmatiyute ko sabbaso bhaṇatīti.",
  "anya-e0804n0:3396": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n0:3397": "Kosallatthāya kate saddanītippakaraṇe",
  "anya-e0804n0:3398": "Sabbagaṇavinicchayo nāma ekūnavīsatimo paricchedo",
  "anya-e0804n0:3399": "Saha rūpavibhāvanāya dhātuvibhāvanā niṭṭhitā.",
  "anya-e0804n0:3400": "Dhātumālā niṭṭhitā."
}