{
  "tika-vin08t22:0": "22. Pabbajjāvinicchayakathā",
  "tika-vin08t22:1_0": "123. Evaṁ paṭikkhepapavāraṇāvinicchayaṁ kathetvā idāni pabbajjāvinicchayaṁ kathetuṁ",
  "tika-vin08t22:1_1": "‘‘pabbajjāti ettha panā’’tyādimāha. Tattha paṭhamaṁ vajitabbāti pabbajjā, upasampadāto",
  "tika-vin08t22:1_2": "paṭhamaṁ upagacchitabbāti attho. Pa-pubba vaja gatimhīti dhātu. Kulaputtanti ācārakulaputtaṁ",
  "tika-vin08t22:1_3": "sandhāya vadati. Ye puggalā paṭikkhittā, te vajjetvāti sambandho. Pabbajjādosavirahitoti",
  "tika-vin08t22:1_4": "pabbajjāya antarāyakarehi pañcābādhādidosehi virahito. Nakhapiṭṭhippamāṇanti ettha",
  "tika-vin08t22:1_5": "kaniṭṭhaṅgulinakhapiṭṭhi adhippetā. ‘‘Tañce nakhapiṭṭhippamāṇampi vaḍḍhanapakkhe",
  "tika-vin08t22:1_6": "ṭhitaṁ hoti, na pabbājetabboti iminā sāmaññalakkhaṇaṁ dassitaṁ, tasmā yattha katthaci",
  "tika-vin08t22:1_7": "sarīrāvayavesu nakhapiṭṭhippamāṇaṁ vaḍḍhanakapakkhe ṭhitaṁ ce, na vaṭṭatīti siddhaṁ.",
  "tika-vin08t22:1_8": "Evañca sati nakhapiṭṭhippamāṇampi avaḍḍhanakapakkhe ṭhitaṁ ce, sabbattha vaṭṭatīti",
  "tika-vin08t22:1_9": "āpannaṁ, tañca na sāmaññato adhippetanti padesaviseseyeva niyametvā dassento ‘sace",
  "tika-vin08t22:1_10": "panā’tiādimāha. Sace hi avisesena nakhapiṭṭhippamāṇaṁ avaḍḍhanakapakkhe ṭhitaṁ vaṭṭeyya,",
  "tika-vin08t22:1_11": "‘nivāsanapārupanehi pakatipaṭicchannaṭṭhāne’ti padesaniyamaṁ na kareyya, tasmā nivāsanapārupanehi",
  "tika-vin08t22:1_12": "pakatipaṭicchannaṭṭhānato aññattha nakhapiṭṭhippamāṇaṁ avaḍḍhanakapakkhe ṭhitampi",
  "tika-vin08t22:1_13": "na vaṭṭatīti siddhaṁ. Nakhapiṭṭhippamāṇato khuddakataraṁ pana avaḍḍhanakapakkhe vā",
  "tika-vin08t22:1_14": "vaḍḍhanakapakkhe vā ṭhitaṁ hotu, vaṭṭati nakhapiṭṭhippamāṇato khuddakatarassa vaḍḍhanakapakkhe",
  "tika-vin08t22:1_15": "avaḍḍhanakapakkhe vā ṭhitassa mukhādīsuyeva paṭikkhittattā’’ti sāratthadīpaniyaṁ",
  "tika-vin08t22:1_16": "(sārattha. ṭī. mahāvagga 3.88) vuttaṁ.",
  "tika-vin08t22:2_0": "Vimativinodaniyaṁ (vi. vi. ṭī. mahāvagga 88-89) pana ‘‘paṭicchannaṭṭhāne nakhapiṭṭhippamāṇaṁ",
  "tika-vin08t22:2_1": "avaḍḍhanakapakkhe ṭhitaṁ hoti, vaṭṭatīti vuttattā appaṭicchannaṭṭhāne tādisampi na",
  "tika-vin08t22:2_2": "vaṭṭati, paṭicchannaṭṭhānepi ca vaḍḍhanakapakkhe ṭhitaṁ na vaṭṭatīti siddhameva hoti.",
  "tika-vin08t22:2_3": "Pākaṭaṭṭhānepi pana nakhapiṭṭhippamāṇato ūnataraṁ avaḍḍhanakaṁ vaṭṭatīti ye gaṇheyyuṁ,",
  "tika-vin08t22:2_4": "tesaṁ taṁ gahaṇaṁ paṭisedhetuṁ ‘mukhe panā’tiādi vutta’’nti vuttaṁ. Godhā…pe… na",
  "tika-vin08t22:2_5": "vaṭṭatīti iminā tādisopi rogo kuṭṭheyeva antogadhoti dasseti. Gaṇḍepi iminā nayena",
  "tika-vin08t22:2_6": "vinicchayo veditabbo. Tattha pana mukhādīsu kolaṭṭhimattato khuddakataropi gaṇḍo",
  "tika-vin08t22:2_7": "na vaṭṭatīti visuṁ na dassito. ‘‘Appaṭicchannaṭṭhāne avaḍḍhanakapakkhe ṭhitepi na",
  "tika-vin08t22:2_8": "vaṭṭatī’’ti ettakameva hi tattha vuttaṁ, tathāpi kuṭṭhe vuttanayena mukhādīsu kolaṭṭhippamāṇato",
  "tika-vin08t22:2_9": "khuddakataropi gaṇḍo na vaṭṭatīti viññāyati, tasmā avaḍḍhanakapakkhe ṭhitepīti ettha",
  "tika-vin08t22:2_10": "pi-saddo avuttasampiṇḍanattho, tena kolaṭṭhimattato khuddakataropi na vaṭṭatīti ayamattho",
  "tika-vin08t22:2_11": "dassitoyevāti amhākaṁ khanti. Pakativaṇṇe jāteti rogahetukassa vikāravaṇṇassa abhāvaṁ sandhāya vuttaṁ.",
  "tika-vin08t22:3_0": "Kolaṭṭhimattakoti badaraṭṭhippamāṇo. ‘‘Sañjātachaviṁ kāretvā’’ti pāṭho, vijjamānachaviṁ",
  "tika-vin08t22:3_1": "kāretvāti attho. Vimativinodaniyaṁ (vi. vi. ṭī. mahāvagga 2.88-89) pana ‘‘sacchaviṁ",
  "tika-vin08t22:3_2": "kāretvāti vijjamānachaviṁ kāretvāti attho, sañchavinti vā pāṭho, sañjātachaanti attho.",
  "tika-vin08t22:3_3": "Gaṇḍādīsu vūpasantesupi taṁ ṭhānaṁ vivaṇṇampi hoti, taṁ vaṭṭatī’’ti vuttaṁ.",
  "tika-vin08t22:4_0": "Padumapuṇḍarīkapattavaṇṇanti rattapadumasetapadumapupphadalavaṇṇaṁ. Kuṭṭhe vuttanayenevāti",
  "tika-vin08t22:4_1": "‘‘paṭicchannaṭṭhāne avaḍḍhanakaṁ vaṭṭati, aññattha na kiñci vaṭṭatī’’ti vuttanayaṁ",
  "tika-vin08t22:4_2": "dasseti. Sosabyādhīti khayarogo. Yakkhummādoti kadāci āgantvā bhūmiyaṁ pātetvā hatthamukhādikaṁ",
  "tika-vin08t22:4_3": "avayavaṁ bhūmiyaṁ ghaṁsanako yakkhova rogo.",
  "tika-vin08t22:5_0": "124.Mahāmattoti mahatiyā issariyamattāya samannāgato. ‘‘Na dānāhaṁ devassa bhaṭo’’ti",
  "tika-vin08t22:5_1": "āpucchatīti raññā eva dinnaṁ ṭhānantaraṁ sandhāya vuttaṁ. Yo pana rājakammikehi amaccādīhi",
  "tika-vin08t22:5_2": "ṭhapito, amaccādīnaṁ eva vā bhaṭo hoti, tena taṁ taṁ amaccādimpi āpucchituṁ vaṭṭatīti.",
  "tika-vin08t22:6": "125.‘‘Dhajabandho’’ti vuttattā apākaṭacoro pabbājetabboti viññāyati. Tena vakkhati ‘‘ye pana ambalabujādicorakā’’tiādi. Evaṁ jānantīti ‘‘sīlavā jāto’’ti jānanti.",
  "tika-vin08t22:7_0": "126.Bhinditvāti andubandhanaṁ bhinditvā. Chinditvāti saṅkhalikabandhanaṁ chinditvā.",
  "tika-vin08t22:7_1": "Muñcitvāti rajjubandhanaṁ muñcitvā. Vivaritvāti gāmabandhanādīsu gāmadvārādīni vivaritvā.",
  "tika-vin08t22:7_2": "Apassamānānaṁ vā palāyatīti purisaguttiyaṁ purisānaṁ gopakānaṁ apassamānānaṁ palāyati.",
  "tika-vin08t22:8": "129.Purimanayenevāti ‘‘kasāhato katadaṇḍakammo’’ti ettha vuttanayeneva.",
  "tika-vin08t22:9": "130.Palātopīti iṇassāmikānaṁ āgamanaṁ ñatvā bhayena palātopi iṇāyiko. Gīvā hoti iṇāyikabhāvaṁ ñatvā anādarena iṇamuttake bhikkhubhāve pavesitattā.",
  "tika-vin08t22:10_0": "Upaḍḍhupaḍḍhanti thokaṁ thokaṁ. Dātabbamevāti iṇāyikena dhanaṁ sampajjatu vā, mā",
  "tika-vin08t22:10_1": "vā, dāne saussāheneva bhavitabbaṁ, aññehi ca bhikkhūhi ‘‘mā dhuraṁ nikkhipāhī’’ti",
  "tika-vin08t22:10_2": "vatvā sahāyakehi bhavitabbanti dasseti. Dhuranikkhepena hissa bhaṇḍagghena kāretabbatā siyāti.",
  "tika-vin08t22:11_0": "131.Dāsacārittaṁ āropetvā kītoti iminā dāsabhāvaparimocanatthāya kītaṁ nivatteti.",
  "tika-vin08t22:11_1": "Tādiso hi dhanakkītopi adāso eva. Vajirabuddhiṭīkāyaṁ (vajira. ṭī. mahāvagga 97)",
  "tika-vin08t22:11_2": "pana ‘‘desacārittanti sāvanapaṇṇāropanādikaṁ taṁ taṁ desacāritta’’nti vuttaṁ. Tattha",
  "tika-vin08t22:11_3": "tattha cārittavasenāti tasmiṁ tasmiṁ janapade dāsapaṇṇajjhāpanādinā adāsakaraṇaniyāmena.",
  "tika-vin08t22:11_4": "Abhisekādīsu sabbabandhanāni mocāpenti, taṁ sandhāya ‘‘sabbasādhāraṇenā’’ti vuttaṁ.",
  "tika-vin08t22:12_0": "Sace sayameva paṇṇaṁ āropenti, na vaṭṭatīti tā bhujissitthiyo ‘‘mayampi vaṇṇadāsiyo",
  "tika-vin08t22:12_1": "homā’’ti attano rakkhaṇatthāya sayameva rājūnaṁ dāsipaṇṇe attano nāmaṁ likhāpenti,",
  "tika-vin08t22:12_2": "tāsaṁ puttāpi rājadāsāva honti, tasmā te pabbājetuṁ na vaṭṭati. Tehi adinnā na pabbājetabbāti",
  "tika-vin08t22:12_3": "yattakā tesaṁ sāmino, tesu ekena adinnepi na pabbājetabbā. Bhujisse katvā pana pabbājetuṁ",
  "tika-vin08t22:12_4": "vaṭṭatīti yassa vihārassa te ārāmikā dinnā, tasmiṁ vihāre saṅghaṁ ñāpetvā phātikammena",
  "tika-vin08t22:12_5": "dhanādiṁ katvā bhujisse katvā pabbājetuṁ vaṭṭati. Vajirabuddhiṭīkāyaṁ (vajira. ṭī.",
  "tika-vin08t22:12_6": "mahāvagga 97) pana ‘‘devadāsiputte vaṭṭatīti likhitaṁ. ‘Ārāmikañce pabbājetukāmo,",
  "tika-vin08t22:12_7": "aññamekaṁ datvā pabbājetabba’nti vuttaṁ. Mahāpaccarivādassa ayamidha adhippāyo, ‘bhikkhusaṅghassa",
  "tika-vin08t22:12_8": "ārāmike demā’ti dinnattā na te tesaṁ dāsā, ‘ārāmiko ca neva dāso na bhujisso’ti vattabbato",
  "tika-vin08t22:12_9": "na dāsoti likhitaṁ. Takkāsiñcanaṁ sīhaḷadīpe cārittaṁ, te ca pabbājetabbā saṅghassārāmikattā.",
  "tika-vin08t22:12_10": "Nissāmikaṁ dāsaṁ attanāpi bhujissaṁ kātuṁ labhatī’’ti vuttaṁ.",
  "tika-vin08t22:13_0": "Sāratthadīpaniyaṁ (sārattha. ṭī. mahāvagga 3.97) pana ‘‘takkaṁ sīse āsittakasadisāva",
  "tika-vin08t22:13_1": "hontīti yathā adāse karontā takkena sīsaṁ dhovitvā adāsaṁ karonti, evaṁ ārāmikavacanena",
  "tika-vin08t22:13_2": "dinnattā adāsāva teti adhippāyo. ‘Takkāsiñcanaṁ pana sīhaḷadīpe cāritta’nti vadanti.",
  "tika-vin08t22:13_3": "Neva pabbājetabboti vuttanti kappiyavacanena dinnepi saṅghassa ārāmikadāsattā evaṁ",
  "tika-vin08t22:13_4": "vutta’’nti vuttaṁ. Vimativinodaniyampi (vi. vi. ṭī. mahāvagga 2.97) ‘‘takkaṁ sīse",
  "tika-vin08t22:13_5": "āsittakasadisāva hontīti kesuci janapadesu adāse karontā takkaṁ sīse āsiñcanti, tena",
  "tika-vin08t22:13_6": "kira te adāsā honti, evamidampi ārāmikavacanena dinnampīti adhippāyo. Tathā dinnepi",
  "tika-vin08t22:13_7": "saṅghassa ārāmikadāso evāti ‘neva pabbājetabbo’ti vuttaṁ. ‘Tāvakāliko nāma’ti vuttattā",
  "tika-vin08t22:13_8": "kālaparicchedaṁ katvā vā pacchāpi gahetukāmatāya vā dinnaṁ sabbaṁ tāvakālikamevāti",
  "tika-vin08t22:13_9": "gahetabbaṁ. Nissāmikadāso nāma yassa sāmikulaṁ aññātikaṁ maraṇena parikkhīṇaṁ, na",
  "tika-vin08t22:13_10": "koci tassa dāyādo, so pana samānajātikehi vā nivāsagāmavāsīhi vā issarehi vā bhujisso",
  "tika-vin08t22:13_11": "katova pabbājetabbo. Devadāsāpi dāsā eva. Te hi katthaci dese rājadāsā honti, katthaci",
  "tika-vin08t22:13_12": "vihāradāsā vā, tasmā pabbājetuṁ na vaṭṭatī’’ti vuttaṁ.",
  "tika-vin08t22:14_0": "Sāratthadīpaniyaṁ (sārattha. ṭī. mahāvagga 3.97) pana ‘‘nissāmikadāso nāma yassa",
  "tika-vin08t22:14_1": "sāmikā saputtadārā matā honti, na koci tassa pariggāhako, sopi pabbājetuṁ na vaṭṭati,",
  "tika-vin08t22:14_2": "taṁ pana attanāpi bhujissaṁ kātuṁ vaṭṭati. Ye vā pana tasmiṁ raṭṭhe sāmino, tehipi",
  "tika-vin08t22:14_3": "kārāpetuṁ vaṭṭati, ‘devadāsiputtaṁ pabbājetuṁ vaṭṭatī’ti tīsupi gaṇṭhipadesu vuttaṁ.",
  "tika-vin08t22:14_4": "‘Dāsassa pabbajitvā attano sāmike disvā palāyantassa āpatti natthī’ti vadantī’’ti",
  "tika-vin08t22:14_5": "vuttaṁ. Vimativinodaniyaṁ pana ‘‘dāsampi pabbājetvā sāmike disvā paṭicchādanatthaṁ",
  "tika-vin08t22:14_6": "apanento padavārena adinnādānāpattiyā kāretabbo, dāsassa pana palāyato anāpattī’’ti vuttaṁ.",
  "tika-vin08t22:15_0": "132. Hatthacchinnakādivatthūsu kaṇṇamūleti sakalassa kaṇṇassa chedaṁ sandhāyāha.",
  "tika-vin08t22:15_1": "Kaṇṇasakkhalikāyāti kaṇṇacūḷikāya . Yassa pana kaṇṇāvaṭṭeti heṭṭhā kuṇḍalādiṭhapanachiddaṁ",
  "tika-vin08t22:15_2": "sandhāya vuttaṁ. ‘‘Tañhi saṅghaṭṭanakkhamaṁ. Ajapadaketi ajapadanāsikaṭṭhikoṭiyaṁ.",
  "tika-vin08t22:15_3": "Tato hi uddhaṁ na vicchindituṁ sakkā hoti. Sandhetunti avirūpasaṇṭhānaṁ sandhāya",
  "tika-vin08t22:15_4": "vuttaṁ, virūpaṁ pana parisadūsakaṁ āpādeti.",
  "tika-vin08t22:16_0": "Khujjasarīroti vaṅkasarīro. Brahmuno viya ujukaṁ gattaṁ sarīraṁ yassa so brahmujugatto,",
  "tika-vin08t22:16_1": "bhagavā. Avaseso sattoti iminā lakkhaṇena rahitasatto. Etena ṭhapetvā mahāpurisaṁ",
  "tika-vin08t22:16_2": "cakkavattiñca itare sattā khujjapakkhikāti dasseti. Yebhuyyena hi sattā khandhe kaṭiyaṁ",
  "tika-vin08t22:16_3": "jāṇūsūti tīsu ṭhānesu namanti, te kaṭiyaṁ namantā pacchato namanti, dvīsu ṭhānesu",
  "tika-vin08t22:16_4": "namantā purato namanti, dīghasarīrā pana ekena passena vaṅkā honti, eke mukhaṁ unnāmetvā",
  "tika-vin08t22:16_5": "nakkhattāni gaṇayantā viya caranti, eke appamaṁsalohitā sūlasadisā honti, eke purato",
  "tika-vin08t22:16_6": "pabbhārā honti, pavedhamānā gacchanti. Parivaṭumoti samantato vaṭṭakāyo. Etena evarūpā",
  "tika-vin08t22:16_7": "eva vāmanakā na vaṭṭantīti dasseti.",
  "tika-vin08t22:17_0": "133.Aṭṭhisirācammasarīroti aṭṭhisirācammamattasarīro. Kūṭakūṭasīsoti anekesu ṭhānesu",
  "tika-vin08t22:17_1": "piṇḍitamaṁsataṁ dassetuṁ āmeḍitaṁ kataṁ. Tenāha ‘‘tālaphalapiṇḍisadisenā’’ti. Tālaphalānaṁ",
  "tika-vin08t22:17_2": "mañjarī piṇḍi nāma. Anupubbatanukena sīsenāti cetiyathūpikā viya kamena kisena sīsena.",
  "tika-vin08t22:17_3": "Mahāveḷupabbaṁ viya ādito paṭṭhāya yāva pariyosānā avisamathūlena sīsena samannāgato",
  "tika-vin08t22:17_4": "nāḷisīso nāma. Kappasīsoti gajamatthakaṁ viya dvidhā bhinnasīso. ‘‘Kaṇṇikakeso vā’’ti",
  "tika-vin08t22:17_5": "imassa vivaraṇaṁ ‘‘pāṇakehī’’tiādi. Makkaṭasseva nalāṭepi kesānaṁ uṭṭhitabhāvaṁ sandhāyāha",
  "tika-vin08t22:17_6": "‘‘sīsalomehī’’tiādi.",
  "tika-vin08t22:18_0": "Makkaṭabhamukoti nalāṭalomehi avibhattalomabhamuko. Akkhicakkehīti akkhimaṇḍalehi.",
  "tika-vin08t22:18_1": "Kekaroti tiriyaṁ passanako. Udakatārakāti olokentānaṁ udake paṭibimbikacchāyā. Udakabubbuḷanti",
  "tika-vin08t22:18_2": "keci. Akkhitārakāti abhimukhe ṭhitānaṁ chāyā. Akkhibhaṇḍakātipi vadanti. Atipiṅgalakkhi",
  "tika-vin08t22:18_3": "majjārakkhi. Madhupiṅgalanti madhuvaṇṇapiṅgalaṁ. Nippakhumakkhīti ettha pakhuma-saddo",
  "tika-vin08t22:18_4": "akkhidalalomesu niruḷho, tadabhāvā nippakhumakkhi. Akkhipākenāti akkhidalapariyantesu",
  "tika-vin08t22:18_5": "pūtitāpajjanarogena.",
  "tika-vin08t22:19_0": "Cipiṭanāsikoti anunnatanāsiko. Paṭaṅgamaṇḍūko nāma mahāmukhamaṇḍūko. Bhinnamukhoti",
  "tika-vin08t22:19_1": "upakkamukhapariyosāno, sabbadā vivaṭamukho vā. Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin08t22:19_2": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṁsena",
  "tika-vin08t22:19_3": "oṭṭhena samannāgato. Eḷamukhoti niccapaggharitalālāmukho.",
  "tika-vin08t22:20_0": "Bhinnagaloti avanatagalo. Bhinnauroti atininnauramajjho. Evaṁ bhinnapiṭṭhīti. Sabbañcetanti",
  "tika-vin08t22:20_1": "‘‘kacchugatto’’tiādiṁ sandhāya vuttaṁ. Ettha ca vinicchayo kuṭṭhādīsu vutto evāti",
  "tika-vin08t22:20_2": "āha ‘‘vinicchayo’’tiādi.",
  "tika-vin08t22:21_0": "Vātaṇḍikoti aṇḍakesu vuddhirogena samannāgato, aṇḍavātarogena uddhutabījaṇḍakosena",
  "tika-vin08t22:21_1": "samannāgato vā. Yassa nivāsanena paṭicchannampi uṇṇataṁ pakāsati, sova na pabbājetabbo.",
  "tika-vin08t22:21_2": "Vikaṭoti tiriyaṁ gamanapādehi samannāgato, yassa caṅkamato jāṇukā bahi nigacchanti.",
  "tika-vin08t22:21_3": "Saṅghaṭṭoti gacchato parivattanapādehi samannāgato, yassa caṅkamato jāṇukā anto pavisanti.",
  "tika-vin08t22:21_4": "Mahājaṅghoti thūlajaṅgho. Mahāpādoti mahantena pādatalena yutto. Pādavemajjheti piṭṭhipādavemajjhe.",
  "tika-vin08t22:21_5": "Etena aggapādo ca paṇhi ca sadisāvāti dasseti.",
  "tika-vin08t22:22_0": "134.Majjhe saṁkuṭitapādattāti kuṇṭhapādatāya kāraṇaṁ dasseti, agge saṁkuṭitapādattāti",
  "tika-vin08t22:22_1": "kuṇṭhapādatāya. Kuṇṭhapādasseva caṅkamanavibhāvanaṁ ‘‘piṭṭhipādaggena caṅkamanto’’ti.",
  "tika-vin08t22:22_2": "‘‘Pādassa bāhirantenā’’ti ca ‘‘abbhantarantenā’’ti ca idaṁ pādatalassa ubhohi pariyantehi",
  "tika-vin08t22:22_3": "caṅkamanaṁ sandhāya vuttaṁ.",
  "tika-vin08t22:23_0": "Mammananti khalitavacanaṁ, yo ekamevakkharaṁ catupañcakkhattuṁ vadati, tassetaṁ adhivacanaṁ,",
  "tika-vin08t22:23_1": "ṭhānakaraṇavisuddhiyā abhāvena aphuṭṭhakkharavacanaṁ. Vacanānukaraṇena hi so ‘‘mammano’’ti",
  "tika-vin08t22:23_2": "vutto. Yo ca karaṇasampannopi ekamevakkharaṁ hikkārabahuso vadati, sopi idheva saṅgayhati.",
  "tika-vin08t22:23_3": "Yo vā pana taṁ niggahetvāpi anāmeḍitakkharameva sithilaṁ siliṭṭhavacanaṁ vattuṁ samattho,",
  "tika-vin08t22:23_4": "so pabbājetabbo. Āpattito na muccantīti ñatvā karontāva na muccanti. Jīvitantarāyādiāpadāsu",
  "tika-vin08t22:23_5": "aruciyā kāyasāmaggiṁ dentassa anāpatti.",
  "tika-vin08t22:24_0": "135. Abhabbapuggalakathāsu ‘‘yo kāḷapakkhe itthī hoti, juṇhapakkhe puriso, ayaṁ pakkhapaṇḍako’’ti",
  "tika-vin08t22:24_1": "keci vadanti. Aṭṭhakathāyaṁ pana ‘‘kāḷapakkhe paṇḍako hoti, juṇhapakkhe panassa pariḷāho",
  "tika-vin08t22:24_2": "vūpasammatī’’ti apaṇḍakapakkhe pariḷāhavūpasamasseva vuttattā paṇḍakapakkhe ussannapariḷāhatā",
  "tika-vin08t22:24_3": "paṇḍakabhāvāpattīti viññāyatīti vīmaṁsitvā yuttataraṁ gahetabbaṁ. Itthibhāvo pumbhāvo",
  "tika-vin08t22:24_4": "vā natthi etassāti abhāvako. ‘‘Tasmiṁyevassa pakkhe pabbajjā vāritāti ettha apaṇḍakapakkhe",
  "tika-vin08t22:24_5": "pabbājetvā paṇḍakapakkhe nāsetabbo’’ti tīsupi gaṇṭhipadesu vuttaṁ. Keci pana ‘‘apaṇḍakapakkhe",
  "tika-vin08t22:24_6": "pabbajito sace kilesakkhayaṁ pāpuṇāti, na nāsetabbo’’ti vadanti, taṁ tesaṁ matimattaṁ.",
  "tika-vin08t22:24_7": "Paṇḍakassa hi kilesakkhayāsambhavato, khīṇakilesassa ca paṇḍakabhāvānāpaaāto. Ahetukapaṭisandhikathāyañhi",
  "tika-vin08t22:24_8": "avisesena paṇḍakassa ahetukapaṭisandhitā vuttā, āsittausūyapakkhapaṇḍakānañca paṭisandhito",
  "tika-vin08t22:24_9": "paṭṭhāyeva paṇḍakabhāvo, na pavattiyaṁyevāti vadanti. Teneva ahetukapaṭisandhiniddese",
  "tika-vin08t22:24_10": "jaccandhabadhirādayo viya paṇḍako jātisaddena visesetvā na niddiṭṭho. Catutthapārājikasaṁvaṇṇanāyañca",
  "tika-vin08t22:24_11": "(pārā. aṭṭha. 2.233) abhabbapuggale dassentena paṇḍakatiracchānagataubhatobyañjanakā",
  "tika-vin08t22:24_12": "tayo vatthuvipannā ahetukapaṭisandhikā, tesaṁ saggo avārito, maggo pana vāritoti",
  "tika-vin08t22:24_13": "avisesato vuttanti sāratthadīpaniyaṁ (sārattha. ṭī. mahāvagga 3.109) āgataṁ.",
  "tika-vin08t22:25_0": "Vimativinodaniyaṁ (vi. vi. ṭī. mahāvagga 2.109) pana paṇḍakavatthusmiṁ āsittausūyapakkhapaṇḍakā",
  "tika-vin08t22:25_1": "tayopi purisabhāvaliṅgādiyuttā ahetukapaṭisandhikā, te ca kilesapariyuṭṭhānassa balavatāya",
  "tika-vin08t22:25_2": "napuṁsakapaṇḍakasadisattā ‘‘paṇḍakā’’ti vuttā, tesu āsittausūyapaṇḍakānaṁ dvinnaṁ",
  "tika-vin08t22:25_3": "kilesapariyuṭṭhānaṁ yonisomanasikārādīhi vītikkamato nivāretumpi sakkā, tena te pabbājetabbāti",
  "tika-vin08t22:25_4": "vuttā. Pakkhapaṇḍakassa pana kāḷapakkhe ummādo viya kilesapariḷāho avattharanto āgacchati,",
  "tika-vin08t22:25_5": "vītikkamaṁ patvā eva ca nivattati, tasmā tasmiṁ pakkhe so na pabbājetabboti vutto,",
  "tika-vin08t22:25_6": "tadetaṁ vibhāgaṁ dassetuṁ ‘‘yassa paresa’’nti vuttaṁ. Tattha āsittassāti mukhe āsittassa",
  "tika-vin08t22:25_7": "attanopi asucimuccanena pariḷāho vūpasammati. Usūyāya uppannāyāti usūyāya vasena",
  "tika-vin08t22:25_8": "attano sevetukāmatārāge uppanne asucimuttiyā pariḷāho vūpasammati.",
  "tika-vin08t22:26_0": "‘‘Bījāniapanītānī’’ti vuttattā bījesu ṭhitesu nimittamatte apanīte paṇḍako na hoti.",
  "tika-vin08t22:26_1": "Bhikkhunopi anābādhapaccayā tadapanayane thullaccayameva, na paṇḍakattaṁ. Bījesu",
  "tika-vin08t22:26_2": "pana apanītesu aṅgajātampi rāgena kammaniyaṁ na hoti, pumabhāvo vigacchati, massuādipurisaliṅgampi",
  "tika-vin08t22:26_3": "upasampadāpi vigacchati, kilesapariḷāhopi dunnivāravītikkamo hoti napuṁsakapaṇḍakassa",
  "tika-vin08t22:26_4": "viya, tasmā īdiso upasampannopi nāsetabboti vadanti. Yadi evaṁ kasmā bījuddharaṇe",
  "tika-vin08t22:26_5": "pārājikaṁ na paññattanti? Ettha tāva keci vadanti ‘‘paññattamevetaṁ bhagavatā ‘paṇḍako",
  "tika-vin08t22:26_6": "bhikkhave anupasampanno na upasampādetabbo, upasampanno nāsetabbo’ti vuttattā’’ti.",
  "tika-vin08t22:26_7": "Keci pana ‘‘yasmā bījuddharaṇakkhaṇe paṇḍako na hoti, tasmā tasmiṁ khaṇe pārājikaṁ",
  "tika-vin08t22:26_8": "na paññattaṁ. Yasmā pana so uddhaṭabījo bhikkhu aparena samayena vuttanayena paṇḍakattaṁ",
  "tika-vin08t22:26_9": "āpajjati, abhāvako hoti, upasampadāya avatthu, tato eva cassa upasampadā vigacchati,",
  "tika-vin08t22:26_10": "tasmā esa paṇḍakattupagamanakālato paṭṭhāya jātiyā napuṁsakapaṇḍakena saddhiṁ yojetvā",
  "tika-vin08t22:26_11": "‘upasampanno nāsetabbo’ti abhabboti vutto, na tato pubbe. Ayañca kiñcāpi sahetuko,",
  "tika-vin08t22:26_12": "bhāvakkhayena panassa ahetukasadisatāya maggopi na uppajjatī’’ti vadanti. Apare pana",
  "tika-vin08t22:26_13": "‘‘pabbajjato pubbe upakkamena paṇḍakabhāvamāpannaṁ sandhāya ‘upasampanno nāsetabbo’ti",
  "tika-vin08t22:26_14": "vuttaṁ, upasampannassa pana pacchā upakkamena upasampadāpi na vigacchatī’’ti, taṁ",
  "tika-vin08t22:26_15": "na yuttaṁ. Yadaggena hi pabbajjato pubbe upakkamena abhabbo hoti, tadaggena pacchāpi",
  "tika-vin08t22:26_16": "hotīti vīmaṁsitvā gahetabbaṁ.",
  "tika-vin08t22:27_0": "Itthattādi bhāvo natthi etassāti abhāvako. Pabbajjā na vāritāti ettha pabbajjāggahaṇeneva",
  "tika-vin08t22:27_1": "upasampadāpi gahitā. Tenāha ‘‘yassa cettha pabbajjā vāritā’’tiādi. Tasmiṁ yevassa",
  "tika-vin08t22:27_2": "pakkhe pabbajjā vāritāti ettha pana apaṇḍakapakkhepi pabbajjāmattameva labhati, upasampadā",
  "tika-vin08t22:27_3": "pana tadāpi na vaṭṭati, paṇḍakapakkhe pana āgato liṅganāsanāya nāsetabboti veditabbanti vuttaṁ.",
  "tika-vin08t22:28_0": "136.Ubhatobyañjanamassa atthīti ubhatobyañjanakoti iminā asamānādhikaraṇavisayo bāhiratthasamāsoyaṁ,",
  "tika-vin08t22:28_1": "purimapade ca vibhattialopoti dasseti. Byañjananti cettha purisanimittaṁ itthinimittañca",
  "tika-vin08t22:28_2": "adhippetaṁ. Atha ubhatobyañjanakassa ekameva indriyaṁ hoti, udāhu dveti? Ekameva",
  "tika-vin08t22:28_3": "hoti, na dve. Kathaṁ viññāyatīti ce? ‘‘Yassa itthindriyaṁ uppajjati, tassa purisindriyaṁ",
  "tika-vin08t22:28_4": "uppajjatīti, no. Yassa vā pana purisindriyaṁ uppajjati, tassa itthindriyaṁ uppajjatīti,",
  "tika-vin08t22:28_5": "no’’ti (yama. 3.indriyayamaka.188) ekasmiṁ santāne indriyabhūtabhāvadvayassa uppattiyā",
  "tika-vin08t22:28_6": "abhidhamme paṭisedhitattā, tañca kho itthiubhatobyañjanakassa itthindriyaṁ, purisaubhatobyañjanakassa",
  "tika-vin08t22:28_7": "purisindriyanti. Yadi evaṁ dutiyabyañjanassa abhāvo āpajjati indriyañhi byañjanassa",
  "tika-vin08t22:28_8": "kāraṇaṁ vuttaṁ, tañca tassa natthīti? Vuccate – na tassa indriyaṁ dutiyabyañjanakāraṇaṁ.",
  "tika-vin08t22:28_9": "Kasmā? Sadā abhāvato. Itthiubhatobyañjanakassa hi yadā itthiyā rāgacittaṁ uppajjati,",
  "tika-vin08t22:28_10": "tadā purisabyañjanaṁ pākaṭaṁ hoti, itthibyañjanaṁ paṭicchannaṁ guḷhaṁ hoti, tathā",
  "tika-vin08t22:28_11": "itarassa itaraṁ. Yadi ca tesaṁ indriyaṁ dutiyabyañjanakāraṇaṁ bhaveyya, sadāpi byañjanadvayaṁ",
  "tika-vin08t22:28_12": "tiṭṭheyya, na pana tiṭṭhati, tasmā veditabbametaṁ ‘‘na tassa taṁ byañjanakāraṇaṁ,",
  "tika-vin08t22:28_13": "kammasahāyaṁ pana rāgacittamevettha kāraṇa’’nti. Yasmā cassa ekameva indriyaṁ hoti,",
  "tika-vin08t22:28_14": "tasmā itthiubhatobyañjanako sayampi gabbhaṁ gaṇhāti, parampi gaṇhāpeti. Purisaubhatobyañjanako",
  "tika-vin08t22:28_15": "paraṁ gaṇhāpeti, sayaṁ pana na gaṇhātīti sāratthadīpaniyaṁ (sārattha. ṭī. mahāvagga 3.116) āgataṁ.",
  "tika-vin08t22:29_0": "Vimativinodaniyaṁ (vi. vi. ṭī. mahāvagga 2.116) pana – itthiubhatobyañjanakoti itthindriyayutto,",
  "tika-vin08t22:29_1": "itaro pana purisindriyayutto. Ekassa hi bhāvadvayaṁ saha na uppajjati yamake (yama.",
  "tika-vin08t22:29_2": "3.indriyayamaka.188) paṭikkhittattā. Dutiyabyañjanaṁ pana kammasahāyena akusalacitteneva",
  "tika-vin08t22:29_3": "bhāvarahitaṁ uppajjati. Pakatitthipurisānampi kammameva byañjanaliṅgānaṁ kāraṇaṁ,",
  "tika-vin08t22:29_4": "na bhāvo tassa kenaci paccayena paccayattassa paṭṭhāne avuttattā. Kevalaṁ bhāvasahitānaṁyeva",
  "tika-vin08t22:29_5": "byañjanaliṅgānaṁ pavattadassanatthaṁ aṭṭhakathāsu (dha. sa. aṭṭha. 632-633) ‘‘itthindriyaṁ",
  "tika-vin08t22:29_6": "paṭicca itthiliṅgādīnī’’tiādinā indriyassa byañjanakāraṇattena vuttaṁ. Idha pana",
  "tika-vin08t22:29_7": "akusalabalena indriyaṁ vināpi byañjanaṁ uppajjatīti veditabbaṁ. Ubhinnampi ce tesaṁ",
  "tika-vin08t22:29_8": "ubhatobyañjanakānaṁ. Yadā itthiyā rāgo uppajjati, tadā purisabyañjanaṁ pākaṭaṁ hoti,",
  "tika-vin08t22:29_9": "itaraṁ paṭicchannaṁ. Yadā purise rāgo uppajjati, tadā itthibyañjanaṁ pākaṭaṁ hoti,",
  "tika-vin08t22:29_10": "itaraṁ paṭicchannanti āgataṁ.",
  "tika-vin08t22:30_0": "137. Theyyāya saṁvāso etassāti theyyasaṁvāsako. So ca na saṁvāsamattasseva thenako",
  "tika-vin08t22:30_1": "idhādhippeto, atha kho liṅgassa tadubhayassa ca thenakopīti āha ‘‘tayo theyyasaṁvāsakā’’tiādi.",
  "tika-vin08t22:30_2": "Na yathāvuḍḍhaṁ vandanaṁ sādiyatīti yathāvuḍḍhaṁ bhikkhūnaṁ vā sāmaṇerānaṁ vā vandanaṁ",
  "tika-vin08t22:30_3": "na sādiyati. Yathāvuḍḍhaṁ vandanaṁ sādiyatīti attanā musāvādaṁ katvā dassitavassānurūpaṁ",
  "tika-vin08t22:30_4": "yathāvuḍḍhaṁ vandanaṁ sādiyati. Bhikkhuvassagaṇanādikoti iminā na ekakammādikova",
  "tika-vin08t22:30_5": "idha saṁvāso nāmāti dasseti.",
  "tika-vin08t22:31_0": "138.Rāja…pe… bhayenāti ettha bhaya-saddo paccekaṁ yojetabbo ‘‘rājabhayena dubbhikkhabhayenā’’tiādinā.",
  "tika-vin08t22:31_1": "Saṁvāsaṁ nādhivāseti, yāva so suddhamānasoti rājabhayādīhi gahitaliṅgatāya so suddhamānaso",
  "tika-vin08t22:31_2": "yāva saṁvāsaṁ nādhivāsetīti attho. Yo hi rājabhayādiṁ vinā kevalaṁ bhikkhū vañcetvā",
  "tika-vin08t22:31_3": "tehi saddhiṁ saṁvasitukāmatāya liṅgaṁ gaṇhāti, so asuddhacittatāya liṅgaggahaṇeneva",
  "tika-vin08t22:31_4": "theyyasaṁvāsako nāma hoti. Ayaṁ pana tādisena asuddhacittena bhikkhū vañcetukāmatāya",
  "tika-vin08t22:31_5": "abhāvato yāva saṁvāsaṁ nādhivāseti, tāva theyyasaṁvāsako nāma na hoti. Teneva ‘‘rājabhayādīhi",
  "tika-vin08t22:31_6": "gahitaliṅgānaṁ ‘gihī maṁ samaṇoti jānantū’ti vañcanacitte satipi bhikkhūnaṁ vañcetukāmatāya",
  "tika-vin08t22:31_7": "abhāvā doso na jāto’’ti tīsupi gaṇṭhipadesu vuttaṁ. Keci pana ‘‘vūpasantabhayatā",
  "tika-vin08t22:31_8": "idha suddhacittatā’’ti vadanti, evañca sati so vūpasantabhayo yāva saṁvāsaṁ nādhivāseti,",
  "tika-vin08t22:31_9": "tāva theyyasaṁvāsako na hotīti ayamattho viññāyati. Imasmiñca atthe viññāyamāne avūpasantabhayassa",
  "tika-vin08t22:31_10": "saṁvāsasādiyanepi theyyasaṁvāsako na hotīti āpajjeyya, na ca aṭṭhakathāyaṁ avūpasantabhayassa",
  "tika-vin08t22:31_11": "saṁvāsasādiyanepi atheyyasaṁvāsakatā dassitā. Sabbapāsaṇḍiyabhattāni bhuñjantoti",
  "tika-vin08t22:31_12": "ca iminā avūpasantabhayenapi saṁvāsaṁ asādiyanteneva bhavitabbanti dīpeti. Teneva",
  "tika-vin08t22:31_13": "tīsupi gaṇṭhipadesu vuttaṁ ‘‘yasmā vihāraṁ āgantvā saṅghikaṁ gaṇhantassa saṁvāsaṁ",
  "tika-vin08t22:31_14": "pariharituṁ dukkaraṁ, tasmā ‘sabbapāsaṇḍiyabhattāni bhuñjanto’ti idaṁ vutta’’nti.",
  "tika-vin08t22:31_15": "Tasmā rājabhayādīhi gahitaliṅgatāyevettha suddhacittatāti gahetabbaṁ.",
  "tika-vin08t22:32_0": "Sabbapāsaṇḍiyabhattānīti sabbasāmayikānaṁ sādhāraṇaṁ katvā vīthicatukkādīsu ṭhapetvā",
  "tika-vin08t22:32_1": "dātabbabhattāni. Kāyaparihāriyānīti kāyena pariharitabbāni. Abbhuggacchantīti abhimukhaṁ",
  "tika-vin08t22:32_2": "gacchanti. Kammantānuṭṭhānenāti kasigorakkhādikammākaraṇena. Tadeva pattacīvaraṁ",
  "tika-vin08t22:32_3": "ādāya vihāraṁ gacchatīti cīvarāni nivāsanapārupanavasena ādāya, pattañca aṁsakūṭe",
  "tika-vin08t22:32_4": "laggetvā vihāraṁ gacchati.",
  "tika-vin08t22:33_0": "Nāpi sayaṁ jānātīti ‘‘yo evaṁ pabbajati, so theyyasaṁvāsako nāma hotī’’ti vā ‘‘evaṁ",
  "tika-vin08t22:33_1": "kātuṁ na labhatī’’ti vā ‘‘evaṁ pabbajito samaṇo nāma na hotī’’ti vā na jānāti. Yo",
  "tika-vin08t22:33_2": "evaṁ pabbajati, so theyyasaṁvāsako nāma hotīti idaṁ pana nidassanamattaṁ. Anupasampannakāleyevāti",
  "tika-vin08t22:33_3": "iminā upasampannakāle sutvā sacepi nāroceti, theyyasaṁvāsako na hotīti dīpeti.",
  "tika-vin08t22:34_0": "Sikkhaṁappaccakkhāya…pe… theyyasaṁvāsako na hotīti idaṁ bhikkhūhi dinnaliṅgassa apariccattattā",
  "tika-vin08t22:34_1": "na liṅgatthenako hoti, liṅgānurūpassa saṁvāsassa sāditattā nāpi saṁvāsatthenako hotīti",
  "tika-vin08t22:34_2": "vuttaṁ. Eko bhikkhu kāsāye saussāhova odātaṁ nivāsetvāti etthāpi idameva kāraṇaṁ",
  "tika-vin08t22:34_3": "daṭṭhabbaṁ. Parato ‘‘sāmaṇero saliṅge ṭhito’’tiādinā sāmaṇerassa vuttavidhānesupi",
  "tika-vin08t22:34_4": "atheyyasaṁvāsapakkhe ayameva nayo. ‘‘Bhikkhuniyāpi eseva nayo’’ti vuttamevatthaṁ",
  "tika-vin08t22:34_5": "‘‘sāpi gihibhāvaṁ patthayamānā’’tiādinā vibhāveti.",
  "tika-vin08t22:35_0": "Sace koci vuḍḍhapabbajitoti sāmaṇeraṁ sandhāya vuttaṁ. Mahāpeḷādīsūti etena gihisantakaṁ",
  "tika-vin08t22:35_1": "dassitaṁ. Sāmaṇerapaṭipāṭiyā…pe… theyyasaṁvāsako na hotīti ettha kiñcāpi theyyasaṁvāsako",
  "tika-vin08t22:35_2": "na hoti, pārājikaṁ pana āpajjatiyeva. Sesamettha uttānamevāti sāratthadīpaniyaṁ (sārattha.",
  "tika-vin08t22:35_3": "ṭī. mahāvagga 3.110) vuttaṁ.",
  "tika-vin08t22:36_0": "Vimativinodaniyaṁ (vi. vi. ṭī. mahāvagga 2.110) pana – theyyāya liṅgaggahaṇamattampi",
  "tika-vin08t22:36_1": "idha saṁvāso evāti āha ‘‘tayo theyyasaṁvāsakā’’ti. Nayathāvuḍḍhaṁ vandananti bhikkhūnaṁ",
  "tika-vin08t22:36_2": "sāmaṇerānaṁ vā vandanaṁ na sādiyati. Yathāvuḍḍhaṁ vandananti attanā musāvādena dassitavassakkamena",
  "tika-vin08t22:36_3": "bhikkhūnaṁ vandanaṁ sādiyati. Daharasāmaṇero pana vuḍḍhasāmaṇerānaṁ, daharabhikkhū",
  "tika-vin08t22:36_4": "ca vuḍḍhānaṁ vandanaṁ sādiyantopi theyyasaṁvāsako na hoti. Imasmiṁ attheti saṁvāsatthenakatthe.",
  "tika-vin08t22:36_5": "Bhikkhuvassānīti idaṁ saṁvāsatthenake vuttapāṭhavasena vuttaṁ, sayameva pana pabbajitvā",
  "tika-vin08t22:36_6": "sāmaṇeravassāni gaṇentopi ubhayatthenako eva. Na kevalañca purisova, itthīpi bhikkhūnīsu",
  "tika-vin08t22:36_7": "evaṁ paṭipajjati, theyyasaṁvāsikāva. Ādikammikāpi cettha na muccanti. Upasampannesu",
  "tika-vin08t22:36_8": "eva paññattāpattiṁ paṭicca ādikammikā vuttā, tenevettha ādikammikopi na mutto.",
  "tika-vin08t22:37_0": "Rāja…pe… bhayenāti ettha bhaya-saddo paccekaṁ yojetabbo. Yāva so suddhamānasoti ‘‘iminā",
  "tika-vin08t22:37_1": "liṅgena bhikkhū vañcetvā tehi saṁvasissāmī’’ti asuddhacittābhāvena suddhacitto. Tena",
  "tika-vin08t22:37_2": "hi asuddhacittena liṅge gahitamatte pacchā bhikkhūhi saha saṁvasatu vā mā vā, liṅgatthenako",
  "tika-vin08t22:37_3": "hoti. Pacchā saṁvasantopi abhabbo hutvā saṁvasati, tasmā ubhayatthenakopi liṅgatthenake",
  "tika-vin08t22:37_4": "eva pavisatīti veditabbaṁ. Yo pana rājādibhayena suddhacittova liṅgaṁ gahetvā vicaranto",
  "tika-vin08t22:37_5": "pacchā ‘‘bhikkhuvassāni gaṇetvā jīvassāmī’’ti asuddhacittaṁ uppādeti, so cittuppādamattena",
  "tika-vin08t22:37_6": "theyyasaṁvāsako na hoti suddhacittena gahitaliṅgattā. Sace pana so bhikkhūnaṁ santikaṁ",
  "tika-vin08t22:37_7": "gantvā sāmaṇeravassagaṇanādiṁ karoti, tadā saṁvāsatthenako, ubhayatthenako vā hotīti",
  "tika-vin08t22:37_8": "daṭṭhabbaṁ. Yaṁ pana parato ‘‘saha dhuranikkhepena ayampi theyyasaṁvāsakovā’’ti vuttaṁ,",
  "tika-vin08t22:37_9": "taṁ bhikkhūhi saṅgamma saṁvāsādhivāsanavasena dhuranikkhepaṁ sandhāya vuttaṁ. Tena",
  "tika-vin08t22:37_10": "vuttaṁ ‘‘saṁvāsaṁ nādhivāseti, yāvā’’ti , tassa tāva theyyasaṁvāsako nāma na vuccatīti",
  "tika-vin08t22:37_11": "sambandho daṭṭhabbo. Ettha ca corādibhayaṁ vināpi kīḷādhippāyena liṅgaṁ gahetvā bhikkhūnampi",
  "tika-vin08t22:37_12": "santike pabbajitālayaṁ dassetvā vandanādiṁ asādiyantopi ‘‘sobhati nu kho me pabbajitaliṅga’’ntiādinā",
  "tika-vin08t22:37_13": "suddhacittena gaṇhantopi theyyasaṁvāsako na hotīti daṭṭhabbaṁ.",
  "tika-vin08t22:38_0": "Sabbapāsaṇḍiyabhattānīti sabbasāmayikānaṁ sādhāraṇaṁ katvā paññattāni bhattāni. Idañca",
  "tika-vin08t22:38_1": "bhikkhūnaññeva niyamitabhattaggahaṇe saṁvāsopi sambhaveyyāti sabbasādhāraṇabhattaṁ",
  "tika-vin08t22:38_2": "vuttaṁ. Saṁvāsaṁ pana asādiyitvā abhikkhukavihārādīsu vihārabhattādīni bhuñjantopi",
  "tika-vin08t22:38_3": "theyyasaṁvāsako na hoti eva. Kammantānuṭṭhānenāti kasiādikammākaraṇena. Pattacīvaraṁ",
  "tika-vin08t22:38_4": "ādāyāti bhikkhuliṅgavasena sarīrena dhāretvā.",
  "tika-vin08t22:39_0": "Yo evaṁ pabbajati, so theyyasaṁvāsako nāma hotīti idaṁ nidassanamattaṁ. ‘‘Theyyasaṁvāsako’’ti",
  "tika-vin08t22:39_1": "pana nāmaṁ ajānantopi ‘‘evaṁ kātuṁ na vaṭṭatī’’ti vā ‘‘karonto samaṇo nāma na hotī’’ti",
  "tika-vin08t22:39_2": "vā ‘‘yadi ārocessāmi, chaḍḍayissanti ma’’nti vā ‘‘yena kenaci pabbajjā me na ruhatī’’ti",
  "tika-vin08t22:39_3": "jānāti, theyyasaṁvāsako hoti. Yo pana paṭhamaṁ ‘‘pabbajjā evaṁ me gahitā’’ti saññī",
  "tika-vin08t22:39_4": "kevalaṁ antarā attano setavatthanivāsanādivippakāraṁ pakāsetuṁ lajjanto na katheti,",
  "tika-vin08t22:39_5": "so theyyasaṁvāsako na hoti. Anupasampannakāleyevāti ettha avadhāraṇena upasampannakāle",
  "tika-vin08t22:39_6": "theyyasaṁvāsakalakkhaṇaṁ ñatvā vañcanāyapi nāroceti, theyyasaṁvāsako na hotīti dīpeti.",
  "tika-vin08t22:39_7": "So hi suddhacittena gahitaliṅgattā liṅgatthenako na hoti, laddhūpasampadattā tadanuguṇasseva",
  "tika-vin08t22:39_8": "saṁvāsassa sāditattā saṁvāsatthenakopi na hoti. Anupasampanno pana liṅgatthenako",
  "tika-vin08t22:39_9": "hoti, saṁvāsārahassa liṅgassa gahitattā saṁvāsasādiyanamattena saṁvāsatthenako hoti.",
  "tika-vin08t22:40_0": "Saliṅgeṭhitoti saliṅgabhāve ṭhito. Theyyasaṁvāsako na hotīti bhikkhūhi dinnaliṅgassa",
  "tika-vin08t22:40_1": "apariccattattā liṅgatthenako na hoti. Bhikkhupaṭiññāya apariccattattā saṁvāsatthenako",
  "tika-vin08t22:40_2": "na hoti. Yaṁ pana mātikāṭṭhakathāyaṁ (kaṅkhā. aṭṭha. paṭhamapārājikavaṇṇanā) ‘‘liṅgānurūpassa",
  "tika-vin08t22:40_3": "saṁvāsassa sāditattā nāpi saṁvāsatthenako’’ti kāraṇaṁ vuttaṁ, tampi idameva kāraṇaṁ",
  "tika-vin08t22:40_4": "sandhāya vuttaṁ. Itarathā sāmaṇerassāpi bhikkhuvassagaṇanādīsu liṅgānurūpasaṁvāso",
  "tika-vin08t22:40_5": "eva sāditoti saṁvāsatthenakatā na siyā bhikkhūhi dinnaliṅgassa ubhinnampi sādhāraṇattā.",
  "tika-vin08t22:40_6": "Yathā cettha bhikkhu, evaṁ sāmaṇeropi pārājikaṁ samāpanno sāmaṇerapaṭiññāya apariccattattā",
  "tika-vin08t22:40_7": "saṁvāsatthenako na hotīti veditabbo. Sobhatīti sampaṭicchitvāti kāsāvadhāraṇe dhuraṁ",
  "tika-vin08t22:40_8": "nikkhipitvā gihibhāvaṁ sampaṭicchitvā.",
  "tika-vin08t22:41_0": "Sace koci vuḍḍhapabbajitoti sāmaṇeraṁ sandhāya vuttaṁ. Mahāpeḷādīsūti vilīvādimayesu",
  "tika-vin08t22:41_1": "gharadvāresu ṭhapitesu bhattabhājanavisesesu. Etena vihāre bhikkhūhi saddhiṁ vassagaṇanādīnaṁ",
  "tika-vin08t22:41_2": "akaraṇaṁ dassetīti vuttaṁ.",
  "tika-vin08t22:42_0": "139. Titthiyapakkantakakathāyaṁ tesaṁ liṅge ādinnamatte titthiyapakkantako hotīti",
  "tika-vin08t22:42_1": "‘‘titthiyo bhavissāmī’’ti gatassa liṅgaggahaṇeneva tesaṁ laddhipi gahitāyeva hotīti",
  "tika-vin08t22:42_2": "katvā vuttaṁ. Kenaci pana ‘‘tesaṁ liṅge ādinnamatte laddhiyā gahitāyapi aggahitāyapi",
  "tika-vin08t22:42_3": "titthiyapakkantako hotī’’ti vuttaṁ, taṁ na gahetabbaṁ. Na hi ‘‘titthiyo bhavissāmī’’ti",
  "tika-vin08t22:42_4": "gatassa liṅgasampaṭicchanato aññaṁ laddhiggahaṇaṁ nāma atthi. Liṅgasampaṭicchaneneva",
  "tika-vin08t22:42_5": "hi so gahitaladdhiko hoti. Teneva ‘‘vīmaṁsanatthaṁ kusacīrādīni…pe… yāva na sampaṭicchati,",
  "tika-vin08t22:42_6": "tāva taṁ laddhi rakkhati, sampaṭicchitamatte titthiyapakkantako hotī’’ti vuttaṁ.",
  "tika-vin08t22:42_7": "Naggova ājīvakānaṁ upassayaṁ gacchati, padavāre padavāre dukkaṭanti ‘‘ājīvako bhavissa’’nti",
  "tika-vin08t22:42_8": "asuddhacittena gamanapaccayā dukkaṭaṁ vuttaṁ. Naggena hutvā gamanapaccayāpi padavāre",
  "tika-vin08t22:42_9": "dukkaṭā na muccatiyevāti sāratthadīpaniyaṁ (sārattha. ṭī. mahāvagga 3.110) vuttaṁ.",
  "tika-vin08t22:43_0": "Vimativinodaniyaṁ (vi. vi. ṭī. mahāvagga 2.110) pana – titthiyapakkantakādikathāsu",
  "tika-vin08t22:43_1": "tesaṁ liṅge ādinnamatteti vīmaṁsādiadhippāyaṁ vinā ‘‘titthiyo bhavissāmī’’ti sanniṭṭhānavasena",
  "tika-vin08t22:43_2": "liṅge kāyena dhāritamatte. Sayamevāti titthiyānaṁ santikaṁ agantvā sayameva saṅghārāmepi",
  "tika-vin08t22:43_3": "kusacīrādīni nivāseti. Ājīvako bhavissanti…pe… gacchatīti ājīvakānaṁ santike tesaṁ",
  "tika-vin08t22:43_4": "pabbajanavidhinā ‘‘ājīvako bhavissāmī’’ti gacchati. Tassa hi titthiyabhāvūpagamanaṁ",
  "tika-vin08t22:43_5": "pati sanniṭṭhāne vijjamānepi ‘‘gantvā bhavissāmī’’ti parikappitattā padavāre dukkaṭameva",
  "tika-vin08t22:43_6": "vuttaṁ. Dukkaṭanti pāḷiyā avuttepi methunādīsu vuttapubbapayogadukkaṭānulomato vuttaṁ.",
  "tika-vin08t22:43_7": "Etena ca sanniṭṭhānavasena liṅge sampaṭicchite pārājikaṁ, tato purimapayoge thullaccayañca",
  "tika-vin08t22:43_8": "vattabbameva. Thullaccayakkhaṇe nivattantopi āpattiṁ desāpetvā muccati evāti daṭṭhabbaṁ.",
  "tika-vin08t22:43_9": "Yathā cettha, evaṁ saṅghabhedepi lohituppādepi bhikkhūnaṁ pubbapayogādīsu dukkaṭathullaccayapārājikāhi",
  "tika-vin08t22:43_10": "muccanasīmā ca veditabbā. Sāsanaviruddhatāyettha ādikammikānampi anāpatti na vuttā.",
  "tika-vin08t22:43_11": "Pabbajjāyapi abhabbatādassanatthaṁ panete aññe ca pārājikakaṇḍe visuṁ sikkhāpadena",
  "tika-vin08t22:43_12": "pārājikādiṁ adassetvā idha abhabbesu eva vuttāti veditabbaṁ.",
  "tika-vin08t22:44_0": "Taṁ laddhīti titthiyavese seṭṭhabhāvaggahaṇameva sandhāya vuttaṁ. Tesañhi titthiyānaṁ",
  "tika-vin08t22:44_1": "sassatādiggāhaṁ gaṇhantopi liṅge asampaṭicchite titthiyapakkantako na hoti, taṁ laddhiṁ",
  "tika-vin08t22:44_2": "aggahetvāpi ‘‘etesaṁ vatacariyā sundarā’’ti liṅgaṁ sampaṭicchanto titthiyapakkantako",
  "tika-vin08t22:44_3": "hoti eva. Laddhiyā abhāvenāti bhikkhubhāve sālayatāya titthiyabhāvūpagamanaladdhiyā",
  "tika-vin08t22:44_4": "abhāvena. Etena ca āpadāsu kusacīrādiṁ pārupantassapi naggassa viya anāpattīti dasseti.",
  "tika-vin08t22:44_5": "Upasampannabhikkhunā kathitoti ettha saṅghabhedakopi upasampannabhikkhunāva kathito,",
  "tika-vin08t22:44_6": "mātughātakādayo pana anupasampannenātipi daṭṭhabbanti āgataṁ.",
  "tika-vin08t22:45_0": "140. Tiracchānakathāyaṁ ‘‘yo koci amanussajātiyo, sabbova imasmiṁ atthe tiracchānagatoti",
  "tika-vin08t22:45_1": "veditabbo’’ti etena eso manussajātiyo eva bhagavato sāsane pabbajituṁ vā upasampajjituṁ",
  "tika-vin08t22:45_2": "vā labhati, na tato aññeti dīpeti. Tenāha bhagavā ‘‘tumhe khottha nāgā aviruḷhidhammā",
  "tika-vin08t22:45_3": "imasmiṁ dhammavinaye’’ti (mahāva. 111).",
  "tika-vin08t22:46_0": "141. Ānantariyakathāyaṁ tiracchānādiamanussajātito manussajātikānaññeva puttesu mettādayopi",
  "tika-vin08t22:46_1": "tikkhavisadā honti lokuttaraguṇā viyāti āha ‘‘manussitthibhūtā janikā mātā’’ti. Yathā",
  "tika-vin08t22:46_2": "manussānaññeva kusalapavatti tikkhavisadā, evaṁ akusalapavattipīti āha ‘‘sayampimanussajātikenevā’’tiādi.",
  "tika-vin08t22:46_3": "Atha vā yathā samānajātiyassa vikopane kammaṁ garutaraṁ, na tathā vijātiyassāti āha",
  "tika-vin08t22:46_4": "‘‘manussitthibhūtā’’ti. Puttasambandhena mātupitusamaññā , dattakittimādivasenapi",
  "tika-vin08t22:46_5": "puttavohāro loke dissati, so ca kho pariyāyatoti nippariyāyasiddhataṁ dassetuṁ ‘‘janikā",
  "tika-vin08t22:46_6": "mātā’’ti vuttaṁ. Yathā manussattabhāve ṭhitasseva kusaladhammānaṁ tikkhavisadasūrabhāvāpatti",
  "tika-vin08t22:46_7": "yathā taṁ tiṇṇampi bodhisattānaṁ bodhittayanibbattiyaṁ, evaṁ manussattabhāve ṭhitasseva",
  "tika-vin08t22:46_8": "akusaladhammānampi tikkhavisadasūrabhāvāpattīti āha ‘‘sayampi manussajātikenevā’’ti.",
  "tika-vin08t22:46_9": "Ānantariyenāti ettha cutianantaraṁ niraye paṭisandhiphalaṁ anantaraṁ nāma, tasmiṁ",
  "tika-vin08t22:46_10": "anantare janakattena niyuttaṁ ānantariyaṁ, tena. Atha vā cutianantaraṁ phalaṁ anantaraṁ",
  "tika-vin08t22:46_11": "nāma, tasmiṁ anantare niyuttaṁ, tannibbattanena anantarakaraṇasīlaṁ, anantarappayojanaṁ",
  "tika-vin08t22:46_12": "vā ānantariyaṁ, tena ānantariyena mātughātakakammena. Pitughātakepi ‘‘yena manussabhūto",
  "tika-vin08t22:46_13": "janako pitā sayampi manussajātikeneva satā sañcicca jīvitā voropito, ayaṁ ānantariyena",
  "tika-vin08t22:46_14": "pitughātakakammena pitughātako’’tiādinā sabbaṁ veditabbanti āha ‘‘pitughātakepi eseva nayo’’ti.",
  "tika-vin08t22:47_0": "Parivattitaliṅgampi mātaraṁ vā pitaraṁ vā jīvitā voropentassa ānantariyakammaṁ hotiyeva.",
  "tika-vin08t22:47_1": "Satipi hi liṅgaparivatte so eva ekakammanibbatto bhavaṅgappabandho jīvitappabandho,",
  "tika-vin08t22:47_2": "na aññoti. Yo pana sayaṁ manusso tiracchānabhūtaṁ pitaraṁ vā mātaraṁ vā, sayaṁ vā",
  "tika-vin08t22:47_3": "tiracchānabhūto manussabhūtaṁ, tiracchānoyeva vā tiracchānabhūtaṁ jīvitā voropeti,",
  "tika-vin08t22:47_4": "tassa kammaṁ ānantariyaṁ na hoti, bhāriyaṁ pana hoti, ānantariyaṁ āhacceva tiṭṭhati.",
  "tika-vin08t22:47_5": "Eḷakacatukkaṁ saṅgāmacatukkaṁ coracatukkañcettha kathetabbaṁ. ‘‘Eḷakaṁ māremī’’ti",
  "tika-vin08t22:47_6": "abhisandhināpi hi eḷakaṭṭhāne ṭhitaṁ manusso manussabhūtaṁ mātaraṁ vā pitaraṁ vā",
  "tika-vin08t22:47_7": "mārento ānantariyaṁ phusati maraṇādhippāyeneva ānantariyavatthuno vikopitattā. Eḷakābhisandhinā,",
  "tika-vin08t22:47_8": "pana mātāpitiabhisandhinā vā eḷakaṁ mārento ānantariyaṁ na phusati ānantariyavatthuno",
  "tika-vin08t22:47_9": "abhāvato. Mātāpitiabhisandhinā mātāpitaro mārento phussateva. Esa nayo itarasmimpi",
  "tika-vin08t22:47_10": "catukkadvaye. Yathā ca mātāpitūsu, evaṁ arahantesu etāni catukkāni veditabbāni. Sabbattha",
  "tika-vin08t22:47_11": "hi purimaṁ abhisandhicittaṁ appamāṇaṁ, vadhakacittaṁ, pana tadārammaṇajīvitindriyañca",
  "tika-vin08t22:47_12": "pamāṇaṁ. Katānantariyakammo ca ‘‘tassa kammassa vipākaṁ paṭibāhessāmī’’ti sakalacakkavāḷaṁ",
  "tika-vin08t22:47_13": "mahācetiyappamāṇehi kañcanathūpehi pūretvāpi sakalacakkavāḷaṁ pūretvā nisinnassa",
  "tika-vin08t22:47_14": "bhikkhusaṅghassa mahādānaṁ datvāpi buddhassa bhagavato saṅghāṭikaṇṇaṁ amuñcanto vicaritvāpi",
  "tika-vin08t22:47_15": "kāyassa bhedā nirayameva upapajjati, pabbajjañca na labhati. Pitughātake vesiyā puttoti",
  "tika-vin08t22:47_16": "upalakkhaṇamattaṁ, kulitthiyā aticāriniyā puttopi attano pitaraṁ ajānitvā ghāntentopi pitughātakova hoti.",
  "tika-vin08t22:48": "Arahantaghātakakamme avasesanti anāgāmiādikaṁ. Ayamettha saṅkhepo, vitthāro pana tatiyapārājikavaṇṇanāto gahetabbo.",
  "tika-vin08t22:49_0": "‘‘Duṭṭhacittenā’’ti vuttamevatthaṁ vibhāveti ‘‘vadhakacittenā’’ti. Vadhakacetanāya",
  "tika-vin08t22:49_1": "hi dūsitaṁ cittaṁ idha duṭṭhacittaṁ nāma. Lohitaṁ uppādetīti ettha tathāgatassa abhejjakāyatāya",
  "tika-vin08t22:49_2": "parūpakkamena cammacchedaṁ katvā lohitapaggharaṇaṁ nāma natthi, sarīrassa pana antoyeva",
  "tika-vin08t22:49_3": "ekasmiṁ ṭhāne lohitaṁ samosarati, āghātena pakuppamānaṁ sañcitaṁ hoti. Devadattena",
  "tika-vin08t22:49_4": "paviddhasilato bhijjitvā gatā sakkhalikāpi tathāgatassa pādantaṁ pahari, pharasunā",
  "tika-vin08t22:49_5": "pahaṭo viya pādo antolohitoyeva ahosi. Jīvako pana tathāgatassa ruciyā satthakena",
  "tika-vin08t22:49_6": "cammaṁ chinditvā tamhā ṭhānā duṭṭhalohitaṁ nīharitvā phāsumakāsi, tenassa puññakammameva",
  "tika-vin08t22:49_7": "ahosi. Tenāha ‘‘jīvako viyā’’tiādi.",
  "tika-vin08t22:50_0": "Atha ye parinibbute tathāgate cetiyaṁ bhindanti, bodhiṁ chindanti, dhātumhi upakkamanti,",
  "tika-vin08t22:50_1": "tesaṁ kiṁ hotīti? Bhāriyaṁ kammaṁ hoti ānantariyasadisaṁ. Sadhātukaṁ pana thūpaṁ",
  "tika-vin08t22:50_2": "vā paṭimaṁ vā bādhamānaṁ bodhisākhaṁ chindituṁ vaṭṭati. Sacepi tattha nilīnā sakuṇā",
  "tika-vin08t22:50_3": "cetiye vaccaṁ pātenti, chindituṁ vaṭṭatiyeva. Paribhogacetiyato hi sarīracetiyaṁ",
  "tika-vin08t22:50_4": "garutaraṁ. Cetiyavatthuṁ bhinditvā gacchante bodhimūlepi chinditvā harituṁ vaṭṭati.",
  "tika-vin08t22:50_5": "Yā pana bodhisākhā bodhigharaṁ bādhati, taṁ geharakkhaṇatthaṁ chindituṁ na labhati.",
  "tika-vin08t22:50_6": "Bodhiatthāya hi gehaṁ, na gehatthāya bodhi. Āsanagharepi eseva nayo. Yasmiṁ pana",
  "tika-vin08t22:50_7": "āsanaghare dhātu nihitā hoti, tassa rakkhaṇatthāya taṁ sākhaṁ chindituṁ vaṭṭati.",
  "tika-vin08t22:50_8": "Bodhijagganatthaṁ ojoharaṇasākhaṁ vā pūtiṭṭhānaṁ vā chindituṁ vaṭṭatiyeva, satthu",
  "tika-vin08t22:50_9": "rūpakāyapaṭijaggane viya puññampi hoti.",
  "tika-vin08t22:51_0": "Saṅghabhede catunnaṁ kammānanti apalokanādīnaṁ catunnaṁ kammānaṁ. Ayaṁ saṅghabhedakoti",
  "tika-vin08t22:51_1": "pakatattaṁ bhikkhuṁ sandhāya vuttaṁ. Pubbe eva pārājikaṁ samāpanno vā vatthādidosena",
  "tika-vin08t22:51_2": "vipannupasampado vā saṅghaṁ bhindantopi ānantariyaṁ na phusati, saṅgho pana bhinnova",
  "tika-vin08t22:51_3": "hoti, pabbajjā cassa na vāritāti daṭṭhabbaṁ.",
  "tika-vin08t22:52_0": "Bhikkhunīdūsane icchamānanti odātavatthavasanaṁ icchamānaṁ. Tenevāha ‘‘gihibhāve",
  "tika-vin08t22:52_1": "sampaṭicchitamatteyevā’’ti. Neva pabbajjā atthīti yojanā. Yo ca paṭikkhitte abhabbe",
  "tika-vin08t22:52_2": "ca puggale ñatvā pabbājeti, upasampādeti vā, dukkaṭaṁ. Ajānantassa sabbattha anāpattīti veditabbaṁ.",
  "tika-vin08t22:53_0": "142. Gabbhamāsehi saddhiṁ vīsati vassāni assāti gabbhavīso. Hāyanavaḍḍhananti gabbhamāsesu",
  "tika-vin08t22:53_1": "adhikesu uttari hāyanaṁ, ūnesu vaḍḍhananti veditabbaṁ. Ekūnavīsativassanti dvādasa",
  "tika-vin08t22:53_2": "māse mātukucchismiṁ vasitvā mahāpavāraṇāya jātakālato paṭṭhāya ekūnavīsativassaṁ.",
  "tika-vin08t22:53_3": "Pāṭipadadivaseti pacchimikāya vassūpagamanadivase. ‘‘Tiṁsarattidivo māso’’ti (a.",
  "tika-vin08t22:53_4": "ni. 3.71; 8.43; vibha. 1023) vacanato ‘‘cattāro māsā parihāyantī’’ti vuttaṁ. Vassaṁ",
  "tika-vin08t22:53_5": "ukkaḍḍhantīti vassaṁ uddhaṁ kaḍḍhanti, tatiyasaṁvacchare ekamāsassa adhikattā māsapariccajanavasena",
  "tika-vin08t22:53_6": "vassaṁ uddhaṁ kaḍḍhantīti attho, tasmā tatiyo saṁvaccharo terasamāsiko hoti. Saṁvaccharassa",
  "tika-vin08t22:53_7": "pana dvādasamāsikattā aṭṭhārasasu vassesu adhikamāse visuṁ gahetvā ‘‘cha māsā vaḍḍhantī’’ti",
  "tika-vin08t22:53_8": "vuttaṁ. Tatoti chamāsato. Nikkaṅkhā hutvāti adhikamāsehi saddhiṁ paripuṇṇavīsativassattā",
  "tika-vin08t22:53_9": "nibbematikā hutvā. Yaṁ pana vuttaṁ tīsupi gaṇṭhipadesu ‘‘aṭṭhārasannaṁyeva vassānaṁ",
  "tika-vin08t22:53_10": "adhikamāse gahetvā gaṇitattā sesavassadvayassapi adhikadivasāni honti, tāni adhikadivasāni",
  "tika-vin08t22:53_11": "sandhāya ‘nikkaṅkhā hutvā’ti vutta’’nti, taṁ na gahetabbaṁ. Na hi dvīsu vassesu adhikadivasāni",
  "tika-vin08t22:53_12": "nāma visuṁ upalabbhanti tatiye vasse vassukkaḍḍhanavasena adhikamāse pariccatteyeva",
  "tika-vin08t22:53_13": "atirekamāsasambhavato, tasmā dvīsu vassesu atirekadivasāni visuṁ na sambhavanti.",
  "tika-vin08t22:54_0": "‘‘Te dve māse gahetvā vīsati vassāni paripuṇṇāni hontī’’ti kasmā vuttaṁ, ekūnavīsativassamhi",
  "tika-vin08t22:54_1": "ca puna aparasmiṁ vasse pakkhitte vīsati vassāni paripuṇṇāni hontīti āha ‘‘ettha",
  "tika-vin08t22:54_2": "pana…pe… vutta’’nti. Anekatthattā nipātānaṁ pana-saddo hisaddattho, ettha hīti vuttaṁ",
  "tika-vin08t22:54_3": "hoti. Idañhi vuttassevatthassa samatthanavasena vuttaṁ. Iminā ca imaṁ dīpeti – yaṁ",
  "tika-vin08t22:54_4": "vuttaṁ ‘‘ekūnavīsativassaṁ sāmaṇeraṁ nikkhamanīyapuṇṇamāsiṁ atikkamma pāṭipadadivase",
  "tika-vin08t22:54_5": "upasampādentī’’ti, tattha gabbhamāsepi gahetvā dvīhi māsehi aparipuṇṇavīsativassaṁ",
  "tika-vin08t22:54_6": "sandhāya ‘‘ekūnavīsativassa’’nti vuttaṁ, tasmā adhikamāsesu dvīsu gahitesu eva vīsati",
  "tika-vin08t22:54_7": "vassāni paripuṇṇāni nāma hontīti. Tasmāti yasmā gabbhamāsāpi gaṇanūpagā honti, tasmā.",
  "tika-vin08t22:54_8": "Ekavīsativasso hotīti jātadivasato paṭṭhāya vīsativasso samāno gabbhamāsehi saddhiṁ",
  "tika-vin08t22:54_9": "ekavīsativasso hoti. Aññaṁ upasampādetīti upajjhāyo, kammavācācariyo vā hutvā upasampādetīti",
  "tika-vin08t22:54_10": "sāratthadīpaniyaṁ (sārattha. ṭī. pācittiya 3.406) āgataṁ.",
  "tika-vin08t22:55_0": "Gabbhe sayitakālena saddhiṁ vīsatimaṁ vassaṁ paripuṇṇamassāti gabbhavīso. Nikkhamanīyapuṇṇamāsīti",
  "tika-vin08t22:55_1": "sāvaṇamāsassa puṇṇamiyā āsāḷhīpuṇṇamiyā anantarapuṇṇamī. Pāṭipadadivaseti pacchimikāya",
  "tika-vin08t22:55_2": "vassūpanāyikāya, dvādasa māse mātukucchismiṁ vasitvā mahāpavāraṇāya jātaṁ upasampādentīti",
  "tika-vin08t22:55_3": "attho. ‘‘Tiṁsarattidivo māso, dvādasamāsiko saṁvaccharo’’ti vacanato ‘‘cattāro māsā",
  "tika-vin08t22:55_4": "parihāyantī’’ti vuttaṁ. Vassaṁ ukkaḍḍhantīti vassaṁ uddhaṁ kaḍḍhanti, ‘‘ekamāsaṁ",
  "tika-vin08t22:55_5": "adhikamāso’’ti chaḍḍetvā vassaṁ upagacchantīti attho, tasmā tatiyo tatiyo saṁvaccharo",
  "tika-vin08t22:55_6": "terasamāsiko hoti. Te dve māse gahetvāti nikkhamanīyapuṇṇamāsato yāva jātadivasabhūtā",
  "tika-vin08t22:55_7": "mahāpavāraṇā, tāva ye dve māsā anāgatā, tesaṁ atthāya adhikamāsato laddhe dve māse",
  "tika-vin08t22:55_8": "gahetvā. Tenāha ‘‘yo pavāretvā vīsativasso bhavissatī’’tiādi. ‘‘Nikkaṅkhā hutvā’’ti",
  "tika-vin08t22:55_9": "idaṁ aṭṭhārasannaṁ vassānaṁ eva adhikamāse gahetvā tato vīsatiyā vassesupi cātuddasīnaṁ",
  "tika-vin08t22:55_10": "atthāya catunnaṁ māsānaṁ parihāpanena sabbathā paripuṇṇavīsativassataṁ sandhāya vuttaṁ.",
  "tika-vin08t22:56_0": "Pavāretvā vīsativasso bhavissatīti mahāpavāraṇādivase atikkante gabbhavassena saha",
  "tika-vin08t22:56_1": "vīsativasso bhavissatīti attho. Tasmāti yasmā gabbhamāsāpi gaṇanūpagā honti, tasmā.",
  "tika-vin08t22:56_2": "Ekavīsativassoti jātiyā vīsativassaṁ sandhāya vuttaṁ. Aññaṁ upasampādetīti upajjhāyo,",
  "tika-vin08t22:56_3": "ācariyo vā hutvā upasampādeti. Sopīti upasampādentopi anupasampannoti vimativinodaniyaṁ",
  "tika-vin08t22:56_4": "(vi. vi. ṭī. pācittiya 2.406) āgataṁ.",
  "tika-vin08t22:57_0": "Ettha siyā – aṭṭhakathāṭīkāsu ‘‘aṭṭhārasasu vassesu cha māsā vaḍḍhantī’’ti vuttaṁ,",
  "tika-vin08t22:57_1": "idāni pana ‘‘ekūnavīsatiyā vassesu satta māsā adhikā’’ti vadanti, kathamettha viññātabbanti?",
  "tika-vin08t22:57_2": "Vuccate – aṭṭhakathāṭīkāsu sāsanavohārena lokiyagatiṁ anupagamma tīsu tīsu saṁvaccharesu",
  "tika-vin08t22:57_3": "māsachaḍḍanaṁ gahetvā ‘‘aṭṭhārasasu vassesu cha māsā vaḍḍhantī’’ti vuttaṁ, idāni",
  "tika-vin08t22:57_4": "pana vedavohārena candasūriyagatisaṅkhātaṁ tithiṁ gahetvā gaṇento ‘‘ekūnavīsatiyā",
  "tika-vin08t22:57_5": "vassesu satta māsā adhikā’’ti vadantīti, taṁ vassūpanāyikakathāyaṁ āvi bhavissati.",
  "tika-vin08t22:58": "143. Mātā vā matā hotīti sambandho. Soyevāti pabbajjāpekkho eva.",
  "tika-vin08t22:59_0": "144.‘‘Ekasīmāyañcaaññepi bhikkhū atthīti iminā ekasīmāyaṁ bhikkhumhi asati bhaṇḍukammārocanakiccaṁ",
  "tika-vin08t22:59_1": "natthīti dasseti. Khaṇḍasīmāya vā ṭhatvā nadīsamuddādīni vā gantvā pabbājetabboti",
  "tika-vin08t22:59_2": "etena sabbe sīmaṭṭhakabhikkhū āpucchitabbā, anāpucchā pabbājetuṁ na vaṭṭatīti dīpeti.",
  "tika-vin08t22:60_0": "145.Anāmaṭṭhapiṇḍapātanti aggahitaaggaṁ piṇḍapātaṁ. Sāmaṇerabhāgasamako āmisabhāgoti",
  "tika-vin08t22:60_1": "ettha kiñcāpi sāmaṇerānaṁ āmisabhāgassa samakameva dīyamānattā visuṁ sāmaṇerabhāgo",
  "tika-vin08t22:60_2": "nāma natthi, heṭṭhā gacchantaṁ pana bhattaṁ kadāci mandaṁ bhaveyya, tasmā upari aggahetvā",
  "tika-vin08t22:60_3": "sāmaṇerapāḷiyāva gahetvā dātabboti adhippāyo. Niyatapabbajjasseva cāyaṁ bhāgo dīyati.",
  "tika-vin08t22:60_4": "Teneva ‘‘apakkaṁ patta’’ntiādi vuttaṁ. Aññe vā bhikkhū dātukāmā hontīti sambandho.",
  "tika-vin08t22:61_0": "146.Sayaṁ pabbājetabboti kesacchedanādīni sayaṁ karontena pabbājetabbo. Kesacchedanaṁ",
  "tika-vin08t22:61_1": "kāsāyacchādanaṁ saraṇadānanti hi imāni tīṇi karonto ‘‘pabbājetī’’ti vuccati, tesu",
  "tika-vin08t22:61_2": "ekaṁ dve vāpi karonto tathā voharīyatiyeva, tasmā etaṁ pabbājehīti kesacchedanaṁ",
  "tika-vin08t22:61_3": "kāsāyacchādanañca sandhāya vuttaṁ. Upajjhāyaṁ uddissa pabbājetīti etthāpi eseva nayo.",
  "tika-vin08t22:61_4": "Khaṇḍasīmaṁ netvāti bhaṇḍukammārocanapariharaṇatthaṁ vuttaṁ. Tena sabhikkhuke vihāre",
  "tika-vin08t22:61_5": "aññampi ‘‘etassa kese chindā’’ti vattuṁ na vaṭṭati. Pabbājetvāti kesacchedanaṁ sandhāya",
  "tika-vin08t22:61_6": "vadati. Bhikkhuto añño pabbājetuṁ na labhatīti saraṇadānaṁ sandhāya vuttaṁ. Tenevāha",
  "tika-vin08t22:61_7": "‘‘sāmaṇero panā’’tiādīti sāratthadīpaniyaṁ (sārattha ṭī. mahāvagga 3.34) āgataṁ.",
  "tika-vin08t22:61_8": "Vimativinodaniyaṁ (vi. vi. ṭī. mahāvagga 2.34) pana – sayaṁ pabbājetabboti ettha",
  "tika-vin08t22:61_9": "‘‘kesamassuṁ ohāretvā’’tiādivacanato kesacchedanakāsāyacchādanasaraṇadānāni pabbajanaṁ",
  "tika-vin08t22:61_10": "nāma, tesu pacchimadvayaṁ bhikkhūhi eva kātabbaṁ, kāretabbaṁ vā. Pabbājehīti idaṁ",
  "tika-vin08t22:61_11": "tividhampi sandhāya vuttaṁ. Khaṇḍasīmaṁ netvāti bhaṇḍukammārocanapariharaṇatthaṁ.",
  "tika-vin08t22:61_12": "Bhikkhūnañhi anārocetvā ekasīmāya ‘‘etassa kese chindā’’ti aññaṁ āṇāpetumpi na vaṭṭati.",
  "tika-vin08t22:61_13": "Pabbājetvāti kesādicchedanameva sandhāya vuttaṁ ‘‘kāsāyāni acchādetvā’’ti visuṁ vuttattā.",
  "tika-vin08t22:61_14": "Pabbājetuṁ na labhatīti saraṇadānaṁ sandhāya vuttaṁ. Anupasampannena bhikkhuāṇattiyā",
  "tika-vin08t22:61_15": "dinnampi saraṇaṁ na ruhatīti vuttaṁ.",
  "tika-vin08t22:62_0": "Vajirabuddhiṭīkāyampi (vajira ṭī. mahāvagga 34) – khaṇḍasīmaṁ netvāti bhaṇḍukammārocanapariharaṇatthaṁ",
  "tika-vin08t22:62_1": "vuttaṁ, tena sabhikkhuke vihāre aññampi ‘‘etassa kese chindā’’ti vattuṁ na vaṭṭati.",
  "tika-vin08t22:62_2": "‘‘Pabbājetvā’’ti imassa adhippāyapakāsanatthaṁ ‘‘kāsāyāni acchādetvā ehī’’ti vuttaṁ.",
  "tika-vin08t22:62_3": "Upajjhāyo ce kesamassuoropanādīni akatvā pabbajjatthaṁ saraṇāni deti, na ruhati pabbajjā.",
  "tika-vin08t22:62_4": "Kammavācāya sāvetvā upasampādeti, ruhati upasampadā. Apattacīvarānaṁ upasampadāsiddhidassanato,",
  "tika-vin08t22:62_5": "kammavipattiyā abhāvato cetaṁ yujjatevāti eke. Hoti cettha –",
  "tika-vin08t22:63": "‘‘Saliṅgasseva pabbajjā, viliṅgassāpi cetarā;",
  "tika-vin08t22:64": "Apetapubbavesassa, taṁdvayā iti cāpare’’ti.",
  "tika-vin08t22:65": "Bhikkhunā hi sahatthena vā āṇattiyā vā dinnameva kāsāvaṁ vaṭṭati, adinnaṁ na vaṭṭatīti pana santesveva kāsāvesu, nāsantesu asambhavatoti tesaṁ adhippāyoti āgato.",
  "tika-vin08t22:66": "Bhabbarūpoti bhabbasabhāvo. Tamevatthaṁ pariyāyantarena vibhāveti ‘‘sahetuko’’ti. Ñātoti pākaṭo. Yasassīti parivārasampattiyā samannāgato.",
  "tika-vin08t22:67_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṁ pākaṭaṁ karontenāti",
  "tika-vin08t22:67_1": "sambandho. Tattha kesā nāmete vaṇṇatopi paṭikūlā, saṇṭhānatopi gandhatopi āsayatopi",
  "tika-vin08t22:67_2": "okāsatopi paṭikūlā. Manuññepi hi yāgupatte vā bhattapatte vā kesavaṇṇaṁ kiñci disvā",
  "tika-vin08t22:67_3": "‘‘kesamissakamidaṁ, haratha na’’nti jigucchanti, evaṁ kesā vaṇṇato paṭikūlā. Rattiṁ",
  "tika-vin08t22:67_4": "bhuñjantāpi kesasaṇṭhānaṁ akkavākaṁ vā makacivākaṁ vā chupitvā tatheva jigucchanti,",
  "tika-vin08t22:67_5": "evaṁ saṇṭhānatopi paṭikūlā. Telamakkhanapupphadhūmādisaṅkhāravirahitānañca kesānaṁ",
  "tika-vin08t22:67_6": "gandho paramajeguccho hoti. Tato jegucchataro aggimhi pakkhittānaṁ. Kesā hi vaṇṇasaṇṭhānato",
  "tika-vin08t22:67_7": "appaṭikūlāpi siyuṁ, gandhena pana paṭikūlāyeva. Yathā hi daharassa kumārakassa vaccaṁ",
  "tika-vin08t22:67_8": "vaṇṇato haliddivaṇṇaṁ, saṇṭhānato haliddipiṇḍisaṇṭhānaṁ. Saṅkaraṭṭhāne chaḍḍitañca",
  "tika-vin08t22:67_9": "uddhumātakakāḷasunakhasarīraṁ vaṇṇato tālapakkavaṇṇaṁ, saṇṭhānato vaṭṭetvā vissaṭṭhamudiṅgasaṇṭhānaṁ,",
  "tika-vin08t22:67_10": "dāṭhāpissa sumanamakuḷasadisā, taṁ ubhayampi vaṇṇasaṇṭhānato siyā appaṭikūlaṁ, gandhena",
  "tika-vin08t22:67_11": "pana paṭikūlameva, evaṁ kesāpi siyuṁ vaṇṇasaṇṭhānato appaṭikūlā, gandhena pana paṭikūlāyevāti.",
  "tika-vin08t22:68_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṁ jegucchāni",
  "tika-vin08t22:68_1": "honti aparibhogāni, evaṁ kesāpi pubbalohitamuttakarīsapittasemhādinissandena jātattā",
  "tika-vin08t22:68_2": "paramajegucchāti. Evaṁ āsayatopi paṭikūlā. Ime ca kesā nāma gūtharāsimhi uṭṭhitakaṇṇakā",
  "tika-vin08t22:68_3": "viya ekatiṁsakoṭṭhāsarāsimhi jātā, te susānasaṅkāraṭṭhānādīsu jātasākaṁ viya, parikhādīsu",
  "tika-vin08t22:68_4": "jātakamalakuvalayādipupphaṁ viya ca asuciṭṭhāne jātattā paramajegucchāti evaṁ okāsato",
  "tika-vin08t22:68_5": "paṭikūlātiādinā nayena tacapañcakassa vaṇṇādivasena paṭikūlabhāvaṁ pakāsentenāti attho.",
  "tika-vin08t22:69_0": "Nijjīvanissattabhāvaṁ vā pākaṭaṁ karontenāti ime kesā nāma sīsakaṭāhapaliveṭhanacamme",
  "tika-vin08t22:69_1": "jātā, tattha yathā vammikamatthake jātesu kuṇṭhatiṇesu na vammikamatthako jānāti",
  "tika-vin08t22:69_2": "‘‘mayi kuṇṭhatiṇāni jātānī’’ti, nāpi kuṇṭhatiṇāni jānanti ‘‘mayaṁ vammikamatthake",
  "tika-vin08t22:69_3": "jātānī’’ti. Evameva na sīsakaṭāhapaliveṭhanacammaṁ jānāti ‘‘mayi kesā jātā’’ti, nāpi",
  "tika-vin08t22:69_4": "kesā jānanti ‘‘mayaṁ sīsakaṭāhapaliveṭhanacamme jātā’’ti, aññamaññaṁ ābhogapaccavekkhaṇarahitā",
  "tika-vin08t22:69_5": "ete dhammā. Iti ‘‘kesā nāma imasmiṁ sarīre pāṭiyekko koṭṭhāso acetano abyākato suñño",
  "tika-vin08t22:69_6": "nissatto thaddho pathavīdhātū’’tiādinā nayena nijjīvanissattabhāvaṁ pakāsentena.",
  "tika-vin08t22:69_7": "Pubbeti purimabuddhānaṁ santike. Madditasaṅkhāroti nāmarūpavavatthānena ceva paccayapariggahavasena",
  "tika-vin08t22:69_8": "ca ñāṇena parimadditasaṅkhāro. Bhāvitabhāvanoti kalāpasammasanādinā sabbaso kusalabhāvanāya",
  "tika-vin08t22:69_9": "pūraṇena bhāvitabhāvano . Adinnaṁ na vaṭṭatīti ettha ‘‘pabbajjā na ruhatīti vadantī’’ti",
  "tika-vin08t22:69_10": "sāratthadīpaniyaṁ (sārattha. ṭī. mahāvagga 3.34) vuttaṁ.",
  "tika-vin08t22:70_0": "Vimativinodaniyaṁ (vi. vi. ṭī. mahāvagga 2.34) pana – yasassīti parivārasampanno.",
  "tika-vin08t22:70_1": "Nijjīvanissattabhāvanti ‘‘kesā nāma imasmiṁ sarīre pāṭiyekko koṭṭhāso acetano abyākato",
  "tika-vin08t22:70_2": "suñño nissatto thaddho pathavīdhātū’’tiādinayaṁ saṅgaṇhāti, sabbaṁ visuddhimagge",
  "tika-vin08t22:70_3": "(visuddhi. 1.311) āgatanayena gahetabbaṁ. Pubbeti pubbabuddhuppādesu . Madditasaṅkhāroti",
  "tika-vin08t22:70_4": "vipassanāvasena vuttaṁ. Bhāvitabhāvanoti samathavasenapi.",
  "tika-vin08t22:71_0": "Kāsāyāni tikkhattuṁ vā…pe… paṭiggāhāpetabboti ettha ‘‘sabbadukkhanissaraṇatthāya",
  "tika-vin08t22:71_1": "imaṁ kāsāvaṁ gahetvā’’ti vā ‘‘taṁ kāsāvaṁ datvā’’ti vā vatvā ‘‘pabbājetha maṁ, bhante,",
  "tika-vin08t22:71_2": "anukampaṁ upādāyā’’ti evaṁ yācanapubbakaṁ cīvaraṁ paṭicchāpeti. Athāpītiādi tikkhattuṁ",
  "tika-vin08t22:71_3": "paṭiggāhāpanato paraṁ kattabbavidhidassanaṁ, athāpīti tato parampīti attho. Keci",
  "tika-vin08t22:71_4": "pana ‘‘cīvaraṁ appaṭiggāhāpetvā pabbājanappakārabhedadassanatthaṁ ‘athāpī’ti vuttaṁ.",
  "tika-vin08t22:71_5": "Athāpīti atha vāti attho’’ti vadanti. Adinnaṁ na vaṭṭatīti iminā pabbajjā na ruhatīti dasseti.",
  "tika-vin08t22:72_0": "147.Pāde vandāpetvāti pādābhimukhaṁ namāpetvā. Dūre vandantopi hi pāde vandatīti",
  "tika-vin08t22:72_1": "vuccatīti. Upajjhāyena vāti ettha yassa santike upajjhaṁ gaṇhāti, ayaṁ upajjhāyo.",
  "tika-vin08t22:72_2": "Yaṁ ābhisamācārikesu vinayanatthāya ācariyaṁ katvā niyyātenti, ayaṁ ācariyo. Sace",
  "tika-vin08t22:72_3": "pana upajjhāyo sayameva sabbaṁ sikkhāpeti, aññampi na niyyāteti, upajjhāyovassa ācariyopi",
  "tika-vin08t22:72_4": "hoti. Yathā upasampadākāle sayameva kammavācaṁ vācento upajjhāyova kammavācācariyopi hotīti vuttaṁ.",
  "tika-vin08t22:73_0": "Anuññātaupasampadāti ñatticatutthakammena anuññātaupasampadā. Ṭhānakaraṇasampadanti",
  "tika-vin08t22:73_1": "ettha uraādīni ṭhānāni, saṁvutādīni karaṇānīti veditabbāni. Anunāsikantaṁ katvā dānakāle",
  "tika-vin08t22:73_2": "antarāvicchedaṁ akatvā dātabbānīti dassetuṁ ‘‘ekasambandhānī’’ti vuttaṁ. Vicchinditvāti",
  "tika-vin08t22:73_3": "ma-kārantaṁ katvā dānasamaye vicchedaṁ katvā.",
  "tika-vin08t22:74_0": "148.Sabbamassakappiyākappiyaṁ ācikkhitabbanti dasasikkhāpadavinimuttaṁ parāmāsāparāmāsādibhedaṁ",
  "tika-vin08t22:74_1": "kappiyākappiyaṁ ācikkhitabbaṁ. Ābhisamācārikesu vinetabboti iminā ‘‘sekhiyaupajjhāyavattādiābhisamācārikasīlamanena",
  "tika-vin08t22:74_2": "pūretabbaṁ. Tattha ca kattabbassa akaraṇe, akattabbassa ca karaṇe daṇḍakammāraho",
  "tika-vin08t22:74_3": "hotīti dīpetīti sāratthadīpaniyaṁ (sārattha. ṭī. mahāvagga 3.34) vuttaṁ. Anunāsikantaṁ",
  "tika-vin08t22:74_4": "katvā dānakāle antarāvicchedo na kātabboti āha ‘‘ekasambandhānī’’ti. Ābhisamācārikesu",
  "tika-vin08t22:74_5": "vinetabboti iminā sekhiyavattākkhandhakavattesu, aññesu ca sukkavissaṭṭhiādilokavajjasikkhāpadesu",
  "tika-vin08t22:74_6": "ca sāmaṇerehi vattitabbaṁ, tattha avattamāno alajjī daṇḍakammāraho ca hotīti dassetīti",
  "tika-vin08t22:74_7": "vimativinodaniyaṁ (vi. vi. ṭī. mahāvagga 2.34).",
  "tika-vin08t22:75_0": "Urādīni ṭhānāni nāma, saṁvutādīni karaṇāni nāma. Anunāsikantaṁ katvā ekasambandhaṁ",
  "tika-vin08t22:75_1": "katvā dānakāle antarā aṭṭhatvā vattabbaṁ, vicchinditvā dānakālepi yathāvuttaṭṭhāne",
  "tika-vin08t22:75_2": "eva vicchedo, aññatra na vaṭṭatīti likhitaṁ, anunāsikante dīyamāne khalitvā ‘‘buddhaṁ",
  "tika-vin08t22:75_3": "saraṇaṁ gacchāmī’’ti ma-kārena missībhūte khette otiṇṇattā vaṭṭatīti upatissatthero.",
  "tika-vin08t22:75_4": "Missaṁ katvā vattuṁ vaṭṭati, vacanakāle pana anunāsikaṭṭhāne vicchedaṁ akatvā vattabbanti",
  "tika-vin08t22:75_5": "dhammasiritthero. ‘‘Evaṁ kammavācāyampī’’ti vuttaṁ. Ubhatosuddhiyāva vaṭṭatīti ettha",
  "tika-vin08t22:75_6": "mahāthero patitadantādikāraṇatāya acaturassaṁ katvā vadati, byattasāmaṇero samīpe",
  "tika-vin08t22:75_7": "ṭhito pabbajjāpekkhaṁ byattaṁ vadāpeti, mahātherena avuttaṁ vadāpetīti na vaṭṭati.",
  "tika-vin08t22:75_8": "Kammavācāya itaro bhikkhu ce vadati, vaṭṭatīti. Saṅgho hi kammaṁ karoti, na puggaloti.",
  "tika-vin08t22:75_9": "Na, nānāsīmapavattakammavācāsāmaññanayena paṭikkhipitabbattā. Atha therena caturassaṁ",
  "tika-vin08t22:75_10": "vuttaṁ pabbajjāpekkhaṁ vattuṁ asakkontaṁ sāmaṇero sayaṁ vatvā vadāpeti, ubhatosuddhi",
  "tika-vin08t22:75_11": "eva hoti therena vuttasseva vuttattā. ‘‘Buddhaṁ saraṇaṁ gacchanto asādhāraṇe buddhaguṇaṁ,",
  "tika-vin08t22:75_12": "dhammaṁ saraṇaṁ gacchanto nibbānaṁ, saṅghaṁ saraṇaṁ gacchanto sekkhadhammaṁ asekkhadhammañca",
  "tika-vin08t22:75_13": "saraṇaṁ gacchatī’’ti aggahitaggahaṇavasena yojanā kātabbā. Aññathā saraṇattayasaṅkaradoso.",
  "tika-vin08t22:75_14": "Sabbamassa kappiyākappiyanti dasasikkhāpadavinimuttaṁ parāmāsāparāmāsādibhedaṁ. ‘‘Ābhisamācārikesu",
  "tika-vin08t22:75_15": "vinetabbo’’ti vacanato sekhiyaupajjhāyavattādiābhisamācārikasīlamanena pūretabbaṁ.",
  "tika-vin08t22:75_16": "Tattha cārittassa akaraṇe, vārittassa karaṇe daṇḍakammāraho hotī’’ti dīpetīti vajirabuddhiṭīkāyaṁ",
  "tika-vin08t22:75_17": "(vajira. ṭī. mahāvagga 34) āgato.",
  "tika-vin08t22:76_0": "Anujānāmibhikkhave sāmaṇerānaṁ dasa sikkhāpadānītiādīsu sikkhitabbāni padāni sikkhāpadāni,",
  "tika-vin08t22:76_1": "sikkhākoṭṭhāsāti attho. Sikkhāya vā padāni sikkhāpadāni, adhisīlaadhicittaadhipaññāsikkhānaṁ",
  "tika-vin08t22:76_2": "adhigamupāyoti attho. Atthato pana kāmāvacarakusalacittasampayuttā viratiyo, taṁsampayuttadhammā",
  "tika-vin08t22:76_3": "panettha taggahaṇeneva gahetabbā. Pāṇoti paramatthato jīvitindriyaṁ, tassa atipātanaṁ",
  "tika-vin08t22:76_4": "pabandhavasena pavattituṁ adatvā satthādīhi atikkamma abhibhavitvā pātanaṁ pāṇātipāto,",
  "tika-vin08t22:76_5": "pāṇavadhoti attho. So pana atthato pāṇe pāṇasaññino jīvitindriyupacchedakaupakkamasamuṭṭhāpikā",
  "tika-vin08t22:76_6": "vadhakacetanāva, tasmā pāṇātipātā veramaṇi, verahetutāya verasaṅkhātaṁ pāṇātipātādipāpadhammaṁ",
  "tika-vin08t22:76_7": "maṇati nīharatīti virati ‘‘veramaṇī’’ti vuccati. Viramati etāyāti vā ‘‘viramatī’’ti",
  "tika-vin08t22:76_8": "vattabbe niruttinayena ‘‘veramaṇī’’ti samādānavirati vuttā. Esa nayo sesesupi.",
  "tika-vin08t22:77_0": "Adinnassa ādānaṁ adinnādānaṁ, theyyacetanā. Abramhacariyanti aseṭṭhacariyaṁ, maggenamaggapaṭipattisamuṭṭhāpikā",
  "tika-vin08t22:77_1": "methunacetanā. Musāti abhūtavatthu, tassa vādo abhūtaṁ ñatvāva bhūtato viññāpanacetanā",
  "tika-vin08t22:77_2": "musāvādo. Piṭṭhapūvādinibbattā surā ceva pupphāsavādibhedaṁ merayañca surāmerayaṁ.",
  "tika-vin08t22:77_3": "Tadeva madanīyaṭṭhena majjañceva pamādakāraṇaṭṭhena pamādaṭṭhānañca, taṁ yāya cetanāya",
  "tika-vin08t22:77_4": "pivati, tassā evaṁ adhivacanaṁ.",
  "tika-vin08t22:78_0": "Aruṇuggamanato paṭṭhāya yāva majjhanhikā, ayaṁ ariyānaṁ bhojanassa kālo nāma, tadañño",
  "tika-vin08t22:78_1": "vikālo. Bhuñjitabbaṭṭhena bhojananti idha sabbaṁ yāvakālikaṁ vuccati, tassa ajjhoharaṇaṁ",
  "tika-vin08t22:78_2": "idha uttarapadalopena bhojananti adhippetaṁ. Vikāle bhojanaṁ ajjhoharaṇaṁ vikālabhojanaṁ,",
  "tika-vin08t22:78_3": "vikāle vāyāvakālikassa bhojanaṁ ajjhoharaṇaṁ vikālabhojanantipi attho gahetabbo,",
  "tika-vin08t22:78_4": "taṁ atthato vikāle yāvakālikaajjhoharaṇacetanāva.",
  "tika-vin08t22:79_0": "Sāsanassa ananulomattā visūkaṁ paṭāṇībhūtaṁ dassanaṁ ‘‘visūkadassanaṁ, naccagītādidassanasavanānañceva",
  "tika-vin08t22:79_1": "vaṭṭakayuddhajūtakīḷādisabbakīḷānañca nāmaṁ. Dassananti cettha pañcannampi viññāṇānaṁ",
  "tika-vin08t22:79_2": "yathāsakaṁ visayassa ālocanasabhāvatāya dassanasaddena saṅgahetabbattā savanampi",
  "tika-vin08t22:79_3": "saṅgahitaṁ. Naccagītavāditasaddehi cettha attano naccanagāyanādīnipi saṅgahitānīti daṭṭhabbaṁ.",
  "tika-vin08t22:80_0": "Mālāti baddhamabaddhaṁ vā pupphaṁ, antamaso suttādimayampi alaṅkāratthāya piḷandhiyamānaṁ",
  "tika-vin08t22:80_1": "mālātveva vuccati. Gandhanti vāsacuṇṇādivilepanato aññaṁ yaṁ kiñci gandhajātaṁ. Vilepananti",
  "tika-vin08t22:80_2": "pisitvā gahitaṁ chavirāgakaraṇañceva gandhajātañca. Dhāraṇaṁ nāma piḷandhanaṁ. Maṇḍanaṁ",
  "tika-vin08t22:80_3": "nāma ūnaṭṭhānapūraṇaṁ. Gandhavasena, chavirāgavasena vā sādiyanaṁ vibhūsanaṁ nāma,",
  "tika-vin08t22:80_4": "mālādīsu vā dhāraṇādīni yathākkamaṁ yojetabbāni. Tesaṁ dhāraṇādīnaṁ ṭhānaṁ kāraṇaṁ vītikkamacetanā.",
  "tika-vin08t22:81_0": "Uccāti ucca-saddena samānattho nipāto. Uccāsayanaṁ vuccati pamāṇātikkantaṁ āsandādi.",
  "tika-vin08t22:81_1": "Mahāsayanaṁ akappiyattharaṇehi atthataṁ salohitavitānañca. Etesu hi āsanaṁ sayanañca",
  "tika-vin08t22:81_2": "uccāsayanamahāsayanasaddehi gahitāni uttarapadalopena. Jātarūparajatapaṭiggahaṇāti",
  "tika-vin08t22:81_3": "ettha rajatasaddena dārumāsakādi sabbaṁ rūpiyaṁ saṅgahitaṁ. Muttāmaṇiādayopettha",
  "tika-vin08t22:81_4": "dhaññakkhettavatthādayo ca saṅgahitāti daṭṭhabbā. Paṭiggahaṇa-saddena pana paṭiggāhāpanasādiyanānipi saṅgahitāni.",
  "tika-vin08t22:82_0": "149.Senāsanaggāho ca paṭippassambhantīti iminā vassacchedaṁ dasseti. Upasampannānampi",
  "tika-vin08t22:82_1": "pārājikasamāpattiyā saraṇagamanādisāmaṇerabhāvassapi vinassanato senāsanaggāho ca",
  "tika-vin08t22:82_2": "paṭippassambhati, saṅghalābhampi te na labhantīti veditabbaṁ. Purimikāya puna saraṇāni",
  "tika-vin08t22:82_3": "gahitānīti saraṇagahaṇena saha tadahevassa vassūpagamanampi dasseti. Pacchimikāya",
  "tika-vin08t22:82_4": "vassāvāsikanti vassāvāsikalābhaggahaṇadassanamattamevetaṁ, tato purepi vā pacchāpi",
  "tika-vin08t22:82_5": "vā vassāvāsikañca cīvaramāsesu saṅghe uppannakālacīvarañca purimikāya upagantvā avipannasīlo",
  "tika-vin08t22:82_6": "sāmaṇero labhati eva. Sace pacchimikāya gahitānīti pacchimikāya vassūpagamanañca",
  "tika-vin08t22:82_7": "chinnavassatañca dasseti. Tassa hi kālacīvaralābho na pāpuṇāti, tasmā ‘‘apaloketvā",
  "tika-vin08t22:82_8": "lābho dātabbo’’ti vuttaṁ. Vassāvāsikalābho pana yadi senāsanassāmikā dāyakā senāsanaguttatthāya",
  "tika-vin08t22:82_9": "pacchimikāya upagantvā vattaṁ katvā attano senāsane vasantassapi vassāvāsikaṁ dātabbanti",
  "tika-vin08t22:82_10": "vadanti, anapaloketvāpi dātabbova. Yaṁ pana sāratthadīpaniyaṁ (sārattha. ṭī. mahāvagga",
  "tika-vin08t22:82_11": "3.108) ‘‘pacchimikāya vassāvāsikaṁ lacchatīti pacchimikāya puna vassaṁ upagatattā",
  "tika-vin08t22:82_12": "lacchatī’’ti vuttaṁ, tampi vassāvāsike dāyakānaṁ imaṁ adhippāyaṁ nissāya vuttañce,",
  "tika-vin08t22:82_13": "sundaraṁ, saṅghikaṁ, kālacīvarampi sandhāya vuttañce, na yujjatīti veditabbaṁ.",
  "tika-vin08t22:83_0": "Na ajānitvāti ‘‘surā’’ti ajānitvā pivato pāṇātipātāveramaṇiādisabbasīlabhedaṁ saraṇabhedañca",
  "tika-vin08t22:83_1": "na āpajjati. Akusalaṁ pana surāpānāveramaṇisīlabhedo ca hoti mālādidhāraṇādīsu viyāti",
  "tika-vin08t22:83_2": "daṭṭhabbaṁ. Itarānīti vikālabhojanāveramaṇiādīni. Tānipi hi sañcicca vītikkamantassa",
  "tika-vin08t22:83_3": "taṁ taṁ bhijjati eva, itarītaresaṁ pana abhijjanena nāsanaṅgāni na honti. Teneva",
  "tika-vin08t22:83_4": "‘‘etesu bhinnesū’’ti bhedavacanaṁ vuttaṁ.",
  "tika-vin08t22:84_0": "Accayaṁ desāpetabboti ‘‘accayo maṁ bhante accāgamā’’tiādinā saṅghamajjhe desāpetvā",
  "tika-vin08t22:84_1": "saraṇasīlaṁ dātabbanti adhippāyo pārājikattā tesaṁ. Tenāha ‘‘liṅganāsanāya nāsetabbo’’ti.",
  "tika-vin08t22:84_2": "Ayameva hi nāsanā idhādhippetāti liṅganāsanākāraṇehi pāṇātipātādīhi avaṇṇabhāsanādīnaṁ",
  "tika-vin08t22:84_3": "saha patitattā vuttaṁ. Nanu ca kaṇṭakasāmaṇeropi micchādiṭṭhiko eva, tassa ca heṭṭhā",
  "tika-vin08t22:84_4": "daṇḍakammanāsanāva vuttā, idha pana micchādiṭṭhikassa liṅganāsanā vuccati, ko imesaṁ",
  "tika-vin08t22:84_5": "bhedoti codanaṁ manasi nidhāyāha ‘‘sassatucchedānañhi aññataradiṭṭhiko’’ti. Ettha",
  "tika-vin08t22:84_6": "cāyaṁ adhippāyo – yo hi ‘‘attā issaro’’ti vā ‘‘nicco dhuvo’’tiādinā vā ‘‘attā ucchijjissati",
  "tika-vin08t22:84_7": "vinassissatī’’tiādinā vā titthiyaparikappitaṁ yaṁ kiñci sassatucchedadiṭṭhiṁ daḷhaṁ",
  "tika-vin08t22:84_8": "gahetvā voharati, tassa sā pārājikaṭṭhānaṁ hoti, so ca liṅganāsanāya nāsetabbo. Yo",
  "tika-vin08t22:84_9": "pana īdisaṁ diṭṭhiṁ aggahetvā sāsanikova hutvā kevalaṁ buddhavacanādhippāyaṁ viparītato",
  "tika-vin08t22:84_10": "gahetvā bhikkhūhi ovadiyamānopi appaṭinissajjitvā voharati, tassa sā diṭṭhi pārājikaṁ",
  "tika-vin08t22:84_11": "na hoti, so pana kaṇṭakanāsanāya eva nāsetabboti vimativinodaniyaṁ. Imasmiṁ ṭhāne",
  "tika-vin08t22:84_12": "sāratthadīpaniyaṁ dasasikkhāpadato paṭṭhāya vitthārato vaṇṇanā āgatā, sā porāṇaṭīkāyaṁ",
  "tika-vin08t22:84_13": "sabbaso potthakaṁ āruḷhā, tasmā idha na vitthārayimha.",
  "tika-vin08t22:85_0": "150.‘‘Attano pariveṇanti idaṁ puggalikaṁ sandhāya vutta’’nti gaṇṭhipadesu vuttaṁ.",
  "tika-vin08t22:85_1": "Ayaṁ panettha gaṇṭhipadakārānaṁ adhippāyo – vassaggena pattasenāsananti iminā tassa",
  "tika-vin08t22:85_2": "vassaggena pattaṁ saṅghikasenāsanaṁ vuttaṁ. Attano pariveṇanti imināpi tasseva puggalikasenāsanaṁ",
  "tika-vin08t22:85_3": "vuttanti. Ayaṁ panettha amhākaṁ khanti – yattha vā vasatīti iminā saṅghikaṁ vā hotu",
  "tika-vin08t22:85_4": "puggalikaṁ vā, tassa nibaddhavasanakasenāsanaṁ vuttaṁ. Yattha vā paṭikkamatīti iminā",
  "tika-vin08t22:85_5": "pana yaṁ ācariyupajjhāyassa vasanaṭṭhānaṁ upaṭṭhānādinimittaṁ nibaddhaṁ pavisati,",
  "tika-vin08t22:85_6": "taṁ ācariyupajjhāyānaṁ pavisanaṭṭhānaṁ vuttaṁ, tasmā tadubhayaṁ dassetuṁ ‘‘ubhayenapi",
  "tika-vin08t22:85_7": "attano pariveṇañca vassaggena pattasenāsanañca vutta’’nti āha. Tattha attano pariveṇanti",
  "tika-vin08t22:85_8": "iminā ācariyupajjhāyānaṁ nivāsanaṭṭhānaṁ dassitaṁ, vassaggena pattasenāsananti iminā",
  "tika-vin08t22:85_9": "pana tassa vasanaṭṭhānaṁ, tasmā tadubhayampi saṅghikaṁ vā hotu puggalikaṁ vā, āvaraṇaṁ",
  "tika-vin08t22:85_10": "kātabbamevāti. Mukhadvārikanti mukhadvārena bhuñjitabbaṁ. Daṇḍakammaṁ katvāti daṇḍakammaṁ",
  "tika-vin08t22:85_11": "yojetvā. Daṇḍenti vinenti etenāti daṇḍo, soyeva kattabbattā kammanti daṇḍakammaṁ,",
  "tika-vin08t22:85_12": "āvaraṇādi. Daṇḍakammamassa karothāti assa daṇḍakammaṁ yojetha āṇāpetha. Daṇḍakammanti",
  "tika-vin08t22:85_13": "vā niggahakammaṁ, tasmā niggahamassa karothāti vuttaṁ hoti. Esa nayo sabbattha īdisesu ṭhānesu.",
  "tika-vin08t22:86_0": "Senāsanaggāho ca paṭippassambhantīti iminā chinnavasso hotīti dīpeti. Sace ākiṇṇadosova",
  "tika-vin08t22:86_1": "hoti, āyatiṁ saṁvare na tiṭṭhati, nikkaḍḍhitabboti ettha sace yāvatatiyaṁ vuccamāno",
  "tika-vin08t22:86_2": "na oramati, saṅghaṁ apaloketvā nāsetabbo, puna pabbajjaṁ yācamānopi apaloketvā pabbājetabboti",
  "tika-vin08t22:86_3": "vadanti. Pacchimikāya vassāvāsikaṁ lacchatīti pacchimikāya puna vassaṁ upagatattā",
  "tika-vin08t22:86_4": "lacchati. Apaloketvā lābho dātabboti chinnavassatāya vuttaṁ. Itarāni pañca sikkhāpadānīti",
  "tika-vin08t22:86_5": "vikālabhojanādīni pañca. Accayaṁ desāpetabboti ‘‘accayo maṁ bhante accāgamā’’tiādinā",
  "tika-vin08t22:86_6": "nayena desāpetabboti sāratthadīpaniyaṁ (sārattha. ṭī. mahāvagga 3.108) vuttaṁ.",
  "tika-vin08t22:87": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t22:88": "Pabbajjāvinicchayakathālaṅkāro nāma",
  "tika-vin08t22:89": "Dvāvīsatimo paricchedo.",
  "tika-vin08t22:90": "Upasampadāvinicchayakathā",
  "tika-vin08t22:91_0": "Evaṁ pabbajjāvinicchayaṁ kathetvā tadanantaraṁ upasampadāvinicchayo kathetabbo, evaṁ",
  "tika-vin08t22:91_1": "santepi aṭṭhakathāyaṁ upasampadāvinicchayakathā pāḷivaṇṇanāvaseneva āgatā, no pāḷimuttakavinicchayavasena,",
  "tika-vin08t22:91_2": "imassa pana pakaraṇassa pāḷimuttakavinicchayakathābhūtattā tamakathetvā nissayavinicchayo",
  "tika-vin08t22:91_3": "eva ācariyena kathito, mayaṁ pana upasampadāvinicchayassa atisukhumattā atigambhīrattā",
  "tika-vin08t22:91_4": "sudullabhattā sāsanānuggahatthaṁ ācariyena avuttampi samantapāsādikato nīharitvā",
  "tika-vin08t22:91_5": "vimativinodanīādippakaraṇesu āgatavinicchayena alaṅkaritvā taṁ vinicchayaṁ kathayissāma.",
  "tika-vin08t22:92_0": "Tena kho pana samayenāti yena samayena bhagavatā ‘‘na bhikkhave anupajjhāyako’’tiādisikkhāpadaṁ",
  "tika-vin08t22:92_1": "apaññattaṁ hoti, tena samayena. Anupajjhāyakanti upajjhaṁ agāhāpetvā sabbena sabbaṁ",
  "tika-vin08t22:92_2": "upajjhāyavirahitaṁ, evaṁ upasampannā neva dhammato na āmisato saṅgahaṁ labhanti,",
  "tika-vin08t22:92_3": "te parihāyantiyeva, na vaḍḍhanti. Na bhikkhave anupajjhāyakoti upajjhaṁ agāhāpetvā",
  "tika-vin08t22:92_4": "nirupajjhāyako na upasampādetabbo, yo upasampādeyya, āpatti dukkaṭassāti sikkhāpadapaññattito",
  "tika-vin08t22:92_5": "paṭṭhāya evaṁ upasampādentassa āpatti hoti, kammaṁ pana na kuppati. Keci ‘‘kuppatī’’ti",
  "tika-vin08t22:92_6": "vadanti, taṁ na gahetabbaṁ. ‘‘Saṅghena upajjhāyenā’’tiādīsupi ubhatobyañjanakupajjhāyapariyosānesu eseva nayo.",
  "tika-vin08t22:93_0": "Apattakā hatthesu piṇḍāya carantīti yo hatthesu piṇḍo labbhati, tadatthāya caranti.",
  "tika-vin08t22:93_1": "Seyyathāpi titthiyāti yathā ājīvakanāmakā titthiyā. Sūpabyañjanehi missetvā hatthesu",
  "tika-vin08t22:93_2": "ṭhapitapiṇḍameva hi te bhuñjanti. Āpatti dukkaṭassāti evaṁ upasampādentasseva āpatti",
  "tika-vin08t22:93_3": "hoti, kammaṁ pana na kuppati, acīvarakādivatthūsupi eseva nayo.",
  "tika-vin08t22:94_0": "Yācitakenāti ‘‘yāva upasampadaṁ karoma, tāva dethā’’ti yācitvā gahitena, tāvakālikenāti",
  "tika-vin08t22:94_1": "attho. Īdisena hi pattena vā cīvarena vā pattacīvarena vā upasampādentasseva āpatti",
  "tika-vin08t22:94_2": "hoti, kammaṁ pana na kuppati, tasmā paripuṇṇapattacīvarova upasampādetabbo. Sace",
  "tika-vin08t22:94_3": "tassa natthi, ācariyupajjhāyā cassa dātukāmā honti , aññe vā bhikkhū, nirapekkhehi",
  "tika-vin08t22:94_4": "vissajjetvā adhiṭṭhānūpagaṁ pattacīvaraṁ dātabbaṁ.",
  "tika-vin08t22:95_0": "Gottenapi anussāvetunti ‘‘mahākassapassa upasampadāpekkho’’ti evaṁ gottaṁ vatvā anussāvetuṁ",
  "tika-vin08t22:95_1": "anujānāmīti attho. Dve ekānussāvaneti dve ekato anussāvane, ekena ekassa, aññena",
  "tika-vin08t22:95_2": "itarassāti evaṁ dvīhi vā ācariyehi ekena vā ekakkhaṇe kammavācaṁ anussāventehi upasampādetuṁ",
  "tika-vin08t22:95_3": "anujānāmīti attho. Dve tayo ekānussāvane kātuṁ, tañca kho ekenaupajjhāyenāti dve",
  "tika-vin08t22:95_4": "vā tayo vā jane purimanayeneva ekato anussāvane kātuṁ anujānāmi, tañca kho anussāvanakiriyaṁ",
  "tika-vin08t22:95_5": "ekena upajjhāyena anujānāmīti attho. Tasmā ekena ācariyena dve vā tayo vā anussāvetabbā.",
  "tika-vin08t22:95_6": "Dvīhi vā tīhi vā ācariyehi visuṁ visuṁ ekena ekassāti evaṁ ekappahāreneva dve tisso",
  "tika-vin08t22:95_7": "vā kammavācā kātabbā. Sace pana nānācariyā nānupajjhāyā honti, tissatthero sumanattherassa",
  "tika-vin08t22:95_8": "saddhivihārikaṁ, sumanatthero tissattherassa saddhivihārikaṁ anussāveti, aññamaññañca",
  "tika-vin08t22:95_9": "gaṇapūrakā honti, vaṭṭati. Sace nānupajjhāyā honti, eko ācariyo hoti, ‘‘na tveva",
  "tika-vin08t22:95_10": "nānupajjhāyenā’’ti paṭikkhittattā na vaṭṭati. Idaṁ sandhāya hi esa paṭikkhepo.",
  "tika-vin08t22:96_0": "Paṭhamaṁ upajjhaṁ gāhāpetabboti ettha vajjāvajjaṁ upanijjhāyatīti upajjhā, taṁ upajjhaṁ",
  "tika-vin08t22:96_1": "‘‘upajjhāyo me, bhante, hohī’’ti evaṁ vadāpetvā gāhāpetabbo. Vitthāyantīti vitthaddhagattā",
  "tika-vin08t22:96_2": "honti. Yaṁ jātanti yaṁ tava sarīre jātaṁ nibbattaṁ vijjamānaṁ, taṁ saṅghamajjhe pucchante",
  "tika-vin08t22:96_3": "santaṁ atthīti vattabbantiādi. Ullumpatu manti uddharatu maṁ.",
  "tika-vin08t22:97_0": "Tāvadevāti upasampannasamanantarameva. Chāyā metabbāti ekaporisā vā dviporisā vāti",
  "tika-vin08t22:97_1": "chāyā metabbā. Utuppamāṇaṁ ācikkhitabbanti ‘‘vassāno hemanto gimho’’ti utuppamāṇaṁ",
  "tika-vin08t22:97_2": "ācikkhitabbaṁ. Ettha ca utuyeva utuppamāṇaṁ. Sace vassānādayo aparipuṇṇā honti, yattakehi",
  "tika-vin08t22:97_3": "divasehi yassa yo utu aparipuṇṇo, te divase sallakkhetvā so divasabhāgo ācikkhitabbo.",
  "tika-vin08t22:97_4": "Atha vā ‘‘ayaṁ nāma utu, so ca kho paripuṇṇo aparipuṇṇo vā’’ti evaṁ utuppamāṇaṁ ācikkhitabbaṁ,",
  "tika-vin08t22:97_5": "‘‘pubbaṇho vā sāyanho vā’’ti evaṁ divasabhāgo ācikkhitabbo. Saṅgītīti idameva sabbaṁ",
  "tika-vin08t22:97_6": "ekato katvā ‘‘tvaṁ kiṁ labhasi, kā te chāyā, kiṁ utuppamāṇaṁ, ko divasabhāgo’’ti",
  "tika-vin08t22:97_7": "puṭṭho ‘‘idaṁ nāma labhāmi vassaṁ vā hemantaṁ vā gimhaṁ vā, ayaṁ me chāyā, idaṁ utuppamāṇaṁ,",
  "tika-vin08t22:97_8": "ayaṁ divasabhāgoti vadeyyāsī’’ti evaṁ ācikkhitabbaṁ.",
  "tika-vin08t22:98_0": "Ohāyāti chaḍḍetvā. Dutiyaṁ dātunti upasampadamāḷakato pariveṇaṁ gacchantassa dutiyakaṁ",
  "tika-vin08t22:98_1": "dātuṁ anujānāmi, cattāri ca akaraṇīyāni ācikkhitunti attho. Paṇḍupalāsoti paṇḍuvaṇṇo",
  "tika-vin08t22:98_2": "patto. Bandhanā pavuttoti vaṇṭato patito. Abhabbo haritatthāyāti puna harito bhavituṁ",
  "tika-vin08t22:98_3": "abhabbo. Puthusilāti mahāsilā. Ayaṁ samantapāsādikato nīharitvā ābhato upasampadāvinicchayo.",
  "tika-vin08t22:99_0": "Anupajjhāyādivatthūsu sikkhāpadaṁ apaññattanti ‘‘na anupajjhāyako upasampādetabbo’’ti",
  "tika-vin08t22:99_1": "(mahāva. 117) idheva paññāpiyamānaṁ sikkhāpadaṁ sandhāya vuttaṁ. Kammaṁ pana na kuppatīti",
  "tika-vin08t22:99_2": "idaṁ upajjhāyābhāvepi ‘‘itthannāmassa upasampadāpekkhā itthannāmena upajjhāyenā’’ti",
  "tika-vin08t22:99_3": "matassa vā vibbhantassa vā purāṇaupajjhāyassa, aññassa vā yassa kassaci avijjamānassapi",
  "tika-vin08t22:99_4": "nāmena sabbattha upajjhāyakittanassa katattā vuttaṁ. Yadi hi upajjhāyakittanaṁ na",
  "tika-vin08t22:99_5": "kareyya, ‘‘puggalaṁ na parāmasatī’’ti vuttakammavipatti eva siyā. Teneva pāḷiyaṁ",
  "tika-vin08t22:99_6": "(mahāva. 117) ‘‘anupajjhāyaka’’nti vuttaṁ, aṭṭhakathāyampi (mahāva. aṭṭha. 117) assa",
  "tika-vin08t22:99_7": "‘‘upajjhāyaṁ akittetvā’’ti avatvā ‘‘upajjhāyaṁ agāhāpetvā sabbena sabbaṁ upajjhāyavirahitaṁ’’",
  "tika-vin08t22:99_8": "icceva attho vutto. Pāḷiyaṁ saṅghena upajjhāyenāti ‘‘ayaṁ itthannāmo saṅghassa upasampadāpekkho,",
  "tika-vin08t22:99_9": "itthannāmo saṅghaṁ upasampadaṁ yācati saṅghena upajjhāyenā’’ti evaṁ kammavācāya saṅghameva",
  "tika-vin08t22:99_10": "upajjhāyaṁ kittetvāti attho. Evaṁ gaṇena upajjhāyenāti etthāpi ‘‘ayaṁ itthannāmo",
  "tika-vin08t22:99_11": "gaṇassa upasampadāpekkho’’tiādinā yojanā veditabbā. Evaṁ vuttepi kammaṁ na kuppati",
  "tika-vin08t22:99_12": "eva dukkaṭasseva vuttattā, aññathā ‘‘so ca puggalo anupasampanno’’ti vadeyya. Tenāha",
  "tika-vin08t22:99_13": "‘‘saṅghenā’’tiādi. Tattha paṇḍakādiupajjhāyehi kariyamānesu kammesu paṇḍakādike vināva",
  "tika-vin08t22:99_14": "yadi pañcavaggādigaṇo pūrati, kammaṁ na kuppati, itarathā kuppatīti veditabbaṁ.",
  "tika-vin08t22:100_0": "Apattacīvaravatthūsupi pattacīvarānaṁ abhāvepi ‘‘paripuṇṇassa pattacīvara’’nti kammavācāya",
  "tika-vin08t22:100_1": "sāvitattā kammakopaṁ avatvā dukkaṭameva vuttaṁ. Itarathā sāvanāya hāpanato kammakopo",
  "tika-vin08t22:100_2": "eva siyā. Keci pana ‘‘paṭhamaṁ anuññātakammavācāyaṁ upasampannā viya idānipi ‘paripuṇṇassa",
  "tika-vin08t22:100_3": "pattacīvara’nti avatvā kammavācāya upasampannāpi sūpasampannā evā’’ti vadanti, taṁ",
  "tika-vin08t22:100_4": "na yuttaṁ. Anuññātakālato paṭṭhāya hi aparāmasanaṁ sāvanāya hāpanavipatti eva hoti",
  "tika-vin08t22:100_5": "‘‘itthannāmo saṅghaṁ upasampadaṁ yācatī’’ti padassa hāpane viya . Tampi hi pacchā",
  "tika-vin08t22:100_6": "anuññātaṁ, ‘‘saṅghaṁ, bhante, upasampadaṁ yācāmī’’tiādivākyena ayācetvā tampi upasampādento",
  "tika-vin08t22:100_7": "‘‘ayaṁ itthannāmo saṅghaṁ upasampadaṁ yācatī’’ti vatvāva yadi kammavācaṁ karoti,",
  "tika-vin08t22:100_8": "kammaṁ sukatameva hoti. No ce, vipannaṁ. Sabbapacchā hi anuññātakammavācato kiñcipi",
  "tika-vin08t22:100_9": "parihāpetuṁ na vaṭṭati, sāvanāya hāpanameva hoti, aññe vā bhikkhū dātukāmā hontīti",
  "tika-vin08t22:100_10": "sambandho, ayamettha vimativinodaniyā (vi. vi. ṭī. mahāvagga 2.117) ābhato vinicchayo.",
  "tika-vin08t22:100_11": "Sāratthadīpanīvinicchayo pana idheva antogadhā hoti appatarattā avisesattā ca.",
  "tika-vin08t22:101_0": "Vajirabuddhiṭīkāyaṁ (vajira. ṭī. mahāvagga 117) pana ‘‘keci kuppatīti vadanti, taṁ",
  "tika-vin08t22:101_1": "na gahetabba’’nti yaṁ vuttaṁ, taṁ ‘‘pañcavaggakaraṇīyañce, bhikkhave, kammaṁ, bhikkhunipañcamo",
  "tika-vin08t22:101_2": "kammaṁ kareyya, akammaṁ na ca karaṇīya’’ntiādinā (mahāva. 390) nayena vuttattā paṇḍakānaṁ",
  "tika-vin08t22:101_3": "gaṇapūraṇabhāve eva kammaṁ kuppati, na sabbanti katvā suvuttaṁ, itarathā ‘‘paṇḍakupajjhāyena",
  "tika-vin08t22:101_4": "kammaṁ kareyya, akammaṁ na ca karaṇīya’’ntiādikāya pāḷiyā bhavitabbaṁ siyā. Yathā",
  "tika-vin08t22:101_5": "aparipuṇṇapattacīvarassa upasampādanakāle kammavācāyaṁ ‘‘paripuṇṇassa pattacīvara’’nti",
  "tika-vin08t22:101_6": "asantaṁ vatthuṁ kittetvā upasampadāya katāya tasmiṁ asantepi upasampadā ruhati, evaṁ",
  "tika-vin08t22:101_7": "‘‘ayaṁ buddharakkhito āyasmato dhammarakkhitassa upasampadāpekkho’’ti avatthuṁ paṇḍakupajjhāyādiṁ,",
  "tika-vin08t22:101_8": "asantaṁ vā vatthuṁ kittetvā katāyapi gaṇapūrakānamatthitāya upasampadā ruhateva.",
  "tika-vin08t22:101_9": "‘‘Na, bhikkhave, paṇḍakupajjhāyena upasampādetabbo, yo upasampādeyya, āpatti dukkaṭassa,",
  "tika-vin08t22:101_10": "so ca puggalo anupasampanno’’tiādivacanassa abhāvā ayamattho siddhova hoti. Na hi",
  "tika-vin08t22:101_11": "buddhā vattabbayuttaṁ na vadanti. Tena vuttaṁ ‘‘yo pana bhikkhu jānaṁ ūnavīsativassaṁ",
  "tika-vin08t22:101_12": "…pe… so ca puggalo anupasampanno’’tiādi (pāci. 403). Tathā ‘‘byattena bhikkhunā paṭibalena",
  "tika-vin08t22:101_13": "saṅgho ñāpetabbo’’ti (mahāva. 71) vacanato theyyasaṁvāsakādiācariyehi anussāvanāya",
  "tika-vin08t22:101_14": "katāya upasampadā na ruhati tesaṁ abhikkhuttāti vacanampi na gahetabbaṁ.",
  "tika-vin08t22:102_0": "Kiñca bhiyyo – ‘‘imāni cattāri kammāni pañcahākārehi vipajjantī’’tiādinā (pari. 482)",
  "tika-vin08t22:102_1": "nayena kammānaṁ sampattivipattiyā kathiyamānāya ‘‘sattahi ākārehi kammāni vipajjanti",
  "tika-vin08t22:102_2": "vatthuto vā ñattito vā anussāvanato vā sīmato vā parisato vā upajjhāyato vā ācariyato",
  "tika-vin08t22:102_3": "vā’’ti akathitattā na gahetabbaṁ. ‘‘Parisato vā’’ti vacanena ācariyupajjhāyānaṁ vā",
  "tika-vin08t22:102_4": "saṅgaho katoti ce? Na, ‘‘dvādasahi ākārehi parisato kammāni vipajjantī’’ti etassa",
  "tika-vin08t22:102_5": "vibhaṅge tesamanāmaṭṭhattā, ayamattho yasmā tattha tattha sarūpena vuttapāḷivaseneva",
  "tika-vin08t22:102_6": "sakkā jānituṁ, tasmā nayamukhaṁ dassetvā saṁkhittoti ayamassa yuttigavesanāti vuttaṁ.",
  "tika-vin08t22:103_0": "Tatridaṁ vicāretabbaṁ – anupajjhāyakaṁ upasampādentā te bhikkhū yathāvuttanayena",
  "tika-vin08t22:103_1": "abhūtaṁ vatthuṁ kittayiṁsu, udāhu musāvādabhayā tāneva padāni na sāvesunti. Kiñcettha",
  "tika-vin08t22:103_2": "– yadi tāva upajjhāyābhāvato na sāvesuṁ, ‘‘puggalaṁ na parāmasatī’’ti vuttavipattippasaṅgo",
  "tika-vin08t22:103_3": "hoti, atha sāvesuṁ, musāvādo nesaṁ bhavatīti? Vuccate – sāvesuṁyeva yathāvuttavipattippasaṅgabhayā,",
  "tika-vin08t22:103_4": "‘‘kammaṁ pana na kuppatī’’ti aṭṭhakathāyaṁ vuttattā ca. Na, musāvādassa asambhavato,",
  "tika-vin08t22:103_5": "musāvādenapi kammasambhavato ca. Na hi sakkā musāvādena kammavipattisampattiṁ kātunti.",
  "tika-vin08t22:103_6": "Tasmā ‘‘anupajjhāyakaṁ upasampādentī’’ti vacanassa ca ubhayadosavinimutto attho pariyesitabbo.",
  "tika-vin08t22:104_0": "Ayañcettha yutti – yathā pubbe pabbajjupasampadupajjhāyesu vijjamānesupi upajjhāyaggahaṇakkamena",
  "tika-vin08t22:104_1": "aggahitattā ‘‘tena kho pana samayena bhikkhū anupajjhāyaka’’ntiādi vuttaṁ, tathā",
  "tika-vin08t22:104_2": "idhāpi upajjhāyassa vijjamānasseva sato aggahitattā ‘‘anupajjhāyakaṁ upasampādentī’’ti",
  "tika-vin08t22:104_3": "vuttaṁ. Kammavācācariyena pana ‘‘gahito tena upajjhāyo’’ti saññāya upajjhāyaṁ kittetvā",
  "tika-vin08t22:104_4": "kammavācaṁ sāvetabbaṁ. Kenaci vā kāraṇena kāyasāmaggiṁ adentassa upajjhāyassa chandaṁ",
  "tika-vin08t22:104_5": "gahetvā kammavācaṁ sāveti, upajjhāyo vā upasampadāpekkhassa upajjhaṁ datvā pacchā",
  "tika-vin08t22:104_6": "upasampanne tasmiṁ tādise vatthusmiṁ samanuyuñjiyamāno vā asamanuyuñjiyamāno vā upajjhāyadānato",
  "tika-vin08t22:104_7": "pubbe eva sāmaṇero paṭijānāti, sikkhāpaccakkhātako vā antimavatthuajjhāpannako vā",
  "tika-vin08t22:104_8": "paṭijānāti, chandahārakādayo viya upajjhāyo vā aññasīmāgato hoti. Kammavācā ruhatīti",
  "tika-vin08t22:104_9": "vatvā ‘‘anujānāmi bhikkhave paccantimesu janapadesu vinayadharapañcamena gaṇena upasampada’’nti",
  "tika-vin08t22:104_10": "vuttattā. Keci ‘‘vinayadharapañcamena upajjhāyena sannihiteneva bhavitabba’’nti vadantīti",
  "tika-vin08t22:104_11": "porāṇagaṇṭhipade vuttaṁ. So ca pāṭho appamāṇo majjhimesu janapadesu tassa vacanassābhāvato.",
  "tika-vin08t22:104_12": "Asannihitepi upajjhāye kammavācā ruhatīti āpajjatīti ce? Na. Kasmā? Kammasampattiyaṁ",
  "tika-vin08t22:104_13": "‘‘puggalaṁ parāmasatī’’ti vuttapāṭhova no pamāṇaṁ. Na hi tattha asannihito upajjhāyasaṅkhāto",
  "tika-vin08t22:104_14": "puggalo parāmasanaṁ arahati, tasmā tattha saṅghaparāmasanaṁ viya puggalaparāmasanaṁ",
  "tika-vin08t22:104_15": "veditabbaṁ. Saṅghena gaṇena upajjhāyena upasampādenti tesaṁ atthato puggalattā, paṇḍakādiupajjhāyena",
  "tika-vin08t22:104_16": "upasampādenti upasampādanakāle aviditattāti porāṇā.",
  "tika-vin08t22:105_0": "Apattacīvaraṁupasampādentīti kammavācācariyo ‘‘paripuṇṇassa pattacīvara’’nti saññāya,",
  "tika-vin08t22:105_1": "kevalaṁ atthasampattiṁ anapekkhitvā santapadanīhārena vā ‘‘paripuṇṇassa pattacīvara’’nti",
  "tika-vin08t22:105_2": "kammavācaṁ sāveti. Yathā etarahi matavippavuttamātāpitikopi ‘‘anuññātosi mātāpitūhī’’ti",
  "tika-vin08t22:105_3": "puṭṭho ‘‘āma bhante’’ti vadati, kiṁ bahunā? Ayaṁ panettha sāro – ‘‘tasmiṁ samaye",
  "tika-vin08t22:105_4": "cattāri kammāni pañcahākārehi vipajjantī’’ti lakkhaṇassa na tāva paññattattā anupajjhāyakādiṁ",
  "tika-vin08t22:105_5": "upasampādenti. Vajjanīyapuggalānaṁ avuttattā paṇḍakupajjhāyādiṁ upasampādenti, terasantarāyapucchāya",
  "tika-vin08t22:105_6": "adassanattā apattacīvarakaṁ upasampādenti, ‘‘anujānāmi bhikkhave ñatticatutthena",
  "tika-vin08t22:105_7": "kammena upasampādetu’’nti (mahāva. 69) evaṁ sabbapaṭhamaṁ anuññātāya kammavācāya",
  "tika-vin08t22:105_8": "‘‘paripuṇṇassa pattacīvara’’nti avacanamettha sādhakanti veditabbaṁ. Tañhi vacanaṁ",
  "tika-vin08t22:105_9": "anukkamenānuññātanti.",
  "tika-vin08t22:106_0": "Idaṁ tāva sabbathā hotu, ‘‘mūgaṁ pabbājenti badhiraṁ pabbājentī’’ti idaṁ kathaṁ sambhavitumarahati",
  "tika-vin08t22:106_1": "ādito paṭṭhāya ‘‘anujānāmi bhikkhave imehi tīhi saraṇagamanehi pabbajja’’ntiādinā",
  "tika-vin08t22:106_2": "anuññātattāti? Vuccate – ‘‘evañca pana, bhikkhave, pabbājetabboti, evaṁ vadehīti",
  "tika-vin08t22:106_3": "vattabbo…pe… tatiyampi saṅghaṁ saraṇaṁ gacchāmī’’ti ettha ‘‘evaṁ vadehīti vattabbo’’ti",
  "tika-vin08t22:106_4": "imassa vacanassa micchā atthaṁ gahetvā mūgaṁ pabbājesuṁ. ‘‘Evaṁ vadehī’’ti taṁ pabbajjāpekkhaṁ",
  "tika-vin08t22:106_5": "āṇāpetvā sayaṁ upajjhāyena vattabbo ‘‘tatiyampi saṅghaṁ saraṇaṁ gacchāmī’’ti, so",
  "tika-vin08t22:106_6": "pabbajjāpekkhā tathā āṇatto upajjhāyavacanassa anu anu vadatu vā mā vā, tattha tattha",
  "tika-vin08t22:106_7": "bhagavā ‘‘kāyena viññāpeti, vācāya viññāpeti, kāyena vācāya viññāpeti, gahito hoti",
  "tika-vin08t22:106_8": "upajjhāyo. Dinno hoti chando, dinnā hoti pārisuddhi, dinnā hoti pavāraṇā’’ti vadati",
  "tika-vin08t22:106_9": ". Tadanumānena vā kāyena tena pabbajjāpekkhena viññattaṁ hoti saraṇagamananti vā",
  "tika-vin08t22:106_10": "lokepi kāyena viññāpento evaṁ vadatīti vuccati, taṁ pariyāyaṁ gahetvā mūgaṁ pabbājentīti",
  "tika-vin08t22:106_11": "veditabbaṁ. Porāṇagaṇṭhipade ‘‘mūgaṁ kathaṁ pabbājentīti pucchaṁ katvā tassa kāyapasādasambhavato",
  "tika-vin08t22:106_12": "kāyena pahāraṁ datvā hatthamuddāya viññāpetvā pabbājesu’’nti vuttaṁ. Kiṁ bahunā?",
  "tika-vin08t22:107_0": "Ayaṁ panettha sāro – yathā pubbe pabbajjādhikāre vattamāne pabbajjābhilāpaṁ upacchinditvā",
  "tika-vin08t22:107_1": "‘‘paṇḍako, bhikkhave, anupasampanno na upasampādetabbo’’tiādinā (mahāva. 109) nayena",
  "tika-vin08t22:107_2": "upasampadavaseneva abhilāpo kato. Theyyasaṁvāsakapade asambhavato kiñcāpi so na kato,",
  "tika-vin08t22:107_3": "pabbajjāva tattha katā, sabbattha pana upasampadābhilāpena adhippetā tadanubhāvato",
  "tika-vin08t22:107_4": "upasampadāya, pabbajjāya vāritāya upasampadā vāritā hotīti katvā, tathā idha upasampadādhikāre",
  "tika-vin08t22:107_5": "vattamāne upasampadābhilāpaṁ upacchinditvā upasampadameva sandhāya pabbajjābhilāpo",
  "tika-vin08t22:107_6": "katoti veditabbo. Kāmaṁ so na kattabbo, mūgapade asambhavato tassa vasena ādito paṭṭhāya",
  "tika-vin08t22:107_7": "upasampadābhilāpova kattabbo viya dissati, tathāpi tasseva mūgapadassa vasena ādito",
  "tika-vin08t22:107_8": "paṭṭhāya pabbajjābhilāpova kato micchāgahaṇanivāraṇatthaṁ. Kathaṁ? ‘‘Mūgo, bhikkhave,",
  "tika-vin08t22:107_9": "apatto osāraṇaṁ, tañce saṅgho osāreti, sosārito’’ti (mahāva. 396) vacanato hi mūgo",
  "tika-vin08t22:107_10": "upasampanno hotīti siddhaṁ, so kevalaṁ upasampannova hoti, na pana pabbajito tassa",
  "tika-vin08t22:107_11": "pabbajjāya asambhavatoti micchāgāho hoti, taṁ parivajjāpetvā yo upasampanno, so pabbajitova",
  "tika-vin08t22:107_12": "hoti. Pabbajito pana atthi koci upasampanno, atthi koci anupasampannoti imaṁ sammāgāhaṁ",
  "tika-vin08t22:107_13": "uppādeti bhagavāti veditabbaṁ.",
  "tika-vin08t22:108_0": "Apica tesaṁ hatthacchinnādīnaṁ pabbajitānaṁ supabbajitabhāvadīpanatthaṁ, pabbajjābhāvasaṅkānivāraṇatthañcettha",
  "tika-vin08t22:108_1": "pabbajjābhilāpo kato. Kathaṁ? ‘‘Na, bhikkhave, hatthacchinno pabbājetabbo’’tiādinā",
  "tika-vin08t22:108_2": "(mahāva. 119) paṭikkhepena, ‘‘pabbajitā supabbajitā’’ti vuttaṭṭhānābhāvena ca tesaṁ",
  "tika-vin08t22:108_3": "pabbajjābhāvasaṅkā bhaveyya, yathā pasaṅkā bhave, tathā pasaṅkaṁ ṭhapeyya. Khandhake",
  "tika-vin08t22:108_4": "upasampadaṁ sandhāya ‘‘hatthacchinno, bhikkhave, apatto osāraṇaṁ, tañce saṅgho osāreti,",
  "tika-vin08t22:108_5": "sosārito’’tiādinā (mahāva. 396) nayena bhagavā nivāreti. Teneva nayena pabbajitā",
  "tika-vin08t22:108_6": "panete sabbepi supabbajitā evāti dīpeti. Aññathā sabbepete upasampannāva honti, na",
  "tika-vin08t22:108_7": "pabbajitāti ayamaniṭṭhappasaṅgo āpajjati. Kathaṁ? ‘‘Hatthacchinno, bhikkhave, na",
  "tika-vin08t22:108_8": "pabbājetabbo, pabbajito nāsetabbo’’ti vā ‘‘na, bhikkhave, hatthacchinno pabbājetabbo,",
  "tika-vin08t22:108_9": "yo pabbājeyya, āpatti dukkaṭassa, so ca apabbajito’’ti (mahāva. 119) vā tantiyā ṭhapitāya",
  "tika-vin08t22:108_10": "campeyyakkhandhake ‘‘sosārito’’ti vuttattā kevalaṁ ‘‘ime hatthacchinnādayo upasampannāva",
  "tika-vin08t22:108_11": "honti, na pabbajitā’’ti vā ‘‘upasampannāpi ce pabbajitā, nāsetabbā’’ti vā aniṭṭhakoṭṭhāso",
  "tika-vin08t22:108_12": "āpajjatīti adhippāyo.",
  "tika-vin08t22:109_0": "Idaṁ panettha vicāretabbaṁ – ‘‘so ca apabbajito’’ti vacanābhāvato mūgassa pabbajjāsiddhipasaṅgato",
  "tika-vin08t22:109_1": "pabbajjāpi ekatosuddhiyā hotīti ayamaniṭṭhakoṭṭhāso kathaṁ nāpajjatīti? Pabbajjābhilāpena",
  "tika-vin08t22:109_2": "upasampadā idhādhippetāti sammāgāhena nāpajjatīti, aññathā yathābyañjanaṁ atthe gahite",
  "tika-vin08t22:109_3": "yathāpaññattadukkaṭābhāvasaṅkhāto aparo aniṭṭhakoṭṭhāso āpajjati. Kathaṁ? ‘‘Na, bhikkhave,",
  "tika-vin08t22:109_4": "mūgo pabbājetabbo, yo pabbājeyya, āpatti dukkaṭassā’’ti vuttadukkaṭaṁ pabbajjāpariyosāne",
  "tika-vin08t22:109_5": "hoti, na tassāvippakatāya. Pubbapayogadukkaṭameva hi paṭhamaṁ āpajjati, tasmā mūgassa",
  "tika-vin08t22:109_6": "pabbajjāpariyosānasseva abhāvato imassa dukkaṭassa okāso ca na sabbakālaṁ sambhaveyya,",
  "tika-vin08t22:109_7": "upasampadāvasena pana atthe gahite sambhavati kammanibbattito. Teneva pāḷiyaṁ ‘‘na,",
  "tika-vin08t22:109_8": "bhikkhave, paṇḍako upasampādetabbo, yo upasampādeyya, āpatti dukkaṭassā’’ti dukkaṭaṁ",
  "tika-vin08t22:109_9": "na paññattaṁ. Apaññattattā pubbapayogadukkaṭameva cettha sambhavati, netaraṁ. Ettāvatā",
  "tika-vin08t22:109_10": "siddhametaṁ pabbajjābhilāpena upasampadāva tattha adhippetā, na pabbajjāti. Etthāha",
  "tika-vin08t22:109_11": "sāmaṇerapabbajjā na kāyapayogato hotīti kathaṁ paññāyatīti? Vuccate – kāyena viññāpetītiādittikā dassanatoti āgato.",
  "tika-vin08t22:110_0": "‘‘Gottenapi anussāvetu’’nti (mahāva. 122) vacanato yena vohārena voharati, tena vaṭṭatīti",
  "tika-vin08t22:110_1": "siddhaṁ, tasmā ‘‘ko nāmo te upajjhāyo’’ti puṭṭhenapi gottameva nāmaṁ katvā vattabbanti",
  "tika-vin08t22:110_2": "siddhaṁ hoti, tasmā catubbidhesu nāmesu yena kenaci nāmena anussāvanā kātabbāti vadanti.",
  "tika-vin08t22:110_3": "Ekassa bahūni nāmāni honti, tattha ekaṁ nāmaṁ ñattiyā, ekaṁ anussāvanāya kātuṁ na",
  "tika-vin08t22:110_4": "vaṭṭati, atthato byañjanato ca abhinnāhi anussāvanāhi bhavitabbanti. Kiñcāpi ‘‘itthannāmo",
  "tika-vin08t22:110_5": "itthannāmassa āyasmato’’ti pāḷiyaṁ ‘‘āyasmato’’ti padaṁ pacchā vuttaṁ, kammavācāpāḷiyaṁ",
  "tika-vin08t22:110_6": "pana ‘‘ayaṁ buddharakkhito āyasmato dhammarakkhitassā’’ti paṭhamaṁ likhanti, taṁ",
  "tika-vin08t22:110_7": "uppaṭipāṭiyā vuttanti na paccetabbaṁ. Pāḷiyañhi ‘‘itthannāmo itthannāmassā’’ti atthamattaṁ",
  "tika-vin08t22:110_8": "dassitaṁ, tasmā pāḷiyaṁ avuttopi ‘‘ayaṁ buddharakkhito āyasmato dhammarakkhitassā’’ti",
  "tika-vin08t22:110_9": "kammavācāpāḷiyaṁ payogo dassito. ‘‘Na me diṭṭho ito pubbe iccāyasmā sāriputto’’ti",
  "tika-vin08t22:110_10": "ca ‘‘āyasmā sāriputto atthakusalo’’ti ca paṭhamaṁ ‘‘āyasmā’’ti payogassa dassanatoti",
  "tika-vin08t22:110_11": "vadanti. Katthaci ‘‘āyasmato buddharakkhitassā’’ti vatvā katthaci kevalaṁ ‘‘buddharakkhitassā’’ti",
  "tika-vin08t22:110_12": "sāveti, sāvanaṁ hāpetīti na vuccati nāmassa ahāpitattāti eke. Sace katthaci ‘‘āyasmato",
  "tika-vin08t22:110_13": "buddharakkhitassā’’ti vatvā katthaci ‘‘buddharakkhitassāyasmato’’ti sāveti, pāṭhānurūpattā",
  "tika-vin08t22:110_14": "khettameva otiṇṇantipi eke. Byañjanabhedappasaṅgato anussāvanānaṁ taṁ na vaṭṭatīti",
  "tika-vin08t22:110_15": "vadanti. Sace pana sabbaṭṭhānepi ekeneva pakārena vadati, vaṭṭati.",
  "tika-vin08t22:111_0": "Ekānussāvaneti ettha ekato anussāvanaṁ etesanti ekānussāvanāti asamānādhikaraṇavisayo",
  "tika-vin08t22:111_1": "bāhiratthasamāsoti daṭṭhabbaṁ. Tenevāha ‘‘dve ekato anussāvane’’ti. Tattha ekatoti",
  "tika-vin08t22:111_2": "ekakkhaṇeti attho, vibhattialopena cāyaṁ niddeso. Purimanayeneva ekato anussāvane",
  "tika-vin08t22:111_3": "kātunti ‘‘ekena ekassa, aññena itarassā’’tiādinā pubbe vuttanayena dvīhi vā tīhi",
  "tika-vin08t22:111_4": "vā ācariyehi ekena vā ekato anussāvane kātuṁ. Vajjāvajjaṁ upanijjhāyatīti upajjhāti",
  "tika-vin08t22:111_5": "iminā upajjhāyasaddasamānattho upajjhāsaddopīti atthaṁ dassetīti sāratthadīpaniyaṁ",
  "tika-vin08t22:111_6": "(sārattha. ṭī. mahāvagga 3.123).",
  "tika-vin08t22:112_0": "Gottenāpīti ‘‘āyasmato pippalissa upasampadāpekkho’’ti evaṁ nāmaṁ avatvā gottanāmenapīti",
  "tika-vin08t22:112_1": "attho, tena ‘‘ko nāmo te upajjhāyo’’ti puṭṭhena gottanāmena ‘‘āyasmā kassapo’’ti",
  "tika-vin08t22:112_2": "vattabbanti siddhaṁ hoti. Tasmā aññampi yaṁ kiñci tassa nāmaṁ pasiddhaṁ, tasmiṁ vā",
  "tika-vin08t22:112_3": "khaṇe sukhaggahaṇatthaṁ nāmaṁ paññāpitaṁ, taṁ sabbaṁ gahetvāpi anussāvanā kātabbā.",
  "tika-vin08t22:112_4": "Yathā upajjhāyassa, evaṁ upasampadāpekkhassāpi gottādināmena taṅkhaṇikanāmena ca",
  "tika-vin08t22:112_5": "anussāvanaṁ kātuṁ vaṭṭati, tasmimpi khaṇe ‘‘ayaṁ tisso’’ti vā ‘‘nāgo’’ti vā nāmaṁ",
  "tika-vin08t22:112_6": "karontehi anusāsakasammutito paṭhamameva kātabbaṁ. Evaṁ akatvāpi antarāyikadhammānusāsanapucchanakālesu",
  "tika-vin08t22:112_7": "‘‘kinnāmosi, ahaṁ bhante nāgo nāma, ko nāmo te upajjhāyo, upajjhāyo me bhante tisso",
  "tika-vin08t22:112_8": "nāmā’’tiādinā viññāpentena ubhinnampi citte ‘‘mametaṁ nāma’’nti yathā saññaṁ uppajjati,",
  "tika-vin08t22:112_9": "evaṁ viññāpetabbaṁ. Sace pana tasmiṁ khaṇe pakatināmena vatvā pacchā ‘‘tisso nāmā’’ti",
  "tika-vin08t22:112_10": "apubbanāmena anussāveti, na vaṭṭati.",
  "tika-vin08t22:113_0": "Tattha ca kiñcāpi upajjhāyasseva nāmaṁ aggahetvā yena kenaci nāmena ‘‘tissassa upasampadāpekkho’’tiādināpi",
  "tika-vin08t22:113_1": "puggale parāmaṭṭhe kammaṁ sukatameva hoti anupajjhāyakādīnaṁ upasampadākammaṁ viya",
  "tika-vin08t22:113_2": "upajjhāyassa abhāvepi abhabbattepi kammavācāya puggale parāmaṭṭhe kammassa sijjhanato.",
  "tika-vin08t22:113_3": "Upasampadāpekkhassa pana yathāsakaṁ nāmaṁ vinā aññena nāmena anussāvite kammaṁ kuppati,",
  "tika-vin08t22:113_4": "so anupasampannova hoti. Tattha ṭhito añño anupasampanno viya gahitanāmassa vatthupuggalassa",
  "tika-vin08t22:113_5": "tattha abhāvā, etassa ca nāmassa anussāvanāya avuttattā. Tasmā upasampadāpekkhassa",
  "tika-vin08t22:113_6": "pakatināmaṁ parivattetvā apubbena nāgādināmena anussāvitukāmena paṭikacceva ‘‘tvaṁ",
  "tika-vin08t22:113_7": "nāgo’’tiādinā viññāpetvā anusāsanaantarāyikadhammāpucchanakkhaṇesupi tassa ca saṅghassa",
  "tika-vin08t22:113_8": "ca yathā pākaṭaṁ hoti, tathā pakāsetvāva nāgādināmena anussāvetabbaṁ. Ekassa bahūni",
  "tika-vin08t22:113_9": "nāmāni honti, tesu ekaṁ gahetuṁ vaṭṭati.",
  "tika-vin08t22:114_0": "Yaṁ pana upasampadāpekkhaupajjhāyānaṁ ekattha gahitaṁ nāmaṁ tadeva ñattiyā, sabbattha",
  "tika-vin08t22:114_1": "anussāvanāsu ca gahetabbaṁ. Gahitato hi aññasmiṁ gahite byañjanaṁ bhinnaṁ nāma hoti,",
  "tika-vin08t22:114_2": "kammaṁ vipajjati. Atthato hi byañjanato ca abhinnā eva ñatti anussāvanā ca vaṭṭanti.",
  "tika-vin08t22:114_3": "Upajjhāyanāmassa pana purato ‘‘āyasmato tissassā’’tiādinā āyasmantapadaṁ sabbattha",
  "tika-vin08t22:114_4": "yojetvāpi anussāveti. Tathā ayojitepi doso natthi.",
  "tika-vin08t22:115_0": "Pāḷiyaṁ (mahāva. 126) pana kiñcāpi ‘‘itthannāmassa āyasmato’’ti pacchato ‘‘āyasmato’’ti",
  "tika-vin08t22:115_1": "padaṁ vuttaṁ, tathāpi ‘‘āyasmā sāriputto atthakusalo’’tiādinā nāmassa purato ‘āyasmantapada’yogassa",
  "tika-vin08t22:115_2": "dassanato puratova payogo yuttataro, tañca ekattha yojetvā aññattha ayojitepi ekattha",
  "tika-vin08t22:115_3": "purato yojetvā aññattha pacchato yojanepi sāvanāya hāpanaṁ nāma na hoti nāmassa ahāpitattā.",
  "tika-vin08t22:115_4": "Teneva pāḷiyampi ‘‘itthannāmassa āyasmato’’ti ekattha yojetvā ‘‘itthannāmena upajjhāyenā’’tiādīsu",
  "tika-vin08t22:115_5": "‘‘āyasmato’’ti na yojitanti vadanti. Tañca kiñcāpi evaṁ, tathāpi sabbaṭṭhānepi ekeneva",
  "tika-vin08t22:115_6": "pakārena yojetvā eva vā ayojetvā vā anussāvanaṁ pasatthataranti gahetabbaṁ.",
  "tika-vin08t22:116_0": "Ekato saheva ekasmiṁ khaṇe anussāvanaṁ etesanti ekānussāvanā, upasampadāpekkhā, ete",
  "tika-vin08t22:116_1": "ekānussāvane kātuṁ. Tenāha ‘‘ekatoanusāvane’’ti. Idañca ekaṁ padaṁ vibhattialopena",
  "tika-vin08t22:116_2": "daṭṭhabbaṁ. Ekena vāti dvinnampi ekasmiṁ khaṇe ekāya eva kammavācāya anussāvane ekena",
  "tika-vin08t22:116_3": "ācariyenāti attho. ‘‘Ayaṁ buddharakkhito ca ayaṁ dhammarakkhito ca āyasmato saṅgharakkhitassa",
  "tika-vin08t22:116_4": "upasampadāpekkho’’tiādinā nayena ekena ācariyena dvinnamekasmiṁ khaṇe anussāvananayo",
  "tika-vin08t22:116_5": "daṭṭhabbo, imināva nayena tiṇṇampi ekena ācariyena ekakkhaṇe anussāvanaṁ veditabbaṁ.",
  "tika-vin08t22:117_0": "Purimanayenevaekato anussāvane kātunti ‘‘ekena ekassa, aññena itarassā’’tiādinā pubbe",
  "tika-vin08t22:117_1": "vuttanayena dvinnaṁ dvīhi vā tiṇṇaṁ tīhi vā ācariyehi, ekena vā ācariyena tayopi",
  "tika-vin08t22:117_2": "ekatoanussāvane kātunti attho. ‘‘Tañca kho ekena upajjhāyena, na tveva nānupajjhāyenā’’ti",
  "tika-vin08t22:117_3": "idaṁ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin08t22:117_4": "ekakkhaṇe ekāya anussāvanāya ekānussāvane kātuṁ na vaṭṭatīti paṭikkhepapadaṁ, na",
  "tika-vin08t22:117_5": "pana nānācariyehi nānupajjhāyehi tayo ekānussāvane kātuṁ na vaṭṭatīti āha ‘‘sace",
  "tika-vin08t22:117_6": "pana nānācariyā nānupajjhāyā…pe… vaṭṭatī’’ti. Yañcettha ‘‘tissatthero sumanattherassa",
  "tika-vin08t22:117_7": "saddhivihārikaṁ, sumanatthero tissattherassa saddhivihārika’’nti evaṁ upajjhāyehi",
  "tika-vin08t22:117_8": "aññamaññaṁ saddhivihārikānaṁ anussāvanakaraṇaṁ vuttaṁ, taṁ upalakkhaṇamattaṁ. Tasmā",
  "tika-vin08t22:117_9": "sace tissatthero sumanattherassa saddhivihārikaṁ, sumanatthero nandattherassa saddhivihārikaṁ",
  "tika-vin08t22:117_10": "anussāveti, aññamaññañca gaṇapūrakā honti, vaṭṭati eva. Sace pana upajjhāyo sayameva",
  "tika-vin08t22:117_11": "attano saddhivihārikaṁ anussāveti, ettha vattabbameva natthi, kammaṁ sukatameva hoti,",
  "tika-vin08t22:117_12": "anupajjhāyakassapi yena kenaci anussāvite upasampadā hoti, kimaṅgaṁ pana saupajjhāyakassa",
  "tika-vin08t22:117_13": "upajjhāyeneva anussāvaneti daṭṭhabbaṁ. Teneva navaṭṭanapakkhaṁ dassetuṁ ‘‘sace panā’’tiādimāha.",
  "tika-vin08t22:118_0": "Upajjhāti upajjhāyasaddasamānattho ākāranto upajjhāsaddoti dasseti. Upajjhāya-saddo",
  "tika-vin08t22:118_1": "eva vā upajjhā, upayogapaccattavacanesu ya-kāra lopaṁ katvā evaṁ vutto karaṇavacanādīsu",
  "tika-vin08t22:118_2": "upajjhāsaddassa payogābhāvāti daṭṭhabbaṁ. Pāḷiyaṁ attanāva attānaṁ sammannitabbanti",
  "tika-vin08t22:118_3": "attanāva kattubhūtena karaṇabhūtena attānameva kammabhūtaṁ pati sammannanakiccaṁ",
  "tika-vin08t22:118_4": "kātabbaṁ, attānanti vā paccatte upayogavacanaṁ, attanāva attā sammannitabboti attho.",
  "tika-vin08t22:118_5": "Na kevalañca ettheva, aññatrāpi terasasammutiādīsu imināva lakkhaṇena attanāva attā",
  "tika-vin08t22:118_6": "sammannitabbova. Apica sayaṁ kammārahattā attānaṁ muñcitvā catuvaggādiko gaṇo sabbattha icchitabbo.",
  "tika-vin08t22:119_0": "Saccakāloti ‘‘nigūhissāmī’’ti vañcanaṁ pahāya saccasseva te icchitabbakālo. Bhūtakāloti",
  "tika-vin08t22:119_1": "vañcanāya abhāvepi manussattādivatthuno bhūtatāya avassaṁ icchitabbakālo, itarathā",
  "tika-vin08t22:119_2": "kammakopādiantarāyo hotīti adhippāyo. Maṅkūti adhomukho. Uddharatūti anupasampannabhāvato",
  "tika-vin08t22:119_3": "upasampattiyaṁ patiṭṭhapetūti attho.",
  "tika-vin08t22:120_0": "Sabbakammavācāsu atthakosallatthaṁ panettha upasampadakammavācāya evamattho daṭṭhabbo",
  "tika-vin08t22:120_1": "– suṇātūti savanāṇattiyaṁ paṭhamapurisekavacanaṁ. Tañca kiñcāpi yo so saṅgho savanakiriyāyaṁ",
  "tika-vin08t22:120_2": "niyojīyati, tassa sammukhattā ‘‘suṇāhī’’ti majjhimapurisavacanena vattabbaṁ, tathāpi",
  "tika-vin08t22:120_3": "yasmā saṅghasaddasannidhāne paṭhamapurisappayogova saddavidūhi samāciṇṇo bhavantabhagavantaāyasmādisaddasannidhānesu",
  "tika-vin08t22:120_4": "viya ‘‘adhivāsetu me bhavaṁ gotamo (pārā. 22), etassa sugata kālo, yaṁ bhagavā sāvakānaṁ",
  "tika-vin08t22:120_5": "sikkhāpadaṁ paññapeyya (pārā. 21), pakkamatāyasmā (pārā. 436), suṇantu me āyasmanto’’tiādīsu",
  "tika-vin08t22:120_6": "(mahāva. 168). Tasmā idha paṭhamapurisappayogo kato. Atha vā gāravavasenetaṁ vuttaṁ.",
  "tika-vin08t22:120_7": "Garuṭṭhāniyesu hi gāravavasena majjhimapurisapayoguppattiyampi paṭhamapurisappayogaṁ",
  "tika-vin08t22:120_8": "payujjanti ‘‘desetu sugato dhamma’’ntiādīsu (dī. ni. 2.66; ma. ni. 2.338; mahāva.",
  "tika-vin08t22:120_9": "8) viyāti daṭṭhabbaṁ. Keci pana ‘‘bhante āvusoti pade apekkhitvā idha paṭhamapurisappayogo’’ti",
  "tika-vin08t22:120_10": "vadanti, taṁ na sundaraṁ ‘‘ācariyo me, bhante, hohi (mahāva. 77), iṅghāvuso upāli,",
  "tika-vin08t22:120_11": "imaṁ pabbajitaṁ anuyuñjāhī’’tiādīsu (pārā. 517) tappayogepi majjhimapurisappayogasseva dassanato.",
  "tika-vin08t22:121_0": "Meti yo sāveti, tassa attaniddese sāmivacanaṁ. Bhanteti ālapanatthe vuḍḍhesu sagāravavacanaṁ,",
  "tika-vin08t22:121_1": "‘‘āvuso’’ti padaṁ pana navakesu. Tadubhayampi nipāto ‘‘tumhe bhante tumhe āvuso’’ti",
  "tika-vin08t22:121_2": "bahūsupi samānarūpattā. Saṅghoti avisesato catuvaggādike pakatattapuggalasamūhe vattati.",
  "tika-vin08t22:121_3": "Idha pana paccantimesu janapadesu pañcavaggato paṭṭhāya, majjhimesu janapadesu dasavaggato",
  "tika-vin08t22:121_4": "paṭṭhāya saṅghoti gahetabbo. Tatrāyaṁ piṇḍattho – bhante, saṅgho mama vacanaṁ suṇātūti.",
  "tika-vin08t22:121_5": "Idañca navakatarena vattabbavacanaṁ. Sace pana anussāvako sabbehi bhikkhūhi vuḍḍhataro",
  "tika-vin08t22:121_6": "hoti, ‘‘suṇātu me, āvuso saṅgho’’ti vattabbaṁ. Sopi ce ‘‘bhante’’ti vadeyya, navakataro",
  "tika-vin08t22:121_7": "vā ‘‘āvuso’’ti, kammakopo natthi. Keci pana ‘‘ekattha ‘āvuso’ti vatvā aññattha ‘bhante’ti",
  "tika-vin08t22:121_8": "vuttepi natthi doso ubhayenapi ālapanassa sijjhanato’’ti vadanti.",
  "tika-vin08t22:122_0": "Idāni yamatthaṁ ñāpetukāmo ‘‘suṇātū’’ti saṅghaṁ savane niyojeti, taṁ ñāpento ‘‘ayaṁ",
  "tika-vin08t22:122_1": "itthannāmo’’tiādimāha. Tattha ayanti upasampadāpekkhassa hatthapāse sannihitabhāvadassanaṁ,",
  "tika-vin08t22:122_2": "tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa",
  "tika-vin08t22:122_3": "‘‘aya’’nti na vattabbato. Teneva anusāsakasammutiyaṁ so hatthapāsato bahi ṭhitattā",
  "tika-vin08t22:122_4": "‘‘aya’’nti na vutto, tasmā upasampadāpekkho anupasampanno hatthapāse ṭhapetabbo.",
  "tika-vin08t22:122_5": "Ayaṁ itthannāmoti ayaṁ-saddo ca avassaṁ payujjitabbo, so ca imasmiṁ paṭhamanāmapayoge",
  "tika-vin08t22:122_6": "evāti gahetabbaṁ. ‘‘Itthannāmo’’ti idaṁ aniyamato tassa nāmadassanaṁ, ubhayenapi",
  "tika-vin08t22:122_7": "ayaṁ buddharakkhitotiādināmaṁ dasseti. ‘‘Upasampadāpekkho’’ti bhinnādhikaraṇavisaye",
  "tika-vin08t22:122_8": "bahubbīhisamāso, upasampadaṁ me saṅgho apekkhamānoti attho. Tassa ca upajjhāyataṁ",
  "tika-vin08t22:122_9": "samaṅgibhāvena dassetuṁ ‘‘itthannāmassa āyasmato’’ti vuttaṁ. Etena ‘‘ayaṁ buddharakkhito",
  "tika-vin08t22:122_10": "āyasmato dhammarakkhitassa saddhivihārikabhūto upasampadāpekkho’’ti evamādinā nayena",
  "tika-vin08t22:122_11": "nāmayojanāya saha attho dassito. Ettha ca ‘‘āyasmato’’ti padaṁ avatvāpi ‘‘ayaṁ buddharakkhito",
  "tika-vin08t22:122_12": "dhammarakkhitassa upasampadāpekkho’’ti vattuṁ vaṭṭati. Teneva pāḷiyaṁ ‘‘itthannāmena",
  "tika-vin08t22:122_13": "upajjhāyenā’’ti ettha ‘‘āyasmato’’ti padaṁ na vuttaṁ. Yañcettha vattabbaṁ, taṁ heṭṭhā vuttameva.",
  "tika-vin08t22:123_0": "Nanu cettha upajjhāyopi upasampadāpekkho viya hatthapāse ṭhito eva icchitabbo, atha",
  "tika-vin08t22:123_1": "kasmā ‘‘ayaṁ itthannāmo imassa itthannāmassa upasampadāpekkho’’ti evaṁ upajjhāyassa",
  "tika-vin08t22:123_2": "nāmaparāmasanepi idaṁ-saddappayogo na katoti? Nāyaṁ virodho upajjhāyassa abhāvepi",
  "tika-vin08t22:123_3": "kammakopābhāvato. Kevalañhi kammanibbattiyā santapadavasena avijjamānassapi upajjhāyassa",
  "tika-vin08t22:123_4": "nāmakittanaṁ anupajjhāyassa upasampadādīsupi karīyati, tasmā upajjhāyassa asannihitāyapi",
  "tika-vin08t22:123_5": "tapparāmasanamatteneva kammasiddhito ‘‘imassā’’ti niddisituṁ na vaṭṭatīti.",
  "tika-vin08t22:124_0": "Parisuddho antarāyikehi dhammehīti abhabbattādikehi upasampadāya avatthukarehi ceva",
  "tika-vin08t22:124_1": "pañcābādhahatthacchinnādīhi āpattikarehi ca antarāyikasabhāvehi parimutto. Evaṁ vutte",
  "tika-vin08t22:124_2": "eva āpattimattakarehi pañcābādhādīhi aparimuttassapi upasampadā ruhati, nāññathā.",
  "tika-vin08t22:124_3": "Paripuṇṇassa pattacīvaranti paripuṇṇamassa upasampadāpekkhassa pattacīvaraṁ. Evaṁ",
  "tika-vin08t22:124_4": "vutte eva apattacīvarassapi upasampadā ruhati, nāññathā. Upasampadaṁ yācatīti ‘‘saṅghaṁ,",
  "tika-vin08t22:124_5": "bhante, upasampadaṁ yācāmī’’tiādinā (mahāva. 126) yācāpitabhāvaṁ sandhāya vuttaṁ.",
  "tika-vin08t22:124_6": "Evaṁ tena saṅghe ayācitepi ‘‘itthannāmo saṅghaṁ upasampadaṁ yācatī’’ti vutte eva",
  "tika-vin08t22:124_7": "kammaṁ avipannaṁ hoti, nāññathā. Upajjhāyenāti upajjhāyena karaṇabhūtena, itthannāmaṁ",
  "tika-vin08t22:124_8": "upajjhāyaṁ katvā kammabhūtaṁ upasampadaṁ dātuṁ nipphādetuṁ kattubhūtaṁ saṅghaṁ yācatīti",
  "tika-vin08t22:124_9": "attho. Yācadhātuno pana dvikammakattā ‘‘saṅghaṁ upasampada’’nti dve kammapadāni vuttāni.",
  "tika-vin08t22:125_0": "Yadi saṅghassa pattakallanti ettha patto kālo imassa kammassāti pattakālaṁ, apalokanādicatubbidhaṁ",
  "tika-vin08t22:125_1": "saṅghagaṇakammaṁ, tadeva sakatthe ya-paccayena ‘‘pattakalla’’nti vuccati. Idha pana",
  "tika-vin08t22:125_2": "ñatticatutthaupasampadākammaṁ adhippetaṁ, taṁ kātuṁ saṅghassa pattakallaṁ jātaṁ.",
  "tika-vin08t22:125_3": "Yadīti anumatigahaṇavasena kammassa pattakallataṁ ñāpeti, yo hi koci tattha apattakallataṁ",
  "tika-vin08t22:125_4": "maññissati, so vakkhati. Imameva hi atthaṁ sandhāya anussāvanāsu ‘‘yassāyasmato khamati…pe…",
  "tika-vin08t22:125_5": "so bhāseyyā’’ti (mahāva. 127) vuttaṁ. Tadetaṁ pattakallaṁ vatthusampadā, antarāyikehi",
  "tika-vin08t22:125_6": "dhammehi cassa parisuddhatā, sīmāsampadā, parisāsampadā, pubbakiccaniṭṭhānanti imehi",
  "tika-vin08t22:125_7": "pañcahi aṅgehi saṅgahitaṁ.",
  "tika-vin08t22:126_0": "Tattha vatthusampadā nāma yathāvuttehi ekādasaabhabbapuggalehi ceva antimavatthuajjhāpannehi",
  "tika-vin08t22:126_1": "ca añño paripuṇṇavīsativasso anupasampannabhūto manussapuriso. Etasmiñhi puggale",
  "tika-vin08t22:126_2": "sati eva idaṁ saṅghassa upasampadākammaṁ pattakallaṁ nāma hoti, nāsati, katañca kuppameva hoti.",
  "tika-vin08t22:127_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa",
  "tika-vin08t22:127_1": "puggalassa ye ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpaayosānā",
  "tika-vin08t22:127_2": "ceva hatthacchinnādayo ca dosadhammā kārakasaṅghassa āpattādiantarāyahetutāya ‘‘antarāyikā’’ti",
  "tika-vin08t22:127_3": "vuccanti, tehi antarāyikehi dosadhammehi parimuttatā, imissā ca sati eva idaṁ kammaṁ",
  "tika-vin08t22:127_4": "pattakallaṁ nāma hoti, nāsati, kataṁ pana kammaṁ sukatameva hoti ṭhapetvā ūnavīsativassaṁ puggalaṁ.",
  "tika-vin08t22:128_0": "Sīmāsampadā pana uposathakkhandhake (mahāva. 138 ādayo) vakkhamānanayena sabbadosarahitāya",
  "tika-vin08t22:128_1": "baddhābaddhavaseneva duvidhāya sīmāya vasena veditabbā. Tādisāya hi sīmāya sati eva",
  "tika-vin08t22:128_2": "idaṁ kammaṁ pattakallaṁ nāma hoti, nāsati, katañca kammaṁ vipajjati.",
  "tika-vin08t22:129_0": "Parisāsampadā pana ye ime upasampadākammassa sabbantimena paricchedena kammappattā",
  "tika-vin08t22:129_1": "dasahi vā pañcahi vā anūnāpārājikaṁ anāpannā anukkhittā ca samānasaṁvāsakā bhikkhū,",
  "tika-vin08t22:129_2": "tesaṁ ekasīmāya hatthapāsaṁ avijahitvā ṭhānaṁ, chandārahānañca chandassa ānayanaṁ,",
  "tika-vin08t22:129_3": "sammukhībhūtānañca appaṭikosanaṁ, upasampadāpekkharahitānaṁ uposathakkhandhake paṭikkhittānaṁ",
  "tika-vin08t22:129_4": "gahaṭṭhādianupasampannānañceva pārājikukkhittakanānāsaṁvāsakabhikkhunīnañca vajjanīyapuggalānaṁ",
  "tika-vin08t22:129_5": "saṅghassa hatthapāse abhāvo cāti imehi catūhi aṅgehi saṅgahitā. Evarūpāya ca parisāsampadāya",
  "tika-vin08t22:129_6": "sati eva idaṁ pattakallaṁ nāma hoti, nāsati. Tattha purimānaṁ tiṇṇaṁ aṅgānaṁ aññatarassapi",
  "tika-vin08t22:129_7": "abhāve kataṁ kammaṁ vipajjati, na pacchimassa.",
  "tika-vin08t22:130_0": "Pubbakiccaniṭṭhānaṁ nāma yānimāni ‘‘paṭhamaṁ upajjhaṁ gāhāpetabbo’’tiādinā pāḷiyaṁ",
  "tika-vin08t22:130_1": "(mahāva. 126) vuttāni ‘‘upajjhāgāhāpanaṁ, pattacīvarācikkhaṇaṁ, tato taṁ hatthapāsato",
  "tika-vin08t22:130_2": "bahi pesetvā anusāsakasammutikammakaraṇaṁ, sammatena ca gantvā anusāsanaṁ, tena ca",
  "tika-vin08t22:130_3": "paṭhamataraṁ āgantvā saṅghassa ñattiṁ ñāpetvā upasampadāpekkhaṁ ‘āgacchāhī’ti hatthapāse",
  "tika-vin08t22:130_4": "eva abbhānaṁ, tena bhikkhūnaṁ pāde vandāpetvā upasampadāyācāpanaṁ, tato antarāyikadhammapucchakasammutikammakaraṇaṁ,",
  "tika-vin08t22:130_5": "sammatena ca pucchana’’nti imāni aṭṭha pubbakiccāni, tesaṁ sabbesaṁ yāthāvato karaṇena",
  "tika-vin08t22:130_6": "niṭṭhānaṁ. Etasmiñca pubbakiccaniṭṭhāpane sati eva idaṁ saṅghassa upasampadākammaṁ",
  "tika-vin08t22:130_7": "pattakallaṁ nāma hoti, nāsati. Etesu pana pubbakammesu akatesupi kataṁ kammaṁ yathāvuttesu",
  "tika-vin08t22:130_8": "vatthusampattiādīsu vijjamānesu akuppameva hoti. Tadevamettha pattakallaṁ imehi pañcahi",
  "tika-vin08t22:130_9": "aṅgehi saṅgahitanti veditabbaṁ. Imināva nayena heṭṭhā vuttesu, vakkhamānesu ca sabbesu",
  "tika-vin08t22:130_10": "kammesu pattakallatā yathārahaṁ yojetvā ñātabbā.",
  "tika-vin08t22:131_0": "Itthannāmaṁ upasampādeyyāti upasampadānipphādanena taṁsamaṅgiṁ kareyya karotūti patthanāyaṁ,",
  "tika-vin08t22:131_1": "vidhimhi vā idaṁ daṭṭhabbaṁ. Yathā hi ‘‘devadattaṁ sukhāpeyyā’’ti vutte sukhamassa",
  "tika-vin08t22:131_2": "nipphādetvā taṁ sukhasamaṅginaṁ kareyyāti attho hoti, evamidhāpi upasampadamassa",
  "tika-vin08t22:131_3": "nipphādetvā taṁ upasampadāsamaṅginaṁ kareyyāti attho. Payojakabyāpāre cetaṁ. Yathā",
  "tika-vin08t22:131_4": "sukhayantaṁ kiñci suddhakattāraṁ koci hetukattā sukhahetunipphādanena sukhāpeyyāti",
  "tika-vin08t22:131_5": "vuccati, evamidhāpi upasampajjantaṁ suddhakattāraṁ puggalaṁ hetukattubhūto saṅgho",
  "tika-vin08t22:131_6": "upasampadāhetunipphādanena upasampādeyyāti vutto. Etena ca sukhaṁ viya sukhadāyakena",
  "tika-vin08t22:131_7": "saṅghena puggalassa dīyamānā tathāpavattaparamatthadhamme upādāya ariyajanapaññattā",
  "tika-vin08t22:131_8": "upasampadā nāma sammutisaccatā atthīti samatthitaṁ hoti. Ettha ca ‘‘itthannāmo saṅghaṁ",
  "tika-vin08t22:131_9": "upasampadaṁ yācatī’’ti (mahāva. 127) vuttattā parivāsādīsu viya yācanānuguṇaṁ ‘‘itthannāmassa",
  "tika-vin08t22:131_10": "upasampadaṁ dadeyyā’’ti avatvā ‘‘itthannāmaṁ upasampādeyyā’’ti vuttattā idaṁ upasampadākammaṁ",
  "tika-vin08t22:131_11": "dāne asaṅgahetvā kammalakkhaṇe eva saṅgahitanti daṭṭhabbaṁ. Iminā nayena ‘‘itthannāmaṁ",
  "tika-vin08t22:131_12": "upasampādeti, upasampanno saṅghenā’’ti etthāpi attho veditabbo. Kevalañhi tattha",
  "tika-vin08t22:131_13": "vattamānakālaatītakālavasena, idha pana anāmaṭṭhakālavasenāti ettakameva viseso.",
  "tika-vin08t22:132_0": "Esā ñattīti ‘‘saṅgho ñāpetabbo’’ti vuttañāpanā esā. Idañca anussāvanānampi sabbhāvasūcanatthaṁ",
  "tika-vin08t22:132_1": "vuccati. Avassañcetaṁ vattabbameva. Ñattikamme eva taṁ na vattabbaṁ. Tattha pana",
  "tika-vin08t22:132_2": "yya-kāre vuttamatte eva ñattikammaṁ niṭṭhitaṁ hotīti daṭṭhabbaṁ. Khamatīti ruccati.",
  "tika-vin08t22:132_3": "Upasampadāti saṅghena dīyamānā nipphādiyamānā upasampadā, yassa khamati, so tuṇhassāti",
  "tika-vin08t22:132_4": "yojanā. Tuṇhīti ca akathanatthe nipāto, akathanako assa bhaveyyāti attho. Khamati",
  "tika-vin08t22:132_5": "saṅghassa itthannāmassa upasampadāti pakatena sambandho. Tattha kāraṇamāha ‘‘tasmā",
  "tika-vin08t22:132_6": "tuṇhī’’ti. Tattha ‘‘āsī’’ti seso. Yasmā ‘‘yassa nakkhamati, so bhāseyyā’’ti tikkhattuṁ",
  "tika-vin08t22:132_7": "vuccamānopi saṅgho tuṇhī niravo ahosi, tasmā khamati saṅghassāti attho. Evanti iminā",
  "tika-vin08t22:132_8": "pakārena. Tuṇhībhāvenevetaṁ saṅghassa ruccanabhāvaṁ dhārayāmi, bujjhāmi jānāmīti",
  "tika-vin08t22:132_9": "attho. Iti-saddo parisamāpanatthe kato, so ca kammavācāya anaṅgaṁ, tasmā anussāvakena",
  "tika-vin08t22:132_10": "‘‘dhārayāmī’’ti ettha mi-kārapariyosānameva vatvā niṭṭhapetabbaṁ, iti-saddo na payujjitabboti",
  "tika-vin08t22:132_11": "daṭṭhabbaṁ. Iminā nayena sabbakammavācānamattho veditabbo.",
  "tika-vin08t22:133_0": "Ekaporisāvātiādi sattānaṁ sarīrachāyaṁ pādehi minitvā jānanappakāradassanaṁ. Chasattapadaparimitā",
  "tika-vin08t22:133_1": "hi chāyā ‘‘porisā’’ti vuccati, idañca utuppamāṇācikkhaṇādi ca āgantukehi saddhiṁ",
  "tika-vin08t22:133_2": "vīmaṁsitvā vuḍḍhanavabhāvaṁ ñatvā vandanavandāpanādikaraṇatthaṁ vuttaṁ. Eti āgacchati,",
  "tika-vin08t22:133_3": "gacchati cāti utu, sova pamīyate anena saṁvaccharanti pamāṇanti āha ‘‘utuyeva utuppamāṇa’’nti.",
  "tika-vin08t22:133_4": "Aparipuṇṇāti upasampadādivasena aparipuṇṇā. Yadi utuvemajjhe upasampādito, tadā tasmiṁ",
  "tika-vin08t22:133_5": "utumhi avasiṭṭhadivasācikkhaṇaṁ divasabhāgācikkhaṇanti dasseti. Tenāha ‘‘yattakehi",
  "tika-vin08t22:133_6": "divasehi yassa yo utu aparipuṇṇo, te divase’’ti. Tattha yassa taṅkhaṇaṁ laddhūpasampadassa",
  "tika-vin08t22:133_7": "puggalassa sambandhī yo utu yattakehi divasehi aparipuṇṇo, te divaseti yojanā.",
  "tika-vin08t22:134_0": "Chāyādikameva sabbaṁ saṅgahetvā gāyitabbato kathetabbato saṅgītīti āha ‘‘idamevā’’tiādi.",
  "tika-vin08t22:134_1": "Tattha ekato katvā ācikkhitabbaṁ. Tvaṁ kiṁ labhasīti tvaṁ upasampādanakāle kataravassaṁ,",
  "tika-vin08t22:134_2": "katarautuñca labhasi, katarasmiṁ te upasampadā laddhāti attho. Vassanti vassānautu,",
  "tika-vin08t22:134_3": "idañca saṁvaccharācikkhaṇaṁ vinā vuttampi na viññāyatīti iminā utuācikkhaṇeneva sāsanavassesu",
  "tika-vin08t22:134_4": "vā kaliyugavassādīsu vā sahassime vā satime vā asukautuṁ labhāmīti dassitanti daṭṭhabbaṁ.",
  "tika-vin08t22:134_5": "Chāyāti idaṁ pāḷiyaṁ āgatapaṭipāṭiṁ sandhāya vuttaṁ, vattabbakammato pana kaliyugavassādīsu",
  "tika-vin08t22:134_6": "sabbadesapasiddhesu asukavasse asukautumhi asukamāse asukakaṇhe vā sukke vā pakkhe",
  "tika-vin08t22:134_7": "asuke tithivāravisesayutte pubbaṇhādidivasabhāge ettake chāyāpamāṇe, nāḍikāpamāṇe",
  "tika-vin08t22:134_8": "vā mayā upasampadā laddhāti vadeyyāsīti evaṁ ācikkhitabbaṁ. Idaṁ suṭṭhu uggahetvā",
  "tika-vin08t22:134_9": "āgantukehi vuḍḍhapaṭipāṭiṁ ñatvā paṭipajjāhīti vattabbaṁ. Iti ettako kathāmaggo vimativinodaniyaṁ",
  "tika-vin08t22:134_10": "āgato. Vajirabuddhiṭīkānayo pana ekacco idheva saṅgahaṁ gato, ekacco asanniṭṭhānavinicchayattā",
  "tika-vin08t22:134_11": "saṁsayahetuko hoti, tasmā idha na gahitoti.",
  "tika-vin08t22:135": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t22:136": "Upasampadāvinicchayakathālaṅkāro."
}