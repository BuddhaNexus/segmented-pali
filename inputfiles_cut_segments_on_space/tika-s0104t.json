{
  "tika-s0104t:0": "Namo tassa bhagavato arahato sammāsambuddhassa",
  "tika-s0104t:1": "Dīghanikāye",
  "tika-s0104t:2": "Sīlakkhandhavaggaabhinavaṭīkā",
  "tika-s0104t:3": "Ganthārambhakathā",
  "tika-s0104t:4": "Yo desetvāna saddhammaṃ, gambhīraṃ duddasaṃ varaṃ;",
  "tika-s0104t:5": "Dīghadassī ciraṃ kālaṃ, patiṭṭhāpesi sāsanaṃ.1.",
  "tika-s0104t:6": "Vineyyajjhāsaye chekaṃ, mahāmatiṃ mahādayaṃ;",
  "tika-s0104t:7": "Natvāna taṃ sasaddhammagaṇaṃ gāravabhājanaṃ.2.",
  "tika-s0104t:8": "Saṅgītittayamāruḷhā, dīghāgamavarassa yā;",
  "tika-s0104t:9": "Saṃvaṇṇanā yā ca tassā, vaṇṇanā sādhuvaṇṇitā. 3.",
  "tika-s0104t:10": "Ācariyadhammapāla- ttherenevābhisaṅkhatā;",
  "tika-s0104t:11": "Sammā nipuṇagambhīra-duddasatthappakāsanā.4.",
  "tika-s0104t:12": "Kāmañca sā tathābhūtā, paramparābhatā pana;",
  "tika-s0104t:13": "Pāṭhato atthato cāpi, bahuppamādalekhanā.5.",
  "tika-s0104t:14": "Saṅkhepattā ca sotūhi, sammā ñātuṃ sudukkarā;",
  "tika-s0104t:15": "Tasmā sabrahmacārīnaṃ, yācanaṃ samanussaraṃ.6.",
  "tika-s0104t:16": "Yo’nekasetanāgindo, rājā nānāraṭṭhissaro;",
  "tika-s0104t:17": "Sāsanasodhane daḷhaṃ, sadā ussāhamānaso.7.",
  "tika-s0104t:18": "Taṃ nissāya “mamesopi, satthusāsanajotane;",
  "tika-s0104t:19": "Appeva nāmupatthambho, bhaveyyā”ti vicintayaṃ.8.",
  "tika-s0104t:20": "Vaṇṇanaṃ ārabhissāmi, sādhippāyamahāpayaṃ;",
  "tika-s0104t:21": "Atthaṃ tamupanissāya, aññañcāpi yathārahaṃ.9.",
  "tika-s0104t:22": "Cakkābhivuḍḍhikāmānaṃ, dhīrānaṃ cittatosanaṃ;",
  "tika-s0104t:23": "Sādhuvilāsiniṃ nāma, taṃ suṇātha samāhitāti. 10.",
  "tika-s0104t:24": "Ganthārambhakathāvaṇṇanā",
  "tika-s0104t:25_0": "Nānānayanipuṇagambhīravicitrasikkhattayasaṅgahassa buddhānubuddhasaṃvaṇṇitassa saddhāvahaguṇasampannassa",
  "tika-s0104t:25_1": "dīghāgamavarassa gambhīraduranubodhatthadīpakaṃ saṃvaṇṇanamimaṃ karonto sakasamayasamayantaragahanajjhogāhanasamattho",
  "tika-s0104t:25_2": "mahāveyyākaraṇoyamācariyo saṃvaṇṇanārambhe ratanattayapaṇāmapayojanādividhānāni karonto",
  "tika-s0104t:25_3": "paṭhamaṃ tāva ratanattayapaṇāmaṃ kātuṃ “karuṇāsītalahadaya”ntiādimāha. Ettha ca saṃvaṇṇanārambhe",
  "tika-s0104t:25_4": "ratanattayapaṇāmakaraṇappayojanaṃ tattha tattha bahudhā papañcenti ācariyā. Tathā hi vaṇṇayanti –",
  "tika-s0104t:26_0": "“Saṃvaṇṇanārambhe satthari paṇāmakaraṇaṃ dhammassa svākkhātabhāvena satthari pasādajananatthaṃ,",
  "tika-s0104t:26_1": "satthu ca avitathadesanabhāvappakāsanena dhamme pasādajananatthaṃ. Tadubhayappasādā",
  "tika-s0104t:26_2": "hi mahato atthassa siddhi hotī”ti.",
  "tika-s0104t:27_0": "Atha vā “ratanattayapaṇāmavacanaṃ attano ratanattayappasādassa viññāpanatthaṃ, taṃ",
  "tika-s0104t:27_1": "pana viññūnaṃ cittārādhanatthaṃ, taṃ aṭṭhakathāya gāhaṇatthaṃ, taṃ sabbasampattinipphādanattha”nti.",
  "tika-s0104t:27_2": "Atha vā “saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0104t:27_3": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya",
  "tika-s0104t:27_4": "sammāpaṭipattiyā sabbahitasukhanipphādanattha”nti. Atha vā “maṅgalabhāvato, sabbakiriyāsu",
  "tika-s0104t:27_5": "pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato",
  "tika-s0104t:27_6": "ca saṃvaṇṇanāyaṃ ratanattayapaṇāmakiriyā”ti. Atha vā “catugambhīrabhāvayuttaṃ dhammavinayaṃ",
  "tika-s0104t:27_7": "saṃvaṇṇetukāmassa mahāsamuddaṃ ogāhantassa viya paññāveyyattiyasamannāgatassāpi mahantaṃ",
  "tika-s0104t:27_8": "bhayaṃ sambhavati, bhayakkhayāvahañcetaṃ ratanattayaguṇānussaraṇajanitaṃ paṇāmapūjāvidhānaṃ,",
  "tika-s0104t:27_9": "tato ca saṃvaṇṇanāyaṃ ratanattayapaṇāmakiriyā”ti. Atha vā “asattharipi satthābhinivesassa",
  "tika-s0104t:27_10": "lokassa yathābhūtaṃ satthari eva sammāsambuddhe satthusambhāvanatthaṃ, asatthari",
  "tika-s0104t:27_11": "ca satthusambhāvanapariccajāpanatthaṃ, ‘tathāgatappaveditaṃ dhammavinayaṃ pariyāpuṇitvā",
  "tika-s0104t:27_12": "attano dahatī’ti ca vuttadosapariharaṇatthaṃ saṃvaṇṇanāyaṃ paṇāmakiriyā”ti. Atha",
  "tika-s0104t:27_13": "vā “buddhassa bhagavato paṇāmavidhānena sammāsambuddhabhāvādhigamāya buddhayānaṃ",
  "tika-s0104t:27_14": "paṭipajjantānaṃ ussāhajananatthaṃ, saddhammassa ca paṇāmavidhānena paccekabuddhabhāvādhigamāya",
  "tika-s0104t:27_15": "paccekabuddhayānaṃ paṭipajjantānaṃ ussāhajananatthaṃ, saṅghassa ca paṇāmavidhānena",
  "tika-s0104t:27_16": "paramatthasaṅghabhāvādhigamāya sāvakayānaṃ paṭipajjantānaṃ ussāhajananatthaṃ saṃvaṇṇanāyaṃ",
  "tika-s0104t:27_17": "paṇāmakiriyā”ti. Atha vā “maṅgalādikāni satthāni anantarāyāni, ciraṭṭhitikāni, bahumatāni",
  "tika-s0104t:27_18": "ca bhavantīti evaṃladdhikānaṃ cittaparitosanatthaṃ saṃvaṇṇanāyaṃ paṇāmakiriyā”ti.",
  "tika-s0104t:27_19": "Atha vā “sotujanānaṃ yathāvuttapaṇāmena anantarāyena uggahaṇadhāraṇādinipphādanatthaṃ",
  "tika-s0104t:27_20": "saṃvaṇṇanāyaṃ paṇāmakiriyā. Sotujanānuggahameva hi padhānaṃ katvā ācariyehi saṃvaṇṇanārambhe",
  "tika-s0104t:27_21": "thutipaṇāmaparidīpakāni vākyāni nikkhipīyanti, itarathā vināpi taṃ nikkhepaṃ kāyamanopaṇāmeneva",
  "tika-s0104t:27_22": "yathādhippetappayojanasiddhito kimetena ganthagāravakaraṇenā”ti ca evamādinā. Mayaṃ",
  "tika-s0104t:27_23": "pana idhādhippetameva payojanaṃ dassayissāma, tasmā saṃvaṇṇanārambhe ratanattayapaṇāmakaraṇaṃ",
  "tika-s0104t:27_24": "yathāpaṭiññātasaṃvaṇṇanāya anantarāyena parisamāpanatthanti veditabbaṃ. Idameva ca",
  "tika-s0104t:27_25": "payojanaṃ ācariyena idhādhippetaṃ. Tathā hi vakkhati “iti me pasannamatino …pe… tassānubhāvenā”ti.",
  "tika-s0104t:27_26": "Ratanattayapaṇāmakaraṇañhi yathāpaṭiññātasaṃvaṇṇanāya anantarāyena parisamāpanatthaṃ",
  "tika-s0104t:27_27": "ratanattayapūjāya paññāpāṭavabhāvato, tāya ca paññāpāṭavaṃ rāgādimalavidhamanato. Vuttañhetaṃ –",
  "tika-s0104t:28_0": "“Yasmiṃ mahānāma samaye ariyasāvako tathāgataṃ anussarati, nevassa tasmiṃ samaye",
  "tika-s0104t:28_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-s0104t:28_2": "cittaṃ hoti, ujugatamevassa tasmiṃ samaye cittaṃ hotī”tiādi.",
  "tika-s0104t:29": "Tasmā ratanattayapūjāya vikkhālitamalāya paññāya pāṭavasiddhi. Atha vā ratanattayapūjāya paññāpadaṭṭhānasamādhihetuttā paññāpāṭavaṃ. Vuttañhetaṃ –",
  "tika-s0104t:30_0": "“Ujugatacitto kho pana mahānāma ariyasāvako labhati atthavedaṃ, labhati dhammavedaṃ,",
  "tika-s0104t:30_1": "labhati dhammopasaṃhitaṃ pāmojjaṃ, pamuditassa pīti jāyati, pītimanassa kāyo passambhati,",
  "tika-s0104t:30_2": "passaddhakāyo sukhaṃ vedayati, sukhino cittaṃ samādhiyatī”ti.",
  "tika-s0104t:31_0": "Samādhissa ca paññāya padaṭṭhānabhāvo “samāhito yathābhūtaṃ pajānātī”ti vuttoyeva.",
  "tika-s0104t:31_1": "Tato evaṃ paṭubhūtāya paññāya khedamabhibhuyya paṭiññātaṃ saṃvaṇṇanaṃ samāpayissati.",
  "tika-s0104t:31_2": "Tena vuttaṃ “ratanattayapaṇāmakaraṇañhi…pe… paññāpāṭavabhāvato”ti. Atha vā ratanattayapūjāya",
  "tika-s0104t:31_3": "āyuvaṇṇasukhabalavaḍḍhanato anantarāyena parisamāpanaṃ veditabbaṃ. Ratanattayapaṇāmena",
  "tika-s0104t:31_4": "hi āyuvaṇṇasukhabalāni vaḍḍhanti. Vuttañhetaṃ –",
  "tika-s0104t:32": "“Abhivādanasīlissa, niccaṃ vuḍḍhāpacāyino;",
  "tika-s0104t:33": "Cattāro dhammā vaḍḍhanti, āyu vaṇṇo sukhaṃ bala”nti. ;",
  "tika-s0104t:34_0": "Tato āyuvaṇṇasukhabalavuddhiyā hotveva kāriyaniṭṭhānanti vuttaṃ “ratanattayapūjāya",
  "tika-s0104t:34_1": "āyu…pe… veditabba”nti. Atha vā ratanattayapūjāya paṭibhānāparihānāvahattā anantarāyena",
  "tika-s0104t:34_2": "parisamāpanaṃ veditabbaṃ. Aparihānāvahā hi ratanattayapūjā. Vuttañhetaṃ –",
  "tika-s0104t:35_0": "“Sattime bhikkhave, aparihānīyā dhammā, katame satta? Satthugāravatā, dhammagāravatā,",
  "tika-s0104t:35_1": "saṅghagāravatā, sikkhāgāravatā, samādhigāravatā, kalyāṇamittatā, sovacassatā”ti tato",
  "tika-s0104t:35_2": "paṭibhānāparihānena hotveva yathāpaṭiññātaparisamāpananti vuttaṃ “ratanattaya…pe…",
  "tika-s0104t:35_3": "veditabba”nti. Atha vā pasādavatthūsu pūjāya puññātisayabhāvato anantarāyena parisamāpanaṃ",
  "tika-s0104t:35_4": "veditabbaṃ. Puññātisayā hi pasādavatthūsu pūjā. Vuttañhetaṃ –",
  "tika-s0104t:36": "“Pūjārahe pūjayato, buddhe yadiva sāvake;",
  "tika-s0104t:37": "Papañcasamatikkante, tiṇṇasokapariddave.",
  "tika-s0104t:38": "Te tādise pūjayato, nibbute akutobhaye;",
  "tika-s0104t:39": "Na sakkā puññaṃ saṅkhātuṃ, imettamapi kenacī”ti. ;",
  "tika-s0104t:40": "Puññātisayo ca yathādhippetaparisamāpanupāyo. Yathāha –",
  "tika-s0104t:41": "“Esa devamanussānaṃ, sabbakāmadado nidhi;",
  "tika-s0104t:42": "Yaṃ yadevābhipatthenti, sabbametena labbhatī”ti. ;",
  "tika-s0104t:43_0": "Upāyesu ca paṭipannassa hotveva kāriyaniṭṭhānanti vuttaṃ “pasādavatthūsu…pe… veditabba”nti.",
  "tika-s0104t:43_1": "Evaṃ ratanattayapūjā niratisayapuññakkhettasambuddhiyā aparimeyyappabhāvo puññātisayoti",
  "tika-s0104t:43_2": "bahuvidhantarāyepi lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0104t:43_3": "bhayādiupaddavañca nivāreti. Tasmā suvuttaṃ “saṃvaṇṇanārambhe ratanattayapaṇāmakaraṇaṃ",
  "tika-s0104t:43_4": "yathāpaṭiññātasaṃvaṇṇanāya anantarāyena parisamāpanatthanti veditabba”nti.",
  "tika-s0104t:44_0": "Evaṃ pana sapayojanaṃ ratanattayapaṇāmaṃ kattukāmo buddharatanamūlakattā sesaratanānaṃ",
  "tika-s0104t:44_1": "paṭhamaṃ tassa paṇāmaṃ kātumāha – “karuṇāsītalahadayaṃ…pe… gativimutta”nti. Buddharatanamūlakāni",
  "tika-s0104t:44_2": "hi dhammasaṅgharatanāni, tesu ca dhammaratanamūlakaṃ saṅgharatanaṃ, tathābhāvo ca",
  "tika-s0104t:44_3": "“puṇṇacando viya bhagavā, candakiraṇanikaro viya tena desito dhammo, candakiraṇasamuppāditapīṇito",
  "tika-s0104t:44_4": "loko viya saṅgho”ti evamādīhi aṭṭhakathāyamāgataupamāhi vibhāvetabbo. Atha vā sabbasattānaṃ",
  "tika-s0104t:44_5": "aggoti katvā paṭhamaṃ buddho, tappabhavato, tadupadesitato ca tadanantaraṃ dhammo,",
  "tika-s0104t:44_6": "tassa dhammassa sādhāraṇato, tadāsevanato ca tadanantaraṃ saṅgho vutto. “Sabbasattānaṃ",
  "tika-s0104t:44_7": "vā hite viniyojakoti katvā paṭhamaṃ buddho, sabbasattahitattā tadanantaraṃ dhammo,",
  "tika-s0104t:44_8": "hitādhigamāya paṭipanno adhigatahito cāti katvā tadanantaraṃ saṅgho vutto”ti aṭṭhakathāgatanayena",
  "tika-s0104t:44_9": "anupubbatā veditabbā.",
  "tika-s0104t:45_0": "Buddharatanapaṇāmañca karonto kevalapaṇāmato thomanāpubbaṅgamovasātisayoti “karuṇāsītalahadaya”ntiādipadehi",
  "tika-s0104t:45_1": "thomanāpubbaṅgamataṃ dasseti. Thomanāpubbaṅgamena hi paṇāmena satthu guṇātisayayogo,",
  "tika-s0104t:45_2": "tato cassa anuttaravandanīyabhāvo, tena ca attano paṇāmassa khettaṅgatabhāvo, tena",
  "tika-s0104t:45_3": "cassa khettaṅgatassa paṇāmassa yathādhippetanipphattihetubhāvo dassitoti. Thomanāpubbaṅgamatañca",
  "tika-s0104t:45_4": "dassento yassā saṃvaṇṇanaṃ kattukāmo, sā suttantadesanā karuṇāpaññāppadhānāyeva,",
  "tika-s0104t:45_5": "na vinayadesanā viya karuṇāppadhānā, nāpi abhidhammadesanā viya paññāppadhānāti tadubhayappadhānameva",
  "tika-s0104t:45_6": "thomanamārabhati. Esā hi ācariyassa pakati, yadidaṃ ārambhānurūpathomanā. Teneva",
  "tika-s0104t:45_7": "ca vinayadesanāya saṃvaṇṇanārambhe “yo kappakoṭīhipi…pe… mahākāruṇikassa tassā”ti",
  "tika-s0104t:45_8": "karuṇāppadhānaṃ, abhidhammadesanāya saṃvaṇṇanārambhe “karuṇā viya…pe… yathārucī”ti",
  "tika-s0104t:45_9": "paññāppadhānañca thomanamāraddhaṃ. Vinayadesanā hi āsayādinirapekkhakevalakaruṇāya",
  "tika-s0104t:45_10": "pākatikasattenāpi asotabbārahaṃ suṇanto, apucchitabbārahaṃ pucchanto, avattabbārahañca",
  "tika-s0104t:45_11": "vadanto sikkhāpadaṃ paññapesīti karuṇāppadhānā. Tathā hi ukkaṃsapariyantagatahirottappopi",
  "tika-s0104t:45_12": "bhagavā lokiyasādhujanehipi pariharitabbāni “sikharaṇī, sambhinnā”tiādivacanāni,",
  "tika-s0104t:45_13": "yathāparādhañca garahavacanāni mahākaruṇāsañcoditamānaso mahāparisamajjhe abhāsi,",
  "tika-s0104t:45_14": "taṃtaṃsikkhāpadapaññatti kāraṇāpekkhāya ca verañjādīsu sārīrikaṃ khedamanubhosi.",
  "tika-s0104t:45_15": "Tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā",
  "tika-s0104t:45_16": "paññā anaññasādhāraṇatāya atisayakiccavatī, karuṇāya kiccaṃ pana tatopi adhikanti",
  "tika-s0104t:45_17": "vinayadesanāya karuṇāppadhānatā vuttā. Karuṇābyāpārādhikatāya hi desanāya karuṇāpadhānatā,",
  "tika-s0104t:45_18": "abhidhammadesanā pana kevalapaññāppadhānā paramatthadhammānaṃ yathāsabhāvapaṭivedhasamatthāya",
  "tika-s0104t:45_19": "paññāya tattha sātisayappavattito. Suttantadesanā pana karuṇāpaññāppadhānā tesaṃ",
  "tika-s0104t:45_20": "tesaṃ sattānaṃ āsayānusayādhimutticaritādibhedaparicchindanasamatthāya paññāya sattesu",
  "tika-s0104t:45_21": "ca mahākaruṇāya tattha sātisayappavattito. Suttantadesanāya hi mahākaruṇāya samāpattibahulo",
  "tika-s0104t:45_22": "vineyyasantāne tadajjhāsayānulomena gambhīramatthapadaṃ patiṭṭhapesi. Tasmā ārambhānurūpaṃ",
  "tika-s0104t:45_23": "karuṇāpaññāppadhānameva thomanaṃ katanti veditabbaṃ, ayamettha samudāyattho.",
  "tika-s0104t:46_0": "Ayaṃ pana avayavattho – kiratīti karuṇā, paradukkhaṃ vikkhipati paccayavekallakaraṇena",
  "tika-s0104t:46_1": "apanetīti attho. Dukkhitesu vā kiriyati pasāriyatīti karuṇā. Atha vā kiṇātīti karuṇā,",
  "tika-s0104t:46_2": "paradukkhe sati kāruṇikaṃ hiṃsati vibādhati, paradukkhaṃ vā vināsetīti attho. Paradukkhe",
  "tika-s0104t:46_3": "sati sādhūnaṃ kampanaṃ hadayakhedaṃ karotīti vā karuṇā. Atha vā kamiti sukhaṃ, taṃ",
  "tika-s0104t:46_4": "rundhatīti karuṇā. Esā hi paradukkhāpanayanakāmatālakkhaṇā attasukhanirapekkhatāya",
  "tika-s0104t:46_5": "kāruṇikānaṃ sukhaṃ rundhati vibandhatīti, sabbattha saddasatthānusārena padanipphatti",
  "tika-s0104t:46_6": "veditabbā. Uṇhābhitattehi sevīyatīti sītaṃ, uṇhābhisamanaṃ. Taṃ lāti gaṇhātīti sītalaṃ,",
  "tika-s0104t:46_7": "“cittaṃ vā te khipissāmi, hadayaṃ vā te phālessāmī”ti ettha uro “hadaya”nti vuttaṃ,",
  "tika-s0104t:46_8": "“vakkaṃ hadaya”nti ettha hadayavatthu, “hadayā hadayaṃ maññe aññāya tacchatī”ti ettha",
  "tika-s0104t:46_9": "cittaṃ, idhāpi cittameva abbhantaraṭṭhena hadayaṃ. Attano sabhāvaṃ vā haratīti hadayaṃ,",
  "tika-s0104t:46_10": "ra-kārassa da-kāraṃ katvāti neruttikā. Karuṇāya sītalaṃ hadayamassāti karuṇāsītalahadayo,",
  "tika-s0104t:46_11": "taṃ karuṇāsītalahadayaṃ.",
  "tika-s0104t:47_0": "Kāmañcettha paresaṃ hitopasaṃhārasukhādiaparihānijjhānasabhāvatāya, byāpādādīnaṃ",
  "tika-s0104t:47_1": "ujuvipaccanīkatāya ca sattasantānagatasantāpavicchedanākārappavattiyā mettāmuditānampi",
  "tika-s0104t:47_2": "cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā",
  "tika-s0104t:47_3": "avihiṃsābhūtā karuṇāva visesena bhagavato cittassa cittapassaddhi viya sītibhāvanimittanti",
  "tika-s0104t:47_4": "tassāyeva cittasītalabhāvakāraṇatā vuttā. Karuṇāmukhena vā mettāmuditānampi hadayasītalabhāvakāraṇatā",
  "tika-s0104t:47_5": "vuttāti daṭṭhabbaṃ. Na hi sabbattha niravasesattho upadisīyati, padhānasahacaraṇāvinābhāvādinayehipi",
  "tika-s0104t:47_6": "yathālabbhamānaṃ gayhamānattā. Apicettha taṃsampayuttañāṇassa chaasādhāraṇañāṇapariyāpannatāya",
  "tika-s0104t:47_7": "asādhāraṇañāṇavisesanibandhanabhūtā sātisayaṃ, niravasesañca sabbaññutaññāṇaṃ viya",
  "tika-s0104t:47_8": "savisayabyāpitāya mahākaruṇābhāvamupagatā anaññasādhāraṇasātisayabhāvappattā karuṇāva",
  "tika-s0104t:47_9": "hadayasītalattahetubhāvena vuttā. Atha vā satipi mettāmuditānaṃ paresaṃ hitopasaṃhārasukhādiaparihānijjhānasabhāvatāya",
  "tika-s0104t:47_10": "sātisaye hadayasītalabhāvanibandhanatte sakalabuddhaguṇavisesakāraṇatāya tāsampi",
  "tika-s0104t:47_11": "kāraṇanti karuṇāya eva hadayasītalabhāvakāraṇatā vuttā. Karuṇānidānā hi sabbepi buddhaguṇā.",
  "tika-s0104t:47_12": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya",
  "tika-s0104t:47_13": "anekānipi kappānamasaṅkhyeyyāni akilantarūpasseva niravasesabuddhakaradhammasambharaṇaniratassa",
  "tika-s0104t:47_14": "samadhigatadhammādhipateyyassa ca sannihitesupi sattasaṅghātasamupanītahadayūpatāpanimittesu",
  "tika-s0104t:47_15": "na īsakampi cittasītibhāvassa aññathattamahosīti. Tīsu cettha vikappesu paṭhame vikappe",
  "tika-s0104t:47_16": "avisesabhūtā buddhabhūmigatā, dutiye tatheva mahākaruṇābhāvūpagatā, tatiye paṭhamābhinīhārato",
  "tika-s0104t:47_17": "paṭṭhāya tīsupi avatthāsu pavattā bhagavato karuṇā saṅgahitāti daṭṭhabbaṃ.",
  "tika-s0104t:48_0": "Pajānātīti paññā, yathāsabhāvaṃ pakārehi paṭivijjhatīti attho. Paññapetīti vā paññā,",
  "tika-s0104t:48_1": "taṃ tadatthaṃ pākaṭaṃ karotīti attho. Sāyeva ñeyyāvaraṇappahānato pakārehi dhammasabhāvajotanaṭṭhena",
  "tika-s0104t:48_2": "pajjototi paññāpajjoto. Paññavato hi ekapallaṅkenapi nisinnassa dasasahassilokadhātu",
  "tika-s0104t:48_3": "ekapajjotā hoti. Vuttañhetaṃ bhagavatā “cattārome bhikkhave, pajjotā. Katame cattāro?",
  "tika-s0104t:48_4": "Candapajjoto, sūriyapajjoto, aggipajjoto, paññāpajjoto, ime kho bhikkhave, cattāro",
  "tika-s0104t:48_5": "pajjotā. Etadaggaṃ bhikkhave, imesaṃ catunnaṃ pajjotānaṃ yadidaṃ paññāpajjoto”ti.",
  "tika-s0104t:48_6": "Tena vihato visesena samugghāṭitoti paññāpajjotavihato, visesatā cettha upari āvi",
  "tika-s0104t:48_7": "bhavissati. Muyhanti tena, sayaṃ vā muyhati, muyhanamattameva vā tanti moho, avijjā.",
  "tika-s0104t:48_8": "Sveva visayasabhāvapaṭicchādanato andhakārasarikkhatāya tamo viyāti mohatamo. Satipi",
  "tika-s0104t:48_9": "tamasaddassa sadisakappanamantarena avijjāvācakatte mohasaddasannidhānena tabbisesakatāvettha",
  "tika-s0104t:48_10": "yuttāti sadisakappanā. Paññāpajjotavihato mohatamo yassāti paññāpajjotavihatamohatamo,",
  "tika-s0104t:48_11": "taṃ paññāpajjotavihatamohatamaṃ.",
  "tika-s0104t:49_0": "Nanu ca sabbesampi khīṇāsavānaṃ paññāpajjotena avijjandhakārahatatā sambhavati, atha",
  "tika-s0104t:49_1": "kasmā aññasādhāraṇāvisesaguṇena bhagavato thomanā vuttāti? Savāsanappahānena anaññasādhāraṇavisesatāsambhavato.",
  "tika-s0104t:49_2": "Sabbesampi hi khīṇāsavānaṃ paññāpajjotahatāvijjandhakārattepi sati saddhādhimuttehi",
  "tika-s0104t:49_3": "viya diṭṭhippattānaṃ sāvakapaccekabuddhehi sammāsambuddhānaṃ savāsanappahānena kilesappahānassa",
  "tika-s0104t:49_4": "viseso vijjatevāti. Atha vā paropadesamantarena attano santāne accantaṃ avijjandhakāravigamassa",
  "tika-s0104t:49_5": "nipphāditattā (nibbattitattā ma. ni. ṭī. 1.1), tattha ca sabbaññutāya balesu ca vasībhāvassa",
  "tika-s0104t:49_6": "samadhigatattā, parasantatiyañca dhammadesanātisayānubhāvena sammadeva tassa pavattitattā,",
  "tika-s0104t:49_7": "bhagavāyeva visesato paññāpajjotavihatamohatamabhāvena thometabboti. Imasmiñca atthavikappe",
  "tika-s0104t:49_8": "paññāpajjotapadena sasantānagatamohavidhamanā paṭivedhapaññā ceva parasantānagatamohavidhamanā",
  "tika-s0104t:49_9": "desanāpaññā ca sāmaññaniddesena, ekasesanayena vā saṅgahitā. Na tu purimasmiṃ atthavikappe",
  "tika-s0104t:49_10": "viya paṭivedhapaññāyevāti veditabbaṃ.",
  "tika-s0104t:50_0": "Aparo nayo – bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena",
  "tika-s0104t:50_1": "anāvaraṇañāṇasaṅkhātena paññāpajjotena sakalañeyyadhammasabhāvacchādakamohatamassa",
  "tika-s0104t:50_2": "vihatattā anāvaraṇañāṇabhūtena anaññasādhāraṇapaññāpajjotavihatamohatamabhāvena bhagavato",
  "tika-s0104t:50_3": "thomanā veditabbā. Imasmiṃ pana atthavikappe mohatamavidhamanante adhigatattā anāvaraṇañāṇaṃ",
  "tika-s0104t:50_4": "kāraṇūpacārena sakasantāne mohatamavidhamananti veditabbaṃ. Abhinīhārasampattiyā",
  "tika-s0104t:50_5": "savāsanappahānameva hi kilesānaṃ ñeyyāvaraṇappahānanti, parasantāne pana mohatamavidhamanassa",
  "tika-s0104t:50_6": "kāraṇabhāvato phalūpacārena anāvaraṇañāṇameva mohatamavidhamananti vuccati. Anāvaraṇañāṇanti",
  "tika-s0104t:50_7": "ca sabbaññutaññāṇameva, yena dhammadesanāpaccavekkhaṇāni karoti. Tadidañhi ñāṇadvayaṃ",
  "tika-s0104t:50_8": "atthato ekameva. Anavasesasaṅkhatāsaṅkhatasammutidhammārammaṇatāya sabbaññutaññāṇaṃ",
  "tika-s0104t:50_9": "tatthāvaraṇābhāvato nissaṅgacāramupādāya anāvaraṇañāṇanti, visayappavattimukhena",
  "tika-s0104t:50_10": "pana aññehi asādhāraṇabhāvadassanatthaṃ dvidhā katvā chaḷāsādhāraṇañāṇabhede vuttaṃ.",
  "tika-s0104t:51_0": "Kiṃ panettha kāraṇaṃ avijjāsamugghātoyeveko pahānasampattivasena bhagavato thomanāya",
  "tika-s0104t:51_1": "gayhati, na pana sātisayaṃ niravasesakilesappahānanti? Vuccate – tappahānavacaneneva",
  "tika-s0104t:51_2": "hi tadekaṭṭhatāya sakalasaṃkilesasamugghātassa jotitabhāvato niravasesakilesappahānamettha",
  "tika-s0104t:51_3": "gayhati. Na hi so saṃkileso atthi, yo niravasesāvijjāsamugghātanena na pahīyatīti.",
  "tika-s0104t:51_4": "Atha vā sakalakusaladhammuppattiyā, saṃsāranivattiyā ca vijjā viya niravasesākusaladhammuppattiyā,",
  "tika-s0104t:51_5": "saṃsārappavattiyā ca avijjāyeva padhānakāraṇanti tabbighātavacaneneva sakalasaṃkilesasamugghātavacanasiddhito",
  "tika-s0104t:51_6": "soyeveko gayhatīti. Atha vā sakalasaṃkilesadhammānaṃ muddhabhūtattā avijjāya taṃ",
  "tika-s0104t:51_7": "samugghātoyeveko gayhati. Yathāha –",
  "tika-s0104t:52": "“Avijjā muddhāti jānāhi, vijjā muddhādhipātinī;",
  "tika-s0104t:53": "Saddhāsatisamādhīhi, chandavīriyena saṃyutā”ti. ;",
  "tika-s0104t:54_0": "Sanarāmaralokagarunti ettha pana paṭhamapakatiyā avibhāgena sattopi naroti vuccati,",
  "tika-s0104t:54_1": "idha pana dutiyapakatiyā manujapurisoyeva, itarathā lokasaddassa avattabbatā siyā.",
  "tika-s0104t:54_2": "“Yathā hi paṭhamapakatibhūto satto itarāya pakatiyā seṭṭhaṭṭhena pure uccaṭṭhāne",
  "tika-s0104t:54_3": "seti pavattatīti purisoti vuccati, evaṃ jeṭṭhabhāvaṃ netīti naroti. Puttabhātubhūtopi",
  "tika-s0104t:54_4": "hi puggalo mātujeṭṭhabhaginīnaṃ pituṭṭhāne tiṭṭhati, pageva bhattubhūto itarāsa”nti",
  "tika-s0104t:54_5": "nāvāvimānavaṇṇanāyaṃ vuttaṃ. Ekasesappakappanena puthuvacanantaviggahena vā narā,",
  "tika-s0104t:54_6": "maraṇaṃ maro, so natthi yesanti amarā, saha narehi, amarehi cāti sanarāmaro.Garati",
  "tika-s0104t:54_7": "uggacchati uggato pākaṭo bhavatīti garu, garasaddo hi uggame. Apica pāsāṇacchattaṃ",
  "tika-s0104t:54_8": "viya bhāriyaṭṭhena “garū”ti vuccati.",
  "tika-s0104t:55": "Mātāpitācariyesu, dujjare alahumhi ca;",
  "tika-s0104t:56": "Mahante cuggate ceva, nichekādikaresu ca;",
  "tika-s0104t:57": "Tathā vaṇṇavisesesu, garusaddo pavattati.",
  "tika-s0104t:58_0": "Idha pana sabbalokācariye tathāgate. Keci pana “garu, gurūti ca dvidhā gahetvā bhāriyavācakatte",
  "tika-s0104t:58_1": "garusaddo, ācariyavācakatte tu gurusaddo”ti vadanti, taṃ na gahetabbaṃ. Pāḷivisaye",
  "tika-s0104t:58_2": "hi sabbesampi yathāvuttānamatthānaṃ vācakatte garusaddoyevicchitabbo akārassa ākārabhāvena",
  "tika-s0104t:58_3": "“gārava”nti taddhitantapadassa savuddhikassa dassanato. Sakkatabhāsāvisaye pana gurusaddoyevicchitabbo",
  "tika-s0104t:58_4": "ukārassa vuddhibhāvena aññathā taddhitantapadassa dassanatoti. Sanarāmaro ca so loko",
  "tika-s0104t:58_5": "cāti sanarāmaraloko, tassa garūti tathā, taṃ sanarāmaralokagaruṃ. “Sanaramarūlokagaru”ntipi",
  "tika-s0104t:58_6": "paṭhanti, tadapi ariyāgāthattā vuttilakkhaṇato, atthato ca yuttameva. Atthato hi",
  "tika-s0104t:58_7": "dīghāyukāpi samānā yathāparicchedaṃ maraṇasabhāvattā marūti devā vuccanti. Etena",
  "tika-s0104t:58_8": "devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato",
  "tika-s0104t:58_9": "upakārakataṃ dasseti. Nanu cettha devamanussā padhānabhūtā, atha kasmā tesaṃ appadhānatā",
  "tika-s0104t:58_10": "niddisīyatīti? Atthato padhānatāya gahetabbattā. Añño hi saddakkamo, añño atthakkamoti",
  "tika-s0104t:58_11": "saddakkamānusārena padhānāpadhānabhāvo na codetabbo. Edisesu hi samāsapadesu padhānampi",
  "tika-s0104t:58_12": "appadhānaṃ viya niddisīyati yathā taṃ “sarājikāya parisāyā”ti, tasmā sabbattha atthatova",
  "tika-s0104t:58_13": "adhippāyo gavesitabbo, na byañjanamattena. Yathāhu porāṇā –",
  "tika-s0104t:59": "“Atthañhi nātho saraṇaṃ avoca,",
  "tika-s0104t:60": "Na byañjanaṃ lokahito mahesi.",
  "tika-s0104t:61": "Tasmā akatvā ratimakkharesu,",
  "tika-s0104t:62": "Atthe niveseyya matiṃ matimā”ti. ;",
  "tika-s0104t:63_0": "Kāmañcettha sattasaṅkhārabhājanavasena tividho loko, garubhāvassa pana adhippetattā",
  "tika-s0104t:63_1": "garukaraṇasamatthasseva yujjanato sattalokavasena attho gahetabbo. So hi lokīyanti",
  "tika-s0104t:63_2": "ettha puññāpuññāni, tabbipāko cāti loko, dassanatthe ca lokasaddamicchanti saddavidū.",
  "tika-s0104t:63_3": "Amaraggahaṇena cettha upapattidevā adhippetā. Aparo nayo – samūhattho ettha lokasaddo",
  "tika-s0104t:63_4": "samudāyavasena lokīyati paññāpīyatīti katvā. Saha narehīti sanarā, teyeva amarāti",
  "tika-s0104t:63_5": "sanarāmarā, tesaṃ loko tathā, purimanayeneva yojetabbaṃ. Amarasaddena cettha upapattidevā",
  "tika-s0104t:63_6": "viya visuddhidevāpi saṅgayhanti. Tepi hi paramatthato maraṇābhāvato amarā. Imasmiṃ",
  "tika-s0104t:63_7": "pana atthavikappe narāmarānameva gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0104t:63_8": "Tathā hi sabbānatthaparihānapubbaṅgamāya niravasesahitasukhavidhānatapparāya niratisayāya",
  "tika-s0104t:63_9": "payogasampattiyā, sadevamanussāya pajāya accantamupakāritāya aparimitanirupamappabhāvaguṇasamaṅgitāya",
  "tika-s0104t:63_10": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamamanaññasādhāraṇaṃ",
  "tika-s0104t:63_11": "gāravaṭṭhānanti. Kāmañca itthīnampi tathāupakārattā bhagavā garuyeva, padhānabhūtaṃ",
  "tika-s0104t:63_12": "pana lokaṃ dassetuṃ purisaliṅgena vuttanti daṭṭhabbaṃ. Neruttikā pana avisesanicchitaṭṭhāne",
  "tika-s0104t:63_13": "tathā niddiṭṭhamicchanti yathā “narā nāgā ca gandhabbā, abhivādetvāna pakkamu”nti. Tathā cāhu –",
  "tika-s0104t:64": "“Napuṃsakena liṅgena, saddodāhu pumena vā;",
  "tika-s0104t:65": "Niddissatīti ñātabbamavisesavinicchite”ti.",
  "tika-s0104t:66": "Vandeti ettha pana –",
  "tika-s0104t:67": "Vattamānāya pañcamyaṃ, sattamyañca vibhattiyaṃ;",
  "tika-s0104t:68": "Etesu tīsu ṭhānesu, vandesaddo pavattati.",
  "tika-s0104t:69_0": "Idha pana vattamānāyaṃ aññāsamasambhavato. Tattha ca uttamapurisavasenattho gahetabbo",
  "tika-s0104t:69_1": "“ahaṃ vandāmī”ti. Namanathutiyatthesu ca vandasaddamicchanti ācariyā, tena ca sugatapadaṃ,",
  "tika-s0104t:69_2": "nāthapadaṃ vā ajjhāharitvā yojetabbaṃ. Sobhanaṃ gataṃ gamanaṃ etassāti sugato. Gamanañcettha",
  "tika-s0104t:69_3": "kāyagamanaṃ, ñāṇagamanañca, kāyagamanampi vineyyajanopasaṅkamanaṃ, pakatigamanañcāti",
  "tika-s0104t:69_4": "dubbidhaṃ. Bhagavato hi vineyyajanopasaṅkamanaṃ ekantena tesaṃ hitasukhanipphādanato",
  "tika-s0104t:69_5": "sobhanaṃ, tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭika-kuṭilākulatādidosarahita-",
  "tika-s0104t:69_6": "mavahasitarājahaṃsa- vasabhavāraṇamigarājagamanaṃ pakatigamanañca, vimalavipulakaruṇāsativīriyādiguṇavisesasahitampi",
  "tika-s0104t:69_7": "ñāṇagamanaṃ abhinīhārato paṭṭhāya yāva mahābodhi, tāva niravajjatāya sobhanamevāti.",
  "tika-s0104t:69_8": "Atha vā “sayambhūñāṇena sakalampi lokaṃ pariññābhisamayavasena parijānanto sammā",
  "tika-s0104t:69_9": "gato avagatoti sugato. Yo hi gatyattho, so buddhayattho. Yo ca buddhayattho, so gatyatthoti.",
  "tika-s0104t:69_10": "Tathā lokasamudayaṃ pahānābhisamayavasena pajahanto anuppattidhammatamāpādento sammā",
  "tika-s0104t:69_11": "gato atītoti sugato. Lokanirodhaṃ sacchikiriyābhisamayavasena sammā gato adhigatoti",
  "tika-s0104t:69_12": "sugato. Lokanirodhagāminiṃ paṭipadaṃ bhāvanābhisamayavasena sammā gato paṭipannoti",
  "tika-s0104t:69_13": "sugato, ayañcattho ‘sotāpattimaggena ye kilesā pahīnā, te kilese na puneti na pacceti",
  "tika-s0104t:69_14": "na paccāgacchatī’ti sugatotiādinā niddesanayena vibhāvetabbo.",
  "tika-s0104t:70_0": "Aparo nayo – sundaraṃ sammāsambodhiṃ, nibbānameva vā gato adhigatoti sugato. Bhūtaṃ",
  "tika-s0104t:70_1": "tacchaṃ atthasaṃhitaṃ yathārahaṃ kālayuttameva vācaṃ vineyyānaṃ sammā gadatīti vā",
  "tika-s0104t:70_2": "sugato, da-kārassa ta-kāraṃ katvā, taṃ sugataṃ. Puññāpuññakammehi upapajjanavasena",
  "tika-s0104t:70_3": "gantabbāti gatiyo, upapattibhavavisesā. Tā pana nirayādibhedena pañcavidhā, sakalassāpi",
  "tika-s0104t:70_4": "bhavagāmikammassa ariyamaggādhigamena avipākārahabhāvakaraṇena nivattitattā pañcahipi",
  "tika-s0104t:70_5": "tāhi visaṃyutto hutvā muttoti gativimutto. Uddhamuddhabhavagāmino hi devā taṃtaṃkammavipākadānakālānurūpena",
  "tika-s0104t:70_6": "tato tato bhavato muttāpi muttamattāva, na pana visaññogavasena muttā, gatipariyāpannā",
  "tika-s0104t:70_7": "ca taṃtaṃbhavagāmikammassa ariyamaggena anivattitattā, na tathā bhagavā. Bhagavā",
  "tika-s0104t:70_8": "pana yathāvuttappakārena visaṃyutto hutvā muttoti. Tasmā anena bhagavato katthacipi",
  "tika-s0104t:70_9": "gatiyā apariyāpannataṃ dasseti. Yato ca bhagavā “devātidevo”ti vuccati. Tenevāha –",
  "tika-s0104t:71": "“Yena devūpapatyassa, gandhabbo vā vihaṅgamo;",
  "tika-s0104t:72": "Yakkhattaṃ yena gaccheyyaṃ, manussattañca abbaje;",
  "tika-s0104t:73": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0104t:74_0": "Taṃtaṃgatisaṃvattanakānañhi kammakilesānaṃ mahābodhimūleyeva aggamaggena pahīnattā",
  "tika-s0104t:74_1": "natthi bhagavato taṃtaṃgatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi",
  "tika-s0104t:74_2": "parimuttoti. Atha vā kāmaṃ saupādisesāyapi nibbānadhātuyā tāhi gatīhi vimutto, esā",
  "tika-s0104t:74_3": "pana “paññāpajjotavihatamohatama”nti etthevantogadhāti iminā padena anupādisesāya",
  "tika-s0104t:74_4": "nibbānadhātuyāva thometīti daṭṭhabbaṃ.",
  "tika-s0104t:75_0": "Ettha pana attahitasampattiparahitapaṭipattivasena dvīhākārehi bhagavato thomanā",
  "tika-s0104t:75_1": "katā hoti. Tesu anāvaraṇañāṇādhigamo, saha vāsanāya kilesānamaccantappahānaṃ, anupādisesanibbānappatti",
  "tika-s0104t:75_2": "ca attahitasampatti nāma, lābhasakkārādinirapekkhacittassa pana sabbadukkhaniyyānikadhammadesanāpayogato",
  "tika-s0104t:75_3": "devadattādīsupi viruddhasattesu niccaṃ hitajjhāsayatā, vinītabbasattānaṃ ñāṇaparipākakālāgamanañca",
  "tika-s0104t:75_4": "āsayato parahitapaṭipatti nāma. Sā pana āsayapayogato duvidhā, parahitapaṭipatti",
  "tika-s0104t:75_5": "tividhā ca attahitasampatti imāya gāthāya yathārahaṃ pakāsitā hoti. “Karuṇāsītalahadaya”nti",
  "tika-s0104t:75_6": "hi etena āsayato parahitapaṭipatti, sammā gadanatthena sugatasaddena payogato parahitapaṭipatti.",
  "tika-s0104t:75_7": "“Paññāpajjotavihatamohatamaṃ gativimutta”nti etehi, catusaccapaṭivedhatthena ca sugatasaddena",
  "tika-s0104t:75_8": "tividhāpi attahitasampatti, avasiṭṭhaṭṭhena pana tena, “sanarāmaralokagaru”nti ca",
  "tika-s0104t:75_9": "etena sabbāpi attahitasampatti, parahitapaṭipatti ca pakāsitā hoti.",
  "tika-s0104t:76_0": "Atha vā hetuphalasattūpakāravasena tīhākārehi thomanā katā. Tattha hetu nāma mahākaruṇāsamāyogo,",
  "tika-s0104t:76_1": "bodhisambhārasambharaṇañca, tadubhayampi paṭhamapadena yathārutato, sāmatthiyato",
  "tika-s0104t:76_2": "ca pakāsitaṃ. Phalaṃ pana ñāṇappahānaānubhāvarūpakāyasampadāvasena catubbidhaṃ. Tattha",
  "tika-s0104t:76_3": "sabbaññutañāṇapadaṭṭhānaṃ maggañāṇaṃ, tammūlakāni ca dasabalādiñāṇāni ñāṇasampadā,",
  "tika-s0104t:76_4": "savāsanasakalasaṃkilesānamaccantamanuppādadhammatāpādanaṃ pahānasampadā, yathicchitanipphādane",
  "tika-s0104t:76_5": "ādhipaccaṃ ānubhāvasampadā, sakalalokanayanābhisekabhūtā pana lakkhaṇānubyañjanapaṭimaṇḍitā",
  "tika-s0104t:76_6": "attabhāvasampatti rūpakāyasampadā. Tāsu ñāṇappahānasampadā dutiyapadena, saccapaṭivedhatthena",
  "tika-s0104t:76_7": "ca sugatasaddena pakāsitā, ānubhāvasampadā tatiyapadena, rūpakāyasampadā sobhanakāyagamanatthena",
  "tika-s0104t:76_8": "sugatasaddena lakkhaṇānubyañjanapāripūriyā vinā tadabhāvato. Yathāvuttā duvidhāpi",
  "tika-s0104t:76_9": "parahitapaṭipatti sattūpakārasampadā, sā pana sammā gadanatthena sugatasaddena pakāsitāti veditabbā.",
  "tika-s0104t:77_0": "Apica imāya gāthāya sammāsambodhi tammūla – tappaṭipattiyādayo aneke buddhaguṇā ācariyena",
  "tika-s0104t:77_1": "pakāsitā honti. Esā hi ācariyānaṃ pakati, yadidaṃ yena kenaci pakārena atthantaraviññāpanaṃ.",
  "tika-s0104t:77_2": "Kathaṃ? “Karuṇāsītalahadaya”nti hi etena sammāsambodhiyā mūlaṃ dasseti. Mahākaruṇāsañcoditamānaso",
  "tika-s0104t:77_3": "hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo",
  "tika-s0104t:77_4": "pūretvā anuttaraṃ sammāsambodhimadhigatoti karuṇā sammāsambodhiyā mūlaṃ. “Paññāpajjotavihatamohatama”nti",
  "tika-s0104t:77_5": "etena sammāsambodhiṃ dasseti. Sabbaññutañāṇapadaṭṭhānañhi aggamaggañāṇaṃ, aggamaggañāṇapadaṭṭhānañca",
  "tika-s0104t:77_6": "sabbaññutaññāṇaṃ “sammāsambodhī”ti vuccati. Sammā gamanatthena sugatasaddena sammāsambodhiyā",
  "tika-s0104t:77_7": "paṭipattiṃ dasseti līnuddhaccapatiṭṭhānāyūhanakāmasukhattakilamathānuyogasassatucchedābhinivesādiantadvayarahitāya",
  "tika-s0104t:77_8": "karuṇāpaññāpariggahitāya majjhimāya paṭipattiyā pakāsanato, itarehi sammāsambodhiyā",
  "tika-s0104t:77_9": "padhānāppadhānappabhedaṃ payojanaṃ dasseti. Saṃsāramahoghato sattasantāraṇañhettha",
  "tika-s0104t:77_10": "padhānaṃ, tadaññamappadhānaṃ. Tesu ca padhānena payojanena parahitapaṭipattiṃ dasseti,",
  "tika-s0104t:77_11": "itarena attahitasampattiṃ, tadubhayena ca attahitapaṭipannādīsu catūsu puggalesu",
  "tika-s0104t:77_12": "bhagavato catutthapuggalabhāvaṃ pakāseti. Tena ca anuttaraṃ dakkhiṇeyyabhāvaṃ, uttamañca",
  "tika-s0104t:77_13": "vandanīyabhāvaṃ, attano ca vandanāya khettaṅgatabhāvaṃ vibhāveti.",
  "tika-s0104t:78_0": "Apica karuṇāggahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti",
  "tika-s0104t:78_1": "dassitā, paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0104t:78_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti. Karuṇāggahaṇena",
  "tika-s0104t:78_3": "ca nirupakkilesamupagamanaṃ dasseti, paññāggahaṇena apagamanaṃ. Tathā karuṇāggahaṇena",
  "tika-s0104t:78_4": "lokasamaññānurūpaṃ bhagavato pavattiṃ dasseti lokavohāravisayattā karuṇāya, paññāggahaṇena",
  "tika-s0104t:78_5": "lokasamaññāya anatidhāvanaṃ. Sabhāvānavabodhena hi dhammānaṃ sabhāvaṃ atidhāvitvā",
  "tika-s0104t:78_6": "sattādiparāmasanaṃ hoti. Tathā karuṇāggahaṇena mahākaruṇāsamāpattivihāraṃ dasseti,",
  "tika-s0104t:78_7": "paññāggahaṇena tīsu kālesu appaṭihatañāṇaṃ, catusaccañāṇaṃ, catupaṭisambhidāñāṇaṃ,",
  "tika-s0104t:78_8": "catuvesārajjañāṇaṃ, karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0104t:78_9": "cha abhiññā, aṭṭhasu parisāsu akampanañāṇāni, dasa balāni, cuddasa buddhaguṇā, soḷasa",
  "tika-s0104t:78_10": "ñāṇacariyā, aṭṭhārasa buddhadhammā, catucattārīsa ñāṇavatthūni, sattasattati ñāṇavatthūnīti",
  "tika-s0104t:78_11": "evamādīnaṃ anekesaṃ paññāpabhedānaṃ vasena ñāṇacāraṃ dasseti. Tathā karuṇāggahaṇena",
  "tika-s0104t:78_12": "caraṇasampattiṃ, paññāggahaṇena vijjāsampattiṃ. Karuṇāggahaṇena attādhipatitā, paññāggahaṇena",
  "tika-s0104t:78_13": "dhammādhipatitā. Karuṇāggahaṇena lokanāthabhāvo, paññāggahaṇena attanāthabhāvo. Tathā",
  "tika-s0104t:78_14": "karuṇāggahaṇena pubbakārībhāvo, paññāggahaṇena kataññutā. Karuṇāggahaṇena aparantapatā,",
  "tika-s0104t:78_15": "paññāggahaṇena anattantapatā. Karuṇāggahaṇena vā buddhakaradhammasiddhi, paññāggahaṇena",
  "tika-s0104t:78_16": "buddhabhāvasiddhi. Tathā karuṇāggahaṇena parasantāraṇaṃ, paññāggahaṇena attasantāraṇaṃ.",
  "tika-s0104t:78_17": "Tathā karuṇāggahaṇena sabbasattesu anuggahacittatā, paññāggahaṇena sabbadhammesu",
  "tika-s0104t:78_18": "virattacittatā dassitā hoti sabbesañca buddhaguṇānaṃ karuṇā ādi tannidānabhāvato,",
  "tika-s0104t:78_19": "paññā pariyosānaṃ tato uttari karaṇīyābhāvato. Iti ādipariyosānadassanena sabbe buddhaguṇā",
  "tika-s0104t:78_20": "dassitā honti. Tathā karuṇāggahaṇena sīlakkhandhapubbaṅgamo samādhikkhandho dassito",
  "tika-s0104t:78_21": "hoti. Karuṇānidānañhi sīlaṃ tato pāṇātipātādiviratippavattito, sā ca jhānattayasampayoginīti,",
  "tika-s0104t:78_22": "paññāvacanena paññākkhandho. Sīlañca sabbabuddhaguṇānaṃ ādi, samādhi majjhe, paññā",
  "tika-s0104t:78_23": "pariyosānanti evampi ādimajjhapariyosānakalyāṇā sabbe buddhaguṇā dassitā honti nayato",
  "tika-s0104t:78_24": "dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ,",
  "tika-s0104t:78_25": "aññathā ko nāma samattho bhagavato guṇe anupadaṃ niravasesato dassetuṃ. Tenevāha –",
  "tika-s0104t:79": "“Buddhopi buddhassa bhaṇeyya vaṇṇaṃ,",
  "tika-s0104t:80": "Kappampi ce aññamabhāsamāno.",
  "tika-s0104t:81": "Khīyetha kappo ciradīghamantare,",
  "tika-s0104t:82": "Vaṇṇo na khīyetha tathāgatassā”ti.",
  "tika-s0104t:83_0": "Teneva ca āyasmatā sāriputtattherenāpi buddhaguṇaparicchedanaṃ pati bhagavatā anuyuttena",
  "tika-s0104t:83_1": "“no hetaṃ bhante”ti paṭikkhipitvā “api ca me bhante dhammanvayo vidito”ti sampasādanīyasutte vuttaṃ.",
  "tika-s0104t:84_0": "Evaṃ saṅkhepena sakalasabbaññuguṇehi bhagavato thomanāpubbaṅgamaṃ paṇāmaṃ katvā idāni",
  "tika-s0104t:84_1": "saddhammassāpi thomanāpubbaṅgamaṃ paṇāmaṃ karonto “buddhopī”tiādimāha. Tatthāyaṃ",
  "tika-s0104t:84_2": "saha padasambandhena saṅkhepattho – yathāvuttavividhaguṇagaṇasamannāgato buddhopi",
  "tika-s0104t:84_3": "yaṃ ariyamaggasaṅkhātaṃ dhammaṃ, saha pubbabhāgapaṭipattidhammena vā ariyamaggabhūtaṃ",
  "tika-s0104t:84_4": "dhammaṃ bhāvetvā ceva yaṃ phalanibbānasaṅkhātaṃ dhammaṃ, pariyattidhammapaṭipattidhammehi",
  "tika-s0104t:84_5": "vā saha phalanibbānabhūtaṃ dhammaṃ sacchikatvā ca sammāsambodhisaṅkhātaṃ buddhabhāvamupagato,",
  "tika-s0104t:84_6": "vītamalamanuttaraṃ taṃ dhammampi vandeti.",
  "tika-s0104t:85_0": "Tattha buddhasaddassa tāva “bujjhitā saccānīti buddho. Bodhetā pajāyāti buddho”tiādinā",
  "tika-s0104t:85_1": "niddesanayena attho veditabbo. Atha vā aggamaggañāṇādhigamena savāsanāya sammohaniddāya",
  "tika-s0104t:85_2": "accantavigamanato, aparimitaguṇagaṇālaṅkatasabbaññutaññāṇappattiyā vikasitabhāvato",
  "tika-s0104t:85_3": "ca buddhavāti buddho jāgaraṇavikasanatthavasena. Atha vā kassacipi ñeyyadhammassa",
  "tika-s0104t:85_4": "anavabuddhassa abhāvena ñeyyavisesassa kammabhāvāgahaṇato kammavacanicchāyābhāvena",
  "tika-s0104t:85_5": "avagamanatthavasena kattuniddesova labbhati, tasmā buddhavāti buddhotipi vattabbo.",
  "tika-s0104t:85_6": "Padesaggahaṇe hi asati gahetabbassa nippadesatāva viññāyati yathā “dikkhito na dadātī”ti.",
  "tika-s0104t:85_7": "Evañca katvā kammavisesānapekkhā kattari eva buddhasaddasiddhi veditabbā, atthato",
  "tika-s0104t:85_8": "pana pāramitāparibhāvito sayambhuñāṇena saha vāsanāya vihataviddhastaniravasesakilesomahākaruṇāsabbaññutaññāṇādiaparimeyyaguṇagaṇādhāro",
  "tika-s0104t:85_9": "khandhasantāno buddho, yathāha –",
  "tika-s0104t:86": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva”nti.",
  "tika-s0104t:87_0": "Apisaddo sambhāvane, tena evaṃ guṇavisesayutto sopi nāma bhagavā īdisaṃ dhammaṃ bhāvetvā,",
  "tika-s0104t:87_1": "sacchikatvā ca buddhabhāvamupagato, kā nāma kathā aññesaṃ sāvakādibhāvamupagamaneti",
  "tika-s0104t:87_2": "dhamme sambhāvanaṃ dīpeti. Buddhabhāvanti sammāsambodhiṃ. Yena hi nimittabhūtena",
  "tika-s0104t:87_3": "sabbaññutaññāṇapadaṭṭhānena aggamaggañāṇena, aggamaggañāṇapadaṭṭhānena ca sabbaññutaññāṇena",
  "tika-s0104t:87_4": "bhagavati “buddho”ti nāmaṃ, tadārammaṇañca ñāṇaṃ pavattati, tamevidha “bhāvo”ti vuccati.",
  "tika-s0104t:87_5": "Bhavanti buddhisaddā etenāti hi bhāvo. Tathā hi vadanti –",
  "tika-s0104t:88": "“Yena yena nimittena, buddhi saddo ca vattate;",
  "tika-s0104t:89": "Taṃtaṃnimittakaṃ bhāvapaccayehi udīrita”nti.",
  "tika-s0104t:90_0": "Bhāvetvāti uppādetvā, vaḍḍhetvā vā. Sacchikatvāti paccakkhaṃ katvā. Ceva-saddo ca-saddo",
  "tika-s0104t:90_1": "ca tadubhayattha samuccaye. Tena hi saddadvayena na kevalaṃ bhagavā dhammassa bhāvanāmattena",
  "tika-s0104t:90_2": "buddhabhāvamupagato, nāpi sacchikiriyāmattena, atha kho tadubhayenevāti samuccinoti.",
  "tika-s0104t:90_3": "Upagatoti patto, adhigatoti attho. Etassa “buddhabhāva”nti padena sambandho. Vītamalanti",
  "tika-s0104t:90_4": "ettha virahavasena eti pavattatīti vīto, malato vīto, vītaṃ vā malaṃ yassāti vītamalo,",
  "tika-s0104t:90_5": "taṃ vītamalaṃ. “Gatamala”ntipi pāṭho dissati, evaṃ sati saupasaggo viya anupasaggopi",
  "tika-s0104t:90_6": "gatasaddo virahatthavācako veditabbo dhātūnamanekatthattā. Gacchati apagacchatīti",
  "tika-s0104t:90_7": "hi gato, dhammo. Gataṃ vā malaṃ, purimanayena samāso. Anuttaranti uttaravirahitaṃ.",
  "tika-s0104t:90_8": "Yathānusiṭṭhaṃ paṭipajjamāne apāyato, saṃsārato ca apatamāne katvā dhāretīti dhammo,",
  "tika-s0104t:90_9": "navavidho lokuttaradhammo. Tappakāsanattā, sacchikiriyāsammasanapariyāyassa ca labbhamānattā",
  "tika-s0104t:90_10": "pariyattidhammopi idha saṅgahito. Tathā hi “abhidhammanayasamuddaṃ adhigacchi, tīṇi",
  "tika-s0104t:90_11": "piṭakāni sammasī”ti ca aṭṭhakathāyaṃ vuttaṃ, tathā “yaṃ dhammaṃ bhāvetvā sacchikatvā”ti",
  "tika-s0104t:90_12": "ca vuttattā bhāvanāsacchikiriyāyogyatāya buddhakaradhammabhūtāhi pāramitāhi saha",
  "tika-s0104t:90_13": "pubbabhāgaadhisīlasikkhādayopi idha saṅgahitāti veditabbā. Tāpi hi vigatapaṭipakkhatāya",
  "tika-s0104t:90_14": "vītamalā, anaññasādhāraṇatāya anuttarā ca. Kathaṃ pana tā bhāvetvā, sacchikatvā ca",
  "tika-s0104t:90_15": "bhagavā buddhabhāvamupagatoti? Vuccate – sattānañhi saṃsāravaṭṭadukkhanissaraṇāya",
  "tika-s0104t:90_16": "[nissaraṇatthāya (paṇṇāsa ṭī.) nissaraṇe (katthaci)] katamahābhinīhāro mahākaruṇādhivāsanapesalajjhāsayo",
  "tika-s0104t:90_17": "paññāvisesapariyodātanimmalānaṃ dānadamasaññamādīnaṃ uttamadhammānaṃ kappānaṃ satasahassādhikāni",
  "tika-s0104t:90_18": "cattāri asaṅkhyeyyāni sakkaccaṃ nirantaraṃ niravasesaṃ bhāvanāsacchikiriyāhi kammādīsu",
  "tika-s0104t:90_19": "adhigatavasībhāvo acchariyācinteyyamahānubhāvo adhisīlādhicittānaṃ paramukkaṃsapāramippatto",
  "tika-s0104t:90_20": "bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ",
  "tika-s0104t:90_21": "sammāsambodhisaṅkhātaṃ buddhabhāvamupagatoti.",
  "tika-s0104t:91_0": "Imāya pana gāthāya vijjāvimuttisampadādīhi anekehi guṇehi yathārahaṃ saddhammaṃ thometi.",
  "tika-s0104t:91_1": "Kathaṃ? Ettha hi “bhāvetvā”ti etena vijjāsampadāya thometi, “sacchikatvā”ti etena",
  "tika-s0104t:91_2": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0104t:91_3": "vā samādhisampadāya, dutiyena samāpattisampadāya. Atha vā paṭhamena khayañāṇabhāvena,",
  "tika-s0104t:91_4": "dutiyena anuppādañāṇabhāvena. Paṭhamena vā vijjūpamatāya, dutiyena vajirūpamatāya.",
  "tika-s0104t:91_5": "Paṭhamena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0104t:91_6": "dutiyena nissaraṇabhāvena. Paṭhamena vā hetubhāvena, dutiyena asaṅkhatabhāvena. Paṭhamena",
  "tika-s0104t:91_7": "vā dassanabhāvena, dutiyena vivekabhāvena. Paṭhamena vā adhipatibhāvena, dutiyena",
  "tika-s0104t:91_8": "amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ upagato”ti",
  "tika-s0104t:91_9": "etena svākkhātatāya dhammaṃ thometi, “sacchikatvā”ti etena sandiṭṭhikatāya. Tathā",
  "tika-s0104t:91_10": "paṭhamena akālikatāya, dutiyena ehipassikatāya. Paṭhamena vā opaneyyikatāya, dutiyena",
  "tika-s0104t:91_11": "paccattaṃveditabbatāya. Paṭhamena vā saha pubbabhāgasīlādīhi sekkhehi sīlasamādhipaññākkhandhehi,",
  "tika-s0104t:91_12": "dutiyena saha asaṅkhatadhātuyā asekkhehi dhammaṃ thometi.",
  "tika-s0104t:92_0": "“Vītamala”nti iminā pana saṃkilesābhāvadīpanena visuddhatāya dhammaṃ thometi, “anuttara”nti",
  "tika-s0104t:92_1": "etena aññassa visiṭṭhassa abhāvadīpanena paripuṇṇatāya. Paṭhamena vā pahānasampadāya,",
  "tika-s0104t:92_2": "dutiyena sabhāvasampadāya. Paṭhamena vā bhāvanāphalayogyatāya. Bhāvanāguṇena hi so",
  "tika-s0104t:92_3": "saṃkilesamalasamugghātako, tasmānena bhāvanākiriyāya phalamāha. Dutiyena sacchikiriyāphalayogyatāya.",
  "tika-s0104t:92_4": "Taduttarikaraṇīyābhāvato hi anaññasādhāraṇatāya anuttarabhāvo sacchikiriyānibbattito,",
  "tika-s0104t:92_5": "tasmānena sacchikiriyāphalamāhāti.",
  "tika-s0104t:93_0": "Evaṃ saṅkhepeneva sabbasaddhammaguṇehi saddhammassāpi thomanāpubbaṅgamaṃ paṇāmaṃ",
  "tika-s0104t:93_1": "katvā idāni ariyasaṅghassāpi thomanāpubbaṅgamaṃ paṇāmaṃ karonto “sugatassa orasāna”ntiādimāha.",
  "tika-s0104t:93_2": "Tattha sugatassāti sambandhaniddeso, “puttāna”nti etena sambajjhitabbo. Urasi bhavā,",
  "tika-s0104t:93_3": "jātā, saṃvuddhā vā orasā, attajo khettajo antevāsiko dinnakoti catubbidhesu puttesu",
  "tika-s0104t:93_4": "attajā, taṃsarikkhatāya pana ariyapuggalā “orasā”ti vuccanti. Yathā hi manussānaṃ",
  "tika-s0104t:93_5": "orasaputtā attajātatāya pitusantakassa dāyajjassa visesabhāgino honti, evametepi",
  "tika-s0104t:93_6": "saddhammasavanante ariyāya jātiyā jātatāya bhagavato santakassa vimuttisukhassa dhammaratanassa",
  "tika-s0104t:93_7": "ca dāyajjassa visesabhāginoti. Atha vā bhagavato dhammadesanānubhāvena ariyabhūmiṃ",
  "tika-s0104t:93_8": "okkamamānā, okkantā ca ariyasāvakā bhagavato ure vāyāmajanitābhijātatāya sadisakappanamantarena",
  "tika-s0104t:93_9": "nippariyāyeneva “orasā”ti vattabbatamarahanti. Tathā hi te bhagavatā āsayānusayacariyādhimuttiādiolokanena,",
  "tika-s0104t:93_10": "vajjānucintanena ca hadaye katvā vajjato nivāretvā anavajje patiṭṭhāpentena sīlādidhammasarīraposanena",
  "tika-s0104t:93_11": "saṃvaḍḍhāpitā. Yathāha bhagavā itivuttake “ahamasmi bhikkhave brāhmaṇo…pe… tassa",
  "tika-s0104t:93_12": "me tumhe puttā orasā mukhato jātā”tiādi. Nanu sāvakadesitāpi desanā ariyabhāvāvahāti?",
  "tika-s0104t:93_13": "Saccaṃ, sā pana tammūlikattā, lakkhaṇādivisesābhāvato ca “bhagavato dhammadesanā”",
  "tika-s0104t:93_14": "icceva saṅkhyaṃ gatā, tasmā bhagavato orasaputtabhāvoyeva tesaṃ vattabboti, etena",
  "tika-s0104t:93_15": "catubbidhesu puttesu ariyasaṅghassa attajaputtabhāvaṃ dasseti. Attano kulaṃ punenti",
  "tika-s0104t:93_16": "sodhenti, mātāpitūnaṃ vā hadayaṃ pūrentīti puttā, attajādayo. Ariyā pana dhammatantivisodhanena,",
  "tika-s0104t:93_17": "dhammānudhammapaṭipattiyā cittārādhanena ca tappaṭibhāgatāya bhagavato puttā nāma,",
  "tika-s0104t:93_18": "tesaṃ. Tassa “samūha”nti padena sambandho.",
  "tika-s0104t:94_0": "Saṃkilesanimittaṃ hutvā guṇaṃ māreti vibādhatīti māro, devaputtamāro. Sināti pare",
  "tika-s0104t:94_1": "bandhati etāyāti senā, mārassa senā tathā, mārañca mārasenañca mathenti vilothentīti",
  "tika-s0104t:94_2": "mārasenamathanā, tesaṃ. “Māramārasenamathanāna”nti hi vattabbepi ekadesasarūpekasesavasena",
  "tika-s0104t:94_3": "evaṃ vuttaṃ. Mārasaddasannidhānena vā senāsaddena mārasenā gahetabbā, gāthābandhavasena",
  "tika-s0104t:94_4": "cettha rasso. “Mārasenamaddanāna”ntipi katthaci pāṭho, so ayuttova ariyājātikattā",
  "tika-s0104t:94_5": "imissā gāthāya. Nanu ca ariyasāvakānaṃ maggādhigamasamaye bhagavato viya tadantarāyakaraṇatthaṃ",
  "tika-s0104t:94_6": "devaputtamāro vā mārasenā vā na apasādeti, atha kasmā evaṃ vuttanti? Apasādetabbabhāvakāraṇassa",
  "tika-s0104t:94_7": "vimathitattā. Tesañhi apasādetabbatāya kāraṇe saṃkilese vimathite tepi vimathitā",
  "tika-s0104t:94_8": "nāma hontīti. Atha vā khandhābhisaṅkhāramārānaṃ viya devaputtamārassāpi guṇamāraṇe",
  "tika-s0104t:94_9": "sahāyabhāvūpagamanato kilesabalakāyo idha “mārasenā”ti vuccati yathāha bhagavā –",
  "tika-s0104t:95": "“Kāmā te paṭhamā senā, dutiyā arati vuccati;",
  "tika-s0104t:96": "Tatiyā khuppipāsā te, catutthī taṇhā pavuccati.",
  "tika-s0104t:97": "Pañcamaṃ thinamiddhaṃ te, chaṭṭhā bhīrū pavuccati;",
  "tika-s0104t:98": "Sattamī vicikicchā te, makkho thambho te aṭṭhamo.",
  "tika-s0104t:99": "Lābho siloko sakkāro,",
  "tika-s0104t:100": "Micchāladdho ca yo yaso;",
  "tika-s0104t:101": "Yo cattānaṃ samukkaṃse,",
  "tika-s0104t:102": "Pare ca avajānati.",
  "tika-s0104t:103": "Esā namuci te senā, kaṇhassābhippahārinī;",
  "tika-s0104t:104": "Na naṃ asūro jināti, jetvā ca labhate sukha”nti. ;",
  "tika-s0104t:105_0": "Sā ca tehi ariyasāvakehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇapaharaṇīhi",
  "tika-s0104t:105_1": "odhiso mathitā, viddhaṃsitā, vihatā ca, tasmā “mārasenamathanā”ti vuccanti. Vilothanañcettha",
  "tika-s0104t:105_2": "viddhaṃsanaṃ, vihananaṃ vā. Apica khandhābhisaṅkhāramaccudevaputtamārānaṃ tesaṃ sahāyabhāvūpagamanatāya",
  "tika-s0104t:105_3": "senāsaṅkhātassa kilesamārassa ca mathanato “mārasenamathanā”tipi attho gahetabbo.",
  "tika-s0104t:105_4": "Evañca sati pañcamāranimmathanabhāvena attho paripuṇṇo hoti. Ariyasāvakāpi hi samudayappahānapariññāvasena",
  "tika-s0104t:105_5": "khandhamāraṃ, sahāyavekallakaraṇena sabbathā, appavattikaraṇena ca abhisaṅkhāramāraṃ,",
  "tika-s0104t:105_6": "balavidhamanavisayātikkamanavasena maccumāraṃ, devaputtamārañca samucchedappahānavasena",
  "tika-s0104t:105_7": "sabbaso appavattikaraṇena kilesamāraṃ mathentīti, iminā pana tesaṃ orasaputtabhāve",
  "tika-s0104t:105_8": "kāraṇaṃ, tīsu puttesu ca anujātataṃ dasseti. Mārasenamathanatāya hi te bhagavato",
  "tika-s0104t:105_9": "orasaputtā, anujātā cāti.",
  "tika-s0104t:106_0": "Aṭṭhannanti gaṇanaparicchedo, tenasatipi tesaṃ taṃtaṃbhedena anekasatasahassasaṅkhyābhede",
  "tika-s0104t:106_1": "ariyabhāvakaramaggaphaladhammabhedena imaṃ gaṇanaparicchedaṃ nātivattanti maggaṭṭhaphalaṭṭhabhāvānativattanatoti",
  "tika-s0104t:106_2": "dasseti. Pi-saddo, api-saddo vā padalīḷādinā kāraṇena aṭṭhāne payutto, so “ariyasaṅgha”nti",
  "tika-s0104t:106_3": "ettha yojetabbo, tena na kevalaṃ buddhadhammeyeva, atha kho ariyasaṅghampīti sampiṇḍeti.",
  "tika-s0104t:106_4": "Yadipi avayavavinimutto samudāyo nāma koci natthi avayavaṃ upādāya samudāyassa vattabbattā,",
  "tika-s0104t:106_5": "aviññāyamānasamudāyaṃ pana viññāyamānasamudāyena visesitumarahatīti āha “aṭṭhannampi",
  "tika-s0104t:106_6": "samūha”nti, etena “ariyasaṅgha”nti ettha na yena kenaci saṇṭhānādinā, kāyasāmaggiyā",
  "tika-s0104t:106_7": "vā samudāyabhāvo, api tu maggaṭṭhaphalaṭṭhabhāvenevāti viseseti. Avayavameva sampiṇḍetvā",
  "tika-s0104t:106_8": "ūhitabbo vitakketabbo, saṃūhanitabbo vā saṅghaṭitabboti samūho, soyeva samoho vacanasiliṭṭhatādinā.",
  "tika-s0104t:106_9": "Dvidhāpi hi pāṭho yujjati. Ārakattā kilesehi, anaye na iriyanato, aye ca iriyanato",
  "tika-s0104t:106_10": "ariyā niruttinayena. Atha vā sadevakena lokena saraṇanti araṇīyato upagantabbato,",
  "tika-s0104t:106_11": "upagatānañca tadatthasiddhito ariyā, diṭṭhisīlasāmaññena saṃhato, samaggaṃ vā kammaṃ",
  "tika-s0104t:106_12": "samudāyavasena samupagatoti saṅgho, ariyānaṃ saṅgho, ariyo ca so saṅgho ca yathāvuttanayenāti",
  "tika-s0104t:106_13": "vā ariyasaṅgho, taṃ ariyasaṅghaṃ. Bhagavato aparabhāge buddhadhammaratanānampi samadhigamo",
  "tika-s0104t:106_14": "saṅgharatanādhīnoti ariyasaṅghassa bahūpakārataṃ dassetuṃ idheva “sirasā vande”ti",
  "tika-s0104t:106_15": "vuttaṃ. Avassañcāyamattho sampaṭicchitabbo vinayaṭṭhakathādīsupi tathā vuttattā.",
  "tika-s0104t:106_16": "Keci pana purimagāthāsupi taṃ padamānetvā yojenti, tadayuttameva ratanattayassa asādhāraṇaguṇappakāsanaṭṭhānattā,",
  "tika-s0104t:106_17": "yathāvuttakāraṇassa ca sabbesampi saṃvaṇṇanākārānamadhippetattāti.",
  "tika-s0104t:107_0": "Imāya pana gāthāya ariyasaṅghassa pabhavasampadā pahānasampadādayo aneke guṇā dassitā",
  "tika-s0104t:107_1": "honti. Kathaṃ? “Sugatassa orasānaṃ puttāna”nti hi etena ariyasaṅghassa pabhavasampadaṃ",
  "tika-s0104t:107_2": "dasseti sammāsambuddhapabhavatādīpanato. “Mārasenamathanāna”nti etena pahānasampadaṃ",
  "tika-s0104t:107_3": "sakalasaṃkilesappahānadīpanato. “Aṭṭhannampi samūha”nti etena ñāṇasampadaṃ maggaṭṭhaphalaṭṭhabhāvadīpanato.",
  "tika-s0104t:107_4": "“Ariyasaṅgha”nti etena sabhāvasampadaṃ sabbasaṅghānaṃ aggabhāvadīpanato. Atha vā",
  "tika-s0104t:107_5": "“sugatassa orasānaṃ puttāna”nti ariyasaṅghassa visuddhanissayabhāvadīpanaṃ. “Mārasenamathanāna”nti",
  "tika-s0104t:107_6": "sammāujuñāyasāmīcipaṭipannabhāvadīpanaṃ. “Aṭṭhannampi samūha”nti āhuneyyādibhāvadīpanaṃ.",
  "tika-s0104t:107_7": "“Ariyasaṅgha”nti anuttarapuññakkhettabhāvadīpanaṃ. Tathā “sugatassa orasānaṃ puttāna”nti",
  "tika-s0104t:107_8": "etena ariyasaṅghassa lokuttarasaraṇagamanasabbhāvaṃ dasseti. Lokuttarasaraṇagamanena",
  "tika-s0104t:107_9": "hi te bhagavato orasaputtā jātā. “Mārasenamathanāna’nti etena abhinīhārasampadāsiddhaṃ",
  "tika-s0104t:107_10": "pubbabhāgasammāpaṭipattiṃ dasseti. Katābhinīhārā hi sammāpaṭipannā māraṃ, mārasenaṃ",
  "tika-s0104t:107_11": "vā abhivijinanti. “Aṭṭhannampi samūha”nti etena viddhastavipakkhe sekkhāsekkhadhamme",
  "tika-s0104t:107_12": "dasseti puggalādhiṭṭhānena maggaphaladhammānaṃ dassitattā. “Ariyasaṅgha”nti etena",
  "tika-s0104t:107_13": "aggadakkhiṇeyyabhāvaṃ dasseti anuttarapuññakkhettabhāvassa dassitattā. Saraṇagamanañca",
  "tika-s0104t:107_14": "sāvakānaṃ sabbaguṇassa ādi, sapubbabhāgapaṭipadā sekkhā sīlakkhandhādayo majjhe,",
  "tika-s0104t:107_15": "asekkhā sīlakkhandhādayo pariyosānantiādimajjhapariyosānakalyāṇā saṅkhepato sabbepi",
  "tika-s0104t:107_16": "ariyasaṅghaguṇā dassitā hontīti.",
  "tika-s0104t:108_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā",
  "tika-s0104t:108_1": "idāni taṃ nipaccakāraṃ yathādhippetapayojane pariṇāmento “iti me”tiādimāha. Tattha",
  "tika-s0104t:108_2": "iti-saddo nidassane. Tena gāthāttayena yathāvuttanayaṃ nidasseti. Meti attānaṃ karaṇavacanena",
  "tika-s0104t:108_3": "kattubhāvena niddisati. Tassa “yaṃ puññaṃ mayā laddha”nti pāṭhasesena sambandho,",
  "tika-s0104t:108_4": "sampadānaniddeso vā eso, “atthī”ti pāṭhaseso, sāminiddeso vā “yaṃ mama puññaṃ vandanāmaya”nti.",
  "tika-s0104t:108_5": "Pasīdīyate pasannā, tādisā mati paññā, cittaṃ vā yassāti pasannamati, aññapadaliṅgappadhānattā",
  "tika-s0104t:108_6": "imassa samāsapadassa “pasannamatino”ti vuttaṃ. Ratiṃ nayati, janeti, vahatīti vā",
  "tika-s0104t:108_7": "ratanaṃ, sattavidhaṃ, dasavidhaṃ vā ratanaṃ, tamiva imānīti neruttikā. Sadisakappanamaññatra",
  "tika-s0104t:108_8": "pana yathāvuttavacanattheneva buddhādīnaṃ ratanabhāvo yujjati. Tesañhi “itipi so",
  "tika-s0104t:108_9": "bhagavā”tiādinā yathābhūtaguṇe āvajjantassa amatādhigamahetubhūtaṃ anappakaṃ pītipāmojjaṃ",
  "tika-s0104t:108_10": "uppajjati. Yathāha –",
  "tika-s0104t:109_0": "“Yasmiṃ mahānāma samaye ariyasāvako tathāgataṃ anussarati, nevassa tasmiṃ samaye",
  "tika-s0104t:109_1": "rāgapariyuṭṭhitaṃ cittaṃ hoti, na dosa…pe… na moha…pe… ujugatamevassa tasmiṃ samaye",
  "tika-s0104t:109_2": "cittaṃ hoti tathāgataṃ ārabbha. Ujugatacitto kho pana mahānāma ariyasāvako labhati",
  "tika-s0104t:109_3": "atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī”tiādi.",
  "tika-s0104t:110": "Cittīkatādibhāvo vā ratanaṭṭho. Vuttañhetaṃ aṭṭhakathāsu –",
  "tika-s0104t:111": "“Cittīkataṃ mahagghañca, atulaṃ dullabhadassanaṃ;",
  "tika-s0104t:112": "Anomasattaparibhogaṃ, ratanaṃ tena vuccatī”ti. ;",
  "tika-s0104t:113_0": "Cittīkatabhāvādayo ca anaññasādhāraṇā sātisayato buddhādīsuyeva labbhantīti. Vitthāro",
  "tika-s0104t:113_1": "ratanasuttavaṇṇanāyaṃ gahetabbo. Ayamattho pana nibbacanatthavasena na vutto, atha",
  "tika-s0104t:113_2": "kenāti ce? Loke ratanasammatassa vatthuno garukātabbatādiatthavasenāti saddavidū.",
  "tika-s0104t:113_3": "Sādhūnañca ramanato, saṃsāraṇṇavā ca taraṇato, sugatinibbānañca nayanato ratanaṃ",
  "tika-s0104t:113_4": "tulyatthasamāsavasena, alamatipapañcena. Ekasesapakappanena, puthuvacananibbacanena",
  "tika-s0104t:113_5": "vā ratanāni. Tiṇṇaṃ samūho, tīṇi vā samāhaṭāni, tayo vā avayavā assāti tayaṃ, ratanānameva",
  "tika-s0104t:113_6": "tayaṃ, nāññesanti ratanattayaṃ. Avayavavinimuttassa pana samudāyassa abhāvato tīṇi",
  "tika-s0104t:113_7": "eva ratanāni tathā vuccanti, na samudāyamattaṃ, samudāyāpekkhāya pana ekavacanaṃ",
  "tika-s0104t:113_8": "kataṃ. Vandīyate vandanā, sāva vandanāmayaṃ yathā “dānamayaṃ sīlamaya”nti. Vandanā",
  "tika-s0104t:113_9": "cettha kāyavācācittehi tiṇṇaṃ ratanānaṃ guṇaninnatā, thomanā vā. Apica tassā cetanāya",
  "tika-s0104t:113_10": "sahajātādopakāreko saddhāpaññāsativīriyādisampayuttadhammo vandanā, tāya pakatanti",
  "tika-s0104t:113_11": "vandanāmayaṃ yathā “sovaṇṇamayaṃ rūpiyamaya”nti, atthato pana yathāvuttacetanāva.",
  "tika-s0104t:113_12": "Ratanattaye, ratanattayassa vā vandanāmayaṃ ratanattayavandanāmayaṃ. Pujjabhavaphalanibbattanato",
  "tika-s0104t:113_13": "puññaṃ niruttinayena, attano kārakaṃ, santānaṃ vā punāti visodhetīti puññaṃ, sakammakattā",
  "tika-s0104t:113_14": "dhātussa kāritavasena atthavivaraṇaṃ labbhati, saddanipphatti pana suddhavasenevāti saddavidū.",
  "tika-s0104t:114_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti",
  "tika-s0104t:114_1": "antarāyo, diṭṭhadhammikādianattho. Paṇāmapayojane vuttavidhinā suṭṭhu vihato viddhasto",
  "tika-s0104t:114_2": "antarāyo assāti suvihatantarāyo. Vihananañcettha taduppādakahetupariharaṇavasena",
  "tika-s0104t:114_3": "tesaṃ antarāyānamanuppattikaraṇanti daṭṭhabbaṃ. Hutvāti pubbakālakiriyā, tassa “atthaṃ",
  "tika-s0104t:114_4": "pakāsayissāmī”ti etena sambandho. Tassāti yaṃ-saddena uddiṭṭhassa vandanāmayapuññassa.",
  "tika-s0104t:114_5": "Ānubhāvenāti balena.",
  "tika-s0104t:115": "“Tejo ussāhamantā ca, pabhū sattīti pañcime;",
  "tika-s0104t:116": "‘Ānubhāvo’ti vuccanti, ‘pabhāvo’ti ca te vade”ti. –",
  "tika-s0104t:117_0": "Vuttesu hi atthesu idha sattiyaṃ vattati. Anu punappunaṃ taṃsamaṅgiṃ bhāveti vaḍḍhetīti",
  "tika-s0104t:117_1": "hi anubhāvo, soyeva ānubhāvoti udānaṭṭhakathāyaṃ, atthato pana yathāladdhasampattinimittakassa",
  "tika-s0104t:117_2": "purimakammassa balānuppadānavasasaṅkhātā vandanāmayapuññassa sattiyeva, sā ca suvihatantarāyatāya",
  "tika-s0104t:117_3": "karaṇaṃ, hetu vā sambhavati.",
  "tika-s0104t:118_0": "Ettha pana “pasannamatino”ti etena attano pasādasampattiṃ dasseti. “Ratanattayavandanāmaya”nti",
  "tika-s0104t:118_1": "etena ratanattayassa khettabhāvasampattiṃ, tato ca tassa puññassa attano pasādasampattiyā,",
  "tika-s0104t:118_2": "ratanattayassa ca khettabhāvasampattiyāti dvīhi aṅgehi atthasaṃvaṇṇanāya upaghātakaupaddavānaṃ",
  "tika-s0104t:118_3": "vihanane samatthataṃ dīpeti. Caturaṅgasampattiyā dānacetanā viya hi dvayaṅgasampattiyā",
  "tika-s0104t:118_4": "paṇāmacetanāpi antarāyavihananena diṭṭhadhammikāti.",
  "tika-s0104t:119_0": "Evaṃ ratanattayassa nipaccakārakaraṇe payojanaṃ dassetvā idāni yassā dhammadesanāya",
  "tika-s0104t:119_1": "atthaṃ saṃvaṇṇetukāmo, tadapi saṃvaṇṇetabbadhammabhāvena dassetvā guṇābhitthavanavisesena",
  "tika-s0104t:119_2": "abhitthavetuṃ “dīghassā”tiādimāha. Ayañhi ācariyassa pakati, yadidaṃ taṃtaṃsaṃvaṇṇanāsu",
  "tika-s0104t:119_3": "ādito tassa tassa saṃvaṇṇetabbadhammassa visesaguṇakittanena thomanā. Tathā hi tesu",
  "tika-s0104t:119_4": "tesu papañcasūdanīsāratthapakāsanīmanorathapūraṇīaṭṭhasālinīādīsu yathākkamaṃ “paravādamathanassa,",
  "tika-s0104t:119_5": "ñāṇappabhedajananassa, dhammakathikapuṅgavānaṃ vicittapaṭibhānajananassa,",
  "tika-s0104t:120": "Tassa gambhīrañāṇehi, ogāḷhassa abhiṇhaso;",
  "tika-s0104t:121": "Nānānayavicittassa, abhidhammassa ādito”ti. ādinā –",
  "tika-s0104t:122_0": "Thomanā katā. Tattha dīghassāti dīghanāmakassa. Dīghasuttaṅkitassāti dīghehi abhiāyatavacanappabandhavantehi",
  "tika-s0104t:122_1": "suttehi lakkhitassa, anena “dīgho”ti ayaṃ imassa āgamassa atthānugatā samaññāti dasseti.",
  "tika-s0104t:122_2": "Nanu ca suttāniyeva āgamo, kathaṃ so tehi aṅkīyatīti? Saccametaṃ paramatthato, paññattito",
  "tika-s0104t:122_3": "pana suttāni upādāya āgamabhāvassa paññattattā avayavehi suttehi avayavībhūto āgamo",
  "tika-s0104t:122_4": "aṅkīyati. Yatheva hi atthabyañjanasamudāye “sutta”nti vohāro, evaṃ suttasamudāye",
  "tika-s0104t:122_5": "āgamavohāroti. Paṭiccasamuppādādinipuṇatthabhāvato nipuṇassa. Āgacchanti attatthaparatthādayo",
  "tika-s0104t:122_6": "ettha, etena, etasmāti vā āgamo, uttamaṭṭhena, patthanīyaṭṭhena ca so varoti āgamavaro.",
  "tika-s0104t:122_7": "Apica āgamasammatehi bāhirakapaveditehi bhāratapurāṇakathānarasīhapurāṇakathādīhi",
  "tika-s0104t:122_8": "varotipi āgamavaro, tassa. Buddhānamanubuddhā buddhānubuddhā, buddhānaṃ saccapaṭivedhaṃ",
  "tika-s0104t:122_9": "anugamma paṭividdhasaccā aggasāvakādayo ariyā, tehi atthasaṃvaṇṇanāvasena, guṇasaṃvaṇṇanāvasena",
  "tika-s0104t:122_10": "ca saṃvaṇṇitoti tathā. Atha vā buddhā ca anubuddhā ca, tehi saṃvaṇṇito yathāvuttanayenāti",
  "tika-s0104t:122_11": "tathā, tassa. Sammāsambuddheneva hi tiṇṇampi piṭakānaṃ atthasaṃvaṇṇanākkamo bhāsito,",
  "tika-s0104t:122_12": "tato paraṃ saṅgāyanādivasena sāvakehīti ācariyā vadanti. Vuttañca majjhimāgamaṭṭhakathāya",
  "tika-s0104t:122_13": "upālisuttavaṇṇanāyaṃ “veyyākaraṇassāti vitthāretvā atthadīpakassa. Bhagavatā hi abyākataṃ",
  "tika-s0104t:122_14": "tantipadaṃ nāma natthi, sabbesaṃyeva attho kathito”ti. Saddhāvahaguṇassāti buddhādīsu",
  "tika-s0104t:122_15": "pasādāvahaguṇassa. Nanu ca sabbampi buddhavacanaṃ tepiṭakaṃ saddhāvahaguṇameva, atha",
  "tika-s0104t:122_16": "kasmā ayamaññasādhāraṇaguṇena thomitoti? Sātisayato imassa tagguṇasampannattā. Ayañhi",
  "tika-s0104t:122_17": "āgamo brahmajālādīsu sīladiṭṭhādīnaṃ anavasesaniddesādivasena, mahāpadānādīsu purimabuddhānampi",
  "tika-s0104t:122_18": "guṇaniddesādivasena, pāthikasuttādīsu titthiye madditvā appaṭivattiyasīhanādanadanādivasena,",
  "tika-s0104t:122_19": "anuttariyasuttādīsu visesato buddhaguṇavibhāvanena ratanattaye sātisayaṃ saddhaṃ āvahatīti.",
  "tika-s0104t:123_0": "Evaṃ saṃvaṇṇetabbadhammassa abhitthavanampi katvā idāni saṃvaṇṇanāya sampati vakkhamānāya",
  "tika-s0104t:123_1": "āgamanavisuddhiṃ dassetuṃ “atthappakāsanattha”ntiādimāha. Imāya hi gāthāya saṅgītittayamāruḷhadīghāgamaṭṭhakathātova",
  "tika-s0104t:123_2": "sīhaḷabhāsāmattaṃ vinā ayaṃ vakkhamānasaṃvaṇṇanā āgatā, nāññato, tadeva kāraṇaṃ katvā",
  "tika-s0104t:123_3": "vattabbā, nāññanti attano saṃvaṇṇanāya āgamanavisuddhiṃ dasseti. Aparo nayo – paramanipuṇagambhīraṃ",
  "tika-s0104t:123_4": "buddhavisayamāgamavaraṃ attano baleneva vaṇṇayissāmīti aññehi vattumpi asakkuṇeyyattā",
  "tika-s0104t:123_5": "saṃvaṇṇanānissayaṃ dassetumāha “atthappakāsanattha”ntiādi. Imāya hi pubbācariyānubhāvaṃ",
  "tika-s0104t:123_6": "nissāyeva tassa atthaṃ vaṇṇayissāmīti attano saṃvaṇṇanānissayaṃ dasseti. Tattha “atthappakāsanattha”nti",
  "tika-s0104t:123_7": "pāṭhattho, sabhāvattho, ñeyyattho, pāṭhānurūpattho, tadanurūpattho, sāvasesattho,",
  "tika-s0104t:123_8": "nivarasesattho, nītattho, neyyatthotiādinā anekappakārassa atthassa pakāsanatthāya,",
  "tika-s0104t:123_9": "pakāsanāya vā. Gāthābandhasampattiyā dvibhāvo. Attho kathīyati etāyāti atthakathā,",
  "tika-s0104t:123_10": "sāyeva aṭṭhakathā ttha-kārassa ṭṭha-kāraṃ katvā yathā “dukkhassa pīḷanaṭṭho”ti, ayañca",
  "tika-s0104t:123_11": "sasaññogavidhi ariyājātibhāvato. Akkharacintakāpi hi “tathānaṃṭṭha yuga”nti lakkhaṇaṃ",
  "tika-s0104t:123_12": "vatvā idamevudāharanti.",
  "tika-s0104t:124": "Yāya’tthamabhivaṇṇenti, byañjanatthapadānugaṃ;",
  "tika-s0104t:125": "Nidānavatthusambandhaṃ, esā aṭṭhakathā matā.",
  "tika-s0104t:126_0": "Āditotiādimhi paṭhamasaṅgītiyaṃ. Chaḷabhiññatāya paramena cittavasībhāvena samannāgatattā,",
  "tika-s0104t:126_1": "jhānādīsu pañcavasitā sabbhāvato ca vasino, therā mahākassapādayo, tesaṃ satehi pañcahi.",
  "tika-s0104t:126_2": "Yā saṅgītāti yā aṭṭhakathā atthaṃ pakāsetuṃ yuttaṭṭhāne “ayametassa attho, ayametassa",
  "tika-s0104t:126_3": "attho”ti saṅgahetvā vuttā. Anusaṅgītā ca pacchāpīti na kevalaṃ paṭhamasaṅgītiyameva,",
  "tika-s0104t:126_4": "atha kho pacchā dutiyatatiyasaṅgītīsupi. Na ca pañcahi vasisatehi ādito saṅgītāyeva,",
  "tika-s0104t:126_5": "api tu yasattherādīhi anusaṅgītā cāti saha samuccayena attho veditabbo. Samuccayadvayañhi",
  "tika-s0104t:126_6": "paccekaṃ kiriyākālaṃ samuccinoti.",
  "tika-s0104t:127_0": "Atha porāṇaṭṭhakathāya vijjamānāya kimetāya adhunā puna katāya saṃvaṇṇanāyāti punaruttiyā,",
  "tika-s0104t:127_1": "niratthakatāya ca dosaṃ samanussaritvā taṃ pariharanto “sīhaḷadīpa”ntiādimāha. Taṃ",
  "tika-s0104t:127_2": "pariharaṇeneva hi imissā saṃvaṇṇanāya nimittaṃ dasseti. Tattha sīhaṃ lāti gaṇhātīti",
  "tika-s0104t:127_3": "sīhaḷo la-kārassa ḷa-kāraṃ katvā yathā “garuḷo”ti. Tasmiṃ vaṃse ādipuriso sīhakumāro,",
  "tika-s0104t:127_4": "tabbaṃsajātā pana tambapaṇṇidīpe khattiyā, sabbepi ca janā taddhitavasena, sadisavohārena",
  "tika-s0104t:127_5": "vā sīhaḷā, tesaṃ nivāsadīpopi taddhitavasena, ṭhānīnāmena vā “sīhaḷo”ti veditabbo.",
  "tika-s0104t:127_6": "Jalamajjhe dippati, dvidhā vā āpo ettha sandatīti dipo, soyeva dīpo, bhedāpekkhāya",
  "tika-s0104t:127_7": "tesaṃ dīpoti tathā. Panasaddo arucisaṃsūcane, tena kāmañca sā saṅgītittayamāruḷhā,",
  "tika-s0104t:127_8": "tathāpi puna evaṃbhūtāti aruciyabhāvaṃ saṃsūceti. Tadatthasambandhatāya pana purimagāthāya",
  "tika-s0104t:127_9": "“kāmañca saṅgītā anusaṅgītā cā”ti sānuggahatthayojanā sambhavati. Aññatthāpi hi tathā",
  "tika-s0104t:127_10": "dissatīti. Ābhatāti jambudīpato ānītā. Athāti saṅgītikālato pacchā, evaṃ sati ābhatapadena",
  "tika-s0104t:127_11": "sambandho. Athāti vā mahāmahindattherenābhatakālato pacchā, evaṃ sati ṭhapitapadena",
  "tika-s0104t:127_12": "sambandho. Sā hi dhammasaṅgāhakattherehi paṭhamaṃ tīṇi piṭakāni saṅgāyitvā tassa",
  "tika-s0104t:127_13": "atthasaṃvaṇṇanānurūpeneva vācanāmaggaṃ āropitattā tisso saṅgītiyo āruḷhāyeva, tato",
  "tika-s0104t:127_14": "pacchā ca mahāmahindattherena tambapaṇṇidīpamābhatā, pacchā pana tambapaṇṇiyehi mahātherehi",
  "tika-s0104t:127_15": "nikāyantaraladdhisaṅkarapariharaṇatthaṃ sīhaḷabhāsāya ṭhapitāti. Ācariyadhammapālatthero",
  "tika-s0104t:127_16": "pana pacchimasambandhameva duddasattā pakāseti. Tathā “dīpavāsīnamatthāyā”ti idampi",
  "tika-s0104t:127_17": "“ṭhapitā”ti ca “apanetvā āropento”ti ca etehi padehi sambajjhitabbaṃ. Ekapadampi",
  "tika-s0104t:127_18": "hi āvuttiyādinayehi anekatthasambandhamupagacchati. Purimasambandhena cettha sīhaḷadīpavāsīnamatthāya",
  "tika-s0104t:127_19": "nikāyantaraladdhisaṅkarapariharaṇena sīhaḷabhāsāya ṭhapitāti tambapaṇṇiyattherehi",
  "tika-s0104t:127_20": "ṭhapanapayojanaṃ dasseti. Pacchimasambandhena pana imāya saṃvaṇṇanāya jambudīpavāsīnaṃ,",
  "tika-s0104t:127_21": "aññadīpavāsīnañca atthāya sīhaḷabhāsāpanayanassa, tantinayānucchavikabhāsāropanassa",
  "tika-s0104t:127_22": "ca payojananti. Mahāissariyattā mahindoti rājakumārakāle nāmaṃ, pacchā pana guṇamahantatāya",
  "tika-s0104t:127_23": "mahāmahindoti vuccati. Sīhaḷabhāsā nāma anekakkharehi ekatthassāpi voharaṇato paresaṃ",
  "tika-s0104t:127_24": "voharituṃ atidukkarā kañcukasadisā sīhaḷānaṃ samudāciṇṇā bhāsā.",
  "tika-s0104t:128_0": "Evaṃ hotu porāṇaṭṭhakathāya, adhunā kariyamānā pana aṭṭhakathā kathaṃ karīyatīti",
  "tika-s0104t:128_1": "anuyoge sati imissā aṭṭhakathāya karaṇappakāraṃ dassetumāha “apanetvānā”tiādi. Tattha",
  "tika-s0104t:128_2": "tato mūlaṭṭhakathāto sīhaḷabhāsaṃ apanetvā potthake anāropitabhāvena niraṅkaritvāti",
  "tika-s0104t:128_3": "sambandho, etena ayaṃ vakkhamānā aṭṭhakathā saṅgītittayamāropitāya mūlaṭṭhakathāya",
  "tika-s0104t:128_4": "sīhaḷabhāsāpanayanamattamaññatra atthato saṃsandati ceva sameti ca yathā “gaṅgodakena",
  "tika-s0104t:128_5": "yamunodaka”nti dasseti. “Manorama” miccādīni “bhāsa”nti etassa sabhāvaniruttibhāvadīpakāni",
  "tika-s0104t:128_6": "visesanāni. Sabhāvaniruttibhāvena hi paṇḍitānaṃ manaṃ ramayatīti manoramā. Tanoti",
  "tika-s0104t:128_7": "atthametāya, tanīyati vā atthavasena vivarīyati, vaṭṭato vā satte tāreti, nānātthavisayaṃ",
  "tika-s0104t:128_8": "vā kaṅkhaṃ taranti etāyāti tanti, pāḷi. Tassā nayasaṅkhātāya gatiyā chaviṃ chāyaṃ",
  "tika-s0104t:128_9": "anugatāti tantinayānucchavikā. Asabhāvaniruttibhāsantarasaṃkiṇṇadosavirahitatāya",
  "tika-s0104t:128_10": "vigatadosā, tādisaṃ sabhāvaniruttibhūtaṃ –",
  "tika-s0104t:129": "“Sā māgadhī mūlabhāsā, narā yāyā’dikappikā;",
  "tika-s0104t:130": "Brahmāno cassutālāpā, sambuddhā cāpi bhāsare”ti. –",
  "tika-s0104t:131": "Vuttaṃ pāḷigatibhāsaṃ potthake likhanavasena āropentoti attho, iminā saddadosābhāvamāha.",
  "tika-s0104t:132_0": "Samayaṃ avilomentoti siddhantamavirodhento, iminā pana atthadosābhāvamāha. Aviruddhattā",
  "tika-s0104t:132_1": "eva hi te theravādāpi idha pakāsayissanti. Kesaṃ pana samayanti āha “therāna”ntiādi,",
  "tika-s0104t:132_2": "etena rāhulācariyādīnaṃ jetavanavāsīabhayagirivāsīnikāyānaṃ samayaṃ nivatteti. Thirehi",
  "tika-s0104t:132_3": "sīlasutajhānavimuttisaṅkhātehi guṇehi samannāgatāti therā. Yathāha “cattārome bhikkhave",
  "tika-s0104t:132_4": "therakaraṇā dhammā. Katame cattāro? Idha bhikkhave bhikkhu sīlavā hotī”tiādi. Apica",
  "tika-s0104t:132_5": "saccadhammādīhi thirakaraṇehi samannāgatattā therā. Yathāha dhammarājā dhammapade –",
  "tika-s0104t:133": "“Yamhi saccañca dhammo ca, ahiṃsā saṃyamo damo;",
  "tika-s0104t:134": "Sa ve vantamalo dhīro, ‘thero’iti pavuccatī”ti. ;",
  "tika-s0104t:135_0": "Tesaṃ. Mahākassapattherādīhi āgatā ācariyaparamparā theravaṃso, tappariyāpannā hutvā",
  "tika-s0104t:135_1": "āgamādhigamasampannattā paññāpajjotena tassa samujjalanato taṃ pakārena dīpenti,",
  "tika-s0104t:135_2": "tasmiṃ vā padīpasadisāti theravaṃsapadipā. Vividhena ākārena nicchīyatīti vinicchayo,",
  "tika-s0104t:135_3": "gaṇṭhiṭṭhānesu khīlamaddanākārena pavattā vimaticchedanīkathā, suṭṭhu nipuṇo saṇho",
  "tika-s0104t:135_4": "vinicchayo etesanti sunipuṇavinicchayā. Atha vā vinicchinotīti vinicchayo, yathāvuttavisayaṃ",
  "tika-s0104t:135_5": "ñāṇaṃ, suṭṭhu nipuṇo cheko vinicchayo etesanti sunipuṇavinicchayā. Mahāmeghavane",
  "tika-s0104t:135_6": "ṭhito vihāro mahāvihāro, yo satthu mahābodhinā virocati, tasmiṃ vasanasīlā mahāvihāravāsino,",
  "tika-s0104t:135_7": "tādisānaṃ samayaṃ avilomentoti attho, etena mahākassapāditheraparamparāgato, tatoyeva",
  "tika-s0104t:135_8": "aviparito saṇhasukhumo vinicchayoti mahāvihāravāsīnaṃ samayassa pamāṇabhūtataṃ puggalādhiṭṭhānavasena dasseti.",
  "tika-s0104t:136": "Hitvā punappunabhatamatthanti ekattha vutampi puna aññattha ābhatamatthaṃ punaruttibhāvato, ganthagarukabhāvato ca cajitvā tassa āgamavarassa atthaṃ pakāsayissāmīti attho.",
  "tika-s0104t:137_0": "Evaṃ karaṇappakārampi dassetvā “dīpavāsīnamatthāyā”ti vuttappayojanato aññampi saṃvaṇṇanāya",
  "tika-s0104t:137_1": "payojanaṃ dassetuṃ “sujanassa cā”tiādimāha. Tattha sujanassa cāti ca-saddo samuccayattho,",
  "tika-s0104t:137_2": "tena na kevalaṃ jambudīpavāsīnameva atthāya, atha kho sādhujanatosanatthañcāti samuccinoti.",
  "tika-s0104t:137_3": "Teneva ca tambapaṇṇidīpavāsīnampi atthāyāti ayamattho siddho hoti uggahaṇādisukaratāya",
  "tika-s0104t:137_4": "tesampi bahūpakārattā. Ciraṭṭhitatthañcāti etthāpi ca-saddo na kevalaṃ tadubhayatthameva,",
  "tika-s0104t:137_5": "api tu tividhassāpi sāsanadhammassa, pariyattidhammassa vā pañcavassasahassaparimāṇaṃ",
  "tika-s0104t:137_6": "cirakālaṃ ṭhitatthañcāti samuccayatthameva dasseti. Pariyattidhammassa hi ṭhitiyā",
  "tika-s0104t:137_7": "paṭipattidhammapaṭivedhadhammānampi ṭhiti hoti tasseva tesaṃ mūlabhāvato. Pariyattidhammo",
  "tika-s0104t:137_8": "pana sunikkhittena padabyañjanena, tadatthena ca ciraṃ sammā patiṭṭhāti, saṃvaṇṇanāya",
  "tika-s0104t:137_9": "ca padabyañjanaṃ aviparītaṃ sunikkhittaṃ, tadatthopi aviparīto sunikkhitto hoti,",
  "tika-s0104t:137_10": "tasmā saṃvaṇṇanāya aviparītassa padabyañjanassa, tadatthassa ca sunikkhittassa upāyabhāvamupādāya",
  "tika-s0104t:137_11": "vuttaṃ “ciraṭṭhitatthañca dhammassā”ti. Vuttañhetaṃ bhagavatā –",
  "tika-s0104t:138": "“Dveme bhikkhave dhammā saddhammassa ṭhitiyā asammosāya anantaradhānāya saṃvattanti. Katame dve? Sunikkhittañca padabyañjanaṃ, attho ca sunīto, ime kho…pe… saṃvattantī”tiādi.",
  "tika-s0104t:139_0": "Evaṃ payojanampi dassetvā vakkhamānāya saṃvaṇṇanāya mahattapariccāgena ganthagarukabhāvaṃ",
  "tika-s0104t:139_1": "pariharitumāha “sīlakathā”tiādi. Tathā hi vuttaṃ “na taṃ vicarayissāmī”ti. Aparo",
  "tika-s0104t:139_2": "nayo – yadaṭṭhakathaṃ kattukāmo, tadekadesabhāvena visuddhimaggo gahetabboti kathikānaṃ",
  "tika-s0104t:139_3": "upadesaṃ karonto tattha vicāritadhamme uddesavasena dassetumāha “sīlakathā”tiādi.",
  "tika-s0104t:139_4": "Tattha sīlakathāti cārittavārittādivasena sīlavitthārakathā. Dhutadhammāti piṇḍapātikaṅgādayo",
  "tika-s0104t:139_5": "terasa kilesadhunanakadhammā. Kammaṭṭhānānīti bhāvanāsaṅkhātassa yogakammassa pavattiṭṭhānattā",
  "tika-s0104t:139_6": "kammaṭṭhānanāmāni dhammajātāni. Tāni pana pāḷiyamāgatāni aṭṭhatiṃ seva na gahetabbāni,",
  "tika-s0104t:139_7": "atha kho aṭṭhakathāyamāgatānipi dveti ñāpetuṃ “sabbānipī”ti vuttaṃ. Cari yāvidhānasahitoti",
  "tika-s0104t:139_8": "rāgacaritādīnaṃ sabhāvādividhānena saha pavatto, idaṃ pana “jhānasamāpattivitthāro”ti",
  "tika-s0104t:139_9": "imassa visesanaṃ. Ettha ca rūpāvacarajjhānāni jhānaṃ, arūpāvacarajjhānāni samāpatti.",
  "tika-s0104t:139_10": "Tadubhayampi vā paṭiladdhamattaṃ jhānaṃ, samāpajjanavasībhāvappattaṃ samāpatti. Apica",
  "tika-s0104t:139_11": "tadapi ubhayaṃ jhānameva, phalasamāpattinirodhasamāpattiyo pana samāpatti, tāsaṃ vitthāroti attho.",
  "tika-s0104t:140_0": "Lokiyalokuttarabhedānaṃ channampi abhiññānaṃ gahaṇatthaṃ “sabbā ca abhiññāyo”ti vuttaṃ.",
  "tika-s0104t:140_1": "Ñāṇavibhaṅgādīsu āgatanayena ekavidhādinā bhedena paññāya saṅkalayitvā sampiṇḍetvā,",
  "tika-s0104t:140_2": "gaṇetvā vā vinicchayanaṃ paññāsaṅkalanavinicchayo. Ariyānīti buddhādīhi ariyehi paṭivijjhitabbattā,",
  "tika-s0104t:140_3": "ariyabhāvasādhakattā vā ariyāni uttarapadalopena. Avitathabhāvena vā araṇīyattā,",
  "tika-s0104t:140_4": "avagantabbattā ariyāni, “saccānī”timassa visesanaṃ.",
  "tika-s0104t:141_0": "Hetādipaccayadhammānaṃ hetupaccayādibhāvena paccayuppannadhammānamupakārakatā paccayākāro,",
  "tika-s0104t:141_1": "tassa desanā tathā, paṭiccasamuppādakathāti attho. Sā pana nikāyantaraladdhisaṅkararahitatāya",
  "tika-s0104t:141_2": "suṭṭhu parisuddhā, ghanavinibbhogassa ca sudukkaratāya nipuṇā, ekattādinayasahitā",
  "tika-s0104t:141_3": "ca tattha vicāritāti āha “suparisuddhanipuṇanayā”ti. Padattayampi hetaṃ paccayākāradesanāya",
  "tika-s0104t:141_4": "visesanaṃ. Paṭisambhidādīsu āgatanayaṃ avissajjitvāva vicāritattā avimutto tantimaggo",
  "tika-s0104t:141_5": "yassāti avimuttatanti maggā. Maggoti cettha pāḷisaṅkhāto upāyo taṃtadatthānaṃ avabodhassa,",
  "tika-s0104t:141_6": "saccapaṭivedhassa vā upāyabhāvato. Pabandho vā dīghabhāvena pakatimaggasadisattā,",
  "tika-s0104t:141_7": "idaṃ pana “vipassanā, bhāvanā”ti padadvayassa visesanaṃ.",
  "tika-s0104t:142_0": "Iti pana sabbanti ettha iti-saddo parisamāpane yathāuddiṭṭhauddesassa pariniṭṭhitattā,",
  "tika-s0104t:142_1": "ettakaṃ sabbanti attho. Panāti vacanālaṅkāramattaṃ visuṃ atthābhāvato. Padatthasaṃkiṇṇassa,",
  "tika-s0104t:142_2": "vattabbassa ca avuttassa avasesassa abhāvato suviññeyyabhāvena suparisuddhaṃ, “sabba”nti",
  "tika-s0104t:142_3": "iminā sambandho, bhāvanapuṃsakaṃ vā etaṃ “vutta”nti iminā sambajjhanato. Bhiyyoti",
  "tika-s0104t:142_4": "atirekaṃ, ativitthāranti attho, etena padatthamattameva vicārayissāmīti dasseti.",
  "tika-s0104t:142_5": "Etaṃ sabbaṃ idha aṭṭhakathāya na vicārayissāmi punaruttibhāvato, ganthagarukabhāvato",
  "tika-s0104t:142_6": "cāti adhippāyo. Vicarayissāmīti ca gāthābhāvato na vuddhibhāvoti daṭṭhabbaṃ.",
  "tika-s0104t:143_0": "Evampi esa visuddhimaggo āgamānamatthaṃ na pakāseyya, atha sabbopeso idha vicāritabboyevāti",
  "tika-s0104t:143_1": "codanāya tathā avicāraṇassa ekantakāraṇaṃ niddhāretvā taṃ pariharanto “majjhe visuddhimaggo”tiādimāha.",
  "tika-s0104t:143_2": "Tattha majjheti khuddakato aññesaṃ catunnampi āgamānaṃ abbhantare. Hi-saddo kāraṇe,",
  "tika-s0104t:143_3": "tena yathāvuttaṃ kāraṇaṃ joteti. Tatthāti tesu catūsu āgamesu. Yathābhāsitanti bhagavatā",
  "tika-s0104t:143_4": "yaṃ yaṃ desitaṃ, desitānurūpaṃ vā. Api ca saṃvaṇṇakehi saṃvaṇṇanāvasena yaṃ yaṃ bhāsitaṃ,",
  "tika-s0104t:143_5": "bhāsitānurūpantipi attho. Iccevāti ettha iti-saddena yathāvuttaṃ kāraṇaṃ nidasseti,",
  "tika-s0104t:143_6": "imināva kāraṇena, idameva vā kāraṇaṃ manasi sannidhāyāti attho. Katoti etthāpi “visuddhimaggo",
  "tika-s0104t:143_7": "esā”ti padaṃ kammabhāvena sambajjhati āvuttiyādinayenāti daṭṭhabbaṃ. Tampīti taṃ",
  "tika-s0104t:143_8": "visuddhimaggampi ñāṇena gahetvāna. Etāyāti sumaṅgalavilāsiniyā nāma etāya aṭṭhakathāya.",
  "tika-s0104t:143_9": "Ettha ca “majjhe ṭhatvā”ti etena majjhattabhāvadīpanena visesato catunnampi āgamānaṃ",
  "tika-s0104t:143_10": "sādhāraṇaṭṭhakathā visuddhimaggo, na sumaṅgalavilāsinīādayo viya asādhāraṇaṭṭhakathāti",
  "tika-s0104t:143_11": "dasseti. Avisesato pana vinayābhidhammānampi yathārahaṃ sādhāraṇaṭṭhakathā hotiyeva,",
  "tika-s0104t:143_12": "tehi sammissatāya ca tadavasesassa khuddakāgamassa visesato sādhāraṇā samānāpi taṃ",
  "tika-s0104t:143_13": "ṭhapetvā catunnameva āgamānaṃ sādhāraṇātveva vuttāti.",
  "tika-s0104t:144": "Iti soḷasagāthāvaṇṇanā.",
  "tika-s0104t:145": "Ganthārambhakathāvaṇṇanā niṭṭhitā.",
  "tika-s0104t:146": "Nidānakathāvaṇṇanā",
  "tika-s0104t:147_0": "Evaṃ yathāvuttena vividhena nayena paṇāmādikaṃ pakaraṇārambhavidhānaṃ katvā idāni",
  "tika-s0104t:147_1": "vibhāgavantānaṃ sabhāvavibhāvanaṃ vibhāgadassanavaseneva suvibhāvitaṃ, suviññāpitañca",
  "tika-s0104t:147_2": "hotīti paṭhamaṃ tāva vaggasuttavasena vibhāgaṃ dassetuṃ “tattha dīghāgamo nāmā”tiādimāha.",
  "tika-s0104t:147_3": "Tattha tatthāti “dīghassa āgamavarassa atthaṃ pakāsayissāmī”ti yadidaṃ vuttaṃ, tasmiṃ",
  "tika-s0104t:147_4": "vacane. “Yassa atthaṃ pakāsayissāmī”ti paṭiññātaṃ, so dīghāgamo nāma vaggasuttavasena",
  "tika-s0104t:147_5": "evaṃ veditabbo, evaṃ vibhāgoti vā attho. Atha vā tatthāti “dīghāgamanissita”nti yaṃ",
  "tika-s0104t:147_6": "vuttaṃ, etasmiṃ vacane. Yo dīghāgamo vutto, so dīghāgamo nāma vaggasuttavasena. Evaṃ",
  "tika-s0104t:147_7": "vibhajitabbo, edisoti vā attho. “Dīghassā”tiādinā hi vuttaṃ dūravacanaṃ taṃ-saddena",
  "tika-s0104t:147_8": "paṭiniddisati viya “dīghāgamanissita”nti vuttaṃ āsannavacanampi taṃ-saddena paṭiniddisati",
  "tika-s0104t:147_9": "attano buddhiyaṃ parammukhaṃ viya parivattamānaṃ hutvā pavattanato. Edisesu hi ṭhānesu",
  "tika-s0104t:147_10": "attano buddhiyaṃ sammukhaṃ vā parammukhaṃ vā parivattamānaṃ yathā tathā vā paṭiniddisituṃ",
  "tika-s0104t:147_11": "vaṭṭati saddamattapaṭiniddesena atthassāvirodhanato. Vaggasuttādīnaṃ nibbacanaṃ parato",
  "tika-s0104t:147_12": "āvi bhavissati. Tayo vaggā yassāti tivaggo. Catuttiṃsa suttāni ettha saṅgayhanti,",
  "tika-s0104t:147_13": "tesaṃ vā saṅgaho gaṇanā etthāti catuttiṃsasuttasaṅgaho.",
  "tika-s0104t:148_0": "Attano saṃvaṇṇanāya paṭhamasaṅgītiyaṃ nikkhittānukkameneva pavattabhāvaṃ dassetuṃ",
  "tika-s0104t:148_1": "“tassa…pe… nidānamādī”ti vuttaṃ. Ādibhāvo hettha saṅgītikkameneva veditabbo. Kasmā",
  "tika-s0104t:148_2": "pana catūsu āgamesu dīghāgamo paṭhamaṃ saṅgīto, tattha ca sīlakkhandhavaggo paṭhamaṃ",
  "tika-s0104t:148_3": "nikkhitto, tasmiñca brahmajālasuttaṃ, tatthāpi nidānanti? Nāyamanuyogo katthacipi",
  "tika-s0104t:148_4": "na pavattati sabbattheva vacanakkamamattaṃ paṭicca anuyuñjitabbato. Apica saddhāvahaguṇattā",
  "tika-s0104t:148_5": "dīghāgamova paṭhamaṃ saṅgīto. Saddhā hi kusaladhammānaṃ bījaṃ. Yathāha “saddhā bījaṃ",
  "tika-s0104t:148_6": "tapo vuṭṭhī”ti. Saddhāvahaguṇatā cassa heṭṭhā dassitāyeva. Kiñca bhiyyo – katipayasuttasaṅgahatāya",
  "tika-s0104t:148_7": "ceva appaparimāṇatāya ca uggahaṇadhāraṇādisukhato paṭhamaṃ saṅgīto. Tathā hesa catuttiṃsasuttasaṅgaho,",
  "tika-s0104t:148_8": "catusaṭṭhibhāṇavāraparimāṇo ca. Sīlakathābāhullato pana sīlakkhandhavaggo paṭhamaṃ",
  "tika-s0104t:148_9": "nikkhitto. Sīlañhi sāsanassa ādi sīlapatiṭṭhānattā sabbaguṇānaṃ. Tenevāha “tasmā",
  "tika-s0104t:148_10": "tiha tvaṃ bhikkhu ādimeva visodhehi kusalesu dhammesu. Ko cādi kusalānaṃ dhammānaṃ?",
  "tika-s0104t:148_11": "Sīlañca suvisuddha”ntiādi. Sīlakkhandhakathābāhullato hi so “sīlakkhandhavaggo”ti",
  "tika-s0104t:148_12": "vutto. Diṭṭhiviniveṭhanakathābhāvato pana suttantapiṭakassa niravasesadiṭṭhivibhajanaṃ",
  "tika-s0104t:148_13": "brahmajālasuttaṃ paṭhamaṃ nikkhittanti veditabbaṃ. Tepiṭake hi buddhavacane brahmajālasadisaṃ",
  "tika-s0104t:148_14": "diṭṭhigatāni niggumbaṃ nijjaṭaṃ katvā vibhattasuttaṃ natthi. Nidānaṃ pana paṭhamasaṅgītiyaṃ",
  "tika-s0104t:148_15": "mahākassapattherena puṭṭhena āyasmatā ānandena desakālādinidassanatthaṃ paṭhamaṃ",
  "tika-s0104t:148_16": "nikkhittanti. Tenāha “brahmajālassāpī”tiādi. Tattha ca “āyasmatā”tiādinā desakaṃ",
  "tika-s0104t:148_17": "niyameti, paṭhamasaṅgītikāleti pana kālanti, ayamattho upari āvi bhavissati.",
  "tika-s0104t:149": "Paṭhamamahāsaṅgītikathāvaṇṇanā",
  "tika-s0104t:150_0": "Idāni “paṭhamamahāsaṅgītikāle”ti vacanappasaṅgena taṃ paṭhamamahāsaṅgītiṃ dassento,",
  "tika-s0104t:150_1": "yassaṃ vā paṭhamamahāsaṅgītiyaṃ nikkhittānukkamena saṃvaṇṇanaṃ kattukāmattā taṃ vibhāvento",
  "tika-s0104t:150_2": "tassā tantiyā āruḷhāyapi idha vacane kāraṇaṃ dassetuṃ “paṭhamamahāsaṅgīti nāma cesā”tiādimāha.",
  "tika-s0104t:150_3": "Ettha hi kiñcāpi…pe… māruḷhāti etena nanu sā saṅgītikkhandhake tantimāruḷhā, kasmā",
  "tika-s0104t:150_4": "idha puna vuttā, yadi ca vuttā assa niratthakatā, ganthagarutā ca siyāti codanālesaṃ",
  "tika-s0104t:150_5": "dasseti. “Nidāna…pe… veditabbā”ti pana etena nidānakosallatthabhāvato yathāvuttadosatā",
  "tika-s0104t:150_6": "na siyāti visesakāraṇadassanena pariharati. “Paṭhamamahāsaṅgīti nāma cesā”ti ettha",
  "tika-s0104t:150_7": "ca-saddo īdisesu ṭhānesu vattabbasampiṇḍanattho. Tena hi paṭhamamahāsaṅgītikāle vuttaṃ",
  "tika-s0104t:150_8": "nidānañca ādi, esā ca paṭhamamahāsaṅgīti nāma evaṃ veditabbāti imamatthaṃ sampiṇḍeti.",
  "tika-s0104t:150_9": "Upaññāsattho vā ca-saddo, upaññāsoti ca vākyārambho vuccati. Esā hi ganthakārānaṃ",
  "tika-s0104t:150_10": "pakati, yadidaṃ kiñci vatvā puna aparaṃ vattumārabhantānaṃ ca-saddapayogo. Yaṃ pana",
  "tika-s0104t:150_11": "vajirabuddhittherena vuttaṃ “ettha ca-saddo atirekattho, tena aññāpi atthīti dīpetī”ti",
  "tika-s0104t:150_12": "(vajira ṭī. bāhiranidānakathāvaṇṇanā), tadayuttameva. Na hettha ca-saddena tadattho",
  "tika-s0104t:150_13": "viññāyati. Yadi cettha tadatthadassanatthameva ca-kāro adhippeto siyā, evaṃ sati",
  "tika-s0104t:150_14": "so na kattabboyeva paṭhamasaddeneva aññāsaṃ dutiyādisaṅgītīnampi atthibhāvassa dassitattā.",
  "tika-s0104t:150_15": "Dutiyādimupādāya hi paṭhamasaddapayogo dīghādimupādāya rassādisaddapayogo viya. Yathāpaccayaṃ",
  "tika-s0104t:150_16": "tattha tattha desitattā, paññattattā ca vippakiṇṇānaṃ dhammavinayānaṃ saṅgahetvā",
  "tika-s0104t:150_17": "gāyanaṃ kathanaṃ saṅgīti, etena taṃ taṃ sikkhāpadānaṃ, taṃtaṃsuttānañca ādipariyosānesu,",
  "tika-s0104t:150_18": "antarantarā ca sambandhavasena ṭhapitaṃ saṅgītikārakavacanaṃ saṅgahitaṃ hoti. Mahāvisayattā,",
  "tika-s0104t:150_19": "pūjitattā ca mahatī saṅgīti mahāsaṅgīti, paṭhamā mahāsaṅgīti paṭhamamahāsaṅgīti.",
  "tika-s0104t:150_20": "Kiñcāpīti anuggahattho, tena pāḷiyampi sā saṅgītimāruḷhāvāti anuggahaṃ karoti, evampi",
  "tika-s0104t:150_21": "tatthāruḷhamattena idha sotūnaṃ nidānakosallaṃ na hotīti pana-saddena aruciyatthaṃ",
  "tika-s0104t:150_22": "dasseti. Nidadāti desanaṃ desakālādivasena aviditaṃ viditaṃ katvā nidassetīti nidānaṃ,",
  "tika-s0104t:150_23": "tasmiṃ kosallaṃ, tadatthāyāti attho.",
  "tika-s0104t:151_0": "Idāni taṃ vitthāretvā dassetuṃ “dhammacakkapavattanañhī”tiādi vuttaṃ. Tattha sattānaṃ",
  "tika-s0104t:151_1": "dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu",
  "tika-s0104t:151_2": "“buddho bodheyya”nti paṭiññāya anulomanato vineyyānaṃ maggaphaluppattihetubhūtā kiriyāva",
  "tika-s0104t:151_3": "nippariyāyena buddhakiccaṃ nāmāti taṃ sarūpato dassetuṃ “dhammacakkappavattanañhi…pe…",
  "tika-s0104t:151_4": "vinayanā”ti vuttaṃ. Dhammacakkappavattanato pana pubbabhāge bhagavatā bhāsitaṃ suṇantānampi",
  "tika-s0104t:151_5": "vāsanābhāgiyameva jātaṃ, na sekkhabhāgiyaṃ, na nibbedhabhāgiyaṃ tapussabhallikānaṃ",
  "tika-s0104t:151_6": "saraṇadānaṃ viya. Esā hi dhammatā, tasmā tameva mariyādabhāvena vuttanti veditabbaṃ.",
  "tika-s0104t:151_7": "Saddhindriyādi dhammoyeva pavattanaṭṭhena cakkanti dhammacakkaṃ. Atha vā cakkanti",
  "tika-s0104t:151_8": "āṇā, dhammato anapetattā dhammañca taṃ cakkañcāti dhammacakkaṃ. Dhammena ñāyena cakkantipi",
  "tika-s0104t:151_9": "dhammacakkaṃ. Vuttañhi paṭisambhidāyaṃ –",
  "tika-s0104t:152": "“Dhammañca pavatteti cakkañcāti dhammacakkaṃ. Cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka”ntiādi.",
  "tika-s0104t:153_0": "Tassa pavattanaṃ tathā. Pavattananti ca pavattayamānaṃ, pavattitanti paccuppannātītavasena",
  "tika-s0104t:153_1": "dvidhā attho. Yaṃ sandhāya aṭṭhakathāsu vuttaṃ “dhammacakkapavattanasuttantaṃ desento",
  "tika-s0104t:153_2": "dhammacakkaṃ pavatteti nāma, aññāsikoṇḍaññattherassa maggaphalādhigatato paṭṭhāya",
  "tika-s0104t:153_3": "pavattitaṃ nāmā”ti. Idha pana paccuppannavaseneva attho yutto. Yāvāti paricchedatthe",
  "tika-s0104t:153_4": "nipāto, subhaddassa nāma paribbājakassa vinayanaṃ antoparicchedaṃ katvāti abhividhivasena",
  "tika-s0104t:153_5": "attho veditabbo. Tañhi bhagavā parinibbānamañce nipannoyeva vinesīti. Kataṃ pariniṭṭhāpitaṃ",
  "tika-s0104t:153_6": "buddhakiccaṃ yenāti tathā, tasmiṃ. Katabuddhakicce bhagavati lokanāthe parinibbuteti",
  "tika-s0104t:153_7": "sambandho, etena buddhakattabbassa kiccassa kassacipi asesitabhāvaṃ dīpeti. Tatoyeva",
  "tika-s0104t:153_8": "hi bhagavā parinibbutoti. Nanu ca sāvakehi vinītāpi vineyyā bhagavatāyeva vinītā",
  "tika-s0104t:153_9": "nāma. Tathā hi sāvakabhāsitaṃ suttaṃ “buddhabhāsita”nti vuccati. Sāvakavineyyā ca",
  "tika-s0104t:153_10": "na tāva vinītā, tasmā “katabuddhakicce”ti na vattabbanti? Nāyaṃ doso tesaṃ vinayanupāyassa",
  "tika-s0104t:153_11": "sāvakesu ṭhapitattā. Tenevāha –",
  "tika-s0104t:154_0": "“Na tāvāhaṃ pāpima parinibbāyissāmi, yāva me bhikkhū na sāvakā bhavissanti viyattā",
  "tika-s0104t:154_1": "vinītā visāradā bahussutā dhammadharā…pe… uppannaṃ parappavādaṃ saha dhammena suniggahitaṃ",
  "tika-s0104t:154_2": "niggahetvā sapāṭihāriyaṃ dhammaṃ desessantī”tiādi.",
  "tika-s0104t:155_0": "“Kusinārāya”ntiādinā bhagavato parinibbutadesakālavisesavacanaṃ “aparinibbuto bhagavā”ti",
  "tika-s0104t:155_1": "gāhassa micchābhāvadassanatthaṃ, loke jātasaṃvaddhādibhāvadassanatthañca. Tathā hi",
  "tika-s0104t:155_2": "manussabhāvassa supākaṭakaraṇatthaṃ mahābodhisattā carimabhave dārapariggahādīnipi",
  "tika-s0104t:155_3": "karontīti. Kusinārāyanti evaṃ nāmake nagare. Tañhi nagaraṃ kusahatthaṃ purisaṃ dassanaṭṭhāne",
  "tika-s0104t:155_4": "māpitattā “kusināra”nti vuccati, samīpatthe cetaṃ bhummaṃ. Upavattane mallānaṃ sālavaneti",
  "tika-s0104t:155_5": "tassa nagarassa upavattanabhūte mallarājūnaṃ sālavane. Tañhi sālavanaṃ nagaraṃ pavisitukāmā",
  "tika-s0104t:155_6": "uyyānato upacca vattanti gacchanti etenāti upavattanaṃ. Yathā hi anurādhapurassa",
  "tika-s0104t:155_7": "dakkhiṇapacchimadisāyaṃ thūpārāmo, evaṃ taṃ uyyānaṃ kusinārāya dakkhiṇapacchimadisāyaṃ",
  "tika-s0104t:155_8": "hoti. Yathā ca thūpārāmato dakkhiṇadvārena nagaraṃ pavisanamaggo pācīnamukho gantvā",
  "tika-s0104t:155_9": "uttarena nivattati, evaṃ uyyānato sālapanti pācīnamukhā gantvā uttarena nivattā,",
  "tika-s0104t:155_10": "tasmā taṃ “upavattana”nti vuccati. Apare pana “taṃ sālavanamupagantvā mittasuhajje",
  "tika-s0104t:155_11": "apaloketvā nivattanato upavattananti pākaṭaṃ jātaṃ kirā”ti vadanti. Yamakasālānamantareti",
  "tika-s0104t:155_12": "yamakasālānaṃ vemajjhe. Tattha kira bhagavato paññattassa parinibbānamañcassa sīsabhāge",
  "tika-s0104t:155_13": "ekā sālapanti hoti, pādabhāge ekā. Tatrāpi eko taruṇasālo sīsabhāgassa āsanno hoti,",
  "tika-s0104t:155_14": "eko pādabhāgassa. Tasmā “yamakasālānamantare”ti vuttaṃ. Apica “yamakasālā nāma mūlakkhandhaviṭapapattehi",
  "tika-s0104t:155_15": "aññamaññaṃ saṃsibbetvā ṭhitasālā”tipi mahāaṭṭhakathāyaṃ vuttaṃ. Mā iti cando vuccati",
  "tika-s0104t:155_16": "tassa gatiyā divasassa minitabbato, tadā sabbakalāpāripūriyā puṇṇo eva māti puṇṇamā.",
  "tika-s0104t:155_17": "Saddavidū pana “mo sivo candimā cevā”ti vuttaṃ sakkatabhāsānayaṃ gahetvā okārantampi",
  "tika-s0104t:155_18": "candimavācaka ma-saddamicchanti. Visākhāya yutto puṇṇamā yatthāti visākhāpuṇṇamo,",
  "tika-s0104t:155_19": "soyeva divaso tathā, tasmiṃ. Paccūsati timiraṃ vināsetīti paccūso, pati-pubbo usa-saddo",
  "tika-s0104t:155_20": "rujāyanti hi neruttikā, soyeva samayoti rattiyā pacchimayāmapariyāpanno kālaviseso",
  "tika-s0104t:155_21": "vuccati, tasmiṃ. Visākhāpuṇṇamadivase īdise rattiyā pacchimasamayeti vuttaṃ hoti.",
  "tika-s0104t:156_0": "Upādīyate kammakilesehīti upādi, vipākakkhandhā, kaṭattā ca rūpaṃ. So pana upādi",
  "tika-s0104t:156_1": "kilesābhisaṅkhāramāranimmathane anossaṭṭho, idha khandhamaccumāranimmathane ossaṭṭhona",
  "tika-s0104t:156_2": "sesito, tasmā natthi etissā upādisaṅkhāto seso, upādissa vā sesoti katvā “anupādisesā”ti",
  "tika-s0104t:156_3": "vuccati. Nibbānadhātūti cettha nibbutimattaṃ adhippetaṃ, nibbānañca taṃ sabhāvadhāraṇato",
  "tika-s0104t:156_4": "dhātu cāti katvā. Nibbutiyā hi kāraṇapariyāyena asaṅkhatadhātu tathā vuccati. Itthambhūtalakkhaṇe",
  "tika-s0104t:156_5": "cāyaṃ karaṇaniddeso. Anupādisesatāsaṅkhātaṃ imaṃ pakāraṃ bhūtassa pattassa parinibbutassa",
  "tika-s0104t:156_6": "bhagavato lakkhaṇe nibbānadhātusaṅkhāte atthe tatiyāti vuttaṃ hoti. Nanu ca “anupādisesāyā”ti",
  "tika-s0104t:156_7": "nibbānadhātuyāva visesanaṃ hoti, na parinibbutassa bhagavato, atha kasmā taṃ bhagavā",
  "tika-s0104t:156_8": "pattoti vuttoti? Nibbānadhātuyā sahacaraṇato. Taṃsahacaraṇena hi bhagavāpi anupādisesabhāvaṃ",
  "tika-s0104t:156_9": "pattoti vuccati. Atha vā anupādisesabhāvasaṅkhātaṃ imaṃ pakāraṃ pattāya nibbānadhātuyā",
  "tika-s0104t:156_10": "lakkhaṇe sañjānanakiriyāya tatiyātipi vattuṃ yujjati. Anupādisesāya nibbānadhātuyāti",
  "tika-s0104t:156_11": "ca anupādisesanibbānadhātu hutvāti attho. “Ūnapañcabandhanena pattenā”ti. Ettha hi",
  "tika-s0104t:156_12": "ūnapañcabandhanapatto hutvāti atthaṃ vadanti. Apica nibbānadhātuyā anupādisesāya",
  "tika-s0104t:156_13": "anupādisesā hutvā bhūtāyātipi yujjati. Vuttañhi udānaṭṭhakathāya nandasuttavaṇṇanāyaṃ",
  "tika-s0104t:156_14": "“upaḍḍhullikhitehi kesehīti itthambhūtalakkhaṇe karaṇavacanaṃ vippakatullikhitehi",
  "tika-s0104t:156_15": "kesehi upalakkhitāti attho”ti esanayo īdisesu. Dhātubhājanadivaseti jeṭṭhamāsassa",
  "tika-s0104t:156_16": "sukkapakkhapañcamīdivasaṃ sandhāya vuttaṃ, tañca na “sannipatitāna”nti etassa visesanaṃ,",
  "tika-s0104t:156_17": "“ussāhaṃ janesī”ti etassa pana visesanaṃ “dhātubhājanadivase bhikkhūnaṃ ussāhaṃ janesī”ti",
  "tika-s0104t:156_18": "ussāhajananassa kālavasena bhinnādhikaraṇavisesanabhāvato. Dhātubhājanadivasato hi",
  "tika-s0104t:156_19": "purimataradivasesupi bhikkhū sannipatitāti. Atha vā “sannipatitāna”nti idaṃ kāyasāmaggivasena",
  "tika-s0104t:156_20": "sannipatanameva sandhāya vuttaṃ, na samāgamanamattena. Tasmā “dhātubhājanadivase”ti",
  "tika-s0104t:156_21": "idaṃ “sannipatitāna”nti etassa visesanaṃ sambhavati, idañca bhikkhūnaṃ ussāhaṃ janesīti",
  "tika-s0104t:156_22": "ettha “bhikkhūna”nti etenapi sambajjhanīyaṃ. Saṅghassa thero saṅghatthero. So pana",
  "tika-s0104t:156_23": "saṅgho kiṃ parimāṇoti āha “sattannaṃ bhikkhusatasahassāna”nti. Saṅghasaddena hi aviññāyamānassa",
  "tika-s0104t:156_24": "parimāṇassa viññāpanatthamevetaṃ puna vuttaṃ. Saddavidū pana vadanti –",
  "tika-s0104t:157": "“Samāso ca taddhito ca, vākyatthesu visesakā;",
  "tika-s0104t:158": "Pasiddhiyantu sāmaññaṃ, telaṃ sugatacīvaraṃ.",
  "tika-s0104t:159_0": "Tasmā nāmamattabhūtassa saṅghattherassa visesanatthamevetaṃ puna vuttanti, niccasāpekkhatāya",
  "tika-s0104t:159_1": "ca edisesu samāso yathā “devadattassa garukula”nti. Niccasāpekkhatā cettha saṅghasaddassa",
  "tika-s0104t:159_2": "bhikkhusatasahassasaddaṃ sāpekkhattepi aññapadantarābhāvena vākye viya apekkhitabbatthassa",
  "tika-s0104t:159_3": "gamakattā. “Sattannaṃ bhikkhusatasahassāna”nti hi etassa saṅghasadde avayavībhāvena",
  "tika-s0104t:159_4": "sambandho, tassāpi sāmibhāvena therasaddeti. “Sattannaṃ bhikkhusatasahassāna”nti",
  "tika-s0104t:159_5": "ca gaṇapāmokkhabhikkhūyeva sandhāya vuttaṃ. Tadā hi sannipatitā bhikkhū ettakāti",
  "tika-s0104t:159_6": "gaṇanapathamatikkantā. Tathā hi veḷuvagāme vedanāvikkhambhanato paṭṭhāya “nacireneva",
  "tika-s0104t:159_7": "bhagavā parinibbāyissatī”ti sutvā tato tato āgatesu bhikkhūsu ekabhikkhupi pakkanto",
  "tika-s0104t:159_8": "nāma natthi. Yathāhu –",
  "tika-s0104t:160": "“Sattasatasahassāni, tesu pāmokkhabhikkhavo;",
  "tika-s0104t:161": "Thero mahākassapova, saṅghatthero tadā ahū”ti.",
  "tika-s0104t:162_0": "Āyasmā mahākassapo anussaranto maññamāno cintayanto hutvā ussāhaṃ janesi, anussaranto",
  "tika-s0104t:162_1": "maññamāno cintayanto āyasmā mahākassapo ussāhaṃ janesīti vā sambandho. Mahantehi",
  "tika-s0104t:162_2": "sīlakkhandhādīhi samannāgatattā mahanto kassapoti mahākassapo. Apica “mahākassapo”ti",
  "tika-s0104t:162_3": "uruvelakassapo nadīkassapo gayākassapo kumārakassapoti ime khuddānukhuddake there",
  "tika-s0104t:162_4": "upādāya vuccati. Kasmā panāyasmā mahākassapo ussāhaṃ janesīti anuyoge sati taṃ kāraṇaṃ",
  "tika-s0104t:162_5": "vibhāvento āha “sattāhaparinibbute”tiādi. Satta ahāni samāhaṭāni sattāhaṃ. Sattāhaṃ",
  "tika-s0104t:162_6": "parinibbutassa assāti tathā yathā “acirapakkanto, māsajāto”ti, antatthaaññapadasamāsoyaṃ,",
  "tika-s0104t:162_7": "tasmiṃ. Bhagavato parinibbānadivasato paṭṭhāya sattāhe vītivatteti vuttaṃ hoti, etassa",
  "tika-s0104t:162_8": "“vuttavacana”nti padena sambandho, tathā “subhaddena vuḍḍhapabbajitenā”ti etassapi.",
  "tika-s0104t:162_9": "Tattha subhaddoti tassa nāmamattaṃ, vuḍḍhakāle pana pabbajitattā “vuḍḍhapabbajitenā”ti",
  "tika-s0104t:162_10": "vuttaṃ, etena subhaddaparibbājakādīhi taṃ visesaṃ karoti. “Alaṃ āvuso”tiādinā tena",
  "tika-s0104t:162_11": "vuttavacanaṃ nidasseti. So hi sattāhaparinibbute bhagavati āyasmatā mahākassapattherena",
  "tika-s0104t:162_12": "saddhiṃ pāvāya kusināraṃ addhānamaggapaṭipannesu pañcamattesu bhikkhusatesu avītarāge",
  "tika-s0104t:162_13": "bhikkhū antarāmagge diṭṭhaājīvakassa santikā bhagavato parinibbānaṃ sutvā pattacīvarāni",
  "tika-s0104t:162_14": "chaḍḍetvā bāhā paggayhaṃ nānappakāraṃ paridevante disvā evamāha.",
  "tika-s0104t:163_0": "Kasmā pana so evamāhāti? Bhagavati āghātena. Ayaṃ kireso khandhake āgate ātumāvatthusmiṃ",
  "tika-s0104t:163_1": "nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi bhikkhusatehi",
  "tika-s0104t:163_2": "saddhiṃ ātumaṃ gacchante “bhagavā āgacchatī”ti sutvā “āgatakāleyāgudānaṃ karissāmī”ti",
  "tika-s0104t:163_3": "sāmaṇerabhūmiyaṃ ṭhite dve putte etadavoca “bhagavā kira tātā ātumaṃ āgacchati mahatā",
  "tika-s0104t:163_4": "bhikkhusaṅghena saddhiṃ aḍḍhateḷasehi bhikkhusatehi, gacchatha tumhe tātā, khurabhaṇḍaṃ",
  "tika-s0104t:163_5": "ādāya nāḷiyā vā pasibbakena vā anugharakaṃ āhiṇḍatha, loṇampi telampi taṇḍulampi",
  "tika-s0104t:163_6": "khādanīyampi saṃharatha, bhagavato āgatassa yāgudānaṃ karissāmī”ti. Te tathā akaṃsu.",
  "tika-s0104t:163_7": "Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ",
  "tika-s0104t:163_8": "gantvā manusse āmantetvā “hatthakammamattaṃ me dethā”ti hatthakammaṃ yācitvā “kiṃ",
  "tika-s0104t:163_9": "bhante karomā”ti vutte “idañcidañca gaṇhathā”ti sabbūpakaraṇāni gāhāpetvā vihāre",
  "tika-s0104t:163_10": "uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā “idaṃ karotha,",
  "tika-s0104t:163_11": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca",
  "tika-s0104t:163_12": "paṭiyādāpesi. Bhojjayāgu nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi",
  "tika-s0104t:163_13": "yaṃ kiñci khādanīyaṃ nāma atthi, taṃ sabbaṃ pavisati. Kīḷitukāmānaṃ sīsamakkhanayoggā",
  "tika-s0104t:163_14": "hoti sugandhagandhā.",
  "tika-s0104t:164_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ",
  "tika-s0104t:164_1": "ātumābhimukho pāyāsi. Atha tassa ārocesuṃ “bhagavā piṇḍāya gāmaṃ pavisati, tayā kassa",
  "tika-s0104t:164_2": "yāgu paṭiyāditā”ti. So yathānivatthapāruteheva tehi kāḷakakāsāvehi ekena hatthena",
  "tika-s0104t:164_3": "dabbiñca kaṭacchuñca gahetvā brahmā viya dakkhiṇaṃ jāṇumaṇḍalaṃ bhūmiyaṃ patiṭṭhapetvā",
  "tika-s0104t:164_4": "vanditvā “paṭiggaṇhātu me bhante bhagavā yāgu”nti āha. Tato “jānantāpi tathāgatā",
  "tika-s0104t:164_5": "pucchantī”ti khandhake āgatanayena bhagavā pucchitvā ca sutvā ca taṃ vuḍḍhapabbajitaṃ",
  "tika-s0104t:164_6": "vigarahitvā tasmiṃ vatthusmiṃ akappiyasamādānasikkhāpadaṃ, khurabhaṇḍapariharaṇasikkhāpadañcāti",
  "tika-s0104t:164_7": "dve sikkhāpadāni paññapetvā “anekakappakoṭiyo bhikkhave bhojanaṃ pariyesanteheva",
  "tika-s0104t:164_8": "vītināmitā, idaṃ pana tumhākaṃ akappiyaṃ, adhammena uppannaṃ bhojanaṃ imaṃ paribhuñjitvā",
  "tika-s0104t:164_9": "anekāni attabhāvasahassāni apāyesveva nibbattissanti, apetha mā gaṇhathā”ti vatvā",
  "tika-s0104t:164_10": "bhikkhācārābhimukho agamāsi, ekabhikkhunāpi na kiñci gahitaṃ. Subhaddo anattamano",
  "tika-s0104t:164_11": "hutvā “ayaṃ sabbaṃ jānāmī”ti āhiṇḍati, sace na gahetukāmo pesetvā ārocetabbaṃ assa,",
  "tika-s0104t:164_12": "pakkāhāro nāma sabbaciraṃ tiṭṭhanto sattāhamattaṃ tiṭṭheyya, idañca mama yāvajīvaṃ",
  "tika-s0104t:164_13": "pariyattaṃ assa, sabbaṃ tena nāsitaṃ, ahitakāmo ayaṃ mayha”nti bhagavati āghātaṃ",
  "tika-s0104t:164_14": "bandhitvā dasabale dharamāne kiñci vattuṃ nāsakkhi. Evaṃ kirassa ahosi “ayaṃ uccā",
  "tika-s0104t:164_15": "kulā pabbajito mahāpuriso, sace kiñci dharantassa vakkhāmi, mamaṃyeva santajjessatī”ti.",
  "tika-s0104t:165_0": "Svāyaṃ ajja mahākassapattherena saddhiṃ gacchanto “parinibbuto bhagavā”ti sutvā laddhassāso",
  "tika-s0104t:165_1": "viya haṭṭhatuṭṭho evamāha. Thero pana taṃ sutvā hadaye pahāraṃ viya, matthake patitasukkhāsaniṃ",
  "tika-s0104t:165_2": "viya (sukkhāsani viya dī. ni. aṭṭha. 3.232) maññi, dhammasaṃvego cassa uppajji “sattāhamattaparinibbuto",
  "tika-s0104t:165_3": "bhagavā, ajjāpissa suvaṇṇavaṇṇaṃ sarīraṃ dharatiyeva, dukkhena bhagavatā ārādhitasāsane",
  "tika-s0104t:165_4": "nāma evaṃ lahuṃ mahantaṃ pāpaṃ kasaṭaṃ kaṇṭako uppanno, alaṃ kho panesa pāpo vaḍḍhamāno",
  "tika-s0104t:165_5": "aññepi evarūpe sahāye labhitvā sāsanaṃ osakkāpetu”nti.",
  "tika-s0104t:166_0": "Tato thero cintesi “sace kho panāhaṃ imaṃ mahallakaṃ idheva pilotikaṃ nivāsetvā chārikāya",
  "tika-s0104t:166_1": "okirāpetvā nīharāpessāmi, manussā ‘samaṇassa gotamassa sarīre dharamāneyeva sāvakā",
  "tika-s0104t:166_2": "vivadantī’ti amhākaṃ dosaṃ dassessanti, adhivāsemi tāva. Bhagavatā hi desitadhammo",
  "tika-s0104t:166_3": "asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti,",
  "tika-s0104t:166_4": "evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti,",
  "tika-s0104t:166_5": "sutte eko dve pañhāvārā nassissanti, abhidhamme ekaṃ dve bhūmantarāni nassissanti,",
  "tika-s0104t:166_6": "evaṃ anukkamena mūle naṭṭhe pisācasadisā bhavissāma, tasmā dhammavinayasaṅgahaṃ karissāmi,",
  "tika-s0104t:166_7": "evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati.",
  "tika-s0104t:166_8": "Etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi upasampadaṃ",
  "tika-s0104t:166_9": "akāsi, kāyato cīvaraparivattanaṃ akāsi, ākāse pāṇiṃ cāletvā candopamapaṭipadaṃ kathento",
  "tika-s0104t:166_10": "maññeva sakkhiṃ katvā kathesi, tikkhattuṃ sakalasāsanaratanaṃ paṭicchāpesi, mādise",
  "tika-s0104t:166_11": "bhikkhumhi tiṭṭhamāne ayaṃ pāpo sāsane vaḍḍhiṃ mā alattha, yāva adhammo na dippati,",
  "tika-s0104t:166_12": "dhammo na paṭibāhiyyati, avinayo na dippati, vinayo na paṭibāhiyyati, adhammavādino",
  "tika-s0104t:166_13": "na balavanto honti, dhammavādino na dubbalā honti, avinayavādino na balavanto honti,",
  "tika-s0104t:166_14": "vinayavādino na dubbalā honti, tāva dhammañca vinayañca saṅgāyissāmi, tato bhikkhū",
  "tika-s0104t:166_15": "attano attano pahonakaṃ gahetvā kappiyākappiye kathessanti, athāyaṃ pāpo sayameva",
  "tika-s0104t:166_16": "niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva phīttañca",
  "tika-s0104t:166_17": "bhavissatī”ti cintetvā so “evaṃ nāma mayhaṃ cittaṃ uppanna”nti kassacipi anārocetvā",
  "tika-s0104t:166_18": "bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ",
  "tika-s0104t:166_19": "bhikkhūnaṃ ussāhaṃ janesi. Tena vuttaṃ “āyasmā mahākassapo sattāhaparinibbute…pe…",
  "tika-s0104t:166_20": "dhammavinayasaṅgāyanatthaṃ bhikkhūnaṃ ussāhaṃ janesī”ti.",
  "tika-s0104t:167_0": "Tattha alanti paṭikkhepavacanaṃ, na yuttanti attho. Āvusoti paridevante bhikkhū ālapati.",
  "tika-s0104t:167_1": "Mā socitthāti citte uppannabalavasokena mā sokamakattha. Mā paridevitthāti vācāya",
  "tika-s0104t:167_2": "mā vilāpamakattha. “Paridevanaṃ vilāpo”ti hi vuttaṃ. Asocanādīnaṃ kāraṇamāha “sumuttā”tiādinā.",
  "tika-s0104t:167_3": "Tena mahāsamaṇenāti nissakke karaṇavacanaṃ, smāvacanassa vā nābyappadeso. “Upaddutā”ti",
  "tika-s0104t:167_4": "pade pana kattari tatiyāvasena sambandho. Ubhayāpekkhañhetaṃ padaṃ. Upaddutā ca homāti",
  "tika-s0104t:167_5": "taṃkālāpekkhavattamānavacanaṃ, “tadā”ti seso. Atītatthe vā vattamānavacanaṃ, ahumhāti",
  "tika-s0104t:167_6": "attho. Anussaranto dhammasaṃvegavaseneva, na pana kodhādivasena. Dhammasabhāvacintāvasena",
  "tika-s0104t:167_7": "hi pavattaṃ sahottappañāṇaṃ dhammasaṃvego. Vuttañhetaṃ –",
  "tika-s0104t:168": "“Sabbasaṅkhatadhammesu, ottappākārasaṇṭhitaṃ;",
  "tika-s0104t:169": "Ñāṇamohitabhārānaṃ, dhammasaṃvegasaññita”nti. ;",
  "tika-s0104t:170_0": "Aññaṃ ussāhajananakāraṇaṃ dassetuṃ “īdisassā”tiādi vuttaṃ. Tattha īdisassa ca saṅghasannipātassāti",
  "tika-s0104t:170_1": "sattasatasahassagaṇapāmokkhattherappamukhagaṇanapathātikkantasaṅghasannipātaṃ sandhāya",
  "tika-s0104t:170_2": "vadati. “Ṭhānaṃ kho panetaṃ vijjatī”tiādināpi aññaṃ kāraṇaṃ dasseti. Tiṭṭhati ettha",
  "tika-s0104t:170_3": "phalaṃ tadāyattavuttitāyāti ṭhānaṃ, hetu. Khoti avadhāraṇe. Panāti vacanālaṅkāre,",
  "tika-s0104t:170_4": "etaṃ ṭhānaṃ vijjateva, no na vijjatīti attho. Kiṃ pana tanti āha “yaṃ pāpabhikkhū”tiādi.",
  "tika-s0104t:170_5": "Yanti nipātamattaṃ, kāraṇaniddeso vā, yena ṭhānena antaradhāpeyyuṃ, tadetaṃ ṭhānaṃ",
  "tika-s0104t:170_6": "vijjatiyevāti. Pāpena lāmakena icchāvacarena samannāgatā bhikkhū pāpabhikkhū. Atīto",
  "tika-s0104t:170_7": "satthā ettha, etassāti vā atītasatthukaṃ yathā “bahukattuko”ti. Padhānaṃ vacanaṃ",
  "tika-s0104t:170_8": "pāvacanaṃ. Pā-saddo cettha nipāto “pā eva vutyassā”tiādīsu viya. Upasaggapadaṃ vā",
  "tika-s0104t:170_9": "etaṃ, dīghaṃ katvā pana tathā vuttaṃ yathā “pāvadatī”tipi vadanti. Pakkhanti alajjipakkhaṃ.",
  "tika-s0104t:170_10": "“Yāva cā”tiādinā saṅgītiyā sāsanaciraṭṭhitikabhāve kāraṇaṃ, sādhakañca dasseti. “Tasmā”ti",
  "tika-s0104t:170_11": "hi padamajjhāharitvā “saṅgāyeyya”nti padena sambandhanīyaṃ.",
  "tika-s0104t:171_0": "Tattha yāva ca dhammavinayo tiṭṭhatīti yattakaṃ kālaṃ dhammo ca vinayo ca lajjipuggalesu",
  "tika-s0104t:171_1": "tiṭṭhati. Parinibbānamañcake nipannena bhagavatā mahāparinibbānasutte vuttaṃ sandhāya",
  "tika-s0104t:171_2": "“vuttañheta”ntiādimāha. Hi-saddo āgamavasena daḷhijotako. Desito paññattoti dhammopi",
  "tika-s0104t:171_3": "desito ceva paññatto ca. Suttābhidhammasaṅgahitassa hi dhammassa atisajjanaṃ pabodhanaṃ",
  "tika-s0104t:171_4": "desanā, tasseva pakārato ñāpanaṃ vineyyasantāne ṭhapanaṃ paññāpanaṃ. Vinayopi desito",
  "tika-s0104t:171_5": "ceva paññatto ca. Vinayatantisaṅgahitassa hi atthassa atisajjanaṃ pabodhanaṃ desanā,",
  "tika-s0104t:171_6": "tasseva pakārato ñāpanaṃ asaṅkarato ṭhapanaṃ paññāpanaṃ, tasmā kammadvayampi kiriyādvayena",
  "tika-s0104t:171_7": "sambajjhanaṃ yujjatīti veditabbaṃ.",
  "tika-s0104t:172_0": "Soti so dhammo ca vinayo ca. Mamaccayenāti mama accayakāle. “Bhummatthe karaṇaniddeso”ti",
  "tika-s0104t:172_1": "hi akkharacintakā vadanti. Hetvatthe vā karaṇavacanaṃ, mama accayahetu tumhākaṃ satthā",
  "tika-s0104t:172_2": "nāma bhavissatīti attho. Vuttañhi mahāparinibbānasuttavaṇṇanāyaṃ “mayi parinibbute",
  "tika-s0104t:172_3": "tumhākaṃ satthukiccaṃ sādhessatī”ti. Lakkhaṇavacanañhettha hetvatthasādhakaṃ yathā",
  "tika-s0104t:172_4": "“nette ujuṃ gate satī”ti. Idaṃ vuttaṃ hoti – mayā vo ṭhiteneva “idaṃ lahukaṃ, idaṃ",
  "tika-s0104t:172_5": "garukaṃ, idaṃ satekicchaṃ, idaṃ atekicchaṃ, idaṃ lokavajjaṃ, idaṃ paṇṇattivajjaṃ,",
  "tika-s0104t:172_6": "ayaṃ āpatti puggalassa santike vuṭṭhāti, ayaṃ gaṇassa, ayaṃ saṅghassa santike vuṭṭhātī”ti",
  "tika-s0104t:172_7": "sattannaṃ āpattikkhandhānaṃ avītikkamanīyatāvasena otiṇṇavatthusmiṃ sakhandhakaparivāro",
  "tika-s0104t:172_8": "ubhatovibhaṅgo mahāvinayo nāma desito, taṃ sakalampi vinayapiṭakaṃ mayi parinibbute",
  "tika-s0104t:172_9": "tumhākaṃ satthukiccaṃ sādhessati “idaṃ vo kattabbaṃ, idaṃ vo na kattabba”nti kattabbākattabbassa",
  "tika-s0104t:172_10": "vibhāgena anusāsanato. Ṭhiteneva ca mayā “ime cattāro satipaṭṭhānā, cattāro sammappadhānā,",
  "tika-s0104t:172_11": "cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko",
  "tika-s0104t:172_12": "maggo”ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme",
  "tika-s0104t:172_13": "vibhajitvā vibhajitvā suttantapiṭakaṃ desitaṃ, taṃ sakalampi suttantapiṭakaṃ mayi",
  "tika-s0104t:172_14": "parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā",
  "tika-s0104t:172_15": "anusāsanato, ṭhiteneva ca mayā “ime pañcakkhandhā, dvādasāyatanāni, aṭṭhārasa dhātuyo,",
  "tika-s0104t:172_16": "cattāri saccāni, bāvīsatindriyāni, nava hetū, cattāro āhārā, satta phassā, satta",
  "tika-s0104t:172_17": "vedanā, satta saññā, satta cetanā, satta cittāni. Tatrāpi ettakā dhammā kāmāvacarā,",
  "tika-s0104t:172_18": "ettakā rūpāvacarā, ettakā arūpāvacarā, ettakā pariyāpannā, ettakā apariyāpannā, ettakā",
  "tika-s0104t:172_19": "lokiyā, ettakā lokuttarā”ti ime dhamme vibhajitvā vibhajitvā abhidhammapiṭakaṃ desitaṃ,",
  "tika-s0104t:172_20": "taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati",
  "tika-s0104t:172_21": "khandhādivibhāgena ñāyamānaṃ catusaccasambodhāvahattā. Iti sabbampetaṃ abhisambodhito",
  "tika-s0104t:172_22": "yāva parinibbānā pañcacattālīsa vassāni bhāsitaṃ lapitaṃ “tīṇi piṭakāni, pañca nikāyā,",
  "tika-s0104t:172_23": "navaṅgāni, caturāsīti dhammakkhandhasahassānī”ti evaṃ mahappabhedaṃ hoti. Imāni caturāsīti",
  "tika-s0104t:172_24": "dhammakkhandhasahassāni tiṭṭhanti, ahaṃ ekova parinibbāyissāmi, ahañca panidāni ekova",
  "tika-s0104t:172_25": "ovadāmi anusāsāmi, mayi parinibbute imāni caturāsīti buddhasahassāni tumhe ovadissanti",
  "tika-s0104t:172_26": "anusāsissanti ovādānusāsanakiccassa nipphādanatoti.",
  "tika-s0104t:173_0": "Sāsananti pariyattipaṭipattipaṭivedhavasena tividhampi sāsanaṃ, nippariyāyato pana",
  "tika-s0104t:173_1": "sattatiṃsa bodhipakkhiyadhammā. Addhānaṃ gamitumalanti addhaniyaṃ, addhānagāmi addhānakkhamanti",
  "tika-s0104t:173_2": "attho. Ciraṃ ṭhiti etassāti ciraṭṭhitikaṃ. Idaṃ vuttaṃ hoti – yena pakārena idaṃ",
  "tika-s0104t:173_3": "sāsanaṃ addhaniyaṃ, tatoyeva ca ciraṭṭhitikaṃ bhaveyya, tena pakārena dhammañca vinayañca",
  "tika-s0104t:173_4": "yadi panāhaṃ saṅgāyeyyaṃ, sādhu vatāti.",
  "tika-s0104t:174_0": "Idāni sammāsambuddhena attano kataṃ anuggahavisesaṃ samanussaritvā cintanākārampi",
  "tika-s0104t:174_1": "dassento “yañcāhaṃ bhagavatā”tiādimāha. Tattha “yañcāha”nti etassa “anuggahito, pasaṃsito”ti",
  "tika-s0104t:174_2": "etehi sambandho. Yanti yasmā, kiriyāparāmasanaṃ vā etaṃ, tena “anuggahito, pasaṃsito”ti",
  "tika-s0104t:174_3": "ettha anuggahaṇaṃ, pasaṃsanañca parāmasati. “Dhāressasī”tiādikaṃ pana vacanaṃ bhagavā",
  "tika-s0104t:174_4": "aññatarasmiṃ rukkhamūle mahākassapattherena paññattasaṅghāṭiyaṃ nisinno taṃ saṅghāṭiṃ",
  "tika-s0104t:174_5": "padumapupphavaṇṇena pāṇinā antantena parāmasanto āha. Vuttañhetaṃ kassapasaṃyutte",
  "tika-s0104t:174_6": "mahākassapatthereneva ānandattheraṃ āmantetvā kathentena –",
  "tika-s0104t:175_0": "“Atha kho āvuso bhagavā maggā okkamma yena aññataraṃ rukkhamūlaṃ tenupasaṅkami, atha",
  "tika-s0104t:175_1": "khvāhaṃ āvuso paṭapilotikānaṃ saṅghāṭiṃ catugguṇaṃ paññapetvā bhagavantaṃ etadavocaṃ",
  "tika-s0104t:175_2": "‘idha bhante bhagavā nisīdatu, yaṃ mamassa dīgharattaṃ hitāya sukhāyā’ti. Nisīdi",
  "tika-s0104t:175_3": "kho āvuso bhagavā paññatte āsane, nisajja kho maṃ āvuso bhagavā etadavoca ‘mudukā",
  "tika-s0104t:175_4": "kho tyāyaṃ kassapa paṭapilotikānaṃ saṅghāṭī’ti. Paṭiggaṇhātu me bhante bhagavā paṭapilotikānaṃ",
  "tika-s0104t:175_5": "saṅghāṭiṃ anukampaṃ upādāyāti. Dhāressasi pana me tvaṃ kassapa sāṇāni paṃsukūlāni",
  "tika-s0104t:175_6": "nibbasanānīti. Dhāressāmahaṃ bhante bhagavato sāṇāni paṃsukūlāni nibbasanānīti. So",
  "tika-s0104t:175_7": "khvāhaṃ āvuso paṭapilotikānaṃ saṅghāṭiṃ bhagavato pādāsiṃ, ahaṃ pana bhagavato sāṇāni",
  "tika-s0104t:175_8": "paṃsukūlāni nibbasanāni paṭipajji”nti.",
  "tika-s0104t:176_0": "Tattha mudukā kho tyāyanti mudukā kho te ayaṃ. Kasmā pana bhagavā evamāhāti? Therena",
  "tika-s0104t:176_1": "saha cīvaraṃ parivattetukāmatāya. Kasmā parivattetukāmo jātoti? Theraṃ attano ṭhāne",
  "tika-s0104t:176_2": "ṭhapetukāmatāya. Kiṃ sāriputtamoggallānā natthīti? Atthi, evaṃ panassa ahosi “ime",
  "tika-s0104t:176_3": "na ciraṃ ṭhassanti, ‘kassapo pana vīsavassasatāyuko, so mayi parinibbute sattapaṇṇiguhāyaṃ",
  "tika-s0104t:176_4": "vasitvā dhammavinayasaṅgahaṃ katvā mama sāsanaṃ pañcavassasahassaparimāṇakālaṃ pavattanakaṃ",
  "tika-s0104t:176_5": "karissatī”ti attano naṃ ṭhāne ṭhapesi, evaṃ bhikkhū kassapassa sussusitabbaṃ maññissantī”ti",
  "tika-s0104t:176_6": "tasmā evamāha. Thero pana yasmā cīvarassa vā pattassa vā vaṇṇe kathite “imaṃ tumhe",
  "tika-s0104t:176_7": "gaṇhathā”ti vacanaṃ cārittameva, tasmā “paṭiggaṇhātu me bhante bhagavā”ti āha.",
  "tika-s0104t:177_0": "Dhāressasi pana me tvaṃ kassapāti kassapa tvaṃ imāni paribhogajiṇṇāni paṃsukūlāni",
  "tika-s0104t:177_1": "pārupituṃ sakkhissasīti vadati. Tañca kho na kāyabalaṃ sandhāya, paṭipattipūraṇaṃ",
  "tika-s0104t:177_2": "pana sandhāya evamāha. Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ",
  "tika-s0104t:177_3": "pārupitvā āmakasusāne chaḍḍitaṃ susānaṃ pavisitvā tumbamattehi pāṇakehi samparikiṇṇaṃ",
  "tika-s0104t:177_4": "te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase",
  "tika-s0104t:177_5": "dasasahassacakkavāḷe mahāpathavī mahāviravaṃ viravamānā kampittha, ākāsaṃ taṭataṭāyi,",
  "tika-s0104t:177_6": "cakkavāḷe devatā sādhukāraṃ adaṃsu, imaṃ cīvaraṃ gaṇhantena bhikkhunā jātipaṃsukūlikena",
  "tika-s0104t:177_7": "jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa",
  "tika-s0104t:177_8": "cīvarassa anucchavikaṃ kātuṃ sakkhissasīti. Theropi attanā pañcannaṃ hatthīnaṃ balaṃ",
  "tika-s0104t:177_9": "dhāreti, so taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa",
  "tika-s0104t:177_10": "anucchavikaṃ kātukāmo “dhāressāmahaṃ bhante”ti āha. Paṭipajjinti paṭipannosiṃ. Evaṃ",
  "tika-s0104t:177_11": "pana cīvaraparivattanaṃ katvā therena pārupitacīvaraṃ bhagavā pārupi, satthu cīvaraṃ",
  "tika-s0104t:177_12": "thero. Tasmiṃ samaye mahāpathavī udakapariyantaṃ katvā unnadantī kampittha.",
  "tika-s0104t:178_0": "Sāṇāni paṃsukūlānīti matakaḷevaraṃ pariveṭhetvā chaḍḍitāni tumbamatte kimī papphoṭetvā",
  "tika-s0104t:178_1": "gahitāni sāṇavākamayāni paṃsukūlacīvarāni. Nibbasanānīti niṭṭhitavasanakiccāni, paribhogajiṇṇānīti",
  "tika-s0104t:178_2": "attho. Ettha ca kiñcāpi ekameva taṃ cīvaraṃ, anekāvayavattā pana bahuvacanaṃ katanti",
  "tika-s0104t:178_3": "majjhimagaṇṭhipade vuttaṃ. Cīvare sādhāraṇaparibhogenāti ettha attanā sādhāraṇaparibhogenāti",
  "tika-s0104t:178_4": "atthassa viññāyamānattā, viññāyamānatthassa ca saddassa payoge kāmācārattā “attanā”ti",
  "tika-s0104t:178_5": "na vuttaṃ. “Dhāressasi pana me tvaṃ kassapa sāṇāni paṃsukūlānī”ti hi vuttattā “attanāva",
  "tika-s0104t:178_6": "sādhāraṇaparibhogenā”ti viññāyati, nāññena. Na hi kevalaṃ saddatoyeva sabbattha atthanicchayo,",
  "tika-s0104t:178_7": "atthapakaraṇādināpi yebhuyyena atthassa niyamitattā. Ācariyadhammapālattherena panettha",
  "tika-s0104t:178_8": "evaṃ vuttaṃ “cīvare sādhāraṇaparibhogenāti ettha ‘attanā samasamaṭṭhapanenā’ti idha",
  "tika-s0104t:178_9": "vuttaṃ attanā – saddamānetvā ‘cīvare attanā sādhāraṇaparibhogenā’ti yojetabbaṃ.",
  "tika-s0104t:179": "Yassa yena hi sambandho, dūraṭṭhampi ca tassa taṃ;",
  "tika-s0104t:180": "Atthato hyasamānānaṃ, āsannattamakāraṇanti.",
  "tika-s0104t:181_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ. Ekassāpi",
  "tika-s0104t:181_1": "hi karaṇaniddesassa sahādiyogakattutthajotakattasambhavato”ti. Samānaṃ dhāraṇametassāti",
  "tika-s0104t:181_2": "sādhāraṇo, tādiso paribhogoti sādhāraṇaparibhogo, tena. Sādhāraṇaparibhogena ca samasamaṭṭhapanena",
  "tika-s0104t:181_3": "ca anuggahitoti sambandho.",
  "tika-s0104t:182": "Idāni –",
  "tika-s0104t:183_0": "“Ahaṃ bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṃ",
  "tika-s0104t:183_1": "savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi, kassapopi bhikkhave",
  "tika-s0104t:183_2": "yāvade ākaṅkhati vivicceva kāmehi vivicca akusalehi dhammehi savitakkaṃ savicāraṃ",
  "tika-s0104t:183_3": "vivekajaṃ pītisukhaṃ paṭhamaṃ jhānaṃ upasampajja viharatī”tiādinā –",
  "tika-s0104t:184_0": "Navānupubbavihārachaḷabhiññāpabhede uttarimanussadhamme attanā samasamaṭṭhapanatthāya",
  "tika-s0104t:184_1": "bhagavatā vuttaṃ kassapasaṃyutte āgataṃ pāḷimimaṃ peyyālamukhena, ādiggahaṇena ca",
  "tika-s0104t:184_2": "saṅkhipitvā dassento āha “ahaṃ bhikkhave”tiādi.",
  "tika-s0104t:185_0": "Tattha yāvadeti yāvadeva, yattakaṃ kālaṃ ākaṅkhāmi, tattakaṃ kālaṃ viharāmīti attho.",
  "tika-s0104t:185_1": "Tatoyeva hi majjhimagaṇṭhipade, cūḷagaṇṭhipade ca “yāvadeti yāvadevāti vuttaṃ hotī”ti",
  "tika-s0104t:185_2": "likhitaṃ. Saṃyuttaṭṭhakathāyampi “yāvade ākaṅkhāmīti yāvadeva icchāmī”ti attho vutto.",
  "tika-s0104t:185_3": "Tathā hi tattha līnatthapakāsaniyaṃ ācariyadhammapālattherena “yāvadevāti iminā samānatthaṃ",
  "tika-s0104t:185_4": "‘yāvade’ti idaṃ pada”nti vuttaṃ. Potthakesu pana katthaci “yāvadevā”ti ayameva pāṭho",
  "tika-s0104t:185_5": "dissati. Api ca yāvadeti yattakaṃ samāpattivihāraṃ viharituṃ ākaṅkhāmi, tattakaṃ",
  "tika-s0104t:185_6": "samāpattivihāraṃ viharāmīti samāpattiṭṭhāne, yattakaṃ abhiññāvohāraṃ voharituṃ ākaṅkhāmi,",
  "tika-s0104t:185_7": "tattakaṃ abhiññāvohāraṃ voharāmīti abhiññāṭhāne ca saha pāṭhasesena attho veditabbo.",
  "tika-s0104t:185_8": "Ācariyadhammapālattherenāpi tadevatthaṃ yathālābhanayena dassetuṃ “yattake samāpattivihāre,",
  "tika-s0104t:185_9": "abhiññāvohāre vā ākaṅkhanto vihārāmi ceva voharāmi ca, tathā kassapopīti attho”ti",
  "tika-s0104t:185_10": "vuttaṃ. Apare pana “yāvadeti ‘yaṃ paṭhamajjhānaṃ ākaṅkhāmi, taṃ paṭhamajjhānaṃ upasampajja",
  "tika-s0104t:185_11": "vihārāmī’tiādinā samāpattiṭṭhāne, iddhividhābhiññāṭhāne ca ajjhāharitassa ta-saddassa",
  "tika-s0104t:185_12": "kammavasena ‘yaṃ dibbasotaṃ ākaṅkhāmi, tena dibbasotena sadde suṇāmī’tiādinā sesābhiññāṭhāne",
  "tika-s0104t:185_13": "karaṇavasena yojanā vattabbā”ti vadanti. Vivicceva kāmehīti ettha eva-saddo niyamattho,",
  "tika-s0104t:185_14": "ubhayattha yojetabbo. Yamettha vattabbaṃ, tadupari āvi bhavissati.",
  "tika-s0104t:186_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā",
  "tika-s0104t:186_1": "samāpajjitabbattā evaṃsaññitā nirodhasamāpattiyā saha aṭṭha samāpattiyo. Chaḷabhiññā",
  "tika-s0104t:186_2": "nāma āsavakkhayañāṇena saha pañcābhiññāyo. Katthaci potthake cettha ādisaddo dissati.",
  "tika-s0104t:186_3": "So anadhippeto yathāvuttāya pāḷiyā gahetabbassa atthassa anavasesattā. Manussesu,",
  "tika-s0104t:186_4": "manussānaṃ vā uttaribhūtānaṃ, uttarīnaṃ vā manussānaṃ jhāyīnañceva ariyānañca dhammoti",
  "tika-s0104t:186_5": "uttarimanussadhammo, manussadhammā vā uttarīti uttarimanussadhammo. Dasa kusalakammapathā",
  "tika-s0104t:186_6": "cettha vinā bhāvanāmanasikārena pakatiyāva manussehi nibbattetabbato, manussattabhāvāvahanato",
  "tika-s0104t:186_7": "ca manussadhammo nāma, tato uttari pana jhānādi uttarimanussadhammoti veditabbo.",
  "tika-s0104t:186_8": "Samasamaṭṭhapanenāti “ahaṃ yattakaṃ kālaṃ, yattake vā samāpattivihāre, yattakā abhiññāyo",
  "tika-s0104t:186_9": "ca vaḷañjemi, tathā kassapopī”ti evaṃ samasamaṃ katvā ṭhapanena. Anekaṭṭhānesu ṭhapanaṃ,",
  "tika-s0104t:186_10": "kassacipi uttarimanussadhammassa asesabhāvena ekantasamaṭṭhapanaṃ vā sandhāya “samasamaṭṭhapanenā”ti",
  "tika-s0104t:186_11": "vuttaṃ, idañca navānupubbavihārachaḷabhiññābhāvasāmaññena pasaṃsāmattanti daṭṭhabbaṃ.",
  "tika-s0104t:186_12": "Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhyā",
  "tika-s0104t:186_13": "samāpattiyo samāpajjati, yamakapāṭihāriyādivasena ca abhiññāyo vaḷañjetīti. Ettha",
  "tika-s0104t:186_14": "ca uttarimanussadhamme attanā samasamaṭṭhapanenā”ti idaṃ nidassanamattanti veditabbaṃ. Tathā hi –",
  "tika-s0104t:187": "“Ovada kassapa bhikkhū, karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ, tvaṃ vā. Ahaṃ vā kassapa bhikkhūnaṃ dhammiṃ kathaṃ kareyyaṃ, tvaṃ vā”ti –",
  "tika-s0104t:188": "Evampi attanā samasamaṭṭhapanamakāsiyevāti.",
  "tika-s0104t:189_0": "Tathāti rūpūpasaṃhāro yathā anuggahito, tathā pasaṃsitoti. Ākāse pāṇiṃ cāletvāti",
  "tika-s0104t:189_1": "bhagavatā attanoyeva pāṇiṃ ākāse cāletvā kulesu alaggacittatāya ceva karaṇabhūtāya",
  "tika-s0104t:189_2": "pasaṃsitoti sambandho. Alaggacittatāyāti vā ādhāre bhummaṃ, ākāse pāṇiṃ cāletvā kulūpakassa",
  "tika-s0104t:189_3": "bhikkhuno alaggacittatāya kulesu alagganacittena bhavituṃ yuttatāya ceva maññeva",
  "tika-s0104t:189_4": "sakkhiṃ katvā pasaṃsitoti attho. Yathāha –",
  "tika-s0104t:190_0": "“Atha kho bhagavā ākāse pāṇiṃ cālesi seyyathāpi bhikkhave, ayaṃ ākāse pāṇi na sajjati",
  "tika-s0104t:190_1": "na gayhati na bajjhati, evameva kho bhikkhave yassa kassaci bhikkhuno kulāni upasaṅkamato",
  "tika-s0104t:190_2": "kulesu cittaṃ na sajjati na gayhati na bajjhati ‘labhantu lābhakāmā, puññakāmā karontu",
  "tika-s0104t:190_3": "puññānī’ti. Yathā sakena lābhena attamano hoti sumano, evaṃ paresaṃ lābhena attamano",
  "tika-s0104t:190_4": "hoti sumano. Evarūpo kho bhikkhave bhikkhu arahati kulāni upasaṅkamituṃ. Kassapassa",
  "tika-s0104t:190_5": "bhikkhave kulāni upasaṅkamato kulesu cittaṃ na sajjati na gayhati na bajjhati ‘labhantu",
  "tika-s0104t:190_6": "lābhakāmā, puññakāmā karontu puññānī’ti. Yathā sakena lābhena attamano hoti sumano,",
  "tika-s0104t:190_7": "evaṃ paresaṃ lābhena attamano hoti sumano”ti.",
  "tika-s0104t:191_0": "Tattha ākāse pāṇiṃ cālesīti nīle gaganantare yamakavijjukaṃ sañcālayamāno viya heṭṭhābhāge,",
  "tika-s0104t:191_1": "uparibhāge, ubhato ca passesu pāṇiṃ sañcālesi, idañca pana tepiṭake buddhavacane",
  "tika-s0104t:191_2": "asambhinnapadaṃ nāma. Attamanoti sakamano, na domanassena pacchinditvā gahitamano.",
  "tika-s0104t:191_3": "Sumanoti tuṭṭhamano, idāni yo hīnādhimuttiko micchāpaṭipanno evaṃ vadeyya “sammāsambuddho",
  "tika-s0104t:191_4": "‘alaggacittatāya ākāse cālitapāṇūpamā kulāni upasaṅkamathā’ti vadanto aṭṭhāne ṭhapeti,",
  "tika-s0104t:191_5": "asayhabhāraṃ āropeti, yaṃ na sakkā kātuṃ, taṃ kārehī”ti, tassa vādapathaṃ pacchinditvā",
  "tika-s0104t:191_6": "“sakkā ca kho evaṃ kātuṃ, atthi evarūpo bhikkhū”ti āyasmantaṃ mahākassapattherameva",
  "tika-s0104t:191_7": "sakkhiṃ katvā dassento “kassapassa bhikkhave”tiādimāha.",
  "tika-s0104t:192": "Aññampi pasaṃsanamāha “candopamapaṭipadāya cā”ti, candapaṭibhāgāya paṭipadāya ca karaṇabhūtāya pasaṃsito, tassaṃ vā ādhārabhūtāya maññeva sakkhiṃ katvā pasaṃsitoti attho. Yathāha –",
  "tika-s0104t:193_0": "“Candūpamā bhikkhave kulāni upasaṅkamatha apakasseva kāyaṃ, apakassa cittaṃ niccanavakā",
  "tika-s0104t:193_1": "kulesu appagabbhā. Seyyathāpi bhikkhave puriso jarudapānaṃ vā olokeyya pabbatavisamaṃ",
  "tika-s0104t:193_2": "vā nadīviduggaṃ vā apakasseva kāyaṃ, apakassa cittaṃ, evameva kho bhikkhave candūpamā",
  "tika-s0104t:193_3": "kulāni upasaṅkamatha apakasseva kāyaṃ, apakassa cittaṃ niccanavakā kulesu appagabbhā.",
  "tika-s0104t:193_4": "Kassapo bhikkhave candūpamo kulāni upasaṅkamati apakasseva kāyaṃ, apakassa cittaṃ",
  "tika-s0104t:193_5": "niccanavako kulesu appagabbho”ti.",
  "tika-s0104t:194_0": "Tattha candūpamāti candasadisā hutvā. Kiṃ parimaṇḍalatāya sadisāti? No, apica kho",
  "tika-s0104t:194_1": "yathā cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ",
  "tika-s0104t:194_2": "vā nikantiṃ vā patthanaṃ vā pariyuṭṭhānaṃ vā karoti, na ca na hoti mahājanassa piyo",
  "tika-s0104t:194_3": "manāpo, tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā",
  "tika-s0104t:194_4": "candūpamā hutvā khattiyakulādīni cattāri kulāni upasaṅkamathāti attho. Apica yathā",
  "tika-s0104t:194_5": "cando andhakāraṃ vidhamati, ālokaṃ pharati, evaṃ kilesandhakāravidhamanena, ñāṇālokapharaṇena",
  "tika-s0104t:194_6": "ca candūpamā hutvāti evamādīhipi nayehi attho daṭṭhabbo.",
  "tika-s0104t:195_0": "Apakasseva kāyaṃ, apakassa cittanti teneva santhavādīnamakaraṇena kāyañca cittañca",
  "tika-s0104t:195_1": "apakassitvā, akaḍḍhitvā apanetvāti attho. Niccanavakāti niccaṃ navikāva, āgantukasadisā",
  "tika-s0104t:195_2": "eva hutvāti attho. Āgantuko hi paṭipāṭiyā sampattagehaṃ pavisitvā sace naṃ gharasāmikā",
  "tika-s0104t:195_3": "disvā “amhākaṃ puttabhātaropi vippavāsagatā evaṃ vicariṃsū”ti anukampamānā nisīdāpetvā",
  "tika-s0104t:195_4": "bhojenti, bhuttamattoyeva “tumhākaṃ bhājanaṃ gaṇhathā”ti uṭṭhāya pakkamati, na tehi",
  "tika-s0104t:195_5": "saddhiṃ santhavaṃ vā karoti, kiccakaraṇīyāni vā saṃvidahati, evaṃ tumhepi paṭipāṭiyā",
  "tika-s0104t:195_6": "sampattagharaṃ pavisitvā yaṃ iriyāpathesu pasannā manussā denti, taṃ gahetvā pacchinnasanthavā",
  "tika-s0104t:195_7": "tesaṃ kiccakaraṇīye abyāvaṭā hutvā nikkhamathāti dīpeti. Appagabbhāti na pagabbhā,",
  "tika-s0104t:195_8": "aṭṭhaṭṭhānena kāyapāgabbhiyena, catuṭṭhānena vacīpāgabbhiyena, anekaṭṭhānena manopāgabbhiyena",
  "tika-s0104t:195_9": "ca virahitā kulāni upasaṅkamathāti attho.",
  "tika-s0104t:196_0": "Jarudapānanti jiṇṇakūpaṃ. Pabbatavisamanti pabbate visamaṃ papātaṭṭhānaṃ. Nadīvidugganti",
  "tika-s0104t:196_1": "nadiyā viduggaṃ chinnataṭaṭṭhānaṃ. Evameva khoti ettha idaṃ opammasaṃsandanaṃ – jarudapānādayo",
  "tika-s0104t:196_2": "viya hi cattāri kulāni, olokanapuriso viya bhikkhu, yathā pana anapakaṭṭhakāyacitto",
  "tika-s0104t:196_3": "tāni olokento puriso tattha patati, evaṃ arakkhitehi kāyādīhi kulāni upasaṅkamanto",
  "tika-s0104t:196_4": "bhikkhu kulesu bajjhati, tato nānappakāraṃ sīlapādabhañjanādikaṃ anatthaṃ pāpuṇāti.",
  "tika-s0104t:196_5": "Yathā pana apakaṭṭhakāyacitto puriso tattha na patati, evaṃ rakkhiteneva kāyena,",
  "tika-s0104t:196_6": "rakkhitāya vācāya, rakkhitehi cittehi, sūpaṭṭhitāya satiyā apakaṭṭhakāyacitto hutvā",
  "tika-s0104t:196_7": "kulāni upasaṅkamanto bhikkhu kulesu na bajjhati, athassa sīlasaddhāsamādhipaññāsaṅkhātāni",
  "tika-s0104t:196_8": "pādahatthakucchisīsāni na bhañjanti, rāgakaṇṭakādayo na vijjhanti, sukhito yenakāmaṃ",
  "tika-s0104t:196_9": "agatapubbaṃ nibbānadisaṃ gacchati, evarūpo ayaṃ mahākassapoti hīnādhimuttikassa micchāpaṭipannassa",
  "tika-s0104t:196_10": "vādapathapacchindanatthaṃ mahākassapattheraṃ eva sakkhiṃ katvā dassento “kassapo",
  "tika-s0104t:196_11": "bhikkhave”tiādimāhāti. Evampettha atthamicchantialaggacittatāsaṅkhātāya candopamapaṭipadāya",
  "tika-s0104t:196_12": "karaṇabhūtāya pasaṃsito, tassaṃ vā ādhārabhūtāya maññeva sakkhiṃ katvā pasaṃsitoti,",
  "tika-s0104t:196_13": "evaṃ sati ceva-saddo, ca-saddo ca na payujjitabbo dvinnaṃ padānaṃ tulyādhikaraṇattā,",
  "tika-s0104t:196_14": "ayameva attho pāṭho ca yuttataro viya dissati parinibbānasuttavaṇṇanāyaṃ “ākāse pāṇiṃ",
  "tika-s0104t:196_15": "cāletvā candūpamaṃ paṭipadaṃ kathento maṃ kāyasakkhiṃ katvā kathesī”ti vuttattāti.",
  "tika-s0104t:197_0": "Tassa kimaññaṃ āṇaṇyaṃ bhavissati, aññatra dhammavinayasaṅgāyanāti adhippāyo. Tattha",
  "tika-s0104t:197_1": "tassāti yaṃ-saddassa kāraṇanidassane “tasmā”ti ajjhāharitvā tassa meti attho, kiriyāparāmasane",
  "tika-s0104t:197_2": "pana tassa anuggahaṇassa, pasaṃsanassa cāti. Potthakesupi katthaci “tassa me”ti pāṭho",
  "tika-s0104t:197_3": "dissati, evaṃ sati kiriyāparāmasane “tassā”ti aparaṃ padamajjhāharitabbaṃ. Natthi",
  "tika-s0104t:197_4": "iṇaṃ yassāti aṇaṇo, tassa bhāvo āṇaṇyaṃ. Dhammavinayasaṅgāyanaṃ ṭhapetvā aññaṃ kiṃ",
  "tika-s0104t:197_5": "nāma tassa iṇavirahitattaṃ bhavissati, na bhavissati evāti attho. “Nanu maṃ bhagavā”tiādinā",
  "tika-s0104t:197_6": "vuttamevatthaṃ upamāvasena vibhāveti. Sakakavacaissariyānuppadānenāti ettha kavaco",
  "tika-s0104t:197_7": "nāma uracchado, yena uro chādīyate, tassa ca cīvaranidassanena gahaṇaṃ, issariyassa",
  "tika-s0104t:197_8": "pana abhiññāsamāpattinidassanenāti daṭṭhabbaṃ. Kulavaṃsappatiṭṭhāpakanti kulavaṃsassa",
  "tika-s0104t:197_9": "kulapaveṇiyā patiṭṭhāpakaṃ. “Me”ti padassa niccasāpekkhattā saddhammavaṃsappatiṭṭhāpakoti",
  "tika-s0104t:197_10": "samāso. Idaṃ vuttaṃ hoti – sattusaṅghanimmaddanena attano kulavaṃsappatiṭṭhāpanatthaṃ",
  "tika-s0104t:197_11": "sakakavacaissariyānuppadānena kulavaṃsappatiṭṭhāpakaṃ puttaṃ rājā viya bhagavāpi",
  "tika-s0104t:197_12": "maṃ dīghadassī “saddhammavaṃsappatiṭṭhāpako me ayaṃ bhavissatī”ti mantvā sāsanapaccatthikagaṇanimmaddanena",
  "tika-s0104t:197_13": "saddhammavaṃsappatiṭṭhāpanatthaṃ cīvaradānasamasamaṭṭhapanasaṅkhātena iminā asādhāraṇānuggahena",
  "tika-s0104t:197_14": "anuggahesi nanu, imāya ca uḷārāya pasaṃsāya pasaṃsi nanūti. Iti cintayantoti ettha",
  "tika-s0104t:197_15": "itisaddena “antaradhāpeyyuṃ, saṅgāyeyyaṃ, kimaññaṃ āṇaṇyaṃ bhavissatī”ti vacanapubbaṅgamaṃ,",
  "tika-s0104t:197_16": "“ṭhānaṃ kho panetaṃ vijjatī”tiādi vākyattayaṃ nidasseti.",
  "tika-s0104t:198_0": "Idāni yathāvuttamatthaṃ saṅgītikkhandhakapāḷiyā sādhento āha “yathāhā”tiādi. Tattha",
  "tika-s0104t:198_1": "yathāhāti kiṃ āha, mayā vuttassa atthassa sādhakaṃ kiṃ āhāti vuttaṃ hoti. Yathā vā",
  "tika-s0104t:198_2": "yena pakārena mayā vuttaṃ, tathā tena pakārena pāḷiyampi āhāti attho. Yathā vā yaṃ",
  "tika-s0104t:198_3": "vacanaṃ pāḷiyaṃ āha, tathā tena vacanena mayā vuttavacanaṃ saṃsandati ceva sameti",
  "tika-s0104t:198_4": "ca yathā taṃ gaṅgodakena yamunodakantipi vattabbo pāḷiyā sādhanatthaṃ udāharitabhāvassa",
  "tika-s0104t:198_5": "paccakkhato viññāyamānattā, viññāyamānatthassa ca saddassa payoge kāmācārattā. Adhippāyavibhāvanatthā",
  "tika-s0104t:198_6": "hi atthayojanā. Yathā vā yena pakārena dhammavinayasaṅgāyanatthaṃ bhikkhūnaṃ ussāhaṃ",
  "tika-s0104t:198_7": "janesi, tathā tena pakārena pāḷiyampi āhāti attho. Evamīdisesu.",
  "tika-s0104t:199_0": "Ekamidāhanti ettha idanti nipātamattaṃ. Ekaṃ samayanti ca bhummatthe upayogavacanaṃ,",
  "tika-s0104t:199_1": "ekasmiṃ samayeti attho. Pāvāyāti pāvānagarato, tattha piṇḍāya caritvā “kusināraṃ",
  "tika-s0104t:199_2": "gamissāmī”ti addhānamaggappaṭipannoti vuttaṃ hoti. Addhānamaggoti ca dīghamaggo vuccati,",
  "tika-s0104t:199_3": "dīghapariyāyo hettha addhānasaddo. Mahatāti guṇamahattenapi saṅkhyāmahattenapi mahatā.",
  "tika-s0104t:199_4": "“Pañcamattehī”tiādinā saṅkhyāmahattaṃ dasseti, mattasaddo ca pamāṇavacano “bhojane",
  "tika-s0104t:199_5": "mattaññutā”tiādīsu viya. “Dhammavinayasaṅgāyanatthaṃ ussāhaṃ janesī”ti etassatthassa",
  "tika-s0104t:199_6": "sādhanatthaṃ āhatā “atha kho”tiādikā pāḷi yathāvuttamatthaṃ na sādheti. Na hettha",
  "tika-s0104t:199_7": "ussāhajananappakāro āgatoti codanaṃ pariharitumāha “sabbaṃ subhaddakaṇḍaṃ vitthārato",
  "tika-s0104t:199_8": "veditabba”nti. Evampesā codanā tadavatthāyevāti vuttaṃ “tato paraṃ āhā”tiādi. Apica",
  "tika-s0104t:199_9": "yathāvuttatthasādhikā pāḷi mahatarāti ganthagarutāpariharaṇatthaṃ majjhe peyyālamukhena",
  "tika-s0104t:199_10": "ādiantameva pāḷiṃ dassento “sabbaṃ subhaddakaṇḍaṃ vitthārato veditabba”nti āha. Tena",
  "tika-s0104t:199_11": "hi “atha khvāhaṃ āvuso maggā okkamma aññatarasmiṃ rukkhamūle nisīdī”ti vuttapāḷito",
  "tika-s0104t:199_12": "paṭṭhāya “yaṃ na icchissāma, na taṃ karissāmā”ti vuttapāḷipariyosānaṃ subhaddakaṇḍaṃ dasseti.",
  "tika-s0104t:200_0": "“Tato para”ntiādinā pana tadavasesaṃ “handa mayaṃ āvuso”tiādikaṃ ussāhajananappakāradassanapāḷiṃ.",
  "tika-s0104t:200_1": "Tasmā tato paraṃ āhāti ettha subhaddakaṇḍato paraṃ ussāhajananappakāradassanavacanamāhāti",
  "tika-s0104t:200_2": "attho veditabbo. Mahāgaṇṭhipadepi hi soyevattho vutto. Ācariyasāriputtattherenāpi",
  "tika-s0104t:200_3": "tatheva adhippeto. Ācariyadhammapālattherena pana “tato paranti tato bhikkhūnaṃ ussāhajananato",
  "tika-s0104t:200_4": "parato”ti vuttaṃ, tadetaṃ vicāretabbaṃ heṭṭhā ussāhajananappakārassa pāḷiyaṃ avuttattā.",
  "tika-s0104t:200_5": "Ayameva hi ussāhajananappakāro yadidaṃ “handa mayaṃ āvuso dhammañca vinayañca saṅgāyeyyāma,",
  "tika-s0104t:200_6": "pure adhammo dippatī”tiādi. Yadi pana subhaddakaṇḍameva ussāhajananahetubhūtassa",
  "tika-s0104t:200_7": "subhaddena vuttavacanassa pakāsanattā ussāhajanananti vadeyya, natthevettha vicāretabbatāti.",
  "tika-s0104t:200_8": "Pure adhammo dippatīti ettha adhammo nāma dasakusalakammapathapaṭipakkhabhūto adhammo.",
  "tika-s0104t:200_9": "Dhammavinayasaṅgāyanatthaṃ ussāhajananappasaṅgattā vā tadasaṅgāyanahetuko dosagaṇopi",
  "tika-s0104t:200_10": "sambhavati, “adhammavādino balavanto honti, dhammavādino dubbalā hontī”ti vuttattā",
  "tika-s0104t:200_11": "sīlavipattiādihetuko pāpicchatādidosagaṇo adhammotipi vadanti. Pure dippatīti api",
  "tika-s0104t:200_12": "nāma dippati. Saṃsayatthe hi pure-saddo. Atha vā yāva adhammo dhammaṃ paṭibāhituṃ",
  "tika-s0104t:200_13": "samattho hoti, tato puretaramevāti attho. Āsanne hi anadhippete ayaṃ pure-saddo.",
  "tika-s0104t:200_14": "Dippatīti dippissati, pure-saddayogena hi anāgatatthe ayaṃ vattamānapayogo yathā",
  "tika-s0104t:200_15": "“purā vassati devo”ti. Tathā hi vuttaṃ –",
  "tika-s0104t:201": "“Anāgate sannicchaye, tathātīte ciratane;",
  "tika-s0104t:202": "Kāladvayepi kavīhi, puresaddo payujjate”ti. ;",
  "tika-s0104t:203": "“Pureyāvapurāyoge, niccaṃ vā karahi kadā;",
  "tika-s0104t:204": "Lacchāyamapi kiṃ vutte, vattamānā bhavissatī”ti ca.",
  "tika-s0104t:205_0": "Keci panettha evaṃ vaṇṇayanti – pureti pacchā anāgate, yathā addhānaṃ gacchantassa",
  "tika-s0104t:205_1": "gantabbamaggo “pure”ti vuccati, tathā idhāpi maggagamananayena anāgatakālo “pure”ti",
  "tika-s0104t:205_2": "vuccatīti. Evaṃ sati taṃkālāpekkhāya cettha vattamānapayogo sambhavati. Dhammo paṭibāhiyyatīti",
  "tika-s0104t:205_3": "etthāpi pure-saddena yojetvā vuttanayena attho veditabbo, tathā dhammopi adhammaviparītavasena,",
  "tika-s0104t:205_4": "ito parampi eseva nayo. Avinayoti pahānavinayasaṃvaravinayānaṃ paṭipakkhabhūto avinayo.",
  "tika-s0104t:205_5": "Vinayavādino dubbalā hontīti evaṃ iti-saddena pāṭho, so “tato paraṃ āhā”ti ettha",
  "tika-s0104t:205_6": "āha-saddena sambajjhitabbo.",
  "tika-s0104t:206_0": "Tena hīti uyyojanatthe nipāto. Uccinane uyyojentā hi mahākassapattheraṃ evamāhaṃsu",
  "tika-s0104t:206_1": "“bhikkhū uccinatū”ti, saṅgītiyā anurūpe bhikkhū uccinitvā upadhāretvā gaṇhātūti attho.",
  "tika-s0104t:206_2": "“Sakala…pe… pariggahesī”ti etena sukkhavipassakakhīṇāsavapariyantānaṃ yathāvuttapuggalānaṃ",
  "tika-s0104t:206_3": "satipi āgamādhigamasambhave saha paṭisambhidāhi pana tevijjādiguṇayuttānaṃ āgamādhigamasampattiyā",
  "tika-s0104t:206_4": "ukkaṃsagatattā saṅgītiyā bahūpakārataṃ dasseti. Sakalaṃ suttageyyādikaṃ navaṅgaṃ",
  "tika-s0104t:206_5": "ettha, etassāti vā sakalanavaṅgaṃ, satthu bhagavato sāsanaṃ satthusāsanaṃ sāsīyati",
  "tika-s0104t:206_6": "etenāti katvā, tadeva satthusāsananti sakalanavaṅgasatthusāsanaṃ. Nava vā suttageyyādīni",
  "tika-s0104t:206_7": "aṅgāni ettha, etassāti vā navaṅgaṃ, tameva satthusāsanaṃ, tañca sakalameva, na ekadesanti",
  "tika-s0104t:206_8": "tathā. Atthakāmena pariyāpuṇitabbā sikkhitabbā, diṭṭhadhammikādipurisatthaṃ vā nipphādetuṃ",
  "tika-s0104t:206_9": "pariyattā samatthāti pariyatti, tīṇi piṭakāni, sakalanavaṅgasatthusāsanasaṅkhātā",
  "tika-s0104t:206_10": "pariyatti, taṃ dhārentīti tathā, tādiseti attho. Puthujjana…pe… sukkhavipassakakhīṇāsavabhikkhūti ettha –",
  "tika-s0104t:207": "“Duve puthujjanā vuttā, buddhenādiccabandhunā;",
  "tika-s0104t:208": "Andho puthujjano eko, kalyāṇeko puthujjano”ti. ; –",
  "tika-s0104t:209_0": "Vuttesu kalyāṇaputhujjanāva adhippetā saddantarasannidhānenapi atthavisesassa viññātabbattā.",
  "tika-s0104t:209_1": "Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā,",
  "tika-s0104t:209_2": "teyeva khīṇāsavāti tathā. “Bhikkhū”ti pana sabbattha yojetabbaṃ. Vuttañhi –",
  "tika-s0104t:210": "“Yañcatthavato saddekasesato vāpi suyyate;",
  "tika-s0104t:211": "Taṃ sambajjhate paccekaṃ, yathālābhaṃ kadācipī”ti.",
  "tika-s0104t:212_0": "Tipiṭakasabbapariyattippabhedadhareti ettha tiṇṇaṃ piṭakānaṃ samāhāro tipiṭakaṃ,",
  "tika-s0104t:212_1": "taṃsaṅkhātaṃ navaṅgādivasena anekabhedabhinnaṃ sabbaṃ pariyattippabhedaṃ dhārentīti",
  "tika-s0104t:212_2": "tathā, tādise. Anu anu taṃ samaṅginaṃ bhāveti vaḍḍhetīti anubhāvo, soyeva ānubhāvo,",
  "tika-s0104t:212_3": "pabhāvo, mahanto ānubhāvo yesaṃ te mahānubhāvā. “Etadaggaṃ bhikkhave”ti bhagavatā",
  "tika-s0104t:212_4": "vuttavacanamupādāya pavattattā “etadagga”nti padaṃ anukaraṇajanāmaṃ nāma yathā “yevāpanaka”nti,",
  "tika-s0104t:212_5": "tabbasena vuttaṭṭhānantaramidha etadaggaṃ, tamāropiteti attho. Etadaggaṃ eso bhikkhu",
  "tika-s0104t:212_6": "aggoti vā āropitepi vaṭṭati. Tadanāropitāpi avasesaguṇasampannattā uccinitā tattha",
  "tika-s0104t:212_7": "santīti dassetuṃ “yebhuyyenā”ti vuttaṃ. Tisso vijjā tevijjā, tā ādi yesaṃ chaḷabhiññādīnanti",
  "tika-s0104t:212_8": "tevijjādayo, te bhedā anekappakārā yesanti tevijjādibhedā. Atha vā tisso vijjā assa",
  "tika-s0104t:212_9": "khīṇāsavassāti tevijjo, so ādi yesaṃ chaḷabhiññādīnanti tevijjādayo, teyeva bhedā",
  "tika-s0104t:212_10": "yesanti tevijjādibhedā. Tevijjachaḷabhiññādivasena anekabhedabhinne khīṇāsavabhikkhūyevāti",
  "tika-s0104t:212_11": "vuttaṃ hoti. Ye sandhāya vuttanti ye bhikkhū sandhāya idaṃ “atha kho”tiādivacanaṃ",
  "tika-s0104t:212_12": "saṅgītikkhandhake vuttaṃ. Iminā kiñcāpi pāḷiyaṃ avisesatova vuttaṃ, tathāpi visesena",
  "tika-s0104t:212_13": "yathāvuttakhīṇāsavabhikkhūyeva sandhāya vuttanti pāḷiyā saṃsandanaṃ karoti.",
  "tika-s0104t:213_0": "Nanu ca sakalanavaṅgasatthusāsanapariyattidharā khīṇāsavā anekasatā, anekasahassā",
  "tika-s0104t:213_1": "ca, kasmā thero ekenūnamakāsīti codanaṃ uddharitvā visesakāraṇadassanena taṃ pariharituṃ",
  "tika-s0104t:213_2": "“kissa panā”tiādi vuttaṃ. Tattha kissāti kasmā. Pakkhantarajotako pana-saddo. Okāsakaraṇatthanti",
  "tika-s0104t:213_3": "okāsakaraṇanimittaṃ okāsakaraṇahetu. Attha-saddo hi “chaṇatthañca nagarato nikkhamitvā",
  "tika-s0104t:213_4": "missakapabbataṃ abhiruhatū”tiādīsu viya kāraṇavacano, “kissa hetū”tiādīsu viya ca",
  "tika-s0104t:213_5": "hetvatthe paccattavacanaṃ. Tathā hi vaṇṇayanti “chaṇatthanti chaṇanimittaṃ chaṇahetūti",
  "tika-s0104t:213_6": "attho”ti. Evañca sati pucchāsabhāgatāvissajjanāya hoti, esa nayo īdisesu.",
  "tika-s0104t:214_0": "Kasmā panassa okāsamakāsīti āha “tenā”tiādi. Hi-saddo kāraṇatthe. “So hāyasmā”tiādinā",
  "tika-s0104t:214_1": "“sahāpi vināpi na sakkā”ti vuttavacane paccekaṃ kāraṇaṃ dasseti. Keci pana “tamatthaṃ",
  "tika-s0104t:214_2": "vivaratī”ti vadanti, tadayuttaṃ “tasmā”ti kāraṇavacanadassanato. “Tasmā”tiādinā hi",
  "tika-s0104t:214_3": "kāraṇadassanaṭṭhāne kāraṇajotakoyeva hi-saddo. Saññāṇamattajotakā sākhābhaṅgopamā",
  "tika-s0104t:214_4": "hi nipātāti, evamīdisesu. Sikkhatīti sekkho, sikkhanaṃ vā sikkhā, sāyeva tassa sīlanti",
  "tika-s0104t:214_5": "sekkho. So hi apariyositasikkhattā, tadadhimuttattā ca ekantena sikkhanasīlo, na",
  "tika-s0104t:214_6": "asekkho viya pariniṭṭhitasikkho tattha paṭippassaddhussāho, nāpi vissaṭṭhasikkho",
  "tika-s0104t:214_7": "pacurajano viya tattha anadhimutto, kitavasena viya ca taddhitavasenidha tappakatiyattho",
  "tika-s0104t:214_8": "gayhati yathā “kāruṇiko”ti. Atha vā ariyāya jātiyā tīsupi sikkhāsu jāto, tattha vā",
  "tika-s0104t:214_9": "bhavoti sekkho. Apica ikkhati etāyāti ikkhā, maggaphalasammādiṭṭhi, saha ikkhāyāti",
  "tika-s0104t:214_10": "sekkho. Uparimaggattayakiccassa apariyositattā saha karaṇīyenāti sakaraṇīyo. Assāti",
  "tika-s0104t:214_11": "anena, “appaccakkhaṃ nāmā”ti etena sambandho. Assāti vā “natthī”ti ettha kiriyāpaṭiggahakavacanaṃ.",
  "tika-s0104t:214_12": "Paguṇappavattibhāvato appaccakkhaṃ nāma natthi. Vinayaṭṭhakathāyaṃ pana “asammukhā",
  "tika-s0104t:214_13": "paṭiggahitaṃ nāma natthī”ti vuttaṃ, taṃ” dve sahassāni bhikkhuto”ti vuttampi bhagavato",
  "tika-s0104t:214_14": "santike paṭiggahitameva nāmāti katvā vuttaṃ. Tathā hi sāvakabhāsitampi suttaṃ “buddhabhāsita”nti vuccatīti.",
  "tika-s0104t:215_0": "“Yathāhā”tiādinā āyasmatā ānandena vuttagāthameva sādhakabhāvena dasseti. Ayañhi",
  "tika-s0104t:215_1": "gāthā gopakamoggallānena nāma brāhmaṇena “buddhasāsane tvaṃ bahussutoti pākaṭo, kittakā",
  "tika-s0104t:215_2": "dhammā te satthārā bhāsitā, tayā ca dhāritā”ti pucchitena tassa paṭivacanaṃ dentena",
  "tika-s0104t:215_3": "āyasmatā ānandeneva gopakamoggallānasutte, attano guṇadassanavasena vā theragāthāyampi",
  "tika-s0104t:215_4": "bhāsitā. Tatthāyaṃ saṅkhepattho – buddhato satthu santikā dvāsīti dhammakkhandhasahassāni",
  "tika-s0104t:215_5": "ahaṃ gaṇhiṃ adhigaṇhiṃ, dve dhammakkhandhasahassāni bhikkhuto dhammasenāpatiādīnaṃ",
  "tika-s0104t:215_6": "bhikkhūnaṃ santikā gaṇhiṃ. Ye dhammā me jivhāgge, hadaye vā pavattino paguṇā vācuggatā,",
  "tika-s0104t:215_7": "te dhammā tadubhayaṃ sampiṇḍetvā caturāsīti dhammakkhandhasahassānīti. Keci pana",
  "tika-s0104t:215_8": "“yemeti ettha ‘ye ime’ti padacchedaṃ katvā ye ime dhammā buddhassa, bhikkhūnañca",
  "tika-s0104t:215_9": "pavattino pavattitā, tesu dhammesu buddhato dvāsīti sahassāni ahaṃ gaṇhiṃ, dve sahassāni",
  "tika-s0104t:215_10": "bhikkhuto gaṇhiṃ, evaṃ caturāsīti dhammakkhandhasahassānī”ti sambandhaṃ vadanti,",
  "tika-s0104t:215_11": "ayañca sambandho “ettakāyeva dhammakkhandhā”ti sanniṭṭhānassa aviññāyamānattā kecivādo nāma kato.",
  "tika-s0104t:216_0": "“Sahāpi na sakkā”ti vattabbahetuto “vināpi na sakkā”ti vattabbahetuyeva balavataro",
  "tika-s0104t:216_1": "saṅgītiyā bahukārattā. Tasmā tattha codanaṃ dassetvā pariharituṃ “yadi eva”ntiādi",
  "tika-s0104t:216_2": "vuttaṃ. Tattha yadi evanti evaṃ vinā yadi na sakkā, tathā satīti attho. Sekkhopi",
  "tika-s0104t:216_3": "samānoti sekkhapuggalo samānopi. Māna-saddo hettha lakkhaṇe. Bahukārattāti bahūpakārattā.",
  "tika-s0104t:216_4": "Upakāravacano hi kāra-saddo “appakampi kataṃ kāraṃ, puññaṃ hoti mahapphala”ntiādīsu",
  "tika-s0104t:216_5": "viya. Assāti bhaveyya. Atha-saddo pucchāyaṃ. Pañhe “atha tvaṃ kena vaṇṇenā”ti hi",
  "tika-s0104t:216_6": "payogamudāharanti. “Evaṃ sante”ti pana attho vattabbo. Parūpavādavivajjanatoti yathāvuttakāraṇaṃ",
  "tika-s0104t:216_7": "ajānantānaṃ paresaṃ āropitaupavādato vivajjitukāmattā. Taṃ vivarati “thero hī”tiādinā.",
  "tika-s0104t:216_8": "Ativiya vissatthoti atirekaṃ vissāsiko. Kena viññāyatīti āha “tathā hī”tiādi. Daḷhīkaraṇaṃ",
  "tika-s0104t:216_9": "vā etaṃ vacanaṃ. “Vuttañhi, tathā hi iccete daḷhīkaraṇatthe”ti hi vadanti saddavidū.",
  "tika-s0104t:216_10": "Nanti ānandattheraṃ. “Ovadatī”ti iminā sambandho. Ānandattherassa yebhuyyena navakāya",
  "tika-s0104t:216_11": "parisāya vibbhamane mahākassapatthero “na vāyaṃ kumārako mattamaññāsī”ti āha. Tathā",
  "tika-s0104t:216_12": "hi parinibbute bhagavati mahākassapatthero bhagavato parinibbāne sannipatitassa bhikkhusaṅghassa",
  "tika-s0104t:216_13": "majjhe nisīditvā dhammavinayasaṅgāyanatthaṃ pañcasate bhikkhū uccinitvā “rājagahe",
  "tika-s0104t:216_14": "āvuso vassaṃ vasantā dhammavinayaṃ saṅgāyissāma, tumhe pure vassūpanāyikāya attano",
  "tika-s0104t:216_15": "attano palibodhaṃ pacchinditvā rājagahe sannipatathā”ti vatvā attanā rājagahaṃ gato.",
  "tika-s0104t:217_0": "Ānandattheropi bhagavato pattacīvaramādāya mahājanaṃ saññāpento sāvatthiṃ gantvā",
  "tika-s0104t:217_1": "tato nikkhamma rājagahaṃ gacchanto dakkhiṇāgirismiṃ cārikaṃ cari. Tasmiṃ samaye ānandattherassa",
  "tika-s0104t:217_2": "tiṃsamattā saddhivihārikā yebhuyyena kumārakā ekavassikaduvassikabhikkhū ceva anupasampannā",
  "tika-s0104t:217_3": "ca vibbhamiṃsu. Kasmā panete pabbajitā, kasmā ca vibbhamiṃsūti? Tesaṃ kira mātāpitaro",
  "tika-s0104t:217_4": "cintesuṃ “ānandatthero satthuvissāsiko aṭṭha vare yācitvā upaṭṭhahati, icchiticchitaṭṭhānaṃ",
  "tika-s0104t:217_5": "satthāraṃ gahetvā gantuṃ sakkoti, amhākaṃ dārake etassa santike pabbajeyyāma, evaṃ",
  "tika-s0104t:217_6": "so satthāraṃ gahetvā āgamissati, tasmiṃ āgate mayaṃ mahāsakkāraṃ kātuṃ labhissāmā”ti.",
  "tika-s0104t:217_7": "Iminā tāva kāraṇena nesaṃ ñātakā te pabbājesuṃ, satthari pana parinibbute tesaṃ sā",
  "tika-s0104t:217_8": "patthanā upacchinnā, atha ne ekadivaseneva uppabbājesuṃ. Atha ānandattheraṃ dakkhiṇāgirismiṃ",
  "tika-s0104t:217_9": "cārikaṃ caritvā rājagahamāgataṃ disvā mahākassapatthero evamāhāti. Vuttañhetaṃ kassapasaṃyutte –",
  "tika-s0104t:218_0": "“Atha kiñcarahi tvaṃ āvuso ānanda imehi navehi bhikkhūhi indriyesu aguttadvārehi",
  "tika-s0104t:218_1": "bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe",
  "tika-s0104t:218_2": "carasi, kulūpaghātaṃ maññe carasi, olujjati kho te āvuso ānanda parisā, palujjanti",
  "tika-s0104t:218_3": "kho te āvuso navappāyā, na vāyaṃ kumārako mattamaññāsīti.",
  "tika-s0104t:219_0": "Api me bhante kassapa sirasmiṃ palitāni jātāni, atha ca pana mayaṃ ajjāpi āyasmato",
  "tika-s0104t:219_1": "mahākassapassa kumārakavādā na muccāmāti. Tathā hi pana tvaṃ āvuso ānanda imehi navehi",
  "tika-s0104t:219_2": "bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ",
  "tika-s0104t:219_3": "cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho",
  "tika-s0104t:219_4": "te āvuso ānanda parisā, palujjanti kho te āvuso navappāyā, na vāyaṃ kumārako mattamaññāsī”ti.",
  "tika-s0104t:220_0": "Tattha sassaghātaṃ maññe carasīti sassaṃ ghātento viya āhiṇḍasi. Kulūpaghātaṃ maññe",
  "tika-s0104t:220_1": "carasīti kulāni upaghātento viya āhiṇḍasi. Olujjatīti palujjati bhijjati. Palujjanti",
  "tika-s0104t:220_2": "kho te āvuso navappāyāti āvuso ānanda ete tuyhaṃ pāyena yebhuyyena navakā ekavassikaduvassikadaharā",
  "tika-s0104t:220_3": "ceva sāmaṇerā ca palujjanti. Na vāyaṃ kumārako mattamaññāsīti ayaṃ kumārako attano",
  "tika-s0104t:220_4": "pamāṇaṃ na vata jānātīti theraṃ tajjento āha. Kumārakavādā na muccāmāti kumārakavādato",
  "tika-s0104t:220_5": "na muccāma. Tathā hi pana tvanti idamassa evaṃ vattabbatāya kāraṇadassanatthaṃ vuttaṃ.",
  "tika-s0104t:220_6": "Ayañhettha adhippāyo – yasmā tvaṃ imehi navehi indriyasaṃvaravirahitehi bhojane amattaññūhi",
  "tika-s0104t:220_7": "saddhiṃ vicarasi, tasmā kumārakehi saddhiṃ vicaranto “kumārako”ti vattabbataṃ arahasīti.",
  "tika-s0104t:221_0": "Na vāyaṃ kumārako mattamaññāsīti ettha vā-saddo padapūraṇe. Vā-saddo hi upamānasamuccayasaṃsayavissaggavikappapadapūraṇādīsu",
  "tika-s0104t:221_1": "bahūsu atthesu dissati. Tathā hesa “paṇḍito vāpi tena so”tiādīsu upamāne dissati,",
  "tika-s0104t:221_2": "sadisabhāveti attho. “Taṃ vāpi dhīrā muni vedayantī”tiādīsu samuccaye. “Ke vā ime",
  "tika-s0104t:221_3": "kassa vā”tiādīsu saṃsaye. “Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu",
  "tika-s0104t:221_4": "vavassagge. “Ye hi keci bhikkhave samaṇā vā brāhmaṇā vā”tiādīsupi vikappe. “Na vāhaṃ",
  "tika-s0104t:221_5": "paṇṇaṃ bhuñjāmi, na hetaṃ mayha bhojana”ntiādīsu padapūraṇe. Idhāpi padapūraṇe daṭṭhabbo.",
  "tika-s0104t:221_6": "Teneva ca ācariyadhammapālattherena vā-saddassa atthuddhāraṃ karontena vuttaṃ “na",
  "tika-s0104t:221_7": "vāyaṃ kumārako mattamaññāsī”tiādīsu padapūraṇe”ti. Saṃyuttaṭṭhakathāyampi idameva",
  "tika-s0104t:221_8": "vuttaṃ “na vāyaṃ kumārako mattamaññāsīti ayaṃ kumārako attano pamāṇaṃ na vata jānāsīti",
  "tika-s0104t:221_9": "theraṃ tajjento āhā”ti. Etthāpi “vatā”ti vacanasiliṭṭhatāya vuttaṃ. “Na vāya”nti",
  "tika-s0104t:221_10": "etassa vā “na ve aya”nti padacchedaṃ katvā ve-saddassatthaṃ dassentena “vatā”ti vuttaṃ.",
  "tika-s0104t:221_11": "Tathā hi ve-saddassa ekaṃsatthabhāve tadeva pāḷiṃ payogaṃ katvā udāharanti neruttikā.",
  "tika-s0104t:221_12": "Vajirabuddhitthero pana evaṃ vadati “na vāyanti ettha ca vāti vibhāsā, aññāsipi na",
  "tika-s0104t:221_13": "aññāsipī”ti, taṃ tassa matimattaṃ saṃyuttaṭṭhakathāya tathā avuttattā. Idamekaṃ parūpavādasambhavakāraṇaṃ",
  "tika-s0104t:221_14": "“tattha kecī”tiādinā sambajjhitabbaṃ.",
  "tika-s0104t:222_0": "Aññampi kāraṇamāha “sakyakulappasuto cāyasmā”ti. Sākiyakule jāto, sākiyakulabhāvena",
  "tika-s0104t:222_1": "vā pākaṭo ca āyasmā ānando. Tattha…pe… upavadeyyunti sambandho. Aññampi kāraṇaṃ vadati",
  "tika-s0104t:222_2": "“tathāgatassa bhātā cūḷapituputto”ti. Bhātāti cettha kaniṭṭhabhātā cūḷapituputtabhāvena,",
  "tika-s0104t:222_3": "na pana vayasā sahajātabhāvato.",
  "tika-s0104t:223": "“Suddhodano dhotodano, sakkasukkāmitodanā;",
  "tika-s0104t:224": "Amitā pālitā cāti, ime pañca imā duve”ti.",
  "tika-s0104t:225": "Vuttesu hi sabbakaniṭṭhassa amitodanasakkassa putto āyasmā ānando. Vuttañhi manorathapūraṇiyaṃ –",
  "tika-s0104t:226_0": "“Kappasatasahassaṃ pana dānaṃ dadamāno amhākaṃ bodhisattena saddhiṃ tusitapure nibbattitvā",
  "tika-s0104t:226_1": "tato cuto amitodanasakkassa gehe nibbatti, athassa sabbe ñātake ānandite pamodite",
  "tika-s0104t:226_2": "karonto jātoti ‘ānando’tveva nāmamakaṃsū”ti.",
  "tika-s0104t:227": "Tathāyeva vuttaṃ papañcasūdaniyampi –",
  "tika-s0104t:228_0": "“Aññe pana vadanti – nāyasmā ānando bhagavatā sahajāto, vayasā ca cūḷapituputtatāya",
  "tika-s0104t:228_1": "ca bhagavato kaniṭṭhabhātāyeva. Tathā hi manorathapūraṇiyaṃ ekanipātavaṇṇanāyaṃ sahajātagaṇane so na vuto”ti.",
  "tika-s0104t:229_0": "Yaṃ vuccati, taṃ gahetabbaṃ. Tatthāti tasmiṃ vissatthādibhāve sati. Ativissatthasakyakulappasutatathāgatabhātubhāvatoti",
  "tika-s0104t:229_1": "vuttaṃ hoti. Bhāvenabhāvalakkhaṇe hi katthaci hetvattho sampajjati. Tathā hi ācariyadhammapālattherena",
  "tika-s0104t:229_2": "nettiṭṭhakathāyaṃ “gunnañce taramānāna”nti gāthāvaṇṇanāyaṃ vuttaṃ –",
  "tika-s0104t:230": "“Sabbā tā jimhaṃ gacchantīti sabbā tā gāviyo kuṭilameva gacchanti, kasmā? Nette jimhagate sati nette kuṭilaṃ gate sati, nettassa kuṭilaṃ gatattāti attho”ti.",
  "tika-s0104t:231_0": "Udānaṭṭhakathāyampi “iti imasmiṃ sati idaṃ hotī”ti suttapadavaṇṇanāyaṃ “hetuatthatā",
  "tika-s0104t:231_1": "bhummavacanassa kāraṇassa bhāvena tadavinābhāvī phalassa bhāvo lakkhīyatīti veditabbā”ti.",
  "tika-s0104t:231_2": "Tatthāti vā nimittabhūte vissatthādimhīti attho, tasmiṃ uccinanetipi vadanti. Chandāgamanaṃ",
  "tika-s0104t:231_3": "viyāti ettha chandā āgamanaṃ viyāti padacchedo. Chandāti ca hetumhi nissakkavacanaṃ,",
  "tika-s0104t:231_4": "chandena āgamanaṃ pavattanaṃ viyāti attho, chandena akattabbakaraṇamivāti vuttaṃ",
  "tika-s0104t:231_5": "hoti, chandaṃ vā āgacchati sampayogavasenāti chandāgamanaṃ, tathā pavatto apāyagamanīyo",
  "tika-s0104t:231_6": "akusalacittuppādo. Atha vā ananurūpaṃ gamanaṃ agamanaṃ. Chandena agamanaṃ chandāgamanaṃ,",
  "tika-s0104t:231_7": "chandena sinehena ananurūpaṃ gamanaṃ pavattanaṃ viya akattabbakaraṇaṃ viyāti vuttaṃ",
  "tika-s0104t:231_8": "hoti. Asekkhabhūtā paṭisambhidā, taṃpattāti tathā, asekkhā ca te paṭisambhidāppattā",
  "tika-s0104t:231_9": "cāti vā tathā, tādise. Sekkhapaṭisambhidāppattanti etthāpi esa nayo. Parivajjentoti",
  "tika-s0104t:231_10": "hetvatthe antasaddo, parivajjanahetūti attho. Anumatiyāti anuññāya, yācanāyāti vuttaṃ hoti.",
  "tika-s0104t:232_0": "“Kiñcāpi sekkho”ti idaṃ asekkhānaṃyeva uccinitattā vuttaṃ, na sekkhānaṃ agatigamanasambhavena.",
  "tika-s0104t:232_1": "Paṭhamamaggeneva hi cattāri agatigamanāni pahīyanti, tasmā kiñcāpi sekkho, tathāpi",
  "tika-s0104t:232_2": "thero āyasmantaṃ ānandaṃ uccinatūti sambandho. Na pana kiñcāpi sekkho, tathāpi abhabbo",
  "tika-s0104t:232_3": "agatiṃ gantunti. “Abhabbo”tiādinā pana dhammasaṅgītiyā tassa arahabhāvaṃ dassento",
  "tika-s0104t:232_4": "vijjamānaguṇe katheti, tena saṅgītiyā dhammavinayavinicchaye sampatte chandādivasena",
  "tika-s0104t:232_5": "aññathā akathetvā yathābhūtameva kathessatīti dasseti. Na gantabbā, ananurūpā vā",
  "tika-s0104t:232_6": "gatīti agati, taṃ. Pariyattoti adhigato uggahito.",
  "tika-s0104t:233": "“Eva”ntiādinā sanniṭṭhānagaṇanaṃ dasseti. Uccinitenāti uccinitvā gahitena. Apica evaṃ…pe… uccinīti nigamanaṃ, “tenāyasmatā”tiādi pana sanniṭṭhānagaṇanadassanantipi vadanti.",
  "tika-s0104t:234_0": "Evaṃ saṅgāyakavicinanappakāraṃ dassetvā aññampi saṅgāyanatthaṃ desavicinanādippakāraṃ",
  "tika-s0104t:234_1": "dassento “atha kho”tiādimāha. Tattha etadahosīti etaṃ parivitakkanaṃ ahosi. Nu-saddena",
  "tika-s0104t:234_2": "hi parivitakkanaṃ dasseti. Rājagahanti “rājagahasāmantaṃ gahetvā vutta”nti gaṇṭhipadesu",
  "tika-s0104t:234_3": "vadanti. Gāvo caranti etthāti gocaro, gunnaṃ caraṇaṭṭhānaṃ, so viyāti gocaro, bhikkhūnaṃ",
  "tika-s0104t:234_4": "caraṇaṭṭhānaṃ, mahanto so assa, etthāti vā mahāgocaraṃ. Aṭṭhārasannaṃ mahāvihārānampi",
  "tika-s0104t:234_5": "atthitāya pahūtasenāsanaṃ.",
  "tika-s0104t:235_0": "Thāvarakammanti ciraṭṭhāyikammaṃ. Visabhāgapuggalo subhaddasadiso. Ukkoṭeyyāti nivāreyya.",
  "tika-s0104t:235_1": "Iti-saddo idamatthe, iminā manasikārena hetubhūtena etadahosīti attho. Garubhāvajananatthaṃ",
  "tika-s0104t:235_2": "ñattidutiyena kammena saṅghaṃ sāvesi, na apalokanañattikammamattenāti adhippāyo.",
  "tika-s0104t:236_0": "Kadā panāyaṃ katāti āha “ayaṃ panā”tiādi. Evaṃ katabhāvo ca imāya gaṇanāya viññāyatīti",
  "tika-s0104t:236_1": "dasseti “bhagavā hī”tiādinā. Athāti anantaratthe nipāto, parinibbānantaramevāti attho.",
  "tika-s0104t:236_2": "Sattāhanti hi parinibbānadivasampi saṅgaṇhitvā vuttaṃ. Assāti bhagavato, “sarīra”nti",
  "tika-s0104t:236_3": "iminā sambandho. Saṃvegavatthuṃ kittetvā kittetvā aniccatāpaṭisaññuttāni gītāni gāyitvā",
  "tika-s0104t:236_4": "pūjāvasena kīḷanato sundaraṃ kīḷanadivasā sādhukīḷanadivasā nāma, saparahitasādhanaṭṭhena",
  "tika-s0104t:236_5": "vā sādhūti vuttānaṃ sappurisānaṃ saṃvegavatthuṃ kittetvā kittetvā kīḷanadivasātipi",
  "tika-s0104t:236_6": "yujjati. Imasmiñca purimasattāhe ekadeseneva sādhukīḷanamakaṃsu. Visesato pana dhātupūjādivasesuyeva.",
  "tika-s0104t:236_7": "Tathā hi vuttaṃ mahāparinibbānasuttaṭṭhakathāyaṃ –",
  "tika-s0104t:237_0": "“Ito purimesu hi dvīsu sattāhesu te bhikkhū saṅghassa ṭhānanisajjokāsaṃ karontā khādanīyaṃ",
  "tika-s0104t:237_1": "bhojanīyaṃ saṃvidahantā sādhukīḷikāya okāsaṃ na labhiṃsu, tato nesaṃ ahosi ‘imaṃ",
  "tika-s0104t:237_2": "sattāhaṃ sādhukīḷitaṃ kīḷissāma, ṭhānaṃ kho panetaṃ vijjati, yaṃ amhākaṃ pamattabhāvaṃ",
  "tika-s0104t:237_3": "ñatvā kocideva āgantvā dhātuyo gaṇheyya, tasmā ārakkhaṃ ṭhapetvā kīḷissāmā’ti, tena te evamakaṃsū”ti.",
  "tika-s0104t:238_0": "Tathāpi te dhātupūjāyapi katattā dhātupūjādivasā nāma. Imeyeva visesena bhagavati",
  "tika-s0104t:238_1": "kattabbassa aññassa abhāvato ekadesena katampi sādhukīḷanaṃ upādāya “sādhukīḷanadivasā”ti",
  "tika-s0104t:238_2": "pākaṭā jātāti āha “evaṃ sattāhaṃ sādhukīḷanadivasā nāma ahesu”nti.",
  "tika-s0104t:239_0": "Citakāyāti vīsasataratanuccāya candanadārucitakāya, padhānakiccavaseneva ca sattāhaṃ",
  "tika-s0104t:239_1": "citakāyaṃ agginā jhāyīti vuttaṃ. Na hi accantasaṃyogavasena nirantaraṃ sattāhameva",
  "tika-s0104t:239_2": "agginā jhāyi tattha pacchimadivaseyeva jhāyitattā, tasmā sattāhasminti attho veditabbo.",
  "tika-s0104t:239_3": "Purimapacchimānañhi dvinnaṃ sattāhānamantare sattāhe yattha katthacipi divase jhāyamāne",
  "tika-s0104t:239_4": "sati “sattāhe jhāyī”ti vattuṃ yujjati. Yathāha –",
  "tika-s0104t:240": "“Tena kho pana samayena cattāro mallapāmokkhā sīsaṃ nhātā ahatāni vatthāni nivatthā ‘mayaṃ bhagavato citakaṃ āḷimpessāmā’ti na sakkonti āḷimpetu”ntiādi.",
  "tika-s0104t:241_0": "Sattipañjaraṃ katvāti sattikhaggādihatthehi purisehi mallarājūnaṃ bhagavato dhātuārakkhakaraṇaṃ",
  "tika-s0104t:241_1": "upalakkhaṇavasenāha. Sattihatthā purisā hi sattiyo yathā “kuntā pacarantī”ti, tāhi",
  "tika-s0104t:241_2": "samantato rakkhāpanavasena pañjarapaṭibhāgattā sattipañjaraṃ. Sandhāgāraṃ nāma rājūnaṃ",
  "tika-s0104t:241_3": "ekā mahāsālā. Uyyogakālādīsu hi rājāno tattha ṭhatvā “ettakā purato gacchantu, ettakā",
  "tika-s0104t:241_4": "pacchato, ettakā ubhohi passehi, ettakā hatthīsu abhiruhantu, ettakā assesu, ettakā",
  "tika-s0104t:241_5": "rathesū”ti evaṃ sandhiṃ karonti mariyādaṃ bandhanti, tasmā taṃ ṭhānaṃ “sandhāgāra”nti",
  "tika-s0104t:241_6": "vuccati. Apica uyyogaṭṭhānato āgantvāpi yāva gehesu allagomayaparibhaṇḍādīni karonti,",
  "tika-s0104t:241_7": "tāva dve tīṇi divasāni rājāno tattha santhambhanti vissamanti parissayaṃ vinodentītipi",
  "tika-s0104t:241_8": "sandhāgāraṃ, rājūnaṃ vā saha atthānusāsanaṃ agārantipi sandhāgāraṃ ha-kārassa dha-kāraṃ,",
  "tika-s0104t:241_9": "anusarāgamañca katvā, yasmā vā rājāno tattha sannipatitvā “imasmiṃ kāle kasituṃ vaṭṭati,",
  "tika-s0104t:241_10": "imasmiṃ kāle vapitu”nti evamādinā nayena gharāvāsakiccāni sammantayanti, tasmā chinnavicchinnaṃ",
  "tika-s0104t:241_11": "gharāvāsaṃ tattha sandhārentītipi sandhāgāraṃ. Visākhapuṇṇamito paṭṭhāya yāva visākhamāsassa",
  "tika-s0104t:241_12": "amāvāsī, tāva soḷasa divasā sīhaḷavohāravasena gahitattā, jeṭṭhamūlamāsassa sukkapakkhe",
  "tika-s0104t:241_13": "ca pañca divasāti āha “iti ekavīsati divasā gatā”ti. Tattha carimadivaseyeva dhātuyo",
  "tika-s0104t:241_14": "bhājayiṃsu, tasmiṃyeva ca divase ayaṃ kammavācā katā. Tena vuttaṃ “jeṭṭhamūlasukkapakkhapañcamiya”ntiādi.",
  "tika-s0104t:241_15": "Tattha jeṭṭhanakkhattaṃ vā mūlanakkhattaṃ vā tassa māsassa puṇṇamiyaṃ candena yuttaṃ,",
  "tika-s0104t:241_16": "tasmā so māso “jeṭṭhamūlamāso”ti vuccati. Anācāranti heṭṭhā vuttaṃ anācāraṃ.",
  "tika-s0104t:242_0": "Yadi evaṃ kasmā vinayaṭṭhakathāyaṃ, maṅgalasuttaṭṭhakathāyañca “sattasu sādhukīḷanadivasesu,",
  "tika-s0104t:242_1": "sattasu ca dhātupūjādivasesu vītivattesū”ti vuttanti? Sattasu dhātupūjādivasesu gahitesu",
  "tika-s0104t:242_2": "tadavinābhāvato majjhe citakāya jhāyanasattāhampi gahitamevāti katvā visuṃ na vuttaṃ",
  "tika-s0104t:242_3": "viya dissati. Yadi evaṃ kasmā “aḍḍhamāso atikkanto, diyaḍḍhamāso seso”ti ca vuttanti?",
  "tika-s0104t:242_4": "Nāyaṃ doso. Appakañhi ūnamadhikaṃ vā gaṇanūpagaṃ na hoti, tasmā appakena adhikopi",
  "tika-s0104t:242_5": "samudāyo anadhiko viya hotīti katvā aḍḍhamāsato adhikepi pañcadivase “aḍḍhamāso atikkanto”ti",
  "tika-s0104t:242_6": "vuttaṃ dvāsītikhandhakavattānaṃ katthaci “asīti khandhakavattānī”ti vacanaṃ viya,",
  "tika-s0104t:242_7": "tathā appakena ūnopi samudāyo anūno viya hotīti katvā diyaḍḍhamāsato ūnepi pañcadivase",
  "tika-s0104t:242_8": "“diyaḍḍhamāso seso”ti vuttaṃ satipaṭṭhānavibhaṅgaṭṭhakathāyaṃ chamāsato ūnepi aḍḍhamāse",
  "tika-s0104t:242_9": "“chamāsaṃ sajjhāyo kātabbo”ti vacanaṃ viya, aññathā aṭṭhakathānaṃ aññamaññavirodho",
  "tika-s0104t:242_10": "siyā. Apica dīghabhāṇakānaṃ matena tiṇṇaṃ sattāhānaṃ vasena “ekavīsati divasā gatā”ti",
  "tika-s0104t:242_11": "idha vuttaṃ. Vinayasuttanipātakhuddakapāṭhaṭṭhakathāsu pana khuddakabhāṇakānaṃ matena",
  "tika-s0104t:242_12": "ekameva jhāyanadivasaṃ katvā tadavasesānaṃ dvinnaṃ sattāhānaṃ vasena “aḍḍhamāso atikkanto,",
  "tika-s0104t:242_13": "diyaḍḍhamāso seso”ti ca vuttaṃ. Paṭhamabuddhavacanādīsu viya taṃ taṃ bhāṇakānaṃ matena",
  "tika-s0104t:242_14": "aṭṭhakathāsupi vacanabhedo hotīti gahetabbaṃ. Evampettha vadanti – parinibbānadivasato",
  "tika-s0104t:242_15": "paṭṭhāya ādimhi cattāro sādhukīḷanadivasāyeva, tato paraṃ tayo sādhukīḷanadivasā",
  "tika-s0104t:242_16": "ceva citakajhāyanadivasā ca, tato paraṃ eko citakajhāyanadivasoyeva, tato paraṃ tayo",
  "tika-s0104t:242_17": "citakajhāyanadivasā ceva dhātupūjādivasā ca, tato paraṃ cattāro dhātupūjādivasāyeva,",
  "tika-s0104t:242_18": "iti taṃ taṃ kiccānurūpagaṇanavasena tīṇi sattāhāni paripūrenti, agahitaggahaṇena",
  "tika-s0104t:242_19": "pana aḍḍhamāsova hoti. “Ekavīsati divasā gatā”ti idha vuttavacanañca taṃ taṃ kiccānurūpagaṇaneneva.",
  "tika-s0104t:242_20": "Evañhi catūsupi aṭṭhakathāsu vuttavacanaṃ sametīti vicāretvā gahetabbaṃ. Vajirabuddhittherena",
  "tika-s0104t:242_21": "pana vuttaṃ “aḍḍhamāso atikkantoti ettha eko divaso naṭṭho, so pāṭipadadivaso, kolāhaladivaso",
  "tika-s0104t:242_22": "nāma so, tasmā idha na gahito”ti, taṃ na sundaraṃ parinibbānasuttantapāḷiyaṃ pāṭipadadivasatoyeva",
  "tika-s0104t:242_23": "paṭṭhāya sattāhassa vuttattā, aṭṭhakathāyañca parinibbānadivasena saddhiṃ tiṇṇaṃ",
  "tika-s0104t:242_24": "sattāhānaṃ gaṇitattā. Tathā hi parinibbānadivasena saddhiṃ tiṇṇaṃ sattāhānaṃ gaṇaneneva",
  "tika-s0104t:242_25": "jeṭṭhamūlasukkapakkhapañcamī ekavīsatimo divaso hoti.",
  "tika-s0104t:243_0": "Cattālīsa divasāti jeṭṭhamūlasukkapakkhachaṭṭhadivasato yāva āsaḷhī puṇṇamī, tāva",
  "tika-s0104t:243_1": "gaṇetvā vuttaṃ. Etthantareti cattālīsadivasabbhantare. Rogo eva rogapalibodho. Ācariyupajjhāyesu",
  "tika-s0104t:243_2": "kattabbakiccameva ācariyupajjhāyapalibodho, tathā mātāpitupalibodho. Yathādhippetaṃ",
  "tika-s0104t:243_3": "atthaṃ, kammaṃ vā paribundheti uparodheti pavattituṃ na detīti palibodho ra-kārassa",
  "tika-s0104t:243_4": "la-kāraṃ katvā. Taṃ palibodhaṃ chinditvā taṃ karaṇīyaṃ karotūti saṅgāhakena chinditabbaṃ",
  "tika-s0104t:243_5": "taṃ sabbaṃ palibodhaṃ chinditvā dhammavinayasaṅgāyanasaṅkhātaṃ tadeva karaṇīyaṃ karotu.",
  "tika-s0104t:244_0": "Aññepi mahātherāti anuruddhattherādayo. Sokasallasamappitanti sokasaṅkhātena sallena",
  "tika-s0104t:244_1": "anupaviṭṭhaṃ paṭividdhaṃ. Asamucchinnaavijjātaṇhānusayattā avijjātaṇhābhisaṅkhātena",
  "tika-s0104t:244_2": "kammunā bhavayonigatiṭṭhitisattāvāsesu khandhapañcakasaṅkhātaṃ attabhāvaṃ janeti",
  "tika-s0104t:244_3": "abhinibbattetīti jano. Kilese janeti, ajani, janissatīti vā jano, mahanto jano tathā,",
  "tika-s0104t:244_4": "taṃ. Āgatāgatanti āgatamāgataṃ yathā “ekeko”ti. Ettha siyā – “thero attano pañcasatāya",
  "tika-s0104t:244_5": "parisāya parivutto rājagahaṃ gato, aññepi mahātherā attano attano parivāre gahetvā",
  "tika-s0104t:244_6": "sokasallasamappitaṃ mahājanaṃ assāsetukāmā taṃ taṃ disaṃ pakkantā”ti idha vuttavacanaṃ",
  "tika-s0104t:244_7": "samantapāsādikāya “mahākassapatthero ‘rājagahaṃ āvuso gacchāmā’ti upaḍḍhaṃ bhikkhusaṅghaṃ",
  "tika-s0104t:244_8": "gahetvā ekaṃ maggaṃ gato, anuruddhattheropi upaḍḍhaṃ gahetvā ekaṃ maggaṃ gato”ti",
  "tika-s0104t:244_9": "vuttavacanañca aññamaññaṃ viruddhaṃ hoti. Idha hi mahākassapattherādayo attano attano",
  "tika-s0104t:244_10": "parivārabhikkhūhiyeva saddhiṃ taṃ taṃ disaṃ gatāti attho āpajjati, tattha pana mahākassapattheraanuruddhattherāyeva",
  "tika-s0104t:244_11": "paccekamupaḍḍhasaṅghena saddhiṃ ekekaṃ maggaṃ gatāti? Vuccate – tadubhayampi hi vacanaṃ",
  "tika-s0104t:244_12": "na virujjhati atthato saṃsandanattā. Idha hi niravasesena therānaṃ paccekagamanavacanameva",
  "tika-s0104t:244_13": "tattha nayavasena dasseti, idha attano attano parisāya gamanavacanañca tattha upaḍḍhasaṅghena",
  "tika-s0104t:244_14": "saddhiṃ gamanavacanena. Upaḍḍhasaṅghoti hi sakasakaparisābhūto bhikkhugaṇo gayhati",
  "tika-s0104t:244_15": "upaḍḍhasaddassa asamepi bhāge pavattattā. Yadi hi sannipatite saṅghe upaḍḍhasaṅghena",
  "tika-s0104t:244_16": "saddhinti atthaṃ gaṇheyya, tadā saṅghassa gaṇanapathamatītattā na yujjateva, yadi",
  "tika-s0104t:244_17": "ca saṅgāyanatthaṃ uccinitānaṃ pañcannaṃ bhikkhusatānaṃ majjhe upaḍḍhasaṅghena saddhinti",
  "tika-s0104t:244_18": "atthaṃ gaṇheyya, evampi tesaṃ gaṇapāmokkhānaṃyeva uccinitattā na yujjateva. Paccekagaṇino",
  "tika-s0104t:244_19": "hete. Vuttañhi “sattasatasahassāni, tesu pāmokkhabhikkhavo”ti, iti atthato saṃsandanattā",
  "tika-s0104t:244_20": "tadetaṃ ubhayampi vacanaṃ aññamaññaṃ na virujjhatīti. Taṃtaṃbhāṇakānaṃ matenevaṃ vuttantipi vadanti.",
  "tika-s0104t:245_0": "“Aparinibbutassa bhagavato”tiādinā yojetabbaṃ. Pattacīvaramādāyāti ettha catumahārājadattiyaselamayapattaṃ,",
  "tika-s0104t:245_1": "sugatacīvarañca gaṇhitvāti attho. Soyeva hi patto bhagavatā sadā paribhutto. Vuttañhi",
  "tika-s0104t:245_2": "samacittapaṭipadāsuttaṭṭhakathāyaṃ “vassaṃvutthānusārena atirekavīsativassakālepi",
  "tika-s0104t:245_3": "tasseva paribhuttabhāvaṃ dīpetukāmena pātova sarīrapaṭijagganaṃ katvā sunivatthanivāsano",
  "tika-s0104t:245_4": "sugatacīvaraṃ pārupitvā selamayapattamādāya bhikkhusaṅghaparivuto dakkhiṇadvārena",
  "tika-s0104t:245_5": "nagaraṃ pavisitvā piṇḍāya caranto”ti gandhamālādayo nesaṃ hattheti gandhamālādihatthā.",
  "tika-s0104t:246_0": "Tatrāti tissaṃ sāvatthiyaṃ. Sudanti nipātamattaṃ. Aniccatādipaṭisaṃyuttāyāti “sabbe",
  "tika-s0104t:246_1": "saṅkhārā aniccā”tiādinā aniccasabhāvapaṭisaññuttāya. Dhammena yuttā, dhammassa vā",
  "tika-s0104t:246_2": "patirūpāti dhammī, tādisāya. Saññāpetvāti suṭṭhu jānāpetvā, samassāsetvāti vuttaṃ",
  "tika-s0104t:246_3": "hoti. Vasitagandhakuṭinti niccasāpekkhattā samāso. Paribhogacetiyabhāvato “gandhakuṭiṃ",
  "tika-s0104t:246_4": "vanditvā”ti vuttaṃ. “Vanditvā”ti ca “vivaritvā”ti ettha pubbakālakiriyā. Tathā hi",
  "tika-s0104t:246_5": "ācariyasāriputtattherena vuttaṃ “gandhakuṭiyā dvāraṃ vivaritvāti paribhogacetiyabhāvato",
  "tika-s0104t:246_6": "gandhakuṭiṃ vanditvā gandhakuṭiyā dvāraṃ vivarīti veditabba”nti milātā mālā, sāyeva",
  "tika-s0104t:246_7": "kacavaraṃ, milātaṃ vā mālāsaṅkhātaṃ kacavaraṃ tathā. Atiharitvāti paṭhamaṃ ṭhapitaṭṭhānamabhimukhaṃ",
  "tika-s0104t:246_8": "haritvā. Yathāṭhāne ṭhapetvāti paṭhamaṃ ṭhapitaṭṭhānaṃ anatikkamitvā yathāṭhitaṭṭhāneyeva",
  "tika-s0104t:246_9": "ṭhapetvā. Bhagavato ṭhitakāle karaṇīyaṃ vattaṃ sabbamakāsīti senāsane kattabbavattaṃ",
  "tika-s0104t:246_10": "sandhāya vuttaṃ. Kurumāno cāti taṃ sabbaṃ vattaṃ karonto ca. Lakkhaṇe hi ayaṃ māna-saddo.",
  "tika-s0104t:246_11": "Nhānakoṭṭhakassa sammajjanañca tasmiṃ udakassa upaṭṭhāpanañca, tāni ādīni yesaṃ dhammadesanāovādādīnanti",
  "tika-s0104t:246_12": "tathā, tesaṃ kālesūti attho. Sīhassa migarājassa seyyā sīhaseyyā, taddhitavasena,",
  "tika-s0104t:246_13": "sadisavohārena vā bhagavato seyyāpi “sīhaseyyā”ti vuccati. Tejussadairiyāpathattā",
  "tika-s0104t:246_14": "uttamaseyyā vā, yaṃ sandhāya vuttaṃ “atha kho bhagavā dakkhiṇena passena sīhaseyyaṃ",
  "tika-s0104t:246_15": "kappesi pāde pādaṃ accādhāya sato sampajāno”ti, taṃ. Kappanakālo karaṇakālo nanūti yojetabbaṃ.",
  "tika-s0104t:247_0": "“Yathā ta”ntiādinā yathāvuttamatthaṃ upamāya āvi karoti. Tattha yathā aññopi bhagavato…pe…",
  "tika-s0104t:247_1": "patiṭṭhitapemo ceva akhīṇāsavo ca anekesu…pe… upakārasañjanitacittamaddavo ca akāsi,",
  "tika-s0104t:247_2": "evaṃ āyasmāpi ānando bhagavato guṇa…pe… maddavo ca hutvā akāsīti yojanā. Nti nipātamattaṃ.",
  "tika-s0104t:247_3": "Apica etena tathākaraṇahetuṃ dasseti, yathā aññepi yathāvuttasabhāvā akaṃsu, tathā",
  "tika-s0104t:247_4": "āyasmāpi ānando bhagavato…pe… patiṭṭhitapemattā ceva akhīṇāsavattā ca anekesu…pe…",
  "tika-s0104t:247_5": "upakārasañjanitacittamaddavattā cāti hetuatthassa labbhamānattā. Hetugabbhāni hi",
  "tika-s0104t:247_6": "etāni padāni tadatthasseva tathākaraṇahetubhāvato. Dhanapāladamana, suvaṇṇakakkaṭa,",
  "tika-s0104t:247_7": "cūḷahaṃsa -mahāhaṃsajātakādīhi cettha vibhāvetabbo. Guṇānaṃ gaṇo, soyeva amatanipphādakarasasadisatāya",
  "tika-s0104t:247_8": "amataraso. Taṃ jānanapakatitāyāti patiṭṭhitapade hetu. Upakāra…pe… maddavoti upakārapubbabhāvena",
  "tika-s0104t:247_9": "sammājanitacittamuduko. Evampi so iminā kāraṇena adhivāsesīti dassento “tamena”ntiādimāha.",
  "tika-s0104t:247_10": "Tattha tamenanti taṃ āyasmantaṃ ānandaṃ. Eta-saddo hi padālaṅkāramattaṃ. Ayañhi saddapakati,",
  "tika-s0104t:247_11": "yadidaṃ dvīsu sabbanāmesu pubbapadasseva atthapadatā. Saṃvejesīti “nanu bhagavatā",
  "tika-s0104t:247_12": "paṭikacceva akkhātaṃ ‘sabbeheva piyehi manāpehi nānābhāvo vinābhāvo’tiādinā saṃvegaṃ",
  "tika-s0104t:247_13": "janesī”ti ācariyadhammapālattherena vuttaṃ, evaṃ sati “bhante…pe… assāsessathāti",
  "tika-s0104t:247_14": "paṭhamaṃ vatvā”ti saha pāṭhasesena yojanā assa. Yathārutato pana ādyatthena iti-saddena",
  "tika-s0104t:247_15": "“evamādinā saṃvejesī”ti yojanāpi yujjateva. Yena kenaci hi vacanena saṃvegaṃ janesi,",
  "tika-s0104t:247_16": "taṃ sabbampi saṃvejanassa karaṇaṃ sambhavatīti. Santhambhitvāti paridevanādivirahena",
  "tika-s0104t:247_17": "attānaṃ paṭibandhetvā patiṭṭhāpetvā. Ussannadhātukanti upacitapittasemhādidosaṃ.",
  "tika-s0104t:247_18": "Pittasemhavātavasena hi tisso dhātuyo idha bhesajjakaraṇayogyatāya adhippetā, yā",
  "tika-s0104t:247_19": "“dosā, malā”ti ca loke vuccanti, pathavī āpo tejo vāyo ākāsoti ca bhedena paccekaṃ",
  "tika-s0104t:247_20": "pañcavidhā. Vuttañhi –",
  "tika-s0104t:248": "“Vāyupittakaphā dosā, dhātavo ca malā tathā;",
  "tika-s0104t:249": "Tatthāpi pañcadhākhyātā, paccekaṃ dehadhāraṇā.",
  "tika-s0104t:250": "Sarīradūsanā dosā, malīnakaraṇā malā;",
  "tika-s0104t:251": "Dhāraṇā dhātavo te tu, itthamanvatthasaññakā”ti.",
  "tika-s0104t:252_0": "Samassāsetunti santappetuṃ. Devatāya saṃvejitadivasato, jetavanavihāraṃ paviṭṭhadivasato",
  "tika-s0104t:252_1": "vā dutiyadivase. Viriccati etenāti virecanaṃ, osadhaparibhāvitaṃ khīrameva virecanaṃ",
  "tika-s0104t:252_2": "tathā. Yaṃ sandhāyāti yaṃ bhesajjapānaṃ sandhāya. Aṅgapaccaṅgena sobhatīti subho,",
  "tika-s0104t:252_3": "manuno apaccaṃ mānavo, na-kārassa pana ṇa-kāre kate māṇavo. Manūti hi paṭhamakappikakāle",
  "tika-s0104t:252_4": "manussānaṃ mātāpituṭṭhāne ṭhito puriso, yo sāsane “mahāsammatarājā”ti vutto. So hi",
  "tika-s0104t:252_5": "sakalalokassa hitaṃ manabhi jānātīti manūti vuccati. Evampettha vadanti “dantaja",
  "tika-s0104t:252_6": "na-kārasahito mānavasaddo sabbasattasādhāraṇavacano, muddhaja ṇa-kārasahito pana",
  "tika-s0104t:252_7": "māṇavasaddo kucchitamūḷhāpaccavacano”ti. Cūḷakammavibhaṅgasuttaṭṭhakathāyampi hi",
  "tika-s0104t:252_8": "muddhaja ṇa-kārasahitasseva māṇavasaddassa attho vaṇṇito. Taṭṭīkāyampi “yaṃ apaccaṃ",
  "tika-s0104t:252_9": "kucchitaṃ mūḷhaṃ vā, tattha loke māṇavavohāro, yebhuyyena ca sattā daharakāle mūḷhadhātukā",
  "tika-s0104t:252_10": "hontīti tassevattho pakāsito”ti vadanti ācariyā. Aññattha ca vīsativassabbhantaro",
  "tika-s0104t:252_11": "yuvā māṇavo, idha pana tabbohārena mahallakopi. Vuttañhi cūḷakammavibhaṅgasuttavaṇṇanāyaṃ",
  "tika-s0104t:252_12": "“māṇavoti pana taṃ taruṇakāle vohariṃsu, so mahallakakālepi teneva vohārena voharīyatī”ti,",
  "tika-s0104t:252_13": "subhanāmakena laddhamāṇavavohārenāti attho. So pana “satthā parinibbuto, ānandatthero",
  "tika-s0104t:252_14": "kirassa pattacīvaramādāya āgato, mahājano taṃ dassanāya upasaṅkamatī”ti sutvā “vihāraṃ",
  "tika-s0104t:252_15": "kho pana gantvā mahājanamajjhe na sakkā sukhena paṭisanthāraṃ vā kātuṃ, dhammakathaṃ",
  "tika-s0104t:252_16": "vā sotuṃ, gehamāgataṃyeva naṃ disvā sukhena paṭisanthāraṃ karissāmi, ekā ca me kaṅkhā",
  "tika-s0104t:252_17": "atthi, tampi naṃ pucchissāmī”ti cintetvā ekaṃ māṇavakaṃ pesesi, taṃ sandhāyāha “pahitaṃ",
  "tika-s0104t:252_18": "māṇavaka”nti khuddake cettha kapaccayo. Etadavocāti etaṃ “akālo”tiādikaṃ vacanaṃ ānandatthero avoca.",
  "tika-s0104t:253_0": "Akāloti ajja gantuṃ ayuttakālo. Kasmāti ce “atthi me”tiādimāha. Bhesajjamattāti appakaṃ",
  "tika-s0104t:253_1": "bhesajjaṃ. Appattho hettha mattāsaddo “mattā sukhapariccāgā”tiādīsu viya. Pītāti",
  "tika-s0104t:253_2": "pivitā. Svepīti ettha “api-saddo apekkho mantā nuññāyā”ti vajirabuddhittherena vuttaṃ.",
  "tika-s0104t:253_3": "Ayaṃ pana tassādhippāyo – “appeva nāmā”ti saṃsayamatte vutte anuññātabhāvo na siddho,",
  "tika-s0104t:253_4": "tasmā taṃ sādhanatthaṃ “apī”ti vuttaṃ, tena imamatthaṃ dīpeti “appeva nāma sve mayaṃ",
  "tika-s0104t:253_5": "upasaṅkameyyāma, upasaṅkamituṃ paṭibalā samānā upasaṅkamissāma cā”ti.",
  "tika-s0104t:254_0": "Dutiyadivaseti khīravirecanapītadivasato dutiyadivase. Cetakattherenāti cetiyaraṭṭhe",
  "tika-s0104t:254_1": "jātattā cetakoti evaṃ laddhanāmena therena. Pacchāsamaṇenāti pacchānugatena samaṇena.",
  "tika-s0104t:254_2": "Sahatthe cetaṃ karaṇavacanaṃ. Subhena māṇavena puṭṭhoti “yesu dhammesu bhavaṃ gotamo",
  "tika-s0104t:254_3": "imaṃ lokaṃ patiṭṭhapesi, te tassa accayena naṭṭhā nu kho, dharanti nu kho, sace dharanti,",
  "tika-s0104t:254_4": "bhavaṃ (natthi dī. ni. aṭṭha. 1.448) ānando jānissati, handa naṃ pucchāmī”ti evaṃ",
  "tika-s0104t:254_5": "cintetvā “yesaṃ so bhavaṃ gotamo dhammānaṃ vaṇṇavādī ahosi, yattha ca imaṃ janataṃ",
  "tika-s0104t:254_6": "samādapesi nivesesi patiṭṭhāpesi, katamesānaṃ kho bho ānanda dhammānaṃ so bhavaṃ",
  "tika-s0104t:254_7": "gotamo vaṇṇavādī ahosī”tiādinā puṭṭho, athassa thero tīṇi piṭakāni sīlakkhandhādīhi",
  "tika-s0104t:254_8": "tīhi khandhehi saṅgahetvā dassento “tiṇṇaṃ kho māṇava khandhānaṃ so bhagavā vaṇṇavādī”tiādinā",
  "tika-s0104t:254_9": "idha sīlakkhandhavagge dasamaṃ suttamabhāsi, taṃ sandhāyāha “imasmiṃ…pe… mabhāsī”ti.",
  "tika-s0104t:255_0": "Khaṇḍanti chinnaṃ. Phullanti bhinnaṃ, sevālāhichattakādivikassanaṃ vā, tesaṃ paṭisaṅkharaṇaṃ",
  "tika-s0104t:255_1": "sammā pākatikakaraṇaṃ, abhinavapaṭikaraṇanti vuttaṃ hoti. Upakaṭṭhāyāti āsannāya.",
  "tika-s0104t:255_2": "Vassaṃ upanenti upagacchanti etthāti vassūpanāyikā, vassūpagatakālo, tāya. Saṅgītipāḷiyaṃ",
  "tika-s0104t:255_3": "sāmaññena vuttampi vacanaṃ evaṃ gateyeva sandhāya vuttanti saṃsandetuṃ sādhetuṃ vā āha “evañhī”tiādi.",
  "tika-s0104t:256_0": "Rājagahaṃ parivāretvāti bahinagare ṭhitabhāvena vuttaṃ. Chaḍḍitapatitauklāpāti chaḍḍitā",
  "tika-s0104t:256_1": "ca patitā ca uklāpā ca. Idaṃ vuttaṃ hoti – bhagavato parinibbānaṭṭhānaṃ gacchantehi",
  "tika-s0104t:256_2": "bhikkhūhi chaḍḍitā vissaṭṭhā, tatoyeva ca upacikādīhi khāditattā ito cito ca patitā,",
  "tika-s0104t:256_3": "sammajjanābhāvena ākiṇṇakacavarattā uklāpā cāti. Tadevatthaṃ “bhagavato hī”tiādinā",
  "tika-s0104t:256_4": "vibhāveti. Avakuthi pūtibhāvamagamāsīti uklāpo tha-kārassa la-kāraṃ katvā, ujjhiṭṭho",
  "tika-s0104t:256_5": "vā kalāposamūhoti uklāpo, vaṇṇasaṅgamanavasenevaṃ vuttaṃ yathā “upakleso, sneho”",
  "tika-s0104t:256_6": "– iccādi, tena yuttāti tathā. Paricchedavasena veṇīyanti dissantīti pariveṇā. Kurumānāti",
  "tika-s0104t:256_7": "kattukāmā. Senāsanavattānaṃ paññattattā, senāsanakkhandhake ca senāsanapaṭibaddhānaṃ",
  "tika-s0104t:256_8": "bahūnampi vacanānaṃ vuttattā senāsanapaṭisaṅkharaṇampi tassa pūjāyeva nāmāti āha",
  "tika-s0104t:256_9": "“bhagavato vacanapūjanattha”nti. Paṭhamaṃ māsanti vassānassa paṭhamaṃ māsaṃ. Accantasaṃyoge",
  "tika-s0104t:256_10": "cetaṃ upayogavacanaṃ. “Titthiyavādaparimocanatthañcā”ti vuttamatthaṃ pākaṭaṃ kātuṃ",
  "tika-s0104t:256_11": "“titthiyā hī”tiādi vuttaṃ.",
  "tika-s0104t:257_0": "Yanti katikavattakaraṇaṃ. Edisesu hi ṭhānesu yaṃ-saddo taṃ-saddānapekkho teneva atthassa",
  "tika-s0104t:257_1": "paripuṇṇattā. Yaṃ vā katikavattaṃ sandhāya “atha kho”tiādi vuttaṃ, tadeva mayāpi",
  "tika-s0104t:257_2": "vuttanti attho. Esa nayo īdisesu bhagavatā…pe… vaṇṇitanti senāsanavattaṃ paññapentena",
  "tika-s0104t:257_3": "senāsanakkhandhake ca senāsanapaṭibaddhavacanaṃ kathentena vaṇṇitaṃ. Saṅgāyissāmāti",
  "tika-s0104t:257_4": "ettha iti-saddassa “vuttaṃ ahosī”ti ca ubhayattha sambandho, ekassa vā iti-saddassa lopo.",
  "tika-s0104t:258_0": "Dutiyadivaseti evaṃ cintitadivasato dutiyadivase, so ca kho vassūpanāyikadivasato",
  "tika-s0104t:258_1": "dutiyadivasova. Therā hi āsaḷhipuṇṇamito pāṭipadadivaseyeva sannipatitvā vassamupagantvā",
  "tika-s0104t:258_2": "evaṃ cintesunti. Rājadvāreti rājagehadvāre. Hatthakammanti hatthakiriyaṃ, hatthakammassa",
  "tika-s0104t:258_3": "karaṇanti vuttaṃ hoti. Paṭivedesunti jānāpesuṃ. Visaṭṭhāti nirāsaṅkacittā. Āṇāyeva",
  "tika-s0104t:258_4": "appaṭihatavuttiyā pavattanaṭṭhena cakkanti āṇācakkaṃ. Tathā dhammoyeva cakkanti dhammacakkaṃ,",
  "tika-s0104t:258_5": "taṃ panidha desanāñāṇapaṭivedhañāṇavasena duvidhampi yujjati tadubhayeneva saṅgītiyā",
  "tika-s0104t:258_6": "pavattanato. “Dhammacakkanti cetaṃ desanāñāṇassāpi nāmaṃ, paṭivedhañāṇassāpī”ti hi",
  "tika-s0104t:258_7": "aṭṭhakathāsu vuttaṃ. Sannisajjaṭṭhānanti sannipatitvā nisīdanaṭṭhānaṃ. Satta paṇṇāni",
  "tika-s0104t:258_8": "yassāti sattapaṇṇī, yo “chattapaṇṇo, visamacchado” tipi vuccati, tassa jātaguhadvāreti attho.",
  "tika-s0104t:259_0": "Vissakammunāti sakkassa devānamindassa kammākammavidhāyakaṃ devaputtaṃ sandhāyāha.",
  "tika-s0104t:259_1": "Suvibhattabhittithambhasopānanti ettha suvibhattapadassa dvandato pubbe suyyamānattā",
  "tika-s0104t:259_2": "sabbehi dvandapadehi sambandho, tathā “nānāvidha…pe… vicitta”ntiādīsupi. Rājabhavanavibhūtinti",
  "tika-s0104t:259_3": "rājabhavanasampattiṃ, rājabhavanasobhaṃ vā. Avahasantamivāti avahāsaṃ kurumānaṃ viya.",
  "tika-s0104t:259_4": "Siriyāti sobhāsaṅkhātāya lakkhiyā. Niketanamivāti vasanaṭṭhānamiva, “jalantamivā”tipi",
  "tika-s0104t:259_5": "pāṭho. Ekasmiṃyeva pānīyatitthe nipatantā pakkhino viya sabbesampi janānaṃ cakkhūni",
  "tika-s0104t:259_6": "maṇḍapeyeva nipatantīti vuttaṃ “ekanipāta…pe… vihaṅgāna”nti. Nayanavihaṅgānanti nayanasaṅkhātavihaṅgānaṃ.",
  "tika-s0104t:259_7": "Lokarāmaṇeyyakamiva sampiṇḍitanti yadi loke vijjamānaṃ rāmaṇeyyakaṃ sabbameva ānetvā",
  "tika-s0104t:259_8": "ekattha sampiṇḍitaṃ siyā, taṃ viyāti vuttaṃ hoti, yaṃ yaṃ vā loke ramitumarahati,",
  "tika-s0104t:259_9": "taṃ sabbaṃ sampiṇḍitamivātipi attho. Daṭṭhabbasāramaṇḍanti pheggurahitaṃ sāraṃ viya,",
  "tika-s0104t:259_10": "kasaṭavinimuttaṃ pasannaṃ viya ca daṭṭhumaraharūpesu sārabhūtaṃ, pasannabhūtañca.",
  "tika-s0104t:259_11": "Apica daṭṭhabbo dassanīyo sārabhūto visiṭṭhataro maṇḍo maṇḍanaṃ alaṅkāro etassāti",
  "tika-s0104t:259_12": "daṭṭhabbasāramaṇḍo, taṃ. Maṇḍaṃ sūriyarasmiṃ pāti nivāreti, sabbesaṃ vā janānaṃ maṇḍaṃ",
  "tika-s0104t:259_13": "pasannaṃ pāti rakkhati, maṇḍanamalaṅkāraṃ vā pāti pivati alaṅkarituṃ yuttabhāvenāti maṇḍapo, taṃ.",
  "tika-s0104t:260_0": "Kusumadāmāni ca tāni olambakāni ceti kusumadāmolambakāni. Visesanassa cettha paranipāto",
  "tika-s0104t:260_1": "yathā “agyāhito”ti. Vividhāniyeva kusumadāmolambakāni tathā, tāni viniggalantaṃ visesena",
  "tika-s0104t:260_2": "vamentaṃ nikkhāmentamiva cāru sobhanaṃ vitānaṃ etthāti tathā. Kuṭṭena gahito samaṃ",
  "tika-s0104t:260_3": "katoti kuṭṭimo, koṭṭimo vā, tādisoyeva maṇīti maṇikoṭṭimo, nānāratanehi vicitto maṇikoṭṭimo,",
  "tika-s0104t:260_4": "tassa talaṃ tathā. Atha vā maṇiyo koṭṭetvā katatalattā maṇikoṭṭena nipphattanti maṇikoṭṭimaṃ,",
  "tika-s0104t:260_5": "tameva talaṃ, nānāratanavicittaṃ maṇikoṭṭimatalaṃ tathā. Tamiva ca nānāpupphūpahāravicittaṃ",
  "tika-s0104t:260_6": "supariniṭṭhitabhūmikammanti sambandho. Pupphapūjā pupphūpahāro. Ettha hi nānāratanavicittaggahaṇaṃ",
  "tika-s0104t:260_7": "nānāpupphūpahāravicittatāyanidassanaṃ, maṇikoṭṭimatalaggahaṇaṃ supariniṭṭhitabhūmikammatāyāti",
  "tika-s0104t:260_8": "daṭṭhabbaṃ. Nanti maṇḍapaṃ. Brahmavimānasadisanti bhāvanapuṃsakaṃ, yathā brahmavimānaṃ",
  "tika-s0104t:260_9": "sobhati, tathā alaṅkaritvāti attho. Visesena mānetabbanti vimānaṃ. Saddavidū pana",
  "tika-s0104t:260_10": "“vihe ākāse māyanti gacchanti devā yenāti vimāna”nti vadanti. Visesena vā sucaritakammunā",
  "tika-s0104t:260_11": "mīyati nimmīyatīti vimānaṃ, vīti vā sakuṇo vuccati, taṃ saṇṭhānena mīyati nimmīyatīti",
  "tika-s0104t:260_12": "vimānantiādināpi vattabbo. Vimānaṭṭhakathāyaṃ pana “ekayojanadviyojanādibhāvena pamāṇavisesayuttatāya,",
  "tika-s0104t:260_13": "sobhātisayayogena ca visesato mānanīyatāya vimāna”nti vuttaṃ. Natthi agghametesanti",
  "tika-s0104t:260_14": "anagghāni, aparimāṇagghāni agghitumasakkuṇeyyānīti vuttaṃ hoti. Patirūpaṃ, paccekaṃ",
  "tika-s0104t:260_15": "vā attharitabbānīti paccattharaṇāni, tesaṃ satāni tathā. Uttarābhimukhanti uttaradisābhimukhaṃ.",
  "tika-s0104t:260_16": "Dhammopi satthāyeva satthukiccanipphādanatoti vuttaṃ “buddhassa bhagavato āsanārahaṃ",
  "tika-s0104t:260_17": "dhammāsanaṃ paññapetvā”ti. Yathāha “yo kho…pe… mamaccayena satthā”tiādi, tathāgatappaveditadhammadesakassa",
  "tika-s0104t:260_18": "vā satthukiccāvahattā tathārūpe āsane nisīditumarahatīti dassetumpi evaṃ vuttaṃ.",
  "tika-s0104t:260_19": "Āsanārahanti nisīdanārahaṃ. Dhammāsananti dhammadesakāsanaṃ, dhammaṃ vā kathetuṃ",
  "tika-s0104t:260_20": "yuttāsanaṃ. Dantakhacitanti dantehi khacitaṃ, hatthidantehi katanti vuttaṃ hoti.",
  "tika-s0104t:260_21": "“Danto nāma hatthidanto vuccatī”ti hi vuttaṃ. Etthāti etasmiṃ dhammāsane. Mama kiccanti",
  "tika-s0104t:260_22": "mama kammaṃ, mayā vā karaṇīyaṃ.",
  "tika-s0104t:261_0": "Idāni āyasmato ānandassa asekkhabhūmisamāpajjanaṃ dassento “tasmiñca panā”tiādimāha.",
  "tika-s0104t:261_1": "Tattha tasmiñca pana divasaeti tathā raññā ārocāpitadivase, sāvaṇamāsassa kāḷapakkhacatutthadivaseti",
  "tika-s0104t:261_2": "vuttaṃ hoti. Anatthajananato visasaṅkāsatāya kileso visaṃ, tassa khīṇāsavabhāvato",
  "tika-s0104t:261_3": "aññathābhāvasaṅkhātā satti gandho. Tathā hi so bhagavato parinibbānādīsu vilāpādimakāsi.",
  "tika-s0104t:261_4": "Apica visajananakapupphādigandhapaṭibhāgatāya nānāvidhadukkhahetukiriyājananako kilesova",
  "tika-s0104t:261_5": "“visagandho”ti vuccati. Tathā hi so “visaṃ haratīti visattikā, visamūlāti visattikā,",
  "tika-s0104t:261_6": "visaphalāti visattikā, visaparibhogāti visattikā”tiādinā vuttoti. Apica visagandhonāma",
  "tika-s0104t:261_7": "virūpo maṃsādigandho, taṃsadisatāya pana kileso. “Vissasaddo hi virūpe”ti abhidhammaṭīkāyaṃvuttaṃ.",
  "tika-s0104t:261_8": "Addhāti ekaṃsato. Saṃveganti dhammasaṃvegaṃ. “Ohitabhārāna”nti hi yebhuyyena, padhānena",
  "tika-s0104t:261_9": "ca vuttaṃ. Edisesu pana ṭhānesu tadaññesampi dhammasaṃvegoyeva adhippeto. Tathā hi",
  "tika-s0104t:261_10": "“saṃvego nāma sahottappaṃ ñāṇaṃ, so tassā bhagavato dassane uppajjī”ti rajjumālāvimānavaṇṇanāyaṃvuttaṃ,",
  "tika-s0104t:261_11": "sā ca tadā aviññātasāsanā anāgataphalāti. Itarathā hi cittutrāsavasena dosoyeva saṃvegoti",
  "tika-s0104t:261_12": "āpajjati, evañca sati so tassa asekkhabhūmisamāpajjanassa ekaṃsakāraṇaṃ na siyā.",
  "tika-s0104t:261_13": "Evamabhūto ca so idha na vattabboyevāti alamatipapañcena. Tenāti tasmā sve saṅghasannipātassa",
  "tika-s0104t:261_14": "vattamānattā, sekkhasakaraṇīyattā vā. Te na yuttanti tava na yuttaṃ, tayā vā sannipātaṃ",
  "tika-s0104t:261_15": "gantuṃ na patirūpaṃ.",
  "tika-s0104t:262_0": "Metanti mama etaṃ gamanaṃ. Yvāhanti yo ahaṃ, yanti vā kiriyāparāmasanaṃ, tena “gaccheyya”nti",
  "tika-s0104t:262_1": "ettha gamanakiriyaṃ parāmasati, kiriyāparāmasanassa ca yaṃ taṃ-saddassa ayaṃ pakati,",
  "tika-s0104t:262_2": "yadidaṃ napuṃsakaliṅgena, ekavacanena ca yogyatā tathāyeva tattha tattha dassanato.",
  "tika-s0104t:262_3": "Kiriyāya hi sabhāvato napuṃsakattamekattañca icchanti saddavidū. Āvajjesīti upanāmesi.",
  "tika-s0104t:262_4": "Muttāti muccitā. Appattañcāti agatañca, bimbohane na tāva ṭhapitanti vuttaṃ hoti.",
  "tika-s0104t:262_5": "Etasmiṃ antareti etthantare, iminā padadvayena dassitakālānaṃ vemajjhakkhaṇe, tathādassitakāladvayassa",
  "tika-s0104t:262_6": "vā vivareti vuttaṃ hoti.",
  "tika-s0104t:263": "“Kāraṇe ceva citte ca, khaṇasmiṃ vivarepi ca;",
  "tika-s0104t:264": "Vemajjhādīsu atthesu ‘antarā’ti ravo gato”ti.",
  "tika-s0104t:265_0": "Hi vuttaṃ. Anupādāyāti taṇhādiṭṭhivasena kañci dhammaṃ aggahetvā, yehi vā kilesehi",
  "tika-s0104t:265_1": "muccati, tesaṃ lesamattampi aggahetvā. Āsavehīti bhavato ā bhavaggaṃ, dhammato ca",
  "tika-s0104t:265_2": "ā gotrabhuṃ savanato pavattanato āsavasaññitehi kilesehi. Upalakkhaṇavacanamattañcetaṃ.",
  "tika-s0104t:265_3": "Tadekaṭṭhatāya hi sabbehipi kilesehi sabbehipi pāpadhammehi cittaṃ vimuccatiyeva.",
  "tika-s0104t:265_4": "Cittaṃ vimuccīti cittaṃ arahattamaggakkhaṇe āsavehi vimuccamānaṃ hutvā arahattaphalakkhaṇe",
  "tika-s0104t:265_5": "vimucci. Tadatthaṃ vivarati “ayañhī”tiādinā. Caṅkamenāti caṅkamanakiriyāya. Visesanti",
  "tika-s0104t:265_6": "attanā laddhamaggaphalato visesamaggaphalaṃ. Vivaṭṭūpanissayabhūtaṃ kataṃ upacitaṃ",
  "tika-s0104t:265_7": "puññaṃ yenāti katapuñño, arahattādhigamāya katādhikāroti attho. Padhānamanuyuñjāti",
  "tika-s0104t:265_8": "vīriyamanuyuñjāhi, arahattasamāpattiyā anuyogaṃ karohīti vuttaṃ hoti. Hohisīti bhavissasi.",
  "tika-s0104t:265_9": "Kathādosoti kathāya doso vitathabhāvo. Accāraddhanti ativiya āraddhaṃ. Uddhaccāyāti",
  "tika-s0104t:265_10": "uddhatabhāvāya. Handāti vossaggavacanaṃ. Tena hi adhunāyeva yojemi, na panāhaṃ papañcaṃ",
  "tika-s0104t:265_11": "karomīti vossaggaṃ karoti. Vīriyasamataṃ yojemīti caṅkamanavīriyassa adhimattattā",
  "tika-s0104t:265_12": "tassa hāpanavasena samādhinā samatāpādanena vīriyassa samataṃ samabhāvaṃ yojemi,",
  "tika-s0104t:265_13": "vīriyena vā samathasaṅkhātaṃ samādhiṃ yojemītipi attho. Dvidhāpi hi pāṭho dissati.",
  "tika-s0104t:265_14": "Vissamissāmīti assasissāmi. Idāni tassa visesato pasaṃsanārahabhāvaṃ dassetuṃ “tenā”tiādi",
  "tika-s0104t:265_15": "vuttaṃ. Tenāti catuiriyāpathavirahitatākāraṇena. “Anipanno”tiādīni paccuppannavacanāneva.",
  "tika-s0104t:265_16": "Parinibbutopi so ākāseyeva parinibbāyi. Tasmā therassa kilesaparinibbānaṃ, khandhaparinibbānañca",
  "tika-s0104t:265_17": "visesena pasaṃsārahaṃ acchariyabbhutamevāti.",
  "tika-s0104t:266_0": "Dutiyadivaseti therena arahattapattadivasato dutiyadivase. Pañcamiyanti tithīpekkhāya",
  "tika-s0104t:266_1": "vuttaṃ, “dutiyadivase”ti iminā tulyādhikaraṇaṃ. Bhinnaliṅgampi hi tulyatthapadaṃ",
  "tika-s0104t:266_2": "dissati yathā “guṇo pamāṇaṃ, vīsati cittāni” iccādi. Kāḷapakkhassāti sāvaṇamāsakāḷapakkhassa.",
  "tika-s0104t:266_3": "Paṭhamañhi māsaṃ khaṇḍaphullapaṭisaṅkharaṇamakaṃsu, paṭhamamāsabhāvo ca majjhimappadesavohārena.",
  "tika-s0104t:266_4": "Tattha hi purimapuṇṇamito yāva aparā puṇṇamī, tāva eko māsoti voharanti. Tato tīṇi",
  "tika-s0104t:266_5": "divasāni rājā maṇḍapamakāsi, tato dutiyadivase thero arahattaṃ sacchākāsi, tatiyadivase",
  "tika-s0104t:266_6": "pana sannipatitvā therā saṅgītimakaṃsu, tasmā āsaḷhimāsakāḷapakkhapāṭipadato yāva",
  "tika-s0104t:266_7": "sāvaṇamāsakāḷapakkhapañcamī, tāva pañcadivasādhiko ekamāso hoti. Samānoti uppajjamāno.",
  "tika-s0104t:266_8": "Haṭṭhatuṭṭhacittoti ativiya somanassacitto, pāmojjena vā haṭṭhacitto pītiyā tuṭṭhacitto.",
  "tika-s0104t:266_9": "Ekaṃsanti ekasmiṃ aṃse, vāmaṃseti attho. Tathā hi vaṅgīsasuttavaṇṇanāyaṃ vuttaṃ –",
  "tika-s0104t:267_0": "“Ekaṃsaṃ cīvaranti ettha puna saṇṭhāpanavasena evaṃ vuttaṃ, ekaṃsanti ca vāmaṃsaṃ",
  "tika-s0104t:267_1": "pārupitvā ṭhitassetaṃ adhivacanaṃ. Yato yathā vāmaṃsaṃ pārupitvā ṭhitaṃ hoti, tathā",
  "tika-s0104t:267_2": "cīvaraṃ katvāti evamassattho veditabbo”ti.",
  "tika-s0104t:268_0": "Bandha…pe… viyāti vaṇṭato pavuttasuparipakkatālaphalamiva. Paṇḍu…pe… viyāti sitapītapabhāyuttapaṇḍuromajakambale",
  "tika-s0104t:268_1": "ṭhapito jātimā maṇi viya, jātivacanena cettha kuttimaṃ nivatteti. Samuggatapuṇṇacando",
  "tika-s0104t:268_2": "viyāti juṇhapakkhapannarasuposathe samuggato soḷasakalāparipuṇṇo cando viya. Bālā…pe…",
  "tika-s0104t:268_3": "viyāti taruṇasūriyapabhāsamphassena phullitasuvaṇṇavaṇṇaparāgagabbhaṃ satapattapaddhaṃ",
  "tika-s0104t:268_4": "viya. “Piñjarasaddo hi hemavaṇṇapariyāyo”ti sāratthadīpaniyaṃ vutto. Pariyodātenāti",
  "tika-s0104t:268_5": "pabhassarena. Sappabhenāti vaṇṇappabhāya, sīlappabhāya ca samannāgatena. Sassirikenāti",
  "tika-s0104t:268_6": "sarīrasobhaggādisaṅkhātāya siriyā ativiya sirimatā. Mukhavarenāti yathāvuttasobhāsamalaṅkatattā",
  "tika-s0104t:268_7": "uttamamukhena. Kāmaṃ “ahamasmi arahattaṃ patto”ti nārocesi, tathārūpāya pana uttamalīḷāya",
  "tika-s0104t:268_8": "gamanato passantā sabbepi tamatthaṃ jānanti, tasmā ārocento viya hotīti āha “attano",
  "tika-s0104t:268_9": "arahattappattiṃ ārocayamāno viya agamāsī”ti.",
  "tika-s0104t:269_0": "Kimatthaṃ panāyaṃ evamārocayamāno viya agamāsīti? Vuccate – so hi “attupanāyikaṃ",
  "tika-s0104t:269_1": "akatvā aññabyākaraṇaṃ bhagavatā saṃvaṇṇita”nti manasi karitvā “sekkhatāya dhammavinayasaṅgītiyā",
  "tika-s0104t:269_2": "gahetumayuttampi bahussutattā gaṇhissāmā”ti nisinnānaṃ therānaṃ arahattappattivijānanena",
  "tika-s0104t:269_3": "somanassuppādanatthaṃ, “appamatto hohī”ti bhagavatā dinnaovādassa ca saphalatādīpanatthaṃ",
  "tika-s0104t:269_4": "evamārocayamāno viya agamāsīti. Āyasmato mahākassapassa etadahosi samasamaṭṭhapanādinā",
  "tika-s0104t:269_5": "yathāvuttakāraṇena satthukappattā. Dhareyyāti vijjamāno bhaveyya. “Sobhati vata te",
  "tika-s0104t:269_6": "āvuso ānanda arahattasamadhigamatā”tiādinā sādhukāramadāsi. Ayamidha dīghabhāṇakānaṃ",
  "tika-s0104t:269_7": "vādo. Khuddakabhāṇakesu ca suttanipātakhuddakapāṭhabhāṇakānaṃ vādotipi yujjati tadaṭṭhakathāsupi tathā vuttattā.",
  "tika-s0104t:270_0": "Majjhimaṃ nikāyaṃ bhaṇanti sīlenāti majjhimabhāṇakā, tappaguṇā ācariyā. Yathāvuḍḍhanti",
  "tika-s0104t:270_1": "vuḍḍhapaṭipāṭiṃ, tadanatikkamitvā vā. Tatthāti tasmiṃ bhikkhusaṅghe. Ānandassa etamāsananti",
  "tika-s0104t:270_2": "sambandho. Tasmiṃ samayeti tasmiṃ evaṃkathanasamaye. Thero cintesi “kuhiṃ gato”ti",
  "tika-s0104t:270_3": "pucchantānaṃ attānaṃ dassente ativiya pākaṭabhāvena bhavissamānattā, ayampi majjhimabhāṇakesveva",
  "tika-s0104t:270_4": "ekaccānaṃ vādo, tasmā itipi eke vadantīti sambandho. Ākāsena āgantvā attano āsaneyeva",
  "tika-s0104t:270_5": "attānaṃ dassesītipi tesameva ekacce vadanti. Pulliṅgavisaye hi “eke”ti vutte sabbattha",
  "tika-s0104t:270_6": "“ekacce”ti attho veditabbo. Tīsupi cettha vādesu tesaṃ tesaṃ bhāṇakānaṃ tena tenākārena",
  "tika-s0104t:270_7": "āgatamattaṃ ṭhapetvā visuṃ visuṃ vacane aññaṃ visesakāraṇaṃ natthi. Sattamāsaṃ katāya",
  "tika-s0104t:270_8": "hi dhammavinayasaṅgītiyā kadāci pakatiyāva, kadāci pathaviyaṃ nimujjitvā, kadāci",
  "tika-s0104t:270_9": "ākāsena āgatattā taṃ tadāgamanamupādāya tathā tathā vadanti. Apica saṅgītiyā ādidivaseyeva",
  "tika-s0104t:270_10": "paṭhamaṃ pakatiyā āgantvā tato paraṃ ākāsamabbhuggantvā parisaṃ pattakāle tato otaritvā",
  "tika-s0104t:270_11": "bhikkhupantiṃ apīḷento pathaviyaṃ nimujjitvā āsane attānaṃ dassesītipi vadanti. Yathā",
  "tika-s0104t:270_12": "vā tathā vā āgacchatu, āgamanākāramattaṃ na pamāṇaṃ, āgantvā gatakāle āyasmato mahākassapassa",
  "tika-s0104t:270_13": "sādhukāradānameva pamāṇaṃ satthārā dātabbasādhukāradāneneva arahattappattiyā aññesampi",
  "tika-s0104t:270_14": "ñāpitattā, bhagavati dharamāne paṭiggahetabbāya ca pasaṃsāya therassa paṭiggahitattā.",
  "tika-s0104t:270_15": "Tasmā tamatthaṃ dassento “yathā vā”tiādimāha. Sabbatthāpīti sabbesupi tīsu vādesu.",
  "tika-s0104t:271_0": "Bhikkhū āmantesīti bhikkhū ālapīti ayamettha attho, aññatra pana ñāpanepi dissati",
  "tika-s0104t:271_1": "yathā “āmantayāmi vo bhikkhave, paṭivedayāmi vo bhikkhave”ti pakkosanepi dissati",
  "tika-s0104t:271_2": "yathā “ehi tvaṃ bhikkhu mama vacanena sāriputtaṃ āmantehī”ti ālapanepi dissati yathā",
  "tika-s0104t:271_3": "“tatra kho bhagavā bhikkhū āmantesi ‘bhikkhavo’ti”, idhāpi ālapaneti sāratthadīpaniyaṃ",
  "tika-s0104t:271_4": "vuttaṃ. Ālapanamattassa pana abhāvato “kiṃ paṭhamaṃ saṅgāyāmā”tiādinā vuttena viññāpiyamānatthantarena",
  "tika-s0104t:271_5": "ca sahacaraṇato ñāpaneva vaṭṭati, tasmā āmantesīti paṭivedesi viññāpesīti attho vattabbo.",
  "tika-s0104t:271_6": "“Tatra kho bhagavā bhikkhū āmantesi ‘bhikkhavo’ti, ‘bhaddante’ti te bhikkhū bhagavato",
  "tika-s0104t:271_7": "paccassosu”ntiādīsu hi ālapanamattameva dissati, na viññāpiyamānatthantaraṃ, taṃ",
  "tika-s0104t:271_8": "pana “bhūtapubbaṃ bhikkhave”tiādinā paccekameva āraddhaṃ. Tasmā tādisesveva ālapane",
  "tika-s0104t:271_9": "vaṭṭatīti no takko. Saddavidū pana vadanti “āmantayitvā devindo, vissakammaṃ mahiddhika’ntiādīsu",
  "tika-s0104t:271_10": "viya mantasaddo guttabhāsane. Tasmā ‘āmantesī’ti etassa sammantayīti attho”ti. “Āvuso”tiādi",
  "tika-s0104t:271_11": "āmantanākāradīpanaṃ. Dhammaṃ vā vinayaṃ vāti ettha vā-saddo vikappane, tena “kimekaṃ",
  "tika-s0104t:271_12": "tesu paṭhamaṃ saṅgāyāmā”ti dasseti. Kasmā āyūti āha “vinaye ṭhite”tiādi. “Yasmā,",
  "tika-s0104t:271_13": "tasmā”ti ca ajjhāharitvā yojetabbaṃ. Tasmāti tāya āyusarikkhatāya. Dhuranti jeṭṭhakaṃ.",
  "tika-s0104t:271_14": "No nappahotīti pahotiyeva. Dvipaṭisedho hi saha atisayena pakatyatthadīpako.",
  "tika-s0104t:272_0": "Etadagganti eso aggo. Liṅgavipallāsena hi ayaṃ niddeso. Yadidanti ca yo ayaṃ, yadidaṃ",
  "tika-s0104t:272_1": "khandhapañcakanti vā yojetabbaṃ. Evañhi sati “etadagga”nti yathārutaliṅgameva. “Yadida”nti",
  "tika-s0104t:272_2": "padassa ca ayaṃ sabhāvo, yā tassa tassa atthassa vattabbassa liṅgānurūpena “yo aya”nti",
  "tika-s0104t:272_3": "vā “yā aya”nti vā “yaṃ ida”nti vā yojetabbatā tathāyevassa tattha tattha dassitattā.",
  "tika-s0104t:272_4": "Bhikkhūnaṃ vinayadharānanti niddhāraṇachaṭṭhīniddeso.",
  "tika-s0104t:273_0": "Attanāva attānaṃ sammannīti sayameva attānaṃ sammataṃ akāsi. “Attanā”ti hi idaṃ tatiyāvisesanaṃ",
  "tika-s0104t:273_1": "bhavati, tañca parehi sammannanaṃ nivatteti, “attanā”ti vā ayaṃ vibhatyantapatirūpako",
  "tika-s0104t:273_2": "abyayasaddo. Keci pana “liṅgatthe tatiyā abhihitakattubhāvato”ti vadanti. Tadayuttameva",
  "tika-s0104t:273_3": "“thero”ti kattuno vijjamānattā. Vissajjanatthāya attanāva attānaṃ sammannīti yojetabbaṃ.",
  "tika-s0104t:273_4": "Pucchadhātussa dvikammikattā “upāliṃ vinaya”nti kammadvayaṃ vuttaṃ.",
  "tika-s0104t:274_0": "Bījaniṃ gahetvāti ettha bījanīgahaṇaṃ dhammakathikānaṃ dhammatāti veditabbaṃ. Tāya",
  "tika-s0104t:274_1": "hi dhammakathikānaṃ parisāya hatthakukkuccamukhavikārādi paṭicchādīyati. Bhagavā",
  "tika-s0104t:274_2": "ca dhammakathikānaṃ dhammatādassanatthameva vicitrabījaniṃ gaṇhāti. Aññathā hi sabbassapi",
  "tika-s0104t:274_3": "lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ",
  "tika-s0104t:274_4": "paṭicchādetabbaṃ na siyā. “Paṭhamaṃ āvuso upāli pārājikaṃ kattha paññatta”nti kasmā",
  "tika-s0104t:274_5": "vuttaṃ, nanu tassa saṅgītiyā purimakāle paṭhamabhāvo na yuttoti? No na yutto bhagavatā",
  "tika-s0104t:274_6": "paññattānukkamena, pātimokkhuddesānukkamena ca paṭhamabhāvassa siddhattā. Yebhuyyena",
  "tika-s0104t:274_7": "hi tīṇi piṭakāni bhagavato dharamānakāle ṭhitānukkameneva saṅgītāni, visesato vinayābhidhammapiṭakānīti",
  "tika-s0104t:274_8": "daṭṭhabbaṃ. Kismiṃ vatthusminti, methunadhammeti ca nimittatthe bhummavacanaṃ. “Kattha",
  "tika-s0104t:274_9": "paññatta”ntiādinā dassitena saha tadavasiṭṭhampi saṅgahetvā dassetuṃ “vatthumpi pucchī”tiādi vuttaṃ.",
  "tika-s0104t:275_0": "Saṅgītikārakavacanasammissaṃ vā nu kho, suddhaṃ vā buddhavacananti āsaṅkāpariharaṇatthaṃ,",
  "tika-s0104t:275_1": "yathāsaṅgītasseva pamāṇabhāvaṃ dassanatthañca pucchaṃ samuddharitvā vissajjento “kiṃ",
  "tika-s0104t:275_2": "panetthā”tiādimāha. Ettha paṭhamapārājiketi etissaṃ tathāsaṅgītāya paṭhamapārājikapāḷiyaṃ.",
  "tika-s0104t:275_3": "Tenevāha “na hi tathāgatā ekabyañjanampi niratthakaṃ vadantī”ti. Apanetabbanti atirekabhāvena",
  "tika-s0104t:275_4": "niratthakatāya, vitathabhāvena vā ayuttatāya chaḍḍetabbavacanaṃ. Pakkhipitabbanti",
  "tika-s0104t:275_5": "asampuṇṇatāya upanetabbavacanaṃ. Kasmāti āha “na hī”tiādi. Sāvakānaṃ pana devatānaṃ",
  "tika-s0104t:275_6": "vā bhāsiteti bhagavato pucchāthomanādivasena bhāsitaṃ sandhāyāha. Sabbatthāpīti bhagavato",
  "tika-s0104t:275_7": "sāvakānaṃ devatānañca bhāsitepi. Taṃ pana pakkhipanaṃ sambandhavacanamattasseva,",
  "tika-s0104t:275_8": "na sabhāvāyuttiyā atthassāti dasseti “kiṃ pana ta”ntiādinā sambandhavacanamattanti",
  "tika-s0104t:275_9": "pubbāparasambandhavacanameva. Idaṃ paṭhamapārājikanti vavatthapetvā ṭhapesuṃ imināva",
  "tika-s0104t:275_10": "vācanāmaggena uggahaṇadhāraṇādikiccanipphādanatthaṃ, tadatthameva ca gaṇasajjhāyamakaṃsu",
  "tika-s0104t:275_11": "“tena…pe… viharatī”ti. Sajjhāyārambhakāleyeva pathavī akampitthāti vadanti, tadidaṃ",
  "tika-s0104t:275_12": "pana pathavīkampanaṃ therānaṃ dhammasajjhāyānubhāvenāti ñāpetuṃ “sādhukāraṃ dadamānā",
  "tika-s0104t:275_13": "viyā”ti vuttaṃ. Udakapariyantanti pathavīsandhārakaudakapariyantaṃ. Tasmiñhi caliteyeva",
  "tika-s0104t:275_14": "sāpi calati, etena ca padesapathavīkampanaṃ nivatteti.",
  "tika-s0104t:276_0": "Kiñcāpi pāḷiyaṃ gaṇanā natthi, saṅgītimāropitāni pana ettakānevāti dīpetuṃ “pañcasattati",
  "tika-s0104t:276_1": "sikkhāpadānī”ti vuttaṃ “purimanayenevā”ti etena sādhukāraṃ dadamānā viyāti atthamāha.",
  "tika-s0104t:276_2": "Na kevalaṃ sikkhāpadakaṇḍavibhaṅganiyameneva, atha kho pamāṇaniyamenāpīti dassetuṃ",
  "tika-s0104t:276_3": "“catusaṭṭhibhāṇavārā”ti vuttaṃ. Ettha ca bhāṇavāroti –",
  "tika-s0104t:277": "“Aṭṭhakkharā ekapadaṃ, ekagāthā catuppadaṃ;",
  "tika-s0104t:278": "Gāthā cekā mato gantho, gantho bāttiṃsatakkharo.",
  "tika-s0104t:279": "Bāttiṃsakkharaganthānaṃ, paññāsadvisataṃ pana;",
  "tika-s0104t:280": "Bhāṇavāro mato eko, svaṭṭhakkharasahassako”ti.",
  "tika-s0104t:281_0": "Evaṃ aṭṭhakkharasahassaparimāṇo pāṭho vuccati. Bhaṇitabbo vāro yassāti hi bhāṇavāro,",
  "tika-s0104t:281_1": "ekena sajjhāyanamaggena kathetabbavāroti attho. Khandhakanti mahāvaggacūḷavaggaṃ.",
  "tika-s0104t:281_2": "Khandhānaṃ samūhato, pakāsanato vā khandhakoti hi vuccati, khandhāti cettha pabbajjūpasampadādivinayakammasaṅkhātā,",
  "tika-s0104t:281_3": "cārittavārittasikkhāpadasaṅkhātā ca paññattiyo adhippetā. Pabbajjādīni hi bhagavatā",
  "tika-s0104t:281_4": "paññattattā paññattiyoti vuccanti. Paññattiyañca khandhasaddo dissati “dārukkhandho,",
  "tika-s0104t:281_5": "aggikkhandho, udakakkhandho”tiādīsu viya. Apica bhāgarāsaṭṭhatāpi yujjatiyeva tāsaṃ",
  "tika-s0104t:281_6": "paññattīnaṃ bhāgato, rāsito ca vibhattattā, taṃ pana vinayapiṭakaṃ bhāṇakehi rakkhitaṃ",
  "tika-s0104t:281_7": "gopitaṃ saṅgahāruḷhanayeneva cirakālaṃ anassamānaṃ hutvā patiṭṭhahissatīti āyasmantaṃ",
  "tika-s0104t:281_8": "upālittheraṃ paṭicchāpesuṃ “āvuso imaṃ tuyhaṃ nissitake vācehī”ti.",
  "tika-s0104t:282_0": "Dhammaṃ saṅgāyitukāmoti suttantābhidhammasaṅgītiṃ kattukāmo “dhammo ca vinayo ca",
  "tika-s0104t:282_1": "desito paññatto”tiādīsu viya pārisesanayena dhammasaddassa suttantābhidhammesveva",
  "tika-s0104t:282_2": "pavattanato. Ayamattho upari āvi bhavissati.",
  "tika-s0104t:283_0": "Saṅghaṃ ñāpesīti ettha heṭṭhā vuttanayena attho veditabbo. Kataraṃ āvuso piṭakanti",
  "tika-s0104t:283_1": "vinayāvasesesu dvīsu piṭakesu kataraṃ piṭakaṃ. Vinayābhidhammānampi khuddakasaṅgītipariyāpannattā",
  "tika-s0104t:283_2": "tamantarena vuttaṃ “suttantapiṭake catasso saṅgītiyo”ti. Saṅgītiyoti ca saṅgāyanakāle",
  "tika-s0104t:283_3": "dīghādivasena visuṃ visuṃ niyametvā saṅgayhamānattā nikāyāva vuccanti. Tenāha “dīghasaṅgīti”ntiādi.",
  "tika-s0104t:283_4": "Suttāneva sampiṇḍetvā vaggakaraṇavasena tayo vaggā, nāññānīti dassetuṃ “catuttiṃsa",
  "tika-s0104t:283_5": "suttāni tayo vaggā”ti vuttaṃ. Tasmā catuttisaṃ suttāni tayo vaggā honti, suttāni",
  "tika-s0104t:283_6": "vā catuttiṃsa, tesaṃ vaggakaraṇavasena tayo vaggā, tesu tīsu vaggesūti yojetabbaṃ.",
  "tika-s0104t:283_7": "“Brahmajālasuttaṃ nāma atthi, taṃ paṭhamaṃ saṅgāyāmā”ti vutte kasmāti codanāsambhavato",
  "tika-s0104t:283_8": "“tividhasīlālaṅkata”ntiādimāha. Hetugabbhāni hi etāni. Cūḷamajjhimamahāsīlavasena",
  "tika-s0104t:283_9": "tividhassāpi sīlassa pakāsanattā tena alaṅkataṃ vibhūsitaṃ tathā nānāvidhe micchājīvabhūte",
  "tika-s0104t:283_10": "kuhanalapanādayo viddhaṃsetīti nānāvidhamicchājīvakuhanalapanādividdhaṃsanaṃ. Tattha",
  "tika-s0104t:283_11": "kuhanāti kuhāyanā, paccayapaṭisevanasāmantajappanairiyāpathasannissitasaṅkhātena",
  "tika-s0104t:283_12": "tividhena vatthunā vimhāpanāti attho. Lapanāti vihāraṃ āgate manusse disvā “kimatthāya",
  "tika-s0104t:283_13": "bhonto āgatā, kiṃ bhikkhū nimantetuṃ. Yadi evaṃ gacchatha, ahaṃ pacchato bhikkhū",
  "tika-s0104t:283_14": "gahetvā āgacchāmī”ti evamādinā bhāsanā. Ādisaddena pupphadānādayo, nemittikatādayo",
  "tika-s0104t:283_15": "ca saṅgaṇhāti. Apicettha micchājīvasaddena kuhanalapanāhi sesaṃ anesanaṃ gaṇhāti.",
  "tika-s0104t:283_16": "Ādisaddena pana tadavasesaṃ mahicchatādikaṃ dussilyanti daṭṭhabbaṃ. Dvāsaṭṭhi diṭṭhiyo",
  "tika-s0104t:283_17": "eva paliveṭhanaṭṭhena jālasarikkhatāya jālaṃ, tassa viniveṭhanaṃ apaliveṭhakaraṇaṃ tathā.",
  "tika-s0104t:284_0": "Antarā ca bhante rājagahaṃ antarā ca nāḷandanti ettha antarāsaddo vivare “apicāyaṃ",
  "tika-s0104t:284_1": "bhikkhave tapodādvinnaṃ mahānirayānaṃ antarikāya āgacchatī”tiādīsu viya. Tasmā rājagahassa",
  "tika-s0104t:284_2": "ca nāḷandassa ca vivareti attho daṭṭhabbo. Antarāsaddena pana yuttattā upayogavacanaṃ",
  "tika-s0104t:284_3": "kataṃ. Īdisesu ṭhānesu akkharacintakā “antarā gāmañca nadiñca yātī”ti evaṃ ekameva",
  "tika-s0104t:284_4": "antarāsaddaṃ payujjanti, so dutiyapadenapi yojetabbo hoti. Ayojiyamāne hi upayogavacanaṃ",
  "tika-s0104t:284_5": "na pāpuṇāti sāmivacanassa pasaṅge antarāsaddayogena upayogavacanassa icchitattā.",
  "tika-s0104t:284_6": "Tattha rañño kīḷanatthaṃ paṭibhānacittavicitraagāramakaṃsu, taṃ “rājāgāraka”nti vuccati,",
  "tika-s0104t:284_7": "tasmiṃ. Ambalaṭṭhikāti rañño uyyānaṃ. Tassa kira dvārasamīpe taruṇo ambarukkho atthi,",
  "tika-s0104t:284_8": "taṃ “ambalaṭṭhikā”ti vadanti, tassa samīpe pavattattā uyyānampi “ambalaṭṭhikā” tveva",
  "tika-s0104t:284_9": "saṅkhyaṃ gataṃ yathā “varuṇanagara”nti, tasmā ambalaṭṭhikāyaṃ nāma uyyāne rājāgāraketi",
  "tika-s0104t:284_10": "attho. Aviññāyamānassa hi viññāpanatthaṃ etaṃ ādhāradvayaṃ vuttaṃ rājāgārametassāti",
  "tika-s0104t:284_11": "vā rājāgārakaṃ, uyyānaṃ, rājāgāravati ambalaṭṭhikāyaṃ nāma uyyāneti attho. Bhinnaliṅgampi",
  "tika-s0104t:284_12": "hi visesanapadamatthī”ti keci vadanti, evaṃ sati rājāgāraṃ ādhāro na siyā. “Rājāgāraketi",
  "tika-s0104t:284_13": "evaṃnāmake uyyāne abhiramanārahaṃ kira rājāgārampi. Tattha, yassa vasenetaṃ evaṃ",
  "tika-s0104t:284_14": "nāmaṃ labhatī”ti vajirabuddhitthero. Evaṃ sati “ambalaṭṭhikāya”nti āsannataruṇambarukkhena",
  "tika-s0104t:284_15": "visesetvā “rājāgārake”ti uyyānameva nāmavasena vuttanti attho āpajjati, tathā ca",
  "tika-s0104t:284_16": "vuttadosova siyā. Suppiyañca paribbājakanti suppiyaṃ nāma sañcayassa antevāsiṃ channaparibbājakañca.",
  "tika-s0104t:284_17": "Brahmadattañca māṇavanti ettha taruṇo “māṇavo”ti vutto “ambaṭṭho māṇavo, aṅgako māṇavo”tiādīsu",
  "tika-s0104t:284_18": "viya, tasmā brahmadattaṃ nāma taruṇapurisañca ārabbhāti attho. Vaṇṇāvaṇṇeti pasaṃsāya",
  "tika-s0104t:284_19": "ceva garahāya ca. Atha vā guṇo vaṇṇo, aguṇo avaṇṇo, tesaṃ bhāsanaṃ uttarapadalopena",
  "tika-s0104t:284_20": "tathā vuttaṃ yathā “rūpabhavo rūpa”nti.",
  "tika-s0104t:285_0": "“Tato para”ntiādimhi ayaṃ vacanakkamo – sāmaññaphalaṃ panāvuso ānanda kattha bhāsitanti?",
  "tika-s0104t:285_1": "Rājagahe bhante jīvakambavaneti. Kena saddhinti? Ajātasattunā vedehiputtena saddhinti.",
  "tika-s0104t:285_2": "Atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi,",
  "tika-s0104t:285_3": "puggalampi pucchīti. Ettha hi “kaṃ ārabbhā”ti avatvā “kena saddhi”nti vattabbaṃ.",
  "tika-s0104t:285_4": "Kasmāti ce? Na bhagavatā eva etaṃ suttaṃ bhāsitaṃ, raññāpi “yathā nu kho imāni puthusippāyatanānī”tiādinā",
  "tika-s0104t:285_5": "kiñci kiñci vuttamatthi, tasmā evameva vattabbanti. Imināva nayena sabbattha “kaṃ",
  "tika-s0104t:285_6": "ārabbhā”ti vā “kena saddhi”nti vā yathārahaṃ vatvā saṅgītimakāsīti daṭṭhabbaṃ. Tantinti",
  "tika-s0104t:285_7": "suttavaggasamudāyavasena vavatthitaṃ pāḷiṃ. Evañca katvā “tivaggasaṅgahaṃ catuttiṃsasuttapaṭimaṇḍita”nti",
  "tika-s0104t:285_8": "vacanaṃ upapannaṃ hoti. Pariharathāti uggahaṇavācanādivasena dhāretha. Tato anantaraṃ",
  "tika-s0104t:285_9": "saṅgāyitvāti sambandho.",
  "tika-s0104t:286_0": "“Dhammasaṅgaho cā”tiādinā samāso. Evaṃ saṃvaṇṇitaṃ porāṇakehīti attho. Etena “mahādhammahadayena,",
  "tika-s0104t:286_1": "mahādhātukathāya vā saddhiṃ sattappakaraṇaṃ abhidhammapiṭakaṃ nāmā”ti vuttaṃ vitaṇḍavādimataṃ",
  "tika-s0104t:286_2": "paṭikkhipitvā “kathāvatthunāva saddhi”nti vuttaṃ samānavādimataṃ dasseti. Saṇhañāṇassa,",
  "tika-s0104t:286_3": "saṇhañāṇavantānaṃ vā visayabhāvato sukhumañāṇagocaraṃ.",
  "tika-s0104t:287_0": "Cūḷaniddesamahāniddesavasena duvidhopi niddeso. Jātakādike khuddakanikāyapariyāpanne,",
  "tika-s0104t:287_1": "yebhuyyena ca dhammaniddesabhūte tādise abhidhammapiṭakeva saṅgaṇhituṃ yuttaṃ, na",
  "tika-s0104t:287_2": "pana dīghanikāyādippakāre suttantapiṭake, nāpi paññattiniddesabhūte vinayapiṭaketi",
  "tika-s0104t:287_3": "dīghabhāṇakā jātakādīnaṃ abhidhammapiṭake saṅgahaṃ vadanti. Cariyāpiṭakabuddhavaṃsānañcettha",
  "tika-s0104t:287_4": "aggahaṇaṃ jātakagatikattā, nettipeṭakopadesādīnañca niddesapaṭisambhidāmaggagatikattā.",
  "tika-s0104t:287_5": "Majjhimabhāṇakā pana aṭṭhuppattivasena desitānaṃ jātakādīnaṃ yathānulomadesanābhāvato",
  "tika-s0104t:287_6": "tādise suttantapiṭake saṅgaho yutto, na pana sabhāvadhammaniddesabhūte yathādhammasāsane",
  "tika-s0104t:287_7": "abhidhammapiṭake, nāpi paññattiniddesabhūte yathāparādhasāsane vinayapiṭaketi jātakādīnaṃ",
  "tika-s0104t:287_8": "suttantapiṭakapariyāpannataṃ vadanti. Yuttamettha vicāretvā gahetabbaṃ.",
  "tika-s0104t:288_0": "Evaṃ nimittapayojanakāladesakārakakaraṇappakārehi paṭhamaṃ saṅgītiṃ dassetvā idāni",
  "tika-s0104t:288_1": "tattha vavatthāpitesu dhammavinayesu nānappakārakosallatthaṃ ekavidhādibhedaṃ dassetuṃ",
  "tika-s0104t:288_2": "“evameta”ntiādimāha. Tattha “eva”nti iminā etasaddena parāmasitabbaṃ yathāvuttasaṅgītippakāraṃ",
  "tika-s0104t:288_3": "nidasseti. “Yañhī”tiādi vitthāro. Anuttaraṃ sammāsambodhinti anāvaraṇañāṇapadaṭṭhānaṃ",
  "tika-s0104t:288_4": "maggañāṇaṃ, maggañāṇapadaṭṭhānañca anāvaraṇañāṇaṃ. Etthantareti abhisambujjhanassa,",
  "tika-s0104t:288_5": "parinibbāyanassa ca vivare. Tadetaṃ pañcacattālīsa vassānīti kālavasena niyameti.",
  "tika-s0104t:288_6": "Paccavekkhantena vāti udānādivasena pavattadhammaṃ sandhāyāha. Yaṃ vacanaṃ vuttaṃ,",
  "tika-s0104t:288_7": "sabbaṃ tanti sambandho. Kiṃ panetanti āha “vimuttirasamevā”ti, na tadaññarasanti",
  "tika-s0104t:288_8": "vuttaṃ hoti. Vimuccitthāti vimutti, rasitabbaṃ assādetabbanti rasaṃ, vimuttisaṅkhātaṃ",
  "tika-s0104t:288_9": "rasametassāti vimuttirasaṃ, arahattaphalassādanti attho. Ayaṃ ācariyasāriputtattherassa",
  "tika-s0104t:288_10": "mati. Ācariyadhammapālatthero pana taṃ kecivādaṃ katvā imamatthamāha “vimuccati vimuccitthāti",
  "tika-s0104t:288_11": "vimutti, yathārahaṃ maggo phalañca. Rasanti guṇo, sampattikiccaṃ vā, vuttanayena",
  "tika-s0104t:288_12": "samāso. Vimuttānisaṃsaṃ, vimuttisampattikaṃ vā maggaphalanipphādanato, vimuttikiccaṃ",
  "tika-s0104t:288_13": "vā kilesānamaccantavimuttisampādanatoti attho”ti. Aṅguttaraṭṭhakathāyaṃ pana “attharasassādīsu",
  "tika-s0104t:288_14": "attharaso nāma cattāri sāmaññaphalāni, dhammaraso nāma cattāro maggā, vimuttiraso",
  "tika-s0104t:288_15": "nāma amatanibbāna”nti vuttaṃ.",
  "tika-s0104t:289_0": "Kiñcāpi avisesena sabbampi buddhavacanaṃ kilesavinayanena vinayo, yathānusiṭṭhaṃ",
  "tika-s0104t:289_1": "paṭipajjamāne apāyapatanādito dhāraṇena dhammo ca hoti, tathāpi idhādhippeteyeva",
  "tika-s0104t:289_2": "dhammavinaye vatticchāvasena sarūpato niddhāretuṃ “tattha vinayapiṭaka”ntiādimāha.",
  "tika-s0104t:289_3": "Avasesaṃ buddhavacanaṃ dhammo khandhādivasena sabhāvadhammadesanābāhullato. Atha",
  "tika-s0104t:289_4": "vā yadipi vinayo ca dhammoyeva pariyattiyādibhāvato, tathāpi vinayasaddasannidhāne",
  "tika-s0104t:289_5": "bhinnādhikaraṇabhāvena payutto dhammasaddo vinayatanti viparītaṃ tantimeva dīpeti",
  "tika-s0104t:289_6": "yathā “puññañāṇasambhārā, gobalībadda”nti. Payogavasena taṃ dassentena “tenevāhā”tiādi",
  "tika-s0104t:289_7": "vuttaṃ. Yena vinaya…pe… dhammo, teneva tesaṃ tathābhāvaṃ saṅgītikkhandhake āhāti attho.",
  "tika-s0104t:290_0": "“Anekajātisaṃsāra”nti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ",
  "tika-s0104t:290_1": "paccavekkhantena ekūnavīsatimassa paccavekkhaṇañāṇassa anantaraṃ bhāsitā, tasmā “paṭhamabuddhavacana”nti",
  "tika-s0104t:290_2": "vuttā. Idaṃ kira sabbabuddhehi avijahitaṃ udānaṃ. Ayamassa saṅkhepattho – ahaṃ imassa",
  "tika-s0104t:290_3": "attabhāvasaṅkhātassa gehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ",
  "tika-s0104t:290_4": "sakkā, tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ",
  "tika-s0104t:290_5": "anekajātisatasahassasaṅkhyaṃ saṃsāravaṭṭaṃ anibbisaṃ anibbisanto taṃ ñāṇaṃ avindanto",
  "tika-s0104t:290_6": "alabhantoyeva sandhāvissaṃ saṃsariṃ. Yasmā jarābyādhimaraṇamissatāya jāti nāmesā",
  "tika-s0104t:290_7": "punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto",
  "tika-s0104t:290_8": "sandhāvissanti attho. Idāni bho attabhāvasaṅkhātassa gehassa kāraka taṇhāvaḍḍhaki",
  "tika-s0104t:290_9": "tvaṃ mayā sabbaññutaññāṇaṃ paṭivijjhantena diṭṭho asi. Puna imaṃ attabhāvasaṅkhātaṃ",
  "tika-s0104t:290_10": "mama gehaṃ na kāhasi na karissasi. Tava sabbā avasesakilesa phāsukā mayā bhaggā bhañjitā.",
  "tika-s0104t:290_11": "Imassa tayā katassa attabhāvasaṅkhātassa gehassa kūṭaṃ avijjāsaṅkhātaṃ kaṇṇikamaṇḍalaṃ",
  "tika-s0104t:290_12": "visaṅkhataṃ viddhaṃsitaṃ. Idāni mama cittaṃ visaṅkhāraṃ nibbānaṃ ārammaṇakaraṇavasena",
  "tika-s0104t:290_13": "gataṃ anupaviṭṭhaṃ. Ahañca taṇhānaṃ khaya saṅkhātaṃ arahattamaggaṃ, arahattaphalaṃ",
  "tika-s0104t:290_14": "vā ajjhagā adhigato pattosmīti. Gaṇṭhipadesu pana visaṅkhāragataṃ cittameva taṇhānaṃ",
  "tika-s0104t:290_15": "khayasaṅkhātaṃ arahattamaggaṃ, arahattaphalaṃ vā ajjhagā adhigatanti attho vutto.",
  "tika-s0104t:291_0": "“Sandhāvissa”nti ettha ca “gāthāyamatītatthe imissa”nti neruttikā. “Taṃkālavacanicchāyamatītepi",
  "tika-s0104t:291_1": "bhavissantī”ti keci. Punappunanti abhiṇhatthe nipāto. Pātabbā rakkhitabbāti phāsu",
  "tika-s0104t:291_2": "pa-kārassa pha-kāraṃ katvā, phusitabbāti vā phāsu, sāyeva phāsukā. Ajjhagāti ca “ajjataniyamāttamiṃ",
  "tika-s0104t:291_3": "vā aṃ vā”ti vadanti. Yadi pana cittameva kattā, tadā parokkhāyeva. Antojappanavasena",
  "tika-s0104t:291_4": "kira bhagavā “anekajātisaṃsāra”nti gāthādvayamāha, tasmā esā manasā pavattitadhammānamādi.",
  "tika-s0104t:291_5": "“Yadā have pātubhavanti dhammā”ti ayaṃ pana vācāya pavattitadhammānanti vadanti.",
  "tika-s0104t:292_0": "Kecīti khandhakabhāṇakā. Paṭhamaṃ vutto pana dhammapadabhāṇakānaṃ vādo. Yadā…pe…",
  "tika-s0104t:292_1": "dhammāti ettha nidassanattho, ādyattho ca iti-saddo luttaniddiṭṭho. Nidassanena hi",
  "tika-s0104t:292_2": "mariyādavacanena vinā padatthavipallāsakārināva attho paripuṇṇo na hoti. Tattha ādyatthameva",
  "tika-s0104t:292_3": "iti-saddaṃ gahetvā iti-saddo ādiattho, “tena ātāpino…pe… sahetudhamma’ntiādigāthāttayaṃ",
  "tika-s0104t:292_4": "saṅgaṇhātī”ti ācariyasāriputtattherena vuttaṃ. Khandhaketi mahāvagge. Udānagāthanti",
  "tika-s0104t:292_5": "jātiyā ekavacanaṃ, tatthāpi vā paṭhamagāthameva gahetvā vuttanti veditabbaṃ.",
  "tika-s0104t:293_0": "Ettha ca khandhakabhāṇakā evaṃ vadanti “dhammapadabhāṇakānaṃ gāthā manasāva desitattā",
  "tika-s0104t:293_1": "tadā mahato janassa upakārāya nāhosi, amhākaṃ pana gāthā vacībhedaṃ katvā desitattā",
  "tika-s0104t:293_2": "tadā suṇantānaṃ devabrahmānaṃ upakārāya ahosi, tasmā idameva paṭhamabuddhavacana”nti.",
  "tika-s0104t:293_3": "Dhammapadabhāṇakā pana “desanāya janassa upakārānupakārabhāvo paṭhamabhāve lakkhaṇaṃ",
  "tika-s0104t:293_4": "na hoti, bhagavatā manasā paṭhamaṃ desitattā idameva paṭhamabuddhavacana”nti vadanti.",
  "tika-s0104t:293_5": "Tasmā ubhayampi ubhayathā yujjatīti veditabbaṃ. Nanu ca yadi “anekajātisaṃsāra”nti",
  "tika-s0104t:293_6": "gāthā manasāva desitā, atha kasmā dhammapadaṭṭhakathāyaṃ “anekajātisaṃsāra’nti imaṃ",
  "tika-s0104t:293_7": "dhammadesanaṃ satthā bodhirukkhamūle nisinno udānavasena udānetvā aparabhāge ānandattherena",
  "tika-s0104t:293_8": "puṭṭho kathesī”ti vuttanti? Atthavasena tathāyeva gahetabbattā. Tatthāpi hi manasā",
  "tika-s0104t:293_9": "udānetvāti atthoyeva gahetabbo. Desanā viya hi udānampi manasā udānaṃ, vacasā udānanti",
  "tika-s0104t:293_10": "dvidhā viññāyati. Yadi cāyaṃ vacasā udānaṃ siyā, udānapāḷiyamāruḷhā bhaveyya, tasmā",
  "tika-s0104t:293_11": "udānapāḷiyamanāruḷhabhāvoyeva vacasā anudānetvā manasā udānabhāve kāraṇanti daṭṭhabbaṃ.",
  "tika-s0104t:293_12": "“Pāṭipadadivase”ti idaṃ “sabbaññubhāvappattassā”ti etena na sambajjhitabbaṃ, “paccavekkhantassa",
  "tika-s0104t:293_13": "uppannā”ti etena pana sambajjhitabbaṃ. Visākhapuṇṇamāyameva hi bhagavā paccūsasamaye",
  "tika-s0104t:293_14": "sabbaññutaṃ patto. Lokiyasamaye pana evampi sambajjhanaṃ bhavati, tathāpi nesa sāsanasamayoti",
  "tika-s0104t:293_15": "na gahetabbaṃ. Somanassameva somanassamayaṃ yathā “dānamayaṃ, sīlamaya”nti, taṃsampayuttañāṇenāti",
  "tika-s0104t:293_16": "attho. Somanassena vā sahajātādisattiyā pakataṃ, tādisena ñāṇenātipi vaṭṭati.",
  "tika-s0104t:294_0": "Handāti codanatthe nipāto. Iṅgha sampādethāti hi codeti. Āmantayāmīti paṭivedayāmi,",
  "tika-s0104t:294_1": "bodhemīti attho. Voti pana “āmantayāmī”ti etassa kammapadaṃ. “Āmantanatthe dutiyāyeva,",
  "tika-s0104t:294_2": "na catutthī”ti hi vatvā tamevudāharanti akkharacintakā. Vayadhammāti aniccalakkhaṇamukhena",
  "tika-s0104t:294_3": "saṅkhārānaṃ dukkhānattalakkhaṇampi vibhāveti “yadaniccaṃ, taṃ dukkhaṃ. Yaṃ dukkhaṃ,",
  "tika-s0104t:294_4": "tadanattā”ti vacanato. Lakkhaṇattayavibhāvananayeneva ca tadārammaṇaṃ vipassanaṃ",
  "tika-s0104t:294_5": "dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ",
  "tika-s0104t:294_6": "aviparītaṃ nibbānagāminipaṭipadaṃ pakāsetīti daṭṭhabbaṃ. Idāni tattha sammāpaṭipattiyaṃ",
  "tika-s0104t:294_7": "niyojeti “appamādena sampādethā”ti, tāya catusaccakammaṭṭhānādhiṭṭhānāya aviparītanibbānagāminipaṭipadāya",
  "tika-s0104t:294_8": "appamādena sampādethāti attho. Apica “vayadhammā saṅkhārā”ti etena saṅkhepena saṃvejetvā",
  "tika-s0104t:294_9": "“appamādena sampādethā”ti saṅkhepeneva niravasesaṃ sammāpaṭipattiṃ dasseti. Appamādapadañhi",
  "tika-s0104t:294_10": "sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhati, sikkhattayasaṅgahitāya",
  "tika-s0104t:294_11": "kevalaparipuṇṇāya sāsanasaṅkhātāya sammāpaṭipattiyā appamādena sampādethāti attho.",
  "tika-s0104t:294_12": "Ubhinnamantareti dvinnaṃ vacanānamantarāḷe vemajjhe. Ettha hi kālavatā kālopi nidassito",
  "tika-s0104t:294_13": "tadavinābhāvittāti veditabbo.",
  "tika-s0104t:295_0": "Suttantapiṭakanti ettha suttameva suttantaṃ yathā “kammantaṃ, vananta”nti. Saṅgītañca",
  "tika-s0104t:295_1": "asaṅgītañcāti sabbasarūpamāha. “Asaṅgītanti ca saṅgītikkhandhakakathāvatthuppakaraṇādi.",
  "tika-s0104t:295_2": "Keci pana ‘subhasuttaṃ paṭhamasaṅgītiyamasaṅgīta’nti vadanti, taṃ na yujjati. Paṭhamasaṅgītito",
  "tika-s0104t:295_3": "puretarameva hi āyasmatā ānandattherena jetavane viharantena subhassa māṇavassa bhāsita”nti",
  "tika-s0104t:295_4": "ācariyadhammapālattherena vuttaṃ. Subhasuttaṃ pana “evaṃ me suttaṃ ekaṃ samayaṃ āyasmā",
  "tika-s0104t:295_5": "ānando sāvatthiyaṃ viharati jetavane anāthapiṇḍikassa ārāme aciraparinibbute bhagavatī”tiādinā",
  "tika-s0104t:295_6": "āgataṃ. Tattha “evaṃ me suta”ntiādivacanaṃ paṭhamasaṅgītiyaṃ āyasmatā ānandatthereneva",
  "tika-s0104t:295_7": "vattuṃ yuttarūpaṃ na hoti. Na hi ānandatthero sayameva subhasuttaṃ desetvā “evaṃ",
  "tika-s0104t:295_8": "me suta”ntiādīni vadati. Evaṃ pana vattabbaṃ siyā “ekamidāhaṃ bhante samayaṃ sāvatthiyaṃ",
  "tika-s0104t:295_9": "viharāmi jetavane anāthapiṇḍikassa ārāme”tiādi. Tasmā dutiyatatiyasaṅgītikārakehi",
  "tika-s0104t:295_10": "“evaṃ me suta”ntiādinā subhasuttaṃ saṅgītimāropitaṃ viya dissati. Athācariyadhammapālattherassa",
  "tika-s0104t:295_11": "evamadhippāyo siyā “ānandatthereneva vuttampi subhasuttaṃ paṭhamasaṅgītimāropetvā",
  "tika-s0104t:295_12": "tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me",
  "tika-s0104t:295_13": "suta’ntiādinā tanti ṭhapitā”ti. Evaṃ sati yujjeyya. Atha vā āyasmā ānando subhasuttaṃ",
  "tika-s0104t:295_14": "sayaṃ desentopi sāmaññaphalādīsu bhagavatā desitanayeneva desesīti bhagavato sammukhā",
  "tika-s0104t:295_15": "laddhanaye ṭhatvā desitattā bhagavatā desitaṃ dhammaṃ attani adahanto “evaṃ me suta”ntiādimāhāti",
  "tika-s0104t:295_16": "evamadhippāyepi sati yujjateva. “Anusaṅgītañcā”tipi pāṭho. Dutiyatatiyasaṅgītīsu",
  "tika-s0104t:295_17": "puna saṅgītañcāti atthavasena ninnānākaraṇameva. Samodhānetvā vinayapiṭakaṃ nāma",
  "tika-s0104t:295_18": "veditabbaṃ, sutta…pe… abhidhammapiṭakaṃ nāma veditabbanti yojanā.",
  "tika-s0104t:296_0": "Bhikkhubhikkhunīpātimokkhavasena ubhayāni pātimokkhāni. Bhikkhubhikkhunīvibhaṅgavasena",
  "tika-s0104t:296_1": "dve vibhaṅgā. Mahāvaggacūḷavaggesu āgatā dvāvīsati khandhakā. Paccekaṃ soḷasahi vārehi",
  "tika-s0104t:296_2": "upalakkhitattā soḷasa parivārāti vuttaṃ. Parivārapāḷiyañhi mahāvibhaṅge soḷasa vārā,",
  "tika-s0104t:296_3": "bhikkhunīvibhaṅge soḷasa vārā cāti bāttiṃsa vārā āgatā. Potthakesu pana katthaci",
  "tika-s0104t:296_4": "“parivārā”ti ettakameva dissati, bahūsu pana potthakesu vinayaṭṭhakathāyaṃ, abhidhammaṭṭhakathāyañca",
  "tika-s0104t:296_5": "“soḷasa parivārā”ti evameva dissamānattā ayampi pāṭho na sakkā paṭibāhitunti tassevattho",
  "tika-s0104t:296_6": "vutto. “Itī”ti yathāvuttaṃ buddhavacanaṃ nidassetvā “ida”nti taṃ parāmasati. Iti-saddo",
  "tika-s0104t:296_7": "vā idamatthe, idanti vacanasiliṭṭhatāmattaṃ, iti idanti vā pariyāyadvayaṃ idamattheyeva",
  "tika-s0104t:296_8": "vattati “idānetarahi vijjatī”tiādīsu viya. Esa nayo īdisesu. Brahmajālādīni catuttiṃsa",
  "tika-s0104t:296_9": "suttāni saṅgayhanti ettha, etena vā, tesaṃ vā saṅgaho gaṇanā etassāti brahmajālādicatuttiṃsasuttasaṅgaho.",
  "tika-s0104t:296_10": "Evamitaresupi. Heṭṭhā vuttesu dīghabhāṇakamajjhimabhāṇakānaṃ vādesu majjhimabhāṇakānaññeva",
  "tika-s0104t:296_11": "vādassa yuttatarattā khuddakapāṭhādayopi suttantapiṭakeyeva saṅgahetvā dassento “khuddaka…pe…",
  "tika-s0104t:296_12": "suttantapiṭakaṃ nāmā”ti āha. Tattha “suṇātha bhāvitattānaṃ, gāthā atthūpanāyikāti",
  "tika-s0104t:296_13": "vuttattā “theragāthā therīgāthā”ti ca pāṭho yutto.",
  "tika-s0104t:297_0": "Evaṃ sarūpato piṭakattayaṃ niyametvā idāni nibbacanaṃ dassetuṃ “tatthā”tiādi vuttaṃ.",
  "tika-s0104t:297_1": "Tatthāti tesu tibbidhesu piṭakesu. Vividhavisesanayattāti vividhanayattā, visesanayattā",
  "tika-s0104t:297_2": "ca. Vinayanatoti vinayanabhāvato, bhāvappadhānaniddesoyaṃ, bhāvalopo vā, itarathā",
  "tika-s0104t:297_3": "dabbameva padhānaṃ siyā, tathā ca sati vinayanatāguṇasamaṅginā vinayadabbeneva hetubhūtena",
  "tika-s0104t:297_4": "vinayoti akkhāto, na pana vinayanatāguṇenāti anadhippetatthappasaṅgo bhaveyya. Ayaṃ",
  "tika-s0104t:297_5": "nayo edisesu. Vinīyate vā vinayanaṃ, tatoti attho. Ayaṃ vinayoti atthapaññattibhūto",
  "tika-s0104t:297_6": "saññīsaṅkhāto ayaṃ tanti vinayo. Vinayoti akkhātoti saddapaññattibhūto saññāsaṅkhāto",
  "tika-s0104t:297_7": "vinayo nāmāti kathito. Atthapaññattiyā hi nāmapaññattivibhāvanaṃ nibbacananti.",
  "tika-s0104t:298_0": "Idāni imissā gāthāya atthaṃ vibhāvento āha “vividhā hī”tiādi. “Vividhā ettha nayā,",
  "tika-s0104t:298_1": "tasmā vividhanayattā vinayoti akkhāto”tiādinā yojetabbaṃ. Vividhattaṃ sarūpato dasseti",
  "tika-s0104t:298_2": "“pañcavidhā”tiādinā, tathā visesattampi “daḷhīkammā”tiādinā. Lokavajjesu sikkhāpadesu",
  "tika-s0104t:298_3": "daḷhīkammapayojanā, paṇṇattivajjesu sithilakaraṇapayojanā. Saññamavelaṃ abhibhavitvā",
  "tika-s0104t:298_4": "pavatto ācāro ajjhācāro, vītikkamo, kāye, vācāya ca pavatto so, tassa nisedhanaṃ",
  "tika-s0104t:298_5": "tathā, tena tathānisedhanameva pariyāyena kāyavācāvinayanaṃ nāmāti dasseti. “Tasmā”ti",
  "tika-s0104t:298_6": "vatvā tassānekadhā parāmasanamāha “vividhanayattā”tiādi. Yathāvuttā ca gāthā īdisassa",
  "tika-s0104t:298_7": "nibbacanassa pakāsanatthaṃ vuttāti dassetuṃ “tenā”tiādi vuttaṃ. Tenāti vividhanayattādihetunā",
  "tika-s0104t:298_8": "karaṇabhūtenāti vadanti. Apica “vividhā hī”tiādivākyassa yathāvuttassa guṇaṃ dassento",
  "tika-s0104t:298_9": "“tenā”tiādimāhātipi sambandhaṃ vadanti. Evaṃ sati tenāti vividhanayattādinā hetubhūtenāti",
  "tika-s0104t:298_10": "attho. Atha vā yathāvuttavacanameva sandhāya porāṇehi ayaṃ gāthā vuttāti saṃsandetuṃ",
  "tika-s0104t:298_11": "“tenā”tiādi vuttantipi vadanti, dutiyanaye viya “tenā”ti padassa attho. Etanti gāthāvacanaṃ.",
  "tika-s0104t:298_12": "Etassāti vinayasaddassa, “vacanatthā”ti padena sambandho. “Vacanassa attho”ti hi",
  "tika-s0104t:298_13": "sambandhe vuttepi tassa vacanasāmaññato visesaṃ dassetuṃ “etassā”ti puna vuttaṃ.",
  "tika-s0104t:298_14": "Neruttikā pana samāsataddhitesu siddhesu sāmaññattā, nāmasaddattā ca edisesu saddantarena",
  "tika-s0104t:298_15": "visesitabhāvaṃ icchanti.",
  "tika-s0104t:299_0": "“Atthāna”nti padaṃ “sūcanato…pe… suttāṇā”ti padehi yathārahaṃ kammasambandhavasena",
  "tika-s0104t:299_1": "yojetabbaṃ. Tamatthaṃ vivarati “tañhī”tiādinā. Attatthaparatthādibhede attheti yo",
  "tika-s0104t:299_2": "taṃ suttaṃ sajjhāyati, suṇāti, vāceti, cinteti, deseti ca, suttena saṅgahito sīlādiattho",
  "tika-s0104t:299_3": "tassapi hoti, tena parassa sādhetabbato parassapīti tadubhayaṃ taṃ suttaṃ sūceti",
  "tika-s0104t:299_4": "dīpeti, tathā diṭṭhadhammikasamparāyikatthe lokiyalokuttaratthe cāti evamādibhede",
  "tika-s0104t:299_5": "atthe ādi-saddena saṅgaṇhāti. Atthasaddo cāyaṃ hitapariyāyo, na bhāsitatthavacano.",
  "tika-s0104t:299_6": "Yadi siyā, suttaṃ attanopi bhāsitatthaṃ sūceti, parassapīti ayamanadhippetattho vutto",
  "tika-s0104t:299_7": "siyā. Suttena hi yo attho pakāsito, so tasseva pakāsakassa suttassa hoti, tasmā na",
  "tika-s0104t:299_8": "tena parattho sūcito, tena sūcetabbassa paratthassa nivattetabbassa abhāvā attatthaggahaṇañca",
  "tika-s0104t:299_9": "na kattabbaṃ. Attatthaparatthavinimuttassa bhāsitatthassa abhāvā ādiggahaṇañca na",
  "tika-s0104t:299_10": "kattabbaṃ, tasmā yathāvuttassa hitapariyāyassa atthassa sutte asambhavato suttādhārassa",
  "tika-s0104t:299_11": "puggalassa vasena attatthaparatthā vuttā.",
  "tika-s0104t:300_0": "Atha vā suttaṃ anapekkhitvā ye attatthādayo atthappabhedā “na ha’ññadattha’tthi pasaṃsalābhā”ti",
  "tika-s0104t:300_1": "etassa padassa niddese vuttā “attattho, parattho, ubhayattho, diṭṭhadhammiko attho,",
  "tika-s0104t:300_2": "samparāyiko attho, uttāno attho, gambhīro attho, gūḷho attho, paṭicchanno attho,",
  "tika-s0104t:300_3": "neyyo attho, nīto attho, anavajjo attho, nikkileso attho, vodāno attho, paramattho”ti,",
  "tika-s0104t:300_4": "te atthappabhede sūcetīti attho gahetabbo. Kiñcāpi hi suttanirapekkhaṃ attatthādayo",
  "tika-s0104t:300_5": "vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ",
  "tika-s0104t:300_6": "nātivattatīti. Imasmiñca atthavikappe atthasaddo bhāsitatthapariyāyopi hoti. Ettha",
  "tika-s0104t:300_7": "hi purimakā pañca atthappabhedā hitapariyāyā, tato pare cha bhāsitatthappabhedā,",
  "tika-s0104t:300_8": "pacchimakā cattāro ubhayasabhāvā. Tattha suviññeyyatāya vibhāvena anagādhabhāvo uttāno.",
  "tika-s0104t:300_9": "Duradhigamatāya vibhāvena agādhabhāvo gambhīro. Avivaṭo gūḷho. Mūludakādayo viya",
  "tika-s0104t:300_10": "paṃsunā akkharasannivesādinā tirohito paṭicchanno. Niddhāretvā ñāpetabbo neyyo. Yathārutavasena",
  "tika-s0104t:300_11": "veditabbo nīto. Anavajjanikkilesavodānā pariyāyavasena vuttā, kusalavipākakiriyādhammavasena",
  "tika-s0104t:300_12": "vā yathākkamaṃ yojetabbā. Paramattho nibbānaṃ, dhammānaṃ aviparītasabhāvo eva vā.",
  "tika-s0104t:301_0": "Atha vā “attanā ca appiccho hotī”ti attatthaṃ, “appicchakathañca paresaṃ kattā hotī”ti",
  "tika-s0104t:301_1": "paratthaṃ sūceti. Evaṃ “attanā ca pāṇātipātā paṭivirato hoti, parañca pāṇātipātā",
  "tika-s0104t:301_2": "veramaṇiyā samādapetī”tiādisuttāni yojetabbāni. Apare pana “yathāsabhāvaṃ bhāsitaṃ",
  "tika-s0104t:301_3": "attatthaṃ, pūraṇakassapādīnamaññatitthiyānaṃ samayabhūtaṃ paratthaṃ sūceti, suttena",
  "tika-s0104t:301_4": "vā saṅgahitaṃ attatthaṃ, suttānulomabhūtaṃ paratthaṃ, suttantanayabhūtaṃ vā attatthaṃ,",
  "tika-s0104t:301_5": "vinayābhidhammanayabhūtaṃ paratthaṃ sūcetī”tipi vadanti. Vinayābhidhammehi ca visesetvā",
  "tika-s0104t:301_6": "suttasaddassa attho vattabbo, tasmā veneyyajjhāsayavasappavattāya desanāya sātisayaṃ",
  "tika-s0104t:301_7": "attahitaparahitādīni pakāsitāni honti tappadhānabhāvato, na pana āṇādhammasabhāva-vasappavattāyāti",
  "tika-s0104t:301_8": "idameva “atthānaṃ sūcanato sutta”nti vuttaṃ. Sūca-saddassa cettha rasso. “Evañca",
  "tika-s0104t:301_9": "katvā ‘ettakaṃ tassa bhagavato suttāgataṃ suttapariyāpanna’nti ca sakavāde pañca",
  "tika-s0104t:301_10": "suttasatānī’ti ca evamādīsu suttasaddo upacaritoti gahetabbo”ti ācariyasāriputtattherena",
  "tika-s0104t:301_11": "vuttaṃ. Aññe pana yathāvuttasadiseneva nibbacanena suttasaddassa vinayābhidhammānampi vācakattaṃ vadanti.",
  "tika-s0104t:302_0": "Sutte ca āṇādhammasabhāvo veneyyajjhāsayamanuvattati, na vinayābhidhammesu viya veneyyajjhāsayo",
  "tika-s0104t:302_1": "āṇādhammasabhāve, tasmā veneyyānaṃ ekantahitapaṭilābhasaṃvattanikā suttantadesanāti",
  "tika-s0104t:302_2": "āha “suvuttā cettha atthā”tiādi. “Ekantahitapaṭilābhasaṃvattanikā suttantadesanā”ti",
  "tika-s0104t:302_3": "idampi veneyyānaṃ hitasampādane suttantadesanāya tapparabhāvameva sandhāya vuttaṃ.",
  "tika-s0104t:302_4": "Tapparabhāvo ca veneyyajjhāsayānulomato daṭṭhabbo. Tenevāha “veneyyajjhāsayānulomena",
  "tika-s0104t:302_5": "vuttattā”ti. Etena ca hetunā nanu vinayābhidhammāpi suvuttā, atha kasmā idameva evaṃ",
  "tika-s0104t:302_6": "vuttanti anuyogaṃ pariharati.",
  "tika-s0104t:303_0": "Anupubbasikkhādivasena kālantarena atthābhinipphattiṃ dassetuṃ “sassamiva phala”nti",
  "tika-s0104t:303_1": "vuttaṃ. Idaṃ vuttaṃ hoti – yathā sassaṃ nāma vapanaropanādikkhaṇeyeva phalaṃ na pasavati,",
  "tika-s0104t:303_2": "anupubbajagganādivasena kālantareneva pasavati, tathā idampi savanadhāraṇādikkhaṇeyeva",
  "tika-s0104t:303_3": "atthe na pasavati, anupubbasikkhādivasena kālantareneva pasavatīti. Pasavatīti ca",
  "tika-s0104t:303_4": "phalati, abhinipphādetīti attho. Abhinipphādanameva hi phalanaṃ. Upāyasamaṅgīnaññeva",
  "tika-s0104t:303_5": "atthābhinipphattiṃ dassento “dhenu viya khīra”nti āha. Ayamettha adhippāyo – yathā",
  "tika-s0104t:303_6": "dhenu nāma kāle jātavacchā thanaṃ gahetvā duhataṃ upāyavantānameva khīraṃ paggharāpeti,",
  "tika-s0104t:303_7": "na akāle ajātavacchā. Kālepi vā visāṇādikaṃ gahetvā duhataṃ anupāyavantānaṃ, tathā",
  "tika-s0104t:303_8": "idampi nissaraṇādinā savanadhāraṇādīni kurutaṃ upāyavantānameva sīlādiatthe paggharāpeti,",
  "tika-s0104t:303_9": "na alagaddūpamāya savanadhāraṇādīni kurutaṃ anupāyavantānanti. Yadipi “sūdatī”ti",
  "tika-s0104t:303_10": "etassa gharati siñcatīti attho, tathāpi sakammikadhātuttā paggharāpetīti kāritavasena",
  "tika-s0104t:303_11": "attho vutto yathā “taratī”ti etassa nipātetīti attho”ti. “Suttāṇā”ti etassa atthamāha",
  "tika-s0104t:303_12": "“suṭṭhu ca ne tāyatī”ti. Neti atthe.",
  "tika-s0104t:304_0": "Suttasabhāganti suttasadisaṃ. Tabbhāvaṃ dasseti “yathā hī”tiādinā. Tacchakānaṃ suttanti",
  "tika-s0104t:304_1": "vaḍḍhakīnaṃ kāḷasuttaṃ. Pamāṇaṃ hoti tadanusārena tacchanato. Idaṃ vuttaṃ hoti –",
  "tika-s0104t:304_2": "yathā kāḷasuttaṃ pasāretvā saññāṇe kate gahetabbaṃ, vissajjetabbañca paññāyati, tasmā",
  "tika-s0104t:304_3": "taṃ tacchakānaṃ pamāṇaṃ hoti, evaṃ vivādesu uppannesu sutte ānītamatte “idaṃ gahetabbaṃ,",
  "tika-s0104t:304_4": "idaṃ vissajjetabba”nti pākaṭattā vivādo vūpasammati, tasmā etaṃ viññūnaṃ pamāṇanti.",
  "tika-s0104t:304_5": "Idāni aññathāpi suttasabhāgataṃ vibhāvento “yathā cā”tiādimāha. Suttenāti pupphāvutena",
  "tika-s0104t:304_6": "yena kenaci thirasuttena. Saṅgahitānīti suṭṭhu, samaṃ vā gahitāni, āvutānīti attho.",
  "tika-s0104t:304_7": "Na vikiriyantīti ito cito ca vippakiṇṇābhāvamāha, na viddhaṃsīyantīti chejjabhejjābhāvaṃ.",
  "tika-s0104t:304_8": "Ayametthādhippāyo – yathā thirasuttena saṅgahitāni pupphāni vātena na vikiriyanti",
  "tika-s0104t:304_9": "na viddhaṃsīyanti, evaṃ suttena saṅgahitā atthā micchāvādena na vikiriyanti na viddhaṃsīyantīti.",
  "tika-s0104t:304_10": "Veneyyajjhāsayavasappavattāya ca desanāya attatthaparatthādīnaṃ sātisayappakāsanato",
  "tika-s0104t:304_11": "āṇādhammasabhāvehi vinayābhidhammehi visesetvā imasseva suttasabhāgatā vuttā. “Tenā”tiādīsu",
  "tika-s0104t:304_12": "vuttanayānusārena sambandho ceva attho ca yathārahaṃ vattabbo. Ettha ca “suttantapiṭaka”nti",
  "tika-s0104t:304_13": "heṭṭhā vuttepi antasaddassa avacanaṃ tassa visuṃ atthābhāvadassanatthaṃ tabbhāvavuttito.",
  "tika-s0104t:304_14": "Sahayogassa hi saddassa avacanena sesatā tassa tulyādhikaraṇataṃ, anatthakataṃ vā ñāpeti.",
  "tika-s0104t:305_0": "Yanti esa nipāto kāraṇe, yenāti attho. Ettha abhidhamme vuḍḍhimanto dhammā yena vuttā,",
  "tika-s0104t:305_1": "tena abhidhammo nāma akkhātoti paccekaṃ yojetabbaṃ. Abhi-saddassa atthavasenāyaṃ",
  "tika-s0104t:305_2": "pabhedoti tassa tadatthappavattatādassanena tamatthaṃ sādhento “ayañhī”tiādimāha.",
  "tika-s0104t:305_3": "Abhi-saddo kamanakiriyāya vuḍḍhibhāvasaṅkhātamatirekatthaṃ dīpetīti vuttaṃ “abhikkamantītiādīsu",
  "tika-s0104t:305_4": "vuḍḍhiyaṃ āgato”ti. Abhiññātāti aḍḍhacandādinā kenaci saññāṇena ñātā, paññātā pākaṭāti",
  "tika-s0104t:305_5": "vuttaṃ hoti. Aḍḍhacandādibhāvo hi rattiyā upalakkhaṇavasena paññāṇaṃ hoti “yasmā",
  "tika-s0104t:305_6": "aḍḍho, tasmā aṭṭhamī. Yasmā ūno, tasmā cātuddasī. Yasmā puṇṇo, tasmā pannarasī”ti.",
  "tika-s0104t:305_7": "Abhilakkhitāti etthāpi ayamevattho veditabbo, idaṃ pana mūlapaṇṇāsake bhayabheravasutte",
  "tika-s0104t:305_8": "abhilakkhitasaddapariyāyo abhiññātasaddoti āha “abhiññātā abhilakkhitātiādīsu lakkhaṇe”ti.",
  "tika-s0104t:305_9": "Yajjevaṃ lakkhitasaddasseva lakkhaṇatthadīpanato abhi-saddo anatthakova siyāti? Nevaṃ",
  "tika-s0104t:305_10": "daṭṭhabbaṃ tassāpi tadatthajotanato. Vācakasaddasannidhāne hi upasagganipātā tadatthajotakamattāti",
  "tika-s0104t:305_11": "lakkhitasaddena vācakabhāvena pakāsitassa lakkhaṇatthasseva jotakabhāvena pakāsanato",
  "tika-s0104t:305_12": "abhi-saddopi lakkhaṇe pavattatīti vuttoti daṭṭhabbaṃ. Rājābhirājāti parehi rājūhi",
  "tika-s0104t:305_13": "pūjitumaraho rājā. Pūjiteti pūjārahe. Idaṃ pana suttanipāte selasutte.",
  "tika-s0104t:306_0": "Abhidhammeti “supinantena sukkavisaṭṭhiyā anāpattibhāvepi akusalacetanā upalabbhatī”tiādinā",
  "tika-s0104t:306_1": "vinayapaññattiyā saṅkaravirahite dhamme. Pubbāparavirodhābhāvena yathāvuttadhammānameva",
  "tika-s0104t:306_2": "aññamaññasaṅkaravirahato aññamaññasaṅkaravirahite dhammetipi vadanti. “Pāṇātipāto",
  "tika-s0104t:306_3": "akusala”nti evamādīsu vā maraṇādhippāyassa jīvitindriyupacchedakapayogasamuṭṭhāpikā",
  "tika-s0104t:306_4": "cetanā akusalo, na pāṇasaṅkhātajīvitindriyassa upacchedasaṅkhāto atipāto. Tathā “adinnassa",
  "tika-s0104t:306_5": "parasantakassa ādānasaṅkhātā viññatti abyākato dhammo, taṃviññattisamuṭṭhāpikā theyyacetanā",
  "tika-s0104t:306_6": "akusalo dhammo”ti evamādināpi aññamaññasaṅkaravirahite dhammeti attho veditabbo.",
  "tika-s0104t:306_7": "Abhivinayeti ettha pana “jātarūparajataṃ na paṭiggahetabba”nti vadanto vinaye vineti",
  "tika-s0104t:306_8": "nāma. Ettha ca “evaṃ paṭiggaṇhato pācittiyaṃ, evaṃ pana dukkaṭa”nti vadanto abhivinaye",
  "tika-s0104t:306_9": "vineti nāmāti vadanti. Tasmā jātarūparajataṃ parasantakaṃ theyyacittena gaṇhantassa",
  "tika-s0104t:306_10": "yathāvatthuṃ pārājikathullaccayadukkaṭesu aññataraṃ, bhaṇḍāgārikasīsena gaṇhantassa",
  "tika-s0104t:306_11": "pācittiyaṃ, attano atthāya gaṇhantassa nissaggiyaṃ pācittiyaṃ, kevalaṃ lolatāya gaṇhantassa",
  "tika-s0104t:306_12": "anāmāsadukkaṭaṃ, rūpiyachaḍḍakasammatassa anāpattīti evaṃ aññamaññasaṅkaravirahite",
  "tika-s0104t:306_13": "vinayepi paṭibalo vinetunti attho daṭṭhabbo. Evaṃ pana paricchinnataṃ sarūpato saṅkhepeneva",
  "tika-s0104t:306_14": "dassento “aññamañña…pe… hotī”ti āha.",
  "tika-s0104t:307_0": "Abhikkantenāti ettha kantiyā adhikattaṃ abhi-saddo dīpetīti vuttaṃ “adhike”ti. Nanu",
  "tika-s0104t:307_1": "ca “abhikkamantī”ti ettha abhi-saddo kamanakiriyāya vuḍḍhibhāvaṃ atirekattaṃ dīpeti,",
  "tika-s0104t:307_2": "“abhiññātā abhilakkhitā”ti ettha ñāṇalakkhaṇakiriyānaṃ supākaṭataṃ visesaṃ, “abhikkantenā”ti",
  "tika-s0104t:307_3": "ettha kantiyā adhikattaṃ visiṭṭhabhāvaṃ dīpetīti idaṃ tāva yuttaṃ kiriyāvisesakattā",
  "tika-s0104t:307_4": "upasaggassa. “Pādayo kiriyāyoge upasaggā”ti hi saddasatthe vuttaṃ. “Abhirājā, abhivinaye”ti",
  "tika-s0104t:307_5": "pana pūjitaparicchinnesu rājavinayesu abhi-saddo vattatīti kathametaṃ yujjeyya. Na",
  "tika-s0104t:307_6": "hi asatvavācī saddo satvavācako sambhavatīti? Natthi atra doso pūjanaparicchedanakiriyānampi",
  "tika-s0104t:307_7": "dīpanato, tāhi ca kiriyāhi yuttesu rājavinayesupi pavattattā. Abhipūjito rājāti hi",
  "tika-s0104t:307_8": "atthena kiriyākārakasambandhaṃ nimittaṃ katvā kammasādhanabhūtaṃ rājadabbaṃ abhi-saddo",
  "tika-s0104t:307_9": "padhānato vadati, pūjanakiriyaṃ pana appadhānato. Tathā abhiparicchinno vinayoti",
  "tika-s0104t:307_10": "atthena kiriyākārakasambandhaṃ nimittaṃ katvā kammasādhanabhūtaṃ vinayadabbaṃ abhi-saddo",
  "tika-s0104t:307_11": "padhānato vadati, paricchindanakiriyaṃ pana appadhānato. Tasmā atimālādīsu ati-saddo",
  "tika-s0104t:307_12": "viya abhi-saddo ettha saha sādhanena kiriyaṃ vadatīti abhirājaabhivinayasaddā sopasaggāva",
  "tika-s0104t:307_13": "siddhā. Evaṃ abhidhammasaddepi abhisaddo saha sādhanena vuḍḍhiyādikiriyaṃ vadatīti",
  "tika-s0104t:307_14": "ayamattho dassitoti veditabbaṃ.",
  "tika-s0104t:308_0": "Hotu abhi-saddo yathāvuttesu atthesu, tappayogena pana dhammasaddena dīpitā vuḍḍhimantādayo",
  "tika-s0104t:308_1": "dhammā ettha vuttā na bhaveyyuṃ, kathaṃ ayamattho yujjeyyāti anuyoge sati taṃ pariharanto",
  "tika-s0104t:308_2": "“ettha cā”tiādimāha. Tattha etthāti etasmiṃ abhidhamme. Upanyāse ca-saddo. Bhāvetīti",
  "tika-s0104t:308_3": "cittassa vaḍḍhanaṃ vuttaṃ, pharitvāti ārammaṇassa vaḍḍhanaṃ, tasmā tāhi bhāvanāpharaṇavuḍḍhīhi",
  "tika-s0104t:308_4": "vuḍḍhimantopi dhammā vuttāti attho. Ārammaṇādīhīti ārammaṇasampayuttakammadvārapaṭipadādīhi.",
  "tika-s0104t:308_5": "Ekantato lokuttaradhammānaññeva pūjārahattā “sekkhā dhammā”tiādinā teyeva pūjitāti",
  "tika-s0104t:308_6": "dassitā. “Pūjārahā”ti etena kattādisādhanaṃ, atītādikālaṃ, sakkuṇeyyatthaṃ vā nivatteti.",
  "tika-s0104t:308_7": "Pūjitabbāyeva hi dhammā kālavisesaniyamarahitā pūjārahā ettha vuttāti adhippāyo dassito.",
  "tika-s0104t:308_8": "Sabhāvaparicchinnattāti phusanādisabhāvena paricchinnattā. Kāmāvacarehi mahantabhāvato",
  "tika-s0104t:308_9": "mahaggatā dhammā adhikā, tatopi uttaravirahato anuttarā dhammāti dasseti “mahaggatā”tiādinā.",
  "tika-s0104t:308_10": "Tenāti “vuḍḍhimanto”tiādinā vacanena karaṇabhūtena, hetubhūtena vā.",
  "tika-s0104t:309_0": "Yaṃ panetthāti etesu vinayādīsu tīsu aññamaññavisiṭṭhesu yaṃ avisiṭṭhaṃ samānaṃ,",
  "tika-s0104t:309_1": "taṃ piṭakanti attho. Vinayādayo hi tayo saddā aññamaññāsādhāraṇattā visiṭṭhā nāma,",
  "tika-s0104t:309_2": "piṭakasaddo pana tehi tīhipi sādhāraṇattā “avisiṭṭho”ti vuccati. Pariyattibbhājanatthatoti",
  "tika-s0104t:309_3": "pariyāpuṇitabbatthapatiṭṭhānatthehi karaṇabhūtehi, visesanabhūtehi vā. Apica pariyattibbhājanatthato",
  "tika-s0104t:309_4": "pariyattibhājanatthanti āhūti attho daṭṭhabbo. Paccattatthe hi to-saddo iti-saddena",
  "tika-s0104t:309_5": "niddisitabbattā. Itinā niddisitabbehito – saddamicchanti neruttikā yathā “aniccato",
  "tika-s0104t:309_6": "dukkhato anattato vipassantī”ti etena pariyāpuṇitabbato, taṃtadatthānaṃ bhājanato",
  "tika-s0104t:309_7": "ca piṭakaṃ nāmāti dasseti. Anipphannapāṭipadikapadañhetaṃ. Saddavidū pana “piṭa saddasaṅghāṭesū”ti",
  "tika-s0104t:309_8": "vatvā idha vuttameva payogamudāharanti, tasmā tesaṃ matena piṭīyati saddīyati pariyāpuṇīyatīti",
  "tika-s0104t:309_9": "piṭakaṃ, piṭīyati vā saṅghāṭīyati taṃtadattho etthāti piṭakanti nibbacanaṃ kātabbaṃ.",
  "tika-s0104t:309_10": "“Tenā”tiādinā samāsaṃ dasseti.",
  "tika-s0104t:310_0": "Mā piṭakasampadānenāti kālāmasutte, sāḷhasutte ca āgataṃ pāḷimāha. Tadaṭṭhakathāyañca",
  "tika-s0104t:310_1": "“amhākaṃ piṭakatantiyā saddhiṃ sametīti mā gaṇhitthā”ti attho vutto. Ācariyasāriputtattherena",
  "tika-s0104t:310_2": "pana “pāḷisampadānavasena mā gaṇhathā”ti vuttaṃ. Kudālapiṭakamādāyāti kudālañca piṭakañca",
  "tika-s0104t:310_3": "ādāya. Ku vuccati pathavī, tassā dālanato vidālanato ayomayaupakaraṇaviseso kudālaṃ",
  "tika-s0104t:310_4": "nāma. Tesaṃ tesaṃ vatthūnaṃ bhājanabhāvato tālapaṇṇavettalatādīhi kato bhājanaviseso",
  "tika-s0104t:310_5": "piṭakaṃ nāma. Idaṃ pana mūlapaṇṇāsake kakacūpamasutte.",
  "tika-s0104t:311_0": "“Tena…pe… ñeyyā”ti gāthāpadaṃ ulliṅgetvā “tenā”tiādinā vivarati. Sabbādīhi sabbanāmehi",
  "tika-s0104t:311_1": "vuttassa vā liṅgamādiyate, vuccamānassa vā, idha pana vatticchāya vuttassevāti katvā",
  "tika-s0104t:311_2": "“vinayo ca so piṭakañcā”ti vuttaṃ. “Yathāvutteneva nayenā”ti iminā “evaṃ duvidhatthena…pe…",
  "tika-s0104t:311_3": "katvā”ti ca “pariyattibhāvato, tassa tassa atthassa bhājanato cā”ti ca vuttaṃ sabbamatidisati.",
  "tika-s0104t:311_4": "Tayopīti ettha apisaddo, pi-saddo vā avayavasampiṇḍanattho. “Apī”ti avatvā “pī”ti",
  "tika-s0104t:311_5": "vadanto hi api-saddo viya pi-saddopi visuṃ nipāto atthīti dasseti.",
  "tika-s0104t:312_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-s0104t:312_1": "Sāsitabbapuggalagatena yathāparādhādisāsitabbabhāvena anusāsanaṃ vinayanaṃ sāsanaṃ.",
  "tika-s0104t:312_2": "Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ kathā,",
  "tika-s0104t:312_3": "idaṃ vuttaṃ hoti – desitāraṃ bhagavantamapekkhitvā desanā, sāsitabbapuggalavasena",
  "tika-s0104t:312_4": "sāsanaṃ, kathetabbassa atthassa vasena kathāti evamimesaṃ nānākaraṇaṃ veditabbanti.",
  "tika-s0104t:312_5": "Ettha ca kiñcāpi desanādayo desetabbādinirapekkhā na honti, āṇādayo pana visesato",
  "tika-s0104t:312_6": "desakādiadhīnāti taṃ taṃ visesayogavasena desanādīnaṃ bhedo vutto. Yathā hi āṇāvidhānaṃ",
  "tika-s0104t:312_7": "visesato āṇārahādhīnaṃ tattha kosallayogato, evaṃ vohāraparamatthavidhānāni ca vidhāyakādhīnānīti",
  "tika-s0104t:312_8": "āṇādividhino desakāyattatā vuttā. Aparādhajjhāsayānurūpaṃ viya ca dhammānurūpampi",
  "tika-s0104t:312_9": "sāsanaṃ visesato, tathā vinetabbapuggalāpekkhanti sāsitabbapuggalavasena sāsanaṃ",
  "tika-s0104t:312_10": "vuttaṃ. Saṃvarāsaṃvaranāmarūpānaṃ viya ca vinibbeṭhetabbāya diṭṭhiyā kathanaṃ sati",
  "tika-s0104t:312_11": "vācāvatthusmiṃ, nāsatīti visesato tadadhīnaṃ, tasmā kathetabbassa atthassa vasena",
  "tika-s0104t:312_12": "kathā vuttā. Honti cettha –",
  "tika-s0104t:313": "“Desakassa vasenettha, desanā piṭakattayaṃ;",
  "tika-s0104t:314": "Sāsitabbavasenetaṃ, sāsananti pavuccati.",
  "tika-s0104t:315": "Kathetabbassa atthassa, vasenāpi kathāti ca;",
  "tika-s0104t:316": "Desanāsāsanakathā-bhedampevaṃ pakāsaye”ti.",
  "tika-s0104t:317_0": "Padattayampetaṃ samodhānetvā tāsaṃ bhedoti katvā bhedasaddo visuṃ visuṃ yojetabbo",
  "tika-s0104t:317_1": "dvandapadato paraṃ suyyamānattā “desanābhedaṃ, sāsanabhedaṃ, kathābhedañca yathārahaṃ",
  "tika-s0104t:317_2": "paridīpaye”ti. Bhedanti ca nānattaṃ, visesaṃ vā. Tesu piṭakesu. Sikkhā ca pahānañca",
  "tika-s0104t:317_3": "gambhīrabhāvo ca, tañca yathārahaṃ paridīpaye.",
  "tika-s0104t:318_0": "Dutiyagāthāya pariyattibhedaṃ pariyāpuṇanassa pakāraṃ, visesañca vibhāvaye. Yahiṃ",
  "tika-s0104t:318_1": "vinayādike piṭake. Yaṃ sampattiṃ, vipattiñca yathā bhikkhu pāpuṇāti, tathā tampi",
  "tika-s0104t:318_2": "sabbaṃ tahiṃ vibhāvayeti sambandho. Atha vā yaṃ pariyattibhedaṃ sampattiṃ, vipattiñca",
  "tika-s0104t:318_3": "yahiṃ yathā bhikkhu pāpuṇāti, tathā tampi sabbaṃ tahiṃ vibhāvayeti yojetabbaṃ. Yathāti",
  "tika-s0104t:318_4": "ca yehi upārambhādihetupariyāpuṇanādippakārehi, upārambhanissaraṇadhammakosarakkhaṇahetupariyāpuṇanaṃ",
  "tika-s0104t:318_5": "suppaṭipattiduppaṭipattīti etehi pakārehīti vuttaṃ hoti. Santesupi ca aññesu tathā",
  "tika-s0104t:318_6": "pāpuṇantesu jeṭṭhaseṭṭhāsannasadāsannihitabhāvato, yathānusiṭṭhaṃ sammāpaṭipajjanena",
  "tika-s0104t:318_7": "dhammādhiṭṭhānabhāvato ca bhikkhūti vuttaṃ.",
  "tika-s0104t:319_0": "Tatrāti tāsu gāthāsu. Ayanti adhunā vakkhamānā kathā. Paridīpanāti samantato pakāsanā,",
  "tika-s0104t:319_1": "kiñcimattampi asesetvā vibhajanāti vuttaṃ hoti. Vibhāvanāti evaṃ paridīpanāyapi sati",
  "tika-s0104t:319_2": "gūḷhaṃ paṭicchannamakatvā sotūnaṃ suviññeyyabhāvena āvibhāvanā. Saṅkhepena paridīpanā,",
  "tika-s0104t:319_3": "vitthārena vibhāvanātipi vadanti. Apica etaṃ padadvayaṃ heṭṭhā vuttānurūpato kathitaṃ,",
  "tika-s0104t:319_4": "atthato pana ekameva. Tasmā paridīpanā paṭhamagāthāya, vibhāvanā dutiyagāthāyāti",
  "tika-s0104t:319_5": "yojetabbaṃ. Ca-saddena ubhayatthaṃ aññamaññaṃ samucceti. Kasmā, vuccantīti āha “ettha",
  "tika-s0104t:319_6": "hī”tiādi. Hīti kāraṇe nipāto “akkharavipattiyaṃ hī”tiādīsu viya. Yasmā, kasmāti vā",
  "tika-s0104t:319_7": "attho. Āṇaṃ paṇetuṃ [ṭhapetuṃ ] arahatīti āṇāraho, sammāsambuddhattā, mahākāruṇikatāya",
  "tika-s0104t:319_8": "ca aviparītahitopadesakabhāvena pamāṇavacanattā āṇārahena bhagavatāti attho. Vohāraparamatthadhammānampi",
  "tika-s0104t:319_9": "tattha sabbhāvato “āṇābāhullato”ti vuttaṃ, tena yebhuyyanayaṃ dasseti. Ito paresupi",
  "tika-s0104t:319_10": "eseva nayo. Visesena sattānaṃ manaṃ avaharatīti vohāro, paññatti, tasmiṃ kusalo, tena.",
  "tika-s0104t:320_0": "Pacuro bahulo aparādho doso vītikkamo yesaṃ te pacurāparādhā, seyyasakattherādayo.",
  "tika-s0104t:320_1": "Yathāparādhanti dosānurūpaṃ. “Anekajjhāsayā”tiādīsu āsayova ajjhāsayo, so atthato",
  "tika-s0104t:320_2": "diṭṭhi, ñāṇañca, pabhedato pana catubbidho hoti. Vuttañca –",
  "tika-s0104t:321": "“Sassatucchedadiṭṭhī ca, khanti cevānulomikā;",
  "tika-s0104t:322": "Yathābhūtañca yaṃ ñāṇaṃ, etaṃ āsayasaddita”nti.",
  "tika-s0104t:323_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā",
  "tika-s0104t:323_1": "imā eva dve diṭṭhiyo sannissitā. Yathāha “dvayanissito kho panāyaṃ kaccāna loko yebhuyyena",
  "tika-s0104t:323_2": "atthitañca natthitañcā”ti, atthitāti hi sassataggāho adhippeto, natthitāti ucchedaggāho.",
  "tika-s0104t:323_3": "Ayaṃ tāva vaṭṭanissitānaṃ puthujjanānaṃ āsayo. Vivaṭṭanissitānaṃ pana suddhasattānaṃ",
  "tika-s0104t:323_4": "anulomikā khanti, yathābhūtañāṇanti duvidho āsayo. Tattha ca anulomikā khanti vipassanāñāṇaṃ.",
  "tika-s0104t:323_5": "Yathābhūtañāṇaṃ pana kammasakatāñāṇaṃ. Catubbidho peso āsayanti sattā ettha nivasanti,",
  "tika-s0104t:323_6": "cittaṃ vā āgamma seti etthāti āsayo migāsayo viya. Yathā migo gocarāya gantvāpi paccāgantvā",
  "tika-s0104t:323_7": "tattheva vanagahane sayatīti taṃ tassa “āsayo”ti vuccati, tathā cittaṃ aññathāpi",
  "tika-s0104t:323_8": "pavattitvā yattha paccāgamma seti, tassa so “āsayo”ti. Kāmarāgādayo satta anusayā.",
  "tika-s0104t:323_9": "Mūsikavisaṃ viya kāraṇalābhe uppajjamānārahā anāgatā, atītā, paccuppannā ca taṃsabhāvattā",
  "tika-s0104t:323_10": "tathā vuccanti. Na hi dhammānaṃ kālabhedena sabhāvabhedoti. Cariyāti rāgacariyādikā",
  "tika-s0104t:323_11": "cha mūlacariyā, antarabhedena anekavidhā, saṃsaggavasena pana tesaṭṭhi honti. Atha",
  "tika-s0104t:323_12": "vā cariyāti sucaritaduccaritavasena duvidhaṃ caritaṃ. Tañhi vibhaṅge caritaniddese niddiṭṭhaṃ.",
  "tika-s0104t:324_0": "“Adhimutti nāma ‘ajjeva pabbajissāmi, ajjeva arahattaṃ gaṇhissāmī’tiādinā tanninnabhāvena",
  "tika-s0104t:324_1": "pavattamānaṃ sanniṭṭhāna”nti gaṇṭhipadesu vuttaṃ. Ācariyadhammapālattherena pana",
  "tika-s0104t:324_2": "“adhimutti nāma sattānaṃ pubbacariyavasena abhiruci, sā duvidhā hīnapaṇītabhedenā’ti",
  "tika-s0104t:324_3": "vuttaṃ. Tathā hi yāya hīnādhimuttikā sattā hīnādhimuttikeyeva satte sevanti, paṇītādhimuttikā",
  "tika-s0104t:324_4": "paṇītādhimuttikeyeva. Sace hi ācariyupajjhāyā sīlavanto na honti, saddhivihārikā",
  "tika-s0104t:324_5": "sīlavanto, te attano ācariyupajjhāyepi na upasaṅkamanti, attanā sadise sāruppabhikkhūyeva",
  "tika-s0104t:324_6": "upasaṅkamanti. Sace ācariyupajjhāyā sāruppabhikkhū, itare asāruppā, tepi na ācariyupajjhāye",
  "tika-s0104t:324_7": "upasaṅkamanti, attanā sadise asāruppabhikkhūyeva upasaṅkamanti. Dhātusaṃyuttavasena",
  "tika-s0104t:324_8": "cesa attho dīpetabbo. Evamayaṃ hīnādhimuttikādīnaṃ aññamañño pasevanādiniyamitā abhiruci",
  "tika-s0104t:324_9": "ajjhāsayadhātu “adhimuttī”ti veditabbā. Anekā ajjhāsayādayo te yesaṃ atthi, anekā",
  "tika-s0104t:324_10": "vā ajjhāsayādayo yesanti tathā yathā “bahukattuko, bahunadiko”ti. Yathānulomanti",
  "tika-s0104t:324_11": "ajjhāsayādīnaṃ anulomaṃ anatikkamma, ye ye vā ajjhāsayādayo anulomā, tehi tehīti",
  "tika-s0104t:324_12": "attho. Āsayādīnaṃ anulomassa vā anurūpantipi vadanti. Ghanavinibbhogābhāvato diṭṭhimānataṇhāvasena",
  "tika-s0104t:324_13": "“ahaṃ mama santaka”nti evaṃ pavattasaññino. Yathādhammanti “natthettha attā, attaniyaṃ",
  "tika-s0104t:324_14": "vā, kevalaṃ dhammamattameveta”nti evamādinā dhammasabhāvānurūpanti attho.",
  "tika-s0104t:325_0": "Saṃvaraṇaṃ saṃvaro, kāyavācāhi avītikkamo. Mahanto saṃvaro asaṃvaro. Vuḍḍhiattho",
  "tika-s0104t:325_1": "hi ayaṃ a-kāro yathā “asekkhā dhammā”ti taṃyogatāya ca khuddako saṃvaro pārisesādinayena",
  "tika-s0104t:325_2": "saṃvaro, tasmā khuddako, mahanto ca saṃvaroti attho. Tenāha “saṃvarā saṃvaro”tiādi.",
  "tika-s0104t:325_3": "Diṭṭhiviniveṭhanāti diṭṭhiyā vimocanaṃ, atthato pana tassa ujuvipaccanikā sammādiṭṭhiādayo",
  "tika-s0104t:325_4": "dhammā. Tathā cāha “dvāsaṭṭhidiṭṭhipaṭipakkhabhūtā”ti. Nāmassa, rūpassa, nāmarūpassa",
  "tika-s0104t:325_5": "ca paricchindanaṃ nāmarūpaparicchedo, so pana “rāgādipaṭipakkhabhūto”ti vacanato",
  "tika-s0104t:325_6": "tathāpavattameva ñāṇaṃ.",
  "tika-s0104t:326_0": "“Tīsupī”tiādinā aparaḍḍhaṃ vivarati. Tīsupi tāsaṃ vacanasambhavato “visesenā”ti vuttaṃ.",
  "tika-s0104t:326_1": "Tadetaṃ sabbattha yojetabbaṃ. Tatra “yāyaṃ adhisīlasikkhā, ayaṃ imasmiṃ atthe adhippetā",
  "tika-s0104t:326_2": "sikkhā”ti vacanato āha “vinayapiṭake adhisīlasikkhā”ti. Suttantapāḷiyaṃ “vivicceva",
  "tika-s0104t:326_3": "kāmehī”tiādinā samādhidesanābāhullato “suttanta piṭake adhicittasikkhā”ti vuttaṃ.",
  "tika-s0104t:326_4": "Nāmarūpaparicchedassa adhipaññāpadaṭṭhānato, adhipaññāya ca atthāya tadavasesanāmarūpadhammakathanato",
  "tika-s0104t:326_5": "āha “abhidhammapiṭake adhipaññāsikkhā”ti.",
  "tika-s0104t:327_0": "Kilesānanti saṃklesadhammānaṃ, kammakilesānaṃ vā, ubhayāpekkhañcetaṃ “yo kāyavacīdvārehi",
  "tika-s0104t:327_1": "kilesānaṃ vītikkamo, tassa pahānaṃ, tassa paṭipakkhattā”ti ca. “Vītikkamo”ti ayaṃ",
  "tika-s0104t:327_2": "“paṭipakkha”nti bhāvayoge sambandho, “sīlassā”ti pana bhāvapaccaye. Evaṃ sabbattha.",
  "tika-s0104t:327_3": "Anusayavasena santāne anuvattantā kilesā kāraṇalābhe pariyuṭṭhitāpi sīlabhedabhayavasena",
  "tika-s0104t:327_4": "vītikkamituṃ na labhantīti āha “vītikkamapaṭipakkhattā sīlassā”ti. Okāsādānavasena",
  "tika-s0104t:327_5": "kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ, tassa pahānaṃ,",
  "tika-s0104t:327_6": "cittasantāne uppattivasena kilesānaṃ pariyuṭṭhānassa pahānanti vuttaṃ hoti. “Kilesāna”nti",
  "tika-s0104t:327_7": "hi adhikāro, taṃ pana pariyuṭṭhānappahānaṃ cittasamādahanavasena bhavatīti āha “pariyuṭṭhānapaṭipakkhattā",
  "tika-s0104t:327_8": "samādhissā”ti. Appahīnabhāvena santāne anu anu sayanakā anurūpakāraṇalābhe uppajjanārahā",
  "tika-s0104t:327_9": "thāmagatā kāmarāgādayo satta kilesā anusayā, tesaṃ pahānaṃ, te pana sabbaso ariyamaggapaññāya",
  "tika-s0104t:327_10": "pahīyantīti āha “anusayapaṭipakkhattā paññāyā”ti.",
  "tika-s0104t:328_0": "Dīpālokena viya tamassa dānādipuññakiriyavatthugatena tena tena kusalaṅgena tassa",
  "tika-s0104t:328_1": "tassa akusalassa pahānaṃ tadaṅgappahānaṃ. Idha pana adhisīlasikkhāya vuttaṭṭhānattā",
  "tika-s0104t:328_2": "tena tena susīlyaṅgena tassa tassa dussīlyaṅgassa pahānaṃ “tadaṅgappahāna”nti gahetabbaṃ.",
  "tika-s0104t:328_3": "Upacārappanābhedena samādhinā pavattinivāraṇena ghaṭappahārena viya jalatale sevālassa",
  "tika-s0104t:328_4": "tesaṃ tesaṃ nīvaraṇādidhammānaṃ vikkhambhanavasena pahānaṃ vikkhambhanappahānaṃ.",
  "tika-s0104t:328_5": "Catunnaṃ ariyamaggānaṃ bhāvitattā taṃ taṃ maggavato santāne samudayapakkhikassa kilesagaṇassa",
  "tika-s0104t:328_6": "accantamappavattisaṅkhāta samucchindanavasena pahānaṃ samucchedappahānaṃ. Duṭṭhu",
  "tika-s0104t:328_7": "caritaṃ, saṃkilesehi vā dūsitaṃ caritaṃ duccaritaṃ. Tadeva yattha uppannaṃ, taṃ santānaṃ",
  "tika-s0104t:328_8": "sammā kilisati vibādhati, upatāpeti cāti saṃkileso, tassa pahānaṃ. Kāyavacīduccaritavasena",
  "tika-s0104t:328_9": "pavattasaṃkilesassa tadaṅgavasena pahānaṃ vuttaṃ sīlassa duccaritapaṭipakkhattā.",
  "tika-s0104t:328_10": "Sikkhattayānusārena hi attho veditabbo. Tasatīti taṇhā, sāva vuttanayena saṃkileso,",
  "tika-s0104t:328_11": "tassa vikkhambhanavasena pahānaṃ vuttaṃ samādhissa kāmacchandapaṭipakkhattā. Diṭṭhiyeva",
  "tika-s0104t:328_12": "yathāvuttanayena saṃkileso, tassa samucchedavasena pahānaṃ vuttaṃ paññāya attādivinimuttasabhāva dhammappakāsanato.",
  "tika-s0104t:329_0": "Ekamekasmiñcetthāti etesu tīsu piṭakesu ekamekasmiṃ piṭake, ca-saddo vākyārambhe,",
  "tika-s0104t:329_1": "pakkhantare vā. Pi-saddo, api-saddo vā avayavasampiṇḍane, tena na kevalaṃ catubbidhasseva",
  "tika-s0104t:329_2": "gambhīrabhāvo, atha kho paccekaṃ tadavayavānampīti sampiṇḍanaṃ karoti. Esa nayo īdisesu.",
  "tika-s0104t:329_3": "Idāni te sarūpato dassetuṃ “tatthā”tiādi vuttaṃ. Tattha tantīti pāḷi. Sā hi ukkaṭṭhānaṃ",
  "tika-s0104t:329_4": "sīlādiatthānaṃ bodhanato, sabhāvaniruttibhāvato, buddhādīhi bhāsitattā ca pakaṭṭhānaṃ",
  "tika-s0104t:329_5": "vacanānaṃ āḷi pantīti “pāḷī”ti vuccati.",
  "tika-s0104t:330_0": "Idha pana vinayagaṇṭhipadakārādīnaṃ saddavādīnaṃ matena pubbe vavatthāpitā paramatthasaddappabandhabhūtā",
  "tika-s0104t:330_1": "tanti dhammo nāma. Iti-saddo hi nāmatthe, “dhammo”ti vā vuccati. Tassāyevāti tassā",
  "tika-s0104t:330_2": "yathāvuttāya eva tantiyā attho. Manasā vavatthāpitāyāti uggahaṇa-dhāraṇādivasappavattena",
  "tika-s0104t:330_3": "manasā pubbe vavatthāpitāya yathāvuttāya paramatthasaddappabandhabhūtāya tassā tantiyā.",
  "tika-s0104t:330_4": "Desanāti pacchā paresamavabodhanatthaṃ desanāsaṅkhātā paramatthasaddappabandhabhūtā",
  "tika-s0104t:330_5": "tantiyeva. Apica yathāvuttatanti saṅkhātasaddasamuṭṭhāpako cittuppādo desanā. Tantiyā,",
  "tika-s0104t:330_6": "tantiatthassa cāti yathāvuttāya duvidhāyapi tantiyā, tadatthassa ca yathābhūtāvabodhoti",
  "tika-s0104t:330_7": "attho veditabbo. Te hi bhagavatā vuccamānassa atthassa, vohārassa ca dīpako saddoyeva",
  "tika-s0104t:330_8": "tanti nāmāti vadanti. Tesaṃ pana vāde dhammassāpi saddasabhāvattā dhammadesanānaṃ",
  "tika-s0104t:330_9": "ko visesoti ce? Tesaṃ tesaṃ atthānaṃ bodhakabhāvena ñāto, uggahaṇādivasena ca pubbe",
  "tika-s0104t:330_10": "vavatthāpito paramatthasaddappabandho dhammo, pacchā paresaṃ avabodhanatthaṃ pavattito",
  "tika-s0104t:330_11": "taṃ tadatthappakāsako saddo desanāti ayamimesaṃ visesoti. Atha vā yathāvuttasaddasamuṭṭhāpako",
  "tika-s0104t:330_12": "cittuppādo desanā desīyati samuṭṭhāpīyati saddo etenāti katvā musāvādādayo viya tatthāpi",
  "tika-s0104t:330_13": "hi musāvādādisamuṭṭhāpikā cetanā musāvādādisaddehi voharīyatīti. Kiñcāpi akkharāvalibhūto",
  "tika-s0104t:330_14": "paññattisaddoyeva atthassa ñāpako, tathāpi mūlakāraṇabhāvato “akkharasaññāto”tiādīsu",
  "tika-s0104t:330_15": "viya tassāyeva atthoti paramatthasaddoyeva atthassa ñāpakabhāvena vuttoti daṭṭhabbaṃ.",
  "tika-s0104t:330_16": "“Tassā tantiyā desanā”ti ca sadisavohārena vuttaṃ yathā “uppannā ca kusalādhammā",
  "tika-s0104t:330_17": "bhiyyobhāvāya vepullāya saṃvattantī”ti.",
  "tika-s0104t:331_0": "Abhidhammagaṇṭhipadakārādīnaṃ pana paṇṇattivādīnaṃ matena sammutiparamatthabhedassa",
  "tika-s0104t:331_1": "atthassa anurūpavācakabhāvena paramatthasaddesu ekantena bhagavatā manasā vavatthāpitā",
  "tika-s0104t:331_2": "nāmapaññattipabandhabhūtā tanti dhammo nāma, “dhammo”ti vā vuccati. Tassāyevāti tassā",
  "tika-s0104t:331_3": "nāmapaññattibhūtāya tantiyā eva attho. Manasā vavatthāpitāyāti sammutiparamatthabhedassa",
  "tika-s0104t:331_4": "atthassānurūpavācakabhāvena paramatthasaddesu bhagavatā manasā vavatthāpitāya nāmapaṇṇattipabandhabhūtāya",
  "tika-s0104t:331_5": "tassā tantiyā. Desanāti paresaṃ pabodhanena atisajjanā vācāya pakāsanā vacībhedabhūtā",
  "tika-s0104t:331_6": "paramatthasaddappabandhasaṅkhātā tanti. Tantiyā, tantiatthassa cāti yathāvuttāya",
  "tika-s0104t:331_7": "dubbidhāyapi tantiyā, tadatthassa ca yathābhūtāvabodhoti attho. Te hi evaṃ vadanti",
  "tika-s0104t:331_8": "– sabhāvatthassa, sabhāvavohārassa ca anurūpavaseneva bhagavatā manasā vavatthāpitā",
  "tika-s0104t:331_9": "paṇṇatti idha “tantī”ti vuccati. Yadi ca saddavādīnaṃ matena saddoyeva idha tanti",
  "tika-s0104t:331_10": "nāma siyā. Tantiyā, desanāya ca nānattena bhavitabbaṃ, manasā vavatthāpitāya ca tantiyā",
  "tika-s0104t:331_11": "vacībhedakaraṇamattaṃ ṭhapetvā desanāya nānattaṃ natthi. Tathā hi desanaṃ dassentena",
  "tika-s0104t:331_12": "manasā vavatthāpitāya tantiyā desanāti vacībhedakaraṇamattaṃ vinā tantiyā saha desanāya",
  "tika-s0104t:331_13": "anaññatā vuttā. Tathā ca upari “desanāti paññattī”ti vuttattā desanāya anaññabhāvena",
  "tika-s0104t:331_14": "tantiyāpi paṇṇattibhāvo kathito hoti.",
  "tika-s0104t:332_0": "Apica yadi tantiyā aññāyeva desanā siyā, “tantiyā ca tantiatthassa ca desanāya ca",
  "tika-s0104t:332_1": "yathābhūtāvabodho”ti vattabbaṃ siyā. Evaṃ pana avatvā “tantiyā ca tantiatthassa ca",
  "tika-s0104t:332_2": "yathābhūtāvabodho”ti vuttattā tantiyā, desanāya ca anaññabhāvo dassito hoti. Evañca",
  "tika-s0104t:332_3": "katvā upari “desanā nāma paññattī”ti dassentena desanāya anaññabhāvato tantiyā paṇṇattibhāvo",
  "tika-s0104t:332_4": "kathito hotīti. Tadubhayampi pana paramatthato saddoyeva paramatthavinimuttāya sammutiyā",
  "tika-s0104t:332_5": "abhāvā, imameva ca nayaṃ gahetvā keci ācariyā “dhammo ca desanā ca paramatthato saddo",
  "tika-s0104t:332_6": "evā”ti voharanti, tepi anupavajjāyeva. Yathā kāmāvacarapaṭisandhivipākā “parittārammaṇā”ti",
  "tika-s0104t:332_7": "vuccanti, evaṃ sampadamidaṃ daṭṭhabbaṃ. Na hi kāmāvacarapaṭisandhivipākā “nibbattitaparamatthavisayāyevā”ti",
  "tika-s0104t:332_8": "sakkā vattuṃ itthipurisādiākāraparivitakkapubbakānaṃ rāgādiakusalānaṃ, mettādikusalānañca",
  "tika-s0104t:332_9": "ārammaṇaṃ gahetvāpi samuppajjanato. Paramatthadhammamūlakattā panassa parikappassa",
  "tika-s0104t:332_10": "paramatthavisayatā sakkā paññapetuṃ, evamidhāpi daṭṭhabbanti ca. Evampi paṇṇattivādīnaṃ",
  "tika-s0104t:332_11": "mataṃ hotu, saddavādīnaṃ matepi dhammadesanānaṃ nānattaṃ vuttanayeneva ācariyadhammapālattherā",
  "tika-s0104t:332_12": "dīhi pakāsitanti. Hoti cettha –",
  "tika-s0104t:333": "“Saddo dhammo desanā ca, iccāhu apare garū;",
  "tika-s0104t:334": "Dhammo paṇṇatti saddo tu, desanā vāti cāpare”ti.",
  "tika-s0104t:335_0": "Tīsupi cetesu ete dhammatthadesanāpaṭivedhāti ettha tantiattho, tantidesanā, tantiatthapaṭivedho",
  "tika-s0104t:335_1": "cāti ime tayo tantivisayā hontīti vinayapiṭakādīnaṃ atthadesanāpaṭivedhādhārabhāvo",
  "tika-s0104t:335_2": "yutto, piṭakāni pana tantiyevāti tesaṃ dhammādhārabhāvo kathaṃ yujjeyyāti? Tantisamudāyassa",
  "tika-s0104t:335_3": "avayavatantiyā ādhārabhāvato. Samudāyo hi avayavassa parikappanāmattasiddhena ādhārabhāvena",
  "tika-s0104t:335_4": "vuccati yathā “rukkhe sākhā”ti. Ettha ca dhammādīnaṃ dukkhogāhabhāvato tehi dhammādīhi",
  "tika-s0104t:335_5": "vinayādayo gambhīrāti vinayādīnampi catubbidho gambhīrabhāvo vuttoyeva, tasmā dhammādayo",
  "tika-s0104t:335_6": "eva dukkhogāhattā gambhīrā, na vinayādayoti na codetabbametaṃ samukhena, visayavisayīmukhena",
  "tika-s0104t:335_7": "ca vinayādīnaññeva gambhīrabhāvassa vuttattā. Dhammo hi vinayādayo eva abhinnattā.",
  "tika-s0104t:335_8": "Tesaṃ visayo attho vācakabhūtānaṃ tesameva vāccabhāvato, visayino desanāpaṭivedhā",
  "tika-s0104t:335_9": "dhammatthavisayabhāvatoti. Tattha paṭivedhassa dukkarabhāvato dhammatthānaṃ, desanāñāṇassa",
  "tika-s0104t:335_10": "dukkarabhāvato desanāya ca dukkhogāhabhāvo veditabbo, paṭivedhassa pana uppādetuṃ",
  "tika-s0104t:335_11": "asakkuṇeyyattā, tabbisayañāṇuppattiyā ca dukkarabhāvato dukkhogāhatā veditabbā. Dhammatthadesanānaṃ",
  "tika-s0104t:335_12": "gambhīrabhāvato tabbisayo paṭivedhopi gambhīro yathā taṃ gambhīrassa udakassa pamāṇaggahaṇe",
  "tika-s0104t:335_13": "dīghena pamāṇena bhavitabbaṃ, evaṃsampadamidanti vajirabuddhitthero. Piṭakāvayavānaṃ",
  "tika-s0104t:335_14": "dhammādīnaṃ vuccamāno gambhīrabhāvo taṃsamudāyassa piṭakassāpi vuttoyeva, tasmā tathā",
  "tika-s0104t:335_15": "na codetabbantipi vadanti, vicāretabbametaṃ sabbesampi tesaṃ piṭakāvayavāsambhavato.",
  "tika-s0104t:335_16": "Mahāsamuddo dukkhogāho, alabbhaneyyapatiṭṭho viya cāti sambandho. Atthavasā hi vibhattivacanaliṅgapariṇāmoti.",
  "tika-s0104t:335_17": "Dukkhena ogayhanti, dukkho vā ogāho anto pavisanametesūti dukkhogāhā. Na labhitabboti",
  "tika-s0104t:335_18": "alabbhanīyo, soyeva alabbhaneyyo, labhīyate vā labbhanaṃ, taṃ nārahatīti alabbhaneyyo.",
  "tika-s0104t:335_19": "Patiṭṭhahanti ettha okāseti patiṭṭho, patiṭṭhahanaṃ vā patiṭṭho, alabbhaneyyo so",
  "tika-s0104t:335_20": "yesu te alabbhaneyyapatiṭṭhā. Ekadesena ogāhantehipi mandabuddhīhi patiṭṭhā laddhuṃ",
  "tika-s0104t:335_21": "na sakkāyevāti dassetuṃ etaṃ puna vuttaṃ. “Eva”ntiādi nigamanaṃ.",
  "tika-s0104t:336_0": "Idāni hetuhetuphalādīnampi vasena gambhīrabhāvaṃ dassento “aparo nayo”tiādimāha.",
  "tika-s0104t:336_1": "Tattha hetūti paccayo. So ca attano phalaṃ dahati vidahatīti dhammo da-kārassa dha-kāraṃ",
  "tika-s0104t:336_2": "katvā. Dhammasaddassa cettha hetupariyāyatā kathaṃ viññāyatīti āha “vuttañheta”ntiādi.",
  "tika-s0104t:336_3": "Vuttaṃ paṭisambhidāvibhaṅge. Nanu ca “hetumhi ñāṇaṃ dhammapaṭisambhidā”ti etena vacanena",
  "tika-s0104t:336_4": "dhammassa hetubhāvo kathaṃ viññāyatīti? “Dhammapaṭisambhidā”ti etassa samāsapadassa",
  "tika-s0104t:336_5": "avayavapadatthaṃ dassentena “hetumhi ñāṇa”nti vuttattā. “Dhamme paṭisambhidā dhammapaṭisambhidā”ti",
  "tika-s0104t:336_6": "ettha hi “dhamme”ti etassa atthaṃ dassentena “hetumhī”ti vuttaṃ, “paṭisambhidā”ti",
  "tika-s0104t:336_7": "etassa atthaṃ dassentena “ñāṇa”nti. Tasmā hetudhammasaddā ekatthā, ñāṇapaṭisambhidā",
  "tika-s0104t:336_8": "saddā cāti imamatthaṃ vadantena sādhito dhammassa hetubhāvoti. Tathā “hetuphale ñāṇaṃ",
  "tika-s0104t:336_9": "atthapaṭisambhidā”ti etena vacanena sādhito atthassa hetuphalabhāvoti daṭṭhabbo.",
  "tika-s0104t:336_10": "Hetuno phalaṃ hetuphalaṃ, tañca hetuanusārena arīyati adhigamīyatīti atthoti vuccati.",
  "tika-s0104t:337_0": "Desanāti paññattīti ettha saddavādīnaṃ vāde atthabyañjanakā aviparītābhilāpadhammaniruttibhūtā",
  "tika-s0104t:337_1": "paramatthasaddappabandhasaṅkhātā tanti “desanā”ti vuccati, desanā nāmāti vā attho.",
  "tika-s0104t:337_2": "Desīyati attho etāyāti hi desanā. Pakārena ñāpīyati attho etāya, pakārato vā ñāpetīti",
  "tika-s0104t:337_3": "paññatti. Tameva sarūpato dassetuṃ “yathādhammaṃ dhammābhilāpoti adhippāyo”ti vuttaṃ.",
  "tika-s0104t:337_4": "Yathādhammanti ettha pana dhammasaddo hetuṃ, hetuphalañca sabbaṃ saṅgaṇhāti. Sabhāvavācako",
  "tika-s0104t:337_5": "hesa dhammasaddo, na pariyattihetuādivācako, tasmā yo yo avijjāsaṅkhārādidhammo,",
  "tika-s0104t:337_6": "tasmiṃ tasminti attho. Tesaṃ tesaṃ avijjāsaṅkhārādidhammānaṃ anurūpaṃ vā yathādhammaṃ.",
  "tika-s0104t:337_7": "Desanāpi hi paṭivedho viya aviparītasavisayavibhāvanato dhammānurūpaṃ pavattati,",
  "tika-s0104t:337_8": "tatoyeva ca aviparītābhilāpoti vuccati. Dhammābhilāpoti hi atthabyañjanako aviparītābhilāpo",
  "tika-s0104t:337_9": "dhammaniruttibhūto tantisaṅkhāto paramatthasaddappabandho. So hi abhilappati uccārīyatīti",
  "tika-s0104t:337_10": "abhilāpo, dhammo aviparīto sabhāvabhūto abhilāpo dhammābhilāpoti vuccati, etena “tatra",
  "tika-s0104t:337_11": "dhammaniruttābhilāpe ñāṇaṃ niruttipaṭisambhidā”ti ettha vuttaṃ dhammaniruttiṃ dasseti",
  "tika-s0104t:337_12": "saddasabhāvattā desanāya. Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṃ",
  "tika-s0104t:337_13": "vutto. Tadaṭṭhakathāya ca “taṃ sabhāvaniruttiṃ saddaṃ ārammaṇaṃ katvā”tiādinā tassā",
  "tika-s0104t:337_14": "saddārammaṇatā dassitā. “Imassa atthassa ayaṃ saddo vācako”ti hi vacanavacanatthe",
  "tika-s0104t:337_15": "vavatthapetvā taṃ taṃ vacanatthavibhāvanavasena pavattito saddo “desanā”ti vuccati.",
  "tika-s0104t:337_16": "“Adhippāyo”ti etena “desanāti paññattī”ti etaṃ vacanaṃ dhammaniruttābhilāpaṃ sandhāya",
  "tika-s0104t:337_17": "vuttaṃ, na tato vinimuttaṃ paññattiṃ sandhāyāti dasseti anekadhā atthasambhave attanā",
  "tika-s0104t:337_18": "adhippetatthasseva vuttattāti ayaṃ saddavādīnaṃ vādato vinicchayo.",
  "tika-s0104t:338_0": "Paññattivādīnaṃ vāde pana sammutiparamatthabhedassa atthassānurūpavācakabhāvena paramatthasaddesu",
  "tika-s0104t:338_1": "bhagavatā manasā vavatthāpitā tantisaṅkhātā nāmapaññatti desanā nāma, “desanā”ti",
  "tika-s0104t:338_2": "vā vuccatīti attho. Tadeva mūlakāraṇabhūtassa saddassa dassanavasena kāraṇūpacārena",
  "tika-s0104t:338_3": "dassetuṃ “yathādhammaṃ dhammābhilāpoti adhippāyo”ti vuttaṃ. Kiñcāpi hi “dhammābhilāpo”ti",
  "tika-s0104t:338_4": "ettha abhilappati uccārīyatīti abhilāpoti saddo vuccati, na paṇṇatti, tathāpi sadde",
  "tika-s0104t:338_5": "vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde",
  "tika-s0104t:338_6": "kathite tadanurūpā paṇṇattipi kāraṇūpacārena kathitāyeva hoti. Apica “dhammābhilāpoti",
  "tika-s0104t:338_7": "attho”ti avatvā “dhammābhilāpoti adhippāyo”ti vuttattā desanā nāma saddo na hotīti",
  "tika-s0104t:338_8": "dīpitameva. Tena hi adhippāyamattameva mūlakāraṇasaddavasena kathitaṃ, na idha gahetabbo",
  "tika-s0104t:338_9": "“desanā”ti etassa atthoti ayaṃ paññattivādīnaṃ vādato vinicchayo. Atthantaramāha",
  "tika-s0104t:338_10": "“anuloma…pe… kathana”nti, etena heṭṭhā vuttaṃ desanāsamuṭṭhāpakaṃ cittuppādaṃ dasseti.",
  "tika-s0104t:338_11": "Kathīyati attho etenāti hi kathanaṃ. Ādisaddena nītaneyyādikā pāḷigatiyo, ekattādinandiyāvattādikā",
  "tika-s0104t:338_12": "pāḷinissitā ca nayā saṅgahitā.",
  "tika-s0104t:339_0": "Sayameva paṭivijjhati, etena vā paṭivijjhantīti paṭivedho, ñāṇaṃ. Tadeva abhisameti,",
  "tika-s0104t:339_1": "etena vā abhisamentīti abhisamayotipi vuccati. Idāni taṃ paṭivedhaṃ abhisamayappabhedato,",
  "tika-s0104t:339_2": "abhisamayākārato, ārammaṇato, sabhāvato ca pākaṭaṃ kātuṃ “so cā”tiādi vuttaṃ. Tattha",
  "tika-s0104t:339_3": "hi lokiyalokuttaroti pabhedato, visayato, asammohatoti ākārato, dhammesu, atthesu,",
  "tika-s0104t:339_4": "paññattīsūti ārammaṇato, atthānurūpaṃ, dhammānurūpaṃ, paññattipathānurūpanti sabhāvato",
  "tika-s0104t:339_5": "ca pākaṭaṃ karoti. Tattha visayato atthādianurūpaṃ dhammādīsu avabodho nāma avijjādidhammārammaṇo,",
  "tika-s0104t:339_6": "saṅkhārādiatthārammaṇo, tadubhayapaññāpanārammaṇo ca lokiyo abhisamayo. Asammohato",
  "tika-s0104t:339_7": "atthādianurūpaṃ dhammādīsu avabodho nāma nibbānārammaṇo maggasampayutto yathāvuttadhammatthapaññattīsu",
  "tika-s0104t:339_8": "sammohaviddhaṃsano lokuttaro abhisamayo. Tathā hi “ayaṃ hetu, idamassa phalaṃ, ayaṃ",
  "tika-s0104t:339_9": "tadubhayānurūpo vohāro”ti evaṃ ārammaṇakaraṇavasena lokiyañāṇaṃ visayato paṭivijjhati,",
  "tika-s0104t:339_10": "lokuttarañāṇaṃ pana tesu hetuhetuphalādīsu sammohassañāṇena samucchinnattā asammohato",
  "tika-s0104t:339_11": "paṭivijjhati. Lokuttaro pana paṭivedho visayato nibbānassa, asammohato ca itarassātipi vadanti eke.",
  "tika-s0104t:340_0": "Atthānurūpaṃ dhammesūti “avijjā hetu, saṅkhārā hetusamuppannā, saṅkhāre uppādeti",
  "tika-s0104t:340_1": "avijjā”ti evaṃ kāriyānurūpaṃ kāraṇesūti attho. Atha vā “puññābhisaṅkhāraapuññābhisaṅkhāraāneñjābhisaṅkhāresu",
  "tika-s0104t:340_2": "tīsu apuññābhisaṅkhārassa avijjā sampayuttapaccayo, itaresaṃ yathānurūpa”ntiādinā",
  "tika-s0104t:340_3": "kāriyānurūpaṃ kāraṇesu paṭivedhotipi attho. Dhammānurūpaṃ atthesūti “avijjāpaccayā",
  "tika-s0104t:340_4": "saṅkhārā”tiādinā kāraṇānurūpaṃ kāriyesu. Chabbidhāya paññattiyā patho paññattipatho,",
  "tika-s0104t:340_5": "tassa anurūpaṃ tathā, paññattiyā vuccamānadhammānurūpaṃ paññattīsu avabodhoti attho.",
  "tika-s0104t:340_6": "Abhisamayato aññampi paṭivedhatthaṃ dassetuṃ “tesa”ntiādimāha. Paṭivijjhīyatīti paṭivedhoti",
  "tika-s0104t:340_7": "hi taṃtaṃrūpādidhammānaṃ aviparītasabhāvo vuccati. Tattha tatthāti tasmiṃ tasmiṃ",
  "tika-s0104t:340_8": "piṭake, pāḷipadese vā. Salakkhaṇasaṅkhātoti ruppananamanaphusanādisakasakalakkhaṇasaṅkhāto.",
  "tika-s0104t:341_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idānī”tiādimāha. Dhammajātanti",
  "tika-s0104t:341_1": "kāraṇappabhedo, kāraṇameva vā. Atthajātanti kāriyappabhedo, kāriyameva vā. Yā cāyaṃ",
  "tika-s0104t:341_2": "desanāti sambandho. Tadatthavijānanavasena abhimukho hoti. Yo cetthāti yo etāsu taṃ",
  "tika-s0104t:341_3": "taṃ piṭakāgatāsu dhammatthadesanāsu paṭivedho, yo ca etesu piṭakesu tesaṃ tesaṃ dhammānaṃ",
  "tika-s0104t:341_4": "aviparītasabhāvoti attho. Sambharitabbato kusalameva sambhāro, so sammā anupacito",
  "tika-s0104t:341_5": "yehi te anupacitakusalasambhārā, tatova duppaññehi, nippaññehīti attho. Na hi paññavato,",
  "tika-s0104t:341_6": "paññāya vā duṭṭhubhāvo dūsitabhāvo ca sambhavatīti nippaññattāyeva duppaññā yathā",
  "tika-s0104t:341_7": "“dussīlo”ti. Ettha ca avijjāsaṅkhārādīnaṃ dhammatthānaṃ duppaṭivijjhatāya dukkhogāhatā,",
  "tika-s0104t:341_8": "tesaṃ paññāpanassa dukkarabhāvato taṃdesanāya, abhisamayasaṅkhātassa paṭivedhassa",
  "tika-s0104t:341_9": "uppādanavisayīkaraṇānaṃ asakkuṇeyyattā, aviparītasabhāvasaṅkhātassa paṭivedhassa",
  "tika-s0104t:341_10": "dubbiññeyyatāya dukkhogāhatā veditabbā. Evampīti pi-saddo pubbe vuttaṃ pakārantaraṃ",
  "tika-s0104t:341_11": "sampiṇḍeti. Evaṃ paṭhamagāthāya anūnaṃ paripuṇṇaṃ paridīpitatthabhāvaṃ dassento “ettāvatā”tiādimāha.",
  "tika-s0104t:341_12": "“Siddhe hi satyārambho atthantaraviññāpanāya vā hoti, niyamāya vā”ti iminā punārambhavacanena",
  "tika-s0104t:341_13": "anūnaṃ paripuṇṇaṃ paridīpitatthabhāvaṃ dasseti. Ettāvatāti paricchedatthe nipāto,",
  "tika-s0104t:341_14": "ettakena vacanakkamenāti attho. Etaṃ vā parimāṇaṃ yassāti ettāvaṃ, tena, etaparimāṇavatā",
  "tika-s0104t:341_15": "saddatthakkamenāti attho. “Sadde hi vutte tadatthopi vuttoyeva nāmā”ti vadanti. Vutto",
  "tika-s0104t:341_16": "saṃvaṇṇito attho yassāti vuttatthā.",
  "tika-s0104t:342_0": "Etthāti etissā gāthāya. Evaṃ attho, vinicchayoti vā seso. Tīsu piṭakesūti ettha “ekekasmi”nti",
  "tika-s0104t:342_1": "adhikārato, pakaraṇato vā veditabbaṃ. “Ekamekasmiñcetthā”ti hi heṭṭhā vuttaṃ. Atha",
  "tika-s0104t:342_2": "vā vatticchānupubbikattā saddapaṭipattiyā niddhāraṇamidha avattukāmena ādhāroyeva",
  "tika-s0104t:342_3": "vutto. Na cettha codetabbaṃ “tīsuyeva piṭakesu tividho pariyattibhedo daṭṭhabbo siyā”ti",
  "tika-s0104t:342_4": "samudāyavasena vuttassāpi vākyassa avayavādhippāyasambhavato. Dissati hi avayavavākyanipphatti",
  "tika-s0104t:342_5": "“brāhmaṇādayo bhuñjantū”tiādīsu, tasmā alamatipapañcena. Yathā attho na virujjhati,",
  "tika-s0104t:342_6": "tathāyeva gahetabboti. Evaṃ sabbattha. Pariyattibhedoti pariyāpuṇanaṃ pariyatti.",
  "tika-s0104t:342_7": "Pariyāpuṇanavācako hettha pariyattisaddo, na pana pāḷipariyāyo, tasmā pariyāpuṇanappakāroti",
  "tika-s0104t:342_8": "attho. Atha vā tīhi pakārehi pariyāpuṇitabbā pāḷiyo eva “pariyattī”ti vuccanti. Tathā",
  "tika-s0104t:342_9": "ceva abhidhammaṭṭhakathāya sīhaḷagaṇṭhipade vuttanti vadanti. Evampi hi alagaddūpamāpariyāpuṇanayogato",
  "tika-s0104t:342_10": "“alagaddūpamā pariyattī”ti pāḷipi sakkā vattuṃ. Evañca katvā “duggahitā upārambhādihetu",
  "tika-s0104t:342_11": "pariyāpuṭā alagaddūpamā”ti parato niddesavacanampi upapannaṃ hoti. Tattha hi pāḷiyeva",
  "tika-s0104t:342_12": "“duggahitā, pariyāpuṭā”ti ca vattuṃ yuttā.",
  "tika-s0104t:343_0": "Alagaddo alagaddaggahaṇaṃ upamā etissāti alagaddūpamā. Alagaddassa gahaṇañhettha",
  "tika-s0104t:343_1": "alagaddasaddena vuttanti daṭṭhabbaṃ. Āpūpikoti ettha āpūpa-saddena āpūpakhādanaṃ",
  "tika-s0104t:343_2": "viya, veṇikoti ettha vīṇāsaddena vīṇāvādanaggahaṇaṃ viya ca. Alagaddaggahaṇena hi",
  "tika-s0104t:343_3": "pariyatti upamīyati, na alagaddena. “Alagaddaggahaṇūpamā”ti vā vattabbe majjhepadalopaṃ",
  "tika-s0104t:343_4": "katvā “alagaddūpamā”ti vuttaṃ “oṭṭhamukho”tiādīsu viya. Alagaddoti ca āsīviso vuccati.",
  "tika-s0104t:343_5": "Gadoti hi visassa nāmaṃ, tañca tassa alaṃ paripuṇṇaṃ atthi, tasmā alaṃ pariyatto",
  "tika-s0104t:343_6": "paripuṇṇo gado assāti alagaddo anunāsikalopaṃ, da-kārāgamañca katvā, alaṃ vā jīvitaharaṇe",
  "tika-s0104t:343_7": "samattho gado yassāti alagaddo vuttanayena. Vaṭṭadukkhato nissaraṇaṃ attho payojanametissāti",
  "tika-s0104t:343_8": "nissaraṇatthā. Bhaṇḍāgāre niyutto bhaṇḍāgāriko, rājaratanānupālako, so viyāti tathā,",
  "tika-s0104t:343_9": "dhammaratanānupālako khīṇāsavo. Aññamatthamanapekkhitvā bhaṇḍāgārikasseva sato pariyatti",
  "tika-s0104t:343_10": "bhaṇḍāgārikapariyatti.",
  "tika-s0104t:344_0": "Duggahitāti duṭṭhu gahitā. Tadeva sarūpato niyametuṃ “upārambhādihetu pariyāpuṭā”ti",
  "tika-s0104t:344_1": "āha, upārambhaitivādappamokkhādihetu uggahitāti attho. Lābhasakkārādihetu pariyāpuṇanampi",
  "tika-s0104t:344_2": "ettheva saṅgahitanti daṭṭhabbaṃ. Vuttañhetaṃ alagaddasuttaṭṭhakathāyaṃ –",
  "tika-s0104t:345_0": "“Yo buddhavacanaṃ uggahetvā ‘evaṃ cīvarādīni vā labhissāmi, catuparisamajjhe vā maṃ",
  "tika-s0104t:345_1": "jānissantī’ti lābhasakkārahetu pariyāpuṇāti, tassa sā pariyatti alagaddapariyatti",
  "tika-s0104t:345_2": "nāma. Evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara”nti.",
  "tika-s0104t:346_0": "Nanu ca alagaddaggahaṇūpamā pariyatti “alagaddūpamā”ti vuccati, evañca sati suggahitāpi",
  "tika-s0104t:346_1": "pariyatti “alagaddūpamā”ti vattuṃ vaṭṭati tatthāpi alagaddaggahaṇassa upamābhāvena",
  "tika-s0104t:346_2": "pāḷiyaṃ vuttattā. Vuttañhetaṃ –",
  "tika-s0104t:347_0": "“Seyyathāpi, bhikkhave, puriso alagaddatthiko alagaddagavesī alagaddapariyesanaṃ",
  "tika-s0104t:347_1": "caramāno, so passeyya mahantaṃ alagaddaṃ, tamenaṃ ajapadena daṇḍena suniggahitaṃ",
  "tika-s0104t:347_2": "niggaṇheyya, ajapadena daṇḍena suniggahitaṃ niggahitvā gīvāya suggahitaṃ gaṇheyya.",
  "tika-s0104t:347_3": "Kiñcāpi so bhikkhave, alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ",
  "tika-s0104t:347_4": "bhogehi paliveṭheyya. Atha kho so neva tatonidānaṃ maraṇaṃ vā nigaccheyya maraṇamattaṃ",
  "tika-s0104t:347_5": "vā dukkhaṃ. Taṃ kissa hetu, suggahitattā bhikkhave, alagaddassa. Evameva kho bhikkhave,",
  "tika-s0104t:347_6": "idhekacce kulaputtā dhammaṃ pariyāpuṇanti suttaṃ geyya”ntiādi.",
  "tika-s0104t:348_0": "Tasmā idha duggahitā eva pariyatti alagaddūpamāti ayaṃ viseso kuto viññāyati, yena",
  "tika-s0104t:348_1": "duggahitā upārambhādihetu pariyāpuṭā “alagaddūpamā”ti vuccatīti? Saccametaṃ, idaṃ",
  "tika-s0104t:348_2": "pana pārisesañāyena vuttanti daṭṭhabbaṃ. Tathā hi nissaraṇatthabhaṇḍāgārikapariyattīnaṃ",
  "tika-s0104t:348_3": "visuṃ gahitattā pārisesato alagaddassa duggahaṇūpamāyeva pariyatti “alagaddūpamā”ti",
  "tika-s0104t:348_4": "viññāyati. Alagaddassa suggahaṇūpamā hi pariyatti nissaraṇatthā vā hoti, bhaṇḍāgārikapariyatti",
  "tika-s0104t:348_5": "vā. Tasmā suvuttametaṃ “duggahitā…pe… pariyattī”ti. Idāni tamatthaṃ pāḷiyā sādhento",
  "tika-s0104t:348_6": "“yaṃ sandhāyā”tiādimāha. Tattha yanti yaṃ pariyattiduggahaṇaṃ. Majjhimanikāye mūlapaṇṇāsake",
  "tika-s0104t:348_7": "alagaddasutte bhagavatā vuttaṃ.",
  "tika-s0104t:349_0": "Alagaddatthikoti āsīvisena, āsīvisaṃ vā atthiko, alagaddaṃ gavesati pariyesati sīlenāti",
  "tika-s0104t:349_1": "alagaddagavesī. Alagaddapariyesanaṃ caramānoti āsīvisapariyesanatthaṃ caramāno. Tadatthe",
  "tika-s0104t:349_2": "hetaṃ paccattavacanaṃ, upayogavacanaṃ vā, alagaddapariyesanaṭṭhānaṃ vā caramāno.",
  "tika-s0104t:349_3": "Alagaddaṃ pariyesanti etthāti hi alagaddapariyesanaṃ. Tamenanti taṃ alagaddaṃ. Bhogeti",
  "tika-s0104t:349_4": "sarīre. “Bhogo tu phaṇino tanū”ti hi vuttaṃ. Bhujīyati kuṭilaṃ karīyatīti bhogo.",
  "tika-s0104t:349_5": "Tassāti purisassa. Hatthe vā bāhāya vāti sambandho. Maṇibandhato paṭṭhāya yāva agganakhā",
  "tika-s0104t:349_6": "hattho. Saddhiṃ aggabāhāya avasesā bāhā, katthaci pana kapparato paṭṭhāya yāva agganakhā",
  "tika-s0104t:349_7": "“hattho”ti vuttaṃ bāhāya visuṃ anāgatattā. Vuttalakkhaṇaṃ hatthañca bāhañca ṭhapetvā",
  "tika-s0104t:349_8": "avasesaṃ sarīraṃ aṅgapaccaṅgaṃ. Tatonidānanti tannidānaṃ, taṃkāraṇāti attho. Taṃ",
  "tika-s0104t:349_9": "hatthādīsu ḍaṃsanaṃ nidānaṃ kāraṇaṃ etassāti “tannidāna”nti hi vattabbe “tatonidāna”nti",
  "tika-s0104t:349_10": "purimapade paccattatthe nissakkavacanaṃ katvā, tassa ca lopamakatvā niddeso, hetvatthe",
  "tika-s0104t:349_11": "ca paccattavacanaṃ. Kāraṇatthe nipātapadametantipi vadanti. Apica “tatonidāna”nti",
  "tika-s0104t:349_12": "etaṃ “maraṇaṃ vā maraṇamattaṃ vā dukkha”nti ettha vuttanayena visesanaṃ. Taṃ kissa",
  "tika-s0104t:349_13": "hetūti yaṃ vuttaṃ hatthādīsu ḍaṃsanaṃ, tannidānañca maraṇādiupagamanaṃ, taṃ kissa",
  "tika-s0104t:349_14": "hetu kena kāraṇenāti ce? Tassa purisassa alagaddassa duggahitattā.",
  "tika-s0104t:350_0": "Idhāti imasmiṃ sāsane. Moghapurisāti guṇasārarahitatāya tucchapurisā. Dhammanti pāḷidhammaṃ.",
  "tika-s0104t:350_1": "Pariyāpuṇantīti uggaṇhanti, sajjhāyanti ceva vācuggataṃ karontā dhārenti cāti vuttaṃ",
  "tika-s0104t:350_2": "hoti. “Dhamma”nti sāmaññato vuttameva sarūpena dasseti “sutta”ntiādinā. Na hi suttādinavaṅgato",
  "tika-s0104t:350_3": "añño dhammo nāma atthi. Tathā hi vuttaṃ “tesaṃ dhammāna”nti. Atthanti cettha sambandhīniddeso",
  "tika-s0104t:350_4": "eso, atthanti ca yathābhūtaṃ bhāsitatthaṃ, payojanatthañca sāmaññaniddesena, ekasesanayena",
  "tika-s0104t:350_5": "vā vuttaṃ. Yañhi padaṃ sutisāmaññena anekadhā atthaṃ dīpeti, taṃ sāmaññaniddesena,",
  "tika-s0104t:350_6": "ekasesanayena vāti sabbattha veditabbaṃ. Na upaparikkhantīti na pariggaṇhanti na",
  "tika-s0104t:350_7": "vicārenti. Ikkhasaddassa hi dassanaṅkesu idha dassanameva attho, tassa ca pariggaṇhanacakkhulocanesu",
  "tika-s0104t:350_8": "pariggaṇhanameva, tañca vicāraṇā pariyādānavasena dubbidhesu vicāraṇāyeva, sā ca",
  "tika-s0104t:350_9": "vīmaṃsāyeva, na vicāro, vīmaṃsā ca nāmesā bhāsitatthavīmaṃsā, payojanatthavīmaṃsā",
  "tika-s0104t:350_10": "cāti idha dubbidhāva adhippetā, tāsu “imasmiṃ ṭhāne sīlaṃ kathitaṃ, imasmiṃ samādhi,",
  "tika-s0104t:350_11": "imasmiṃ paññā, mayañca taṃ pūressāmā”ti evaṃ bhāsitatthavīmaṃsañceva “sīlaṃ samādhissa",
  "tika-s0104t:350_12": "kāraṇaṃ, samādhi vipassanāyā”tiādinā payojanatthavīmaṃsañca na karontīti attho. Anupaparikkhatanti",
  "tika-s0104t:350_13": "anupaparikkhantānaṃ tesaṃ moghapurisānaṃ. Na nijjhānakkhamantīti nijjhānaṃ nissesena",
  "tika-s0104t:350_14": "pekkhanaṃ paññaṃ na khamanti. Jhe-saddo hi idha pekkhaneyeva, na cintanajhāpanesu,",
  "tika-s0104t:350_15": "tañca ñāṇapekkhanameva, na cakkhupekkhanaṃ, ārammaṇūpanijjhānameva vā, na lakkhaṇūpanijjhānaṃ,",
  "tika-s0104t:350_16": "tasmā paññāya disvā rocetvā gahetabbā na hontīti adhippāyo veditabbo. Nissesena jhāyate",
  "tika-s0104t:350_17": "pekkhateti hi nijjhānaṃ. Sandhivasena anusvāralopo nijjhānakkhamantīti, “nijjhānaṃ",
  "tika-s0104t:350_18": "khamantī”tipi pāṭho, tena imamatthaṃ dīpeti “tesaṃ paññāya atthassa anupaparikkhanato",
  "tika-s0104t:350_19": "te dhammā na upaṭṭhahanti, imasmiṃ ṭhāne sīlaṃ, samādhi, vipassanā, maggo, vaṭṭaṃ,",
  "tika-s0104t:350_20": "vivaṭṭhaṃ kathitanti evaṃ jānituṃ na sakkā hontī”ti.",
  "tika-s0104t:351_0": "Upārambhānisaṃsā cevāti paresaṃ vāde dosāropanānisaṃsā ca hutvā. Bhuso ārambhanañhi",
  "tika-s0104t:351_1": "paresaṃ vāde dosāropanaṃ upārambho, pariyattiṃ nissāya paravambhananti vuttaṃ hoti.",
  "tika-s0104t:351_2": "Tathā hesa “paravajjānupanayanalakkhaṇo”ti vutto. Iti vādappamokkhānisaṃsā cāti iti",
  "tika-s0104t:351_3": "evaṃ etāya pariyattiyā vādappamokkhānisaṃsā attano upari parehi āropitassa vādassa",
  "tika-s0104t:351_4": "niggahassa attato, sakavādato vā pamokkhapayojanā ca hutvā. Iti saddo idamatthe,",
  "tika-s0104t:351_5": "tena “pariyāpuṇantī”ti ettha pariyāpuṇanaṃ parāmasati. Vadanti niggaṇhanti etenāti",
  "tika-s0104t:351_6": "vādo, doso, pamuccanaṃ, pamuccāpanaṃ vā pamokkho, attano upari āropitassa pamokkho",
  "tika-s0104t:351_7": "ānisaṃso yesaṃ tathā. Āropitavādo hi “vādo”ti vutto yathā “devena datto datto”ti.",
  "tika-s0104t:351_8": "Vādoti vā upavādonindā yathāvuttanayeneva samāso. Idaṃ vuttaṃ hoti – parehi sakavāde",
  "tika-s0104t:351_9": "dose āropite, nindāya vā āropitāya taṃ dosaṃ, nindaṃ vā evañca evañca mocessāmāti",
  "tika-s0104t:351_10": "iminā ca kāraṇena pariyāpuṇantīti. Atha vā so so vādo iti vādo iti-saddassa saha",
  "tika-s0104t:351_11": "vicchāya ta-saddatthe pavattattā. Itivādasa pamokkho yathāvuttanayena, so ānisaṃso",
  "tika-s0104t:351_12": "yesaṃ tathā, taṃ taṃ vādapamocanānisaṃsā hutvāti attho. Yassa catthāyāti yassa ca",
  "tika-s0104t:351_13": "sīlādipūraṇassa, maggaphalanibbānabhūtassa vā anupādāvimokkhassa atthāya. Abhedepi",
  "tika-s0104t:351_14": "bhedavohāro eso yathā “paṭimāya sarīra”nti, bhedyabhedakaṃ vā etaṃ yathā “kathinassatthāya",
  "tika-s0104t:351_15": "ābhataṃ dussa”nti. “Tañcassa attha”nti hi vuttaṃ. Ca-saddo avadhāraṇe, tena tadatthāya",
  "tika-s0104t:351_16": "eva pariyāpuṇanaṃ sambhavati, nāññatthāyāti vinicchinoti. Dhammaṃ pariyāpuṇantīti",
  "tika-s0104t:351_17": "hi jātiācāravasena duvidhāpi kulaputtā ñāyena dhammaṃ pariyāpuṇantīti attho. Tañcassa",
  "tika-s0104t:351_18": "atthaṃ nānubhontīti assa dhammassa sīlādipūraṇasaṅkhātaṃ, maggaphalanibbānabhūtaṃ",
  "tika-s0104t:351_19": "vā anupādāvimokkhasaṅkhātaṃ atthaṃ ete duggahitagāhino nānubhonti na vindantiyeva.",
  "tika-s0104t:352_0": "Aparo nayo – yassa upārambhassa, itivādappamokkhassa vā atthāya ye moghapurisā dhammaṃ",
  "tika-s0104t:352_1": "pariyāpuṇanti, te parehi “ayamattho na hotī”ti vutte duggahitattāyeva “tadatthova",
  "tika-s0104t:352_2": "hotī”ti paṭipādanakkhamā na honti, tasmā parassa vāde upārambhaṃ āropetuṃ attano",
  "tika-s0104t:352_3": "vādaṃ pamocetuñca asakkontāpi taṃ atthaṃ nānubhonti ca na vindantiyevāti evampettha",
  "tika-s0104t:352_4": "attho daṭṭhabbo. Idhāpi hi ca-saddo avadhāraṇatthova. “Tesa”ntiādīsu tesaṃ te dhammā",
  "tika-s0104t:352_5": "duggahitattā upārambhamānadabbamakkhapalāsādihetubhāvena dīgharattaṃ ahitāya dukkhāya",
  "tika-s0104t:352_6": "saṃvattantīti attho. Duggahitāti hi hetugabbhavacanaṃ. Tenāha “duggahitattā bhikkhave,",
  "tika-s0104t:352_7": "dhammāna”nti. Ettha ca kāraṇe phalavohāravasena “te dhammā ahitāya dukkhāya saṃvattantī’ti",
  "tika-s0104t:352_8": "vuttaṃ yathā “ghatamāyu, dadhi bala”nti. Tathā hi kiñcāpi na te dhammā ahitāya dukkhāya",
  "tika-s0104t:352_9": "saṃvattanti, tathāpi vuttanayena pariyāpuṇantānaṃ sajjhāyanakāle, vivādakāle ca tammūlakānaṃ",
  "tika-s0104t:352_10": "upārambhādīnaṃ anekesaṃ akusalānaṃ uppattisambhavato “te…pe… saṃvattantī”ti vuccati.",
  "tika-s0104t:352_11": "Taṃ kissa hetūti ettha nti yathāvuttassatthassa ananubhavanaṃ, tesañca dhammānaṃ",
  "tika-s0104t:352_12": "ahitāya dukkhāya saṃvattanaṃ parāmasati. Kissāti sāmivacanaṃ hetvatthe, tathā hetūti paccattavacanañca.",
  "tika-s0104t:353_0": "Yā panāti ettha kiriyā pāḷivasena vuttanayena attho veditabbo. Tattha kiriyāpakkhe",
  "tika-s0104t:353_1": "yā suggahitāti abhedepi bhedavohāro “cārikaṃ pakkamati, cārikaṃ caramāno”tiādīsu",
  "tika-s0104t:353_2": "viya. Tadevatthaṃ vivarati “sīlakkhandhādī”tiādinā, ādisaddena cettha samādhivipassanādīnaṃ",
  "tika-s0104t:353_3": "saṅgaho. Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā, samādhino",
  "tika-s0104t:353_4": "āgataṭṭhāne samādhiṃ gabbhaṃ gaṇhāpetvā, vipassanāya āgataṭṭhāne vipassanaṃ paṭṭhapetvā,",
  "tika-s0104t:353_5": "maggaphalānaṃ āgataṭṭhāne “maggaṃ bhāvessāmi, phalaṃ sacchikarissāmī”ti uggaṇhāti,",
  "tika-s0104t:353_6": "tasseva sā pariyatti nissaraṇatthā nāma hoti. Yanti yaṃ pariyattisuggahaṇaṃ. Vuttaṃ",
  "tika-s0104t:353_7": "alagaddasutte. Dīgharattaṃ hitāya sukhāya saṃvattantīti sīlādīnaṃ āgataṭṭhāne sīlādīni",
  "tika-s0104t:353_8": "pūrentānampi arahattaṃ patvā parisamajjhe dhammaṃ desetvā dhammadesanāya pasannehi",
  "tika-s0104t:353_9": "upanīte cattāro paccaye paribhuñjantānampi paresaṃ vāde sahadhammena upārambhaṃ āropentānampi",
  "tika-s0104t:353_10": "sakavādato parehi āropitadosaṃ pariharantānampi dīgharattaṃ hitāya sukhāya saṃvattantīti",
  "tika-s0104t:353_11": "attho. Tathā hi na kevalaṃ suggahitapariyattiṃ nissāya maggabhāvanāphalasacchikiriyādīniyeva,",
  "tika-s0104t:353_12": "api tu paravādaniggahasakavādapatiṭṭhāpanānipi ijjhanti. Tathā ca vuttaṃ parinibbānasuttā",
  "tika-s0104t:353_13": "dīsu “uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī”tiādi.",
  "tika-s0104t:354_0": "Yaṃ panāti etthāpi vuttanayena duvidhena attho. Dukkhaparijānena pariññātakkhandho.",
  "tika-s0104t:354_1": "Samudayappahānena pahīnakileso. Paṭividdhārahattaphalatāya paṭividdhākuppo. Akuppanti",
  "tika-s0104t:354_2": "ca arahattaphalassetaṃ nāma. Satipi hi cattunnaṃ maggānaṃ, catunnañca phalānaṃ avinassanabhāve",
  "tika-s0104t:354_3": "sattannaṃ sekkhānaṃ sakasakanāmapariccāgena uparūpari nāmantarappattito tesaṃ maggaphalāti",
  "tika-s0104t:354_4": "“akuppāmi”ti na vuccanti. Arahā pana sabbadāpi arahāyeva nāmāti tasseva phalaṃ puggalanāmavasena",
  "tika-s0104t:354_5": "“akuppa”nti vuttaṃ, iminā ca imamatthaṃ dasseti “khīṇāsavasseva pariyatti bhaṇḍāgārikapariyatti",
  "tika-s0104t:354_6": "nāmā”ti. Tassa hi apariññātaṃ, appahīnaṃ abhāvitaṃ, asacchikataṃ vā natthi, tasmā",
  "tika-s0104t:354_7": "so buddhavacanaṃ pariyāpuṇantopi tantidhārako paveṇīpālako vaṃsānurakkhakova hutvā",
  "tika-s0104t:354_8": "pariyāpuṇāti, tenevāha “paveṇīpālanatthāyā”tiādi. Paveṇī cettha dhammasantati dhammassa",
  "tika-s0104t:354_9": "avicchedena pavatti. Buddhassa bhagavato vaṃsoti ca yathāvuttapaveṇīyeva.",
  "tika-s0104t:355_0": "Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti,",
  "tika-s0104t:355_1": "atha kasmā “khīṇāsavo”ti visesetvā vuttaṃ. Ekaccassa hi puthujjanassāpi ayaṃ nayo",
  "tika-s0104t:355_2": "labbhati. Tathā hi ekacco puthujjano bhikkhu chātakabhayādinā ganthadhuresu ekasmiṃ",
  "tika-s0104t:355_3": "ṭhāne vasitumasakkontesu sayaṃ bhikkhācārena atikilamamāno “atimadhuraṃ buddhavacanaṃ",
  "tika-s0104t:355_4": "mā nassatu, tantiṃ dhāressāmi, vaṃsaṃ ṭhapessāmi, paveṇiṃ pālessāmī”ti pariyāpuṇāti.",
  "tika-s0104t:355_5": "Tasmā tassāpi pariyatti bhaṇḍāgārikapariyatti nāma kasmā na hotīti? Vuccate – evaṃ",
  "tika-s0104t:355_6": "santepi hi puthujjanassa pariyatti bhaṇḍāgārikapariyatti nāma na hoti. Kiñcāpi hi",
  "tika-s0104t:355_7": "puthujjano “paveṇiṃ pālessāmī”ti ajjhāsayena pariyāpuṇāti, attano pana bhavakantārato",
  "tika-s0104t:355_8": "avitiṇṇattā tassa sā pariyatti nissaraṇatthāyeva nāma hoti, tasmā puthujjanassa pariyatti",
  "tika-s0104t:355_9": "alagaddupamā vā hoti, nissaraṇatthā vā. Sattannaṃ sekkhānaṃ nissaraṇatthāva. Khīṇāsavānaṃ",
  "tika-s0104t:355_10": "bhaṇḍāgārikapariyattiyevāti veditabbaṃ. Khīṇāsavo hi bhaṇḍāgārika sadisattā “bhaṇḍāgāriko”ti",
  "tika-s0104t:355_11": "vuccati. Yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ",
  "tika-s0104t:355_12": "alaṅkārabhaṇḍaṃ rañño upanāmetvā taṃ alaṅkaroti, evaṃ khīṇāsavopi dhammaratanabhaṇḍaṃ",
  "tika-s0104t:355_13": "sampaṭicchitvā mokkhādhigamāya bhabbarūpe sahetuke satte passitvā tadanurūpaṃ dhammadesanaṃ",
  "tika-s0104t:355_14": "vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti.",
  "tika-s0104t:356_0": "Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo",
  "tika-s0104t:356_1": "niddhāretvā vibhajanto “vinaye panā”tiādimāha. “Sīlasampadaṃ nissāya tisso vijjā",
  "tika-s0104t:356_2": "pāpuṇātī”tiādīsu yasmā sīlaṃ visujjhamānaṃ satisampajaññabalena, kammassakatāñāṇabalena",
  "tika-s0104t:356_3": "ca saṃkilesamalato visujjhati, pāripūriñca gacchati, tasmā sīlasampadā sijjhamānā",
  "tika-s0104t:356_4": "upanissayasampattibhāvena satibalaṃ, ñāṇabalañca paccupaṭṭhapetīti tassā vijjattayūpanissayatā",
  "tika-s0104t:356_5": "veditabbā sabhāgahetusampādanato. Satibalena hi pubbenivāsavijjāsiddhi. Sampajaññabalena",
  "tika-s0104t:356_6": "sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi.",
  "tika-s0104t:356_7": "Vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā",
  "tika-s0104t:356_8": "tatiyavijjāsiddhi. Puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā",
  "tika-s0104t:356_9": "sukkhavipassakakhīṇāsavehi dīpetabbā. “Samāhito yathābhūtaṃ pajānātī”ti vacanato",
  "tika-s0104t:356_10": "samādhisampadā chaḷabhiññatāya upanissayo. “Yogā ve jāyate bhūrī”ti vacanato pubbayogena",
  "tika-s0104t:356_11": "garuvāsadesabhāsākosallauggahaṇaparipucchādīhi ca paribhāvitā paññāsampadā paṭisambhidāppabhedassa",
  "tika-s0104t:356_12": "upanissayo. Ettha ca “sīlasampadaṃ nissāyā”ti vuttattā yassa samādhivijambhanabhūtā",
  "tika-s0104t:356_13": "anavasesā cha abhiññā na ijjhanti, tassa ukkaṭṭhaparicchedavasena na samādhisampadā",
  "tika-s0104t:356_14": "atthīti satipi vijjānaṃ abhiññekadesabhāve sīlasampadāsamudāgatā eva tisso vijjā",
  "tika-s0104t:356_15": "gahitā, yathā ca paññāsampadāsamudāgatā catasso paṭisambhidā upanissayasampannassa",
  "tika-s0104t:356_16": "maggeneva ijjhanti maggakkhaṇeyeva tāsaṃ paṭiladdhattā. Evaṃ sīlasampadāsamudāgatā",
  "tika-s0104t:356_17": "tisso vijjā, samādhisampadāsamudāgatā ca cha abhiññā upanissayasampannassa maggeneva",
  "tika-s0104t:356_18": "ijjhantīti maggādhigameneva tāsaṃ adhigamo veditabbo. Paccekabuddhānaṃ, sammāsambuddhānañca",
  "tika-s0104t:356_19": "paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.",
  "tika-s0104t:357_0": "Tāsaṃyeva ca tattha pabhedavacanatoti ettha “tāsaṃyevā”ti avadhāraṇaṃ pāpuṇitabbānaṃ",
  "tika-s0104t:357_1": "chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ. Verañjakaṇḍe",
  "tika-s0104t:357_2": "hi tisso vijjāva vibhattāti. Casaddena samuccinanañca tāsaṃ ettha ekadesavacanaṃ",
  "tika-s0104t:357_3": "sandhāya vuttaṃ abhiññāpaṭisambhidānampi ekadesānaṃ tattha vuttattā. Dutiye “tāsaṃyevā”ti",
  "tika-s0104t:357_4": "avadhāraṇaṃ catasso paṭisambhidā apekkhitvā kataṃ, na tisso vijjā. Tā hi chasu abhiññāsu",
  "tika-s0104t:357_5": "antogadhattā sutte vibhattāyevāti. Ca-saddena ca paṭisambhidānamekadesavacanaṃ samuccinoti.",
  "tika-s0104t:357_6": "Tatiye “tāsañcā”ti ca-saddena sesānampi tattha atthibhāvaṃ dīpeti. Abhidhamme hi",
  "tika-s0104t:357_7": "tisso vijjā, cha abhiññā, catasso ca paṭisambhidā vuttāyeva. Paṭisambhidānaṃ pana",
  "tika-s0104t:357_8": "aññattha pabhedavacanābhāvaṃ, tattheva ca sammā vibhattabhāvaṃ dīpetukāmo heṭṭhā",
  "tika-s0104t:357_9": "vuttanayena avadhāraṇamakatvā “tatthevā”ti parivattetvā avadhāraṇaṃ ṭhapeti. “Abhidhamme",
  "tika-s0104t:357_10": "pana tisso vijjā, cha abhiññā, catasso ca paṭisambhidā aññe ca sammappadhānādayo",
  "tika-s0104t:357_11": "guṇavisesā vibhattā. Kiñcāpi vibhattā, visesato pana paññājātikattā catassova paṭisambhidā",
  "tika-s0104t:357_12": "pāpuṇātīti dassanatthaṃ ‘tāsañca tatthevā’ti avadhāraṇavipallāso kato”ti vajirabuddhitthero.",
  "tika-s0104t:357_13": "“Eva”ntiādi nigamanaṃ.",
  "tika-s0104t:358_0": "Sukho samphasso etesanti sukhasamphassāni, anuññātāniyeva tādisāni attharaṇapāvuraṇādīni,",
  "tika-s0104t:358_1": "tesaṃ phassasāmaññato sukho vā samphasso tathā, anuññāto so yesanti anuññātasukhasamphassāni,",
  "tika-s0104t:358_2": "tādisāni attharaṇapāvuraṇādīni tesaṃ phassena samānatāya. Upādinnakaphasso itthiphasso,",
  "tika-s0104t:358_3": "methunadhammoyeva. Vuttaṃ ariṭṭhena nāma gaddhabādhipubbena bhikkhunā. So hi bahussuto",
  "tika-s0104t:358_4": "dhammakathiko kammakilesavipākaupavādaāṇāvītikkamavasena pañcavidhesu antarāyikesu",
  "tika-s0104t:358_5": "āṇāvītikkamantarāyikaṃ na jānāti, sesantarāyikeyeva jānāti, tasmā so rahogato evaṃ",
  "tika-s0104t:358_6": "cintesi “ime agārikā pañca kāmaguṇe paribhuñjantā sotāpannāpi sakadāgāminopi anāgāminopi",
  "tika-s0104t:358_7": "honti, bhikkhūpi manāpikāni cakkhuviññeyyāni rūpāni passanti …pe… kāyaviññeyye phoṭṭhabbe",
  "tika-s0104t:358_8": "phusanti, mudukāni attharaṇapāvuraṇāni paribhuñjanti, etaṃ sabbampi vaṭṭati, kasmā",
  "tika-s0104t:358_9": "itthīnaṃyeva rūpasaddagandharasaphoṭṭhabbā na vaṭṭanti, etepi vaṭṭantiyevā”ti anavajjena",
  "tika-s0104t:358_10": "paccayaparibhogarasena sāvajjaṃ kāmaguṇaparibhogarasaṃ saṃsanditvā sachandarāgaparibhogañca",
  "tika-s0104t:358_11": "nicchandarāgaparibhogañca ekaṃ katvā thullavākehi saddhiṃ atisukhumasuttaṃ ghaṭento",
  "tika-s0104t:358_12": "viya, sāsapena saddhiṃ sineruno sadisataṃ upasaṃharanto viya ca pāpakaṃ diṭṭhigataṃ",
  "tika-s0104t:358_13": "uppādetvā “kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ",
  "tika-s0104t:358_14": "paññattaṃ, natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ",
  "tika-s0104t:358_15": "paṭibāhanto ariyamagge khāṇukaṇṭakādīni pakkhipanto “methunadhamme doso natthī”ti",
  "tika-s0104t:358_16": "jinacakke pahāramadāsi, tenāha “tathāha”ntiādi.",
  "tika-s0104t:359_0": "Anatikkamanatthena antarāye niyuttā, antarāyaṃ vā phalaṃ arahanti, antarāyassa vā",
  "tika-s0104t:359_1": "karaṇasīlāti antarāyikā, saggamokkhānaṃ antarāyakarāti vuttaṃ hoti. Te ca kammakilesavipākaupavādaāṇāvītikkamavasena",
  "tika-s0104t:359_2": "pañcavidhā. Vitthāro ariṭṭhasikkhāpadavaṇṇanādīsu gahetabbo. Ayaṃ panettha padatthasambandho",
  "tika-s0104t:359_3": "– ye ime dhammā antarāyikā iti bhagavatā vuttā desitā ceva paññattā ca, te dhamme",
  "tika-s0104t:359_4": "paṭisevato paṭisevantassa yathā yena pakārena te dhammā antarāyāya saggamokkhānaṃ",
  "tika-s0104t:359_5": "antarāyakaraṇatthaṃ nālaṃ samatthā na honti, tathā tena pakārena ahaṃ bhagavatā desitaṃ",
  "tika-s0104t:359_6": "dhammaṃ ājānāmīti. Tato dussīlabhāvaṃ pāpuṇātīti tato anavajjasaññibhāvahetuto vītikkamitvā",
  "tika-s0104t:359_7": "dussīlabhāvaṃ pāpuṇāti.",
  "tika-s0104t:360": "Cattāro…pe…ādīsūti ettha ādi-saddena –",
  "tika-s0104t:361_0": "“Cattārome bhikkhave, puggalā santo saṃvijjamānā lokasmiṃ. Katame cattāro? Attahitāya",
  "tika-s0104t:361_1": "paṭipanno no parahitāya, parahitāya paṭipanno no attahitāya, nevattahitāya paṭipanno",
  "tika-s0104t:361_2": "no parahitāya, attahitāya ceva paṭipanno parahitāya ca…pe… ime kho bhikkhave…pe… lokasmi”nti –",
  "tika-s0104t:362": "Evamādinā puggaladesanāpaṭisaññuttasuttantapāḷiṃ nidasseti. Adhippāyanti “ayaṃ puggaladesanāvohāravasena, na paramatthato”ti evaṃ bhagavato adhippāyaṃ. Vuttañhi –",
  "tika-s0104t:363": "“Duve saccāni akkhāsi, sambuddho vadataṃ varo;",
  "tika-s0104t:364": "Sammutiṃ paramatthañca, tatiyaṃ nūpalabbhati.",
  "tika-s0104t:365": "Saṅketavacanaṃ saccaṃ, lokasammutikāraṇā;",
  "tika-s0104t:366": "Paramatthavacanaṃ saccaṃ, dhammānaṃ bhūtakāraṇā.",
  "tika-s0104t:367": "Tasmā vohārakusalassa, lokanāthassa satthuno;",
  "tika-s0104t:368": "Sammutiṃ voharantassa, musāvādo na jāyatī”ti. ;",
  "tika-s0104t:369_0": "Na hi lokasammutiṃ buddhā bhagavanto vijahanti, lokasamaññāya lokaniruttiyā lokābhilāpe",
  "tika-s0104t:369_1": "ṭhitāyeva dhammaṃ desenti. Apica “hirottappadīpanatthaṃ, kammassakatādīpanattha”nti",
  "tika-s0104t:369_2": "evamādīhipi aṭṭhahi kāraṇehi bhagavā puggalakathaṃ kathetī”ti evaṃ adhippāyamajānanto.",
  "tika-s0104t:369_3": "Ayamattho upari āvi bhavissati. Duggahitaṃ gaṇhātīti “tathāhaṃ bhagavatā dhammaṃ",
  "tika-s0104t:369_4": "desitaṃ ājānāmi, yathā tadevidaṃ viññāṇaṃ sandhāvati saṃsarati anañña”ntiādinā duggahitaṃ",
  "tika-s0104t:369_5": "katvā gaṇhāti, viparītaṃ gaṇhātīti vuttaṃ hoti. Duggahitanti hi bhāvanapuṃsakaniddeso",
  "tika-s0104t:369_6": "kiriyāyavisesanabhāvena napuṃsakaliṅgena niddisitabbattā. Ayañhi bhāvanapuṃsakapadassa",
  "tika-s0104t:369_7": "pakati, yadidaṃ napuṃsakaliṅgena niddisitabbattā, bhāvappaṭṭhānatā, sakammākammakiriyānuyogaṃ",
  "tika-s0104t:369_8": "paccattopayogavacanatā ca. Tena vuttaṃ “duggahitaṃ katvā”ti. Yanti duggahitagāhaṃ.",
  "tika-s0104t:369_9": "Majjhimanikāye mūlapaṇṇāsake mahātaṇhāsaṅkhayasutte tathāvādīnaṃ sādhināmakaṃ kevaṭṭaputtaṃ",
  "tika-s0104t:369_10": "bhikkhuṃ ārabbha bhagavatā vuttaṃ. Attanā duggahitena dhammenāti pāṭhaseso, micchāsabhāvenāti",
  "tika-s0104t:369_11": "attho. Atha vā duggahaṇaṃ duggahitaṃ, attanāti ca sāmiatthe karaṇavacanaṃ, vibhattiyantapatirūpakaṃ",
  "tika-s0104t:369_12": "vā abyayapadaṃ, tasmā attano duggahaṇena viparītagāhenāti attho. Abbhācikkhatīti",
  "tika-s0104t:369_13": "abbhakkhānaṃ karoti. Attano kusalamūlāni khananto attānaṃ khanati nāma. Tatoti duggahitabhāvahetuto.",
  "tika-s0104t:370_0": "Dhammacintanti dhammasabhāvavicāraṃ. Atidhāvantoti ṭhātabbamariyādāyaṃ aṭṭhatvā “cittuppādamattenapi",
  "tika-s0104t:370_1": "dānaṃ hoti, sayameva cittaṃ attano ārammaṇaṃ hoti, sabbampi cittaṃ sabhāvadhammārammaṇameva",
  "tika-s0104t:370_2": "hotī”ti ca evamādinā atikkamitvā pavattayamāno. Cintetumasakkuṇeyyāni, anaraharūpāni",
  "tika-s0104t:370_3": "vā acinteyyāni nāma, tāni dassento “vuttañheta”ntiādimāha. Tattha acinteyyānīti tesaṃ",
  "tika-s0104t:370_4": "sabhāvadassanaṃ. Na cintetabbānīti tattha kattabbakiccadassanaṃ. “Yānī”tiādi tassa",
  "tika-s0104t:370_5": "hetudassanaṃ. Yāni cintento ummādassa cittakkhepassa, vighātassa vihesassa ca bhāgī",
  "tika-s0104t:370_6": "assa, acinteyyāni imāni cattāri na cintetabbāni, imāni vā cattāri acinteyyāni nāma",
  "tika-s0104t:370_7": "na cintetabbāni, yāni vā…pe… assa, tasmā na cintetabbāni acintetabbabhūtāni imāni",
  "tika-s0104t:370_8": "cattāri acinteyyāni nāmāti yojanā. Iti-saddena pana –",
  "tika-s0104t:371_0": "“Katamāni cattāri? Buddhānaṃ bhikkhave buddhavisayo acinteyyo na cintetabbo, yaṃ",
  "tika-s0104t:371_1": "cintento ummādassa vighātassa bhāgī assa. Jhāyissa bhikkhave jhānavisayo acinteyyo…pe…",
  "tika-s0104t:371_2": "kammavipāko bhikkhave acinteyyo…pe… lokacintā bhikkhave acinteyyā…pe… imāni…pe… assā”ti –",
  "tika-s0104t:372_0": "Caturaṅguttare vuttaṃ acinteyyasuttaṃ ādiṃ katvā sabbaṃ acinteyyabhāvadīpakaṃ pāḷiṃ",
  "tika-s0104t:372_1": "saṅgaṇhāti. Kāmaṃ acinteyyāni cha asādhāraṇañāṇādīni, tāni pana anussarantassa kusaluppattihetubhāvato",
  "tika-s0104t:372_2": "cintetabbāni, imāni pana evaṃ na honti aphalabhāvato, tasmā na cintetabbāni. “Dussīlya…pe…",
  "tika-s0104t:372_3": "pabheda”nti iminā vipattiṃ sarūpato dasseti. “Kathaṃ? Piṭakavasenā”tiādivacanasambajjhanena",
  "tika-s0104t:372_4": "pubbāparasambandhaṃ dassento “evaṃ nānappakārato”tiādimāha. Pubbāparasambandhavirahitañhi",
  "tika-s0104t:372_5": "vacanaṃ byākulaṃ. Sotūnañca atthaviññāpakaṃ na hoti, pubbāparaññūnameva ca tathāvicāritavacanaṃ visayo. Yathāha –",
  "tika-s0104t:373": "“Pubbāparaññū atthaññū, niruttipadakovido;",
  "tika-s0104t:374": "Suggahītañca gaṇhāti, atthañco’ paparikkhatī”ti. ;",
  "tika-s0104t:375": "Tesanti piṭakānaṃ. Etanti buddhavacanaṃ.",
  "tika-s0104t:376_0": "Sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni.",
  "tika-s0104t:376_1": "Gāthāya pana yassa nikāyassa suttagaṇanato catuttiṃseva suttantā. Vaggasaṅgahavasena",
  "tika-s0104t:376_2": "tayo vaggā assa saṅgahassāti tivaggo saṅgaho. Paṭhamo esa nikāyo dīghanikāyoti anulomiko",
  "tika-s0104t:376_3": "apaccanīko, atthānulomanato atthānulomanāmiko vā, anvatthanāmoti attho. Tattha “tivaggo",
  "tika-s0104t:376_4": "saṅgaho”ti etaṃ “yassā”ti antarikepi samāsoyeva hoti, na vākyanti daṭṭhabbaṃ “navaṃ",
  "tika-s0104t:376_5": "pana bhikkhunā cīvaralābhenā”ti ettha “navaṃcīvaralābhenā”ti padaṃ viya. Tathā hi",
  "tika-s0104t:376_6": "aṭṭhakathācariyā vaṇṇayanti “alabbhīti labho, labho eva lābho. Kiṃ alabbhi? Cīvaraṃ.",
  "tika-s0104t:376_7": "Kīdisaṃ? Navaṃ, iti ‘navacīvaralābhenā’ti vattabbe anunāsikalopaṃ akatvā ‘navaṃcīvaralābhenā’ti",
  "tika-s0104t:376_8": "vuttaṃ, paṭiladdhanavacīvarenāti attho. Majjhe ṭhitapadadvaye panāti nipāto. Bhikkhunāti",
  "tika-s0104t:376_9": "yena laddhaṃ, tassa nidassana”nti. Idhāpi saddato, atthato ca vākye yuttiyāabhāvato",
  "tika-s0104t:376_10": "samāsoyeva sambhavati. “Tivaggo”ti padañhi “saṅgaho”ti ettha yadi karaṇaṃ, evaṃ sati",
  "tika-s0104t:376_11": "karaṇavacanantameva siyā. Yadi ca padadvayametaṃ tulyādhikaraṇaṃ, tathā ca sati napuṃsakaliṅgameva",
  "tika-s0104t:376_12": "siyā “tiloka”ntiādipadaṃ viya. Tathā “tivaggo”ti etassa “saṅgaho”ti padamantarena",
  "tika-s0104t:376_13": "aññatthāsambandho na sambhavati, tattha ca tādisena vākyena sambajjhanaṃ na yuttaṃ,",
  "tika-s0104t:376_14": "tasmā samānepi padantarantarike saddatthāvirodhabhāvoyeva samāsatākāraṇanti samāso",
  "tika-s0104t:376_15": "eva yutto. Tayo vaggā assa saṅgahassāti hi tivaggosaṅgaho akārassa okārādesaṃ, okārāgamaṃ",
  "tika-s0104t:376_16": "vā katvā yathā “sattāhaparinibbuto, acirapakkanto, māsajāto”tiādi, assa saṅgahassāti",
  "tika-s0104t:376_17": "ca saṅgahitassa assa nikāyassāti attho. Apare pana “tayo vaggā yassāti katvā ‘saṅgaho’ti",
  "tika-s0104t:376_18": "padena tulyādhikaraṇameva sambhavati, saṅgahoti ca gaṇanā. Ṭīkācariyehi pana ‘tayo",
  "tika-s0104t:376_19": "vaggā assa saṅgahassā’ti padadvayassa tulyādhikaraṇatāyeva dassitā”ti vadanti, tadayuttameva",
  "tika-s0104t:376_20": "saṅkhyāsaṅkhyeyyānaṃ missakattā, apākaṭattā ca.",
  "tika-s0104t:377_0": "Atthānulomikattaṃ vibhāvetumāha “kasmā”tiādi. Guṇopacārena, taddhitavasena vā dīgha-saddena",
  "tika-s0104t:377_1": "dīghappamāṇāni suttāniyeva gahitāni, nikāyasaddo ca ruḷhivasena samūhanivāsatthesu",
  "tika-s0104t:377_2": "vattatīti dasseti “dīghappamāṇāna”ntiādinā. Saṅketasiddhattā vacanīyavācakānaṃ payogato",
  "tika-s0104t:377_3": "tadatthesu tassa saṅketasiddhataṃ ñāpento “nāha”ntiādimāha. Ekanikāyampīti ekasamūhampi.",
  "tika-s0104t:377_4": "Evaṃ cittanti evaṃ vicittaṃ. Yathayidanti yathā ime tiracchānagatā pāṇā. Poṇikā,",
  "tika-s0104t:377_5": "cikkhallikā ca khattiyā, tesaṃ nivāso “poṇikanikāyo cikkhallikanikāyo”ti vuccati.",
  "tika-s0104t:377_6": "Etthāti nikāyasaddassa samūhanivāsānaṃ vācakabhāve. Sādhakānīti adhippetassatthassa",
  "tika-s0104t:377_7": "sādhanato udāharaṇāni vuccanti. “Samānītānī”ti pāṭhasesena cetassa sambandho, sakkhīni",
  "tika-s0104t:377_8": "vā yathāvuttanayena sādhakāni. Yañhi niddhāretvā adhippetatthaṃ sādhenti, taṃ “sakkhī”ti",
  "tika-s0104t:377_9": "vadanti. Tathā hi manorathapūraṇiyaṃ vuttaṃ “pañcagarujātakaṃ pana sakkhibhāvatthāya",
  "tika-s0104t:377_10": "āharitvā kathetabba”nti sāsanatoti sāsanapayogato, sāsane vā. Lokatoti lokiyapayogato,",
  "tika-s0104t:377_11": "loke vā. Idaṃ pana piṭakattaye na vijjati, tasmā evaṃ vuttanti vadanti. Ettha ca",
  "tika-s0104t:377_12": "paṭhamamudāharaṇaṃ sāsanato sādhakavacanaṃ, dutiyaṃ lokatoti daṭṭhabbaṃ.",
  "tika-s0104t:378_0": "Mūlapariyāya vaggādivasena pañcadasavaggasaṅgahāni. Aḍḍhena dutiyaṃ diyaḍḍhaṃ, tadeva",
  "tika-s0104t:378_1": "sataṃ, ekasataṃ, paññāsa ca suttānīti vuttaṃ hoti. Yatthāti yasmiṃ nikāye. Pañcadasavaggapariggahoti",
  "tika-s0104t:378_2": "pañcadasahi vaggehi pariggahito saṅgahito.",
  "tika-s0104t:379_0": "Saṃyujjanti etthāti saṃyuttaṃ, kesaṃ saṃyuttaṃ? Suttavaggānaṃ. Yathā hi byañjanasamudāye",
  "tika-s0104t:379_1": "padaṃ, padasamudāye ca vākyaṃ, vākyasamudāye suttaṃ, suttasamudāye vaggoti samaññā,",
  "tika-s0104t:379_2": "evaṃ vaggasamudāye saṃyuttasamaññā. Devatāya pucchitena kathitasuttavaggādīnaṃ saṃyuttattā",
  "tika-s0104t:379_3": "devatāsaṃyuttādibhāvo, tenāha “devatāsaṃyuttādivasenā”tiādi. “Suttantānaṃ sahassāni",
  "tika-s0104t:379_4": "satta suttasatāni cā”ti pāṭhe suttantānaṃ satta sahassāni, satta suttasatāni cāti",
  "tika-s0104t:379_5": "yojetabbaṃ. “Satta suttasahassāni, satta suttasatāni cā”tipi pāṭho. Saṃyuttasaṅgahoti",
  "tika-s0104t:379_6": "saṃyuttanikāyassa saṅgaho gaṇanā.",
  "tika-s0104t:380": "Ekekehi aṅgehi uparūpari uttaro adhiko etthāti aṅguttaroti āha “ekekaaṅgātirekavasenā”tiādi. Tattha hi ekekato paṭṭhāya yāva ekādasa aṅgāni kathitāni. Aṅganti ca dhammakoṭṭhāso.",
  "tika-s0104t:381_0": "Pubbeti suttantapiṭakaniddese. Vuttameva pakārantarena saṅkhipitvā avisesetvā dassetuṃ",
  "tika-s0104t:381_1": "“ṭhapetvā”tiādi vuttaṃ. “Sakalaṃ vinayapiṭaka”ntiādinā vuttameva hi iminā pakārantarena",
  "tika-s0104t:381_2": "saṅkhipitvā dasseti. Apica yathāvuttato avasiṭṭhaṃ yaṃ kiñci bhagavatā dinnanaye",
  "tika-s0104t:381_3": "ṭhatvā desitaṃ, bhagavatā ca anumoditaṃ nettipeṭakopadesādikaṃ, taṃ sabbampi ettheva",
  "tika-s0104t:381_4": "pariyāpannanti anavasesapariyādānavasena dassetuṃ evaṃ vuttantipi daṭṭhabbaṃ. Siddhepi",
  "tika-s0104t:381_5": "hi sati ārambho atthantaraviññāpanāya vā hoti, niyamāya vāti. Ettha ca yathā “dīghappamāṇāna”ntiādi",
  "tika-s0104t:381_6": "vuttaṃ, evaṃ “khuddakappamāṇāna”ntiādimavatvā sarūpasseva kathanaṃ vinayābhidhammādīnaṃ",
  "tika-s0104t:381_7": "dīghappamāṇānampi tadantogadhatāyāti daṭṭhabbaṃ, tena ca viññāyati “na sabbattha",
  "tika-s0104t:381_8": "khuddakapariyāpannesu tassa anvatthasamaññatā, dīghanikāyādisabhāvaviparītabhāvasāmaññena",
  "tika-s0104t:381_9": "pana katthaci tabbohāratā”ti. Tadaññanti tehi catūhi nikāyehi aññaṃ, avasesanti attho.",
  "tika-s0104t:382_0": "Navappabhedanti ettha kathaṃ panetaṃ navappabhedaṃ hoti. Tathā hi navahi aṅgehi vavatthitehi",
  "tika-s0104t:382_1": "aññamaññasaṅkararahitehi bhavitabbaṃ, tathā ca sati asuttasabhāvāneva geyyaṅgādīni",
  "tika-s0104t:382_2": "siyuṃ, atha suttasabhāvāneva geyyaṅgādīni, evaṃ sati suttanti visuṃ suttaṅgameva",
  "tika-s0104t:382_3": "na siyā, evaṃ sante aṭṭhaṅgaṃ sāsananti āpajjati. Apica “sagāthakaṃ suttaṃ geyyaṃ,",
  "tika-s0104t:382_4": "niggāthakaṃ suttaṃ veyyākaraṇa”nti aṭṭhakathāyaṃ vuttaṃ. Suttañca nāma sagāthakaṃ",
  "tika-s0104t:382_5": "vā siyā, niggāthakaṃ vā, tasmā aṅgadvayeneva tadubhayaṃ saṅgahitanti tadubhayavinimuttaṃ",
  "tika-s0104t:382_6": "suttaṃ udānādivisesasaññārahitaṃ natthi, yaṃ suttaṅgaṃ siyā, athāpi kathañci visuṃ",
  "tika-s0104t:382_7": "suttaṅgaṃ siyā, maṅgalasuttādīnaṃ suttaṅgasaṅgaho na siyā gāthābhāvato dhammapadādīnaṃ",
  "tika-s0104t:382_8": "viya. Geyyaṅgasaṅgaho vā siyā sagāthakattā sagāthāvaggassa viya. Tathā ubhatovibhaṅgādīsu",
  "tika-s0104t:382_9": "sagāthakappadesānanti? Vuccate –",
  "tika-s0104t:383": "Suttanti sāmaññavidhi, visesavidhayo pare;",
  "tika-s0104t:384": "Sanimittā niruḷhattā, sahatāññena nāññato. ;",
  "tika-s0104t:385": "Yathāvuttassa dosassa, natthi etthāvagāhaṇaṃ;",
  "tika-s0104t:386": "Tasmā asaṅkaraṃyeva, navaṅgaṃ satthusāsanaṃ. ;",
  "tika-s0104t:387_0": "Sabbassāpi hi buddhavacanassa suttanti ayaṃ sāmaññavidhi. Tathā hi “ettakaṃ tassa",
  "tika-s0104t:387_1": "bhagavato suttāgataṃ suttapariyāpannaṃ, sāvatthiyā suttavibhaṅge, sakavāde pañca",
  "tika-s0104t:387_2": "suttasatānī”tiādi vacanato vinayābhidhammapariyatti visesesupi suttavohāro dissati.",
  "tika-s0104t:387_3": "Teneva ca āyasmā mahākaccāyano nettiyaṃ āha “navavidhasuttantapariyeṭṭhī”ti tattha",
  "tika-s0104t:387_4": "hi suttādivasena navaṅgassa sāsanassa pariyeṭṭhi pariyesanā atthavicāraṇā “navavidha",
  "tika-s0104t:387_5": "suttantapariyeṭṭhī”ti vuttā. Tadekadesesu pana pare geyyādayo sanimittā visesavidhayo",
  "tika-s0104t:387_6": "tena tena nimittena patiṭṭhitā. Tathā hi geyyassa sagāthakattaṃ tabbhāvanimittaṃ.",
  "tika-s0104t:387_7": "Lokepi hi sasilokaṃ sagāthakaṃ cuṇṇiyaganthaṃ “geyya”nti vadanti, gāthāvirahe pana",
  "tika-s0104t:387_8": "sati pucchaṃ katvā vissajjanabhāvo veyyākaraṇassa tabbhāvanimittaṃ. Pucchāvissajjanañhi",
  "tika-s0104t:387_9": "“byākaraṇa”nti vuccati, byākaraṇameva veyyākaraṇaṃ. Evaṃ sante sagāthakādīnampi pucchaṃ",
  "tika-s0104t:387_10": "katvā vissajjanavasena pavattānaṃ veyyākaraṇabhāvo āpajjatīti? Nāpajjati geyyādisaññānaṃ",
  "tika-s0104t:387_11": "anokāsabhāvato. Saokāsavidhito hi anokāsavidhi balavā. Apica “gāthāvirahe satī”ti",
  "tika-s0104t:387_12": "visesitattā. Yathādhippetassa hi atthassa anadhippetato byavacchedakaṃ visesanaṃ.",
  "tika-s0104t:387_13": "Tathā hi dhammapadādīsu kevalagāthābandhesu, sagāthakattepi somanassañāṇamayikagāthāpaṭisaññuttesu,",
  "tika-s0104t:387_14": "“vuttaṃ heta”ntiādivacana sambandhesu, abbhutadhammapaṭisaṃyuttesu ca suttavisesesu",
  "tika-s0104t:387_15": "yathākkamaṃ gāthāudānaitivuttaka abbhutadhammasaññā patiṭṭhitā. Ettha hi satipi saññāntaranimittayoge",
  "tika-s0104t:387_16": "anokāsasaññānaṃ balavabhāveneva gāthādisaññā patiṭṭhitā, tathā satipi gāthābandhabhāve",
  "tika-s0104t:387_17": "bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi",
  "tika-s0104t:387_18": "pañhāvissajjanabhāve, sagāthakatte ca kesuci suttantesu vedassa labhāpanato vedallasaññā",
  "tika-s0104t:387_19": "patiṭṭhitā, evaṃ tena tena sagāthakattādinā nimittena tesu tesu suttavisesesu geyyādisaññā",
  "tika-s0104t:387_20": "patiṭṭhitāti visesavidhayo suttaṅgato pare geyyādayo, yaṃ panettha geyyaṅgādinimittarahitaṃ,",
  "tika-s0104t:387_21": "taṃ suttaṅgameva visesasaññāparihārena sāmaññasaññāya pavattanato. Nanu ca evaṃ santepi",
  "tika-s0104t:387_22": "sagāthakaṃ suttaṃ geyyaṃ, niggāthakaṃ suttaṃ veyyākaraṇanti tadubhayavinimuttassa",
  "tika-s0104t:387_23": "suttassa abhāvato visuṃ suttaṅgameva na siyāti codanā tadavatthā evāti? Na tadavatthā",
  "tika-s0104t:387_24": "sodhitattā. Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0104t:388_0": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, tampi na,",
  "tika-s0104t:388_1": "niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo",
  "tika-s0104t:388_2": "viya gāthābhāvena saññitāni, atha kho suttabhāveneva. Teneva hi akathāyaṃ “suttanāmaka”nti",
  "tika-s0104t:388_3": "nāmaggahaṇaṃ kataṃ. Yañca pana vuttaṃ “sagāthakattā geyyaṅgasaṅgaho vā siyā”ti, tampi",
  "tika-s0104t:388_4": "natthi. Kasmāti ce? Yasmā sahatāññena, tasmā. Sahabhāvo hi nāma attato aññena hoti.",
  "tika-s0104t:388_5": "Saha gāthāhīti ca sagāthakaṃ, na ca maṅgalasuttādīsu gāthāvinimutto koci suttapadeso",
  "tika-s0104t:388_6": "atthi, yo “saha gāthāhī”ti vucceyya, nanu ca gāthāsamudāyo tadekadesāhi gāthāhi añño",
  "tika-s0104t:388_7": "hoti, yassa vasena “saha gāthāhī”ti sakkā vattunti? Taṃ na. Na hi avayavavinimutto",
  "tika-s0104t:388_8": "samudāyo nāma koci atthi, yo tadekadesehi saha bhaveyya. Katthaci pana “dīghasuttaṅkitassā”tiādīsu",
  "tika-s0104t:388_9": "samudāyekadesānaṃ vibhāgavacanaṃ vohāramattaṃ pati pariyāyavacanameva, ayañca nippariyāyena",
  "tika-s0104t:388_10": "pabhedavibhāgadassanakathāti. Yampi vuttaṃ “ubhatovibhaṅgādīsu sagāthakappadesānaṃ",
  "tika-s0104t:388_11": "geyyaṅgasaṅgaho siyā”ti, tampi na, aññato. Aññāyeva hi tā gāthā jātakādipariyāpannattā.",
  "tika-s0104t:388_12": "Tādisāyeva hi kāraṇānurūpena tattha desitā, ato na tāhi ubhatovibhaṅgādīnaṃ geyyaṅgabhāvoti.",
  "tika-s0104t:388_13": "Evaṃ suttādinavaṅgānaṃ aññamaññasaṅkarābhāvo veditabboti.",
  "tika-s0104t:389": "Idāni etāni navaṅgāni vibhajitvā dassento “tatthā”tiādimāha. Niddeso nāma suttanipāte –",
  "tika-s0104t:390": "“Kāmaṃ kāmayamānassa, tassa ce taṃ samijjhati;",
  "tika-s0104t:391": "Addhā pītimano hoti, laddhā macco yadicchatī”tiādinā. ; –",
  "tika-s0104t:392": "Āgatassa aṭṭhakavaggassa;",
  "tika-s0104t:393": "“Kenassu nivuto loko, (iccāyasmā ajito);",
  "tika-s0104t:394": "Kenassu na pakāsati;",
  "tika-s0104t:395": "Kissābhilepanaṃ brūsi,",
  "tika-s0104t:396": "Kiṃsu tassa mahabbhaya”ntiādinā. ; –",
  "tika-s0104t:397": "Āgatassa pārāyanavaggassa;",
  "tika-s0104t:398": "“Sabbesu bhūtesu nidhāya daṇḍaṃ,",
  "tika-s0104t:399": "Aviheṭhayaṃ aññatarampi tesaṃ;",
  "tika-s0104t:400": "Na puttamiccheyya kuto sahāyaṃ,",
  "tika-s0104t:401": "Eko care khaggavisāṇakappo”tiādinā. ; –",
  "tika-s0104t:402_0": "Āgatassa khaggavisāṇasuttassa ca atthavibhāgavasena satthukappena āyasmatā dhammasenāpatisāriputtattherena",
  "tika-s0104t:402_1": "kato niddeso, yo “mahāniddeso, cūḷaniddeso”ti vuccati. Evamidha niddesassa suttaṅgasaṅgaho",
  "tika-s0104t:402_2": "bhadantabuddhadhosācariyena dassito, tathā aññatthāpi vinayaṭṭhakathādīsu, ācariyadhammapālattherenāpi",
  "tika-s0104t:402_3": "nettippakaraṇaṭṭhakathāyaṃ. Apare pana niddesassa gāthāveyyākaraṇaṅgesu dvīsu saṅgahaṃ",
  "tika-s0104t:402_4": "vadanti. Vuttañhetaṃ niddesaṭṭhakathāyaṃ upasenattherena –",
  "tika-s0104t:403_0": "“So panesa vinayapiṭakaṃ…pe… abhidhammapiṭakanti tīsu piṭakesu suttantapiṭakapariyāpanno,",
  "tika-s0104t:403_1": "dīghanikāyo…pe… khuddakanikāyoti pañcasu nikāyesu khuddakamahānikāyapariyāpanno,",
  "tika-s0104t:403_2": "suttaṃ…pe… vedallanti navasu satthusāsanaṅgesu yathāsambhavaṃ gāthaṅgaveyyākaraṇaṅgadvayasaṅgahito”ti.",
  "tika-s0104t:404_0": "Ettha tāva katthaci pucchāvissajjanasabbhāvato niddesekadesassa veyyākaraṇaṅgasaṅgaho",
  "tika-s0104t:404_1": "yujjatu, agāthābhāvato gāthaṅgasaṅgaho kathaṃ yujjeyyāti vīmaṃsitabbametaṃ. Dhammāpadādīnaṃ",
  "tika-s0104t:404_2": "viya hi kevalaṃ gāthābandhabhāvo gāthaṅgassa tabbhāvanimittaṃ. Dhammapadādīsu hi",
  "tika-s0104t:404_3": "kevalaṃ gāthābandhesu gāthāsamaññā patiṭṭhitā, niddese ca na koci kevalo gāthābandappadeso",
  "tika-s0104t:404_4": "upalabbhati. Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ",
  "tika-s0104t:404_5": "niddesamattaṃ dhammasenāpatinā kataṃ. Atthavibhajanatthaṃ ānītāpi hi tā aṭṭhakavaggādisaṅgahitā",
  "tika-s0104t:404_6": "niddisitabbā mūlagāthāyo suttanipātapariyāpannattā aññāyevāti na niddesasaṅkhyaṃ",
  "tika-s0104t:404_7": "gacchanti ubhatovibhaṅgādīsu āgatāpi taṃ vohāramalabhamānā jātakādipariyāpannā gāthāyo",
  "tika-s0104t:404_8": "viya, tasmā kāraṇantaramettha gavesitabbaṃ, yuttataraṃ vā gahetabbaṃ.",
  "tika-s0104t:405_0": "Nālakasuttaṃ nāma dhammacakkappavattita divasato sattame divase nālakattherassa “moneyyaṃ",
  "tika-s0104t:405_1": "te upaññissa”ntiādinā bhagavatā bhāsitaṃ moneyya paṭipadāparidīpakaṃ suttaṃ. Tuvaṭṭakasuttaṃ",
  "tika-s0104t:405_2": "nāma mahāsamayasuttantadesanāya sannipatitesu devesu “kā nu kho arahattappattiyā",
  "tika-s0104t:405_3": "paṭipattī”ti uppannacittānaṃ ekaccānaṃ devatānaṃ tamatthaṃ pakāsetuṃ nimmitabuddhena",
  "tika-s0104t:405_4": "attānaṃ pucchāpetvā “mūlaṃ papañcasaṅkhāyā”tiādinā bhagavatā bhāsitaṃ suttaṃ. Evamidha",
  "tika-s0104t:405_5": "suttanipāte āgatānaṃ maṅgalasuttādīnaṃ suttaṅgasaṅgaho dassito, tattheva āgatānaṃ",
  "tika-s0104t:405_6": "asuttanāmikānaṃ suddhikagāthānaṃ gāthaṅgasaṅgahañca dassayissati, evaṃ sati suttanipātaṭṭhakathārambhe –",
  "tika-s0104t:406": "“Gāthāsatasamākiṇṇo, geyyabyākaraṇaṅkito;",
  "tika-s0104t:407": "Kasmā suttanipātoti, saṅkhamesa gatoti ce”ti. ; –",
  "tika-s0104t:408_0": "Sakalassāpi suttanipātassa geyyaveyyākaraṇaṅgasaṅgaho kasmā coditoti? Nāyaṃ virodho.",
  "tika-s0104t:408_1": "Kevalañhi tattha codakena sagāthakattaṃ, katthaci pucchāvissajjanattañca gahetvā",
  "tika-s0104t:408_2": "codanāmattaṃ kataṃ, aññathā suttanipāte niggāthakassa suttasseva abhāvato veyyākaraṇaṅgasaṅgaho",
  "tika-s0104t:408_3": "na codetabbo siyā, tasmā codakassa vacanametaṃ appamāṇanti idha, aññāsu ca vinayaṭṭhakathādīsu",
  "tika-s0104t:408_4": "vuttanayeneva tassa suttaṅgagāthaṅgasaṅgaho dassitoti. Suttanti cuṇṇiyasuttaṃ. Visesenāti",
  "tika-s0104t:408_5": "rāsibhāvena ṭhitaṃ sandhāyāha. Sagāthāvaggo geyyanti sambandho.",
  "tika-s0104t:409_0": "“Aṭṭhahi aṅgehi asaṅgahitaṃ nāma paṭisambhidādī”ti tīsupi kira gaṇṭhipadesu vuttaṃ.",
  "tika-s0104t:409_1": "Apare pana paṭisambhidāmaggassa geyyaveyyākaraṇaṅgadvayasaṅgahaṃ vadanti. Vuttañhetaṃ",
  "tika-s0104t:409_2": "tadaṭṭhakathāyaṃ “navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita”nti,",
  "tika-s0104t:409_3": "etthāpi geyyaṅgasaṅgahitabhāvo vuttanayena vīmaṃsitabbo. No suttanāmikāti asuttanāmikā",
  "tika-s0104t:409_4": "saṅgītikāle suttasamaññāya apaññātā. “Suddhikagāthā nāma vatthugāthā”ti tīsupi kira",
  "tika-s0104t:409_5": "gaṇṭhipadesu vuttaṃ, vatthugāthāti ca pārāyanavaggassa nidānamāropentena āyasmatā",
  "tika-s0104t:409_6": "ānandattherena saṅgītikāle vuttā chappaññāsa gāthāyo, nālakasuttassa nidānamāropentena",
  "tika-s0104t:409_7": "teneva tadā vuttā vīsatimattā gāthāyo ca vuccanti. Suttanipātaṭṭhakathāyaṃ pana “parinibbute",
  "tika-s0104t:409_8": "bhagavati saṅgītiṃ karontenāyasmatā mahākassapena tameva moneyyapaṭipadaṃ puṭṭho",
  "tika-s0104t:409_9": "āyasmā ānando yena, yadā ca samādapito nālakatthero bhagavantaṃ pucchi, taṃ sabbaṃ",
  "tika-s0104t:409_10": "pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā vissajjesi,",
  "tika-s0104t:409_11": "taṃ sabbampi ‘nālakasutta”nti vuccatī”ti āgatattā nālakasuttassa vatthugāthāyo nālakasuttaggahaṇeneva",
  "tika-s0104t:409_12": "gahitāti pārāyanavaggassa vatthugāthāyo idha suddhikagāthāti gahetabbaṃ. Tattheva",
  "tika-s0104t:409_13": "ca pārāyanavagge ajitamāṇavakādīnaṃ soḷasannaṃ brāhmaṇānaṃ pucchāgāthā, bhagavato",
  "tika-s0104t:409_14": "vissajjanagāthā ca pāḷiyaṃ suttanāmena avatvā ‘ajitamāṇavakapucchā, tissametteyyamāṇavakapucchā”tiādinā",
  "tika-s0104t:409_15": "āgatattā, cuṇṇiyaganthe hi asammissattā ca “no suttanāmikā suddhikagāthā nāmā”ti vattuṃ vaṭṭati.",
  "tika-s0104t:410_0": "“Somanassañāṇamayikagāthāpaṭisaṃyuttā”ti etena udānaṭṭhena udānanti anvatthasaññataṃ",
  "tika-s0104t:410_1": "dasseti kimidaṃ udānaṃ nāma? Pītivegasamuṭṭhāpito udāhāro. Yathā hi yaṃ telādi minitabbavatthu",
  "tika-s0104t:410_2": "mānaṃ gahetuṃ na sakkoti, vissanditvā gacchati, taṃ “avasesako”ti vuccati. Yañca",
  "tika-s0104t:410_3": "jalaṃ taḷākaṃ gahetuṃ na sakkoti, ajjhottharitvā gacchati, taṃ “mahogho’ti vuccati,",
  "tika-s0104t:410_4": "evameva yaṃ pītivegasamuṭṭhāpitaṃ vitakkavipphāraṃ antohadayaṃ sandhāretuṃ na sakkoti,",
  "tika-s0104t:410_5": "so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho",
  "tika-s0104t:410_6": "udāhāraviseso “udāna”nti vuccati “uda mode kīḷāyañcā”ti hi akkharacintakā vadanti,",
  "tika-s0104t:410_7": "idañca yebhuyyena vuttaṃ dhammasaṃvegavasena uditassāpi “sace bhāyatha dukkhassā”tiādiudānassa",
  "tika-s0104t:410_8": "udānapāḷiyaṃ āgatattā, tathā“gāthāpaṭisaṃyuttā”ti idampi yebhuyyeneva “atthi bhikkhave,",
  "tika-s0104t:410_9": "tadāyatanaṃ, yattha neva pathavī, na āpo”tiādikassa cuṇṇiyavākyavasena uditassāpi",
  "tika-s0104t:410_10": "tattha āgatattā. Nanu ca udānaṃ nāma pītisomanassasamuṭṭāpito, dhammasaṃvegasamuṭṭhāpito",
  "tika-s0104t:410_11": "vā dhammapaṭiggāhakanirapekkho gāthābandhavasena, cuṇṇiyavākyavasena ca pavatto udāhāro,",
  "tika-s0104t:410_12": "tathā ceva sabbattha āgataṃ, idha kasmā “bhikkhave”ti āmantanaṃ vuttanti? Tesaṃ bhikkhūnaṃ",
  "tika-s0104t:410_13": "saññāpanatthaṃ eva, na paṭiggāhakakaraṇatthaṃ. Nibbānapaṭisaṃyuttañhi bhagavā dhammaṃ",
  "tika-s0104t:410_14": "desetvā nibbānaguṇānussaraṇena uppannapītisomanassena udānaṃ udānento “ayaṃ nibbānadhammo",
  "tika-s0104t:410_15": "kathamapaccayo upalabbhatī”ti tesaṃ bhikkhūnaṃ cetoparivitakkamaññāya tesaṃ tamatthaṃ",
  "tika-s0104t:410_16": "ñāpetukāmena “tadāyatana”nti vuttaṃ, na pana ekantato te paṭiggāhake katvāti veditabbanti.",
  "tika-s0104t:411": "Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tibbidhaṃ hoti. Tattha paccekabuddhabhāsitaṃ –",
  "tika-s0104t:412": "“Sabbesu bhūtesu nidhāya daṇḍaṃ,",
  "tika-s0104t:413": "Aviheṭhayaṃ aññatarampi tesa”nti. ādinā –",
  "tika-s0104t:414": "Khaggavisāṇasutte āgataṃ. Sāvakabhāsitampi –",
  "tika-s0104t:415": "“Sabbo rāgo pahīno me,",
  "tika-s0104t:416": "Sabbo doso samūhato;",
  "tika-s0104t:417": "Sabbo me vihato moho,",
  "tika-s0104t:418": "Sītibhūtosmi nibbuto”ti. ādinā –",
  "tika-s0104t:419": "Theragāthāsu,",
  "tika-s0104t:420": "“Kāyena saṃvutā āsiṃ, vācāya uda cetasā;",
  "tika-s0104t:421": "Samūlaṃ taṇhamabbuyha, sītibhūtāmhi nibbutā”ti. ; –",
  "tika-s0104t:422_0": "Therīgāthāsu ca āgataṃ. Aññānipi sakkādīhi devehi bhāsitāni “aho dānaṃ paramadānaṃ,",
  "tika-s0104t:422_1": "kassape suppatiṭṭhita”ntiādīni. Soṇadaṇḍabrāhmaṇādīhi manussehi ca bhāsitāni “namo",
  "tika-s0104t:422_2": "tassa bhagavato”tiādīni tisso saṅgītiyo āruḷhāni udānāni santi eva, tāni sabbānipi",
  "tika-s0104t:422_3": "idha na adhippetāni. Yaṃ pana sammāsambuddhena sāmaṃ āhaccabhāsitaṃ jinavacanabhūtaṃ,",
  "tika-s0104t:422_4": "tadeva dhammasaṅgāhakehi “udāna”nti saṅgītaṃ, tadeva ca sandhāya bhagavatā pariyattidhammaṃ",
  "tika-s0104t:422_5": "navadhā vibhajitvā uddisantena “udāna”nti vuttaṃ. Yā pana “anekajātisaṃsāra”ntiādikā",
  "tika-s0104t:422_6": "gāthā bhagavatā bodhimūle udānavasena pavattitā, anekasatasahassānaṃ sammāsambuddhānaṃ",
  "tika-s0104t:422_7": "udānabhūtā ca, tā aparabhāge dhammabhaṇḍāgārikassa bhagavatā desitattā dhammasaṅgāhakehi",
  "tika-s0104t:422_8": "udānapāḷiyaṃ saṅgahaṃ anāropetvā dhammapade saṅgahitā, yañca “aññāsi vata bho koṇḍañño",
  "tika-s0104t:422_9": "aññāsi vata bho koṇḍañño”ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ",
  "tika-s0104t:422_10": "bhagavatā bhāsitaṃ, tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ",
  "tika-s0104t:422_11": "“ārādhayiṃsu vata maṃ bhikkhū ekaṃ samaya”ntiādivacanaṃ viya dhammacakkappavattanasuttantadesanāpariyosāne",
  "tika-s0104t:422_12": "attanāpi adhigatadhammekadesassa yathādesitassa ariyamaggassa sabbapaṭhamaṃ sāvakesu",
  "tika-s0104t:422_13": "therena adhigatattā attano parissamassa saphalabhāvapaccavekkhaṇahetutaṃ pītisomanassajanitaṃ",
  "tika-s0104t:422_14": "udāhāramattaṃ, na pana “yadā have pātubhavanti dhammā”tiādivacanaṃ viya pavattiyā,",
  "tika-s0104t:422_15": "nivattiyā vā pakāsananti dhammasaṅgāhakehi udānapāḷiyaṃ na saṅgītanti daṭṭhabbaṃ.",
  "tika-s0104t:422_16": "Udānapāḷiyaṃ pana aṭṭhasu vaggesu dasa dasa katvā asītiyeva suttantā saṅgītā. Tathā",
  "tika-s0104t:422_17": "hi tadaṭṭhakathāyaṃ vuttaṃ –",
  "tika-s0104t:423": "“Asītiyeva suttantā, vaggā aṭṭha samāsato”ti..",
  "tika-s0104t:424_0": "Idha pana “dveasīti suttantā”ti vuttaṃ, taṃ udānapāḷiyā na sameti, tasmā “asīti suttantā”ti",
  "tika-s0104t:424_1": "pāṭhena bhavitabbaṃ. Apica na kevalaṃ idheva, atha kho aññāsupi vinayābhidhammaṭṭhakathāsu",
  "tika-s0104t:424_2": "tathāyeva vuttattā “appakaṃ pana ūnamadhikaṃ vā gaṇanūpagaṃ na hotī”ti pariyāyena",
  "tika-s0104t:424_3": "anekaṃsena vuttaṃ siyā. Yathā vā tathā vā anumānena gaṇanameva hi tattha tattha ūnādhikasaṅkhyā,",
  "tika-s0104t:424_4": "itarathā tāyeva na siyuntipi vadanti, pacchā pamādalekhavacanaṃ vā etaṃ.",
  "tika-s0104t:425_0": "Vuttañhetaṃ bhagavatātiādinayappavattāti ettha ādisaddena “vuttañhetaṃ bhagavatā,",
  "tika-s0104t:425_1": "vuttamarahatāti me sutaṃ. Ekadhammaṃ bhikkhave, pajahatha, ahaṃ vo pāṭibhogo anāgāmitāya.",
  "tika-s0104t:425_2": "Katamaṃ ekadhammaṃ? Lobhaṃ bhikkhave, ekadhammaṃ pajahatha, ahaṃ vo pāṭibhogo anāgāmitāyā”ti",
  "tika-s0104t:425_3": "evamādinā ekadukatikacatukkanipātavasena vuttaṃ dvādasuttarasatasuttasamūhaṃ saṅgaṇhāti.",
  "tika-s0104t:425_4": "Tathā hi itivuttakapāḷiyameva udānagāthāhi dvādasuttarasatasuttāni gaṇetvā saṅgītāni,",
  "tika-s0104t:425_5": "tadaṭṭhakathāyampi tathāyeva vuttaṃ. Tasmā “dvādasuttarasatasuttantā” icceva pāṭhena",
  "tika-s0104t:425_6": "bhavitabbaṃ, yathāvuttanayena vā anekaṃsato vuttantipi vattuṃ sakkā, tathāpi īdise",
  "tika-s0104t:425_7": "ṭhāne pamāṇaṃ dassentena yāthāvatova niyametvā dassetabbanti “dasuttarasatasuttantā”ti",
  "tika-s0104t:425_8": "idaṃ pacchā pamādalekhamevāti gahetabbanti vadanti. Iti evaṃ bhagavatā vuttaṃ itivuttaṃ.",
  "tika-s0104t:425_9": "Itivuttanti saṅgītaṃ itivuttakaṃ. Ruḷhināmaṃ vā etaṃ yathā “yevāpanakaṃ, natumhākavaggo”ti,",
  "tika-s0104t:425_10": "vuttañhetaṃ bhagavatā, vuttamarahatāti me sutanti nidānavacanena saṅgītaṃ yathāvuttasuttasamūhaṃ.",
  "tika-s0104t:426_0": "Jātaṃ bhūtaṃ purāvutthaṃ bhagavato pubbacaritaṃ kāyati katheti pakāseti etenāti jātakaṃ,",
  "tika-s0104t:426_1": "taṃ pana imānīti dassetuṃ “apaṇṇakajātakādīnī”tiādimāha. Tattha “paññāsādhikāni pañcajātakasatānī”ti",
  "tika-s0104t:426_2": "idaṃ appakaṃ pana ūnamadhikaṃ vā gaṇanūpagaṃ na hotīti katvā anekaṃsena, vohārasukhatāmattena",
  "tika-s0104t:426_3": "ca vuttaṃ. Ekaṃsato hi sattacattālīsādhikāniyeva yathāvuttagaṇanato tīhi ūnattā.",
  "tika-s0104t:426_4": "Tathā hi ekanipāte paññāsasataṃ, dukanipāte sataṃ, tikanipāte paññāsa, tathā catukkanipāte,",
  "tika-s0104t:426_5": "pañcakanipāte pañcavīsa, chakkanipāte vīsa, sattanipāte ekavīsa, aṭṭhanipāte dasa,",
  "tika-s0104t:426_6": "navanipāte dvādasa, dasanipāte soḷasa, ekādasanipāte nava, dvādasanipāte dasa, tathā",
  "tika-s0104t:426_7": "terasanipāte, pakiṇṇakanipāte terasa, vīsatinipāte cuddasa, tiṃsanipāte dasa, cattālīsanipāte",
  "tika-s0104t:426_8": "pañca, paṇṇāsanipāte tīṇi, saṭṭhinipāte dve, tathā sattatinipāte, asītinipāte pañca,",
  "tika-s0104t:426_9": "mahānipāte dasāti sattacattālīsādhikāneva pañca jātakasatāni saṅgītānīti.",
  "tika-s0104t:427": "Abbhuto dhammo sabhāvo vutto yatthāti abbhutadhammaṃ, taṃ panidanti āha “cattārome”tiādi. Ādisaddena cettha –",
  "tika-s0104t:428_0": "“Cattārome bhikkhave, acchariyā abbhutā dhammā ānande. Katame cattāro? Sace bhikkhave,",
  "tika-s0104t:428_1": "bhikkhuparisā ānandaṃ dassanāya upasaṅkamati, dassanenapi sā attamanā hoti. Tatra",
  "tika-s0104t:428_2": "ce ānando, dhammaṃ bhāsati, bhāsitenapi sā attamanā hoti, atittāva bhikkhave bhikkhuparisā",
  "tika-s0104t:428_3": "hoti, atha ānando tuṇhī bhavati. Sace bhikkhave, bhikkhunīparisā…pe… upāsakaparisā…pe…",
  "tika-s0104t:428_4": "upāsikā – parisā…pe… tuṇhī bhavati. Ime kho bhikkhave…pe… ānande”ti –",
  "tika-s0104t:429": "Evamādinayappavattaṃ tattha tattha bhāsitaṃ sabbampi acchariyabbhutadhammapaṭisaṃyuttaṃ suttantaṃ saṅgaṇhāti.",
  "tika-s0104t:430_0": "Cūḷavedallādīsu visākhena nāma upāsakena puṭṭhāya dhammadinnāya nāma bhikkhuniyā",
  "tika-s0104t:430_1": "bhāsitaṃ suttaṃ cūḷavedallaṃ nāma. Mahākoṭṭhikattherena pucchitena āyasmatā sāriputtattherena",
  "tika-s0104t:430_2": "bhāsitaṃ mahāvedallaṃ nāma. Sammādiṭṭhisuttampi bhikkhūhi puṭṭhena teneva bhāsitaṃ,",
  "tika-s0104t:430_3": "etāni majjhimanikāyapariyāpannāni. Sakkapañhaṃ pana sakkena puṭṭho bhagavā abhāsi,",
  "tika-s0104t:430_4": "taṃ dīghanikāyapariyāpannaṃ. Mahāpuṇṇamasuttaṃ pana tadahuposathe pannarase puṇṇamāya",
  "tika-s0104t:430_5": "rattiyā aññatarena bhikkhunā puṭṭhena bhagavatā bhāsitaṃ, taṃ majjhimanikāyapariyāpannaṃ.",
  "tika-s0104t:430_6": "Evamādayo sabbepi tattha tatthāgatā vedañca tuṭṭhiñca laddhā laddhā pucchitasuttantā",
  "tika-s0104t:430_7": "“vedalla”nti veditabbaṃ. Vedanti ñāṇaṃ. Tuṭṭhinti yathābhāsitadhammadesanaṃ viditvā",
  "tika-s0104t:430_8": "“sādhu ayye sādhāvuso”tiādinā abbhanumodanavasappavattaṃ pītisomanassaṃ. Laddhā laddhāti",
  "tika-s0104t:430_9": "labhitvā labhitvā, punappunaṃ labhitvāti vuttaṃ hoti, etena vedasaddo ñāṇe, somanasse",
  "tika-s0104t:430_10": "ca ekasesanayena, sāmaññaniddesena vā pavattati, vedamhi nissitaṃ tassa labhāpanavasenāti",
  "tika-s0104t:430_11": "vedallanti ca dasseti.",
  "tika-s0104t:431_0": "Evaṃ aṅgavasena sakalampi buddhavacanaṃ vibhajitvā idāni dhammakkhandhavasena vibhajitukāmo",
  "tika-s0104t:431_1": "“katha”ntiādimāha. Tattha dhammakkhandhavasenāti dhammarāsivasena. “Dvāsītī”ti ayaṃ",
  "tika-s0104t:431_2": "gāthā vuttatthāva. Evaṃ paridīpitadhammakkhandhavasenāti gopakamoggallānena nāma",
  "tika-s0104t:431_3": "brāhmaṇena puṭṭhena gopakamoggallānasutte attano guṇappakāsanatthaṃ vā theragāthāyaṃ",
  "tika-s0104t:431_4": "āyasmatā ānandattherena samantato dīpitadhammakkhandhavasena iminā evaṃ tena aparidīpitāpi",
  "tika-s0104t:431_5": "dhammakkhandhā santīti pakāseti, tasmā kathāvatthuppakaraṇa mādhuriyasuttādīnaṃ vimānavatthādīsu",
  "tika-s0104t:431_6": "kesañci gāthānañca vasena caturāsītisahassatopi dhammakkhandhānaṃ adhikatā veditabbā.",
  "tika-s0104t:432_0": "Ettha ca subhasuttaṃ, gopakamoggallānasuttañca parinibbute bhagavati ānandattherena",
  "tika-s0104t:432_1": "bhāsitattā caturāsītidhammakkhandhasahassesu antogadhaṃ hoti, na hotīti? Paṭisambhidāgaṇṭhipade",
  "tika-s0104t:432_2": "tāva idaṃ vuttaṃ “sayaṃ vuttadhammakkhandhānampi bhikkhuto gahiteyeva saṅgahetvā",
  "tika-s0104t:432_3": "evamāhāti daṭṭhabba”nti, bhagavatā pana dinnanaye ṭhatvā bhāsitattā “sayaṃ vuttampi",
  "tika-s0104t:432_4": "cetaṃ suttadvayaṃ bhagavato gahiteyeva saṅgahetvā vutta”nti evampi vattuṃ yuttataraṃ",
  "tika-s0104t:432_5": "viya dissati. Bhagavatā hi dinnanaye ṭhatvā sāvakā dhammaṃ desenti, teneva sāvakabhāsitampi",
  "tika-s0104t:432_6": "kathāvatthādikaṃ buddhabhāsitaṃ nāma jātaṃ, tatoyeva ca attanā bhāsitampi subhasuttādikaṃ",
  "tika-s0104t:432_7": "saṅgītimāropentena āyasmatā ānandattherena “evaṃ me suta”nti vuttaṃ.",
  "tika-s0104t:433_0": "Ekānusandhikaṃ suttaṃ satipaṭṭhānādi. Satipaṭṭhānasuttañhi “ekāyano ayaṃ bhikkhave,",
  "tika-s0104t:433_1": "maggo sattānaṃ visuddhiyā”tiādinā cattāro satipaṭṭhāne ārabhitvā tesaṃyeva vibhāgadassanavasena",
  "tika-s0104t:433_2": "pavattattā “ekānusandhika”nti vuccati. Anekānusandhikaṃ parinibbānasuttādi parinibbānasuttañhi",
  "tika-s0104t:433_3": "nānāṭhānesu nānādhammadesanānaṃ vasena pavattattā “anekānusandhika”nti vuccati.",
  "tika-s0104t:434": "“Kati chinde kati jahe, kati cuttari bhāvaye;",
  "tika-s0104t:435": "Kati saṅgātigo bhikkhu, ‘oghatiṇṇo’ti vuccatī”ti. ; –",
  "tika-s0104t:436": "Evamādinā pañhāpucchanaṃ gāthābandhesu eko dhammakkhandho.",
  "tika-s0104t:437": "“Pañca chinde pañca jahe, pañca cuttari bhāvaye;",
  "tika-s0104t:438": "Pañca saṅgātigo bhikkhu, ‘oghatiṇṇo’ti vuccatī”ti. ; –",
  "tika-s0104t:439": "Evamādinā ca vissajjanaṃ eko dhammakkhandho.",
  "tika-s0104t:440": "Tikadukabhājanaṃ dhammasaṅgaṇiyaṃ nikkhepakaṇḍaaṭṭhakathākaṇḍavasena gahetabbaṃ. Tasmā yaṃ kusalattikamātikāpadassa vibhajanavasena nikkhepakaṇḍe vuttaṃ –",
  "tika-s0104t:441_0": "“Katame dhammā kusalā? Tīṇi kusalamūlāni…pe… ime dhammā kusalā. Katame dhammā akusalā?",
  "tika-s0104t:441_1": "Tīṇi akusalamūlāni…pe… ime dhammā akusalā. Katame dhammā abyākatā”? Kusalākusalānaṃ",
  "tika-s0104t:441_2": "dhammānaṃ vipākā…pe… ime dhammā abyākatā”ti,",
  "tika-s0104t:442": "Ayameko dhammakkhandho. Esa nayo sesattikadukapadavibhajanesupi. Yadapi aṭṭhakathākaṇḍe vuttaṃ –",
  "tika-s0104t:443_0": "“Katame dhammā kusalā? Catūsu bhūmīsu kusalaṃ. Ime dhammā kusalā. Katame dhammā akusalā?",
  "tika-s0104t:443_1": "Dvādasa akusalacittuppādā. Ime dhammā akusalā. Katame dhammā abyākatā? Catūsu bhūmīsu",
  "tika-s0104t:443_2": "vipāko tīsu bhūmīsu kiriyābyākataṃ rūpañca nibbānañca. Ime dhammā abyākatā”ti,",
  "tika-s0104t:444_0": "Ayaṃ kusalattikamātikāpadassa vibhajanavasena pavatto eko dhammakkhandho. Esa nayo",
  "tika-s0104t:444_1": "sesesupi. Cittavārabhājanaṃ pana cittuppādakaṇḍa vasena gahetabbaṃ. Yañhi tattha",
  "tika-s0104t:444_2": "vuttaṃ kusalacittavibhajanatthaṃ –",
  "tika-s0104t:445_0": "“Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ",
  "tika-s0104t:445_1": "ñāṇasampayuttaṃ rūpārammaṇaṃ vā…pe… tasmiṃ samaye phasso hoti…pe… avikkhepo hotī”ti,",
  "tika-s0104t:446_0": "Ayameko dhammakkhandho. Evaṃ sesacittavāravibhajanesu. Eko dhammakkhandhoti (ekameko",
  "tika-s0104t:446_1": "dhammakkhandho chaḷa aṭṭha.) ca ekeko dhammakkhandhoti attho. “Ekamekaṃ tikadukabhājanaṃ,",
  "tika-s0104t:446_2": "ekamekaṃ cittavārabhājana”nti ca vacanato hi “ekeko”ti avuttepi ayamattho sāmatthiyato viññāyamānova hoti.",
  "tika-s0104t:447_0": "Vatthu nāma sudinnakaṇḍādi. Mātikā nāma “yo pana bhikkhu bhikkhūnaṃ sikkhāsājīvasamāpanno”tiādinā",
  "tika-s0104t:447_1": "tasmiṃ tasmiṃ ajjhācāre paññattaṃ uddesa sikkhāpadaṃ. Padabhājaniyanti tassa tassa",
  "tika-s0104t:447_2": "sikkhāpadassa “yo panāti yo yādiso”tiādi nayappavattaṃ padavibhajanaṃ. Antarāpattīti",
  "tika-s0104t:447_3": "“paṭilātaṃ ukkhipati, āpatti dukkaṭassā”ti evamādinā sikkhāpadantaresu paññattā āpatti.",
  "tika-s0104t:447_4": "Āpattīti taṃtaṃsikkhāpadānurūpaṃ vutto tikacchedamutto āpattivāro. Anāpattīti “anāpatti",
  "tika-s0104t:447_5": "ajānantassa asādiyantassa khittacittassa vedanāṭṭassa ādikammikassā”tiādi nayappavatto",
  "tika-s0104t:447_6": "anāpattivāro. Tikacchedoti “dasāhātikkante atikkantasaññī nissaggiyaṃ pācittiyaṃ,",
  "tika-s0104t:447_7": "dasāhātikkante vematiko…pe… dasāhātikkante anatikkantasaññī nissaggiyaṃ pācittiya”nti",
  "tika-s0104t:447_8": "evamādinayappavatto tikapācittiya-tika-dukkaṭādibhedo tikaparicchedo. Tatthāti tesu vatthumātikādīsu.",
  "tika-s0104t:448_0": "Evaṃ anekanayasamalaṅkataṃ saṅgītippakāraṃ dassetvā “ayaṃ dhammo, ayaṃ vinayo…pe…",
  "tika-s0104t:448_1": "imāni caturāsīti dhammakkhandhasahassānī”ti buddhavacanaṃ dhammavinayādibhedena vavatthapetvā",
  "tika-s0104t:448_2": "saṅgāyantena mahākassapappamukhena vasīgaṇena anekacchariyapātubhāvapaṭimaṇḍitāya",
  "tika-s0104t:448_3": "saṅgītiyā imassa dīghāgamassa dhammabhāvo, majjhimabuddhavacanādibhāvo ca vavatthāpitoti",
  "tika-s0104t:448_4": "dassento “evameta”ntiādimāha. Sādhāraṇavacanena dassitepi hi “yadatthaṃ saṃvaṇṇetuṃ",
  "tika-s0104t:448_5": "idamārabhati, soyeva padhānavasena dassito”ti ācariyehi ayaṃ sambandho vutto. Aparo",
  "tika-s0104t:448_6": "nayo – heṭṭhā vuttesu ekavidhādibhedabhinnesu pakāresu dhammavinayādibhāvo saṅgītikārake",
  "tika-s0104t:448_7": "heva saṅgītikāle vavatthāpito, na pacchā kappanamattasiddhoti dassento “evameta”ntiādimāhātipi",
  "tika-s0104t:448_8": "vattabbo. Na kevalaṃ yathāvuttappakārameva vavatthāpetvā saṅgītaṃ, atha kho aññampīti",
  "tika-s0104t:448_9": "dasseti “na kevalañcā”tiādinā. Udānasaṅgaho nāma paṭhamapārājikādīsu āgatānaṃ vinītavatthuādīnaṃ",
  "tika-s0104t:448_10": "saṅkhepato saṅgahadassanavasena dhammasaṅgāhakehi ṭhapitā –",
  "tika-s0104t:449": "“Makkaṭī vajjiputtā ca, gihī naggo ca titthiyā;",
  "tika-s0104t:450": "Dārikuppalavaṇṇā ca, byañjanehi pare duve”ti. ādikā ; –",
  "tika-s0104t:451_0": "Gāthāyo. Vuccamānassa hi vuttassa vā atthassa vippakiṇṇabhāvena pavattituṃ adatvā",
  "tika-s0104t:451_1": "uddhaṃ dānaṃ rakkhaṇaṃ udānaṃ, saṅgahavacananti attho. Sīlakkhandhavaggamūlapariyāyavaggādivasena",
  "tika-s0104t:451_2": "vaggasaṅgaho. Vaggoti hi dhammasaṅgāhakeheva katā suttasamudāyassa samaññā. Uttarimanussapeyyālanīlapeyyālādivasena",
  "tika-s0104t:451_3": "peyyālasaṅgaho. Pātuṃ rakkhituṃ, vitthārituṃ vā alanti hi peyyālaṃ, saṅkhipitvā dassanavacanaṃ.",
  "tika-s0104t:451_4": "Aṅguttaranikāyādīsu nipātasaṅgaho, gāthaṅgādivasena nipātanaṃ. Samudāyakaraṇañhi",
  "tika-s0104t:451_5": "nipāto. Devatāsaṃyuttādivasena saṃyuttasaṅgaho. Vaggasamudāye eva dhammasaṅgāhakehi",
  "tika-s0104t:451_6": "katā saṃyuttasamaññā. Mūlapaṇṇāsakādivasena paṇṇāsasaṅgaho, paññāsa paññāsa suttāni",
  "tika-s0104t:451_7": "gaṇetvā saṅgahoti vuttaṃ hoti. Ādisaddena tassaṃ tassaṃ pāḷiyaṃ dissamānaṃ saṅgītikārakavacanaṃ",
  "tika-s0104t:451_8": "saṅgaṇhāti. Udānasaṅgaha…pe… paṇṇāsasaṅgahādīhi anekavidhaṃ tathā. Sattahi māsehīti",
  "tika-s0104t:451_9": "kiriyāpavagge tatiyā “ekāheneva bārāṇasiṃ pāyāsi. Navahi māsehi vihāraṃ niṭṭhāpesī”tiādīsu",
  "tika-s0104t:451_10": "viya. Kiriyāya āsuṃ pariniṭṭhāpanañhi kiriyāpavaggo.",
  "tika-s0104t:452_0": "Tadā anekacchariyapātubhāvadassanena sādhūnaṃ pasādajananatthamāha “saṅgītipariyosāne",
  "tika-s0104t:452_1": "cassā”tiādi. Assa buddhavacanassa saṅgītipariyosāne sañjātappamodā viya, sādhukāraṃ",
  "tika-s0104t:452_2": "dadamānā viya ca saṅkampi…pe… pāturahesunti sambandho. Viyāti hi ubhayattha yojetabbaṃ.",
  "tika-s0104t:452_3": "Pavattane, pavattanāya vā samatthaṃ pavattanasamatthaṃ. Udakapariyantanti pathavīsandhārakaudakapariyosānaṃ",
  "tika-s0104t:452_4": "katvā, saha tena udakena, taṃ vā udakaṃ āhaccāti vuttaṃ hoti, tena ekadesakampanaṃ",
  "tika-s0104t:452_5": "nivāreti. Saṅkampīti uddhaṃ uddhaṃ gacchantī suṭṭhu kampi. Sampakampīti uddhamadho",
  "tika-s0104t:452_6": "ca gacchantī sammā pakārena kampi. Sampavedhīti catūsu disāsu gacchantī suṭṭhu bhiyyo",
  "tika-s0104t:452_7": "pavedhi. Evaṃ etena padattayena chappakāraṃ pathavīcalanaṃ dasseti. Atha vā puratthimato,",
  "tika-s0104t:452_8": "pacchimato ca unnamanaonamanavasena saṅkampi. Uttarato, dakkhiṇato ca unnamanaonamanavasena",
  "tika-s0104t:452_9": "sampakampi. Majjhimato, pariyantato ca unnamanaonamanavasena sampavedhi. Evampi chappakāraṃ",
  "tika-s0104t:452_10": "pathavīcalanaṃ dasseti, yaṃ sandhāya aṭṭhakathāsu vuttaṃ –-",
  "tika-s0104t:453_0": "“Puratthimato unnamati pacchimato onamati, pacchimato unnamati puratthimato onamati,",
  "tika-s0104t:453_1": "uttarato unnamati dakkhiṇato onamati, dakkhiṇato unnamati uttarato onamati, majjhimato",
  "tika-s0104t:453_2": "unnamati pariyantato onamati, pariyantato unnamati majjhimato onamatīti evaṃ chappakāraṃ…pe… akampitthā”ti.",
  "tika-s0104t:454_0": "Accharaṃ paharituṃ yuttāni acchariyāni, pupphavassacelukkhepādīni aññāyapi sā samaññāya",
  "tika-s0104t:454_1": "pākaṭāti dassento āha “yā loke”tiādi. Yā paṭhamamahāsaṅgīti dhammasaṅgāhakehi mahākassapādīhi",
  "tika-s0104t:454_2": "pañcahi satehi yena katā saṅgītā, tena pañca satāni etissāti “pañcasatā”ti ca thereheva",
  "tika-s0104t:454_3": "katattā therā mahākassapādayo etissā, therehi vā katāti “therikā”ti ca loke pavuccati,",
  "tika-s0104t:454_4": "ayaṃ paṭhamamahāsaṅgīti nāmāti sambandho.",
  "tika-s0104t:455_0": "Evaṃ paṭhamamahāsaṅgīti dassetvā yadatthaṃ sā idha dassitā, idāni taṃ nidānaṃ nigamanavasena",
  "tika-s0104t:455_1": "dassento “imissā”tiādimāha. Ādinikāyassāti suttantapiṭakapariyāpannesu pañcasu nikāyesu",
  "tika-s0104t:455_2": "ādibhūtassa dīghanikāyassa. Khuddakapariyāpanno hi vinayo paṭhamaṃ saṅgīto. Tathā",
  "tika-s0104t:455_3": "hi vuttaṃ “suttanta piṭake”ti. Tenāti tathāvuttattā, iminā yathāvuttapaṭhamamahāsaṅgītiyaṃ",
  "tika-s0104t:455_4": "tathāvacanameva sandhāya mayā heṭṭhā evaṃ vuttanti pubbāparasambandhaṃ, yathāvuttavitthāravacanassa vā guṇaṃ dassetīti.",
  "tika-s0104t:456_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t:456_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhanti",
  "tika-s0104t:456_2": "vīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t:456_3": "mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā",
  "tika-s0104t:456_4": "katāya sādhuvilāsiniyā nāma līnatthapakāsaniyā bāhiranidānavaṇṇanāya līnatthapakāsanā.",
  "tika-s0104t:457": "Nidānakathāvaṇṇanā niṭṭhitā.",
  "tika-s0104t:458": "1. Brahmajālasuttaṃ",
  "tika-s0104t:459": "Paribbājakakathāvaṇṇanā",
  "tika-s0104t:460_0": "1. Ettāvatā ca paramasaṇhasukhumagambhīraduddasānekavidhanayasamalaṅkataṃ brahmajālassa",
  "tika-s0104t:460_1": "sādhāraṇato bāhiranidānaṃ dassetvā idāni abbhantaranidānaṃ saṃvaṇṇento atthādhigamassa",
  "tika-s0104t:460_2": "sunikkhittapadamūlakattā, sunikkhittapadabhāvassa ca “idameva”nti sabhāvavibhāvanena",
  "tika-s0104t:460_3": "padavibhāgena sādhetabbattā paṭhamaṃ tāva padavibhāgaṃ dassetuṃ “tattha eva”ntiādimāha.",
  "tika-s0104t:460_4": "Padavibhāgena hi “idaṃ nāma etaṃ pada”nti vijānanena taṃtaṃpadānurūpaṃ liṅgavibhatti",
  "tika-s0104t:460_5": "vacana kālapayogādikaṃ sammāpatiṭṭhāpanato yathāvuttassa padassa sunikkhittatā hoti,",
  "tika-s0104t:460_6": "tāya ca atthassa samadhigamiyatā. Yathāha “sunikkhittassa bhikkhave – padabyañjanassa",
  "tika-s0104t:460_7": "atthopi sunayohotī”tiādi. Apica sambandhato, padato, padavibhāgato, padatthato anuyogato,",
  "tika-s0104t:460_8": "parihārato cāti chahākārehi atthavaṇṇanā kātabbā. Tattha sambandho nāma desanāsambandho,",
  "tika-s0104t:460_9": "yaṃ lokiyā “ummugghāto”tipi vadanti, so pana pāḷiyā nidānapāḷivasena, nidānapāḷiyā",
  "tika-s0104t:460_10": "ca saṅgītivasena veditabbo. Paṭhamamahāsaṅgītiṃ dassentena hi nidānapāḷiyā sambandho",
  "tika-s0104t:460_11": "dassito, tasmā padādivaseneva saṃvaṇṇanaṃ karonto “eva”ntiādimāha. Ettha ca “evanti",
  "tika-s0104t:460_12": "nipātapadantiādinā padato, padavibhāgato ca saṃvaṇṇanaṃ karoti padānaṃ tabbisesānañca",
  "tika-s0104t:460_13": "dassitattā. Padavibhāgoti hi padānaṃ visesoyeva adhippeto, na padaviggaho. Padāni",
  "tika-s0104t:460_14": "ca padavibhāgo ca padavibhāgo. Atha vā padavibhāgo ca padaviggaho ca padavibhāgoti",
  "tika-s0104t:460_15": "ekasesavasena padapadaviggahāpi padavibhāgasaddena vuttāti daṭṭhabbaṃ. Padaviggahato",
  "tika-s0104t:460_16": "pana “bhikkhūnaṃ saṅgho”tiādinā upari saṃvaṇṇanaṃ karissati, tathā padatthānuyogaparihārehipi.",
  "tika-s0104t:460_17": "Evanti ettha luttaniddiṭṭhaiti-saddo ādiattho antarāsadda ca saddādīnampi saṅgahitattā,",
  "tika-s0104t:460_18": "nayaggahaṇena vā te gahitā. Tenāha “metiādīni nāmapadānī”ti. Itarathā hi antarāsaddaṃ",
  "tika-s0104t:460_19": "ca saddādīnampi nipātabhāvo vattabbo siyā. Metiādīnīti ettha pana ādi-saddena yāva",
  "tika-s0104t:460_20": "paṭisaddo, tāva tadavasiṭṭhāyeva saddā saṅgahitā. Paṭīti upasaggapadaṃ patisaddassa kāriyabhāvato.",
  "tika-s0104t:461": "Idāni atthuddhārakkamena padatthato saṃvaṇṇanaṃ karonto “atthato panā”tiādimāha. Imasmiṃ pana ṭhāne sotūnaṃ saṃvaṇṇanānayakosallatthaṃ saṃvaṇṇanāppakārā vattabbā. Kathaṃ?",
  "tika-s0104t:462": "Ekanāḷikā kathā ca, caturassā tathāpi ca;",
  "tika-s0104t:463": "Nisinnavattikā ceva, tidhā saṃvaṇṇanaṃ vade.",
  "tika-s0104t:464_0": "Tattha pāḷiṃ vatvā ekekapadassa atthakathanaṃ ekāya nāḷiyā minitasadisattā, ekekaṃ",
  "tika-s0104t:464_1": "vā padaṃ nāḷaṃ mūlaṃ, ekamekaṃ padaṃ vā nāḷikā atthaniggamanamaggo etissāti katvā",
  "tika-s0104t:464_2": "ekanāḷikā nāma. Paṭipakkhaṃ dassetvā, paṭipakkhassa ca upamaṃ dassetvā, sapakkhaṃ",
  "tika-s0104t:464_3": "dassetvā, sapakkhassa ca upamaṃ dassetvā, kathanaṃ catūhi bhāgehi vuttattā, cattāro",
  "tika-s0104t:464_4": "vā rassā sallakkhaṇūpāyā etissāti katvā caturassā nāma, visabhāgadhammavaseneva pariyosānaṃ",
  "tika-s0104t:464_5": "gantvā puna sabhāgadhammavaseneva pariyosānagamanaṃ nisīdāpetvā patiṭṭhāpetvā āvattanayuttattā,",
  "tika-s0104t:464_6": "niyamato vā nisinnassa āraddhassa vatto saṃvatto etissāti katvā nisinnavattikā nāma,",
  "tika-s0104t:464_7": "yathāraddhassa atthassa visuṃ visuṃ pariyosānāpi niyuttāti vuttaṃ hoti, sodāharaṇā",
  "tika-s0104t:464_8": "pana kathā aṅguttaraṭṭhakathāya taṭṭīkāyaṃ ekādasanipāte gopālakasuttavaṇṇanāto gahetabbā.",
  "tika-s0104t:465": "Bhedakathā tatvakathā, pariyāyakathāpi ca;",
  "tika-s0104t:466": "Iti atthakkame vidvā, tidhā saṃvaṇṇanaṃ vade.",
  "tika-s0104t:467_0": "Tattha pakatiādivicāraṇā bhedakathā yathā “bujjhatīti buddho”tiādi. Sarūpavicāraṇā",
  "tika-s0104t:467_1": "tatvakathā yathā “buddhoti yo so bhagavā sayambhū anācariyako”tiādi. Vevacanavicāraṇā",
  "tika-s0104t:467_2": "pariyāyakathā yathā “buddho bhagavā sabbaññū lokanāyako”tiādi.",
  "tika-s0104t:468": "Payojanañca piṇḍattho, anusandhi ca codanā;",
  "tika-s0104t:469": "Parihāro ca sabbattha, pañcadhā vaṇṇanaṃ vade.",
  "tika-s0104t:470_0": "Tattha payojanaṃ nāma desanāphalaṃ, taṃ pana sutamayañāṇādi. Piṇḍattho nāma vippakiṇṇassa",
  "tika-s0104t:470_1": "atthassa suvijānanatthaṃ sampiṇḍetvā kathanaṃ. Anusandhi nāma pucchānusandhādi. Codanā",
  "tika-s0104t:470_2": "nāma yathāvuttassa vacanassa virodhikathanaṃ. Parihāro nāma tassa avirodhikathanaṃ.",
  "tika-s0104t:471": "Ummugghāto padañceva, padattho padaviggaho;",
  "tika-s0104t:472": "Cālanā paccupaṭṭhānaṃ, chadhā saṃvaṇṇanaṃ vade. ;",
  "tika-s0104t:473_0": "Tattha ajjhattikādinidānaṃ ummugghāto. “Evamida”nti nānāvidhena padavisesatākathanaṃ",
  "tika-s0104t:473_1": "padaṃ, saddatthādhippāyatthādi padattho. Anekadhā nibbacanaṃ padaviggaho. Cālanā",
  "tika-s0104t:473_2": "nāma codanā. Paccupaṭṭhānaṃ parihāro.",
  "tika-s0104t:474": "Samuṭṭhānaṃ padattho ca, bhāvānuvādavidhayo;",
  "tika-s0104t:475": "Virodho parihāro ca, nigamananti aṭṭhadhā.",
  "tika-s0104t:476_0": "Tattha samuṭṭhānanti ajjhattikādinidānaṃ. Padatthoti adhippetānadhippetādivasena",
  "tika-s0104t:476_1": "anekadhā padassa attho. Bhāvoti adhippāyo. Anuvādavidhayoti paṭhamavacanaṃ vidhi,",
  "tika-s0104t:476_2": "tadāvikaraṇavasena pacchā vacanaṃ anuvādo, visesanavisesyānaṃ vā vidhānuvāda samaññā.",
  "tika-s0104t:476_3": "Virodhoti atthanicchayanatthaṃ codanā. Parihāroti tassā sodhanā. Nigamananti anusandhiyā anurūpaṃ appanā.",
  "tika-s0104t:477": "Ādito tassa nidānaṃ, vattabbaṃ tappayojanaṃ;",
  "tika-s0104t:478": "Piṇḍattho ceva padattho, sambandho adhippāyako;",
  "tika-s0104t:479": "Codanā sodhanā ceti, aṭṭhadhā vaṇṇanaṃ vade.",
  "tika-s0104t:480": "Tattha sambandho nāma pubbāparasambandho, yo “anusandhī”ti vuccati. Sesā vuttatthāva, evamādinā tattha tatthāgate saṃvaṇṇanāppakāre ñatvā sabbattha yathārahaṃ vicetabbāti.",
  "tika-s0104t:481_0": "Evamanekatthappabhedatā payogatova ñātabbāti tabbasena taṃ samatthetuṃ “tathā hesā”tiādi",
  "tika-s0104t:481_1": "vuttaṃ. Atha vā ayaṃ saddo imassatthassa vācakoti saṅketavavatthitāyeva saddā taṃ",
  "tika-s0104t:481_2": "tadatthassa vācakā, saṅketo ca nāma payogavasena siddhoti dassetumpi idaṃ vuttanti",
  "tika-s0104t:481_3": "daṭṭhabbaṃ. Evamīdisesu. Nanu ca –",
  "tika-s0104t:482": "“Yathāpi puppharāsimhā, kayirā mālāguṇe bahū;",
  "tika-s0104t:483": "Evaṃ jātena maccena, kattabbaṃ kusalaṃ bahu”nti. ;",
  "tika-s0104t:484_0": "Ettha evaṃ-saddena upamākārasseva vuttattā ākāratthoyeva evaṃ-saddo siyāti? Na, visesasabbhāvato.",
  "tika-s0104t:484_1": "“Evaṃ byā kho”tiādīsu hi ākāramattavācakoyeva ākāratthoti adhippeto, na pana ākāravisesavācako.",
  "tika-s0104t:484_2": "Ettha hi kiñcāpi puppharāsisadisato manussūpapatti sappurisūpanissaya saddhammasavana",
  "tika-s0104t:484_3": "yonisomanasikārabhogasampattiādidānādipuññakiriyāhetusamudāyato sobhāsugandhatādiguṇayogena",
  "tika-s0104t:484_4": "mālāguṇasadisiyo bahukā puññakiriyā maritabbasabhāvatāya maccena sattena kattabbāti",
  "tika-s0104t:484_5": "atthassa jotitattā puppharāsimālāguṇāva upamā nāma upamīyati etāyāti katvā, tesaṃ",
  "tika-s0104t:484_6": "upamākāro ca yathāsaddena aniyamato jotito, tasmā “evaṃ-saddo niyamato upamākāranigamanattho”ti",
  "tika-s0104t:484_7": "vattuṃ yuttaṃ, tathāpi so upamākāro niyamiyamāno atthato upamāva hoti nissayabhūtaṃ",
  "tika-s0104t:484_8": "tamantarena nissitabhūtassa upamākārassa alabbhamānattāti adhippāyenāha “upamāyaṃ",
  "tika-s0104t:484_9": "āgato”ti. Atha vā upamīyanaṃ sadisīkaraṇanti katvā puppharāsimālāguṇehi sadisabhāvasaṅkhāto",
  "tika-s0104t:484_10": "upamākāroyeva upamā nāma. “Saddhammattaṃ siyopamā”ti hi vuttaṃ, tasmā ākāramattavācakova",
  "tika-s0104t:484_11": "ākārattho evaṃ-saddo. Upamāsaṅkhātaākāravisesavācako pana upamātthoyevāti vuttaṃ “upamāyaṃ āgato”ti.",
  "tika-s0104t:485_0": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya",
  "tika-s0104t:485_1": "ākappasampattiyā upadisanākāropi atthato upadesoyevāti āha “evaṃ…pe… upadese”ti.",
  "tika-s0104t:485_2": "Evametanti ettha pana bhagavatā yathāvuttamatthaṃ aviparītato jānantehi kataṃ tattha",
  "tika-s0104t:485_3": "saṃvijjamānaguṇānaṃ pakārehi haṃsanaṃ udaggatākaraṇaṃ sampahaṃsanaṃ. Tattha sampahaṃsanākāropi",
  "tika-s0104t:485_4": "atthato sampahaṃsanamevāti vuttaṃ “sampahaṃsaneti. Evameva panāyanti ettha ca dosavibhāvanena",
  "tika-s0104t:485_5": "gārayhavacanaṃ garahaṇaṃ, tadākāropi atthato garahaṇaṃ nāma, tasmā “garahaṇe”ti vuttaṃ.",
  "tika-s0104t:485_6": "So cettha garahaṇākāro “vasalī”tiādikhuṃsanasaddasannidhānato evaṃ-saddena pakāsitoti",
  "tika-s0104t:485_7": "viññāyati, yathā cettha evaṃ upamākārādayopi upamādivasena vuttānaṃ puppharāsiādisaddānaṃ",
  "tika-s0104t:485_8": "sannidhānatoti daṭṭhabbaṃ. Jotakamattā hi nipātāti. Evamevāti ca adhunā bhāsitākāreneva.",
  "tika-s0104t:485_9": "Ayaṃ vasalaguṇayogato vasalī kāḷakaṇṇī yasmiṃ vā tasmiṃ vā ṭhāne bhāsatīti sambandho.",
  "tika-s0104t:485_10": "Evaṃ bhanteti sādhu bhante, suṭṭhu bhanteti vuttaṃ hoti. Ettha pana dhammassa sādhukaṃ",
  "tika-s0104t:485_11": "savanamanasikāre sanniyojitehi bhikkhūhi tattha attano ṭhitabhāvassa paṭijānanameva",
  "tika-s0104t:485_12": "vacanasampaṭiggaho, tadākāropi atthato vacanasampaṭiggahoyeva nāma, tenāha “vacanasampaṭiggahe”ti.",
  "tika-s0104t:486_0": "Evaṃ byā khoti evaṃ viya kho. Evaṃ khoti hi imesaṃ padānamantare viyasaddassa byāpadesoti",
  "tika-s0104t:486_1": "neruttikā “va-kārassa, ba-kāraṃ, ya-kārasaṃyogañca katvā dīghavasena padasiddhī”tipi",
  "tika-s0104t:486_2": "vadanti. Ākāreti ākāramatte. Appābādhanti visabhāgavedanābhāvaṃ. Appātaṅkanti kicchajīvitakararogābhāvaṃ.",
  "tika-s0104t:486_3": "Lahuṭṭhānanti niggelaññatāya lahutāyuttaṃ uṭṭhānaṃ. Balanti kāyabalaṃ. Phāsuvihāranti",
  "tika-s0104t:486_4": "catūsu iriyāpathesu sukhavihāraṃ. Vitthāro dasama subhasuttaṭṭhakathāya meva āvi",
  "tika-s0104t:486_5": "bhavissati. Evañca vadehīti yathāhaṃ vadāmi, evampi samaṇaṃ ānandaṃ vadehi. “Sādhu",
  "tika-s0104t:486_6": "kira bhava”ntiādikaṃ idāni vattabbavacanaṃ, so ca vadanākāro idha evaṃ-saddena nidassīyatīti",
  "tika-s0104t:486_7": "vuttaṃ “nidassane”ti. Kālāmāti kālāmagottasambandhe jane ālapati. “Ime…pe… vā”ti",
  "tika-s0104t:486_8": "yaṃ mayā vuttaṃ, taṃ kiṃ maññathāti attho. Samattāti paripūritā. Samādinnāti samādiyitā.",
  "tika-s0104t:486_9": "Saṃvattanti vā no vā saṃvattanti ettha vacanadvaye kathaṃ vo tumhākaṃ mati hotīti",
  "tika-s0104t:486_10": "yojetabbaṃ. Evaṃ noti evameva amhākaṃ mati ettha hoti, amhākamettha mati hoti yevātipi",
  "tika-s0104t:486_11": "attho. Ettha ca tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ",
  "tika-s0104t:486_12": "anumatiggahaṇavasena “saṃvattanti no vā, kathaṃ vo ettha hotī”ti pucchāya katāya",
  "tika-s0104t:486_13": "“evaṃ no ettha hotī”ti vuttattā tadākārasanniṭṭhānaṃ evaṃ-saddena vibhāvitaṃ, so",
  "tika-s0104t:486_14": "ca tesaṃ dhammānaṃ ahitāya dukkhāya saṃvattanākāro niyamiyamāno atthato avadhāraṇamevāti",
  "tika-s0104t:486_15": "vuttaṃ “avadhāraṇe”ti. Ākāratthamaññatra sabbattha vuttanayena codanā, sodhanā ca veditabbā.",
  "tika-s0104t:487_0": "Ādisaddena cettha idamatthapucchāparimāṇādiatthānaṃ saṅgaho daṭṭhabbo. Tathā hi “evaṃgatāni,",
  "tika-s0104t:487_1": "evaṃvidho, evamākāro”ti ca ādīsu idamatthe, gatavidhākārasaddā pana pakārapariyāyā.",
  "tika-s0104t:487_2": "Gatavidhayuttākārasadde hi lokiyā pakāratthe vadanti. “Evaṃ su te sunhātā suvilittā",
  "tika-s0104t:487_3": "kappitakesamassū āmuttamaṇikuṇḍalābharaṇā odātavatthavasanā pañcahi kāmaguṇehi samappitā",
  "tika-s0104t:487_4": "samaṅgībhūtā paricārenti, seyyathāpi tvaṃ etarahi sācariyakoti? No hidaṃ bho gotamā”tiādīsu",
  "tika-s0104t:487_5": "pucchāyaṃ. “Evaṃ lahuparivattaṃ, evamāyupariyanto”ti ca ādīsu parimāṇe. Etthāpi “sunhātā",
  "tika-s0104t:487_6": "suvilittā”tiādivacanaṃ pucchā, lahuparivattaṃ, āyūnaṃ pamāṇañca parimāṇaṃ, tadākāropi",
  "tika-s0104t:487_7": "atthato pucchā ca parimāṇañca nāma, tasmā etesu pucchattho, parimāṇattho ca evaṃsaddo",
  "tika-s0104t:487_8": "veditabboti. Idha pana so katamesu bhavati, sabbattha vā, aniyamato padese vāti codanāya",
  "tika-s0104t:487_9": "“svāyamidhā”tiādi vuttaṃ.",
  "tika-s0104t:488_0": "Nanu ekasmiṃyeva atthe siyā, kasmā tīsupīti ca, hotu tibbidhesu atthesu, kena kimatthaṃ",
  "tika-s0104t:488_1": "dīpetīti ca anuyogaṃ pariharanto “tatthā”tiādimāha. Tatthāti tesu tīsu atthesu. Ekattanānattaabyāpāraevaṃdhammatāsaṅkhātā,",
  "tika-s0104t:488_2": "nandiyāvattatipukkhalasīhavikkīḷitaaṅkusadisālocanasaṅkhātā vā ādhārādibhedavasena",
  "tika-s0104t:488_3": "nānāvidhā nayā nānānayā, pāḷigatiyo vā nayā, tā ca paññattianupaññatti ādivasena,",
  "tika-s0104t:488_4": "saṅkhepavitthārādivasena, saṃkilesabhāgiyādilokiyāditadubhayavomissakādivasena, kusalādivasena,",
  "tika-s0104t:488_5": "khandhādivasena, saṅgahādivasena, samayavimuttādivasena, ṭhapanādivasena, kusalamūlādivasena,",
  "tika-s0104t:488_6": "tikapaṭṭhānādivasena ca piṭakattayānurūpaṃ nānāppakārāti nānānayā. Tehi nipuṇaṃ saṇhaṃ",
  "tika-s0104t:488_7": "sukhumaṃ tathā. Āsayova ajjhāsayo, te ca sassatādibhedena, tattha ca apparajakkhatādivasena",
  "tika-s0104t:488_8": "anekā, attajjhāsayādayo eva vā samuṭṭhānamuppattihetu etassāti tathā, upanetabbābhāvato",
  "tika-s0104t:488_9": "atthabyañjane hi sampannaṃ paripuṇṇaṃ tathā. Apica saṅkāsanapakāsanavivaraṇavibhajanauttānīkaraṇapaññattivasena",
  "tika-s0104t:488_10": "chahi atthapadehi, akkharapadabyañjanaākāraniruttiniddesavasena chahi byañjanapadehi",
  "tika-s0104t:488_11": "ca sampannaṃ samannāgataṃ tathā. Atha vā viññūnaṃ hadayaṅgamato, savane atittijananato,",
  "tika-s0104t:488_12": "byañjanarasavasena paramagambhīrabhāvato, vicāraṇe atittijananato, attharasavasena",
  "tika-s0104t:488_13": "ca sampannaṃ sādurasaṃ tathā.",
  "tika-s0104t:489_0": "Pāṭihāriyapadassa vacanatthaṃ “paṭipakkhaharaṇato rāgādikilesāpanayanato pāṭihāriya”nti",
  "tika-s0104t:489_1": "vadanti. Bhagavato pana paṭipakkhā rāgādayo na santi, ye haritabbā bodhimūleyeva",
  "tika-s0104t:489_2": "savāsanasakalasaṃkilesānaṃ pahīnattā. Puthujjanānampi ca vigatūpakkilese aṭṭhaguṇasamannāgate",
  "tika-s0104t:489_3": "citte hatapaṭipakkhe satiyeva iddhividhaṃ pavattati, tasmā puthujjanesu pavattavohārenapi",
  "tika-s0104t:489_4": "na sakkā idha “pāṭihāriya”nti vattuṃ, sace pana mahākāruṇikassa bhagavato veneyyagatāva",
  "tika-s0104t:489_5": "kilesā paṭipakkhā saṃsārapaṅkanimuggassa sattanikāyassa samuddharitukāmato, tasmā",
  "tika-s0104t:489_6": "tesaṃ veneyyagatakilesasaṅkhātānaṃ paṭipakkhānaṃ haraṇato pāṭihāriyanti vuttaṃ assa,",
  "tika-s0104t:489_7": "evaṃ sati yuttametaṃ.",
  "tika-s0104t:490_0": "Atha vā bhagavato sāsanassa paṭipakkhā titthiyā, tesaṃ titthiyabhūtānaṃ paṭipakkhānaṃ",
  "tika-s0104t:490_1": "haraṇato pāṭihāriyantipi yujjati. Kāmañcettha titthiyā haritabbā nāssu, tesaṃ pana",
  "tika-s0104t:490_2": "santānagatadiṭṭhiharaṇavasena diṭṭhippakāsane asamatthatākāraṇena ca iddhiādesanānusāsanīsaṅkhātehi",
  "tika-s0104t:490_3": "tīhipi pāṭihāriyehi te haritā apanītā nāma honti. Paṭīti vā ayaṃ saddo “pacchā”ti",
  "tika-s0104t:490_4": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,",
  "tika-s0104t:490_5": "tasmā samāhite citte vigatūpaklese katakiccena pacchā haritabbaṃ pavattetabbanti",
  "tika-s0104t:490_6": "paṭihāriyaṃ, tadeva dīghavasena, sakatthavuttipaccayavasena vā pāṭihāriyaṃ, attano",
  "tika-s0104t:490_7": "vā upaklesesu catutthajjhānamaggehi haritesu pacchā tadaññesaṃ haraṇaṃ pāṭihāriyaṃ",
  "tika-s0104t:490_8": "vuttanayena. Iddhiādesanānusāsaniyo hi vigatūpaklesena, katakiccena ca sattahitatthaṃ",
  "tika-s0104t:490_9": "puna pavattetabbā, hatesu ca attano upaklesesu parasattānaṃ upaklesaharaṇāni ca hontīti",
  "tika-s0104t:490_10": "tadubhayampi nibbacanaṃ yujjati.",
  "tika-s0104t:491_0": "Apica yathāvuttehi nibbacanehi iddhiādesanānusāsanīsaṅkhāto samudāyo paṭihāriyaṃ",
  "tika-s0104t:491_1": "nāma. Ekekaṃ pana tasmiṃ bhavaṃ “pāṭihāriya”nti vuccati visesatthajotakapaccayantarena",
  "tika-s0104t:491_2": "saddaracanāvisesasambhavato, paṭihāriyaṃ vā catutthajjhānaṃ, maggo ca paṭipakkhaharaṇato,",
  "tika-s0104t:491_3": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Vicitrā hi taddhitavutti.",
  "tika-s0104t:491_4": "Tassa pana iddhiādesanānusāsanībhedena, visayabhedena ca bahuvidhassa bhagavato desanāya",
  "tika-s0104t:491_5": "labbhamānattā “vividhapāṭihāriyanti vuttaṃ. Bhagavā hi kadāci iddhivasenāpi desanaṃ",
  "tika-s0104t:491_6": "karoti nimmitabuddhena saha pucchāvissajjanādīsu, kadāci ādesanāvasenāpi āmagandhabrāhmaṇassa",
  "tika-s0104t:491_7": "dhammadesanādīsu, yebhuyyena pana anusāsaniyā. Anusāsanīpāṭihāriyañhi buddhānaṃ satataṃ",
  "tika-s0104t:491_8": "dhammadesanā. Iti taṃtaṃdesanākārena anekavidhapāṭihāriyatā desanāya labbhati. Ayamattho",
  "tika-s0104t:491_9": "upari ekādasamassa kevaṭṭasuttassa vaṇṇanāya āvi bhavissati. Atha vā tassa vividhassāpi",
  "tika-s0104t:491_10": "pāṭihāriyassa bhagavato desanāya saṃsūcanato “vividhapāṭihāriya”nti vuttaṃ, anekavidhapāṭihāriyadassananti attho.",
  "tika-s0104t:492_0": "Dhammaniruttiyāva bhagavati dhammaṃ desente sabbesaṃ suṇantānaṃ nānābhāsitānaṃ taṃtaṃbhāsānurūpato",
  "tika-s0104t:492_1": "desanā sotapathamāgacchatīti āha “sabba…pe… māgacchanta”nti. Sotameva sotapatho,",
  "tika-s0104t:492_2": "savanaṃ vā sotaṃ, tassa patho tathā, sotadvāranti attho. Sabbākārenāti yathādesitākārena.",
  "tika-s0104t:492_3": "Ko samattho viññātuṃ, asamatthoyeva, tasmāti pāṭhaseso. Panāti ekaṃsatthe, tena saddhāsatidhitivīriyādibalasaṅkhātena",
  "tika-s0104t:492_4": "sabbathāmena ekaṃseneva sotukāmatāsaṅkhātakusalacchandassa jananaṃ dasseti. Janetvāpīti",
  "tika-s0104t:492_5": "ettha pi-saddo, api-saddo vā sambhāvanattho “buddhopi buddhabhāvaṃ bhāvetvā”tiādīsu",
  "tika-s0104t:492_6": "viya, tena “sabbathāmena ekaṃseneva sotukāmataṃ janetvāpi nāma ekenākārena sutaṃ,",
  "tika-s0104t:492_7": "kimaṅgaṃ pana aññathā”ti tathāsute dhamme sambhāvanaṃ karoti. Keci pana “edisesu",
  "tika-s0104t:492_8": "garahattho”ti vadanti, tadayuttameva garahatthassa avijjamānattā, vijjamānatthasseva",
  "tika-s0104t:492_9": "ca upasagganipātānaṃ jotakattā. “Nānānayanipuṇa”ntiādinā hi sabbappakārena sotumasakkuṇeyyabhāvena",
  "tika-s0104t:492_10": "dhammassa idha sambhāvanameva karoti, tasmā “api dibbesu kāmesu, ratiṃ so nādhigacchatī”tiādīsuyeva",
  "tika-s0104t:492_11": "garahatthasambhavesu garahattho veditabboti. Api-saddo ca īdisesu ṭhānesu nipātoyeva,",
  "tika-s0104t:492_12": "na upasaggo. Tathā hi “api-saddo ca nipātapakkhiko kātabbo, yattha kiriyāvācakato",
  "tika-s0104t:492_13": "pubbo na hotī”ti akkharacintakā vadanti. Mayāpīti ettha pana na kevalaṃ mayāva, atha",
  "tika-s0104t:492_14": "kho aññehipi tathārūpehīti sampiṇḍanattho gahetabbo.",
  "tika-s0104t:493_0": "Sāmaṃ bhavatīti sayambhū, anācariyako. Na mayaṃ idaṃ sacchikatanti ettha pana “na",
  "tika-s0104t:493_1": "attano ñāṇeneva attanā sacchikata”nti pakaraṇato attho viññāyati. Sāmaññavacanassāpi",
  "tika-s0104t:493_2": "hi sampayogavippayogasahacaraṇavirodhasaddantarasannidhānaliṅgaocityakāladesapakaraṇādivasena",
  "tika-s0104t:493_3": "visesatthaggahaṇaṃ sambhavati. Evaṃ sabbattha. Parimocentoti “puna caparaṃ bhikkhave,",
  "tika-s0104t:493_4": "idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti",
  "tika-s0104t:493_5": "vuttadosato parimocāpanahetu. Hetvatthe hi anta-saddo “asambudhaṃ buddhanisevita”ntiādīsu",
  "tika-s0104t:493_6": "viya. Imassa suttassa saṃvaṇṇanāppakāravicāraṇena attano ñāṇassa paccakkhataṃ sandhāya",
  "tika-s0104t:493_7": "“idāni vattabba”nti vuttaṃ. Esā hi saṃvaṇṇanākārānaṃ pakati, yadidaṃ saṃvaṇṇetabbadhamme",
  "tika-s0104t:493_8": "sabbattha “ayamimassa attho, evamidha saṃvaṇṇayissāmī”ti puretarameva saṃvaṇṇanāppakāravicāraṇā.",
  "tika-s0104t:494_0": "Etadaggapadassattho vuttova. “Bahussutāna”ntiādīsu pana aññepi therā bahussutā, satimanto,",
  "tika-s0104t:494_1": "gatimanto, dhitimanto, upaṭṭhākā ca atthi, ayaṃ panāyasmā buddhavacanaṃ gaṇhanto",
  "tika-s0104t:494_2": "dasabalassa sāsane bhaṇḍāgārikapariyattiyaṃ ṭhatvā gaṇhi, tasmā bahussutānaṃ aggo",
  "tika-s0104t:494_3": "nāma jāto. Imassa ca therassa buddhavacanaṃ uggahetvā dhāraṇasati aññehi therehi",
  "tika-s0104t:494_4": "balavatarā ahosi, tasmā satimantānaṃ aggo nāma jāto. Ayamevāyasmā ekapade ṭhatvā",
  "tika-s0104t:494_5": "saṭṭhipadasahassāni gaṇhanto satthārā kathitaniyāmena sabbapadāni jānāti, tasmā gatimantānaṃ",
  "tika-s0104t:494_6": "aggo nāma jāto. Tasseva cāyasmato buddhavacanaṃ uggaṇhanavīriyaṃ, sajjhāyanavīriyañca",
  "tika-s0104t:494_7": "aññehi asadisaṃ ahosi, tasmā dhitimantānaṃ aggo nāma jāto. Tathāgataṃ upaṭṭhahanto",
  "tika-s0104t:494_8": "cesa na aññesaṃ upaṭṭhākabhikkhūnaṃ upaṭṭhahanākārena upaṭṭhahati. Aññepi hi tathāgataṃ",
  "tika-s0104t:494_9": "upaṭṭhahiṃsu, na ca pana buddhānaṃ manaṃ gahetvā upaṭṭhahituṃ sakkonti, ayaṃ pana",
  "tika-s0104t:494_10": "thero upaṭṭhākaṭṭhānaṃ laddhadivasato paṭṭhāya āraddhavīriyo hutvā tathāgatassa manaṃ",
  "tika-s0104t:494_11": "gahetvā upaṭṭhahi, tasmā upaṭṭhākānaṃ aggo nāma jāto. Atthakusaloti bhāsitatthe,",
  "tika-s0104t:494_12": "payojanatthe ca cheko. Dhammoti pāḷidhammo, nānāvidho vā hetu. Byañjananti akkharaṃ",
  "tika-s0104t:494_13": "atthassa byañjanato. Padena hi byañjitopi attho akkharamūlakattā padassa “akkharena",
  "tika-s0104t:494_14": "byañjito”ti vuccati. Atthassa viyañjanato vā vākyampi idha byañjanaṃ nāma. Vākyena",
  "tika-s0104t:494_15": "hi attho paripuṇṇaṃ byañjīyati, yato “byañjanehi vivaratī”ti āyasmatā mahākaccāyanattherena",
  "tika-s0104t:494_16": "vuttaṃ. Niruttīti nibbacanaṃ, pañcavidhā vā niruttinayā. Tesampi hi saddaracanāvisesena",
  "tika-s0104t:494_17": "atthādhigamahetuto idha gahaṇaṃ yujjati. Pubbāparaṃ nāma pubbāparānusandhi, suttassa",
  "tika-s0104t:494_18": "vā pubbabhāgena aparabhāgassa saṃsandanaṃ. Bhagavatā ca pañcavidhaetadaggaṭṭhānena",
  "tika-s0104t:494_19": "dhammasenāpatinā ca pañcavidhakosallena pasaṭṭhabhāvānurūpanti sambandho. Dhāraṇabalanti",
  "tika-s0104t:494_20": "dhāraṇasaṅkhātaṃ balaṃ, dhāraṇe vā balaṃ, ubhayatthāpi dhāretuṃ sāmatthiyanti vuttaṃ",
  "tika-s0104t:494_21": "hoti. Dassento hutvā, dassanahetūtipi attho. Tañca kho atthato vā byañjanato vā anūnamanadhikanti",
  "tika-s0104t:494_22": "avadhāraṇaphalamāha. Na aññathā daṭṭhabbanti pana nivattetabbatthaṃ. Na aññathāti",
  "tika-s0104t:494_23": "ca bhagavato sammukhā sutākārato na aññathā, na pana bhagavatā desitākārato. Acinteyyānubhāvā",
  "tika-s0104t:494_24": "hi bhagavato desanā, evañca katvā “sabbappakārena ko samattho viññātu”nti heṭṭhā",
  "tika-s0104t:494_25": "vuttavacanaṃ samatthitaṃ hoti, itarathā bhagavatā desitākāreneva sotuṃ samatthattā",
  "tika-s0104t:494_26": "tadetaṃ na vattabbaṃ siyā. Yathāvuttena pana atthena dhāraṇabaladassanañca na virujjhati",
  "tika-s0104t:494_27": "sutākārāvirujjhanavasena dhāraṇassa adhippetattā, aññathā bhagavatā desitākāreneva",
  "tika-s0104t:494_28": "dhārituṃ samatthanato heṭṭhā vuttavacanena virujjheyya. Na hettha dvinnaṃ atthānaṃ",
  "tika-s0104t:494_29": "atthantaratāparihāro yutto tesaṃ dvinnampi atthānaṃ sutabhāvadīpanena ekavisayattā,",
  "tika-s0104t:494_30": "itarathā thero bhagavato desanāya sabbathā paṭiggahaṇe pacchimatthavasena samattho,",
  "tika-s0104t:494_31": "purimatthavasena ca asamatthoti āpajjeyyāti.",
  "tika-s0104t:495_0": "“Yo paro na hoti, so attā”ti vuttāya niyakajjhattasaṅkhātāya santatiyā pavattanako",
  "tika-s0104t:495_1": "tividhopi me-saddo, tasmā kiñcāpi niyakajjhattasantativasena ekasmiṃ yevatthe me-saddo",
  "tika-s0104t:495_2": "dissati, tathāpi karaṇasampadānasāminiddesavasena vijjamānavibhattibhedaṃ sandhāya",
  "tika-s0104t:495_3": "vuttaṃ “tīsu atthesu dissatī”ti, tīsu vibhattiyatthesu attanā saññuttavibhattito",
  "tika-s0104t:495_4": "dissatīti attho. Gāthābhigītanti gāthāya abhigītaṃ abhimukhaṃ gāyitaṃ. Abhojaneyyanti",
  "tika-s0104t:495_5": "bhojanaṃ kātumanaraharūpaṃ. Abhigītapadassa kattupekkhattā mayāti attho. Evaṃ sesesupi",
  "tika-s0104t:495_6": "yathārahaṃ. Sutasaddassa kammabhāvasādhanavasena dvādhippāyikapadattā yathāyogaṃ",
  "tika-s0104t:495_7": "“mayā suta”nti ca “mama suta”nti ca atthadvaye yujjati.",
  "tika-s0104t:496_0": "Kiñcāpi upasaggo kiriyaṃ viseseti, jotakamattabhāvato pana satipi tasmiṃ sutasaddoyeva",
  "tika-s0104t:496_1": "taṃ taṃ atthaṃ vadatīti anupasaggassa sutasaddassa atthuddhāre saupasaggassa gahaṇaṃ",
  "tika-s0104t:496_2": "na virujjhatīti āha “saupasaggo ca anupasaggo cā”ti. Assāti sutasaddassa. Upasaggavasenapi",
  "tika-s0104t:496_3": "dhātusaddo visesatthavācako yathā “anubhavati parābhavatī”ti vuttaṃ “gacchantoti",
  "tika-s0104t:496_4": "attho”ti. Tathā anupasaggopi dhātusaddo saupasaggo viya visesatthavācakoti āha “vissutadhammassāti",
  "tika-s0104t:496_5": "attho”ti. Evamīdisesu. Sotaviññeyyanti sotadvāranissitena viññāṇena viññātabbaṃ,",
  "tika-s0104t:496_6": "sasambhārakathā vā esā, sotadvārena viññātabbanti attho. Sotadvārānusāraviññātadharoti",
  "tika-s0104t:496_7": "sotadvārānusārena manoviññāṇena viññātadhammadharo. Na hi sotadvāranissitaviññāṇamattena",
  "tika-s0104t:496_8": "dhammo viññāyati, atha kho tadanusāramanoviññāṇeneva, sutadharoti ca tathā viññātadhammadharo",
  "tika-s0104t:496_9": "vutto, tasmā tadatthoyeva sambhavatīti evaṃ vuttaṃ. Kammabhāvasādhanāni sutasadde",
  "tika-s0104t:496_10": "sambhavantīti dassetuṃ “idha panā”tiādimāha. Pubbāparapadasambandhavasena atthassa",
  "tika-s0104t:496_11": "upapannatā, anupapannatā ca viññāyati, tasmā sutasaddasseva vasena ayamattho “upapanno,",
  "tika-s0104t:496_12": "anupapanno”ti vā na viññātabboti codanāya pubbāparapadasambandhavasena etadatthassa",
  "tika-s0104t:496_13": "upapannataṃ dassetuṃ “me-saddassa hī”tiādi vuttaṃ. Mayāti atthe satīti kattutthe",
  "tika-s0104t:496_14": "karaṇaniddesavasena mayāti atthe vattabbe sati, yadā me-saddassa kattuvasena karaṇaniddeso,",
  "tika-s0104t:496_15": "tadāti vuttaṃ hoti. Mamāti atthe satīti sambandhīyatthe sāminiddesavasena mamāti",
  "tika-s0104t:496_16": "atthe vattabbe sati, yadā sambandhavasena sāmi niddeso, tadāti vuttaṃ hoti.",
  "tika-s0104t:497_0": "Evaṃ saddato ñātabbamatthaṃ viññāpetvā idāni tehi dassetabbamatthaṃ nidassento “evametesū”tiādimāha.",
  "tika-s0104t:497_1": "Sutasaddasannidhāne payuttena evaṃ-saddena savanakiriyājotakeneva bhavitabbaṃ vijjamānatthassa",
  "tika-s0104t:497_2": "jotakamattattā nipātānanti vuttaṃ “evanti sotaviññāṇādiviññāṇakiccanidassana”nti.",
  "tika-s0104t:497_3": "Savanāya eva hi ākāro, nidassanaṃ, avadhāraṇampi, tasmā yathāvutto evaṃ-saddassa",
  "tika-s0104t:497_4": "tividhopi attho savanakiriyājotakabhāvena idhādhippetoti. Ādi-saddena cettha sampaṭicchanādīnaṃ",
  "tika-s0104t:497_5": "sotadvārikaviññāṇānaṃ, tadabhinipātānañca manodvārika viññāṇānaṃ gahaṇaṃ veditabbaṃ,",
  "tika-s0104t:497_6": "yato sotadvārānusāraviññātatthe idha sutasaddoti vutto. Avadhāraṇaphalattā saddapayogassa",
  "tika-s0104t:497_7": "sabbampi vākyaṃ antogadhāvadhāraṇaṃ, tasmā “suta”nti etassa sutamevāti ayamattho",
  "tika-s0104t:497_8": "labbhatīti āha “assavanabhāvapaṭikkhepato”ti. Etena hi vacanena avadhāraṇena nirākataṃ",
  "tika-s0104t:497_9": "dasseti. Yathā pana yaṃ sutaṃ sutamevāti niyametabbaṃ, tathā ca taṃ sutaṃ sammā sutaṃ",
  "tika-s0104t:497_10": "hotīti avadhāraṇaphalaṃ dassetuṃ vuttaṃ “anūnādhikāviparītaggahaṇanidassana”nti.",
  "tika-s0104t:497_11": "Atha vā saddantaratthāpohanavasena saddo atthaṃ vadati, tasmā “suta”nti etassa asutaṃ",
  "tika-s0104t:497_12": "na hotīti ayamattho labbhatīti sandhāya “assavanabhāvapaṭikkhepato”ti vuttaṃ, iminā",
  "tika-s0104t:497_13": "diṭṭhādinivattanaṃ karoti diṭṭhādīnaṃ “asuta”nti saddantaratthabhāvena nivattetabbattā.",
  "tika-s0104t:497_14": "Idaṃ vuttaṃ hoti – na idaṃ mayā attano ñāṇena diṭṭhaṃ, na ca sayambhuñāṇena sacchikataṃ,",
  "tika-s0104t:497_15": "atha kho sutaṃ, tañca kho sutaṃ sammadevāti. Tadeva sammā sutabhāvaṃ sandhāyāha “anūnā…pe…",
  "tika-s0104t:497_16": "dassana”nti. Hoti cettha –",
  "tika-s0104t:498": "“Evādisattiyā ceva, aññatthāpohanena ca;",
  "tika-s0104t:499": "Dvidhā saddo atthantaraṃ, nivatteti yathāraha”nti.",
  "tika-s0104t:500_0": "Apica avadhāraṇatthe evaṃ-sadde ayamatthayojanā karīyatīti tadapekkhassa sutasaddassa",
  "tika-s0104t:500_1": "sāvadhāraṇattho vutto “assavanabhāvapaṭikkhepato”ti, tadavadhāraṇaphalaṃ dasseti",
  "tika-s0104t:500_2": "“anū…pe… dassana”nti iminā. Savana-saddo cettha bhāvasaddena yogato kammasādhano",
  "tika-s0104t:500_3": "veditabbo “suyyatī”ti. Anūnādhikatāya bhagavato sammukhā sutākārato aviparītaṃ, aviparītassa",
  "tika-s0104t:500_4": "vā suttassa gahaṇaṃ, tassa nidassanaṃ tathā, iti savanahetu suṇantapuggalasavanavisesavasena ayaṃ yojanā katā.",
  "tika-s0104t:501_0": "Evaṃ padattayassa ekena pakārena atthayojanaṃ dassetvā idāni pakārantarenāpi taṃ",
  "tika-s0104t:501_1": "dassetuṃ “tathā”tiādi vuttaṃ. Tattha tassāti yā bhagavato sammukhā dhammassavanākārena",
  "tika-s0104t:501_2": "pavattā manodvārikaviññāṇavīthi, tassā. Sā hi nānāppakārena ārammaṇe pavattituṃ samatthā,",
  "tika-s0104t:501_3": "na sotadvārika viññāṇavīthi ekārammaṇeyeva pavattanato, tathā ceva vuttaṃ “sotadvārānusārenā”ti.",
  "tika-s0104t:501_4": "Tena hi sotadvārikaviññāṇavīthi nivattati. Nānappakārenāti vakkhamānena anekavihitena",
  "tika-s0104t:501_5": "byañjanatthaggahaṇākārasaṅkhātena nānāvidhena ākārena, etena imissā yojanāya ākārattho",
  "tika-s0104t:501_6": "evaṃ-saddo gahitoti dasseti. Pavattibhāvappakāsananti pavattiyā atthibhāvappakāsanaṃ.",
  "tika-s0104t:501_7": "Yasmiṃ pakāre vuttappakārā viññāṇavīthi nānappakārena pavattā, tadeva ārammaṇaṃ sandhāya",
  "tika-s0104t:501_8": "“dhammappakāsana”nti vuttaṃ, na pana sutasaddassa dhammatthaṃ, tena vuttaṃ “ayaṃ",
  "tika-s0104t:501_9": "dhammo suto”ti. Tassā hi viññāṇavīthiyā ārammaṇameva “ayaṃ dhammo suto”ti vuccati.",
  "tika-s0104t:501_10": "Tañca niyamiyamānaṃ yathāvuttāya viññāṇavīthiyā ārammaṇabhūtaṃ suttameva. Ayañhetthātiādi",
  "tika-s0104t:501_11": "vuttassevatthassa pākaṭīkaraṇaṃ. Tappākaṭīkaraṇattho hettha hi-saddo. Viññāṇavīthiyā",
  "tika-s0104t:501_12": "karaṇabhūtāya mayā na aññaṃ kataṃ, idaṃ pana ārammaṇaṃ kataṃ. Kiṃ pana tanti ce?",
  "tika-s0104t:501_13": "Ayaṃ dhammo sutoti. Ayaṃ panetthādhippāyo – ākāratthe evaṃ-sadde “ekenākārenā”ti",
  "tika-s0104t:501_14": "yo ākāro vutto, so atthato sotadvārānusāraviññāṇavīthiyā nānappakārena ārammaṇe pavattibhāvoyeva,",
  "tika-s0104t:501_15": "tena ca tadārammaṇabhūtassa dhammasseva savanaṃ kataṃ, na aññanti. Evaṃ savanakiriyāya",
  "tika-s0104t:501_16": "karaṇakattukammaviseso imissā yojanāya dassito.",
  "tika-s0104t:502_0": "Aññampi yojanamāha “tathā”tiādinā. Nidassanatthaṃ evaṃ-saddaṃ gahetvā nidassanena",
  "tika-s0104t:502_1": "ca nidassitabbassāvinābhāvato “evanti nidassitabbappakāsana”nti vuttaṃ. Iminā hi",
  "tika-s0104t:502_2": "tadavinābhāvato evaṃsaddena sakalampi suttaṃ paccāmaṭṭhanti dasseti, sutasaddassa",
  "tika-s0104t:502_3": "kiriyāparattā, savanakiriyāya ca sādhāraṇaviññāṇappabandhapaṭibaddhattā tasmiñca",
  "tika-s0104t:502_4": "viññāṇappabandhe puggalavohāroti vuttaṃ “puggalakiccappakāsana”nti. Sādhāraṇaviññāṇappabandho",
  "tika-s0104t:502_5": "hi paṇṇattiyā idha puggalo nāma, savanakiriyā pana tassa kiccaṃ nāma. Na hi puggalavohārarahite",
  "tika-s0104t:502_6": "dhammappabandhe savanakiriyā labbhati vohāravisayattā tassā kiriyāyāti daṭṭhabbaṃ.",
  "tika-s0104t:502_7": "“Ida”ntiādi piṇḍatthadassanaṃ mayāti yathāvuttaviññāṇappabandhasaṅkhātapuggalabhūtena",
  "tika-s0104t:502_8": "mayā. Sutanti savanakiriyāsaṅkhātena puggalakiccena yojitaṃ, imissā pana yojanāya",
  "tika-s0104t:502_9": "puggalabyāpāravisayassa puggalassa, puggalabyāpārassa ca nidassanaṃ katanti daṭṭhabbaṃ.",
  "tika-s0104t:503_0": "Ākāratthameva evaṃ-saddaṃ gahetvā purimayojanāya aññathāpi atthayojanaṃ dassetuṃ",
  "tika-s0104t:503_1": "“tathā”tiādi vuttaṃ. Cittasantānassāti yathāvuttaviññāṇappabandhassa. Nānākārappavattiyāti",
  "tika-s0104t:503_2": "nānappakārena ārammaṇe pavattiyā. Nānappakāraṃ atthabyañjanassa gahaṇaṃ, nānappakārassa",
  "tika-s0104t:503_3": "vā atthabyañjanassa gahaṇaṃ tathā, tatoyeva sā “ākārapaññattī”ti vuttāti tadevatthaṃ",
  "tika-s0104t:503_4": "samattheti “evanti hī”tiādinā. Ākārapaññattīti ca upādāpaññattiyeva, dhammānaṃ pana",
  "tika-s0104t:503_5": "pavattiākāramupādāya paññattattā tadaññāya upādāpaññattiyā visesanatthaṃ “ākārapaññattī”ti",
  "tika-s0104t:503_6": "vuttā visayaniddesoti uppattiṭṭhānaniddeso. Sotabbabhūto hi dhammo savanakiriyākattubhūtassa",
  "tika-s0104t:503_7": "puggalassa savanakiriyāvasena pavattiṭṭhānaṃ kiriyāya kattukammaṭṭhattā tabbasena",
  "tika-s0104t:503_8": "ca tadādhārassāpi dabbassa ādhārabhāvassa icchitattā, idha pana kiriyāya kattupavattiṭṭhānabhāvo",
  "tika-s0104t:503_9": "icchitoti kammameva ādhāravasena vuttaṃ, tenāha “kattu visayaggahaṇasanniṭṭhāna”nti,",
  "tika-s0104t:503_10": "ārammaṇameva vā visayo. Ārammaṇañhi tadārammaṇikassa pavattiṭṭhānaṃ. Evampi hi attho",
  "tika-s0104t:503_11": "suviññeyyataro hoti. Yathāvuttavacane piṇḍatthaṃ dassetuṃ “ettāvatā”tiādi vuttaṃ.",
  "tika-s0104t:503_12": "Ettāvatā ettakena yathāvuttatthena padattayena, kataṃ hotīti sambandho. Nānākārappavattenāti",
  "tika-s0104t:503_13": "nānappakārena ārammaṇe pavattena. Cittasantānenāti yathāvuttaviññāṇavīthisaṅkhātena",
  "tika-s0104t:503_14": "cittappabandhena. Gahaṇasadde cetaṃ karaṇaṃ. Cittasantānavinimuttassa kassaci kattu",
  "tika-s0104t:503_15": "paramatthato abhāvepi saddavohārena buddhiparikappitabhedavacanicchāya cittasantānato",
  "tika-s0104t:503_16": "aññamiva taṃsamaṅgiṃ katvā abhedepi bhedavohārena “cittasantānena taṃsamaṅgino”ti",
  "tika-s0104t:503_17": "vuttaṃ. Vohāravisayo hi saddo nekantaparamatthikoti (kārakarūpasiddhiyaṃ yo kāreti",
  "tika-s0104t:503_18": "sahetusuttaṃ passitabbaṃ) savanakiriyāvisayopi sotabbadhammo savanakiriyāvasena pavattacittasantānassa",
  "tika-s0104t:503_19": "idha paramatthato kattubhāvato tassa visayoyevāti vuttaṃ “kattu visayaggahaṇasanniṭṭhāna”nti.",
  "tika-s0104t:504_0": "Apica savanavasena cittappavattiyā eva savanakiriyābhāvato taṃvasena tadaññanāmarūpadhammasamudāyabhūtassa",
  "tika-s0104t:504_1": "taṃkiriyākattu ca visayo hotīti katvā tathā vuttaṃ. Idaṃ vuttaṃ hoti – purimanaye",
  "tika-s0104t:504_2": "savanakiriyā, takkattā ca paramatthato tathāpavattacittasantānameva, tasmā kiriyāvisayopi",
  "tika-s0104t:504_3": "“kattu visayo”ti vutto. Pacchimanaye pana tathāpavattacittasantānaṃ kiriyā, tadaññadhammasamudāyo",
  "tika-s0104t:504_4": "pana kattā, tasmā kāmaṃ ekantato kiriyāvisayoyevesa dhammo, tathāpi kiriyāvasena",
  "tika-s0104t:504_5": "“tabbantakattu visayo”ti vuttoti. Taṃsamaṅginoti tena cittasantānena samaṅgino. Kattūti",
  "tika-s0104t:504_6": "kattārassa. Visayoti ārammaṇavasena pavattiṭṭhānaṃ, ārammaṇameva vā. Sutākārassa",
  "tika-s0104t:504_7": "ca therassa sammā nicchitabhāvato “gahaṇasanniṭṭhāna”nti vuttaṃ.",
  "tika-s0104t:505_0": "Aparo nayo – yassa…pe… ākārapaññattīti ākāratthena evaṃ-saddena yojanaṃ katvā tadeva",
  "tika-s0104t:505_1": "avadhāraṇatthampi gahetvā imasmiṃyeva naye yojetuṃ “gahaṇaṃ kataṃ” icceva avatvā",
  "tika-s0104t:505_2": "“gahaṇasanniṭṭhānaṃ kata”nti vuttanti daṭṭhabbaṃ. Avadhāraṇena hi sanniṭṭhānamidhādhippetaṃ,",
  "tika-s0104t:505_3": "tasmā “ettāvatā”tiādinā avadhāraṇatthampi evaṃ-saddaṃ gahetvā ayameva yojanā katāti",
  "tika-s0104t:505_4": "dassetīti veditabbaṃ, imissā pana yojanāya gahaṇākāragāhakatabbisayavisesanidassanaṃ katanti daṭṭhabbaṃ.",
  "tika-s0104t:506_0": "Aññampi yojanamāha “atha vā”tiādinā. Pubbe attanā sutānaṃ nānāvihitānaṃ suttasaṅkhātānaṃ",
  "tika-s0104t:506_1": "atthabyañjanānaṃ upadhāritarūpassa ākārassa nidassanassa, avadhāraṇassa vā pakāsanasabhāvo",
  "tika-s0104t:506_2": "evaṃ-saddoti tadākārādibhūtassa upadhāraṇassa puggalapaññattiyā upādānabhūtadhammappabandhabyāpāratāya",
  "tika-s0104t:506_3": "“puggalakiccaniddeso”ti vuttaṃ attanā sutānañhi atthabyañjanānaṃ puna upadhāraṇaṃ",
  "tika-s0104t:506_4": "ākārādittayaṃ, tañca evaṃ-saddassa attho. So pana yaṃ dhammappabandhaṃ upādāya puggalapaññatti",
  "tika-s0104t:506_5": "pavattā, tassa byāpārabhūtaṃ kiccameva, tasmā evaṃ-saddena puggalakiccaṃ niddisīyatīti.",
  "tika-s0104t:506_6": "Kāmaṃ savanakiriyā puggalabyāpāropi avisesena, tathāpi visesato viññāṇabyāpārovāti",
  "tika-s0104t:506_7": "vuttaṃ “viññāṇakiccaniddeso”ti. Tathā hi puggalavādīnampi savanakiriyā viññāṇanirapekkhā",
  "tika-s0104t:506_8": "natthi savanādīnaṃ visesato viññāṇabyāpārabhāvena icchitattā. Meti saddappavattiyā",
  "tika-s0104t:506_9": "ekanteneva sattavisayattā, viññāṇakiccassa ca sattaviññāṇānamabhedakaraṇavasena tattheva",
  "tika-s0104t:506_10": "samodahitabbato “ubhayakiccayuttapuggalaniddeso”ti vuttaṃ. “Aya”ntiādi tappākaṭīkaraṇaṃ.",
  "tika-s0104t:506_11": "Ettha hi savanakiccaviññāṇasamaṅgināti evaṃ-saddena niddiṭṭhaṃ puggalakiccaṃ sandhāya",
  "tika-s0104t:506_12": "vuttaṃ, taṃ pana puggalassa savanakiccaviññāṇasamaṅgībhāvena puggalakiccaṃ nāmāti",
  "tika-s0104t:506_13": "dassetuṃ “puggalakiccasamaṅginā”ti avatvā “savanakiccaviññāṇasamaṅginā”ti āha, tasmā",
  "tika-s0104t:506_14": "“puggalakicca”nti niddiṭṭhasavanakiccavatā viññāṇena samaṅgināti attho. Viññāṇavasena,",
  "tika-s0104t:506_15": "laddhasavanakiccavohārenāti ca sutasaddena niddiṭṭhaṃ viññāṇakiccaṃ sandhāya vuttaṃ.",
  "tika-s0104t:506_16": "Savanameva kiccaṃ yassāti tathā. Savanakiccanti vohāro savanakiccavohāro, laddho",
  "tika-s0104t:506_17": "so yenāti tathā. Laddhasavanakiccavohārena viññāṇasaṅkhātena vasena sāmatthiyenāti",
  "tika-s0104t:506_18": "attho. Ayaṃ pana sambandho – savanakiccaviññāṇasamaṅginā puggalena mayā laddhasavanakiccavohārena",
  "tika-s0104t:506_19": "viññāṇavasena karaṇabhūtena sutanti.",
  "tika-s0104t:507_0": "Apica “eva”nti saddassattho avijjamānapaññatti, “suta”nti saddassattho vijjamānapaññatti,",
  "tika-s0104t:507_1": "tasmā te tathārūpapaññatti upādānabhūtapuggalabyāpārabhāveneva dassento āha “evanti",
  "tika-s0104t:507_2": "puggalakiccaniddeso. Sutanti viññāṇakiccaniddeso”ti. Na hi paramatthatoyeva niyamiyamāne",
  "tika-s0104t:507_3": "sati puggalakiccaviññāṇakiccavasena ayaṃ vibhāgo labbhatīti. Imissā pana yojanāya",
  "tika-s0104t:507_4": "kattubyāpārakaraṇabyāpārakattuniddeso katoti veditabbo.",
  "tika-s0104t:508_0": "Sabbassāpi saddādhigamanīyassa atthassa paññattimukheneva paṭipajjitabbattā, sabbāsañca",
  "tika-s0104t:508_1": "paññattīnaṃ vijjamānādivasena chasu paññattibhedesu antogadhattā tāsu “eva”ntiādīnaṃ",
  "tika-s0104t:508_2": "paññattīnaṃ sarūpaṃ niddhāretvā dassento “evanti cā”tiādimāha. Tattha “eva”nti ca",
  "tika-s0104t:508_3": "“me”ti ca vuccamānassa atthassa ākārādibhūtassa dhammānaṃ asallakkhaṇabhāvato avijjamānapaññattibhāvoti",
  "tika-s0104t:508_4": "āha “saccikaṭṭhaparamatthavasena avijjamānapaññattī”ti. Saccikaṭṭhaparamatthavasenāti",
  "tika-s0104t:508_5": "ca bhūtatthauttamatthavasenāti attho. Idaṃ vuttaṃ hoti – yo māyāmarīciādayo viya",
  "tika-s0104t:508_6": "abhūtattho, anussavādīhi gahetabbo viya anuttamattho ca na hoti, so rūpasaddādisabhāvo,",
  "tika-s0104t:508_7": "ruppanānubhavanādisabhāvo vā attho “saccikaṭṭho, paramattho”ti ca vuccati, “evaṃ",
  "tika-s0104t:508_8": "me”ti padānaṃ pana attho abhūtattā, anuttamattā ca na tathā vuccati, tasmā bhūtatthauttamatthasaṅkhātena",
  "tika-s0104t:508_9": "saccikaṭṭhaparamatthavasena visesanabhūtena avijjamānapaññattiyevāti. Etena ca visesanena",
  "tika-s0104t:508_10": "bālajanehi “atthī”ti parikappitaṃ paññattimattaṃ nivatteti. Tadevatthaṃ pākaṭaṃ karoti,",
  "tika-s0104t:508_11": "hetunā vā sādheti “kiñhettha ta”ntiādinā. Yaṃ dhammajātaṃ, atthajātaṃ vā “eva”nti",
  "tika-s0104t:508_12": "vā “me”ti vā niddesaṃ labhetha, taṃ ettha rūpaphassādidhammasamudāye, “evaṃ me”ti",
  "tika-s0104t:508_13": "padānaṃ vā atthe. Paramatthato na atthīti yojanā. Rūpaphassādibhāvena niddiṭṭho paramatthato",
  "tika-s0104t:508_14": "ettha attheva, “evaṃ me”ti pana niddiṭṭho natthīti adhippāyo. Sutanti pana saddāyatanaṃ",
  "tika-s0104t:508_15": "sandhāyāha “vijjamānapaññattī”ti. “Saccikaṭṭhaparamatthavasenā”ti cettha adhikāro.",
  "tika-s0104t:508_16": "“Yañhī”tiādi tappākaṭīkaraṇaṃ, hetudassanaṃ vā. Yaṃ taṃ saddāyatanaṃ sotena sotadvārena,",
  "tika-s0104t:508_17": "tannissitaviññāṇena vā upaladdhaṃ adhigamitabbanti attho. Tena hi saddāyatanamidha",
  "tika-s0104t:508_18": "gahitaṃ kammasādhanenāti dasseti.",
  "tika-s0104t:509_0": "Evaṃ aṭṭhakathānayena paññattisarūpaṃ niddhāretvā idāni aṭṭhakathāmuttakenāpi nayena",
  "tika-s0104t:509_1": "vuttesu chasu paññattibhedesu “eva”ntiādīnaṃ paññattīnaṃ sarūpaṃ niddhārento “tathā”tiādimāha.",
  "tika-s0104t:509_2": "Upādāpaññatti ādayo hi porāṇaṭṭhakathāto muttā saṅgahakāreneva ācariyena vuttā. Vitthāro",
  "tika-s0104t:509_3": "abhidhammaṭṭhakathāya gahetabbo. Taṃ tanti taṃ taṃ dhammajātaṃ, sotapathamāgate dhamme",
  "tika-s0104t:509_4": "upādāya tesaṃ upadhāritākāranidassanāvadhāraṇassa paccāmasanavasena evanti ca sasantatipariyāpanne",
  "tika-s0104t:509_5": "khandhe upādāya meti ca vattabbattāti attho. Rūpavedanādibhedehi dhamme upādāya nissāya",
  "tika-s0104t:509_6": "kāraṇaṃ katvā paññatti upādāpaññatti yathā “tāni tāni aṅgāni upādāya ratho gehaṃ,",
  "tika-s0104t:509_7": "te te rūparasādayo upādāya ghaṭo paṭo, candimasūriyaparivattādayo upādāya kālo disā”tiādi.",
  "tika-s0104t:509_8": "Paññapetabbaṭṭhena cesā paññatti nāma, na paññāpanaṭṭhena. Yā pana tassa atthassa",
  "tika-s0104t:509_9": "paññāpanā, ayaṃ avijjamānapaññattiyeva. Diṭṭhādīni upanidhāya vattabbatoti diṭṭhamutaviññāte",
  "tika-s0104t:509_10": "upanidhāya upatthambhaṃ katvā apekkhitvā vattabbattā. Diṭṭhādisabhāvavirahite saddāyatane",
  "tika-s0104t:509_11": "vattamānopi hi sutavohāro “dutiyaṃ tatiya”ntiādiko viya paṭhamādīni diṭṭhamutaviññāte",
  "tika-s0104t:509_12": "apekkhitvā pavatto “upanidhāpaññatī”ti vuccate. Sā panesā anekavidhā tadaññapekkhūpanidhā",
  "tika-s0104t:509_13": "hatthagatūpanidhā sampayuttūpanidhāsamāropitūpanidhā avidūragatūpanidhā paṭibhāgūpanidhā",
  "tika-s0104t:509_14": "tabbahulūpanidhātabbisiṭṭhūpanidhā”tiādinā. Tāsu ayaṃ “dutiyaṃ tatiya”ntiādikā viya",
  "tika-s0104t:509_15": "paṭhamādīnaṃ diṭṭhādīnaṃ aññamaññamapekkhitvā vuttattā tadaññapekkhūpanidhāpaññatti nāma.",
  "tika-s0104t:510_0": "Evaṃ paññattiyāpi atthādhigamanīyatāsaṅkhātaṃ dassetabbatthaṃ dassetvā idāni saddasāmatthiyena",
  "tika-s0104t:510_1": "dīpetabbamatthaṃ niddhāretvā dīpento “ettha cā”tiādimāha. Etthāti etasmiṃ vacanattaye.",
  "tika-s0104t:510_2": "Ca-saddo upanyāso atthantaraṃ ārabhitukāmena yojitattā. “Suta”nti vutte asutaṃ na",
  "tika-s0104t:510_3": "hotīti pakāsitoyamattho, tasmā tathā suta-saddena pakāsitā attanā paṭividdhasuttassa",
  "tika-s0104t:510_4": "pakāravisesā “eva”nti therena paccāmaṭṭhāti tena evaṃ-saddena asammoho dīpito nāma,",
  "tika-s0104t:510_5": "tenāha “evanti vacanena asammohaṃ dīpetī”ti. Asammohanti ca yathāsute sutte asammohaṃ.",
  "tika-s0104t:510_6": "Tadeva yuttiyā, byatirekena ca samatthehi “na hī”tiādinā vakkhamānañca suttaṃ nānappakāraṃ",
  "tika-s0104t:510_7": "duppaṭividdhañca. Evaṃ nānappakāre duppaṭividdhe sutte kathaṃ sammūḷho nānappakārapaṭivedhasamattho",
  "tika-s0104t:510_8": "bhavissati. Imāya yuttiyā, iminā ca byatirekena therassa tattha asammūḷhabhāvasaṅkhāto",
  "tika-s0104t:510_9": "dīpetabbo attho viññāyatīti vuttaṃ hoti. Evamīdisesu yathārahaṃ. Bhagavato sammukhā",
  "tika-s0104t:510_10": "sutākārassa yāthāvato upari therena dassiyamānattā “suttassa asammosaṃ dīpetī”ti",
  "tika-s0104t:510_11": "vuttaṃ. Kālantarenāti sutakālato aparena kālena. Yassa…pe… paṭijānāti, therassa pana",
  "tika-s0104t:510_12": "suvaṇṇabhājane pakkhittasīhavasā viya anassamānaṃ asammuṭṭhaṃ tiṭṭhati, tasmā so",
  "tika-s0104t:510_13": "evaṃ paṭijānātīti vuttaṃ hoti. Evaṃ dīpitena pana atthena kiṃ pakāsitanti āha “iccassā”tiādi.",
  "tika-s0104t:510_14": "Tattha iccassāti iti assa, tasmā asammohassa, asammosassa ca dīpitattā assa therassapaññāsiddhītiādinā",
  "tika-s0104t:510_15": "sambandho. Asammohenāti sammohābhāvena. Paññāvajjitasamādhiādidhammajātena taṃsampayuttāya",
  "tika-s0104t:510_16": "paññāya siddhi sahajātādisattiyā sijjhanato. Sammohapaṭipakkhena vā paññāsaṅkhātena",
  "tika-s0104t:510_17": "dhammajātena. Savanakālasambhūtāya hi paññāya taduttarikālapaññāsiddhi upanissayādikoṭiyā",
  "tika-s0104t:510_18": "sijjhanato. Itaratthāpi yathārahaṃ nayo netabbo.",
  "tika-s0104t:511_0": "Evaṃ pakāsitena pana atthena kiṃ vibhāvitanti āha “tatthā”tiādi. Tatthāti tesu dubbidhesu",
  "tika-s0104t:511_1": "dhammesu. Byañjanānaṃ paṭivijjhitabbo ākāro nātigambhīro, yathāsutadhāraṇameva tattha",
  "tika-s0104t:511_2": "karaṇīyaṃ, tasmā tattha satiyā byāpāro adhiko, paññā pana guṇībhūtāti vuttaṃ “paññāpubbaṅgamāyā”tiādi.",
  "tika-s0104t:511_3": "Paññāya pubbaṅgamā paññāpubbaṅgamāti hi nibbacanaṃ, pubbaṅgamatā cettha padhānabhāvo",
  "tika-s0104t:511_4": "“manopubbaṅgamā dhammā”tiādīsu viya. Apica yathā cakkhuviññāṇādīsu āvajjanādayo pubbaṅgamā",
  "tika-s0104t:511_5": "samānāpi tadārammaṇassa avijānanato appadhānabhūtā, evaṃ pubbaṅgamāyapi appadhānatte",
  "tika-s0104t:511_6": "sati paññāpubbaṅgamā etissāti nibbacanampi yujjati. Pubbaṅgamatā cettha purecāribhāvo.",
  "tika-s0104t:511_7": "Iti sahajātapubbaṅgamo purejātapubbaṅgamoti duvidhopi pubbaṅgamo idha sambhavati,",
  "tika-s0104t:511_8": "yathā cettha, evaṃ sati “pubbaṅgamāyā”ti etthāpi yathāsambhavamesa nayo veditabbo.",
  "tika-s0104t:511_9": "Evaṃ vibhāvitena samatthatāvacanena kimanubhāvitanti āha “tadubhayasamatthatāyogenā”tiādi.",
  "tika-s0104t:511_10": "Tattha atthabyañjanasampannassāti atthabyañjanena paripuṇṇassa, saṅkāsanādīhi vā",
  "tika-s0104t:511_11": "chahi atthapadehi, akkharādīhi ca chahi byañjanapadehi samannāgatassa, atthabyañjanasaṅkhātena",
  "tika-s0104t:511_12": "vā rasena sādurasassa. Pariyattidhammoyeva navalokuttararatanasannidhānato sattavidhassa,",
  "tika-s0104t:511_13": "dasavidhassa vā ratanassa sannidhāno koso viyāti dhammakoso, tathā dhammabhaṇḍāgāro,",
  "tika-s0104t:511_14": "tattha niyuttoti dhammabhaṇḍāgāriko. Atha vā nānārājabhaṇḍarakkhako bhaṇḍāgāriko",
  "tika-s0104t:511_15": "viyāti bhaṇḍāgāriko, dhammassa anurakkhako bhaṇḍāgārikoti tameva sadisatākāraṇadassanena",
  "tika-s0104t:511_16": "visesetvā “dhammabhaṇḍāgāriko”ti vutto. Yathāha –",
  "tika-s0104t:512": "“Bahussuto dhammadharo, sabbapāṭhī ca sāsane;",
  "tika-s0104t:513": "Ānando nāma nāmena, dhammārakkho tavaṃ mune”ti. ;",
  "tika-s0104t:514_0": "Aññathāpi dīpetabbamatthaṃ dīpeti “aparo nayo”tiādinā, evaṃ saddena vuccamānānaṃ",
  "tika-s0104t:514_1": "ākāranidassanāvadhāraṇatthānaṃ aviparītasaddhammavisayattā tabbisayehi tehi atthehi",
  "tika-s0104t:514_2": "yoniso manasikārassa dīpanaṃ yuttanti vuttaṃ “yoni…pe… dīpetī”ti. “Ayoniso”tiādinā",
  "tika-s0104t:514_3": "byatirekena ñāpakahetudassanaṃ. Tattha katthaci hi-saddo dissati, so kāraṇe, kasmāti",
  "tika-s0104t:514_4": "attho, iminā vacaneneva yoniso manasikaroto nānappakārapaṭivedhasambhavato aggi viya",
  "tika-s0104t:514_5": "dhūmena kāriyena kāraṇabhūto so viññāyatīti tadanvayampi atthāpattiyā dasseti. Esa",
  "tika-s0104t:514_6": "nayo sabbattha yathārahaṃ. “Brahmajālaṃ āvuso kattha bhāsita”ntiādi pucchāvasena",
  "tika-s0104t:514_7": "adhunā pakaraṇappattassa vakkhamānassa suttassa “suta”nti padena vuccamānaṃ bhagavato",
  "tika-s0104t:514_8": "sammukhā savanaṃ samādhānamantarena na sambhavatīti katvā vuttaṃ “avikkhepaṃ dīpetī”ti.",
  "tika-s0104t:514_9": "“Vikkhittacittassā”tiādinā byatirekakāraṇena ñāpakahetuṃ dassetvā tadeva samattheti",
  "tika-s0104t:514_10": "“tathā hī”tiādinā. Sabbasampattiyāti sabbena atthabyañjanadesakapayojanādinā sampattiyā.",
  "tika-s0104t:514_11": "Kiṃ iminā pakāsitanti āha “yoniso manasikārena cetthā”tiādi. Etthāti etasmiṃ dhammadvaye.",
  "tika-s0104t:514_12": "“Na hi vikkhittacitto”tiādinā kāraṇabhūtena avikkhepena, sappurisūpanissayena ca",
  "tika-s0104t:514_13": "phalabhūtassa saddhammassavanassa siddhiyā eva samatthanaṃ vuttaṃ, avikkhepena pana",
  "tika-s0104t:514_14": "sappurisūpanissayassa siddhiyā samatthanaṃ na vuttaṃ. Kasmāti ce? Vikkhittacittānaṃ",
  "tika-s0104t:514_15": "sappurise payirupāsanābhāvassa atthato siddhattā. Atthavaseneva hi so pākaṭoti na vutto.",
  "tika-s0104t:515_0": "Etthāha – yathā yoniso manasikārena phalabhūtena attasammāpaṇidhipubbekatapuññatānaṃ",
  "tika-s0104t:515_1": "kāraṇabhūtānaṃ siddhi vuttā tadavinābhāvato, evaṃ avikkhepena phalabhūtena saddhammassavanasappurisūpanissayānaṃ",
  "tika-s0104t:515_2": "kāraṇabhūtānaṃ siddhi vattabbā siyā assutavato, sappurisūpanissayavirahitassa ca",
  "tika-s0104t:515_3": "tadabhāvato. Evaṃ santepi “na hi vikkhittacitto”tiādisamatthanavacanena avikkhepena,",
  "tika-s0104t:515_4": "sappurisūpanissayena ca kāraṇabhūtena saddhammassavanasseva phalabhūtassa siddhi",
  "tika-s0104t:515_5": "vuttā, kasmā panevaṃ vuttāti? Vuccate – adhippāyantarasambhavato hi tathā siddhi",
  "tika-s0104t:515_6": "vuttā. Ayaṃ panetthādhippāyo – saddhammassavanasappurisūpanissayā na ekantena avikkhepassa",
  "tika-s0104t:515_7": "kāraṇaṃ bāhirakāraṇattā, avikkhepo pana sappurisūpanissayo viya saddhammassavanassa",
  "tika-s0104t:515_8": "ekantakāraṇaṃ ajjhattikakāraṇattā, tasmā ekantakāraṇe honte kimatthiyā anekantakāraṇaṃ",
  "tika-s0104t:515_9": "pati phalabhāvaparikappanāti tathāyevetassa siddhi vuttāti. Ettha ca paṭhamaṃ phalena",
  "tika-s0104t:515_10": "kāraṇassa siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena",
  "tika-s0104t:515_11": "phalassa siddhidassanaṃ ekantavassinā viya meghavuṭṭhānena vuṭṭhipavattiyā.",
  "tika-s0104t:516_0": "“Aparo nayo”tiādinā aññathāpi dīpetabbatthamāha, yasmā na hotīti sambandho. Evanti…pe…",
  "tika-s0104t:516_1": "nānākāraniddesoti heṭṭhā vuttaṃ, so ca ākāroti sotadvārānusāraviññāṇavīthisaṅkhātassa",
  "tika-s0104t:516_2": "cittasantānassa nānākārena ārammaṇe pavattiyā nānatthabyañjanaggahaṇasaṅkhāto so",
  "tika-s0104t:516_3": "bhagavato vacanassa atthabyañjanappabhedaparicchedavasena sakalasāsanasampattiogāhanākāro.",
  "tika-s0104t:516_4": "Evaṃ bhaddakoti niravasesaparahitapāripūribhāvakāraṇattā evaṃ yathāvuttena nānatthabyañjanaggahaṇena",
  "tika-s0104t:516_5": "sundaro seṭṭho, samāsapadaṃ vā etaṃ evaṃ īdiso bhaddo yassāti katvā. Na paṇihito",
  "tika-s0104t:516_6": "appaṇihito, sammā appaṇi hito attā yassāti tathā, tassa. Pacchimacakkadvayasampattinti",
  "tika-s0104t:516_7": "attasammāpaṇidhipubbekatapuññatāsaṅkhātaguṇadvayasampattiṃ. Guṇasseva hi aparāparavuttiyā",
  "tika-s0104t:516_8": "pavattanaṭṭhena cakkabhāvo. Caranti vā etena sattā sampattibhavaṃ, sampattibhavesūti",
  "tika-s0104t:516_9": "vā cakkaṃ. Yaṃ sandhāya vuttaṃ “cattārimāni bhikkhave, cakkāni, yehi samannāgatānaṃ",
  "tika-s0104t:516_10": "devamanussānaṃ catucakkaṃ vattatī”tiādi pacchimabhāvo cettha desanākkamavaseneva.",
  "tika-s0104t:516_11": "Purimacakkadvayasampattinti patirūpadesavāsasappurisūpanissayasaṅkhātaguṇadvayasampattiṃ.",
  "tika-s0104t:516_12": "Sesaṃ vuttanayameva. Tasmāti purimakāraṇaṃ purimassevāti idha kāraṇamāha “na hī”tiādinā.",
  "tika-s0104t:517_0": "Tena kiṃ pakāsitanti āha “iccassā”tiādi. Iti imāya catucakkasampattiyā kāraṇabhūtāya.",
  "tika-s0104t:517_1": "Assa therassa. Pacchimacakkadvayasiddhiyāti pacchimacakkadvayassa atthibhāvena siddhiyā.",
  "tika-s0104t:517_2": "Āsayasuddhīti vipassanāñāṇasaṅkhātāya anulomikakhantiyā, kammassakatāñāṇa-maggañāṇasaṅkhātassa",
  "tika-s0104t:517_3": "yathābhūtañāṇassa cāti duvidhassāpi āsayassa asuddhihetubhūtānaṃ kilesānaṃ dūrībhāvena",
  "tika-s0104t:517_4": "suddhi. Tadeva hi dvayaṃ vivaṭṭanissitānaṃ suddhasattānaṃ āsayo. Sammāpaṇihitatto",
  "tika-s0104t:517_5": "hi pubbe ca katapuñño suddhāsayo hoti. Tathā hi vuttaṃ “sammāpaṇihitaṃ cittaṃ, seyyaso",
  "tika-s0104t:517_6": "naṃ tato kare”ti, “katapuññosi tvaṃ ānanda, padhānamanuyuñja khippaṃ hohisi anāsavo”ti",
  "tika-s0104t:517_7": "ca. Keci pana “kattukamyatāchando āsayo”ti vadanti, tadayuttameva “tāya ca āsayasuddhiyā",
  "tika-s0104t:517_8": "adhigamabyattisiddhī”ti vacanena virodhato. Evampi maggañāṇasaṅkhātassa āsayassa",
  "tika-s0104t:517_9": "suddhi na yuttā tāya adhigamabyattisiddhiyā avattabbatoti? No na yutto purimassa",
  "tika-s0104t:517_10": "maggassa, pacchimānaṃ maggānaṃ, phalānañca kāraṇabhāvato. Payogasuddhīti yonisomanasikārapubbaṅgamassa",
  "tika-s0104t:517_11": "dhammassavanapayogassa visadabhāvena suddhi, sabbassa vā kāyavacīpayogassa niddosabhāvena",
  "tika-s0104t:517_12": "suddhi. Patirūpadesavāsī, hi sappurisasevī ca yathāvuttavisuddhapayogo hoti. Tathāvisuddhena",
  "tika-s0104t:517_13": "yonisomanasikārapubbaṅgamena dhammassavanapayogena, vippaṭisārābhāvāvahena ca kāyavacīpayogena",
  "tika-s0104t:517_14": "avikkhittacitto pariyattiyaṃ visārado hoti, tathābhūto ca thero, tena viññāyati purimacakkadvayasiddhiyā",
  "tika-s0104t:517_15": "therassa payogasuddhi siddhāvāti. Tena kiṃ vibhāvitanti āha “tāya cā”tiādi. Adhigamabyattisiddhīti",
  "tika-s0104t:517_16": "paṭivedhasaṅkhāte adhigame chekabhāvasiddhi. Adhigametabbato hi paṭivijjhitabbato",
  "tika-s0104t:517_17": "paṭivedho “adhigamo”ti aṭṭhakathāsu vutto, āgamoti ca pariyatti āgacchanti attatthaparatthādayo",
  "tika-s0104t:517_18": "etena, ābhuso vā gamitabbo ñātabboti katvā.",
  "tika-s0104t:518_0": "Tena kimanubhāvitanti āha “itī”tiādi. Itīti evaṃ vuttanayena, tasmā siddhattāti vā",
  "tika-s0104t:518_1": "kāraṇaniddeso. Vacananti nidānavacanaṃ lokato, dhammato ca siddhāya upamāya tamatthaṃ",
  "tika-s0104t:518_2": "ñāpetuṃ “aruṇuggaṃ viyā”tiādimāha. “Upamāya midhekacce, atthaṃ jānanti paṇḍitā”ti",
  "tika-s0104t:518_3": "hi vuttaṃ. Aruṇoti sūriyassa udayato pubbabhāge uṭṭhitaraṃsi, tassa uggaṃ uggamanaṃ",
  "tika-s0104t:518_4": "udayato udayantassa udayāvāsamuggacchato sūriyassa pubbaṅgamaṃ purecaraṃ bhavituṃ",
  "tika-s0104t:518_5": "arahati viyāti sambandho. Idaṃ vuttaṃ hoti – āgamādhigamabyattiyā īdisassa therassa",
  "tika-s0104t:518_6": "vuttanidānavacanaṃ bhagavato vacanassa pubbaṅgamaṃ bhavitumarahati, nidānabhāvaṃ",
  "tika-s0104t:518_7": "gataṃ hotīti idamatthajātaṃ anubhāvitanti.",
  "tika-s0104t:519_0": "Idāni aparampi pubbe vuttassa asammohāsammosasaṅkhātassa dīpetabbassatthassa dīpakehi",
  "tika-s0104t:519_1": "evaṃ-sadda suta-saddehi pakāsetabbamatthaṃ pakāsento “aparo nayo”tiādimāha. Tattha",
  "tika-s0104t:519_2": "hi “nānappakārapaṭivedhadīpakena, sotabbappabhedapaṭivedhadīpakenā”ti ca iminā tehi",
  "tika-s0104t:519_3": "saddehi pubbe dīpitaṃ asammohāsammosasaṅkhātaṃ dīpetabbatthamāha asammohena nānappakārapaṭivedhassa,",
  "tika-s0104t:519_4": "asammosena ca sotabbappabhedapaṭivedhassa sijjhanato. “Attano”tiādīhi pana pakāsetabbatthaṃ.",
  "tika-s0104t:519_5": "Tena vuttaṃ ācariyadhammapālattherena “nānappakārapaṭivedhadīpakenātiādinā evaṃ-sadda",
  "tika-s0104t:519_6": "suta-saddānaṃ therassa atthabyañjanesu asammohāsammosadīpanato catupaṭisambhidāvasena",
  "tika-s0104t:519_7": "atthayojanaṃ dassetī”ti. Hetugabbhañcetaṃ padadvayaṃ, nānappakārapaṭivedhasaṅkhātassa,",
  "tika-s0104t:519_8": "sotabbappabheda-paṭivedhasaṅkhātassa ca dīpetabbatthassa dīpakattāti vuttaṃ hoti.",
  "tika-s0104t:519_9": "Santassa vijjamānassa bhāvo sabbhāvo, atthapaṭibhānapaṭisambhidāhi sampattiyā sabbhāvo",
  "tika-s0104t:519_10": "tathā. “Sambhava”ntipi pāṭho, sambhavanaṃ sambhavo, atthapaṭibhānapaṭisambhidāsampattīnaṃ",
  "tika-s0104t:519_11": "sambhavo tathā. Evaṃ itaratthāpi. “Sotabbappabhedapaṭivedhadīpakenā”ti etena pana",
  "tika-s0104t:519_12": "ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva vuttepi",
  "tika-s0104t:519_13": "sotabbadhammavisesaṃ āmasatīti dasseti. Ettha ca sotabbadhammasaṅkhātāya pāḷiyā nidassetabbānaṃ",
  "tika-s0104t:519_14": "bhāsitatthapayojanatthānaṃ, tīsu ca ñāṇesu pavattañāṇassa nānappakārabhāvato tabbhāvapaṭivedhadīpakena",
  "tika-s0104t:519_15": "evaṃ-saddena atthapaṭibhānapaṭisambhidāsampattisabbhāvadīpanaṃ yuttaṃ, sotabbadhammassa",
  "tika-s0104t:519_16": "pana atthādhigamahetuto, taṃvasena ca tadavasesahetuppabhedassa gahitattā, niruttibhāvato",
  "tika-s0104t:519_17": "ca sotabbappabhedadīpakena suta-saddena dhammaniruttipaṭisambhidāsampattisabbhāvadīpanaṃ",
  "tika-s0104t:519_18": "yuttanti veditabbaṃ. Tadevatthañhi ñāpetuṃ “asammohadīpakena, asammosadīpakenā”ti",
  "tika-s0104t:519_19": "ca avatvā tathā vuttanti.",
  "tika-s0104t:520_0": "Evaṃ asammohāsammosasaṅkhātassa dīpetabbassatthassa dīpakehi evaṃ-sadda suta-saddehi",
  "tika-s0104t:520_1": "pakāsetabbamatthaṃ pakāsetvā idāni yonisomanasikārāvikkhepasaṅkhātassa dīpetabbassatthassa",
  "tika-s0104t:520_2": "dīpakehipi tehi pakāsetabbamatthaṃ pakāsento “evanti cā”tiādimāha. Tattha hi “evanti…pe…",
  "tika-s0104t:520_3": "bhāsamāno, sutanti idaṃ…pe… bhāsamāno”ti ca iminā tehi saddehi pubbe dīpitaṃ yonisomanasikārāvikkhepasaṅkhātaṃ",
  "tika-s0104t:520_4": "dīpetabbatthamāha, “ete mayā”tiādīhi pana pakāsetabbatthaṃ savanayogadīpakanti ca",
  "tika-s0104t:520_5": "avikkhepavasena savanayogassa sijjhanato tadeva sandhāyāha. Tathā hi ācariyadhammapālattherena",
  "tika-s0104t:520_6": "vuttaṃ “savanadhāraṇavacīparicariyā pariyattidhammānaṃ visesena sotāvadhāraṇapaṭibaddhāti",
  "tika-s0104t:520_7": "te avikkhepadīpakena sutasaddena yojetvā”ti. Manodiṭṭhīhi pariyattidhammānaṃ anupekkhanasuppaṭivedhā",
  "tika-s0104t:520_8": "visesato manasikārapaṭibaddhā, tasmā taddīpakavacaneneva ete mayā dhammā manasānupekkhitā",
  "tika-s0104t:520_9": "diṭṭhiyā suppaṭividdhāti imamatthaṃ pakāsetīti vuttaṃ “evanti ca…pe… dīpetī”ti tattha",
  "tika-s0104t:520_10": "dhammāti pariyattidhammā. Manasānupekkhitāti “idha sīlaṃ kathitaṃ, idha samādhi,",
  "tika-s0104t:520_11": "idha paññā, ettakāva ettha anusandhayo”tiādibhedena manasā anupekkhitā. Diṭṭhiyā",
  "tika-s0104t:520_12": "suppaṭividdhāti nijjhānakkhantisaṅkhātāya, ñātapariññāsaṅkhātāya vā diṭṭhiyā tattha",
  "tika-s0104t:520_13": "vuttarūpārūpadhamme “iti rūpaṃ, ettakaṃ rūpa”ntiādinā suṭṭhu vavatthāpetvā paṭividdhā.",
  "tika-s0104t:521_0": "Savanadhāraṇavacīparicariyā ca pariyattidhammānaṃ visesena sotāvadhāraṇapaṭibaddhā,",
  "tika-s0104t:521_1": "tasmā taddīpakavacaneneva bahū mayā dhammā sutā dhātā vacasā paricitāti imamatthaṃ",
  "tika-s0104t:521_2": "pakāsetīti vuttaṃ “sutanti idaṃ…pe… dīpetī”ti. Tattha sutāti sotadvārānusārena viññātā.",
  "tika-s0104t:521_3": "Dhātāti suvaṇṇabhājane pakkhittasīhavasā viya manasi suppatiṭṭhitabhāvasādhanena",
  "tika-s0104t:521_4": "upadhāritā. Vacasā paricitāti paguṇatāsampādanena vācāya paricitā sajjhāyitā. Idāni",
  "tika-s0104t:521_5": "pakāsetabbatthadvayadīpakena yathāvuttasaddadvayena vibhāvetabbamatthaṃ vibhāvento",
  "tika-s0104t:521_6": "“tadubhayenapī”tiādimāha. Tattha tadubhayenāti purimanaye, pacchimanaye ca yathāvuttassa",
  "tika-s0104t:521_7": "pakāsetabbassatthassa pakāsakena tena dubbidhena saddena. Atthabyañjanapāripūriṃ",
  "tika-s0104t:521_8": "dīpentoti ādarajananassa kāraṇavacanaṃ. Tadeva kāraṇaṃ byatirekena vivarati, yuttiyā",
  "tika-s0104t:521_9": "vā daḷhaṃ karoti “atthabyañjanaparipuṇṇañhī”tiādinā. Asuṇantoti cettha lakkhaṇe,",
  "tika-s0104t:521_10": "hetumhi vā anta-saddo. Mahatā hitāti mahantato hitasmā. Paribāhiroti sabbato bhāgena bāhiro.",
  "tika-s0104t:522_0": "Etena pana vibhāvetabbatthadīpakena saddadvayena anubhāvetabbatthamanubhāvento “evaṃ",
  "tika-s0104t:522_1": "me sutanti iminā”tiādimāha. Pubbe visuṃ visuṃ atthe yojitāyeva ete saddā idha ekassevānubhāvatthassa",
  "tika-s0104t:522_2": "anubhāvakabhāvena gahitāti ñāpetuṃ “sakalenā”ti vuttaṃ. Kāmañca me-saddo imasmiṃ",
  "tika-s0104t:522_3": "ṭhāne pubbena yojito, tadapekkhānaṃ pana evaṃ-sadda suta-saddānaṃ sahacaraṇato, avinābhāvato",
  "tika-s0104t:522_4": "ca tathā vuttanti daṭṭhabbaṃ. Tathāgatappaveditanti tathāgatena pakārato viditaṃ,",
  "tika-s0104t:522_5": "bhāsitaṃ vā. Attano adahantoti attani “mameda”nti aṭṭhapento. Bhummatthe cetaṃ sāmivacanaṃ.",
  "tika-s0104t:522_6": "Asappurisabhūminti asappurisavisayaṃ, so ca atthato apakataññutāsaṅkhātā “idhekacco",
  "tika-s0104t:522_7": "pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti evaṃ",
  "tika-s0104t:522_8": "mahācoradīpakena bhagavatā vuttā anariyavohārāvatthā, tathā cāha “tathāgata…pe… adahanto”ti.",
  "tika-s0104t:522_9": "Hutvāti cettha seso. Tathā sāvakattaṃ paṭijānantoti sappurisabhūmiokkamanasarūpakathanaṃ.",
  "tika-s0104t:522_10": "Nanu ca ānandattherassa “mametaṃ vacana”nti adhimānassa, mahākassapattherādīnañca",
  "tika-s0104t:522_11": "tadāsaṅkāya abhāvato asappurisabhūmisamatikkamādivacanaṃ niratthakaṃ siyāti? Nayidamevaṃ",
  "tika-s0104t:522_12": "“evaṃ me suta”nti vadantena ayampi attho anubhāvitoti atthasseva dassanato. Tena",
  "tika-s0104t:522_13": "hi anubhāvetabbamatthaṃyeva tathā dasseti, na pana ānandattherassa adhimānassa, mahākassapattherādīnañca",
  "tika-s0104t:522_14": "tadāsaṅkāya sambhavanti niṭṭhamettha gantabbaṃ. Keci pana “devatānaṃ parivitakkāpekkhaṃ",
  "tika-s0104t:522_15": "tathāvacanaṃ, tasmā edisī codanā anavakāsā”ti vadanti. Tasmiṃ kira samaye ekaccānaṃ",
  "tika-s0104t:522_16": "devatānaṃ evaṃ cetaso parivitakko udapādi “bhagavā ca parinibbuto, ayañcāyasmā ānando",
  "tika-s0104t:522_17": "desanākusalo, idāni dhammaṃ deseti, sakyakulappasuto tathāgatassa bhātā, cūḷapituputto",
  "tika-s0104t:522_18": "ca, kiṃ nu kho so sayaṃ sacchikataṃ dhammaṃ deseti, udāhu bhagavatoyeva vacanaṃ yathāsuta”nti,",
  "tika-s0104t:522_19": "tesameva cetoparivitakkamaññāya tadabhipariharaṇatthaṃ asappurisabhūmisamatikkamanādiattho",
  "tika-s0104t:522_20": "anubhāvitoti. Sāyeva yathāvuttā anariyavohārāvatthā asaddhammo, tadavatthānokkamanasaṅkhātā",
  "tika-s0104t:522_21": "ca sāvakattapaṭijānanā saddhammo. Evaṃ sati pariyāyantarena purimatthameva dassetīti",
  "tika-s0104t:522_22": "gahetabbaṃ. Apica kuhanalapanādivasena pavatto akusalarāsi asaddhammo, tabbirahitabhāvo",
  "tika-s0104t:522_23": "ca saddhammo. “Kevala”ntiādināpi vuttassevatthassa pariyāyantarena dassanaṃ, yathāvuttāya",
  "tika-s0104t:522_24": "anariyavohārāvatthāya parimoceti. Sāvakattaṃ paṭijānanena satthāraṃ apadisatīti attho.",
  "tika-s0104t:522_25": "Apica satthukappādikiriyato attānaṃ parimoceti takkiriyāsaṅkāya sambhavato. “Satthu",
  "tika-s0104t:522_26": "bhagavatoyeva vacanaṃ mayāsuta”nti satthāraṃ apadisatīti atthantaramanubhāvanaṃ hoti.",
  "tika-s0104t:522_27": "“Jinavacana”ntiādipi pariyāyantaradassanaṃ, atthantaramanubhāvanameva vā. Appetīti",
  "tika-s0104t:522_28": "nidasseti. Diṭṭhadhammikasamparāyikaparamatthesu yathārahaṃ satte netīti netti, dhammoyeva",
  "tika-s0104t:522_29": "netti tathā. Vuttanayena cettha ubhayathā adhippāyo veditabbo.",
  "tika-s0104t:523_0": "Aparampi anubhāvetabbamatthamanubhāveti “apicā”tiādinā. Tattha uppāditabhāvatanti",
  "tika-s0104t:523_1": "desanāvasena pavattitabhāvaṃ. Purimavacanaṃ vivarantoti bhagavatā desitavasena purimataraṃ",
  "tika-s0104t:523_2": "saṃvijjamānaṃ bhagavatā vacanameva uttāniṃ karonto, idaṃ vacananti sambandho. Catūhi",
  "tika-s0104t:523_3": "vesārajjañāṇehi visāradassa, visāradahetubhūtacatuvesārajjañāṇasampannassa vā. Dasañāṇabaladharassa.",
  "tika-s0104t:523_4": "Sammāsambuddhabhāvasaṅkhāte uttamaṭṭhāne ṭhitassa, usabhassa idanti vā atthena āsabhasaṅkhāte",
  "tika-s0104t:523_5": "akampanasabhāvabhūte ṭhāne ṭhitassa. “Evameva kho bhikkhave, yadā tathāgato loke",
  "tika-s0104t:523_6": "uppajjati…pe… so dhammaṃ desetī”tiādinā sīhopamasuttādīsu āgatena anekanayena sīhanādanadino.",
  "tika-s0104t:523_7": "Sabbasattesu, sabbasattānaṃ vā uttamassa. Na cettha niddhāraṇalakkhaṇābhāvato niddhāraṇavasena",
  "tika-s0104t:523_8": "samāso. Sabbattha hi sakkataganthesu, sāsanaganthesu ca evameva vuttaṃ. Dhammena",
  "tika-s0104t:523_9": "sattānamissarassa. Dhammasseva issarassa taduppādanavasenātipi vadanti. Sesapadadvayaṃ",
  "tika-s0104t:523_10": "tassevatthassa pariyāyantaradīpanaṃ. Dhammena lokassa padīpamiva bhūtassa, taduppādakabhāvena",
  "tika-s0104t:523_11": "vā dhammasaṅkhātapadīpasampannassa. “Dhammakāyoti bhikkhave, tathāgatassetaṃ adhivacana”nti",
  "tika-s0104t:523_12": "hi vuttaṃ. Dhammena lokapaṭisaraṇabhūtassa, dhammasaṅkhātena vā paṭisaraṇena sampannassa.",
  "tika-s0104t:523_13": "“Yaṃnūnāhaṃ…pe… tameva dhammaṃ sakkatvā garuṃ katvā mānetvā pūjetvā upanissāya vihareyya”nti",
  "tika-s0104t:523_14": "hi vuttaṃ. Saddhindriyādisaddhammasaṅkhātassa varacakkassa pavattino, saddhammānametassa",
  "tika-s0104t:523_15": "vā āṇācakkavarassa pavattino sammāsambuddhassa tassa bhagavato idaṃ vacanaṃ sammukhāva",
  "tika-s0104t:523_16": "mayā paṭiggahitanti yojetabbaṃ. Byañjaneti padasamudāyabhūte vākye. Kaṅkhā vā vimati",
  "tika-s0104t:523_17": "vāti ettha daḷhataraṃ niviṭṭhā vicikicchā kaṅkhā. Nātisaṃsappanaṃ matibhedamattaṃ",
  "tika-s0104t:523_18": "vimati. Sammukhā paṭiggahitamidaṃ mayāti tathā akattabbabhāvakāraṇavacanaṃ. Attanā",
  "tika-s0104t:523_19": "uppāditabhāvaṃ appaṭijānanto purimavacanaṃ vivarantoti pana assaddhiyavināsanassa,",
  "tika-s0104t:523_20": "saddhāsampadamuppādanassa ca kāraṇavacanaṃ. “Teneta”ntiādinā yathāvuttamevatthaṃ",
  "tika-s0104t:523_21": "udānavasena dasseti.",
  "tika-s0104t:524_0": "“Evaṃ me suta”nti evaṃ vadanto gotamagottassa sammāsambuddhassa sāvako, gotamagottasambandho",
  "tika-s0104t:524_1": "vā sāvako āyasmā ānando bhagavatā bhāsitabhāvassa, sammukhā paṭiggahitabhāvassa ca",
  "tika-s0104t:524_2": "sūcanato, tathāsūcaneneva ca khalitadunniruttādigahaṇadosābhāvassa sijjhanato sāsane",
  "tika-s0104t:524_3": "assaddhaṃ vināsayati, saddhaṃ vaḍḍhetīti attho. Ettha ca pañcamādayo tisso atthayojanā",
  "tika-s0104t:524_4": "ākārādiatthesu aggahitavisesameva evaṃ-saddaṃ gahetvā dassitā, tato parā tisso ākāratthameva",
  "tika-s0104t:524_5": "evaṃ-saddaṃ gahetvā vibhāvitā, pacchimā pana tisso yathākkamaṃ ākāratthaṃ, nidassanatthaṃ,",
  "tika-s0104t:524_6": "avadhāraṇatthañca evaṃ-saddaṃ gahetvā yojitāti daṭṭhabbaṃ. Honti cettha –",
  "tika-s0104t:525": "“Dassanaṃ dīpanañcāpi, pakāsanaṃ vibhāvanaṃ;",
  "tika-s0104t:526": "Anubhāvanamiccattho, kiriyāyogena pañcadhā.",
  "tika-s0104t:527": "Dassito paramparāya, siddho nekatthavuttiyā;",
  "tika-s0104t:528": "Evaṃ me sutamiccettha, padattaye nayaññunā”ti.",
  "tika-s0104t:529_0": "Eka-saddo pana aññaseṭṭhāsahāyasaṅkhyādīsu dissati. Tathā hesa “sassato attā ca loko",
  "tika-s0104t:529_1": "ca, idameva saccaṃ moghamaññanti ittheke abhivadantī”tiādīsu aññatthe dissati, “cetaso",
  "tika-s0104t:529_2": "ekodibhāva”ntiādīsu seṭṭhe, “ekovūpakaṭṭho”tiādīsu asahāye, “ekova kho bhikkhave,",
  "tika-s0104t:529_3": "khaṇo ca samayo ca brahmacariyavāsāyā”tiādīsu saṅkhyāyaṃ, idhāpi saṅkhyāyamevāti",
  "tika-s0104t:529_4": "dassento āha “ekanti gaṇanaparicchedaniddeso”ti ekoyevesa samayo, na dve vā tayo",
  "tika-s0104t:529_5": "vāti ūnādhikābhāvena gaṇanassa paricchedaniddeso ekanti ayaṃ saddoti attho, tena",
  "tika-s0104t:529_6": "kassa paricchindananti anuyoge sati “samaya”nti vuttanti dassento āha “samayanti",
  "tika-s0104t:529_7": "paricchinnaniddeso”ti. Evaṃ paricchedaparicchinnavasena vuttepi “ayaṃ nāma samayo”ti",
  "tika-s0104t:529_8": "sarūpato aniyamitattā aniyamitavacanamevāti dasseti “ekaṃ…pe…. dīpana”nti iminā.",
  "tika-s0104t:530_0": "Idāni samayasaddassa anekatthavuttitaṃ atthuddhāravasena dassetvā idhādhippetamatthaṃ",
  "tika-s0104t:530_1": "niyamento “tatthā”tiādimāha. Tatthāti tasmiṃ “ekaṃ samaya”nti padadvaye, samabhiniviṭṭho",
  "tika-s0104t:530_2": "samaya saddoti sambandho. Na pana dissatīti tesvekasmiṃyeva atthe idha pavattanato.",
  "tika-s0104t:530_3": "Samavāyeti paccayasāmaggiyaṃ, kāraṇasamavāyeti attho. Khaṇeti okāse. Hetudiṭṭhīsūti",
  "tika-s0104t:530_4": "hetumhi ceva laddhiyañca. Assāti samayasaddassa. Kālañca samayañca upādāyāti ettha",
  "tika-s0104t:530_5": "kālo nāma upasaṅkamanassa yuttakālo. Samayo nāma tasseva paccayasāmaggī, atthato",
  "tika-s0104t:530_6": "pana tadanurūpasarīrabalañceva tappaccayaparissayābhāvo ca. Upādānaṃ nāma ñāṇena",
  "tika-s0104t:530_7": "tesaṃ gahaṇaṃ, tasmā yathāvuttaṃ kālañca samayañca paññāya gahetvā upadhāretvāti",
  "tika-s0104t:530_8": "attho. Idaṃ vuttaṃ hoti – sace amhākaṃ sve gamanassa yuttakālo bhavissati, kāye balamattā",
  "tika-s0104t:530_9": "ca pharissati, gamanapaccayā ca añño aphāsuvihāro na bhavissati, athetaṃ kālañca",
  "tika-s0104t:530_10": "gamanakāraṇasamavāyasaṅkhātaṃ samayañca upadhāretvā appeva nāma svepi āgaccheyyāmāti.",
  "tika-s0104t:530_11": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0104t:530_12": "Khaṇo eva ca samayo. Yo “khaṇo”ti ca “samayo”ti ca vuccati, so ekovāti adhippāyo.",
  "tika-s0104t:530_13": "Diyaḍḍho māso seso gimhānaṃ uṇhasamayo. Vassānassa paṭhamo māso pariḷāhasamayo. Mahāsamayoti",
  "tika-s0104t:530_14": "mahāsamūho. Samāso vā esa, byāso vā. Pavuṭṭhaṃ vanaṃ pavanaṃ, tasmiṃ, kapilavatthusāmante",
  "tika-s0104t:530_15": "mahāvanasaṅkhāte vanasaṇḍeti attho. Samayopi khoti ettha samayoti sikkhāpadapūraṇassa",
  "tika-s0104t:530_16": "hetu. Bhaddālīti tassa bhikkhussa nāmaṃ. Idaṃ vuttaṃ hoti – tayā bhaddāli paṭivijjhitabbayuttakaṃ",
  "tika-s0104t:530_17": "ekaṃ kāraṇaṃ atthi, tampi te na paṭividdhaṃ na sallakkhitanti. Kiṃ taṃ kāraṇanti",
  "tika-s0104t:530_18": "āha “bhagavāpi kho”tiādi.",
  "tika-s0104t:531_0": "“Uggahamāno”tiādīsu mānoti tassa paribbājakassa pakatināmaṃ, kiñci kiñci pana sippaṃ",
  "tika-s0104t:531_1": "uggahetuṃ samatthatāya “uggahamāno”ti naṃ sañjānanti, tasmā “uggahamāno”ti vuccati.",
  "tika-s0104t:531_2": "Samaṇamuṇḍikassa putto samaṇamuṇḍikāputto. So kira devadattassa upaṭṭhāko. Samayaṃ",
  "tika-s0104t:531_3": "diṭṭhiṃ pakārena vadanti etthāti samayappavādako, tasmiṃ, diṭṭhippavādaketi attho.",
  "tika-s0104t:531_4": "Tasmiṃ kira ṭhāne caṅkītārukkhapokkharasātippabhūtayo brāhmaṇā, nigaṇṭhācelakaparibbājakādayo",
  "tika-s0104t:531_5": "ca pabbajitā sannipatitvā attano attano samayaṃ pakārena vadanti kathenti dīpenti,",
  "tika-s0104t:531_6": "tasmā so ārāmo “samayappavādako”ti vuccati. Sveva tindukācīrasaṅkhātāya timbarūsakarukkhapantiyā",
  "tika-s0104t:531_7": "parikkhittattā “tindukācīro”ti vuccati. Ekā sālā etthāti ekasālako. Yasmā panettha",
  "tika-s0104t:531_8": "paṭhamaṃ ekā sālā ahosi, pacchā pana mahāpuññaṃ poṭṭhapādaparibbājakaṃ nissāya bahū",
  "tika-s0104t:531_9": "sālā katā, tasmā tameva paṭhamaṃ kataṃ ekaṃ sālaṃ upādāya laddhapubbanāmavasena “ekasālako”ti",
  "tika-s0104t:531_10": "vuccati. Mallikāya nāma pasenadirañño deviyā uyyānabhūto so pupphaphalasacchanno",
  "tika-s0104t:531_11": "ārāmo, tena vuttaṃ “mallikāya ārāme”ti. Paṭivasatīti tasmiṃ phāsutāya vasati.",
  "tika-s0104t:532_0": "Diṭṭhe dhammeti paccakkhe attabhāve. Atthoti vuḍḍhi. Kammakilesavasena samparetabbato",
  "tika-s0104t:532_1": "sammā pāpuṇitabbato samparāyo, paraloko, tattha niyutto samparāyiko, paralokattho.",
  "tika-s0104t:532_2": "Atthābhisamayāti yathāvuttaubhayatthasaṅkhātahitapaṭilābhā. Samparāyikopi hi attho",
  "tika-s0104t:532_3": "kāraṇassa nipphannattā paṭiladdho nāma hotīti taṃ atthadvayamekato katvā “atthābhisamayā”ti",
  "tika-s0104t:532_4": "vuttaṃ. Dhiyā paññāya taṃtadatthe rāti gaṇhāti, dhī vā paññā etassatthīti dhīro.",
  "tika-s0104t:532_5": "Paṇḍā vuccati paññā. Sā hi sukhumesupi atthesu paḍati gacchati, dukkhādīnaṃ vā pīḷanādiākāraṃ",
  "tika-s0104t:532_6": "jānātīti paṇḍā. Tāya ito gatoti paṇḍito. Atha vā itā sañjātā paṇḍā etassa, paḍati",
  "tika-s0104t:532_7": "vā ñāṇagatiyā gacchatīti paṇḍito. Sammā mānābhisamayāti mānassa sammā pahānena. Sammāti",
  "tika-s0104t:532_8": "cettha aggamaggañāṇena samucchedappahānaṃ vuttaṃ. Antanti avasānaṃ. Pīḷanaṃ taṃsamaṅgino",
  "tika-s0104t:532_9": "hiṃsanaṃ avipphāritākaraṇaṃ. Tadeva attho tathā ttha-kārassa ṭṭha-kāraṃ katvā. Samecca",
  "tika-s0104t:532_10": "paccayehi katabhāvo saṅkhataṭṭho. Dukkhadukkhatādivasena santāpanaṃ paridahanaṃ santāpaṭṭho.",
  "tika-s0104t:532_11": "Jarāya, maraṇena cāti dvidhā vipariṇāmetabbo vipariṇāmaṭṭho. Abhisametabbo paṭivijjhitabbo",
  "tika-s0104t:532_12": "abhisamayaṭṭho, pīḷanādīniyeva. Tāni hi abhisametabbabhāvena ekībhāvamupanetvā “abhisamayaṭṭho”ti",
  "tika-s0104t:532_13": "vuttāni. Abhisamayassa vā paṭivedhassa attho gocaro abhisamayaṭṭhoti tāniyeva tabbisaya-bhāvūpagamana-sāmaññato",
  "tika-s0104t:532_14": "ekattena vuttāni. Ettha ca upasaggānaṃ jotakamattattā tassa tassa atthassa vācako",
  "tika-s0104t:532_15": "samayasaddo evāti samayasaddassa atthuddhārepi saupasaggo abhisamayo vutto.",
  "tika-s0104t:533_0": "Tesu pana atthesu ayaṃ vacanattho – sahakārīkāraṇavasena sannijjhaṃ sameti samavetīti",
  "tika-s0104t:533_1": "samayo, samavāyo. Sameti samāgacchati maggabrahmacariyamettha tadādhārapuggalavasenāti",
  "tika-s0104t:533_2": "samayo, khaṇo. Samenti ettha, etena vā saṃgacchanti dhammā, sattā vā sahajātādīhi,",
  "tika-s0104t:533_3": "uppādādīhi cāti samayo, kālo. Dhammappavattimattatāya hi atthato abhūtopi kālo dhammappavattiyā",
  "tika-s0104t:533_4": "adhikaraṇaṃ, karaṇaṃ viya ca parikappanāmattasiddhena rūpena voharīyati. Samaṃ, sammā",
  "tika-s0104t:533_5": "vā avayavānaṃ ayanaṃ pavatti avaṭṭhānanti samayo, samūho yathā “samudāyo”ti. Avayavānaṃ",
  "tika-s0104t:533_6": "sahāvaṭṭhānameva hi samūho, na pana avayavavinimutto samūho nāma koci paramatthato",
  "tika-s0104t:533_7": "atthi. Paccayantarasamāgame eti phalaṃ uppajjati, pavattati vā etasmāti samayo, hetu",
  "tika-s0104t:533_8": "yathā “samudayo”ti. So hi paccayantarasamāgamaneneva attano phalaṃ uppādaṭṭhitisamaṅgībhāvaṃ",
  "tika-s0104t:533_9": "karoti. Sameti saṃyojanabhāvato sambandho hutvā eti attano visaye pavattati, daḷhaggaṇabhāvato",
  "tika-s0104t:533_10": "vā taṃsaññuttā sattā ayanti etena yathābhinivesaṃ pavattantīti samayo, diṭṭhi. Diṭṭhisaṃyojanena",
  "tika-s0104t:533_11": "hi sattā ativiya bajjhanti. Samiti saṅgati samodhānaṃ samayo, paṭilābho. Samassa",
  "tika-s0104t:533_12": "nirodhassa yānaṃ pāpuṇanaṃ, sammā vā yānaṃ apagamo appavatti samayo, pahānaṃ. Abhimukhaṃ",
  "tika-s0104t:533_13": "ñāṇena sammā etabbo abhigantabboti abhisamayo, dhammānaṃ aviparīto sabhāvo. Abhimukhabhāvena",
  "tika-s0104t:533_14": "taṃ taṃ sabhāvaṃ sammā eti gacchati bujjhatīti abhisamayo, dhammānaṃ yathābhūtasabhāvāvabodho.",
  "tika-s0104t:534_0": "Nanu ca atthamattaṃ yathādhippetaṃ pati saddā abhinivisantīti na ekena saddena aneke",
  "tika-s0104t:534_1": "atthā abhidhīyanti, atha kasmā idha samayasaddassa anekadhā attho vuttoti? Saccametaṃ",
  "tika-s0104t:534_2": "saddavisese apekkhite saddavisese hi apekkhite na ekena saddena anekatthābhidhānaṃ",
  "tika-s0104t:534_3": "sambhavati. Na hi yo kālādiattho samaya-saddo, soyeva samūhādiatthaṃ vadati. Ettha",
  "tika-s0104t:534_4": "pana tesaṃ tesamatthānaṃ samayasaddavacanīyatāsāmaññamupādāya anekatthatā samaya-saddassa",
  "tika-s0104t:534_5": "vuttāti. Evaṃ sabbattha atthuddhāre. Hoti cettha –",
  "tika-s0104t:535": "“Sāmaññavacanīyataṃ, upādāya anekadhā;",
  "tika-s0104t:536": "Atthaṃ vade na hi saddo, eko nekatthako siyā”ti.",
  "tika-s0104t:537_0": "Samavāyādiatthānaṃ idha asambhavato, kālasseva ca apadisitabbattā “idha panassa kālo",
  "tika-s0104t:537_1": "attho”ti vuttaṃ. Desadesakādīnaṃ viya hi kālassa nidānabhāvena adhippetattā sopi",
  "tika-s0104t:537_2": "idha apadisīyati. ‘Iminā kīdisaṃ kālaṃ dīpetīti āha “tenā”tiādi. Tenāti kālatthena",
  "tika-s0104t:537_3": "samaya-saddena. Aḍḍhamāso pakkhavasena vutto, pubbaṇhādiko divasabhāgavasena, paṭhamayāmādiko",
  "tika-s0104t:537_4": "pahāravasena. Ādi-saddena khaṇalayādayo saṅgahitā, aniyamitavasena ekaṃ kālaṃ dīpetīti attho.",
  "tika-s0104t:538_0": "Kasmā panettha aniyamitavasena kālo niddiṭṭho, na utusaṃvaccharādinā niyamitavasenāti",
  "tika-s0104t:538_1": "āha “tattha kiñcāpī”tiādi. Kiñcāpi paññāya viditaṃ suvavatthāpitaṃ, tathāpīti sambandho.",
  "tika-s0104t:538_2": "Vacasā dhāretuṃ vā sayaṃ uddisituṃ vā parena uddisāpetuṃ vā na sakkā nānappakārabhāvato",
  "tika-s0104t:538_3": "bahu ca vattabbaṃ hoti yāva kālappabhedo, tāva vattabbattā. “Ekaṃ samaya”nti vutte",
  "tika-s0104t:538_4": "pana na so kālappabhedo atthi, yo etthānantogadho siyāti dasseti “ekeneva padena",
  "tika-s0104t:538_5": "tamatthaṃ samodhānetvā”ti iminā. Evaṃ lokiyasammatakālavasena samayatthaṃ dassetvā",
  "tika-s0104t:538_6": "idāni sāsane pākaṭakālavasena samayatthaṃ dassetuṃ “ye vā ime”tiādi vuttaṃ. Apica",
  "tika-s0104t:538_7": "utusaṃvaccharādivasena niyamaṃ akatvā samayasaddassa vacane ayampi guṇo laddhoyevāti",
  "tika-s0104t:538_8": "dassento “ye vā ime”tiādimāha. Sāmaññajotanā hi visese avatiṭṭhati tassā visesaparihāravisayattā.",
  "tika-s0104t:538_9": "Tattha ye ime samayāti sambandho. Bhagavato mātukucchiokkamanakālo cettha gabbhokkantisamayo.",
  "tika-s0104t:538_10": "Cattāri nimittāni passitvā saṃvejanakālo saṃvegasamayo. Chabbassāni sambodhisamadhigamāya",
  "tika-s0104t:538_11": "cariyakālo dukkarakārikasamayo. Devasikaṃ jhānaphalasamāpattīhi vītināmanakālo diṭṭhadhammasukhavihārasamayo,",
  "tika-s0104t:538_12": "visesato pana sattasattāhāni jhānasamāpattivaḷañjanakālo. Pañcacattālīsavassāni taṃtaṃdhammadesanākālo",
  "tika-s0104t:538_13": "desanāsamayo. Ādi-saddena yamakapāṭihāriyasamayādayo saṅgaṇhāti. Pakāsāti dasasahassilokadhātupakampanaobhāsapātubhāvādīhi",
  "tika-s0104t:538_14": "pākaṭā. “Ekaṃ samaya”nti vutte tadaññepi samayā santīti atthāpattito tesu samayesu",
  "tika-s0104t:538_15": "idha desanāsamayasaṅkhāto samayaviseso “ekaṃ samaya”nti vuttoti dīpetīti adhippāyo.",
  "tika-s0104t:539_0": "Yathāvuttappabhedesuyeva samayesu ekadesaṃ pakārantarehi saṅgahetvā dassetuṃ “yo",
  "tika-s0104t:539_1": "cāya”ntiādi vuttaṃ. Tattha hi ñāṇakiccasamayo, attahitapaṭipattisamayo ca abhisambodhisamayoyeva.",
  "tika-s0104t:539_2": "Ariyatuṇhībhāvasamayo diṭṭhadhammasukhavihārasamayo. Karuṇākiccaparahitapaṭipattidhammikathāsamayo",
  "tika-s0104t:539_3": "desanāsamayo, tasmā tesu vuttappabhedesu samayesu ekadesova pakārantarena dassitoti",
  "tika-s0104t:539_4": "daṭṭhabbaṃ. “Sannipatitānaṃ vo bhikkhave dvayaṃ karaṇīyaṃ dhammī kathā vā ariyo vā",
  "tika-s0104t:539_5": "tuṇhībhāvo”ti vuttasamaye sandhāya “sannipatitānaṃ karaṇīyadvayasamayesū”ti vuttaṃ.",
  "tika-s0104t:539_6": "Tesupi samayesūti karuṇākiccaparahitapaṭipattidhammikathādesanāsamayesupi. Aññataraṃ",
  "tika-s0104t:539_7": "samayaṃ sandhāya “ekaṃ samaya”nti vuttaṃ atthato abhedattā.",
  "tika-s0104t:540_0": "Aññattha viya bhummavacanena ca karaṇavacanena ca niddesamakatvā idha upayogavacanena",
  "tika-s0104t:540_1": "niddesapayojanaṃ niddhāretukāmo parammukhena codanaṃ samuṭṭhapeti “kasmā panetthā”tiādinā.",
  "tika-s0104t:540_2": "Etthāti “ekaṃ samaya”nti imasmiṃ pade, karaṇavacanena niddeso kato yathāti sambandho.",
  "tika-s0104t:540_3": "Bhavanti etthāti bhummaṃ, okāso, tattha pavattaṃ vacanaṃ vibhatti bhummavacanaṃ.",
  "tika-s0104t:540_4": "Karoti kiriyamabhinipphādebhi etenāti karaṇaṃ, kiriyānipphattikāraṇaṃ. Upayujjitabbo",
  "tika-s0104t:540_5": "kiriyāyāti upayogo, kammaṃ, tattha vacanaṃ tathā. “Tatthā”tiādinā yathāvuttacodanaṃ",
  "tika-s0104t:540_6": "pariharati. Tatthāti tesu abhidhammatadaññasuttapadavinayesu. Tathāti bhummavacanakaraṇavacanehi",
  "tika-s0104t:540_7": "atthasambhavato cāti yojetabbaṃ, adhikaraṇabhāvenabhāvalakkhaṇatthānaṃ, hetukaraṇatthānañca",
  "tika-s0104t:540_8": "sambhavatoti attho. Idhāti idhasmiṃ suttapade. Aññathāti upayogavacanena. Atthasambhavatoti",
  "tika-s0104t:540_9": "accantasaṃyogatthassa sambhavato.",
  "tika-s0104t:541_0": "“Tattha hī”tiādi tabbivaraṇaṃ. Itoti “ekaṃ samaya”nti suttapadato. Adhikaraṇatthoti",
  "tika-s0104t:541_1": "ādhārattho. Bhavanaṃ bhāvo, kiriyā, kiriyāya kiriyantaralakkhaṇaṃ bhāvenabhāvalakkhaṇaṃ,",
  "tika-s0104t:541_2": "tadevattho tathā. Kena samayatthena idaṃ atthadvayaṃ sambhavatīti anuyoge sati tadatthadvayasambhavānurūpena",
  "tika-s0104t:541_3": "samayatthena, taṃ daḷhaṃ karonto “adhikaraṇañhī”tiādimāha. Padatthatoyeva hi yathāvuttamatthadvayaṃ",
  "tika-s0104t:541_4": "siddhaṃ, vibhatti pana jotakamattā. Tattha kālasaṅkhāto, kālasaddassa vā attho yassāti",
  "tika-s0104t:541_5": "kālattho. Samūhasaṅkhāto, ‘samūhasaddassa vā attho yassāti samūhattho, ko so? Samayo.",
  "tika-s0104t:541_6": "Idaṃ vuttaṃ hoti – kālattho, samūhattho ca samayo tattha abhidhamme vuttānaṃ phassādidhammānaṃ",
  "tika-s0104t:541_7": "adhikaraṇaṃ ādhāroti, yasmiṃ kāle, dhammapuñje vā kāmāvacaraṃ kusalaṃ cittaṃ uppannaṃ",
  "tika-s0104t:541_8": "hoti, tasmiṃyeva kāle, dhammapuñje vā phassādayopi hontīti ayañhi tattha attho. Nanu",
  "tika-s0104t:541_9": "cāyaṃ upādāpaññattimatto kālo, vohāramatto ca samūho, so kathaṃ adhikaraṇaṃ siyā",
  "tika-s0104t:541_10": "tattha vuttadhammānanti? Nāyaṃ doso. Yathā hi kālo sayaṃ paramatthato avijjamānopi",
  "tika-s0104t:541_11": "sabhāvadhammaparicchinnattā ādhārabhāvena paññāto, sabhāvadhammaparicchinno ca taṅkhaṇappavattānaṃ",
  "tika-s0104t:541_12": "tato pubbe, parato ca abhāvato “pubbaṇhejāto, sāyanhe āgacchatī”tiādīsu, samūho ca",
  "tika-s0104t:541_13": "avayavavinimutto visuṃ avijjamānopi kappanāmattasiddhattā avayavānaṃ ādhārabhāvena",
  "tika-s0104t:541_14": "paññāpīyati “rukkhe sākhā, yavarāsiyaṃ pattasambhūto”tiādīsu, evamidhāpi sabhāvadhammaparicchinnattā,",
  "tika-s0104t:541_15": "kappanāmattasiddhattā ca tadubhayaṃ tattha vuttadhammānaṃ adhikaraṇabhāvena paññāpīyatīti.",
  "tika-s0104t:542_0": "“Khaṇasamavāyahetusaṅkhātassā”tiādi bhāvenabhāvalakkhaṇatthasambhavadassanaṃ. Tattha",
  "tika-s0104t:542_1": "khaṇo nāma aṭṭhakkhaṇavinimutto navamo buddhuppādakkhaṇo, yāni vā panetāni “cattārimāni",
  "tika-s0104t:542_2": "bhikkhave, cakkāni, yehi samannāgatānaṃ devamussānaṃ catucakkaṃ pavattatī”ti ettha",
  "tika-s0104t:542_3": "patirūpadesavāso sappurisūpanissayo attasammāpaṇīdhi pubbekatapuññatāti cattāri cakkāni",
  "tika-s0104t:542_4": "vuttāni, tāni ekajjhaṃ katvā okāsaṭṭhena “khaṇo”ti veditabbāni. Tāni hi kusaluppattiyā",
  "tika-s0104t:542_5": "okāsabhūtāni. Samavāyo nāma “cakkhuñca paṭicca rūpe ca uppajjati cakkhuviññāṇa”ntiādinā",
  "tika-s0104t:542_6": "niddiṭṭhā cakkhuviññāṇādisādhāraṇaphalanipphādakattena saṇṭhitā cakkhurūpādipaccayasāmaggī.",
  "tika-s0104t:542_7": "Cakkhurūpādīnañhi cakkhuviññāṇādi sādhāraṇaphalaṃ. Hetu nāma yonisomanasikārādijanakahetu.",
  "tika-s0104t:542_8": "Yathāvuttassa khaṇasaṅkhātassa, samavāyasaṅkhātassa, hetusaṅkhātassa ca samayassa",
  "tika-s0104t:542_9": "sattāsaṅkhātena bhāvena tesaṃ phassādīnaṃ dhammānaṃ sattāsaṅkhāto bhāvo lakkhīyati",
  "tika-s0104t:542_10": "viññāyatīti attho. Idaṃ vuttaṃ hoti – yathā “gāvīsu duyhamānāsu gato, duddhāsu āgato”ti",
  "tika-s0104t:542_11": "ettha dohanakiriyāya gamanakiriyā lakkhīyati, evamidhāpi yathāvuttassa samayassa",
  "tika-s0104t:542_12": "sattākiriyāya cittassa uppādakiriyā, phassādīnaṃ bhavanakiriyā ca lakkhīyatīti. Nanu",
  "tika-s0104t:542_13": "cettha sattākiriyā avijjamānāva, kathaṃ tāya lakkhīyatīti? Saccaṃ, tathāpi “yasmiṃ",
  "tika-s0104t:542_14": "samaye”ti ca vutte satīti ayamattho viññāyamāno evahoti aññakiriyāsambandhābhāve",
  "tika-s0104t:542_15": "padatthassa sattāvirahābhāvato, tasmā atthato gamyamānāya tāya sattākiriyāya lakkhīyatīti.",
  "tika-s0104t:542_16": "Ayañhi tattha attho – yasmiṃ yathāvutte khaṇe, paccayasamavāye, hetumhi vā sati kāmāvacaraṃ",
  "tika-s0104t:542_17": "kusalaṃ cittaṃ uppannaṃ hoti, tasmiṃyeva khaṇe, paccayasamavāye, hetumhi vā sati",
  "tika-s0104t:542_18": "phassādayopi hontīti. Ayaṃ pana attho abhidhammeyeva nidassanavasena vutto, yathārahamesa",
  "tika-s0104t:542_19": "nayo aññesupi suttapadesūti. Tasmāti adhikaraṇatthassa, bhāvenabhāvalakkhaṇatthassa",
  "tika-s0104t:542_20": "ca sambhavato. Tadatthajotanatthanti tadubhayatthassa samayasaddatthabhāvena vijjamānasseva",
  "tika-s0104t:542_21": "bhummavacanavasena dīpanatthaṃ. Vibhattiyo hi padīpo viya vatthuno vijjamānasseva",
  "tika-s0104t:542_22": "atthassa jotakāti, ayamattho saddasatthesu pākaṭoyeva.",
  "tika-s0104t:543_0": "Hetuattho, karaṇattho ca sambhavatīti “annena vasati, vijjāya vasatī”tiādīsu viya",
  "tika-s0104t:543_1": "hetuattho, “pharasunā chindati, kudālena khaṇatī”tiādīsu viya karaṇattho ca sambhavati.",
  "tika-s0104t:543_2": "Kathaṃ pana sambhavatīti āha “yo hi so”tiādi. Vinaye āgatasikkhāpadapaññattiyācanavatthuvasena",
  "tika-s0104t:543_3": "theraṃ mariyādaṃ katvā “sāriputtādīhipi duviññeyyo”ti vuttaṃ. Tena samayena hetubhūtena",
  "tika-s0104t:543_4": "karaṇabhūtenāti ettha pana taṃtaṃvatthuvītikkamova sikkhāpadapaññattiyā hetu ceva",
  "tika-s0104t:543_5": "karaṇañca. Tathā hi yadā bhagavā sikkhāpadapaññattiyā paṭhamameva tesaṃ tesaṃ tattha",
  "tika-s0104t:543_6": "tattha sikkhāpadapaññattihetubhūtaṃ taṃ taṃ vītikkamaṃ apekkhamāno viharati, tadā",
  "tika-s0104t:543_7": "taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa sikkhāpadapaññattihetubhāvo",
  "tika-s0104t:543_8": "“annenavasatī”tiādīsu annamapekkhitvā tadatthaṃ vasatītiādinā kāraṇena annādīnaṃ",
  "tika-s0104t:543_9": "hetubhāvo viya. Sikkhāpadapaññattikāle pana teneva pubbasiddhena vītikkamena sikkhāpadaṃ",
  "tika-s0104t:543_10": "paññapeti, tasmā sikkhāpadapaññattiyā sādhakatamattā karaṇabhāvopi vītikkamasseva",
  "tika-s0104t:543_11": "siddho “asinā chindatī”tiādīsu asinā chindanakiriyaṃ sādhetītiādinā kāraṇena asiādīnaṃ",
  "tika-s0104t:543_12": "karaṇabhāvo viya. Evaṃ santepi vītikkamaṃ apekkhamāno teneva saddhiṃ tannissitampi",
  "tika-s0104t:543_13": "kālaṃ apekkhitvā viharatīti kālassāpi idha hetubhāvo vutto, sikkhāpadaṃ paññapento",
  "tika-s0104t:543_14": "ca taṃ taṃ vītikkamakālaṃ anatikkamitvā teneva kālena sikkhāpadaṃ paññapetīti vītikkamanissayassa",
  "tika-s0104t:543_15": "kālassāpi karaṇabhāvo vutto, tasmā iminā pariyāyena kālassāpi hetubhāvo, karaṇabhāvo",
  "tika-s0104t:543_16": "ca labbhatīti vuttaṃ “tena samayena hetubhūtena karaṇabhūtenā”ti, nippariyāyena pana",
  "tika-s0104t:543_17": "vītikkamoyeva hetubhūto, karaṇabhūto ca. So hi vītikkamakkhaṇe hetu hutvā pacchā",
  "tika-s0104t:543_18": "sikkhāpadapaññāpanakkhaṇe karaṇampi hotīti. Sikkhāpadāni paññāpayantoti vītikkamaṃ",
  "tika-s0104t:543_19": "pucchitvā bhikkhusaṅghaṃ sannipātāpetvā otiṇṇavatthuṃ taṃ puggalaṃ paṭipucchitvā,",
  "tika-s0104t:543_20": "vigarahitvā ca taṃ taṃ vatthuotiṇṇakālaṃ anatikkamitvā teneva kālena karaṇabhūtena",
  "tika-s0104t:543_21": "sikkhāpadāni paññapento. Sikkhāpadapaññattihetuñca apekkhamānoti tatiyapārājikādīsu",
  "tika-s0104t:543_22": "viya sikkhāpadapaññattiyā hetubhūtaṃ taṃ taṃ vatthuvītikkamasamayaṃ apekkhamāno tena",
  "tika-s0104t:543_23": "samayena hetubhūtena bhagavā tattha tattha vihāsīti attho.",
  "tika-s0104t:544_0": "“Sikkhāpadāni paññāpayanto, sikkhāpadapaññattihetuñca apekkhamāno”ti idaṃ yathākkamaṃ",
  "tika-s0104t:544_1": "karaṇabhāvassa, hetubhāvassa ca samatthanavacanaṃ, tasmā tadanurūpaṃ “tenasamayena",
  "tika-s0104t:544_2": "karaṇabhūtena hetubhūtenā”ti evaṃ vattabbepi paṭhamaṃ “hetubhūtenā”ti uppaṭipāṭivacanaṃ",
  "tika-s0104t:544_3": "tattha hetubhāvassa sātisayamadhippetattā vuttanti veditabbaṃ. “Bhagavā hi verañjāyaṃ",
  "tika-s0104t:544_4": "viharanto dhammasenāpatittherassa sikkhāpadapaññattiyācanahetubhūtaṃ parivitakkasamayaṃ",
  "tika-s0104t:544_5": "apekkhamāno tena samayena hetubhūtena vihāsī”ti tīsupi kira gaṇṭhipadesu vuttaṃ.",
  "tika-s0104t:544_6": "“Kiṃ panettha yutticintāya, ācariyassa idha kamavacanicchā natthīti evametaṃ gahetabbaṃ",
  "tika-s0104t:544_7": "– aññāsupi hi aṭṭhakathāsu ayameva anukkamo vutto, na ca tāsu ‘tena samayena verañjāyaṃ",
  "tika-s0104t:544_8": "viharatī’ti vinayapāḷipade hetuatthasseva sātisayaṃ adhippetabhāvadīpanatthaṃ vutto",
  "tika-s0104t:544_9": "avisayattā, sikkhāpadāni paññāpayanto hetubhūtena, karaṇabhūtena ca samayena vihāsi,",
  "tika-s0104t:544_10": "sikkhāpadapaññattihetuñca apekkhamāno hetubhūtena samayena vihāsīti evamettha yathālābhaṃ",
  "tika-s0104t:544_11": "sambandhabhāvato evaṃ vutto”tipi vadanti. Tasmāti yathāvuttassa duvidhassāpi atthassa",
  "tika-s0104t:544_12": "sambhavato. Tadatthajotanatthanti vuttanayena karaṇavacanena tadubhayatthassa jotanatthaṃ.",
  "tika-s0104t:544_13": "Tatthāti tasmiṃ vinaye. Ettha ca sikkhāpadapaññattiyā eva vītikkamasamayassa sādhakatamattā",
  "tika-s0104t:544_14": "tassa karaṇabhāve “sikkhāpadāni paññāpayanto”ti ajjhāharitapadena sambandho, hetubhāve",
  "tika-s0104t:544_15": "pana tadapekkhanamattattā “viharatī”ti padenevāti daṭṭhabbaṃ. Tathāyeva hi vuttaṃ",
  "tika-s0104t:544_16": "“tena samayena hetubhūtena, karaṇabhūtena ca sikkhāpadāni paññāpayanto, sikkhāpadapaññattihetuñca",
  "tika-s0104t:544_17": "apekkhamāno bhagavā tattha tattha vihāsī”ti. Karaṇañhi kiriyatthaṃ, na hetu viya",
  "tika-s0104t:544_18": "kiriyākāraṇaṃ. Hetu pana kiriyākāraṇaṃ, na karaṇaṃ viya kiriyatthoti.",
  "tika-s0104t:545_0": "“Idha panā”tiādinā upayogavacanassa accantasaṃyogatthasambhavadassanaṃ, accantameva",
  "tika-s0104t:545_1": "dabbaguṇakiriyāhi saṃyogo accantasaṃyogo, nirantarameva tehi saṃyuttabhāvoti vuttaṃ",
  "tika-s0104t:545_2": "hoti. Soyevattho tathā. Evaṃjātiketi evaṃsabhāve. Kathaṃ sambhavatīti āha “yañhī”tiādi.",
  "tika-s0104t:545_3": "Accantamevāti ārabbhato paṭṭhāya yāva desanāniṭṭhānaṃ, tāva ekaṃsameva, nirantaramevāti",
  "tika-s0104t:545_4": "attho. Karuṇāvihārenāti parahitapaṭipattisaṅkhātena karuṇāvihārena. Tathā hi karuṇānidānattā",
  "tika-s0104t:545_5": "desanāya idha parahitapaṭipatti “karuṇāvihāro”ti vuttā, na pana karuṇāsamāpattivihāro.",
  "tika-s0104t:545_6": "Na hi desanākāle desetabbadhammavisayassa desanāñāṇassa sattavisayāya mahākaruṇāya",
  "tika-s0104t:545_7": "sahuppatti sambhavati bhinnavisayattā, tasmā karuṇāya pavatto vihāroti katvā parahitapaṭipattivihāro",
  "tika-s0104t:545_8": "idha “karuṇāvihāro”ti veditabbo. Tasmāti accantasaṃyogatthasambhavato. Tadatthajotanatthanti",
  "tika-s0104t:545_9": "vuttanayena upayogavibhattiyā tadatthassa jotanatthaṃ upayoganiddeso kato yathā “māsaṃ",
  "tika-s0104t:545_10": "sajjhāyati, divasaṃ bhuñjatī”ti. Tenāti yena kāraṇena abhidhamme, ito aññesu ca suttapadesu",
  "tika-s0104t:545_11": "bhummavacanassa adhikaraṇattho, bhāvenabhāvalakkhaṇattho ca, vinaye karaṇavacanassa",
  "tika-s0104t:545_12": "hetuattho, karaṇattho ca idha upayogavacanassa accantasaṃyogattho sambhavati, tenāti",
  "tika-s0104t:545_13": "attho. Etanti yathā vuttassatthassa saṅgahagāthāpadaṃ aññatrāti abhidhamme ito aññesu",
  "tika-s0104t:545_14": "suttapadesu, vinaye ca. Samayoti samayasaddo. Saddeyeva hi vibhattiparā bhavatiatthe",
  "tika-s0104t:545_15": "asambhavato. Soti sveva samayasaddo.",
  "tika-s0104t:546_0": "Evaṃ attano matiṃ dassetvā idāni porāṇācariyamatiṃ dassetuṃ “porāṇā panā”tiādi vuttaṃ.",
  "tika-s0104t:546_1": "Porāṇāti ca purimā aṭṭhakathācariyā. “Tasmiṃ samaye”ti vā…pe… “ekaṃ samaya”nti vā",
  "tika-s0104t:546_2": "esa bhedoti sambandho. Abhilāpamattabhedoti vacanamattena bhedo viseso, na pana atthena,",
  "tika-s0104t:546_3": "tenāha “sabbattha bhummamevattho”ti, sabbesupi atthato ādhāro eva atthoti vuttaṃ",
  "tika-s0104t:546_4": "hoti. Iminā ca vacanena suttavinayesu vibhattivipariṇāmo kato, bhummatthe vā upayogakaraṇavibhattiyo",
  "tika-s0104t:546_5": "siddhāti dasseti. “Tasmā”tiādinā tesaṃ matidassane guṇamāha.",
  "tika-s0104t:547_0": "Bhāriyaṭṭhena garu. Tadevatthaṃ saṅketato samattheti “garuṃ hī”tiādinā saṅketavisayo",
  "tika-s0104t:547_1": "hi saddo taṃvavatthitoyeva cesa atthabodhakoti. Garunti garukātabbaṃ janaṃ. “Loke”ti",
  "tika-s0104t:547_2": "iminā na kevalaṃ sāsaneyeva, lokepi garukātabbaṭṭhena bhagavāti saṅketasiddhīti dasseti.",
  "tika-s0104t:547_3": "Yadi garukātabbaṭṭhena bhagavā, atha ayameva sātisayaṃ bhagavā nāmāti dassento “ayañcā”tiādimāha.",
  "tika-s0104t:547_4": "Tathā hi lokanātho aparimitanirupamappabhāvasīlādiguṇavisesasamaṅgitāya, sabbānatthaparihārapubbaṅgamāya",
  "tika-s0104t:547_5": "niravasesahitasukhavidhānatapparāya niratisayāya payogasampattiyā sadevamanussāya",
  "tika-s0104t:547_6": "pajāya accantupakāritāya ca aparimāṇāsu lokadhātūsu aparimāṇānaṃ sattānaṃ uttamaṃ",
  "tika-s0104t:547_7": "gāravaṭṭhānanti. Na kevalaṃ lokeyeva, atha kho sāsanepīti dasseti “porāṇehī”tiādinā,",
  "tika-s0104t:547_8": "porāṇehīti ca aṭṭhakathācariyehīti attho. Seṭṭhavācakavacanampi seṭṭhaguṇasahacaraṇato",
  "tika-s0104t:547_9": "seṭṭhamevāti vuttaṃ “bhagavāti vacanaṃ seṭṭha”nti. Vuccati attho, etenāti hi vacanaṃ,",
  "tika-s0104t:547_10": "saddo. Atha vā vuccatīti vacanaṃ, attho, tasmā yo “bhagavā”ti vacanena vacanīyo attho,",
  "tika-s0104t:547_11": "so seṭṭhoti attho. Bhagavāti vacanamuttamanti etthāpi eseva nayo. Gāravayuttoti garubhāvayutto",
  "tika-s0104t:547_12": "garuguṇayogattā, sātisayaṃ vā garukaraṇārahatāya gāravayutto, gāravārahoti attho.",
  "tika-s0104t:547_13": "Yena kāraṇattayena so tathāgato garu bhāriyaṭṭhena, tena “bhagavā”ti vuccatīti sambandho.",
  "tika-s0104t:547_14": "Garutākāraṇadassanañhetaṃ padattayaṃ. “Sippādisikkhāpakāpi garūyeva nāma honti, na",
  "tika-s0104t:547_15": "ca gāravayuttā, ayaṃ pana tādiso na hoti, tasmā garūti katvā ‘gāravayutto’ti vutta”nti",
  "tika-s0104t:547_16": "keci. Evaṃ sati tadetaṃ visesanapadamattaṃ, purimapadadvayameva kāraṇadassanaṃ siyā.",
  "tika-s0104t:548": "Apicāti atthantaravikappatthe nipāto, aparo nayoti attho. Tattha –",
  "tika-s0104t:549": "“Vaṇṇagamo vaṇṇavipariyāyo,",
  "tika-s0104t:550": "Dve cāpare vaṇṇavikāranāsā;",
  "tika-s0104t:551": "Dhātūnamatthātisayena yogo,",
  "tika-s0104t:552": "Taduccate pañcavidhā niruttī”ti. –",
  "tika-s0104t:553_0": "Vuttaṃ niruttilakkhaṇaṃ gahetvā, “pisodarādīni yathopadiṭṭha”nti vuttasaddanayena",
  "tika-s0104t:553_1": "vā pisodarādiākatigaṇapakkhepalakkhaṇaṃ gahetvā lokiya lokuttarasukhābhinibbattakaṃ",
  "tika-s0104t:553_2": "sīlādipārappattaṃ bhāgyamassa atthīti “bhāgyavā”ti vattabbe “bhagavā”ti vuttanti",
  "tika-s0104t:553_3": "āha “bhāgyavā”ti. Tathā anekabhedabhinnakilesasatasahassāni, saṅkhepato vā pañcamāre",
  "tika-s0104t:553_4": "abhañjīti “bhaggavā”ti vattabbe “bhagavā”ti vuttanti dasseti “bhaggavā”ti iminā.",
  "tika-s0104t:553_5": "Loke ca bhaga-saddo issariyadhammayasasirīkāmapayattesu chasu dhammesu pavattati,",
  "tika-s0104t:553_6": "te ca bhagasaṅkhātā dhammā assa santīti bhagavāti atthaṃ dassetuṃ “yutto bhagehi",
  "tika-s0104t:553_7": "cā”ti vuttaṃ. Kusalādīhi anekabhedehi sabbadhamme vibhaji vibhajitvā vivaritvā desesīti",
  "tika-s0104t:553_8": "“vibhattavā”ti vattabbe “bhagavā”ti vuttanti āha “vibhattavā”ti. Dibbabrahmaariyavihāre,",
  "tika-s0104t:553_9": "kāyacittaupadhiviveke, suññatānimittāppaṇihitavimokkhe, aññe ca lokiyalokuttare uttarimanussadhamme",
  "tika-s0104t:553_10": "bhaji sevi bahulamakāsīti “bhattavā”ti vattabbe “bhagavā”ti vuttanti dasseti “bhattavā”ti",
  "tika-s0104t:553_11": "iminā. Tīsu bhavesu taṇhāsaṅkhātaṃ gamanamanena vantaṃ vamitanti “bhavesu vantagamano”ti",
  "tika-s0104t:553_12": "vattabbe bhavasaddato bha-kāraṃ gamanasaddato ga-kāraṃ vantasaddato va-kāraṃ ādāya,",
  "tika-s0104t:553_13": "tassa ca dīghaṃ katvā vaṇṇavipariyāyena “bhagavā”ti vuttanti dassetuṃ “vantagamano",
  "tika-s0104t:553_14": "bhavesū”ti vuttaṃ. “Yato bhāgyavā, tato bhagavā”tiādinā paccekaṃ yojetabbaṃ. Assa",
  "tika-s0104t:553_15": "padassāti “bhagavā”ti padassa. Vitthāratthoti vitthārabhūto attho. “So cā”tiādinā",
  "tika-s0104t:553_16": "ganthamahattaṃ pariharati. Vuttoyeva, na pana idha pana vattabbo visuddhimaggassa",
  "tika-s0104t:553_17": "imissā aṭṭhakathāya ekadesabhāvatoti adhippāyo.",
  "tika-s0104t:554_0": "Apica bhage vani, vamīti vā bhagavā. So hi bhage sīlādiguṇe vani bhaji sevi, te vā",
  "tika-s0104t:554_1": "bhagasaṅkhāte sīlādiguṇe vineyyasantānesu “kathaṃ nu kho uppajjeyyu”nti vani yāci",
  "tika-s0104t:554_2": "patthayi, evaṃ bhage vanīti bhagavā, bhage vā siriṃ, issariyaṃ, yasañca vami kheḷapiṇḍaṃ",
  "tika-s0104t:554_3": "viya chaḍḍayi. Tathā hi bhagavā hatthagataṃ cakkavattisiriṃ, catudīpissariyaṃ, cakkavattisampattisannissayañca",
  "tika-s0104t:554_4": "sattaratanasamujjalaṃ yasaṃ anapekkho chaḍḍayi. Atha vā bhāni nāma nakkhattāni, tehi",
  "tika-s0104t:554_5": "samaṃ gacchanti pavattantīti bhagā ākārassa rassaṃ katvā, sineruyugandharādigatā",
  "tika-s0104t:554_6": "bhājanalokasobhā. Tā bhagā vami tappaṭibaddhachandarāgappahānena pajahi, evaṃ bhage",
  "tika-s0104t:554_7": "vamīti bhagavāti evamādīhi tattha tatthāgatanayehi cassa attho vattabbo, amhehi pana",
  "tika-s0104t:554_8": "so ganthabhīrujanānuggahaṇatthaṃ, ganthagarutāpariharaṇatthañca ajjhupekkhitoti.",
  "tika-s0104t:555_0": "Evametesaṃ avayavatthaṃ dassetvā idāni samudāyatthaṃ dassento purimapadattayassa",
  "tika-s0104t:555_1": "samudāyatthena vuttāvasesena tesamatthānaṃ paṭiyogitāya tenāpi saha dassetuṃ “ettāvatā”tiādimāha.",
  "tika-s0104t:555_2": "Ettāvatāti etassa “evaṃ me suta”nti vacanena “ekaṃ samayaṃ bhagavā” tivacanenāti",
  "tika-s0104t:555_3": "imehi sambandho. Etthāti etasmiṃ nidānavacane. Yathāsutaṃ dhammaṃ desentoti ettha",
  "tika-s0104t:555_4": "anta-saddo hetuattho. Tathādesitattā hi paccakkhaṃ karoti nāma. Esa nayo aparatthāpi.",
  "tika-s0104t:555_5": "“Yo kho ānanda, mayā dhammo ca…pe… satthā”ti vacanato dhammassa satthubhāvapariyāyo",
  "tika-s0104t:555_6": "vijjatevāti katvā “dhammasarīraṃ paccakkhaṃ karotī”ti vuttaṃ. Dhammakāyanti hi bhagavato",
  "tika-s0104t:555_7": "sambandhībhūtaṃ dhammasaṅkhātaṃ kāyanti attho. Tathā ca vuttaṃ “dhammakāyoti bhikkhave,",
  "tika-s0104t:555_8": "tathāgatassetaṃ adhivacana”nti. Taṃ pana kimatthiyanti āha “tenā”tiādi. Tenāti ca",
  "tika-s0104t:555_9": "tādisena paccakkhakaraṇenāti attho. Idaṃ adhunā vakkhamānasuttaṃ pāvacanaṃ pakaṭṭhaṃ",
  "tika-s0104t:555_10": "uttamaṃ buddhassa bhagavato vacanaṃ nāma. Tasmā tumhākaṃ atikkantasatthukaṃ atītasatthukabhāvo",
  "tika-s0104t:555_11": "na hotīti attho. Bhāvappadhāno hi ayaṃ niddeso, bhāvalopo vā, itarathā pāvacanameva",
  "tika-s0104t:555_12": "anatikkantasatthukaṃ, satthuadassanena pana ukkaṇṭhitassa janassa atikkantasatthukabhāvoti",
  "tika-s0104t:555_13": "attho āpajjeyya, evañca sati “ayaṃ vo satthāti satthuadassanena ukkaṇṭhitaṃ janaṃ",
  "tika-s0104t:555_14": "samassāsetī” tivacanena saha virodho bhaveyyāti vadanti. Idaṃ pāvacanaṃ satthukiccanipphādanena",
  "tika-s0104t:555_15": "na atītasatthukanti pana attho. Satthūti kammatthe chaṭṭhī, samāsapadaṃ vā etaṃ satthuadassanenāti.",
  "tika-s0104t:555_16": "Ukkaṇṭhanaṃ ukkaṇṭho, kicchajīvitā. “Kaṭha kicchajīvane”ti hi vadanti. Tamito pattoti",
  "tika-s0104t:555_17": "ukkaṇṭhito, anabhiratiyā vā pīḷito vikkhittacitto hutvā sīsaṃ ukkhipitvā uddhaṃ kaṇṭhaṃ",
  "tika-s0104t:555_18": "katvā ito cito ca olokento āhiṇḍati, viharati cāti ukkaṇṭhito niruttinayena, taṃ",
  "tika-s0104t:555_19": "ukkaṇṭhitaṃ. Saddasāmatthiyādhigatamatto cesa, vohārato pana anabhiratiyā pīḷitanti",
  "tika-s0104t:555_20": "attho. Esa nayo sabbattha. Samassāsetīti assāsaṃ janeti.",
  "tika-s0104t:556_0": "Tasmiṃ samayeti imassa suttassa saṅgītisamaye. Kāmaṃ vijjamānepi bhagavati evaṃ vattumarahati,",
  "tika-s0104t:556_1": "idha pana avijjamāneyeva tasmiṃ evaṃ vadati, tasmā sandhāyabhāsitavasena tadatthaṃ",
  "tika-s0104t:556_2": "dassetīti āha “avijjamānabhāvaṃ dassento”ti. Parinibbānanti anupādisesanibbānadhātuvasena",
  "tika-s0104t:556_3": "khandhaparinibbānaṃ. Tenāti tathāsādhanena. Evaṃvidhassāti evaṃpakārassa, evaṃsabhāvassātipi",
  "tika-s0104t:556_4": "attho. Nāma-saddo garahāyaṃ nipāto “atthi nāma ānanda theraṃ bhikkhuṃ vihesiyamānaṃ",
  "tika-s0104t:556_5": "ajjhupekkhissathā”tiādīsu viya, tena ediso api bhagavā parinibbuto, kā nāma kathā",
  "tika-s0104t:556_6": "aññesanti garahatthaṃ joteti. Ariyadhammassāti ariyānaṃ dhammassa, ariyabhūtassa",
  "tika-s0104t:556_7": "vā dhammassa. Dasavidhassa kāyabalassa, ñāṇabalassa ca vasena dasabaladharo. Vajirassa",
  "tika-s0104t:556_8": "nāma maṇivisesassa saṅghāto samūho ekagghano, tena samāno kāyo yassāti tathā. Idaṃ",
  "tika-s0104t:556_9": "vuttaṃ hoti – yathā vajirasaṅghāto nāma na aññena maṇinā vā pāsāṇena vā bhejjo, api",
  "tika-s0104t:556_10": "tu soyeva aññaṃ maṇiṃ vā pāsāṇaṃ vā bhindati. Teneva vuttaṃ “vajirassa natthi koci",
  "tika-s0104t:556_11": "abhejjo maṇi vā pāsāṇo vā”ti, evaṃ bhagavāpi kenaci abhejjasarīro. Na hi bhagavato",
  "tika-s0104t:556_12": "rūpakāye kenaci antarāyo kātuṃ sakkāti. Nāmasaddassa garahājotakattā pi-saddo sampiṇḍanajotako",
  "tika-s0104t:556_13": "“na kevalaṃ bhagavāyeva, atha kho aññepī”ti. Ettha ca evaṃguṇasamannāgatattā aparinibbutasabhāvena",
  "tika-s0104t:556_14": "bhavituṃ yuttopi esa parinibbuto evāti pakaraṇānurūpamatthaṃ dassetuṃ “eva”ntiādi",
  "tika-s0104t:556_15": "vuttanti daṭṭhabbaṃ. Āsā patthanā kena janetabbā, na janetabbā evāti attho. “Ahaṃ",
  "tika-s0104t:556_16": "ciraṃ jīviṃ, ciraṃ jīvāmi, ciraṃ jīvissāmi, sukhaṃ jīviṃ, sukhaṃ jīvāmi, sukhaṃ jīvissāmī”ti",
  "tika-s0104t:556_17": "majjanavasena uppanno māno jīvitamado nāma, tena matto pamatto tathā. Saṃvejetīti",
  "tika-s0104t:556_18": "saṃvegaṃ janeti, tatoyeva assa janassa saddhamme ussāhaṃ janeti. Saṃvejanañhi ussāhahetu",
  "tika-s0104t:556_19": "“saṃviggo yoniso padahatī”ti vacanato.",
  "tika-s0104t:557_0": "Desanāsampattiṃ niddisati vakkhamānassa sakalasuttassa “eva”nti nidassanato. Sāvakasampattinti",
  "tika-s0104t:557_1": "suṇantapuggalasampattiṃ niddisati paṭisambhidāppattena pañcasu ṭhānesu bhagavatā",
  "tika-s0104t:557_2": "etadagge ṭhapitena, pañcasu ca kosallesu āyasmatā dhammasenāpatinā pasaṃsitena mayā",
  "tika-s0104t:557_3": "mahāsāvakena sutaṃ, tañca kho sayameva sutaṃ na anussutaṃ, na ca paramparābhatanti",
  "tika-s0104t:557_4": "atthassa dīpanato. Kālasampattiṃ niddisati bhagavātisadasannidhāne payuttassa samayasaddassa",
  "tika-s0104t:557_5": "buddhuppāda-paṭimaṇḍita-samaya-bhāva-dīpanato. Buddhuppādaparamā hi kālasampadā. Tenetaṃ vuccati –",
  "tika-s0104t:558": "“Kappakasāyakaliyuge, buddhuppādo aho mahacchariyaṃ;",
  "tika-s0104t:559": "Hutavahamajjhe jātaṃ, samuditamakarandamaravinda”nti. ;",
  "tika-s0104t:560_0": "Tassāyamattho – kappasaṅkhātakālasañcayassa lekhanavasena pavatte kaliyugasaṅkhāte",
  "tika-s0104t:560_1": "sakarājasammate vassādisamūhe jāto buddhuppādakhaṇasaṅkhāto dinasamūho andhassa pabbatārohanamiva",
  "tika-s0104t:560_2": "kadāci pavattanaṭṭhena, accharaṃ paharituṃ yuttaṭṭhena ca mahacchariyaṃ hoti. Kimiva",
  "tika-s0104t:560_3": "jātanti ce? Hutavahasaṅkhātassa pāvakassa majjhe sammā uditamadhumantaṃ aravindasaṅkhātaṃ",
  "tika-s0104t:560_4": "vārijamiva jātanti. Desakasampattiṃ niddisati guṇavisiṭṭhasattuttamagāravādhivacanato.",
  "tika-s0104t:561_0": "Evaṃ padachakkassa padānukkamena nānappakārato atthavaṇṇanaṃ katvā idāni “antarā",
  "tika-s0104t:561_1": "ca rājagaha”ntiādīnaṃ padānamatthavaṇṇanaṃ karonto “antarā cā”tiādimāha. Antarā ca",
  "tika-s0104t:561_2": "rājagahaṃ antarā ca nāḷandanti ettha samabhiniviṭṭho antarā-saddo dissati sāmaññavacanīyatthamapekkhitvā",
  "tika-s0104t:561_3": "pakaraṇādisāmatthiyādigatatthamantarenāti attho. Evaṃ panassa nānatthabhāvo payogato",
  "tika-s0104t:561_4": "avagamīyatīti dasseti “tadantara”ntiādinā. Tattha tadantaranti taṃ kāraṇaṃ. Mañca",
  "tika-s0104t:561_5": "tañca mantenti, kimantaraṃ kiṃ kāraṇanti attho. Vijjantarikāyāti vijjuniccharaṇakkhaṇe.",
  "tika-s0104t:561_6": "Dhovantī itthī addasāti sambandho. Antaratoti hadaye. Kopāti cittakālussiyakaraṇato",
  "tika-s0104t:561_7": "cittapakopā rāgādayo. Antarā vosānanti ārambhanipphattīnaṃ vemajjhe pariyosānaṃ āpādi.",
  "tika-s0104t:561_8": "Apicāti tathāpi, evaṃ pabhavasampannepīti attho. Dvinnaṃ mahānirayānanti lohakumbhīniraye",
  "tika-s0104t:561_9": "sandhāyāha. Antarikāyāti antarena. Rājagahanagaraṃ kira āvijjhitvā mahāpetaloko.",
  "tika-s0104t:561_10": "Tattha dvinnaṃ mahālohakumbhīnirayānaṃ antarena ayaṃ tapodā nadī āgacchati, tasmā",
  "tika-s0104t:561_11": "sā kuthitā sandatīti. Svāyamidha vivare pavattati tadaññesamasambhavato. Ettha ca",
  "tika-s0104t:561_12": "“tadantaraṃ ko jāneyya, etesaṃ antarā kappā, gaṇanāto asaṅkhiyā, antarantarā kathaṃ",
  "tika-s0104t:561_13": "opātetī”tiādīsu viya kāraṇavemajjhesu vattamānā antarāsaddāyeva udāharitabbā siyuṃ,",
  "tika-s0104t:561_14": "na pana cittakhaṇavivaresu vattamānā antarikaantarasaddā. Antarāsaddassa hi ayamatthuddhāroti.",
  "tika-s0104t:561_15": "Ayaṃ panetthādhippāyo siyā – yesu atthesu antarikasaddo, antarasaddo ca pavattati,",
  "tika-s0104t:561_16": "tesu antarāsaddopīti samānatthattā antarāsaddatthe vattamāno antarikasaddo, antarasaddo,",
  "tika-s0104t:561_17": "ca udāhaṭoti. Atha vā antarāsaddoyeva “yassantarato”ti ettha gāthābandhasukhatthaṃ",
  "tika-s0104t:561_18": "rassaṃ katvā vutto –",
  "tika-s0104t:562": "“Yassantarato na santi kopā,",
  "tika-s0104t:563": "Itibhavābhavatañca vītivatto;",
  "tika-s0104t:564": "Taṃ vigatabhayaṃ sukhiṃ asokaṃ,",
  "tika-s0104t:565": "Devā nānubhavanti dassanāyā”ti. ; –",
  "tika-s0104t:566_0": "Hi ayaṃ udāne bhaddiyasutte gāthā. Soyeva ika-saddena sakatthapavattena padaṃ vaḍḍhetvā",
  "tika-s0104t:566_1": "“antarikāyā”ti ca vutto, tasmā udāharaṇodāharitabbānamettha virodhābhāvo veditabboti.",
  "tika-s0104t:566_2": "Kimatthaṃ atthavisesaniyamo katoti āha “tasmā”tiādi. Nanu cettha upayogavacanameva,",
  "tika-s0104t:566_3": "atha kasmā sambandhīyattho vutto, sambandhīyatthe vā kasmā upayogavacanaṃ katanti",
  "tika-s0104t:566_4": "anuyogasambhavato taṃ pariharituṃ “antarāsaddena panā”tiādi vuttaṃ, tena sambandhīyatthe",
  "tika-s0104t:566_5": "sāmivacanappasaṅge saddantarayogena laddhamidaṃ upayogavacananti dasseti, na kevalaṃ",
  "tika-s0104t:566_6": "sāsaneva, lokepi evamevidaṃ laddhanti dassento “īdisesu cā”tiādimāha. Visesayogatādassanamukhena",
  "tika-s0104t:566_7": "hi ayamatthopi dassito. Ekenapi antarā-saddena yuttattā dve upayogavacanāni kātabbāni.",
  "tika-s0104t:566_8": "Dvīhi pana yoge kā kathāti atthassa sijjhanato. Akkharaṃ cintenti liṅgavibhattiyādīhīti",
  "tika-s0104t:566_9": "akkharacintakā, saddavidū. Akkhara-saddena cettha tammūlakāni padādīnipi gahetabbāni.",
  "tika-s0104t:566_10": "Yadipi saddato ekameva yujjanti, atthato pana so dvikkhattuṃ yojetabbo ekassāpi padassa",
  "tika-s0104t:566_11": "āvuttiyādinayena anekadhā sampajjanatoti dasseti “dutiyapadenapī”tiādinā. Ko pana",
  "tika-s0104t:566_12": "doso ayojiteti āha “ayojiyamāne upayogavacanaṃ na pāpuṇātī”ti. Dutiyapadaṃ na pāpuṇātīti",
  "tika-s0104t:566_13": "attho saddantarayogavasā saddeyeva sāmivacanappasaṅge upayogavibhattiyā icchitattā.",
  "tika-s0104t:566_14": "Saddādhikāro hi vibhattipayogo.",
  "tika-s0104t:567_0": "Addhāna-saddo dīghapariyāyoti āha “dīghamagga”nti. Kittāvatā pana so dīgho nāma tadatthabhūtoti",
  "tika-s0104t:567_1": "codanamapaneti “addhānagamanasamayassa hī”tiādinā. Addhānagamanasamayassa vibhaṅgeti",
  "tika-s0104t:567_2": "gaṇabhojanasikkhāpadādīsu addhānagamanasamayasaddassa padabhājanīyabhūte vibhaṅge.",
  "tika-s0104t:567_3": "Aḍḍhayojanampi addhānamaggo, pageva taduttari. Aḍḍhameva yojanassa aḍḍhayojanaṃ,",
  "tika-s0104t:567_4": "dvigāvutamattaṃ. Idha pana catugāvutappamāṇaṃ yojanameva, tasmā “addhānamaggapaṭipanno”ti vadatīti adhippāyo.",
  "tika-s0104t:568_0": "Mahantasaddo uttamattho, bahvattho ca idhādhippetoti āha “mahatā”tiādi. Guṇamahattenāti",
  "tika-s0104t:568_1": "appicchatādiguṇamahantabhāvena. Saṅkhyāmahattenāti gaṇanamahantabhāvena. Tadevatthaṃ",
  "tika-s0104t:568_2": "samattheti “so hī”tiādinā. So bhikkhusaṅghoti idha āgato tadā parivārabhūto bhikkhusaṅgho.",
  "tika-s0104t:568_3": "Mahāti uttamo. Vākyepi hi tamicchanti payogavasā. Appicchatāti nillobhatā saddo cettha",
  "tika-s0104t:568_4": "sāvaseso, attho pana niravaseso. Na hi “appalobhatāti abhitthavitumarahatī”ti aṭṭhakathāsu",
  "tika-s0104t:568_5": "vuttaṃ. Majjhimāgamaṭīkākāro pana ācariyadhammapālatthero evamāha “appasaddassa parittapariyāyaṃ",
  "tika-s0104t:568_6": "manasi katvā ‘byañjanaṃ sāvasesaṃ viyā’ti aṭṭhakathāyaṃ vuttaṃ. Appasaddo panettha",
  "tika-s0104t:568_7": "‘abhāvattho’ tipi sakkā viññātuṃ ‘appābādhatañcasañjānāmī’tiādīsu viyā”ti. Saṅkhyāyapi",
  "tika-s0104t:568_8": "mahāti gaṇanāyapi bahu ahosi, “bhikkhusaṅgho”ti padāvatthikantavacanavasena saṃvaṇṇetabbapadassa",
  "tika-s0104t:568_9": "chedanamiva hotīti tadaparāmasitvā “tena bhikkhusaṅghenā”ti puna vākyāvatthikantavacanavasena",
  "tika-s0104t:568_10": "saṃvaṇṇetabbapadena sadisīkaraṇaṃ. Esā hi saṃvaṇṇanakānaṃ pakati, yadidaṃ vibhattiyānapekkhāvasena",
  "tika-s0104t:568_11": "yathārahaṃ saṃvaṇṇetabbapadatthaṃ saṃvaṇṇetvā puna tattha vijjamānavibhattivasena",
  "tika-s0104t:568_12": "parivattetvā nikkhipananti. Diṭṭhisīlasāmaññena saṃhatattā saṅghoti imamatthaṃ vibhāvento",
  "tika-s0104t:568_13": "āha “diṭṭhisīlasāmaññasaṅghātena samaṇagaṇenā”ti. Ettha pana “yāyaṃ diṭṭhi ariyā",
  "tika-s0104t:568_14": "niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato",
  "tika-s0104t:568_15": "viharatī”ti evaṃ vuttāya diṭṭhiyā. “Yāni tāni sīlāni akhaṇḍāni acchiddāni asabalāni",
  "tika-s0104t:568_16": "akammāsāni bhujissāni viññuppasatthāni aparāmaṭṭhāni samādhisaṃvattanikāni, tathārūpesu",
  "tika-s0104t:568_17": "sīlesu sīlasāmaññagato viharatī”ti evaṃ vuttānañca sīlānaṃ sāmaññena saṅghāto saṅghaṭito",
  "tika-s0104t:568_18": "sametoti diṭṭhisīlasāmaññasaṅghāto, samaṇagaṇo, diṭṭhisīlasāmaññena saṃhatoti vuttaṃ",
  "tika-s0104t:568_19": "hoti. “Diṭṭhisīlasāmaññasaṅghāṭasaṅkhātenā” tipi pāṭho. Tathā saṅkhātena katitenāti",
  "tika-s0104t:568_20": "attho. Tathā hi diṭṭhisīlādīnaṃ niyatasabhāvattā sotāpannāpi aññamaññaṃ diṭṭhisīlasāmaññena",
  "tika-s0104t:568_21": "saṃhatā, pageva sakadāgāmiādayo, tathā ca vuttaṃ “niyato sambodhiparāyaṇo”ti, “aṭṭhānametaṃ",
  "tika-s0104t:568_22": "bhikkhave, anavakāso, yaṃ diṭṭhisampanno puggalo sañciccapāṇaṃ jīvitā voropeyya,",
  "tika-s0104t:568_23": "netaṃ ṭhānaṃ vijjatī”ti ca ādi. Ariyapuggalassa hi yattha katthaci dūre ṭhitāpi attano",
  "tika-s0104t:568_24": "guṇasāmaggiyā saṃhatatāyeva, “tathārūpāya diṭṭhiyā diṭṭhisāmaññagato viharati, tathārūpesu",
  "tika-s0104t:568_25": "sīlesu sīlasāmaññagato viharatī”ti vacanato pana puthujjanānampi diṭṭhisīlasāmaññena",
  "tika-s0104t:568_26": "saṃhatabhāvo labbhatiyeva. Saddhiṃ-saddo ekatoti atthe nipāto. Pañca…pe… mattānīti",
  "tika-s0104t:568_27": "pañca-saddena mattasaddaṃ saṅkhipitvā bāhiratthasamāso vutto. Etesanti bhikkhusatānaṃ.",
  "tika-s0104t:568_28": "Puna pañca mattā pamāṇāti byāso, nikāralopo cettha napuṃsakaliṅgattā.",
  "tika-s0104t:569_0": "Suppiyoti tassa nāmameva, na guṇādi. Na kevalaṃ bhikkhusaṅghena saddhiṃ bhagavāyeva,",
  "tika-s0104t:569_1": "atha kho suppiyopi paribbājako brahmadattena māṇavena saddhinti puggalaṃ sampiṇḍeti,",
  "tika-s0104t:569_2": "tañca kho maggapaṭipannasabhāgatāya eva, na sīlācārādisabhāgatāyāti vuttaṃ “pi-kāro”tiādi.",
  "tika-s0104t:569_3": "Sukhuccāraṇavasena pubbāparapadānaṃ sambandhamattakarabhāvaṃ sandhāya “padasandhikaro”ti",
  "tika-s0104t:569_4": "vuttaṃ, na pana sarabyañjanādisandhibhāvaṃ, tenāha “byañjanasiliṭṭhatāvasena vutto”ti,",
  "tika-s0104t:569_5": "etena padapūraṇamattanti dasseti. Apica avadhāraṇatthopi kho-saddo yutto “assosi",
  "tika-s0104t:569_6": "kho verañjo brāhmaṇo”tiādīsu viya, tena addhānamaggapaṭipanno ahosiyeva, nāssa maggapaṭipattiyā",
  "tika-s0104t:569_7": "koci antarāyo ahosīti ayamattho dīpito hoti. Sañjayassāti rājagahavāsino sañjayanāmassa",
  "tika-s0104t:569_8": "paribbājakassa, yassa santike paṭhamaṃ upatissakolitāpi pabbajiṃsu channaparibbājakova,",
  "tika-s0104t:569_9": "na acelakaparibbājako. “Yadā, tadā”ti ca etena samakālameva addhānamaggapaṭipannataṃ",
  "tika-s0104t:569_10": "dasseti. Atītakālattho pāḷiyaṃ hotisaddo yogavibhāgena, taṃkālāpekkhāya vā evaṃ vuttaṃ, tadā hotīti attho.",
  "tika-s0104t:570_0": "Anteti samīpe. Vasatīti vattapaṭivattādikaraṇavasena sabbiriyāpathasādhāraṇavacanaṃ,",
  "tika-s0104t:570_1": "avacaratīti vuttaṃ hoti, tenevāha “samīpacāro santikāvacaro sisso”ti. Coditā devadūtehīti",
  "tika-s0104t:570_2": "daharakumāro jarājiṇṇasatto gilāno kammakāraṇā, kammakāraṇikā vā matasattoti imehi",
  "tika-s0104t:570_3": "pañcahi devadūtehi coditā ovaditā saṃvegaṃ uppāditā samānāpi. Te hi devā viya dūtā,",
  "tika-s0104t:570_4": "visuddhidevānaṃ vā dūtāti devadūtā. Hīnakāyūpagāti apāyakāyamupagatā. Narasaṅkhātā",
  "tika-s0104t:570_5": "te māṇavāti sambandho. Sāmaññavasena cettha satto “māṇavo”ti vutto, itare pana visesavasena.",
  "tika-s0104t:570_6": "Pakaraṇādhigato hesa atthuddhāroti. Katakammehīti katacorakammehi. Taruṇoti soḷasavassato",
  "tika-s0104t:570_7": "paṭṭhāya pattavīsativasso, udānaṭṭhakathāyañhi “sattā jātadivasato paṭṭhāya yāva",
  "tika-s0104t:570_8": "pañcadasavassakā, tāva ‘kumārakā, bālā’ti ca vuccanti. Tato paraṃ vīsativassāni ‘yuvāno”’ti",
  "tika-s0104t:570_9": "vuttaṃ. Taruṇo, māṇavo, yuvāti ca atthato ekaṃ, lokiyā pana “dvādasavassato paṭṭhāya",
  "tika-s0104t:570_10": "yāva jaramappatto, tāva taruṇo”tipi vadanti.",
  "tika-s0104t:571_0": "Tesu vā dvīsu janesūti niddhāraṇe bhummaṃ. Yo vā “ekaṃ samaya”nti pubbe adhigato",
  "tika-s0104t:571_1": "kālo, tassa paṭiniddeso tatrāti yañhi samayaṃ bhagavā antarā rājagahañca nāḷandañca",
  "tika-s0104t:571_2": "addhānamaggapaṭipanno, tasmiṃyeva samaye suppiyopi taṃ addhānamaggaṃ paṭipanno avaṇṇaṃ",
  "tika-s0104t:571_3": "bhāsati, brahmadatto ca vaṇṇaṃ bhāsatīti. Nipātamattanti ettha mattasaddena visesatthābhāvato",
  "tika-s0104t:571_4": "padapūraṇattaṃ dasseti. Madhupiṇḍikapariyāyoti madhupiṇḍikadesanā nāma iti naṃ suttantaṃ",
  "tika-s0104t:571_5": "dhārehi, rājaññāti pāyāsirājaññanāmakaṃ rājānamālapati. Pariyāyati parivattatīti",
  "tika-s0104t:571_6": "pariyāyo, vāro. Pariyāyeti desetabbamatthaṃ paṭipādetīti pariyāyo, desanā. Pariyāyati",
  "tika-s0104t:571_7": "attano phalaṃ paṭiggahetvā pavattatīti pariyāyo, kāraṇaṃ. Anekasaddeneva anekavidhenāti",
  "tika-s0104t:571_8": "attho viññāyati adhippāyamattenāti āha “anekavidhenā”ti. Kāraṇañcettha kāraṇapatirūpakameva,",
  "tika-s0104t:571_9": "na ekaṃsakāraṇaṃ avaṇṇakāraṇassa abhūtattā, tasmā kāraṇenāti kāraṇapatirūpakenāti",
  "tika-s0104t:571_10": "attho. Tathā hi vakkhati “akāraṇameva ‘kāraṇa’nti vatvā”ti. Jātivasenidaṃ bahvatthe",
  "tika-s0104t:571_11": "ekavacananti dasseti “bahūhī”tiādinā.",
  "tika-s0104t:572_0": "“Avaṇṇavirahitassa asamānavaṇṇasamannāgatassapī”ti vakkhamānakāraṇassa akāraṇabhāvahetudassanatthaṃ",
  "tika-s0104t:572_1": "vuttaṃ, dosavirahitassapi asadisaguṇasamannāgatassāpīti attho. Buddhassa bhagavato",
  "tika-s0104t:572_2": "avaṇṇaṃ dosaṃ nindanti sambandho. “Yaṃ loke”tiādinā arasarūpanibbhogaakiriyavādaucchedavādajegucchīvenayikatapassīapagabbhabhāvānaṃ",
  "tika-s0104t:572_3": "kāraṇapatirūpakaṃ dasseti. Tasmāti hi etaṃ “arasarūpo…pe… apagabbho”ti imehi padehi",
  "tika-s0104t:572_4": "sambandhitabbaṃ. Idaṃ vuttaṃ hoti – lokasammato abhivādanapaccuṭṭhānaañjalīkammasāmīcikammaāsanābhinimantanasaṅkhāto",
  "tika-s0104t:572_5": "sāmaggīraso samaṇassa gotamassa natthi, tasmā so sāmaggīrasasaṅkhātena rasena asampannasabhāvo,",
  "tika-s0104t:572_6": "tena sāmaggīrasasaṅkhātena paribhogena asamannāgato. Tassa akattabbatāvādo, ucchijjitabbatāvādo",
  "tika-s0104t:572_7": "ca, taṃ sabbaṃ gūthaṃ viya maṇḍanajātiyo puriso jegucchī. Tassa vināsako sova tadakaraṇato",
  "tika-s0104t:572_8": "vinetabbo. Tadakaraṇena vayovuḍḍhe tāpeti tadācāravirahitatāya vā kapaṇapuriso. Tadakaraṇena",
  "tika-s0104t:572_9": "devalokagabbhato apagato, tadakaraṇato vā so hīnagabbho cāti evaṃ tadeva abhivādanādiakaraṇaṃ",
  "tika-s0104t:572_10": "arasarūpatādīnaṃ kāraṇapatirūpakaṃ daṭṭhabbaṃ. “Natthi…pe… viseso”ti etassa pana",
  "tika-s0104t:572_11": "“sundarikāya nāma paribbājikāya maraṇānavabodho, saṃsārassa ādikoṭiyā apaññāyanapaṭiññā,",
  "tika-s0104t:572_12": "ṭhapanīyapucchāya abyākatavatthubyākaraṇa”nti evamādīni kāraṇapatirūpakāni niddhāritabbāni,",
  "tika-s0104t:572_13": "tathā “takkapariyāhataṃ samaṇo…pe… sayampaṭibhāna”nti etassa “anācariyakena sāmaṃ",
  "tika-s0104t:572_14": "paṭivedhena tattha tattha tathā tathā dhammadesanā, katthaci paresaṃ paṭipucchākathanaṃ,",
  "tika-s0104t:572_15": "mahāmoggallānādīhi ārocitanayeneva byākaraṇa”nti evamādīni, “samaṇo…pe… na aggapuggalo”ti",
  "tika-s0104t:572_16": "etesaṃ pana “sabbadhammānaṃ kameneva anavabodho, lokantassa ajānanaṃ, attanā icchitatapacārābhāvo”ti",
  "tika-s0104t:572_17": "evamādīni. Jhānavimokkhādi heṭṭhā vuttanayena uttarimanussadhammo. Ariyaṃ visuddhaṃ,",
  "tika-s0104t:572_18": "uttamaṃ vā ñāṇasaṅkhātaṃ dassanaṃ, alaṃ kilesaviddhaṃsanasamatthaṃ ariyañāṇadassanaṃ",
  "tika-s0104t:572_19": "ettha, etassāti vā alamariyañāṇadassano. Sveva viseso tathā. Ariyañāṇadassanameva",
  "tika-s0104t:572_20": "vā visesaṃ vuttanayena alaṃ pariyattaṃ yassa, yasminti vā alamariyañāṇadassanaviseso,",
  "tika-s0104t:572_21": "uttarimanussadhammova. Takkapariyāhatanti kappanāmattena samantato āharitaṃ, vitakkena",
  "tika-s0104t:572_22": "vā parighaṭitaṃ. Vīmaṃsānucaritanti vīmaṃsanāya punappunaṃ parimajjitaṃ. Sayampaṭibhānanti",
  "tika-s0104t:572_23": "sayameva attano vibhūtaṃ, tādisaṃ dhammanti sambandho. Akāraṇanti ayuttaṃ anupapattiṃ.",
  "tika-s0104t:572_24": "Kāraṇapade cetaṃ visesanaṃ. Na hi arasarūpatādayo dosā bhagavati saṃvijjanti, dhammasaṅghesu",
  "tika-s0104t:572_25": "ca durakkhātaduppaṭipannādayo akāraṇanti vā yuttikāraṇarahitaṃ attanā paṭiññāmattaṃ.",
  "tika-s0104t:572_26": "Pakatikammapadañcetaṃ. Imasmiñca atthe kāraṇaṃ vatvāti ettha kāraṇaṃ ivāti iva-saddattho",
  "tika-s0104t:572_27": "rūpakanayena yojetabbo patirūpakakāraṇassa adhippetattā. Tathā tathāti jātivuḍḍhānamanabhivādanādinā",
  "tika-s0104t:572_28": "tena tena ākārena. Vaṇṇasaddassa guṇapasaṃsāsu pavattanato yathākkamaṃ “avaṇṇaṃ dosaṃ ninda”nti vuttaṃ.",
  "tika-s0104t:573_0": "Durakkhātoti duṭṭhumākkhāto, tathā duppaṭivedito. Vaṭṭato niyyātīti niyyānaṃ, tadeva",
  "tika-s0104t:573_1": "niyyāniko, tato vā niyyānaṃ nissaraṇaṃ, tattha niyuttoti niyyāniko. Vaṭṭato vā niyyātīti",
  "tika-s0104t:573_2": "niyyāniko ya-kārassa ka-kāraṃ, ī-kārassa ca rassaṃ katvā. “Anīya-saddo hi bahulā",
  "tika-s0104t:573_3": "kattuabhidhāyako”ti saddavidū vadanti, na niyyāniko tathā. Saṃsāradukkhassa anupasamasaṃvattaniko",
  "tika-s0104t:573_4": "vuttanayena. Paccanīkapaṭipadanti sammāpaṭipattiyā viruddhapaṭipadaṃ. Ananulomapaṭipadanti",
  "tika-s0104t:573_5": "sappurisānaṃ ananulomapaṭipadaṃ. Adhammānulomapaṭipadanti lokuttaradhammassa ananulomapaṭipadaṃ.",
  "tika-s0104t:573_6": "Kasmā panettha “avaṇṇaṃ bhāsati, vaṇṇaṃ bhāsatī”ti ca vattamānakālaniddeso kato,",
  "tika-s0104t:573_7": "nanu saṅgītikālato so avaṇṇavaṇṇānaṃ bhāsanakālo atītoti? Saccametaṃ, “addhānamaggapaṭipanno",
  "tika-s0104t:573_8": "hotī”ti ettha hoti-saddo viya atītakālatthattā pana bhāsati-saddassa evaṃ vuttanti",
  "tika-s0104t:573_9": "daṭṭhabbaṃ. Atha vā yasmiṃ kāle tehi avaṇṇo vaṇṇo ca bhāsīyati, tamapekkhitvā evaṃ",
  "tika-s0104t:573_10": "vuttaṃ, evañca katvā “tatrā”ti padassa kālapaṭiniddesavikappanaṃ aṭṭhakathāyaṃ avuttampi supapannaṃ hoti.",
  "tika-s0104t:574_0": "“Suppiyassa pana…pe… bhāsatī”ti pāḷiyā sambandhadassanaṃ “antevāsī panassā”tiādivacanaṃ.",
  "tika-s0104t:574_1": "Aparāmasitabbaṃ ariyūpavādakammaṃ, tathā anakkamitabbaṃ. Svāyanti so ācariyo. Asidhāranti",
  "tika-s0104t:574_2": "asinā tikhiṇabhāgaṃ. Kakacadanta pantiyanti khandhakakacassa dantasaṅkhātāya visamapantiyā.",
  "tika-s0104t:574_3": "Hatthena vā pādena vā yena kenaci vā aṅgapaccaṅgena paharitvā kīḷamāno viya. Akkhikaṇṇakosasaṅkhātaṭṭhānavasena",
  "tika-s0104t:574_4": "tīhi pakārehi bhinno mado yassāti pabhinnamado, taṃ. Avaṇṇaṃ bhāsamānoti avaṇṇaṃ",
  "tika-s0104t:574_5": "bhāsanahetu. Hetuattho hi ayaṃ māna-saddo. Na ayo vuḍḍhi anayo. Soyeva byasanaṃ,",
  "tika-s0104t:574_6": "atirekabyasananti attho, taṃ pāpuṇissati ekantamahāsāvajjattā ratanattayopavādassa. Tenevāha –",
  "tika-s0104t:575": "“Yo nindiyaṃ pasaṃsati,",
  "tika-s0104t:576": "Taṃ vā nindati yo pasaṃsiyo;",
  "tika-s0104t:577": "Vicināti mukhena so kaliṃ,",
  "tika-s0104t:578": "Kalinā tena sukhaṃ na vindatī”ti. ;",
  "tika-s0104t:579_0": "“Amhākaṃ ācariyo”tiādinā brahmadattassa saṃveguppattiṃ, attano ācariye ca kāruññappavattiṃ",
  "tika-s0104t:579_1": "dassetvā kiñcāpi antevāsinā ācariyassa anukūlena bhavitabbaṃ, ayaṃ pana paṇḍitajātikattā",
  "tika-s0104t:579_2": "na īdisesu ṭhānesu tamanuvattatīti idānissa kammassakatāñāṇappavattiṃ dassento “ācariye",
  "tika-s0104t:579_3": "kho panā”tiādimāha. Halāhalanti taṅkhaṇaññeva māraṇakaṃ visaṃ. Hanatīti hi halo na-kārassa",
  "tika-s0104t:579_4": "la-kāraṃ katvā, halānampi viseso halo halāhalo majjhedīghavasena, etena ca aññe aṭṭhavidhe",
  "tika-s0104t:579_5": "vise nivatteti. Vuttañca –",
  "tika-s0104t:580": "“Pume paṇḍe ca kākola, kāḷakūṭahalāhalā;",
  "tika-s0104t:581": "Sarotthikosuṅkike yo, brahmaputto padīpano;",
  "tika-s0104t:582": "Dārado vacchanābho ca, visabhedā ime navā”ti.",
  "tika-s0104t:583_0": "Kharodakanti caṇḍasotodakaṃ. “Khārodaka”ntipi pāṭho, atiloṇatāya tittodakanti attho.",
  "tika-s0104t:583_1": "Narakapapātanti corapapātaṃ. Māṇavakāti attānameva ovadituṃ ālapati “samayopi kho",
  "tika-s0104t:583_2": "te bhaddāli appaṭividdhoahosī”tiādīsu viya. “Kammassakā”ti kammameva attasantakabhāvaṃ",
  "tika-s0104t:583_3": "vatvā tadeva vivarati “attano kammānurūpameva gatiṃ gacchantī”tiādinā. Yonisoti upāyena",
  "tika-s0104t:583_4": "ñāyena. Ummujjitvāti ācariyo viya ayoniso ariyūpavāde animmujjanto yoniso ariyūpavādato",
  "tika-s0104t:583_5": "ummujjitvā, uddhaṃ hutvāti attho. Maddamānoti maddanto bhindanto. Ekaṃsakāraṇameva",
  "tika-s0104t:583_6": "idha kāraṇanti dassetukāmena “sammā”ti vuttaṃ. “Yathā ta”ntiādinā tassa samāraddhabhāvaṃ",
  "tika-s0104t:583_7": "dasseti, nti ca nipātamattaṃ. Idaṃ vuttaṃ hoti – yathā añño paṇḍitasabhāvo jāti ācāravasena",
  "tika-s0104t:583_8": "kulaputto anekapariyāyena tiṇṇaṃ ratanānaṃ vaṇṇaṃ bhāsitumārabhati, tathā ayampi",
  "tika-s0104t:583_9": "āraddho, tañca kho api nāmāyamācariyo ettakenāpi ratanattayāvaṇṇabhāsato orameyyāti.",
  "tika-s0104t:584_0": "Sapparājavaṇṇanti ahirājavaṇṇaṃ. Vaṇṇapokkharatāyāti vaṇṇasundaratāya, vaṇṇasarīrena",
  "tika-s0104t:584_1": "vā. Vārijaṃ kamalaṃ na paharāmi na bhañjāmi, ārā dūratova upasiṅghāmīti attho. Athāti",
  "tika-s0104t:584_2": "evaṃ santepi. Gandhatthenoti gandhacoro. Saññūḷhāti ganthitā bandhitā. Gahapatīti",
  "tika-s0104t:584_3": "upāligahapatiṃ nāṭaputtassa ālapanaṃ. Ettha ca vaṇṇitabbo “ayamīdiso”ti pakāsetabboti",
  "tika-s0104t:584_4": "vaṇṇo, saṇṭhānaṃ. Vaṇṇīyati asaṅkarato vavatthāpīyatīti vaṇṇo, jāti. Vaṇṇeti vikāramāpajjamānaṃ",
  "tika-s0104t:584_5": "hadayaṅgatabhāvaṃ pakāsetīti vaṇṇo, rūpāyatanaṃ. Vaṇṇīyati phalametena yathāsabhāvato",
  "tika-s0104t:584_6": "vibhāvīyatīti vaṇṇo, kāraṇaṃ. Vaṇṇīyati appamahantādivasena pamīyatīti vaṇṇo, pamāṇaṃ.",
  "tika-s0104t:584_7": "Vaṇṇīyati pasaṃsīyatīti vaṇṇo, guṇo. Vaṇṇanaṃ guṇasaṃkittanaṃ vaṇṇo, pasaṃsā. Evaṃ",
  "tika-s0104t:584_8": "tattha tattha vaṇṇasaddassuppatti veditabbā. Ādisaddena jātarūpapuḷinakkharādayo",
  "tika-s0104t:584_9": "saṅgaṇhāti. “Idha guṇopi pasaṃsāpī”ti vuttameva samattheti “ayaṃ kirā”tiādinā. Kirāti",
  "tika-s0104t:584_10": "cettha anussavanatthe, padapūraṇamatte vā. Guṇūpasañhitanti guṇopasaññutaṃ. “Guṇūpasañhitaṃ",
  "tika-s0104t:584_11": "pasaṃsa”nti pana vadanto pasaṃsāya eva guṇabhāsanaṃ siddhaṃ tassā tadavinābhāvato,",
  "tika-s0104t:584_12": "tasmā idamatthadvayaṃ yujjatīti dasseti.",
  "tika-s0104t:585_0": "Kathaṃ bhāsatīti āha “tatthā”tiādi. Eko ca so puggalo cāti ekapuggalo. Kenaṭṭhena",
  "tika-s0104t:585_1": "ekapuggalo? Asadisaṭṭhena, guṇavisiṭṭhaṭṭhena, asamasamaṭṭhena ca. So hi paṭhamābhinīhārakāle",
  "tika-s0104t:585_2": "dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhārasambharaṇaguṇehi",
  "tika-s0104t:585_3": "ceva buddhaguṇehi ca sesamahājanena asadiso. Ye cassa guṇā, tepi aññasattānaṃ guṇehi",
  "tika-s0104t:585_4": "visiṭṭhā, purimakā ca sammāsambuddhā sabbasattehi asamā, tehi pana ayameveko rūpakāyanāmakāyehi",
  "tika-s0104t:585_5": "samo. Loketi sattaloke. “Uppajjamāno uppajjatī”ti pana idaṃ ubhayampi vippakatavacanameva",
  "tika-s0104t:585_6": "uppādakiriyāya vattamānakālikattā. Uppajjamāno bahujanahitāya uppajjati, na aññena",
  "tika-s0104t:585_7": "kāraṇenāti evaṃ panettha attho veditabbo. Lakkhaṇe hesa māna-saddo, evarūpañcettha",
  "tika-s0104t:585_8": "lakkhaṇaṃ na sakkā aññena saddalakkhaṇena paṭibāhituṃ. Apica uppajjamāno nāma, uppajjati",
  "tika-s0104t:585_9": "nāma, uppanno nāmāti ayamettha bhedo veditabbo. Esa hi dīpaṅkarapādamūlato paṭṭhāya",
  "tika-s0104t:585_10": "yāva anāgāmiphalaṃ, tāva uppajjamāno nāma, arahattamaggakkhaṇe uppajjati nāma, arahattaphalakkhaṇe",
  "tika-s0104t:585_11": "uppanno nāma. Buddhānañhi sāvakānaṃ viya na paṭipāṭiyā iddhividhañāṇādīni uppajjanti,",
  "tika-s0104t:585_12": "saheva pana arahattamaggena sakalopi sabbaññuguṇarāsi āgatova nāma hoti, tasmā nibbattasabbakiccattā",
  "tika-s0104t:585_13": "arahattaphalakkhaṇe uppanno nāma, tadanibbattattā tadaññakkhaṇe yathārahaṃ “uppajjamāno",
  "tika-s0104t:585_14": "uppajjati” cceva vuccati. Imasmimpi sutte arahattaphalakkhaṇaṃyeva sandhāya “uppajjatī”ti",
  "tika-s0104t:585_15": "vuttaṃ. Atītakālikassāpi vattamānapayogassa katthaci diṭṭhattā uppanno hotīti ayañhettha",
  "tika-s0104t:585_16": "attho. Evaṃ sati “uppajjamāno”ti cettha māna-saddo sāmatthiyattho. Yāvatā sāmatthiyena",
  "tika-s0104t:585_17": "mahābodhisattānaṃ carimabhave uppatti icchitabbā, tāvatā sāmatthiyena bodhisambhārabhūtena",
  "tika-s0104t:585_18": "paripuṇṇena samannāgato hutvāti attho. Tathāsāmatthiyayogena hi uppajjamāno nāmāti.",
  "tika-s0104t:585_19": "Sabbasattehi asamo, asamehi purimabuddheheva samo majjhe bhinnasuvaṇṇa nikkhaṃ viya",
  "tika-s0104t:585_20": "nibbisiṭṭho, “ekapuggalo”ti cetassa visesanaṃ. Ālayasaṅkhātaṃ taṇhaṃ samugghāteti",
  "tika-s0104t:585_21": "samucchindatīti ālayasamugghāto. Vaṭṭaṃ upacchindatīti vaṭṭupacchedo.",
  "tika-s0104t:586_0": "Pahontenāti sakkontena. “Pañcanikāye”ti vatvāpi anekāvayavattā tesaṃ na ettakena",
  "tika-s0104t:586_1": "sabbathā pariyādānanti “navaṅgaṃ satthusāsanaṃ caturāsīti dhammakkhandhasahassānī”ti",
  "tika-s0104t:586_2": "vuttaṃ. Atitthenāti anotaraṇaṭṭhānena. Na vattabbo aparimāṇavaṇṇattā buddhādīnaṃ,",
  "tika-s0104t:586_3": "niravasesānañca tesaṃ idha pakāsanena pāḷisaṃvaṇṇanāya eva sampajjanato, cittasampahaṃsanakammaṭṭhānasampajjanavasena",
  "tika-s0104t:586_4": "ca saphalattā. Thāmo veditabbo sabbathāmena pakāsitattā. Kiṃ pana so tathā ogāhetvā",
  "tika-s0104t:586_5": "bhāsatīti āha. “Brahmadatto panā”tiādi. Anukkamena punappunaṃ vā savanaṃ anussavo,",
  "tika-s0104t:586_6": "paramparasavanaṃ. Ādi-saddena ākāraparivitakkadiṭṭhinijjhānakkhantiyo saṅgaṇhāti.",
  "tika-s0104t:586_7": "Tattha “sundaramidaṃ kāraṇa”nti evaṃ sayameva kāraṇaparivitakkanaṃ ākāraparivitakko.",
  "tika-s0104t:586_8": "Attano diṭṭhiyā nijjhāyitvā khamanaṃ ruccanaṃ diṭṭhinijjhānakkhantīti aṭṭhakathāsu",
  "tika-s0104t:586_9": "vuttaṃ, tehiyeva sambandhitenāti attho. Matta-saddo hettha visesanivattiattho, tena",
  "tika-s0104t:586_10": "yathāvuttaṃ kāraṇaṃ nivatteti. Attano thāmenāti attano ñāṇabaleneva, na pana buddhādīnaṃ",
  "tika-s0104t:586_11": "guṇānurūpanti adhippāyo. Asaṅkhyeyyāparimeyyappabhedā hi buddhādīnaṃ guṇā. Vuttañhetaṃ –",
  "tika-s0104t:587": "“Buddhopi buddhassa bhaṇeyya vaṇṇaṃ,",
  "tika-s0104t:588": "Kappampi ce aññamabhāsamāno;",
  "tika-s0104t:589": "Khīyetha kappo ciradīghamantare,",
  "tika-s0104t:590": "Vaṇṇo na khīyetha tathāgatassā”ti. ;",
  "tika-s0104t:591": "Idhāpi vakkhati “appamattakaṃ kho paneta”ntiādi.",
  "tika-s0104t:592_0": "Iti-saddo nidassanattho vuttappakāraṃ nidasseti. Ha-kāro nipātamattanti āha “evaṃ",
  "tika-s0104t:592_1": "te”ti. Aññamaññassā”ti idaṃ ruḷhipadaṃ “eko ekāyā”ti padaṃ viyāti dassento “aññoaññassā”ti",
  "tika-s0104t:592_2": "ruḷhipadeneva vivarati. “Ujumevā”ti sāvadhāraṇasamāsataṃ vatvā tena nivattetabbatthaṃ",
  "tika-s0104t:592_3": "āha “īsakampi apariharitvā”ti, thokatarampi avirajjhitvāti attho. Kathanti āha “ācariyena",
  "tika-s0104t:592_4": "hī”tiādi. Pubbe ekavāramiva avaṇṇavaṇṇabhāsane niddiṭṭhepi “ujuvipaccanīkavādā”ti",
  "tika-s0104t:592_5": "vuttattā anekavārameva te evaṃ bhāsantīti veditabbanti dassetuṃ “puna itaro avaṇṇaṃ",
  "tika-s0104t:592_6": "itaro vaṇṇa”nti vuttaṃ. Tena hi visaddassa vividhatthataṃ samattheti. Sāraphalaketi",
  "tika-s0104t:592_7": "sāradāruphalake, uttamaphalake vā. Visarukkhaāṇinti visadārumayapaṭāṇiṃ. Iriyāpathānubandhanena",
  "tika-s0104t:592_8": "anubandhā honti, na sammāpaṭipattianubandhanena.",
  "tika-s0104t:593_0": "Sīsānulokinoti sīsena anulokino, sīsaṃ ukkhipitvā maggānukkamena olokayamānāti attho.",
  "tika-s0104t:593_1": "Tasmiṃ kāleti yamhi saṃvacchare, utumhi, māse, pakkhe vā bhagavā taṃ addhānamaggaṃ",
  "tika-s0104t:593_2": "paṭipanno, tasmiṃ kāle. Tena hi aniyamato saṃvaccharautumāsaḍḍhamāsāva niddisitā",
  "tika-s0104t:593_3": "“taṃ divasa”nti divasassa visuṃ niddiṭṭhattā, muhuttādīnañca divasapariyāpannato.",
  "tika-s0104t:593_4": "“Taṃ addhānaṃ paṭipanno”ti cettha ādhāravacanametaṃ. Teneva hi kiriyāvicchedadassanavasena",
  "tika-s0104t:593_5": "“rājagahe piṇḍāya caratī”ti saha pubbakālakiriyāhi vattamānaniddeso kato, itarathā",
  "tika-s0104t:593_6": "tasmiṃ kāle rājagahe piṇḍāya carati, taṃ addhānamaggañca paṭipannoti anadhippetattho",
  "tika-s0104t:593_7": "āpajjeyya. Na hi asamānavisayā kiriyā ekādhārā sambhavanti, yā cettha adhippetā addhānapaṭipajjanakiriyā,",
  "tika-s0104t:593_8": "sā ca aniyamitā na yuttāti. Rājagahaparivattakesūti rājagahaṃ parivattetvā ṭhitesu.",
  "tika-s0104t:593_9": "“Aññatarasmi”nti iminā tesu bhagavato anibaddhavāsaṃ dasseti. Soti evaṃ rājagahe",
  "tika-s0104t:593_10": "vasamāno so bhagavā. Piṇḍāya caraṇenapi hi tattha paṭibaddhabhāvavacanato sannivāsattameva",
  "tika-s0104t:593_11": "dasseti. Yadi pana “piṇḍāya caramāno so bhagavā”ti paccāmaseyya, yathāvuttova anadhippetattho",
  "tika-s0104t:593_12": "āpajjeyyāti. Taṃ divasanti yaṃ divasaṃ addhānamaggaṃ paṭipanno, taṃ divasa. Taṃ addhānaṃ",
  "tika-s0104t:593_13": "paṭipannoti ettha accantasaṃyogavacanametaṃ. Bhattabhuñjanato pacchā pacchābhattaṃ,",
  "tika-s0104t:593_14": "tasmiṃ pacchābhattasamaye. Piṇḍapātapaṭikkantoti yattha piṇḍapātatthāya caritvā bhuñjanti,",
  "tika-s0104t:593_15": "tato apakkanto. Taṃ addhānaṃ paṭipannoti “nāḷandāyaṃ veneyyānaṃ vividhahitasukhanipphattiṃ",
  "tika-s0104t:593_16": "ākaṅkhamāno imissā aṭṭhuppattiyā tividhasīlālaṅkataṃ nānāvidhakuhanalapanādimicchājīvaviddhaṃsanaṃ",
  "tika-s0104t:593_17": "dvāsaṭṭhidiṭṭhijālaviniveṭhanaṃ dasasahassilokadhātupakampanaṃ brahmajālasuttaṃ desessāmī”ti",
  "tika-s0104t:593_18": "taṃ yathāvuttaṃ dīghamaggaṃ paṭipanno, idaṃ pana kāraṇaṃ pakaraṇatova pākaṭanti na",
  "tika-s0104t:593_19": "vuttaṃ. Ettāvatā “kasmā pana bhagavā taṃ addhānaṃ paṭipanno”ti codanā visodhitā hoti.",
  "tika-s0104t:594_0": "Idāni itarampi codanaṃ visodhituṃ “suppiyopī”ti vuttaṃ. Tasmiṃ kāle, taṃ divasaṃ",
  "tika-s0104t:594_1": "anubandhoti ca vuttanayena sambandho. Pāto asitabboti pātarāso, so bhutto yenāti",
  "tika-s0104t:594_2": "bhuttapātarāso. Iccevāti evameva manasi sannidhāya, na pana “bhagavantaṃ, bhikkhusaṅghañca",
  "tika-s0104t:594_3": "piṭṭhito piṭṭhito anubandhissāmī”ti. Tena vuttaṃ “bhagavato taṃ maggaṃ paṭipannabhāvaṃ",
  "tika-s0104t:594_4": "ajānantovā”ti, tathā ajānanto eva hutvā anubandhoti attho. Na hi so bhagavantaṃ daṭṭhumeva",
  "tika-s0104t:594_5": "icchati, tenāha “sace pana jāneyya, nānubandheyyā”ti. Ettāvatā “kasmā ca suppiyo",
  "tika-s0104t:594_6": "anubandho”ti codanā visodhitā hoti. “So”tiādinā aparampi codanaṃ visodheti. Kadāci",
  "tika-s0104t:594_7": "pana bhagavā aññataraveseneva gacchati aṅgulimāladamanapakkusātiabhiggamanādīsu,",
  "tika-s0104t:594_8": "kadāci buddhasiriyā, idhāpi īdisāya buddhasiriyāti dassetuṃ “buddhasiriyā sobhamāna”ntiādi",
  "tika-s0104t:594_9": "vuttaṃ. Sirīti cettha sarīrasobhaggādisampatti, tadeva upamāvasena dasseti “rattakambalaparikkhittamivā”tiādinā.",
  "tika-s0104t:594_10": "Gacchatīti jaṅgamo yathā “caṅkamo”ti. Cañcalamāno gacchanto giri, tādisassa kanakagirino",
  "tika-s0104t:594_11": "sikharamivāti attho.",
  "tika-s0104t:595_0": "“Tasmiṃ kirā”tiādi tabbivaraṇaṃ, pāḷiyaṃ adassitattā, porāṇaṭṭhakathāyañca anāgatattā",
  "tika-s0104t:595_1": "anussavasiddhā ayaṃ kathāti dassetuṃ “kirā”ti vuttanti vadanti, tathā vā hotu aññathā",
  "tika-s0104t:595_2": "vā, attanā adiṭṭhaṃ, asutaṃ, amutañca anussavamevāti daṭṭhabbaṃ. Nīlapītalohitodātamañjiṭṭhapabhassaravasena",
  "tika-s0104t:595_3": "chabbaṇṇā. Samantāti samantato dasahi disāhi. Asītihatthappamāṇeti tesaṃ rasmīnaṃ",
  "tika-s0104t:595_4": "pakatiyā pavattiṭṭhānavasena vuttaṃ, tasmā samantato, upari ca paccekaṃ asītihatthamatte",
  "tika-s0104t:595_5": "padese pakatiyāva ghanībhūtā rasmiyo tiṭṭhantīti daṭṭhabbaṃ, vinayaṭīkāyaṃ pana “tāyeva",
  "tika-s0104t:595_6": "byāmappabhā nāma. Yato chabbaṇṇā rasmiyo taḷākato mātikā viya dasasu disāsu dhāvanti,",
  "tika-s0104t:595_7": "sā yasmā byāmamattā viya khāyati, tasmā byāmappabhāti vuccatī”ti vuttaṃ, saṅgītisuttavaṇṇanāyaṃ",
  "tika-s0104t:595_8": "pana vakkhati “puratthimakāyato suvaṇṇavaṇṇā rasmi uṭṭhahitvā asītihatthaṃ ṭhānaṃ",
  "tika-s0104t:595_9": "gaṇhāti. Pacchimakāyato. Dakkhiṇahatthato. Vāmahatthato suvaṇṇavaṇṇā rasmi uṭṭhahitvā",
  "tika-s0104t:595_10": "asītihatthaṃ ṭhānaṃ gaṇhāti. Upari kesantato paṭṭhāya sabbakesāvaṭṭehi moragīvavaṇṇā",
  "tika-s0104t:595_11": "rasmi uṭṭhahitvā gaganatale asītihatthaṃ ṭhānaṃ gaṇhāti. Heṭṭhā pādatalehi pavāḷavaṇṇā",
  "tika-s0104t:595_12": "rasmi uṭṭhahitvā ghanapathaviyaṃ asītihatthaṃ ṭhānaṃ gaṇhāti. Evaṃ samantā asītihatthamattaṃ",
  "tika-s0104t:595_13": "ṭhānaṃ chabbaṇṇā buddharasmiyo vijjotamānā vipphandamānā vidhāvantī”ti keci pana",
  "tika-s0104t:595_14": "aññathāpi parikappanāmattena vadanti, taṃ na gahetabbaṃ tathā aññattha anāgatattā,",
  "tika-s0104t:595_15": "ayuttattā ca. Tāsaṃ pana buddharasmīnaṃ tadā aniggūhitabhāvadassanatthaṃ “tasmiṃ",
  "tika-s0104t:595_16": "kira samaye”ti vuttaṃ. Pakkusātiabhiggamanādīsu viya hi tadā tāsaṃ niggūhane kiñci",
  "tika-s0104t:595_17": "kāraṇaṃ natthi. Ādhāvantīti abhimukhaṃ disaṃ dhāvanti. Vidhāvantīti vividhā hutvā vidisaṃ dhāvanti.",
  "tika-s0104t:596_0": "Tasmiṃ vanantare dissamānākārena tāsaṃ rasmīnaṃ sobhā viññāyatīti āha “ratanāveḷā”tiādi.",
  "tika-s0104t:596_1": "Ratanāveḷā nāma ratanamayavaṭaṃsakaṃ muddhaṃ avati rakkhatīti hi aveḷā, āveḷā vā,",
  "tika-s0104t:596_2": "muddhamālā. Ukkā nāma yā sajotibhūtā, tāsaṃ sataṃ, nipatanaṃ nipāto, tassa nipāto,",
  "tika-s0104t:596_3": "tena samākulaṃ tathā. Pisitabbattā piṭṭhaṃ, cīnadese jātaṃ piṭṭhaṃ cīnapiṭṭhaṃ, rattacuṇṇaṃ,",
  "tika-s0104t:596_4": "yaṃ “sindūro”tipi vuccati, cīnapiṭṭhameva cuṇṇaṃ. Vāyuno vegena ito cito ca khittaṃ",
  "tika-s0104t:596_5": "tanti tathā. Indassa dhanu lokasaṅketavasenāti indadhanu, sūriyarasmivasena gagane",
  "tika-s0104t:596_6": "paññāyamānākāraviseso. Kuṭilaṃ aciraṭṭhāyittā virūpaṃ hutvā javati dhāvatīti vijju,",
  "tika-s0104t:596_7": "sāyeva latā taṃsadisabhāvenāti tathā, vāyuvegato valāhakaghaṭṭaneneva jātarasmi.",
  "tika-s0104t:596_8": "Tāyati avijahanavasena ākāsaṃ pāletīti tārā, gaṇasaddo paccekaṃ yojetabbo. Tassa",
  "tika-s0104t:596_9": "pabhā tathā. Vipphuritaviccharitamivāti ābhāya vividhaṃ pharamānaṃ, vijjotayamānaṃ",
  "tika-s0104t:596_10": "viya ca. Vanassa antaraṃ vivaraṃ vanantaraṃ, bhagavatā pattapattavanappadesanti vuttaṃ hoti.",
  "tika-s0104t:597_0": "Asītiyā anubyañjanehi tambanakhatādīhi anurañjitaṃ tathā. Kamalaṃ padumapuṇḍarīkāni,",
  "tika-s0104t:597_1": "avasesaṃ nīlarattasetabhedaṃ saroruhaṃ uppalaṃ, iti pañcavidhā paṅkajajāti pariggahitā",
  "tika-s0104t:597_2": "hoti. Vikasitaṃ phullitaṃ tadubhayaṃ yassa sarassa tathā. Sabbena pakārena parito",
  "tika-s0104t:597_3": "samantato phullati vikasatīti sabbapāliphullaṃ a-kārassa ā-kāraṃ, ra-kārassa ca la-kāraṃ",
  "tika-s0104t:597_4": "katvā yathā “pālibhaddo”ti, tārānaṃ marīci pabhā, tāya vikasitaṃ vijjotitaṃ tathā.",
  "tika-s0104t:597_5": "Byāmappabhāya parikkhepo parimaṇḍalo, tena vilāsinī sobhinī tathā. Mahāpurisalakkhaṇāni",
  "tika-s0104t:597_6": "aññamaññapaṭibaddhattā mālākāreneva ṭhitānīti vuttaṃ “dvattiṃsavaralakkhaṇamālā”ti.",
  "tika-s0104t:597_7": "Dvattiṃsacandādīnaṃ mālā kenaci ganthetvā paṭipāṭiyā ca ṭhapitāti na vattabbā “yadi",
  "tika-s0104t:597_8": "siyā”ti parikappanāmattena hi “ganthetvā ṭhapitadvattiṃsacandamālāyā”tiādi vuttaṃ.",
  "tika-s0104t:597_9": "Parikappopamā hesā, lokepi ca dissati.",
  "tika-s0104t:598": "“Mayeva mukhasobhāsse, tyalaminduvikatthanā;",
  "tika-s0104t:599": "Yatombujepi sātthīti, parikappopamā aya”nti.",
  "tika-s0104t:600": "Dvattiṃsacandamālāya siriṃ attano siriyā abhibhavantī ivāti sambandho. Esa nayo sesesupi.",
  "tika-s0104t:601_0": "Evaṃ bhagavato tadā sobhaṃ dassetvā idāni bhikkhusaṅghassāpi sobhaṃ dassento “tañca",
  "tika-s0104t:601_1": "panā”tiādimāha. Catubbidhāya appicchatāya appicchā. Dvādasahi santosehi santuṭṭhā.",
  "tika-s0104t:601_2": "Tividhena vivekena pavivittā. Rājarājamahāmattādīhi asaṃsaṭṭhā. Duppaṭipattikānaṃ",
  "tika-s0104t:601_3": "codakā. Pāpe akusale garahino paresaṃ hitapaṭipattiyā vattāro. Paresañca vacanakkhamā.",
  "tika-s0104t:601_4": "Vimuttiñāṇadassanaṃ nāma paccavekkhaṇañāṇaṃ. “Tesa”ntiādinā tadabhisambandhena bhagavato",
  "tika-s0104t:601_5": "sobhaṃ dasseti. Rattapadumānaṃ saṇḍo samūho vanaṃ, tassa majjhe gatā tathā. “Rattaṃ",
  "tika-s0104t:601_6": "padumaṃ, setaṃ puṇḍarīka”nti pattaniyamamantarena tathā vuttaṃ, pattaniyamena pana",
  "tika-s0104t:601_7": "satapattaṃ padumaṃ, ūnakasatapattaṃ puṇḍarīkaṃ. Pavāḷaṃ viddumo, tena katāya vedikāya",
  "tika-s0104t:601_8": "parikkhitto viya. Migapakkhīnampīti pi-saddo, api-saddo vā sambhāvanāyaṃ, tenāha",
  "tika-s0104t:601_9": "“pageva devamanussāna”nti. Mahātherāti mahāsāvake sandhāyāha. Surañjitabhāvena īsakaṃ",
  "tika-s0104t:601_10": "kaṇhavaṇṇatāya meghavaṇṇaṃ. Ekaṃsaṃ karitvāti ekaṃsapārupanavasena vāmaṃse karitvā.",
  "tika-s0104t:601_11": "Kattarassa jiṇṇassa ālambano daṇḍo kattaradaṇḍo, bāhullavasenāyaṃ samaññā. Suvammaṃ",
  "tika-s0104t:601_12": "nāma sobhaṇuracchado, tena vammitā sannaddhāti suvammavammitā, idaṃ tesaṃ paṃsukūladhāraṇanidassanaṃ.",
  "tika-s0104t:601_13": "Yesaṃ kucchigataṃ sabbampi tiṇapalāsādi gandhajātameva hoti, te gandhahatthino nāma,",
  "tika-s0104t:601_14": "ye “hemavatā”tipi vuccanti, tesampi therānaṃ sīlādiguṇagandhatāya taṃsadisatā. Antojaṭābahijaṭāsaṅkhātāya",
  "tika-s0104t:601_15": "taṇhājaṭāya vijaṭitabhāvato vijaṭitajaṭā. Taṇhābandhanāya chinnattā chinnabandhanā.",
  "tika-s0104t:601_16": "“So”tiādi yathāvuttavacanassa guṇadassanaṃ. Anubuddhehīti buddhānamanubuddhehi. Tepi",
  "tika-s0104t:601_17": "hi ekadesena bhagavatā paṭividdhapaṭibhāgeneva cattāri saccāni bujjhanti. Pattaparivāritanti",
  "tika-s0104t:601_18": "pupphadalena parivāritaṃ. Kaṃ vuccati kamalādi, tasmiṃ sarati virājatīti kesaraṃ,",
  "tika-s0104t:601_19": "kiñjakkho. Kaṇṇe karīyatīti kaṇṇikā. Kaṇṇālaṅkāro, taṃsadisaṇṭhānatāya kaṇṇikā, bījakoso.",
  "tika-s0104t:601_20": "Channaṃ haṃsakulānaṃ seṭṭho dhataraṭṭho haṃsarājā viya, hārito nāma mahābrahmā viya.",
  "tika-s0104t:602_0": "Evaṃ gacchantaṃ bhagavantaṃ, bhikkhū ca disvā attano parisaṃ olokesīti sambandho.",
  "tika-s0104t:602_1": "Kājadaṇḍaketi kājasaṅkhāte bhārāvahadaṇḍake, kājasmiṃ vā bhāralaggitadaṇḍake. Khuddakaṃ",
  "tika-s0104t:602_2": "pīṭhaṃ pīṭhakaṃ. Mūle, agge ca tidhā kato daṇḍo tidaṇḍo. Morahatthako morapiñchaṃ.",
  "tika-s0104t:602_3": "Khuddakaṃ pasibbaṃ pasibbakaṃ. Kuṇḍikā kamaṇḍalu. Sā hi kaṃ udakaṃ udeti pasaveti,",
  "tika-s0104t:602_4": "rakkhatīti vā kuṇḍikā niruttinayena. Gahitaṃ omakato lujjitaṃ, vividhaṃ lujjitañca",
  "tika-s0104t:602_5": "pīṭhaka…pe… kuṇḍikādianekaparikkhārasaṅkhātaṃ bhāraṃ bharati vahatīti gahita…pe…",
  "tika-s0104t:602_6": "bhārabharitā. Itīti nidassanattho. Evanti idamattho. Evaṃ idaṃ vacanamādi yassa vacanassa",
  "tika-s0104t:602_7": "tathā, tadeva niratthakaṃ vacanaṃ yassāti evamādiniratthakavacanā. Mukhaṃ etassa",
  "tika-s0104t:602_8": "atthīti mukharā, sabbepi mukhavantā eva, ayaṃ pana pharusābhilāpamukhavatī, tasmā",
  "tika-s0104t:602_9": "evaṃ vuttaṃ. Nindāyañhi ayaṃ rapaccayo. Mukhena vā amanāpaṃ kammaṃ rāti gaṇhātīti",
  "tika-s0104t:602_10": "mukharā. Vividhā kiṇṇā vācā yassāti vikiṇṇavācā. Tassāti suppiyassa paribbājakassa.",
  "tika-s0104t:602_11": "Nti yathāvuttappakāraṃ parisaṃ.",
  "tika-s0104t:603_0": "Idānīti tassa tathārūpāya parisāya dassanakkhaṇe. Panāti arucisaṃsūcanattho, tathāpīti",
  "tika-s0104t:603_1": "attho. Lābha…pe… hāniyā ceva hetubhūtāya. Kathaṃ hānīti āha “aññatitthiyānañhī”tiādi.",
  "tika-s0104t:603_2": "Nissirīkatanti nisobhataṃ, ayamattho morajātakādīhipi dīpetabbo. “Upatissakolitānañcā”tiādinā",
  "tika-s0104t:603_3": "pakkhahānitāya vitthāro. Āyasmato sāriputtassa, mahāmoggallānassa ca bhagavato santike",
  "tika-s0104t:603_4": "pabbajjaṃ sandhāya “tesu pana pakkantesū”ti vuttaṃ. Tesaṃ pabbajitakāleyeva aḍḍhateyyasataṃ",
  "tika-s0104t:603_5": "paribbājakaparisā pabbaji, tato parampi tadanupabbajitā paribbājakaparisā aparimāṇāti",
  "tika-s0104t:603_6": "dasseti “sāpi tesaṃ parisā bhinnā”ti iminā. Yāya kāyaci hi paribbājakaparisāya pabbajitāya",
  "tika-s0104t:603_7": "tassa parisā bhinnāyeva nāma samānagaṇattāti tathā vuttaṃ. “Imehī”tiādinā lābhapakkhahāniṃ",
  "tika-s0104t:603_8": "nigamanavasena dasseti. Usūyasaṅkhātassa visassa uggāro uggilanaṃ usūyavisuggāro,",
  "tika-s0104t:603_9": "taṃ. Ettha ca “yasmā panesā”tiādināva “kasmā ca so ratanattayassa avaṇṇaṃ bhāsatī”ti",
  "tika-s0104t:603_10": "codanaṃ visodheti, “sace”tiādikaṃ pana sabbampi tapparivāravacanamevāti tehipi sā",
  "tika-s0104t:603_11": "visodhitāyeva nāma. Bhagavato virodhānunayābhāvavīmaṃsanatthaṃ ete avaṇṇaṃ vaṇṇaṃ",
  "tika-s0104t:603_12": "bhāsanti. “Mārena anvāviṭṭhā evaṃ bhāsantī”ti ca keci vadanti, tadayuttameva aṭṭhakathāya",
  "tika-s0104t:603_13": "ujuvipaccanīkattā. Pākaṭoyevāyamatthoti.",
  "tika-s0104t:604": "2. Yasmā atthaṅgato sūriyo, tasmā akālo dāni gantunti sambandho.",
  "tika-s0104t:605_0": "Ambalaṭṭhikāti sāmīpikavohāro yathā “varuṇanagaraṃ, godāgāmo”ti āha “tassa kirā”tiādi.",
  "tika-s0104t:605_1": "Taruṇapariyāyo laṭṭhikā-saddo rukkhavisaye yathā “mahāvanaṃ ajjhogāhetvā beluvalaṭṭhikāya",
  "tika-s0104t:605_2": "mūle divāvihāraṃ nisīdī”tiādīsūti dasseti” “taruṇambarukkho”ti iminā. Keci pana “ambalaṭṭhikā",
  "tika-s0104t:605_3": "nāma vuttanayena eko gāmo”ti vadanti, tesaṃ mate ambalaṭṭhikāyanti samīpatthe bhummavacanaṃ.",
  "tika-s0104t:605_4": "Chāyūdakasampannanti chāyāya ceva udakena ca sampannaṃ. Mañjusāti peḷā. Paṭibhānacittavicittanti",
  "tika-s0104t:605_5": "itthipurisasaññogādinā paṭibhānacittena vicittaṃ, etena rañño agāraṃ, tadeva rājāgārakanti",
  "tika-s0104t:605_6": "dasseti. Rājāgārakaṃ nāma vessavaṇamahārājassa devāyatananti eke.",
  "tika-s0104t:606_0": "Bahuparissayoti bahupaddavo. Kehīti vuttaṃ “core’hipī”tiādi. Handāti vacanavossaggatthe",
  "tika-s0104t:606_1": "nipāto, tadānubhāvato nipparissayatthāya idāni upagantvā sve gamissāmīti adhippāyo.",
  "tika-s0104t:606_2": "“Saddhiṃ antevāsinā brahmadattena māṇavenā” ticceva sīhaḷaṭṭhakathāyaṃ vuttaṃ, tañca",
  "tika-s0104t:606_3": "kho pāḷiāruḷhavaseneva, na pana tadā suppiyassa parisāya abhāvatoti imamatthaṃ dassetuṃ",
  "tika-s0104t:606_4": "“saddhiṃ attano parisāyā”ti idha vuttaṃ. Kasmā panettha brahmadattoyeva pāḷiyamāruḷho,",
  "tika-s0104t:606_5": "na pana tadavasesā suppiyassa parisāti? Desanānadhīnabhāvena payojanābhāvato. Yathā",
  "tika-s0104t:606_6": "cetaṃ, evaṃ aññampi edisaṃ payojanābhāvato saṅgītikārakehi na saṅgītanti daṭṭhabbaṃ.",
  "tika-s0104t:606_7": "Keci pana “pāḷiyaṃ vutta”nti ādhāraṃ vatvā ‘tadetaṃ na sīhaḷaṭṭhakathānayadassanaṃ,",
  "tika-s0104t:606_8": "pāḷiyaṃ vuttabhāvadassanamevā’ti” vadanti, taṃ na yujjati. Pāḷiāruḷhavaseneva pāḷiyaṃ",
  "tika-s0104t:606_9": "vuttanti adhippetatthassa āpajjanato. Tasmā yathāvuttanayeneva attho gahetabboti.",
  "tika-s0104t:606_10": "“Vuttanti vā amhehipi idha vattabbanti attho. Evañhi tadā aññāyapi parisāya vijjamānabhāvadassanatthaṃ",
  "tika-s0104t:606_11": "evaṃ vuttaṃ, pāḷiyamāruḷhavasena pana aññathāpi idha vattabbanti adhippāyo yutto”ti vadanti.",
  "tika-s0104t:607_0": "Idāni “tatrāpi suda”ntiādipāḷiyā sambandhaṃ dassetuṃ “evaṃ vāsaṃ upagato panā”tiādi",
  "tika-s0104t:607_1": "vuttaṃ. Parivāretvā nisinno hotīti sambandho. Kucchitaṃ kattabbanti kukataṃ, tassa",
  "tika-s0104t:607_2": "bhāvo kukkuccaṃ, kucchitakiriyā, ito cito ca cañcalananti attho, hatthassa kukkuccaṃ",
  "tika-s0104t:607_3": "tathā. “Sā hī”tiādinā tathābhūtatāya kāraṇaṃ dasseti. Nivāteti vātavirahitaṭṭhāne.",
  "tika-s0104t:607_4": "Yathāvuttadosābhāvena niccalā. Taṃ vibhūtinti tādisaṃ sobhaṃ. Vippalapantīti sativossaggavasena",
  "tika-s0104t:607_5": "vividhā lapanti. Nillālitajivhāti ito cito ca nikkhantajivhā. Kākacchamānāti kākānaṃ",
  "tika-s0104t:607_6": "saddasadisaṃ saddaṃ kurumānā. Gharugharupassāsinoti gharugharuiti saddaṃ janetvā",
  "tika-s0104t:607_7": "passasantā. Issāvasenāti yathāvuttehi dvīhi kāraṇehi usūyanavasena. “Sabbaṃ vattabba”nti",
  "tika-s0104t:607_8": "iminā “ādipeyyālanayoya”nti dasseti.",
  "tika-s0104t:608_0": "3. Sammā pahonti taṃ taṃ kammanti sampahulā, bahavo, tenāha “bahukāna”nti. Sabbantimena",
  "tika-s0104t:608_1": "paricchedena catuvaggasaṅgheneva vinayakammassa kattabbattā “vinayapariyāyenā”tiādi",
  "tika-s0104t:608_2": "vuttaṃ. Tayo janāti cesa upalakkhaṇaniddeso dvinnampi sampahulattā. Tattha tattha",
  "tika-s0104t:608_3": "tathāyevāgatattā “suttantapariyāyenā”tiādimāha. Taṃ taṃ pāḷiyā āgatavohāravasena",
  "tika-s0104t:608_4": "hi ayaṃ bhedo. Tayo janā tayo eva nāma, tato paṭṭhāya uttari catupañcajanādikā sampahulāti",
  "tika-s0104t:608_5": "attho. Tatoti cāyaṃ mariyādāvadhi. Maṇḍalamāḷoti anekatthapavattā samaññā, idha pana",
  "tika-s0104t:608_6": "īdisāya evāti niyamento āha “katthacī”tiādi. Kaṇṇikā vuccati kūṭaṃ. Haṃsavaṭṭakacchannenāti",
  "tika-s0104t:608_7": "haṃsamaṇḍalākārachannena. Tadeva channaṃ aññattha “supaṇṇavaṅkacchadana”nti vuttaṃ.",
  "tika-s0104t:608_8": "Kūṭena yutto agāro, soyeva sālāti kūṭāgārasālā. Thambhapantiṃ parikkhipitvāti thambhamālaṃ",
  "tika-s0104t:608_9": "parivāretvā, parimaṇḍalākārena thambhapantiṃ katvāti vuttaṃ hoti. Upaṭṭhānasālā nāma",
  "tika-s0104t:608_10": "payirupāsanasālā. Yattha upaṭṭhānamattaṃ karonti, na ekarattadirattādivasena nisīdanaṃ,",
  "tika-s0104t:608_11": "idha pana tathā katā nisīdanasālāyevāti dasseti “idha panā”tiādinā. Teneva pāḷiyaṃ",
  "tika-s0104t:608_12": "“sannipatitāna” ntveva avatvā “sannisinnāna”ntipi vuttaṃ. Mānitabboti māḷo, mīyati",
  "tika-s0104t:608_13": "pamīyatīti vā māḷo. Maṇḍalākārena paṭicchanno māḷoti maṇḍalamāḷo, anekakoṇavanto",
  "tika-s0104t:608_14": "paṭissayaviseso. “Sannisinnāna”nti nisajjanavasena vuttaṃ, nisajjanavasena vā “sannisinnāna”nti",
  "tika-s0104t:608_15": "saṃvaṇṇetabbapadamajjhāharitvā sambandho. Iminā nisīdanairiyāpathaṃ, kāyasāmaggīvasena",
  "tika-s0104t:608_16": "ca samodhānaṃ sandhāya padadvayametaṃ vuttanti dasseti. Saṅkhiyā vuccati kathā sammā",
  "tika-s0104t:608_17": "khiyanato kathanato. Kathādhammoti kathāsabhāvo, upaparikkhā vidhīti keci.",
  "tika-s0104t:609_0": "“Acchariya”ntiādi tassa rūpadassananti āha “katamo pana so”tiādi. Soti kathādhammo.",
  "tika-s0104t:609_1": "“Nīyatīti nayo, attho, saddasatthaṃ anugato nayo saddanayo”ti ācariyadhammapālattherena",
  "tika-s0104t:609_2": "vuttaṃ. Nīyati attho etenāti vā nayo, upāyo, saddasatthe āgato nayo atthagahaṇūpāyo",
  "tika-s0104t:609_3": "saddanayo. Tattha hi anabhiṇhavuttike acchariya-saddo icchito ruḷhivasena. Tenevāha",
  "tika-s0104t:609_4": "“andhassa pabbatārohaṇaṃ viyā”tiādi. Tassa hi tadārohaṇaṃ na niccaṃ, kadāciyeva siyā,",
  "tika-s0104t:609_5": "evamidampi. Accharāyoggaṃ acchariyaṃ niruttinayena yoggasaddassa lopato, taddhitavasena",
  "tika-s0104t:609_6": "vā ṇiyapaccayassa vicitravuttito, so pana porāṇaṭṭhakathāyameva āgatattā “aṭṭhakathānayo”ti",
  "tika-s0104t:609_7": "vutto. Pubbe abhūtanti abhūtapubbaṃ, etena na bhūtaṃ abhūtanti nibbacanaṃ, bhūta-saddassa",
  "tika-s0104t:609_8": "ca atītatthaṃ dasseti. Yāvañcidanti sandhivasena niggahitāgamoti āha “yāva ca ida”nti,",
  "tika-s0104t:609_9": "etassa ca “suppaṭividitā”ti etena sambandho. Yāva cayattakaṃ idaṃ ayaṃ nānādhimuttikatā",
  "tika-s0104t:609_10": "suppaṭividitā, taṃ “ettakamevā”ti na sakkā amhehi paṭivijjhituṃ, akkhātuñcāti sapāṭhasesattho.",
  "tika-s0104t:609_11": "Tenevāha “tena suppaṭividitatāya appameyyataṃ dassetī”ti.",
  "tika-s0104t:610_0": "“Bhagavatā”tiādīhi padehi samānādhikaraṇabhāvena vuttattā tenāti ettha ta-saddo sakatthapaṭiniddeso,",
  "tika-s0104t:610_1": "tasmā yena abhisambuddhabhāvena bhagavā pakato samāno supākaṭo nāma hoti, tadabhisambuddhabhāvaṃ",
  "tika-s0104t:610_2": "saddhiṃ āgamanapaṭipadāya tassa atthabhāvena dassento “yo so”tiādimāha. Na hettha",
  "tika-s0104t:610_3": "so pubbe vutto atthi, yo attho tehi therehi ta-saddena parāmasitabbo bhaveyya. Tasmā",
  "tika-s0104t:610_4": "yathāvuttaguṇasaṅkhātaṃ sakatthaṃyevesa padhānabhāvena parāmasatīti daṭṭhabbaṃ. Anuttaraṃ",
  "tika-s0104t:610_5": "sammāsambodhinti aggamaggañāṇapadaṭṭhānaṃ anāvaraṇañāṇaṃ, anāvaraṇañāṇapadaṭṭhānañca",
  "tika-s0104t:610_6": "aggamaggañāṇaṃ. Tadubhayañhi sammā aviparītaṃ sayameva bujjhati, sammā vā pasaṭṭhā",
  "tika-s0104t:610_7": "sundaraṃ bujjhatīti sammāsambodhi. Sā pana buddhānaṃ sabbaguṇasampattiṃ deti abhiseko",
  "tika-s0104t:610_8": "viya rañño sabbalokissariyabhāvaṃ, tasmā “anuttarā sammāsambodhī”ti vuccati. Abhisambuddhoti",
  "tika-s0104t:610_9": "abbhaññāsi paṭivijjhi, tena tādisena bhagavatāti attho. Satipi ñāṇadassanānaṃ idha",
  "tika-s0104t:610_10": "paññāvevacanabhāve tena tena visesena nesaṃ visayavisesappavattiṃ dassento “tesaṃ",
  "tika-s0104t:610_11": "tesaṃ sattāna”ntiādimāha. Ettha hi paṭhamamatthaṃ asādhāraṇañāṇavasena dasseti. Āsayānusayañāṇena",
  "tika-s0104t:610_12": "jānatā sabbaññutānāvaraṇañāṇehi passatāti attho.",
  "tika-s0104t:611_0": "Dutiyaṃ vijjattayavasena. Pubbenivāsādīhīti pubbenivāsāsavakkhayañāṇehi. Tatiyaṃ",
  "tika-s0104t:611_1": "abhiññānāvaraṇañāṇavasena. Abhiññāpariyāpannepi “tīhi vijjāhī”ti tāsaṃ rāsibhedadassanatthaṃ",
  "tika-s0104t:611_2": "vuttaṃ. Anāvaraṇañāṇasaṅkhātena samantacakkhunā passatāti attho. Catutthaṃ sabbaññutaññāṇamaṃsacakkhuvasena.",
  "tika-s0104t:611_3": "Paññāyāti sabbaññutaññāṇena. Kuṭṭassa bhittiyā tiro paraṃ, anto vā, tadādīsu gatāni.",
  "tika-s0104t:611_4": "Ativisuddhenāti ativiya visuddhena pañcavaṇṇasamannāgatena sunīlapāsādikaakkhilomasamalaṅkatena",
  "tika-s0104t:611_5": "rattiñceva divā ca samantā yojanaṃ passantena maṃsacakkhunā. Pañcamaṃ paṭivedhadesanāñāṇavasena.",
  "tika-s0104t:611_6": "“Attahitasādhikāyā”ti ekaṃsato vuttaṃ, pariyāyato panesā parahitasādhikāpi hoti.",
  "tika-s0104t:611_7": "Tāya hi dhammasabhāvapaṭicchādakakilesasamugghātāya desanāñāṇādi sambhavati. Paṭivedhapaññāyāti",
  "tika-s0104t:611_8": "ariyamaggapaññāya. Vipassanāsahagato samādhi padaṭṭhānaṃ āsannakāraṇametissāti samādhipadaṭṭhānā,",
  "tika-s0104t:611_9": "tāya. Desanāpaññāyāti desanākiccanipphādakena sabbaññutaññāṇena. Arīnanti kilesārīnaṃ,",
  "tika-s0104t:611_10": "pañcamārānaṃ vā, sāsanapaccatthikānaṃ vā aññatitthiyānaṃ. Tesaṃ hananaṃ pāṭihāriyehi",
  "tika-s0104t:611_11": "abhibhavanaṃ appaṭibhānatākaraṇaṃ, ajjhupekkhanañca majjhimapaṇṇāsake pañcamavagge",
  "tika-s0104t:611_12": "saṅgītaṃ caṅkīsuttañcettha nidassanaṃ, etena arayo hatā anenāti niruttinayena padasiddhimāha.",
  "tika-s0104t:611_13": "Ato nāvacanassa tābyappadeso mahāvisayenāti daṭṭhabbaṃ. Apica arayo hanatīti antasaddena",
  "tika-s0104t:611_14": "padasiddhi, ikārassa ca akāro. Paccayādīnaṃ sampadānabhūtānaṃ, tesaṃ vā paṭiggahaṇaṃ,",
  "tika-s0104t:611_15": "paṭiggahituṃ vā arahatīti arahanti dasseti “paccayādīnañca arahattā”ti iminā. Sammāti",
  "tika-s0104t:611_16": "aviparītaṃ. Sāmañcāti sayameva, aparaneyyo hutvāti vuttaṃ hoti. Kathaṃ panettha “sabbadhammāna”nti",
  "tika-s0104t:611_17": "ayaṃ viseso labbhatīti? Sāmaññajotanāya visese avaṭṭhānato, visesatthinā ca visesassa",
  "tika-s0104t:611_18": "anupayojetabbato yajjevaṃ “dhammāna”nti visesovānupayojito siyā, kasmā sabbadhammānanti",
  "tika-s0104t:611_19": "ayamattho anupayojīyatīti? Ekadesassa aggahaṇato. Padesaggahaṇe hi asati gahetabbassa",
  "tika-s0104t:611_20": "nippadesatā viññāyati yathā “dikkhito na dadātī”ti, esa nayo īdisesu.",
  "tika-s0104t:612_0": "Idāni ca catūhi padehi catuvesārajjavasena attanā adhippetataraṃ chaṭṭhamatthaṃ dassetuṃ",
  "tika-s0104t:612_1": "“antarāyikadhamme vā”tiādi vuttaṃ. Tathā hi tadeva nigamanaṃ karoti “eva”ntiādinā.",
  "tika-s0104t:612_2": "Tattha antarāyakaradhammañāṇena jānatā, niyyānikadhammañāṇena passatā, āsavakkhayañāṇena",
  "tika-s0104t:612_3": "arahatā, sabbaññutaññāṇena sammāsambuddhenaāti yathākkamaṃ yojetabbaṃ. Anatthacaraṇena",
  "tika-s0104t:612_4": "kilesā eva arayoti kilesārayo, tesaṃ kilesārīnaṃ. Etthāha – yassa ñāṇassa vasena",
  "tika-s0104t:612_5": "sammā sāmañca sabbadhammānaṃ buddhattā bhagavā sammāsambuddho nāma jāto, kiṃ panidaṃ",
  "tika-s0104t:612_6": "ñāṇaṃ sabbadhammānaṃ bujjhanavasena pavattamānaṃ sakiṃyeva sabbasmiṃ visaye pavattati,",
  "tika-s0104t:612_7": "udāhu kamenāti. Kiñcettha – yadi tāva sakiṃyeva sabbasmiṃ visaye pavattati, evaṃ",
  "tika-s0104t:612_8": "sati atītānāgatapaccuppannaajjhattabahiddhādibhedabhinnānaṃ saṅkhatadhammānaṃ, asaṅkhatasammutidhammānañca",
  "tika-s0104t:612_9": "ekajjhaṃ upaṭṭhāne dūrato cittapaṭaṃ pekkhantassa viya paṭibhāgenāvabodho na siyā,",
  "tika-s0104t:612_10": "tathā ca sati “sabbe dhammā anattā”ti vipassantānaṃ anattākārena viya sabbe dhammā",
  "tika-s0104t:612_11": "anirūpitarūpena bhagavato ñāṇavisayā hontīti āpajjati. Yepi “sabbañeyyadhammānaṃ",
  "tika-s0104t:612_12": "ṭhitilakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati, tena te",
  "tika-s0104t:612_13": "‘sabbavidū’ti vuccanti. Evañca katvā –",
  "tika-s0104t:613": "‘Gacchaṃ samāhito nāgo, ṭhito nāgo samāhito;",
  "tika-s0104t:614": "Seyyaṃ samāhito nāgo, nisinnopi samāhito’ti. ; –",
  "tika-s0104t:615_0": "Idampi sabbadā ñāṇappavattidīpakaṃ aṅguttarāgame nāgopamasuttavacanaṃ suvuttaṃ nāma",
  "tika-s0104t:615_1": "hotī”ti vadanti, tesampi vāde vuttadosā nātivatti. Ṭhitilakkhaṇārammaṇatāya ca atītānāgatadhammānaṃ",
  "tika-s0104t:615_2": "tadabhāvato ekadesavisayameva bhagavato ñāṇaṃ siyā, tasmā sakiññeva sabbasmiṃ visaye",
  "tika-s0104t:615_3": "ñāṇaṃ pavattatīti na yujjati. Atha kamena sabbasmimpi visaye ñāṇaṃ pavattati, evampi",
  "tika-s0104t:615_4": "na yujjati. Na hi jātibhūmisabhāvādivasena, disādesakālādivasena ca anekabhedabhinne",
  "tika-s0104t:615_5": "ñeyye kamena gayhamāne tassa anavasesapaṭivedho sambhavati apariyantabhāvato ñeyyassa.",
  "tika-s0104t:615_6": "Ye pana “atthassa avisaṃvādanato ñeyyassa ekadesaṃ paccakkhaṃ katvā sesepi evanti",
  "tika-s0104t:615_7": "adhimuccitvā vavatthāpanena sabbaññū nāma bhagavā jāto, tañca ñāṇaṃ na anumānikaṃ",
  "tika-s0104t:615_8": "nāma saṃsayābhāvato. Saṃsayānubaddhañhi ñāṇaṃ loke anumānika”nti vadanti, tesampi",
  "tika-s0104t:615_9": "taṃ na yuttameva. Sabbassa hi appaccakkhabhāve atthāvisaṃvādanena ñeyyassa ekadesaṃ",
  "tika-s0104t:615_10": "paccakkhaṃ katvā sesepi evanti adhimuccitvā vavatthāpanasseva asambhavato tathā asakkuṇeyyattā",
  "tika-s0104t:615_11": "ca. Yañhi sesaṃ, tadapaccakkhameva, atha tampi paccakkhaṃ, tassa sesabhāvo eva na",
  "tika-s0104t:615_12": "siyā, apariyantabhāvato ñeyyassa tathāvavatthitumeva na sakkāti? Sabbametaṃ akāraṇaṃ.",
  "tika-s0104t:615_13": "Kasmā? Avisayavicāraṇabhāvato. Vuttañhetaṃ bhagavatā “buddhānaṃ bhikkhave, buddhavisayo",
  "tika-s0104t:615_14": "acinteyyo na cintetabbo, yaṃ cintento ummādassa vighātassa bhāgī assā”ti idaṃ panettha",
  "tika-s0104t:615_15": "sanniṭṭhānaṃ – yaṃ kiñci bhagavatā ñātuṃ icchitaṃ, sakalamekadeso vā, tattha tattha",
  "tika-s0104t:615_16": "appaṭihatavuttitāya paccakkhato ñāṇaṃ pavattati niccasamādhānañca vikkhepābhāvato,",
  "tika-s0104t:615_17": "ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā,",
  "tika-s0104t:615_18": "ekanteneva sā icchitabbā, sabbe dhammā buddhassa bhagavato āvajjanapaṭibaddhā ākaṅkhāpaṭibaddhā",
  "tika-s0104t:615_19": "manasikārapaṭibaddhā cittuppādapaṭibaddhāti vacanato. Atītānāgatavisayampi bhagavato",
  "tika-s0104t:615_20": "ñāṇaṃ anumānāgamatakkagahaṇavirahitattā paccakkhameva.",
  "tika-s0104t:616_0": "Nanu ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya",
  "tika-s0104t:616_1": "anirūpitarūpena bhagavato ñāṇaṃ pavatteyyāti vuttadosā nātivattiyevāti? Na, tassa",
  "tika-s0104t:616_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-s0104t:616_3": "buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi",
  "tika-s0104t:616_4": "taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha",
  "tika-s0104t:616_5": "acinteyyaṃ, “yāvatakaṃ neyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ neyyaṃ.",
  "tika-s0104t:616_6": "Neyyapariyantikaṃ ñāṇaṃ, ñāṇapariyantikaṃ neyyaṃ. Neyyaṃ atikkamitvā ñāṇaṃ nappavattati,",
  "tika-s0104t:616_7": "ñāṇaṃ atikkamitvā neyyapatho natthi. Aññamaññapariyantaṭṭhāyino te dhammā, yathā",
  "tika-s0104t:616_8": "dvinnaṃ samuggapaṭalānaṃ sammā phusitānaṃ heṭṭhimaṃ samuggapaṭalaṃ uparimaṃ nātivattati,",
  "tika-s0104t:616_9": "uparimaṃ samuggapaṭalaṃ heṭṭhimaṃ nātivattati. Aññamaññapariyantaṭṭhāyino, evameva",
  "tika-s0104t:616_10": "buddhassa bhagavato neyyañca ñāṇañca aññamaññapariyantaṭṭhāyino…pe… te dhammā”ti",
  "tika-s0104t:616_11": "evamekajjhaṃ, visuṃ, sakiṃ, kamena vā icchānurūpaṃ pavattassa tassa ñāṇassa vasena",
  "tika-s0104t:616_12": "sammā sāmañca sabbadhammānaṃ buddhattā bhagavā sammāsambuddho nāma jātoti.",
  "tika-s0104t:617_0": "Ayaṃ panettha aṭṭhakathāmuttako nayo – ṭhānāṭhānādīni chabbisayāni chahi ñāṇehi jānatā,",
  "tika-s0104t:617_1": "yathākammūpage satte cutūpapātadibbacakkhuñāṇehi passatā, savāsanānamāsavānaṃ āsavakkhayañāṇena",
  "tika-s0104t:617_2": "khīṇattā arahatā, jhānādidhamme saṃkilesavodānavasena sāmaṃyeva aviparītāvabodhato",
  "tika-s0104t:617_3": "sammāsambuddhena, evaṃ dasabalañāṇavasena catūhākārehi thomitena. Apica tīsu kālesu",
  "tika-s0104t:617_4": "appaṭihatañāṇatāya jānatā, tiṇṇampi kammānaṃ ñāṇānuparivattito nisammakāritāya passatā,",
  "tika-s0104t:617_5": "davādīnaṃ channamabhāvasādhikāya pahānasampadāya arahatā, chandādīnaṃ channamahānihetubhūtāya",
  "tika-s0104t:617_6": "aparikkhayapaṭibhānasādhikāya sabbaññutāya sammāsambuddhena, evaṃ aṭṭhārasāveṇikabuddhadhammavasena",
  "tika-s0104t:617_7": "catūhākārehi thomitenāti evamādinā tesaṃ tesaṃ ñāṇadassanapahānabodhanatthehi saṅgahitānaṃ",
  "tika-s0104t:617_8": "buddhaguṇānaṃ vasena yojanā kātabbāti.",
  "tika-s0104t:618_0": "Catuvesārajjaṃ sandhāya “catūhākārehī”ti vuttaṃ. “Thomitenā”ti etena imesaṃ “bhagavatā”ti",
  "tika-s0104t:618_1": "padassa visesanataṃ dasseti. Yadipi hīnapaṇītabhedena duvidhāva adhimutti pāḷiyaṃ",
  "tika-s0104t:618_2": "vuttā, pavattiākāravasena pana anekabhedabhinnāvāti āha “nānādhimuttikatā”ti. Sā",
  "tika-s0104t:618_3": "pana adhimutti ajjhāsayadhātuyeva, tadapi tathā tathā dassanaṃ, khamanaṃ, rocanañcāti",
  "tika-s0104t:618_4": "atthaṃ viññāpeti “nānajjhāsayatā”ti iminā. Tathā hi vakkhati “nānādhimuttikatā nānajjhāsayatā",
  "tika-s0104t:618_5": "nānādiṭṭhikatā nānakkhantitā nānārucitā”ti. “Yāvañcida”nti etassa “suppaṭividitā”ti",
  "tika-s0104t:618_6": "iminā sambandho. Tattha ca idanti padapūraṇamattaṃ, “nānādhimuttikatā”ti etena vā",
  "tika-s0104t:618_7": "padena samānādhikaraṇaṃ, tassattho pana pākaṭoyevāti āha “yāva ca suṭṭhu paṭividitā”ti.",
  "tika-s0104t:619_0": "“Yā ca aya”ntiādinā dhātusaṃyuttapāḷiṃ dassento tadeva saṃyuttaṃ manasi karitvā tesaṃ",
  "tika-s0104t:619_1": "avaṇṇavaṇṇabhāsanena saddhiṃ ghaṭetvā therānamayaṃ saṅkhiyadhammo udapādīti dasseti.",
  "tika-s0104t:619_2": "Ato assa bhagavato dhātusaṃyuttadesanānayena tāsaṃ suppaṭividitabhāvaṃ samatthanavasena",
  "tika-s0104t:619_3": "dassetuṃ “ayaṃ hī”tiādimāhāti attho daṭṭhabbo. Suppaṭividitabhāvasamatthanañhi “ayaṃ",
  "tika-s0104t:619_4": "hī”tiādivacanaṃ. Tattha yā ayaṃ nānādhimuttikatā…pe… rucitāti sambandho. Dhātusoti",
  "tika-s0104t:619_5": "ajjhāsayadhātuyā. Saṃsandantīti sambandhenti vissāsenti. Samentīti sammā, saha vā",
  "tika-s0104t:619_6": "bhavanti. “Hīnādhimuttikā”tiādi tathābhāvavibhāvanaṃ. Atītampi addhānanti atītasmiṃ",
  "tika-s0104t:619_7": "kāle, accantasaṃyoge vā etaṃ upayogavacanaṃ. Nānādhimuttikatā-padassa nānajjhāsayatāti",
  "tika-s0104t:619_8": "atthavacanaṃ. Nānādiṭṭhi…pe… rucitāti tassa sarūpadassanaṃ. Sassatādiladdhivasena",
  "tika-s0104t:619_9": "nānādiṭṭhikatā. Pāpācārakalyāṇācārādipakativasena nānakkhantitā. Pāpicchāappicchādivasena",
  "tika-s0104t:619_10": "nānārucitā. Nāḷiyāti tumbena, āḷhakena vā. Tulāyāti mānena. Nānādhimuttikatāñāṇanti",
  "tika-s0104t:619_11": "cettha sabbaññutaññāṇameva adhippetaṃ, na dasabalañāṇanti āha “sabbaññutaññāṇenā”ti.",
  "tika-s0104t:619_12": "Evaṃ ācariyadhammapālattherena vuttaṃ, abhidhammaṭṭhakathāyaṃ, dasabalasuttaṭṭhakathāsu ca evamāgataṃ.",
  "tika-s0104t:620_0": "Paravādī panāha “dasabalañāṇaṃ nāma pāṭiyekkaṃ natthi, sabbaññutaññāṇassevāyaṃ pabhedo”ti,",
  "tika-s0104t:620_1": "taṃ tathā na daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ. Dasabalañāṇañhi",
  "tika-s0104t:620_2": "sakakiccameva jānāti, sabbaññutaññāṇaṃ pana tampi tato avasesampi jānāti. Dasabalañāṇesu",
  "tika-s0104t:620_3": "hi paṭhamaṃ kāraṇākāraṇameva jānāti, dutiyaṃ kammantaravipākantarameva, tatiyaṃ kammaparicchedameva,",
  "tika-s0104t:620_4": "catutthaṃ dhātunānattakāraṇameva, pañcamaṃ sattānamajjhāsayādhimuttimeva, chaṭṭhaṃ",
  "tika-s0104t:620_5": "indriyānaṃ tikkhamudubhāvameva, sattamaṃ jhānādīhi saddhiṃ tesaṃ saṃkilesādimeva,",
  "tika-s0104t:620_6": "aṭṭhamaṃ pubbenivutthakkhandhasantatimeva, navamaṃ sattānaṃ cutipaṭisandhimeva, dasamaṃ",
  "tika-s0104t:620_7": "saccaparicchedameva, sabbaññutaññāṇaṃ pana etehi jānitabbañca tato uttariñca jānāti,",
  "tika-s0104t:620_8": "etesaṃ pana kiccaṃ na sabbaṃ karoti. Tañhi jhānaṃ hutvā appetuṃ na sakkoti, iddhi",
  "tika-s0104t:620_9": "hutvā vikubbituṃ na sakkoti, maggo hutvā kilese khepetuṃ na sakkoti. Apica paravādī",
  "tika-s0104t:620_10": "evaṃ pucchitabbo “dasabalañāṇaṃ nāma etaṃ savitakkasavicāraṃ avitakkavicāramattaṃ",
  "tika-s0104t:620_11": "avitakkaavicāraṃ, kāmāvacaraṃ rūpāvacaraṃ arūpāvacaraṃ, lokiyaṃ lokuttara”nti. Jānanto",
  "tika-s0104t:620_12": "paṭipāṭiyā satta ñāṇāni “savitakkasavicārānī”ti vakkhati, tato parāni dve “avitakkaavicārānī”ti",
  "tika-s0104t:620_13": "vakkhati, āsavakkhayañāṇaṃ “siyā savitakkasavicāraṃ, siyā avitakkavicāramattaṃ, siyā",
  "tika-s0104t:620_14": "avitakkaavicāra”nti vakkhati, tathā paṭipāṭiyā satta kāmāvacarāni, tato paraṃ dve",
  "tika-s0104t:620_15": "rūpāvacarāni, avasāne ekaṃ “lokuttara’nti vakkhati, sabbaññutaññāṇaṃ pana savitakkasavicārameva,",
  "tika-s0104t:620_16": "kāmāvacarameva, lokiyamevāti. Iti aññadeva dasabalañāṇaṃ, aññaṃ sabbaññutaññāṇanti,",
  "tika-s0104t:620_17": "tasmā pañcamabalañāṇasaṅkhātena nānādhimuttikatāñāṇena ca sabbaññutaññāṇena ca viditāti",
  "tika-s0104t:620_18": "attho veditabbo. Ca-kāropi hi potthakesu dissati. Sāti yathāvuttā nānādhimuttikatā.",
  "tika-s0104t:620_19": "“Dvepi nāmā”tiādinā yathāvuttasuttassatthaṃ saṅkhepena dassetvā “imesu cāpī”tiādinā",
  "tika-s0104t:620_20": "tassa saṅkhiyadhammassa tadabhisambandhataṃ āvi karoti. Iti ha meti ettha evaṃsaddatthe",
  "tika-s0104t:620_21": "iti-saddo, ha-kāro nipātamattaṃ, āgamo vā. Sandhivasena ikāralopo, akārādeso vāti",
  "tika-s0104t:620_22": "dasseti “evaṃ ime”ti iminā.",
  "tika-s0104t:621_0": "4. “Viditvā”ti ettha pakatiyatthabhūtā vijānanakiriyā sāmaññena abhedavatīpi samānā",
  "tika-s0104t:621_1": "taṃtaṃkaraṇayogyatāya anekappabhedāti dassetuṃ “bhagavā hī”tiādi vuttaṃ. Vatthūnīti",
  "tika-s0104t:621_2": "gharavatthūni. “Sabbaññutaññāṇena disvā aññāsī”ti ca vohāravacanamattametaṃ. Na hi",
  "tika-s0104t:621_3": "tena dassanato aññaṃ jānanaṃ nāma natthi. Tadidaṃ ñāṇaṃ āvajjanapaṭibaddhaṃ ākaṅkhāpaṭibaddhaṃ",
  "tika-s0104t:621_4": "manasikārapaṭibaddhaṃ cittuppādapaṭibaddhaṃ hutvā pavattati. Kiṃ nāma karonto bhagavā",
  "tika-s0104t:621_5": "tena ñāṇena āvajjanādipaṭibaddhena aññāsīti sotūnamatthassa suviññāpanatthaṃ parammukhā",
  "tika-s0104t:621_6": "viya codanaṃ samuṭṭhāpeti “kiṃ karonto aññāsī”ti iminā, pacchimayāmakiccaṃ karonto",
  "tika-s0104t:621_7": "taṃ ñāṇaṃ āvajjanādipaṭibaddhaṃ hutvā tena tathā aññāsīti vuttaṃ hoti. Sāmaññasmiṃ",
  "tika-s0104t:621_8": "sati visesavacanaṃ sātthakaṃ siyāti anuyogenāha “kiccañcanāmeta”ntiādi. Arahattamaggena",
  "tika-s0104t:621_9": "samugghātaṃ kataṃ tassa samuṭṭhāpakakilesasamugghāṭanena, yato “natthi abyāvaṭamano”ti",
  "tika-s0104t:621_10": "aṭṭhārasasu buddhadhammesu vuccati. Niratthako cittasamudācāro natthīti hettha attho.",
  "tika-s0104t:621_11": "Evampi vuttānuyogo tadavatthoyevāti codanamapaneti “taṃ pañcavidha”ntiādinā. Tattha",
  "tika-s0104t:621_12": "purimakiccadvayaṃ divasabhāgavasena, itarattayaṃ rattibhāgavasena gahetabbaṃ tathāyeva vakkhamānattā.",
  "tika-s0104t:622_0": "“Upaṭṭhākānuggahaṇatthaṃ, sarīraphāsukatthañcā”ti etena anekakappasamupacitapuññasambhārajanitaṃ",
  "tika-s0104t:622_1": "bhagavato mukhavaraṃ duggandhādidosaṃ nāma natthi, tadubhayatthameva pana mukhadhovanādīni",
  "tika-s0104t:622_2": "karotīti dasseti. Sabbopi hi buddhānaṃ kāyo bāhirabbhantarehi malehi anupakkiliṭṭho",
  "tika-s0104t:622_3": "sudhotamaṇi viya hoti. Vivittāsaneti phalasamāpattīnamanurūpe vivekānubrūhanāsane.",
  "tika-s0104t:622_4": "Vītināmetvāti phalasamāpattīhi vītināmanaṃ vuttaṃ, tampi na vivekaninnatāya, paresañca",
  "tika-s0104t:622_5": "diṭṭhānugati āpajjanatthaṃ. Surattadupaṭṭaṃ antaravāsakaṃ vihāranivāsanaparivattanavasena",
  "tika-s0104t:622_6": "nivāsetvā vijjulatāsadisaṃ kāyabandhanaṃ bandhitvā meghavaṇṇaṃ sugatacīvaraṃ pārupitvā",
  "tika-s0104t:622_7": "selamayapattaṃ ādāyāti adhippāyo. Tathāyeva hi tattha tattha vutto. “Kadāci ekako”tiādi",
  "tika-s0104t:622_8": "tesaṃ tesaṃ vineyyānaṃ vinayanānukūlaṃ bhagavato upasaṅkamanadassanaṃ. Gāmaṃ vā nigamaṃ",
  "tika-s0104t:622_9": "vāti ettha vā-saddo vikappanattho, tena nagarampi vikappeti. Yathāruci vattamānehi",
  "tika-s0104t:622_10": "anekehi pāṭihāriyehi pavisatīti sambandho.",
  "tika-s0104t:623_0": "“Seyyathida”ntiādinā pacchimapakkhaṃ vitthāreti. Seyyathidanti ca taṃ katamanti atthe",
  "tika-s0104t:623_1": "nipāto, idaṃ vā sappāṭihīrapavisanaṃ katamantipi vaṭṭati. Mudugatavātāti mudubhūtā,",
  "tika-s0104t:623_2": "mudubhāvena vā gatā vātā. Udakaphusitānīti udakabindūni. Muñcantāti osiñcantā. Reṇuṃ",
  "tika-s0104t:623_3": "vūpasametvāti rajaṃ sannisīdāpetvā upari vitānaṃ hutvā tiṭṭhanti caṇḍa-vātātapa-himapātādi-haraṇena",
  "tika-s0104t:623_4": "vitānakiccanipphādakattā, tato tato himavantādīsu pupphūpagarukkhato upasaṃharitvāti",
  "tika-s0104t:623_5": "atthassa viññāyamānattā tathā na vuttaṃ. Samabhāgakaraṇamattena onamanti, unnamanti",
  "tika-s0104t:623_6": "ca, tatoyeva pādanikkhepasamaye samāva bhūmi hoti. Nidassanamattañcetaṃ sakkharakathalakaṇṭakasaṅkukalalādiapagamanassāpi",
  "tika-s0104t:623_7": "sambhavato, tañca suppatiṭṭhitapādatālakkhaṇassa nissandaphalaṃ, na iddhinimmānaṃ.",
  "tika-s0104t:623_8": "Padumapupphāni vāti ettha vā-saddo vikappanattho, tena “yadi yathāvuttanayena samā",
  "tika-s0104t:623_9": "bhūmi hoti, evaṃ sati tāni na paṭiggaṇhanti, tathā pana asatiyeva paṭiggaṇhantī”ti",
  "tika-s0104t:623_10": "bhagavato yathāruci pavattanaṃ dasseti. Sabbadāva bhagavato gamanaṃ paṭhamaṃ dakkhiṇapāduddharaṇasaṅkhātānubyañjanapaṭimaṇḍitanti",
  "tika-s0104t:623_11": "āha “ṭhapitamatte dakkhiṇapāde”ti. Buddhānaṃ sabbadakkhiṇatāya tathā vuttanti ācariyadhammapālatthero,",
  "tika-s0104t:623_12": "ācariyasāriputtatthero ca vadati, sabbesaṃ uttamatāya evaṃ vuttanti attho. Evaṃ sati",
  "tika-s0104t:623_13": "uttamapurisānaṃ tathāpakatitāyāti āpajjati. Ṭhapitamatte nikkhamitvā dhāvantīti sambandho.",
  "tika-s0104t:623_14": "Idañca yāvadeva vineyyajanavinayanatthaṃ satthu pāṭihāriyanti tesaṃ dassanaṭṭhānaṃ",
  "tika-s0104t:623_15": "sandhāya vuttaṃ. “Chabbaṇṇarasmiyo”ti vatvāpi “suvaṇṇarasapiñjarāni viyā”ti vacanaṃ",
  "tika-s0104t:623_16": "bhagavato sarīre pītābhāya yebhuyyatāyāti daṭṭhabbaṃ. “Rasa-saddo cettha udakapariyāyo,",
  "tika-s0104t:623_17": "piñjara-saddo hemavaṇṇapariyāyo, suvaṇṇajaladhārā viya suvaṇṇavaṇṇānīti attho”ti",
  "tika-s0104t:623_18": "sāratthadīpaniyaṃ vuttaṃ. Pāsādakūṭāgārādīni tesu tesu gāmanigamādīsu saṃvijjamānāni",
  "tika-s0104t:623_19": "alaṅkarontiyo hutvā.",
  "tika-s0104t:624_0": "“Tathā”tiādinā sayameva dhammatāvasena tesaṃ saddakaraṇaṃ dasseti. Tadā kāyaṃ upagacchantīti",
  "tika-s0104t:624_1": "kāyūpagāni, na yattha katthaci ṭhitāni. “Antaravīthi”nti iminā bhagavato piṇḍāya",
  "tika-s0104t:624_2": "gamanānurūpavīthiṃ dasseti. Na hi bhagavā loluppacārapiṇḍacāriko viya yattha katthaci",
  "tika-s0104t:624_3": "gacchati. Ye paṭhamaṃ gatā, ye vā tadanucchavikaṃ piṇḍapātaṃ dātuṃ samatthā, te bhagavatopi",
  "tika-s0104t:624_4": "pattaṃ gaṇhantīti veditabbaṃ. Paṭimānentīti patissamānasā pūjenti, bhagavantaṃ vā",
  "tika-s0104t:624_5": "paṭimānāpenti paṭimānantaṃ karonti. Vohāramattañcetaṃ, bhagavato pana apaṭimānanā",
  "tika-s0104t:624_6": "nāma natthi. Cittasantānānīti atīte, etarahi ca pavattacittasantānāni. Yathā keci",
  "tika-s0104t:624_7": "arahatte patiṭṭhahanti, tathā dhammaṃ desetīti sambandho. Keci pabbajitvāti ca arahattasamāpannānaṃ",
  "tika-s0104t:624_8": "pabbajjāsaṅkhepagatadassanatthaṃ, na pana gihīnaṃ arahattasamāpannatāpaṭikkhepanatthaṃ.",
  "tika-s0104t:624_9": "Ayañhi arahattappattānaṃ gihīnaṃ sabhāvo, yā tadaheva pabbajjā vā, kālaṃ kiriyāvāti.",
  "tika-s0104t:624_10": "Tathā hi vuttaṃ āyasmatā nāgasenattherena “visamaṃ mahārāja, gihiliṅgaṃ, visame liṅge",
  "tika-s0104t:624_11": "liṅgadubbalatāya arahattaṃ patto gihī tasmiṃyeva divase pabbajati vā parinibbāyati",
  "tika-s0104t:624_12": "vā neso mahārāja, doso arahattassa, gihiliṅgasseveso doso yadidaṃ liṅgadubbalatā”ti",
  "tika-s0104t:624_13": "sabbaṃ vattabbaṃ. Ettha ca sappāṭihīrappavesanasambandheneva mahājanānuggahaṇaṃ dassitaṃ,",
  "tika-s0104t:624_14": "appāṭihīrappavesanena ca pana “te sunivatthā supārutā”tiādivacanaṃ yathārahaṃ sambandhitvā",
  "tika-s0104t:624_15": "mahājanānuggahaṇaṃ atthato vibhāvetabbaṃ hoti. Tampi hi purebhattakiccamevāti. Upaṭṭhānasālā",
  "tika-s0104t:624_16": "cettha maṇḍalamāḷo. Tattha gantvā maṇḍalamāḷeti idha pāṭho likhito. “Gandhamaṇḍalamāḷe”tipi",
  "tika-s0104t:624_17": "manorathapūraṇiyā dissati, taṭṭīkāyañca “catujjātiyagandhena paribhaṇḍe maṇḍalamāḷe”ti",
  "tika-s0104t:624_18": "vuttaṃ. Gandhakuṭiṃ pavisatīti ca pavisanakiriyāsambandhatāya, tassamīpatāya ca vuttaṃ,",
  "tika-s0104t:624_19": "tasmā pavisituṃ gacchatīti attho daṭṭhabbo, na pana anto tiṭṭhatīti. Evañhi “atha",
  "tika-s0104t:624_20": "kho bhagavā”tiādivacanaṃ sūpapannaṃ hoti.",
  "tika-s0104t:625_0": "Atha khoti evaṃ gandhakuṭiṃ pavisituṃ gamanakāle. Upaṭṭhāneti samīpapadese. “Pāde",
  "tika-s0104t:625_1": "pakkhāletvā pādapīṭhe ṭhatvā bhikkhusaṅghaṃ ovadatī”ti ettha pāde pakkhālentova pādapīṭhe",
  "tika-s0104t:625_2": "tiṭṭhanto ovadatīti veditabbaṃ. Etadatthaṃyeva hi bhikkhūnaṃ bhattakiccapariyosānaṃ",
  "tika-s0104t:625_3": "āgamayamāno nisīdi. Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo",
  "tika-s0104t:625_4": "sampattisaṅkhātā guṇā dullabhāti attho. Potthakesu pana “dullabhā saddhāsampattī”ti",
  "tika-s0104t:625_5": "pāṭho dissati, so ayuttova. Tatthāti tasmiṃ pādapīṭhe ṭhatvā ovadanakāle, tesu vā",
  "tika-s0104t:625_6": "bhikkhūsu, rattiyā vasanaṃ ṭhānaṃ rattiṭṭhānaṃ, tathā divāṭhānaṃ. “Kecī”tiādi tabbivaraṇaṃ.",
  "tika-s0104t:625_7": "Cātumahārājikabhavananti cātumahārājikadevaloke suññavimānāni sandhāya vuttaṃ. Esa",
  "tika-s0104t:625_8": "nayo tāvatiṃsabhavanādīsupi. Tato bhagavā gandhakuṭiṃ pavisitvā pacchābhattaṃ tayo",
  "tika-s0104t:625_9": "bhāge katvā paṭhamabhāge sace ākaṅkhati, dakkhiṇena passena sīhaseyyaṃ kappeti, sace",
  "tika-s0104t:625_10": "nākaṅkhati, buddhāciṇṇaṃ phalasamāpattiṃ samāpajjati, atha yathākālaparicchedaṃ tato",
  "tika-s0104t:625_11": "vuṭṭhahitvā dutiyabhāge pacchimayāmassa tatiyakoṭṭhāse viya lokaṃ voloketi veneyyānaṃ",
  "tika-s0104t:625_12": "ñāṇaparipākaṃ passituṃ, tenāha “sace ākaṅkhatī”tiādi. Sīhaseyyantiādīnamattho heṭṭhā",
  "tika-s0104t:625_13": "vuttova. Yañhi apubbaṃ padaṃ anuttānaṃ, tadeva vaṇṇayissāma. Sammā assāsitabboti",
  "tika-s0104t:625_14": "gāhāpanavasena upatthambhitabboti samassāsito. Tādiso kāyo yassāti tathā. Dhammassavanatthaṃ",
  "tika-s0104t:625_15": "sannipatati. Tassā parisāya cittācāraṃ ñatvā katabhāvaṃ sandhāyāha “sampattaparisāyaanurūpena",
  "tika-s0104t:625_16": "pāṭihāriyenā”ti. Yattha dhammaṃ saha bhāsanti, sā dhammasabhā nāma. Kālayuttanti",
  "tika-s0104t:625_17": "“imissā velāya imassa evaṃ vattabba”nti taṃtaṃkālānurūpaṃ. Samayayuttanti tasseva",
  "tika-s0104t:625_18": "vevacanaṃ, aṭṭhuppattianurūpaṃ vā samayayuttaṃ. Atha vā samayayuttanti hetudāharaṇehi",
  "tika-s0104t:625_19": "yuttaṃ. Kālena sāpadesañhi bhagavā dhammaṃ deseti. Kālaṃ viditvā parisaṃ uyyojeti,",
  "tika-s0104t:625_20": "na yāva samandhakārā dhammaṃ desetīti adhippāyo. “Samayaṃ viditvā parisaṃ uyyojesī”tipi",
  "tika-s0104t:625_21": "katthaci pariyāyavacanapāṭho dissati, so pacchā pamādalikhito.",
  "tika-s0104t:626_0": "Gattānīti kāyoyeva anekāvayavattā vutto. “Utuṃ gaṇhāpetī”ti iminā utugaṇhāpanatthameva",
  "tika-s0104t:626_1": "osiñcanaṃ, na pana malavikkhālanatthanti dasseti. Na hi bhagavato kāye rajojallaṃ",
  "tika-s0104t:626_2": "upalimpatīti. Catujjātikena gandhena paribhāvitā kuṭī gandhakuṭī. Tassā pariveṇaṃ",
  "tika-s0104t:626_3": "tathā. Phalasamāpattīhi muhuttaṃ paṭisallīno. Tato tatoti attano attano rattiṭṭhānadivāṭhānato,",
  "tika-s0104t:626_4": "upagantvā, samīpe vā ṭhānaṃ upaṭṭhānaṃ, bhajanaṃ sevananti attho. Tatthāti tasmiṃ",
  "tika-s0104t:626_5": "nisīdanaṭṭhāne, purimayāme vā, tesu vā bhikkhūsu.",
  "tika-s0104t:627_0": "Pañhākathanādivasena adhippāyaṃ sampādento “dasasahassilokadhātū”ti evaṃ avatvā tassā",
  "tika-s0104t:627_1": "anekāvayavasaṅgahaṇatthaṃ “sakaladasasahassilokadhātū”ti vuttaṃ. Purebhattapacchābhattapurimayāmesu",
  "tika-s0104t:627_2": "manussaparisābāhullato okāsaṃ alabhitvā idāni majjhimayāmeyeva okāsaṃ labhamānā,",
  "tika-s0104t:627_3": "bhagavatā vā katokāsatāya okāsaṃ labhamānāti adhippāyo. Kīdisaṃ pana pucchantīti",
  "tika-s0104t:627_4": "āha “yathābhisaṅkhataṃ antamaso caturakkharampī”ti. Yathābhisaṅkhatanti abhisaṅkhatānurūpaṃ,",
  "tika-s0104t:627_5": "tadanatikkamma vā, etena yathā tathā attano paṭibhānānurūpaṃ pucchantīti dasseti.",
  "tika-s0104t:628_0": "Pacchābhattakālassa tīsu bhāgesu paṭhamabhāge sīhaseyyākappanaṃ ekantaṃ na hotīti",
  "tika-s0104t:628_1": "āha “purebhattato paṭṭhāya nisajjāya pīḷitassa sarīrassā”ti. Teneva hi pubbe “sace",
  "tika-s0104t:628_2": "ākaṅkhatī”ti tadā sīhaseyyākappanassa anibaddhatā vibhāvitā. Kilāsubhāvo kilamatho.",
  "tika-s0104t:628_3": "Sarīrassa kilāsubhāvamocanatthaṃ caṅkamena vītināmeti sīhaseyyaṃ kappetīti sambandho.",
  "tika-s0104t:628_4": "Buddhacakkhunāti āsayānusayaindriyaparopariyattañāṇasaṅkhātena pañcamachaṭṭhabalabhūtena",
  "tika-s0104t:628_5": "buddhacakkhunā. Tena hi lokavolokanabāhullatāya taṃ “buddhacakkhū”ti vuccati, idañca",
  "tika-s0104t:628_6": "pacchimayāme bhagavato bahulaṃ āciṇṇavasena vuttaṃ. Appekadā avasiṭṭhabalañāṇehi,",
  "tika-s0104t:628_7": "sabbaññutaññāṇeneva ca bhagavā tamatthaṃ sādheti.",
  "tika-s0104t:629_0": "“Pacchimayāmakiccaṃ karonto aññāsī”ti pubbe vuttamatthaṃ samatthento “tasmiṃ pana",
  "tika-s0104t:629_1": "divase”tiādimāha. Buddhānaṃ bhagavantānaṃ yattha katthaci vasantānaṃ idaṃ pañcavidhaṃ",
  "tika-s0104t:629_2": "kiccaṃ avijahitameva hoti sabbakālaṃ suppatiṭṭhitasatisampajaññattā, tasmā tadahepi",
  "tika-s0104t:629_3": "tadavijahanabhāvadassanatthaṃ idha pañcavidhakiccapayojananti daṭṭhabbaṃ. Caṅkamanti",
  "tika-s0104t:629_4": "tattha caṅkamanānurūpaṭṭhānaṃ. Caṅkamamāno aññāsīti yojetabbaṃ. Pubbe vutte atthadvaye",
  "tika-s0104t:629_5": "pacchimatthaññeva gahetvā “sabbaññutaññāṇaṃ ārabbhā”ti vuttaṃ. Purimattho hi pakaraṇādhigatattā suviññeyyoti.",
  "tika-s0104t:630_0": "“Atha kho bhagavā tesaṃ bhikkhūnaṃ imaṃ saṅkhiyadhammaṃ viditvā yena maṇḍalamāḷo,",
  "tika-s0104t:630_1": "tenupasaṅkamī”ti ayaṃ sāvasesapāṭho, tasmā etaṃ viditvā, evaṃ cintetvā ca upasaṅkamīti",
  "tika-s0104t:630_2": "attho veditabboti dassetuṃ “ñatvā ca panassā”tiādi vuttaṃ. Tattha assa etadahosīti",
  "tika-s0104t:630_3": "assa bhagavato etaṃ parivitakkanaṃ, eso vā cetaso parivitakko ahosi, liṅgavipallāsoyaṃ",
  "tika-s0104t:630_4": "“etadagga”ntiādīsu viya. Sabbaññutaññāṇakiccaṃ na sabbathā pākaṭaṃ. Nirantaranti",
  "tika-s0104t:630_5": "anupubbārocanavasena nibbivaraṃ, yathābhāsitassa vā ārocanavasena nibbisesaṃ. Bhāvanapuṃsakañcetaṃ.",
  "tika-s0104t:630_6": "Taṃ aṭṭhuppattiṃ katvāti taṃ yathārocitaṃ vacanaṃ imassa suttassa uppattikāraṇaṃ",
  "tika-s0104t:630_7": "katvā, imassa vā suttassa desanāya uppannaṃ kāraṇaṃ katvātipi attho. Attha-saddo",
  "tika-s0104t:630_8": "cettha kāraṇe, tena imassa suttassa aṭṭhuppattikaṃ nikkhepaṃ dasseti. Dvāsaṭṭhiyā",
  "tika-s0104t:630_9": "ṭhānesūti dvāsaṭṭhidiṭṭhigataṭṭhānesu. Appaṭivattiyanti samaṇena vā brāhmaṇena vā",
  "tika-s0104t:630_10": "devena vā mārena vā brahmunā vā kenaci vā lokasmiṃ anivattiyaṃ. Sīhanādaṃ nadantoti",
  "tika-s0104t:630_11": "seṭṭhanādasaṅkhātaṃ abhītanādaṃ nadanto. Yaṃ pana lokiyā vadanti –",
  "tika-s0104t:631": "“Uttarasmiṃ pade byagghapuṅgavosabhakuñjarā;",
  "tika-s0104t:632": "Sīhasaddūlanāgādyā, pume seṭṭhatthagocarā”ti.",
  "tika-s0104t:633_0": "Taṃ yebhuyyavasenāti daṭṭhabbaṃ. Sīhanādasadisaṃ vā nādaṃ nadanto. Ayamattho sīhanādasuttena",
  "tika-s0104t:633_1": "dīpetabbo. Yathā vā kesaro migarājā sahanato, hananato, ca “sīho”ti vuccati, evaṃ",
  "tika-s0104t:633_2": "tathāgatopi lokadhammānaṃ sahanato, parappavādānaṃ hananato ca “sīho”ti vuccati.",
  "tika-s0104t:633_3": "Tasmā sīhassa tathāgatassa nādaṃ nadantotipi attho daṭṭhabbo. Yathā hi sīho sīhabalena",
  "tika-s0104t:633_4": "samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi",
  "tika-s0104t:633_5": "tathāgatabalehi samannāgato aṭṭhasu parisāsu visārado vigatalomahaṃso “ime diṭṭhiṭṭhānā”tiādinā",
  "tika-s0104t:633_6": "nayena nānāvidhadesanāvilāsasampannaṃ sīhanādaṃ nadati. Yaṃ sandhāya vuttaṃ “sīhoti",
  "tika-s0104t:633_7": "kho bhikkhave, tathāgatassetaṃ adhivacanaṃ arahato sammāsambuddhassa. Yaṃ kho bhikkhave,",
  "tika-s0104t:633_8": "tathāgato parisāya dhammaṃ deseti, idamassa hoti sīhanādasmi”nti. “Ime diṭṭhiṭṭhānā”tiādikā",
  "tika-s0104t:633_9": "hi idha vakkhamānadesanāyeva sīhanādo. Tesaṃ “vedanāpaccayā taṇhā”tiādinā vakkhamānanayena",
  "tika-s0104t:633_10": "paccayākārassa samodhānampi veditabbaṃ. Sineruṃ…pe… viya cāti upamādvayena brahmajāladesanāya",
  "tika-s0104t:633_11": "anaññasādhāraṇattā sudukkarataṃ dasseti. Suvaṇṇakūṭenāti suvaṇṇamayapaharaṇopakaraṇavisesena.",
  "tika-s0104t:633_12": "Ratananikūṭena viya agāraṃ arahattanikūṭena brahmajālasuttantaṃ niṭṭhapento, nikūṭenāti",
  "tika-s0104t:633_13": "ca niṭṭhānagatena accuggatakūṭenāti attho. Idañca arahattaphalapariyosānattā sabbaguṇānaṃ",
  "tika-s0104t:633_14": "tadeva sabbesaṃ uttaritaranti vuttaṃ. Purimo pana me-saddo desanāpekkhoti parinibbutassāpi",
  "tika-s0104t:633_15": "me sā desanā aparabhāge pañcavassasahassānīti attho yutto. Savanauggahaṇadhāraṇavācanādivasena",
  "tika-s0104t:633_16": "paricayaṃ karonte, tathā ca paṭipanne nibbānaṃ sampāpikā bhavissatīti adhippāyo.",
  "tika-s0104t:634_0": "Yadaggena yenāti karaṇaniddeso, tadaggena tenā tipi daṭṭhabbaṃ. Etanti “yena tenā”ti",
  "tika-s0104t:634_1": "etaṃ padadvayaṃ. Tatthāti hi tasmiṃ maṇḍalamāḷeti attho. Yenāti vā bhummatthe karaṇavacanaṃ.",
  "tika-s0104t:634_2": "Tenāti pana upayogatthe. Tasmā tatthāti taṃ maṇḍalamāḷantipi vadanti. Upasaṅkamīti",
  "tika-s0104t:634_3": "ca upasaṅkamantoti attho paccuppannakālassa adhippetattā, tadupasaṅkamanassa pana",
  "tika-s0104t:634_4": "atītabhāvassa sūcanato “upasaṅkamī”ti takkālāpekkhanavasena atītapayogo vutto. Evañhi",
  "tika-s0104t:634_5": "“upasaṅkamitvā”ti vacanaṃ sūpapannaṃ hoti. Itarathā dvinnampi vacanānaṃ atītakālikattā",
  "tika-s0104t:634_6": "tathāvattabbameva na siyā. Upasaṅkamanassa ca gamanaṃ, upagamanañcāti dvidhā attho,",
  "tika-s0104t:634_7": "idha pana gamanameva. Sampattukāmatāya hi yaṃ kiñci ṭhānaṃ gacchanto taṃ taṃ padesātikkamanavasena",
  "tika-s0104t:634_8": "“taṃ ṭhānaṃ upasaṅkami upasaṅkamanto”ti vattabbataṃ labhati, tenāha “tattha gato”ti,",
  "tika-s0104t:634_9": "tena upagamanatthaṃ nivatteti. Yañhi ṭhānaṃ pattumicchanto gacchati, taṃ pattatāyeva",
  "tika-s0104t:634_10": "“upagamana”nti vuccati. Yamettha na saṃvaṇṇitaṃ “upasaṅkamitvā”ti padaṃ, taṃ upasaṅkamanapariyosānadīpanaṃ.",
  "tika-s0104t:634_11": "Atha vā gatoti upagato. Anupasaggopi hi saddo saupasaggo viya atthantaraṃ vadati",
  "tika-s0104t:634_12": "saupasaggopi anupasaggo viyāti. Ato “upasaṅkamitvā”ti padassa evaṃ upagato tato āsannataraṃ",
  "tika-s0104t:634_13": "bhikkhūnaṃ samīpasaṅkhātaṃ pañhaṃ vā kathetuṃ, dhammaṃ vā desetuṃ sakkuṇeyyaṭṭhānaṃ",
  "tika-s0104t:634_14": "upagantvāti attho veditabbo. Apica yenāti hetumhi karaṇavacanaṃ. Yena kāraṇena bhagavatā",
  "tika-s0104t:634_15": "so maṇḍalamāḷo upasaṅkamitabbo, tena kāraṇena upasaṅkamīti attho. Kāraṇaṃ pana “ime",
  "tika-s0104t:634_16": "bhikkhū”tiādinā aṭṭhakathāyaṃ vuttameva.",
  "tika-s0104t:635_0": "Paññatte āsane nisīdīti ettha kenidaṃ paññattanti anuyoge sati bhikkhūhīti dassetuṃ",
  "tika-s0104t:635_1": "“buddhakāle kirā”tiādimāha. Tattha buddhakāleti dharamānassa bhagavato kāle. Visesanti",
  "tika-s0104t:635_2": "yathāladdhato uttari jhānamaggaphalaṃ. Athāti saṃsayatthe nipāto, yadi passatīti",
  "tika-s0104t:635_3": "attho. Vitakkayamānaṃ naṃ bhikkhunti sambandho, tathā tato passanahetu dassetvā,",
  "tika-s0104t:635_4": "ovaditvāti ca. Anamataggeti anādimati. Ākāsaṃ uppatitvāti ākāse uggantvā. Īdisesu",
  "tika-s0104t:635_5": "hi bhummattho eva yujjatīti udānaṭṭhakathāyaṃ vuttaṃ. Bhāroti taṅkhaṇeyeva bhagavato",
  "tika-s0104t:635_6": "anucchavikāsanassa dullabhattā garukammaṃ. Phalakanti nisīdanatthāya kataṃ phalaṃ.",
  "tika-s0104t:635_7": "Kaṭṭhakanti nisīdanayogyaṃ phalakato aññaṃ dārukkhandhaṃ. Saṅkaḍḍhitvāti saṃharitvā.",
  "tika-s0104t:635_8": "Tatthāti purāṇapaṇṇesu, kevalaṃ tesu eva nisīditumananucchavikattā tathā vuttaṃ,",
  "tika-s0104t:635_9": "tatthāti vā tesu pīṭhādīsu. Evaṃ sati saṅkaḍḍhitvā paññapentīti atthavasā vibhattiṃ",
  "tika-s0104t:635_10": "vipariṇāmetvā sambandho. Papphoṭetvāti yathāṭhitaṃ rajojallādi-saṃkiṇṇamananurūpanti",
  "tika-s0104t:635_11": "tabbisodhanatthaṃ sañcāletvā. “Amhākaṃ īdisā kathā aññatarissā desanāya kāraṇaṃ bhavituṃ",
  "tika-s0104t:635_12": "yuttā, avassaṃ bhagavā āgamissatī”ti ñatvā yathānisīdanaṃ sandhāya evaṃ vuttaṃ. Ettha",
  "tika-s0104t:635_13": "ca “idhāgato samaṇo vā brāhmaṇo vā tāvakālikaṃ gaṇhitvā paribhuñjatū”ti raññā ṭhapitaṃ,",
  "tika-s0104t:635_14": "tena ca āgatakāle paribhuttaṃ āsanaṃ rañño nisīdanāsananti veditabbaṃ. Na hi tathā",
  "tika-s0104t:635_15": "aṭṭhapitaṃ bhikkhūhi paribhuñjituṃ, bhagavato ca paññapetuṃ vaṭṭati. Tasmā tādisaṃ",
  "tika-s0104t:635_16": "rañño nisīdanāsanaṃ pāḷiyaṃ kathitanti dassetuṃ “taṃ sandhāyā”tiādi vuttaṃ. Adhimuttiñāṇanti",
  "tika-s0104t:635_17": "ca sattānaṃ nānādhimuttikatārammaṇaṃ sabbaññutaññāṇaṃ, balañāṇañca, vuttovāyamattho.",
  "tika-s0104t:636_0": "“Nisajjā”ti idaṃ nisīdanapariyosānadīpananti dasseti “eva”ntiādinā. “Tesaṃ bhikkhūnaṃ",
  "tika-s0104t:636_1": "ime saṅkhiyadhammaṃ viditvā”ti vuttattā jānantoyeva pucchīti ayamattho siddhoti āha",
  "tika-s0104t:636_2": "“jānantoyevā”ti. Asati kathāvatthumhi tadanurūpā uparūpari vattabbā visesakathā na",
  "tika-s0104t:636_3": "samūpabrūhatīti kathāsamuṭṭhāpanatthaṃ pucchanaṃ veditabbaṃ. Nu-iti pucchanatthe.",
  "tika-s0104t:636_4": "Asa-saddo pavattanattheti vuttaṃ “katamāya nu…pe… bhavathā”ti. Etthāti etasmiṃ ṭhāne",
  "tika-s0104t:636_5": "sandhivasena ukārassa okārādesova, na paṭhamāya pāḷiyā atthato visesoti dasseti “tassāpi",
  "tika-s0104t:636_6": "purimoyeva attho”ti iminā. Purimoyevatthoti ca “katamāya nu bhavathā”ti evaṃ vutto attho.",
  "tika-s0104t:637_0": "“Kā ca panā”ti ettha ca-saddo byatireke “yo ca buddhañca dhammañca, saṅghañca saraṇaṃ",
  "tika-s0104t:637_1": "gato”tiādīsu viya. Byatireko ca nāma pubbe vuttatthāpekkhako visesātirekattho, so",
  "tika-s0104t:637_2": "ca taṃ pubbe yathāpucchitāya kathāya vakkhamānaṃ vippakatabhāvasaṅkhātaṃ byatirekatthaṃ",
  "tika-s0104t:637_3": "joteti. Pana-saddo vacanālaṅkāro. Tādiso pana attho saddasatthatova suviññeyyoti",
  "tika-s0104t:637_4": "katvā tadaññesameva atthaṃ dassetuṃ “antarākathāti kammaṭṭhāna…pe… kathā”tiādimāha.",
  "tika-s0104t:637_5": "Kammaṭṭhānamanasikārauddesaparipucchādayo samaṇakaraṇīyabhūtāti antarāsaddena apekkhite",
  "tika-s0104t:637_6": "karaṇīyavisese sambandhāpādānabhāvena vattabbe tesameva vattabbarūpattā “kammaṭṭhānamanasikārauddesaparipucchādīna”nti",
  "tika-s0104t:637_7": "vuttaṃ. Yāya hi kathāya te bhikkhū sannisinnā, sā eva antarākathā vippakatā visesena",
  "tika-s0104t:637_8": "puna pucchīyati, na tadaññe kammaṭṭhānamanasikārauddesaparipucchādayoti. Antarāsaddassa",
  "tika-s0104t:637_9": "aññatthamāha “aññā, ekā”ti ca. Pariyāyavacanañhetaṃ padadvayaṃ. Yasmā aññatthe ayaṃ",
  "tika-s0104t:637_10": "antarāsaddo “bhūmantaraṃ, samayantara”ntiādīsu viya. Tasmā “kammaṭṭhānamanasikārauddesaparipucchādīna”nti",
  "tika-s0104t:637_11": "nissakkatthe sāmivacanaṃ daṭṭhabbaṃ. Vemajjhe vā antarāsaddo, sā pana tesaṃ vemajjhabhūtattā",
  "tika-s0104t:637_12": "aññāyeva, tehi ca asammissattā visuṃ ekāyevāti adhippāyaṃ dassetuṃ “aññā, ekā”ti",
  "tika-s0104t:637_13": "ca vuttaṃ. Pakārena karaṇaṃ pakato, tato vigatā, vigataṃ vā pakataṃ yassāti vippakatā,",
  "tika-s0104t:637_14": "apariniṭṭhitā. Sikhanti pariyosānaṃ. Ayaṃ pana tadabhisambandhavasena uttari kathetukamyatāpucchā,",
  "tika-s0104t:637_15": "taṃ sandhāyāha “nāha”ntiādi. Kathābhaṅgatthanti kathāya bhañjanatthaṃ. Atthato āpannattā",
  "tika-s0104t:637_16": "sabbaññupavāraṇaṃ pavāreti. Aniyyānikattā saggamokkhamaggānaṃ tiracchānabhūtā kathā",
  "tika-s0104t:637_17": "tiracchānakathā. Tiracchānabhūtāti ca tirokaraṇabhūtā, vibandhanabhūtāti attho. Ādi-saddena",
  "tika-s0104t:637_18": "cettha coramahāmattasenābhayakathādikaṃ anekavihitaṃ niratthakakathaṃ saṅgaṇhāti.",
  "tika-s0104t:637_19": "Ayaṃ kathā evāti antogadhāvadhāraṇataṃ, aññatthāpohanaṃ vā sandhāya cetaṃ vuttaṃ.",
  "tika-s0104t:637_20": "Athāti tassā avippakatakāleyeva. “Taṃ no”tiādinā atthato āpannamāha. Esa nayo īdisesu.",
  "tika-s0104t:637_21": "Nanu ca tehi bhikkhūhi sā kathā “iti ha me”tiādinā yathādhippāyaṃ niṭṭhāpitāyevāti?",
  "tika-s0104t:637_22": "Na niṭṭhāpitā bhagavato upasaṅkamanena upacchinnattā. Yadi hi bhagavā tasmiṃ khaṇe",
  "tika-s0104t:637_23": "na upasaṅkameyya, bhiyyopi tappaṭibaddhāyeva tathā pavatteyyuṃ, bhagavato upasaṅkamanena",
  "tika-s0104t:637_24": "pana na pavattesuṃ, tenevāha “ayaṃ no…pe… anuppatto”ti.",
  "tika-s0104t:638_0": "Idāni nidānassa, nidānavaṇṇanāya vā pariniṭṭhitabhāvaṃ dassento tassa bhagavato vacanassānukūlabhāvampi",
  "tika-s0104t:638_1": "samatthetuṃ “ettāvatā”tiādimāha. Ettāvatāti hi ettakena “evaṃ me suta”ntiādivacanakkamena",
  "tika-s0104t:638_2": "yaṃ nidānaṃ bhāsitanti vā ettakena “tattha evanti nipātapada”ntiādivacanakkamena",
  "tika-s0104t:638_3": "atthavaṇṇanā samattāti vā dvidhā attho daṭṭhabbo. “Kamala…pe… salilāyā”tiādinā pana",
  "tika-s0104t:638_4": "tassa nidānassa bhagavato vacanassānukūlabhāvaṃ dīpeti. Tattha kamalakuvalayujjalavimalasādhurasasalilāyāti",
  "tika-s0104t:638_5": "kamalasaṅkhātehi padumapuṇḍarīkasetuppalarattuppalehi ceva kuvalayasaṅkhātena nīluppalena",
  "tika-s0104t:638_6": "ca ujjalavimalasādhurasasalilavatiyā. Nimmalasilātalaracanavilāsasobhitaratanasopānanti",
  "tika-s0104t:638_7": "nimmalena silātalena racanāya vilāsena līlāya sobhitaratanasopānavantaṃ, nimmalasilātalena",
  "tika-s0104t:638_8": "vā racanavilāsena, susaṅkhatakiriyāsobhena ca sobhitaratanasopānaṃ, vilāsasobhitasaddehi",
  "tika-s0104t:638_9": "vā ativiya sobhitabhāvo vutto. Vippakiṇṇamuttātalasadisavālukācuṇṇapaṇḍarabhūmibhāganti",
  "tika-s0104t:638_10": "vividhena pakiṇṇāya muttāya talasadisānaṃ vālukānaṃ cuṇṇehi paṇḍaravaṇṇabhūmibhāgavantaṃ.",
  "tika-s0104t:638_11": "Suvibhattabhittivicitravedikāparikkhittassāti suṭṭhu vibhattāhi bhittīhi vicitrassa,",
  "tika-s0104t:638_12": "vedikāhi parikkhittassa ca. Uccatarena nakkhattapathaṃ ākāsaṃ phusitukāmatāya viya,",
  "tika-s0104t:638_13": "vijambhitasaddena cetassa sambandho. Vijambhitasamussayassāti vikkīḷanasamūhavantassa.",
  "tika-s0104t:638_14": "Dantamayasaṇhamuduphalakakañcanalatāvinaddhamaṇigaṇappabhāsamudayujjalasobhanti dantamaye",
  "tika-s0104t:638_15": "ativiya siniddhaphalake kañcanamayāhi latāhi vinaddhānaṃ maṇīnaṃ gaṇappabhāsamudāyena",
  "tika-s0104t:638_16": "samujjalasobhāsampannaṃ. Suvaṇṇavalayanupurādisaṅghaṭṭanasaddasammissitakathitahasita-",
  "tika-s0104t:638_17": "madhurassaragehajanavicaritassāti suvaṇṇamayaniyurapādakaṭakādīnaṃ aññamaññaṃ saṅghaṭṭanena",
  "tika-s0104t:638_18": "janitasaddehi sammissitakathitasarahasitasarasaṅkhātena madhurassarena sampannānaṃ",
  "tika-s0104t:638_19": "gehanivāsīnaṃ naranārīnaṃ vicaritaṭṭhānabhūtassa. Uḷārissariyavibhavasobhitassāti",
  "tika-s0104t:638_20": "uḷāratāsampannajanaissariyasampannajanavibhavasampannajanehi, tannivāsīnaṃ vā naranārīnaṃ",
  "tika-s0104t:638_21": "uttamādhipaccabhogehi sobhitassa. Suvaṇṇarajatamaṇimuttāpavāḷādijutivissaravijjotitasuppatiṭṭhitavisāla",
  "tika-s0104t:638_22": "dvārabāhanti suvaṇṇarajatanānāmaṇimuttāpavāḷādīnaṃ jutīhi pabhassaravijjotitasuppatiṭṭhitavitthatadvārabāhaṃ.",
  "tika-s0104t:639_0": "Tividhasīlādidassanavasena buddhassa guṇānubhāvaṃ sammā sūcetīti buddhaguṇānubhāvasaṃsūcakaṃ,",
  "tika-s0104t:639_1": "tassa. Kālo ca deso ca desako ca vatthu ca parisā ca, tāsaṃ apadesena nidassanena paṭimaṇḍitaṃ tathā.",
  "tika-s0104t:640_0": "Kimatthaṃ panettha dhammavinayasaṅgahe kariyamāne nidānavacanaṃ vuttaṃ, nanu bhagavatā",
  "tika-s0104t:640_1": "bhāsitavacanasseva saṅgaho kātabboti? Vuccate – desanāya ṭhitiasammosasaddheyyabhāvasampādanatthaṃ.",
  "tika-s0104t:640_2": "Kāladesadesakavatthuparisāpadesehi upanibandhitvā ṭhapitā hi desanā ciraṭṭhitikā",
  "tika-s0104t:640_3": "hoti, asammosadhammā, saddheyyā ca desakālavatthuhetunimittehi upanibandho viya vohāravinicchayo,",
  "tika-s0104t:640_4": "teneva cāyasmatā mahākassapena “brahmajālaṃ āvuso ānanda kattha bhāsita”ntiādinā",
  "tika-s0104t:640_5": "desādipucchāsu katāsu tāsaṃ vissajjanaṃ karontena dhammabhaṇḍāgārikena āyasmatā ānandattherena",
  "tika-s0104t:640_6": "nidānaṃ bhāsitanti tadevidhāpi vuttaṃ “kāladesadesakavatthuparisāpadesapaṭimaṇḍitaṃ nidāna”nti.",
  "tika-s0104t:641_0": "Apica satthusampattipakāsanatthaṃ nidānavacanaṃ. Tathāgatassa hi bhagavato pubba-racanā-numānāgama-takkābhāvato",
  "tika-s0104t:641_1": "sammāsambuddhattasiddhi. Sammāsambuddhabhāvena hissa puretaraṃ racanāya, “evampi",
  "tika-s0104t:641_2": "nāma bhaveyyā”ti anumānassa, āgamantaraṃ nissāya parivitakkassa ca abhāvo sabbattha",
  "tika-s0104t:641_3": "appaṭihatañāṇacāratāya ekappamāṇattā ñeyyadhammesu. Tathā ācariyamuṭṭhidhammamacchariyasāsanasāvakānurodhabhāvato",
  "tika-s0104t:641_4": "khīṇāsavattasiddhi. Khīṇāsavatāya hi ācariyamuṭṭhiādīnamabhāvo, visuddhā ca parānuggahappavatti.",
  "tika-s0104t:641_5": "Iti desakasaṃkilesabhūtānaṃ diṭṭhisīlasampattidūsakānaṃ avijjātaṇhānaṃ abhāvasaṃsūcakehi,",
  "tika-s0104t:641_6": "ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi.",
  "tika-s0104t:641_7": "Tatoyeva ca antarāyikaniyyānikesu sammohābhāvasiddhito pacchimavesārajjadvayasiddhīti",
  "tika-s0104t:641_8": "bhagavato catuvesārajjasamannāgamo, attahitaparahitapaṭipatti ca nidānavacanena pakāsitā",
  "tika-s0104t:641_9": "hoti sampattaparisāya ajjhāsayānurūpaṃ ṭhānuppattikapaṭibhānena dhammadesanādīpanato,",
  "tika-s0104t:641_10": "“jānatā passatā”tiādivacanato ca, tena vuttaṃ “satthusampattipakāsanatthaṃ nidānavacana”nti.",
  "tika-s0104t:642_0": "Apica sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "tika-s0104t:642_1": "hi bhagavato natthi niratthikā pavatti, attahitatthā vā, tasmā paresaṃyeva hitāya",
  "tika-s0104t:642_2": "pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0104t:642_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena",
  "tika-s0104t:642_4": "sāsanaṃ, na kabbaracanā. Tayidaṃ satthu caritaṃ kāladesadesakavatthuparisāpadesehi",
  "tika-s0104t:642_5": "saddhiṃ tattha tattha nidānavacanehi yathāsambhavaṃ pakāsīyati. Atha vā satthuno",
  "tika-s0104t:642_6": "pamāṇabhāvappakāsanena sāsanassa pamāṇabhāvappakāsanatthaṃ nidānavacanaṃ, tañcassa",
  "tika-s0104t:642_7": "pamāṇabhāvadassanaṃ “bhagavā”ti iminā tathāgatassa guṇavisiṭṭhasabbasattuttamabhāvadīpanena",
  "tika-s0104t:642_8": "ceva “jānatā passatā”tiādinā āsayānusayañāṇādipayogadīpanena ca vibhāvitaṃ hoti,",
  "tika-s0104t:642_9": "idamettha nidānavacanapayojanassa mukhamattanidassanaṃ. Ko hi samattho buddhānubuddhena",
  "tika-s0104t:642_10": "dhammabhaṇḍāgārikena bhāsitassa nidānassa payojanāni niravasesato vibhāvitunti. Honti cettha –",
  "tika-s0104t:643": "“Desanāciraṭṭhitatthaṃ, asammosāya bhāsitaṃ;",
  "tika-s0104t:644": "Saddhāya cāpi nidānaṃ, vedehena yasassinā.",
  "tika-s0104t:645": "Satthusampattiyā ceva, sāsanasampadāya ca;",
  "tika-s0104t:646": "Tassa pamāṇabhāvassa, dassanatthampi bhāsita”nti.",
  "tika-s0104t:647_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t:647_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0104t:647_2": "sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t:647_3": "mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā",
  "tika-s0104t:647_4": "katāya sādhuvilāsiniyā nāma līnatthapakāsaniyā abbhantaranidānavaṇṇanāya līnatthapakāsanā.",
  "tika-s0104t:648": "Nidānavaṇṇanā niṭṭhitā.",
  "tika-s0104t:649_0": "5. Evaṃ abbhantaranidānasaṃvaṇṇanaṃ katvā idāni yathānikkhittassa suttassa saṃvaṇṇanaṃ",
  "tika-s0104t:649_1": "karonto anupubbāvirodhinī saṃvaṇṇanā kamānatikkamanena byākuladosappahāyinī, viññūnañca",
  "tika-s0104t:649_2": "cittārādhinī, āgatabhāro ca avassaṃ āvahitabboti saṃvaṇṇakassa sampattabhārāvahanena",
  "tika-s0104t:649_3": "paṇḍitācārasamatikkamābhāvavibhāvinī, tasmā tadāvikaraṇasādhakaṃ saṃvaṇṇanokāsavicāraṇaṃ",
  "tika-s0104t:649_4": "kātumāha “idānī”tiādi. Nikkhittassāti desitassa, “desanā nikkhepo”ti hi etaṃ atthato",
  "tika-s0104t:649_5": "bhinnampi sarūpato ekameva, desanāpi hi desetabbassa sīlādiatthassa veneyyasantānesu",
  "tika-s0104t:649_6": "nikkhipanato “nikkhepo”ti vuccati. Nanu suttameva saṃvaṇṇīyatīti āha “sā panesā”tiādi.",
  "tika-s0104t:649_7": "Idaṃ vuttaṃ hoti – suttanikkhepaṃ vicāretvā vuccamānā saṃvaṇṇanā “ayaṃ desanā evaṃsamuṭṭhānā”ti",
  "tika-s0104t:649_8": "suttassa sammadeva nidānaparijjhānena tabbaṇṇanāya suviññeyyattā pākaṭā hoti, tasmā",
  "tika-s0104t:649_9": "tadeva sādhāraṇato paṭhamaṃ vicārayissāmāti. Yā hi sā kathā suttatthasaṃvaṇṇanāpākaṭakārinī,",
  "tika-s0104t:649_10": "sā sabbāpi saṃvaṇṇakena vattabbā. Tadatthavijānanupāyattā ca sā pariyāyena saṃvaṇṇanāyevāti.",
  "tika-s0104t:649_11": "Idha pana tasmiṃ vicārite yassā aṭṭhuppattiyā idaṃ suttaṃ nikkhittaṃ, tassā vibhāgavasena",
  "tika-s0104t:649_12": "“mamaṃ vā bhikkhave”tiādinā, “appamattakaṃ kho paneta”ntiādinā, “atthi bhikkhave”tiādinā",
  "tika-s0104t:649_13": "ca vuttānaṃ suttapadesānaṃ saṃvaṇṇanā vuccamānā taṃtaṃanusandhidassanasukhatāya suviññeyyāti",
  "tika-s0104t:649_14": "daṭṭhabbaṃ. Tattha yathā anekasataanekasahassabhedānipi suttantāni saṃkilesabhāgiyādisāsanapaṭṭhānanayena",
  "tika-s0104t:649_15": "soḷasavidhabhāvaṃ nātivattanti, evaṃ attajjhāsayādi-sutta-nikkhepavasena catubbidhabhāvanti",
  "tika-s0104t:649_16": "āha “cattāro suttanikkhepā”ti. Nanu saṃsaggabhedopi sambhavati, atha kasmā “cattāro",
  "tika-s0104t:649_17": "suttanikkhepā”ti vuttanti? Saṃsaggabhedassa sabbattha alabbhamānattā. Attajjhāsayassa,",
  "tika-s0104t:649_18": "hi aṭṭhuppattiyā ca parajjhāsayapucchāvasikehi saddhiṃ saṃsaggabhedo sambhavati.",
  "tika-s0104t:649_19": "“Attajjhāsayo ca parajjhāsayo ca, attajjhāsayo ca pucchāvasiko ca, attajjhāsayo ca",
  "tika-s0104t:649_20": "parajjhāsayo ca pucchāvasiko ca, aṭṭhuppattiko ca parajjhāsayo ca aṭṭhuppattiko ca",
  "tika-s0104t:649_21": "pucchāvasiko ca, aṭṭhuppattiko ca parajjhāsayo ca pucchāvasiko cā”ti ajjhāsayapucchānusandhisabbhāvato.",
  "tika-s0104t:649_22": "Attajjhāsayaṭṭhuppattīnaṃ pana aññamaññaṃ saṃsaggo natthi, tasmā niravasesaṃ patthāranayena",
  "tika-s0104t:649_23": "saṃsaggabhedassa alabbhanato evaṃ vuttanti daṭṭhabbaṃ.",
  "tika-s0104t:650_0": "Atha vā aṭṭhuppattiyā attajjhāsayenapi siyā saṃsaggabhedo, tadantogadhattā pana saṃsaggavasena",
  "tika-s0104t:650_1": "vuttānaṃ sesanikkhepānaṃ mūlanikkhepeyeva sandhāya “cattāro suttanikkhepā”ti vuttaṃ.",
  "tika-s0104t:650_2": "Imasmiṃ pana atthavikappe yathārahaṃ ekakadukatikacatukavasena sāsanapaṭṭhānanayena",
  "tika-s0104t:650_3": "suttanikkhepā vattabbāti nayamattaṃ dassetīti veditabbaṃ. Tatrāyaṃ vacanattho – nikkhipanaṃ",
  "tika-s0104t:650_4": "kathanaṃ nikkhepo, suttassa nikkhepo suttanikkhepo, suttadesanāti attho. Nikkhipīyatīti",
  "tika-s0104t:650_5": "vā nikkhepo, suttameva nikkhepo suttanikkhepo. Attano ajjhāsayo attajjhāsayo, so",
  "tika-s0104t:650_6": "assa atthi kāraṇavasenāti attajjhāsayo, attano ajjhāsayo vā etassa yathāvuttanayenāti",
  "tika-s0104t:650_7": "attajjhāsayo. Parajjhāsayepi eseva nayo. Pucchāya vaso pucchāvaso, so etassa atthi",
  "tika-s0104t:650_8": "yathāvuttanayenāti pucchāvasiko. Araṇīyato avagantabbato attho vuccati suttadesanāya",
  "tika-s0104t:650_9": "vatthu, tassa uppatti atthuppatti, sā eva aṭṭhuppatti ttha-kārassa ṭṭha-kāraṃ katvā,",
  "tika-s0104t:650_10": "sā etassa atthi vuttanayenāti aṭṭhuppattiko. Apica nikkhipīyati suttametenāti nikkhepo,",
  "tika-s0104t:650_11": "attajjhāsayādisuttadesanākāraṇameva. Etasmiṃ pana atthavikappe attano ajjhāsayo attajjhāsayo.",
  "tika-s0104t:650_12": "Paresaṃ ajjhāsayo parajjhāsayo. Pucchīyatīti pucchā, pucchitabbo attho. Tassā pucchāya",
  "tika-s0104t:650_13": "vasena pavattaṃ dhammapaṭiggāhakānaṃ vacanaṃ pucchāvasikaṃ. Tadeva nikkhepasaddāpekkhāya",
  "tika-s0104t:650_14": "pulliṅgavasena vuttaṃ “pucchāvasiko”ti. Vuttanayena aṭṭhuppattiyeva aṭṭhuppattikoti",
  "tika-s0104t:650_15": "evaṃ attho daṭṭhabbo.",
  "tika-s0104t:651_0": "Ettha ca paresaṃ indriyaparipākādikāraṇaṃ nirapekkhitvā attano ajjhāsayeneva dhammatantiṭhapanatthaṃ",
  "tika-s0104t:651_1": "pavattitadesanattā attajjhāsayassa visuṃ nikkhepabhāvo yutto. Teneva vakkhati “attano",
  "tika-s0104t:651_2": "ajjhāsayeneva kathetī”ti. Parajjhāsayapucchāvasikānaṃ pana paresaṃ ajjhāsayapucchānaṃ",
  "tika-s0104t:651_3": "desanānimittabhūtānaṃ uppattiyaṃ pavattattā kathaṃ aṭṭhuppattike anavarodho siyā,",
  "tika-s0104t:651_4": "pucchāvasikaṭṭhuppattikānaṃ vā parajjhāsayānurodhena pavattitadesanattā kathaṃ parajjhāsaye",
  "tika-s0104t:651_5": "anavarodho siyāti na codetabbametaṃ. Paresañhi abhinīhāraparipucchādivinimuttasseva",
  "tika-s0104t:651_6": "suttadesanākāraṇuppādassa aṭṭhuppattivasena gahitattā parajjhāsayapucchāvasikānaṃ",
  "tika-s0104t:651_7": "visuṃ gahaṇaṃ. Tathā hi dhammadāyādasuttādīnaṃ āmisuppādādidesanānimittaṃ “aṭṭhuppattī”ti",
  "tika-s0104t:651_8": "vuccati. Paresaṃ pucchaṃ vinā ajjhāsayameva nimittaṃ katvā desito parajjhāsayo. Pucchāvasena",
  "tika-s0104t:651_9": "desito pucchāvasikoti pākaṭovāyamattho.",
  "tika-s0104t:652_0": "Anajjhiṭṭhoti pucchādinā anajjhesito ayācito, attano ajjhāsayeneva katheti dhammatantiṭhapanatthanti",
  "tika-s0104t:652_1": "adhippāyo. Hāroti āvaḷi yathā “muttāhāro”ti, sveva hārako, sammappadhānasuttantānaṃ",
  "tika-s0104t:652_2": "hārako tathā. Anupubbena hi saṃyuttake niddiṭṭhānaṃ sammappadhānapaṭisaṃyuttānaṃ",
  "tika-s0104t:652_3": "suttantānaṃ āvaḷi “sammappadhānasuttantahārako”ti vuccati, tathā iddhipādahārakādi.",
  "tika-s0104t:652_4": "Iddhipādaindriyabalabojjhaṅgamaggaṅgasuttantahārakoti pubbapadesu parapadalopo, dvandagabbhasamāso",
  "tika-s0104t:652_5": "vā eso, peyyālaniddeso vā. Tesanti yathāvuttasuttānaṃ.",
  "tika-s0104t:653_0": "Paripakkāti pariṇatā. Vimuttiparipācanīyāti arahattaphalaṃ paripācentā saddhindriyādayo",
  "tika-s0104t:653_1": "dhammā. Khayeti khayanatthaṃ, khayakāraṇabhūtāya vā dhammadesanāya. Ajjhāsayanti",
  "tika-s0104t:653_2": "adhimuttiṃ. Khantinti diṭṭhinijjhānakkhantiṃ. Mananti cittaṃ. Abhinīhāranti paṇidhānaṃ.",
  "tika-s0104t:653_3": "Bujjhanabhāvanti bujjhanasabhāvaṃ, bujjhanākāraṃ vā. Avekkhitvāti paccavekkhitvā, apekkhitvā vā.",
  "tika-s0104t:654": "Cattāro vaṇṇāti cattāri kulāni, cattāro vā rūpādipamāṇā sattā. Mahārājānoti cattāro mahārājāno devā. Vuccanti kiṃ, pañcupādānakkhandhā kinti attho.",
  "tika-s0104t:655_0": "Kasmāti āha “aṭṭhuppattiyaṃ hī”tiādi. Vaṇṇāvaṇṇeti nimitte bhummaṃ, vaṇṇasaddena",
  "tika-s0104t:655_1": "cettha “acchariyaṃ āvuso”tiādinā bhikkhusaṅghena vuttopi vaṇṇo saṅgahito. Tampi hi",
  "tika-s0104t:655_2": "aṭṭhuppattiṃ katvā “atthi bhikkhave aññe dhammā”tiādinā upari desanaṃ ārabhissati.",
  "tika-s0104t:655_3": "Tadeva vivarati “ācariyo”tiādinā. “Mamaṃ vā bhikkhave, pare vaṇṇaṃ bhāseyyu”nti imissā",
  "tika-s0104t:655_4": "desanāya brahmadattena vuttaṃ vaṇṇaṃ aṭṭhuppattiṃ katvā desitattā āha “antevāsī vaṇṇa”nti.",
  "tika-s0104t:655_5": "Idāni pāḷiyā sambandhaṃ dassetuṃ “itī”tiādi vuttaṃ. Desanākusaloti “imissā aṭṭhuppattiyā",
  "tika-s0104t:655_6": "ayaṃ desanā sambhavatī”ti desanāya kusalo, etena pakaraṇānuguṇaṃ bhagavato thomanamakāsi.",
  "tika-s0104t:655_7": "Esā hi saṃvaṇṇanakānaṃ pakati, yadidaṃ tattha tattha pakaraṇādhigataguṇena bhagavato",
  "tika-s0104t:655_8": "thomanā. Vā-saddo cettha upamānasamuccayasaṃsayavacanavossaggapadapūraṇasadisavikappādīsu",
  "tika-s0104t:655_9": "bahūsvatthesu dissati. Tathā hesa “paṇḍitovāpi tena so”tiādīsu upamāne dissati, sadisabhāveti",
  "tika-s0104t:655_10": "attho. “Taṃ vāpi dhīrā muniṃ pavedayantī”tiādīsu samuccaye. “Ke vā ime kassa vā”tiādīsu",
  "tika-s0104t:655_11": "saṃsaye. “Ayaṃ vā (ayañca) imesaṃ samaṇabrāhmaṇānaṃ sabbabālo sabbamūḷho”tiādīsu",
  "tika-s0104t:655_12": "vacanavossagge. “Na vāyaṃ kumārako mattamaññāsī”tiādīsu padapūraṇe. “Madhuṃ vā maññati",
  "tika-s0104t:655_13": "bālo, yāva pāpaṃ na paccatī”tiādīsu sadise. “Ye hi keci bhikkhave, samaṇā vā brāhmaṇā",
  "tika-s0104t:655_14": "vā”tiādīsu vikappe. Idhāpi vikappeyeva. Mama vā dhammassa vā saṅghassa vāti vividhā",
  "tika-s0104t:655_15": "visuṃ vikappanassa jotakattāti āha “vā-saddo vikappanattho”ti. Para-saddo pana attheva",
  "tika-s0104t:655_16": "aññattho “ahañceva kho pana dhammaṃ deseyyaṃ, pare ca me na ājāneyyu”ntiādīsu atthi",
  "tika-s0104t:655_17": "adhikattho “indriyaparopariyatta”ntiādīsu atthi pacchābhāgattho “parato āgamissatī”tiādīsu.",
  "tika-s0104t:655_18": "Atthi paccanīkattho “uppannaṃ parappavādaṃ sahadhammena suniggahitaṃ niggahetvā”tiādīsu",
  "tika-s0104t:655_19": "idhāpi paccanīkatthoti dasseti “paṭiviruddhā sattā”ti iminā. Sāsanassa paccanīkabhūtā",
  "tika-s0104t:655_20": "paccatthikā sattāti attho. Ta-saddo pareti vuttamatthaṃ avaṇṇabhāsanakiriyāvisiṭṭhaṃ",
  "tika-s0104t:655_21": "parāmasatīti vuttaṃ “ye avaṇṇaṃ vadanti, tesū”ti.",
  "tika-s0104t:656_0": "Nanu tesaṃ āghāto natthi guṇamahattattā, atha kasmā evaṃ vuttanti codanālesaṃ dassetvā",
  "tika-s0104t:656_1": "tadapaneti “kiñcāpī”tiādinā. Kiñcāpi natthi, atha kho tathāpīti attho. Īdisesupīti",
  "tika-s0104t:656_2": "ettha pi-saddo sambhāvanattho, tena ratanattayanimittampi akusalacittaṃ na uppādetabbaṃ,",
  "tika-s0104t:656_3": "pageva vaṭṭāmisalokāmisanimittanti sambhāveti. Pariyattidhammoyeva saddhammanayanaṭṭhena",
  "tika-s0104t:656_4": "nettīti dhammanetti. Āhanatīti ābhuso ghaṭṭeti, hiṃsati vā, vibādhati, upatāpeti",
  "tika-s0104t:656_5": "cāti attho. Katthaci “etthā”ti pāṭho dissati, so pacchālikhito porāṇapāṭhānugatāya",
  "tika-s0104t:656_6": "ṭīkāya virodhattā, atthayuttiyā ca abhāvato. Yadipi domanassādayo ca āhananti, kopeyeva",
  "tika-s0104t:656_7": "panāyaṃ niruḷhoti dasseti “kopassetaṃ adhivacana”nti iminā. Avayavatthañhi dassetvā",
  "tika-s0104t:656_8": "tattha pariyāyena atthaṃ dassento evamāha. Adhivacananti ca adhikicca pavattaṃ vacanaṃ,",
  "tika-s0104t:656_9": "pasiddhaṃ vā vacanaṃ, nāmanti attho. Evamitaresupi. Ettha ca sabhāvadhammato aññassa",
  "tika-s0104t:656_10": "kattuabhāvajotanatthaṃ “āhanatī”ti kattutthe āghātasaddaṃ dasseti. Āhanati etena,",
  "tika-s0104t:656_11": "āhananamattaṃ vā āghātoti karaṇabhāvatthāpi sambhavantiyeva. “Appatītā”ti etassattho",
  "tika-s0104t:656_12": "“atuṭṭhā asomanassikā”ti vutto, idaṃ pana pākaṭapariyāyena apaccayasaddassa nibbacanadassanaṃ,",
  "tika-s0104t:656_13": "tammukhena pana na pacceti tenāti appaccayoti kātabbaṃ. Abhirādhayatīti sādhayati.",
  "tika-s0104t:656_14": "Etthāti etesu tīsu padesu. Dvīhīti āghātaanabhiraddhipadehi. Ekenāti apaccayapadena.",
  "tika-s0104t:656_15": "Ettakesu gahitesu taṃsampayuttā aggahitā siyuṃ, na ca sakkā tepi aggahituṃ ekuppādādisabhāvattāti",
  "tika-s0104t:656_16": "codanaṃ visodhetuṃ “tesa”ntiādi vuttaṃ, tesanti yathāvuttānaṃ saṅkhārakkhandhavedanākkhandhekadesānaṃ.",
  "tika-s0104t:656_17": "Sesānanti saññāviññāṇāvasiṭṭhasaṅkhārakkhandhekadesānaṃ. Karaṇanti uppādanaṃ. Āghātādīnañhi",
  "tika-s0104t:656_18": "pavattiyā paccayasamavāyanaṃ idha “karaṇa”nti vuttaṃ, taṃ pana atthato uppādanameva.",
  "tika-s0104t:656_19": "Tadanuppādanañhi sandhāya pāḷiyaṃ “na karaṇīyā”ti vuttaṃ. Paṭikkhittameva yathārahaṃ",
  "tika-s0104t:656_20": "ekuppādanirodhārammaṇavatthubhāvato.",
  "tika-s0104t:657_0": "Tatthāti tasmiṃ manopadose. “Tesu avaṇṇabhāsakesū”ti iminā ādhāratthe bhummaṃ dasseti.",
  "tika-s0104t:657_1": "Nimittatthe, bhāvalakkhaṇe vā etaṃ bhummanti āha “tasmiṃ vā avaṇṇe”ti. Na hi aguṇo,",
  "tika-s0104t:657_2": "nindā vā kopadomanassānaṃ ādhāro sambhavati tabbhāsakāyattattā tesaṃ. Assathāti sattamiyā",
  "tika-s0104t:657_3": "rūpaṃ ce-saddayogena parikappanavisayattāti dasseti “bhaveyyāthā”ti iminā. “Bhaveyyātha",
  "tika-s0104t:657_4": "ce, yadi bhaveyyāthā’ti ca vadanto ‘yathākkamaṃ pubbāparayogino ete saddā’ti ñāpetī”ti",
  "tika-s0104t:657_5": "vadanti. “Kupitā kopena anattamanā domanassenā”ti iminā “evaṃ paṭhamena nayenā”tiādinā",
  "tika-s0104t:657_6": "vuttavacanaṃ atthantarābhāvadassanena samattheti. “Tumhāka”nti iminā samānattho “tumha”nti",
  "tika-s0104t:657_7": "eko saddo “amhāka”nti iminā samānattho “amha”nti saddo viya yathā “tasmā hi amhaṃ",
  "tika-s0104t:657_8": "daharā na mīyare”ti āha “tumhākaṃyevā”ti. Atthavasā liṅgavipariyāyoti katvā “tāya",
  "tika-s0104t:657_9": "ca anattamanatāyā”ti vuttaṃ. “Antarāyo”ti vutte samaṇadhammavisesānanti atthassa",
  "tika-s0104t:657_10": "pakaraṇato viññāyamānattā, viññāyamānatthassa ca saddassa payoge kāmacārattā “paṭhamajjhānādīnaṃ",
  "tika-s0104t:657_11": "antarāyo”ti vuttaṃ. Ettha ca “antarāyo”ti idaṃ manopadosassa akaraṇīyatāya kāraṇavacanaṃ.",
  "tika-s0104t:657_12": "Yasmā tumhākameva tena kopādinā paṭhamajjhānādīnamantarāyo bhaveyya, tasmā te kopādipariyāyena",
  "tika-s0104t:657_13": "vuttā āghātādayo na karaṇīyāti adhippāyo, tena “nāhaṃ sabbaññū”ti issarabhāvena tumhe",
  "tika-s0104t:657_14": "tato nivāremi, atha kho imināva kāraṇenāti dasseti. Taṃ pana kāraṇavacanaṃ yasmā",
  "tika-s0104t:657_15": "ādīnavavibhāvanaṃ hoti, tasmā “ādīnavaṃ dassento”ti heṭṭhā vuttanti daṭṭhabbaṃ.",
  "tika-s0104t:658_0": "So pana manopadoso na kevalaṃ kālantarabhāvinoyeva hitasukhassa antarāyakaro, atha",
  "tika-s0104t:658_1": "kho taṅkhaṇapavattanārahassapi hitasukhassa antarāyakaroti manopadose ādīnavaṃ daḷhataraṃ",
  "tika-s0104t:658_2": "katvā dassetuṃ “api nū”tiādimāhātipi sambandho vattabbo. Paresanti ye attato aññe,",
  "tika-s0104t:658_3": "tesanti attho, na pana “pare avaṇṇaṃ bhāseyyu”ntiādīsu viya paṭiviruddhasattānanti",
  "tika-s0104t:658_4": "āha “yesaṃ kesañcī”ti. Tadevatthaṃ samattheti “kupito hī”tiādinā. Pāḷiyaṃ subhāsitadubbhāsitavacanajānanampi",
  "tika-s0104t:658_5": "tadatthajānaneneva siddhanti āha “subhāsitadubbhāsitassa attha”nti.",
  "tika-s0104t:659_0": "Andhaṃtamanti andhabhāvakaraṃ tamaṃ, ativiya vā tamaṃ. Yaṃ naraṃ sahate abhibhavati,",
  "tika-s0104t:659_1": "tassa andhatamanti sambandho. Yanti vā bhummatthe paccattavacanaṃ, yasmiṃ kāle sahate,",
  "tika-s0104t:659_2": "tadā andhatamaṃ hotīti attho, kāraṇaniddeso vā, yena kāraṇena sahate, tena andhatamanti.",
  "tika-s0104t:659_3": "Evaṃ sati yaṃtaṃ-saddānaṃ niccasambandhattā “yadā”ti ajjhāharitabbaṃ. Kiriyāparāmasanaṃ",
  "tika-s0104t:659_4": "vā etaṃ, “kodho sahate”ti yadetaṃ kodhassa abhibhavanaṃ vuttaṃ, etaṃ andhatamanti.",
  "tika-s0104t:659_5": "Tato ca kuddho atthaṃ na jānāti, kuddho dhammaṃ na passatīti yojetabbaṃ. Atthaṃ dhammanti",
  "tika-s0104t:659_6": "pāḷiatthaṃ, pāḷidhammañca. Cittappakopanoti cittassa pakatibhāvavijahanena padūsako.",
  "tika-s0104t:659_7": "Antaratoti abbhantarato, cittato vā kodhavasena bhayaṃ jātaṃ. Nti tathāsabhāvaṃ kodhaṃ,",
  "tika-s0104t:659_8": "kodhassa vā anatthajananādippakāraṃ.",
  "tika-s0104t:660_0": "Sabbatthāpīti sabbesupi paṭhamadutiyatatiyanayesu. “Avaṇṇe paṭipajjitabbākāra”nti",
  "tika-s0104t:660_1": "adhikāro. Avaṇṇabhāsakānamavisayattā “tatrā”ti padassa tasmiṃ avaṇṇeti atthova dassito.",
  "tika-s0104t:660_2": "Abhūtanti kattubhūtaṃ vacanaṃ, yaṃ vacanaṃ abhūtaṃ hotīti attho. Abhūtatoti pana",
  "tika-s0104t:660_3": "abhūtatākiriyāva bhāvappadhānattā, bhāvalopattā cāti dasseti “abhūtabhāvenevā”ti",
  "tika-s0104t:660_4": "iminā. “Itipeta”ntiādi nibbeṭhanākāranidassananti dassetuṃ “katha”ntiādi vuttaṃ.",
  "tika-s0104t:660_5": "Tatrāti tasmiṃ vacane. Yojanāti adhippāyapayojanā. Tuṇhīti abhāsanatthe nipāto, bhāvanapuṃsako",
  "tika-s0104t:660_6": "cesa. “Itipetaṃ abhūta”nti vatvā “yaṃ tumhehī”tiādinā tadatthaṃ vivarati. Imināpīti",
  "tika-s0104t:660_7": "pi-saddena anekavidhaṃ kāraṇaṃ sampiṇḍeti. Kāraṇasarūpamāha “sabbaññuyevā”tiādinā.",
  "tika-s0104t:660_8": "Eva-saddo tīsupi padesu yojetabbo, sabbaññubhāvato na asabbaññū, svākkhātattā na",
  "tika-s0104t:660_9": "durakkhāto, suppaṭipannattā na duppaṭipannoti imināpi kāraṇena nibbeṭhetabbanti vuttaṃ",
  "tika-s0104t:660_10": "hoti. “Kasmā pana sabbaññū”tiādipaṭicodanāyapi taṃkāraṇadassanena nibbeṭhetabbamevāti",
  "tika-s0104t:660_11": "āha “tatra idañcidañca kāraṇa”nti. Tatrāti tesu sabbaññutādīsu. Idañca idañca kāraṇanti",
  "tika-s0104t:660_12": "anekavidhena kāraṇānukāraṇaṃ dassetvā “na sabbaññū”tiādivacanaṃ nibbeṭhetabbanti",
  "tika-s0104t:660_13": "attho. Tatridaṃ kāraṇaṃ – sabbaññū eva amhākaṃ satthā aviparītadhammadesanattā. Svākkhāto",
  "tika-s0104t:660_14": "eva dhammo ekantaniyyānikattā. Suppaṭipanno eva saṅgho saṃkilesarahitattāti. Kāraṇānukāraṇadassanampettha",
  "tika-s0104t:660_15": "asabbaññutādivacana-nibbeṭhanameva tathādassanassa tesampi kāraṇabhāvatoti daṭṭhabbaṃ.",
  "tika-s0104t:660_16": "Kāraṇakāraṇampi hi “kāraṇa”ntveva vuccati, patiṭṭhānapatiṭṭhānampi “patiṭṭhāna”ntveva",
  "tika-s0104t:660_17": "yathā “tiṇehi bhattaṃ siniddhaṃ, pāsāde dhammamajjhāyatī”ti. Dutiyaṃ padanti “ataccha”nti",
  "tika-s0104t:660_18": "padaṃ. Paṭhamassa padassāti “abhūta”nti padassa. Catutthanti “na ca panetaṃ amhesu",
  "tika-s0104t:660_19": "saṃvijjatī”ti padaṃ. Tatiyassāti “natthi cetaṃ amhesū”ti padassa. Vividhamekattheyeva",
  "tika-s0104t:660_20": "pavattaṃ vacanaṃ vivacanaṃ, tadeva vevacanaṃ, vacananti vā attho saddena vacanīyattā",
  "tika-s0104t:660_21": "“bhagavāti vacanaṃ seṭṭhaṃ, bhagavāti vacanamuttama”ntiādīsu viya. Nānāsabhāvato",
  "tika-s0104t:660_22": "vigataṃ vacanaṃ yassāti vevacanaṃ vuttanayena, pariyāyavacananti attho.",
  "tika-s0104t:661_0": "Etthāha – kasmā panettha pariyāyavacanaṃ vuttaṃ, nanu ekekapadavaseneva adhippeto",
  "tika-s0104t:661_1": "attho siddho, evaṃ siddhe sati kimete tena pariyāyavacanena. Tadetañhi ganthagāravādianekadosakaraṃ,",
  "tika-s0104t:661_2": "yadi ca taṃ vattabbaṃ siyā, tadeva vuttaṃ assa, na tadaññanti? Vuccate – desanākāle,",
  "tika-s0104t:661_3": "hi āyatiñca kassaci kathañci tadatthapaṭivedhanatthaṃ pariyāyavacanaṃ vuttaṃ. Desanāpaṭiggāhakesu",
  "tika-s0104t:661_4": "hi yo tesaṃ pariyāyavacanānaṃ yaṃ pubbe saṅketaṃ karoti “idamimassatthassa vacana”nti,",
  "tika-s0104t:661_5": "tassa teneva tadatthapaṭivedho hoti. Apica tasmiṃ khaṇe vikkhittacittānaṃ aññavihitānaṃ",
  "tika-s0104t:661_6": "vipariyāyānaṃ aññena pariyāyena tadatthāvabodhanatthampi pariyāyavacanaṃ vuttaṃ.",
  "tika-s0104t:661_7": "Yañhi ye na suṇanti, tapparihāyanavasena tesaṃ sabbathā paripuṇṇassa yathāvuttassa",
  "tika-s0104t:661_8": "atthassa anavabodho siyā, pariyāyavacane pana vutte tabbasena paripuṇṇamatthāvabodho",
  "tika-s0104t:661_9": "hoti. Atha vā mandabuddhīnaṃ punappunaṃ tadatthalakkhaṇena asammohanatthaṃ pariyāyavacanaṃ",
  "tika-s0104t:661_10": "vuttaṃ. Mandabuddhīnañhi ekeneva padena ekatthassa sallakkhaṇena sammoho hoti, anekena",
  "tika-s0104t:661_11": "pariyāyena pana ekatthassa sallakkhaṇena tathāsammoho na hoti anekappavattinimittena",
  "tika-s0104t:661_12": "ekattheyeva pavattasaddena yathādhippetassa atthassa nicchitattā.",
  "tika-s0104t:662_0": "Aparo nayo – “anekepi atthā samānabyañjanā hontī”ti yā atthantaraparikappanā siyā,",
  "tika-s0104t:662_1": "tassā parivajjanatthampi pariyāyavacanaṃ vuttanti veditabbaṃ. Anekesampi hi atthānaṃ",
  "tika-s0104t:662_2": "ekapadavacanīyatāvasena samānabyañjanattā yathāvuttassa padassa “ayamattho nu kho",
  "tika-s0104t:662_3": "adhippeto, udāhu ayamatthovā”ti pavattaṃ sotūnamatthantaraparikappanaṃ vevacanaṃ",
  "tika-s0104t:662_4": "aññamaññaṃ bhedakavasena parivajjeti. Vuttañca –",
  "tika-s0104t:663": "“Nekatthavuttiyā saddo, na visesatthañāpako;",
  "tika-s0104t:664": "Pariyāyena yutto tu, pariyāyo ca bhedako”ti.",
  "tika-s0104t:665_0": "Aparo nayo – anaññassāpi pariyāyavacanassa vacane anekāhi tāhi tāhi nāmapaññattīhi",
  "tika-s0104t:665_1": "tesaṃ tesaṃ atthānaṃ paññāpanatthampi pariyāyavacanaṃ vattabbaṃ hoti. Tathā hi pariyāyavacane",
  "tika-s0104t:665_2": "vutte “imassatthassa idamidampi nāma”nti sotūnaṃ anekadhā nāmapaññattivijānanaṃ.",
  "tika-s0104t:665_3": "Tato ca taṃtaṃpaññattikosallaṃ hoti seyyathāpi nighaṇṭusatthe paricayataṃ. Apica",
  "tika-s0104t:665_4": "dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ.",
  "tika-s0104t:665_5": "Tabbacanena hi dhammadesakānaṃ tantiatthassa attano citte upanibandhanena ṭhapanena",
  "tika-s0104t:665_6": "paresaṃ sotūnamavabodhanaṃ sukhasiddhaṃ hoti. Atha vā sammāsambuddhassa attano dhammaniruttipaṭisambhidāsampattiyā",
  "tika-s0104t:665_7": "vibhāvanatthaṃ, veneyyānañca tattha bījavāpanatthaṃ pariyāyavacanaṃ bhagavā niddisati.",
  "tika-s0104t:665_8": "Tadasampattikassa hi tathāvacanaṃ na sambhavati. Tena ca pariyāyavacanena yathāsutena",
  "tika-s0104t:665_9": "tassaṃ dhammaniruttipaṭisambhidāsampattiyaṃ tapparicaraṇena, tadaññasucaritasamupabrūhanena",
  "tika-s0104t:665_10": "ca puññasaṅkhātassa bījassa vapanaṃ sambhavati. Ko hi īdisāya sampattiyā viññāyamānāya",
  "tika-s0104t:665_11": "tadetaṃ nābhipattheyyāti, kiṃ vā bahunā. Yassā dhammadhātuyā suppaṭividdhattā sammāsambuddho",
  "tika-s0104t:665_12": "yathā sabbasmiṃ atthe appaṭihatañāṇacāro, tathā sabbasmiṃ saddavohāreti ekampi atthaṃ",
  "tika-s0104t:665_13": "anekehi pariyāyehi bodheti, natthi tattha dandhāyitattaṃ vitthāritattaṃ, nāpi dhammadesanāya",
  "tika-s0104t:665_14": "hāni, āveṇiko cāyaṃ buddhadhammo. Sabbaññutaññāṇassa hi suppaṭividitabhāvena paṭisambhidāñāṇehi",
  "tika-s0104t:665_15": "viya tenapi ñāṇena atthe, dhamme, niruttiyā ca appaṭihatavuttitāya buddhalīḷāya ekampi",
  "tika-s0104t:665_16": "atthaṃ anekehi pariyāyehi bodheti, na pana tasmiṃ saddavohāre, tathābodhane vā mandabhāvo",
  "tika-s0104t:665_17": "sammābodhanassa sādhanattā, na ca tena atthassa vitthārabhāvo ekassevatthassa desetabbassa",
  "tika-s0104t:665_18": "subbijānanakāraṇattā, nāpi tabbacanena dhammadesanāhāni tassa desanāsampattibhāvato.",
  "tika-s0104t:665_19": "Tasmā sātthakaṃ pariyāyavacanaṃ, na cāpi taṃ ganthagāravādianekadosakaranti daṭṭhabbaṃ.",
  "tika-s0104t:665_20": "Yaṃ panetaṃ vuttaṃ “yadi ca taṃ vattabbaṃ siyā, tadeva vuttaṃ assa, na tadañña”nti,",
  "tika-s0104t:665_21": "tampi na yuttaṃ payojanantarasambhavato. Tadeva hi avatvā tadaññassa vacanena desanākkhaṇe",
  "tika-s0104t:665_22": "samāhitacittānampi sammadeva paṭiggaṇhantānaṃ taṃtaṃpadantogadhapavattinimittamārabbha",
  "tika-s0104t:665_23": "tadatthādhigamo hoti, itarathā tasmiṃyeva pade punappunaṃ vutte tesaṃ tadatthānadhigatatā",
  "tika-s0104t:665_24": "siyāti. Honti cettha –",
  "tika-s0104t:666": "“Yena kenaci atthassa, bodhāya aññasaddato;",
  "tika-s0104t:667": "Vikkhittakamanānampi, pariyāyakathā katā.",
  "tika-s0104t:668": "Mandānañca amūḷhatthaṃ, atthantaranisedhayā;",
  "tika-s0104t:669": "Taṃtaṃnāmaniruḷhatthaṃ, pariyāyakathā katā.",
  "tika-s0104t:670": "Desakānaṃ sukaratthaṃ, tantiatthāvabodhane;",
  "tika-s0104t:671": "Dhammaniruttibodhatthaṃ, pariyāyakathā katā.",
  "tika-s0104t:672": "Veneyyānaṃ tattha bījavāpanatthañca attano;",
  "tika-s0104t:673": "Dhammadhātuyā līḷāya, pariyāyakathā katā.",
  "tika-s0104t:674": "Tadeva tu avatvāna, tadaññehi pabodhanaṃ;",
  "tika-s0104t:675": "Sammāpaṭiggaṇhantānaṃ, atthādhigamāya kata”nti.",
  "tika-s0104t:676_0": "Idaṃ pana nibbeṭhanaṃ īdiseyeva, na sabbattha kātabbanti dassento “idañcā”tiādimāha.",
  "tika-s0104t:676_1": "Tattha avaṇṇeyevāti kāraṇapatirūpaṃ vatvā, avatvā vā dosapatiṭṭhāpanavasena nindāya",
  "tika-s0104t:676_2": "eva. Na sabbatthāti na kevalaṃ akkosanakhuṃsanavambhanādīsu sabbattha nibbeṭhanaṃ",
  "tika-s0104t:676_3": "kātabbanti attho. Tadevatthaṃ “yadi hī”tiādinā pākaṭaṃ karoti. “Sāsaṅkanīyo hotī”ti",
  "tika-s0104t:676_4": "vuttaṃ tathānibbeṭhetabbatāya kāraṇameva “tasmā”ti paṭiniddisati. “Oṭṭhosī”tiādi",
  "tika-s0104t:676_5": "“na sabbatthā”ti etassa vivaraṇaṃ. Jātināmagottakammasippaābādha liṅga kilesa āpatti",
  "tika-s0104t:676_6": "akkosanasaṅkhātehi dasahi akkosavatthūhi. Adhivāsanameva khanti, na diṭṭhinijjhānakkhamanādayoti adhivāsanakhanti.",
  "tika-s0104t:677_0": "6. Evaṃ avaṇṇabhūmiyā saṃvaṇṇanaṃ katvā idāni vaṇṇabhūmiyāpi saṃvaṇṇanaṃ kātumāha",
  "tika-s0104t:677_1": "“eva”ntiādi. Tattha avaṇṇabhūmiyanti avaṇṇappakāsanaṭṭhāne. Tādilakkhaṇanti ettha",
  "tika-s0104t:677_2": "“pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī,",
  "tika-s0104t:677_3": "taṃniddesā tādī”ti niddesanayena pañcasu atthesu idha paṭhamenatthena tādī. Tatrāyaṃ niddeso –",
  "tika-s0104t:678_0": "Kathaṃ arahā iṭṭhāniṭṭhe tādī, arahā lābhepi tādī, alābhepi tādī, yasepi, ayasepi,",
  "tika-s0104t:678_1": "pasaṃsāyapi, nindāyapi, sukhepi, dukkhepi tādī, ekañce bāhaṃ gandhena limpeyyuṃ,",
  "tika-s0104t:678_2": "ekañce bāhaṃ vāsiyā taccheyyuṃ, amusmiṃ natthi rāgo, amusmiṃ natthi paṭigho, anunayapaṭighavippahīno",
  "tika-s0104t:678_3": "ugghāṭinigghāṭivītivatto, anurodhavirodhasamatikkanto, evaṃ arahā iṭṭhāniṭṭhe tādīti.",
  "tika-s0104t:679_0": "Vacanattho pana tamiva dissatīti tādī, iṭṭhamiva aniṭṭhampi passatīti attho. Tassa",
  "tika-s0104t:679_1": "lakkhaṇaṃ tādilakkhaṇaṃ, iṭṭhāniṭṭhesu samapekkhanasabhāvo. Atha vā tamiva dissate",
  "tika-s0104t:679_2": "tādī, so eva sabhāvo, tadeva lakkhaṇaṃ tādilakkhaṇanti. Vaṇṇabhūmiyaṃ tādilakkhaṇaṃ",
  "tika-s0104t:679_3": "dassetunti sambandho. Para-saddo aññattheti āha “ye kecī”tiādi. Ānandanti bhusaṃ",
  "tika-s0104t:679_4": "pamodanti taṃsamaṅgino sattā etenāti ānandasaddassa karaṇatthataṃ dasseti. Sobhanamano",
  "tika-s0104t:679_5": "sumano, cittaṃ, sobhanaṃ vā mano yassāti sumano, taṃsamaṅgīpuggalo. Nanu ca cittavācakabhāve",
  "tika-s0104t:679_6": "sati cetasikasukhassa bhāvatthatā yuttā, puggalavācakabhāve pana cittameva bhāvattho",
  "tika-s0104t:679_7": "siyā, na cetasikasukhaṃ, sumanasaddassa dabbanimittaṃ pati pavattattā yathā “daṇḍittaṃ",
  "tika-s0104t:679_8": "sikhitta”ntiādīti? Saccametaṃ dabbe apekkhite, idha pana tadanapekkhitvā tena dabbena",
  "tika-s0104t:679_9": "yuttaṃ mūlanimittabhūtaṃ cetasikasukhameva apekkhitvā sumanasaddo pavatto, tasmā",
  "tika-s0104t:679_10": "etthāpi cetasikasukhameva bhāvattho sambhavati, tenāha “cetasikasukhassetaṃ adhivacana”nti.",
  "tika-s0104t:679_11": "Etena hi vacanena tadaññacetasikānampi cittapaṭibaddhattā, cittakiriyattā ca yathāsambhavaṃ",
  "tika-s0104t:679_12": "somanassabhāvo āpajjatīti codanaṃ nāpajjateva ruḷhisaddattā tassa yathā “paṅkaja”nti",
  "tika-s0104t:679_13": "pariharati. Ubbilayatīti ubbilaṃ, bhindati purimāvatthāya visesaṃ āpajjatīti attho.",
  "tika-s0104t:679_14": "Tadeva ubbilāvitaṃ paccayantarāgamādivasena. Uddhaṃ palavatīti vā ubbilāvitaṃ akārānaṃ",
  "tika-s0104t:679_15": "ikāraṃ, ākārañca katvā, cittameva “cetaso”ti vuttattā. Taddhite pana siddhe taṃ abyatirittaṃ",
  "tika-s0104t:679_16": "tasmiṃ pade vacanīyassa sāmaññabhāvato, tassa vā saddassa nāmapadattā, tasmā kassāti",
  "tika-s0104t:679_17": "sambandhīvisesānuyoge “cetaso”ti vuttanti dassetuṃ “kassā”tiādi vuttaṃ. Esa nayo",
  "tika-s0104t:679_18": "īdisesu. Yāya uppannāya kāyacittaṃ vātapūritabhastā viya uddhumāyanākārappattaṃ hoti",
  "tika-s0104t:679_19": "tassā gehasitāya odagyapītiyā etaṃ adhivacananti sarūpaṃ dasseti “uddhaccāvahāyā”tiādinā.",
  "tika-s0104t:679_20": "Uddhaccāvahāyāti uddhatabhāvāvahāya. Uppilāpeti cittaṃ uppilāvitaṃ karotīti ubbilāpanā,",
  "tika-s0104t:679_21": "sā eva pīti, tassā. Khandhavasena dhammavisesattaṃ āha “idhāpī”tiādinā. Avaṇṇabhūmimapekkhāya",
  "tika-s0104t:679_22": "api-saddo “ayampi pārājiko”tiādīsu viya, idha ca kiñcāpi tesaṃ bhikkhūnaṃ ubbilāvitameva",
  "tika-s0104t:679_23": "natthi, atha kho āyatiṃ kulaputtānaṃ edisesupi ṭhānesu akusaluppattiṃ paṭisedhento",
  "tika-s0104t:679_24": "dhammanettiṃ ṭhapetīti. Dvīhi padehi saṅkhārakkhandho, ekena vedanākkhandho vuttoti",
  "tika-s0104t:679_25": "etthāpi “tesaṃ vasena sesānaṃ sampayuttadhammānaṃ karaṇaṃ paṭikkhittamevā”ti ca aṭṭhakathāyaṃ",
  "tika-s0104t:679_26": "vuttanayena sakkā viññātunti na vuttaṃ. “Pi-saddo sambhāvanattho”tiādinā vuttanayena",
  "tika-s0104t:679_27": "cettha attho yathāsambhavaṃ veditabbo.",
  "tika-s0104t:680_0": "Tumhaṃyevassa tena antarāyoti etthāpi “antarāyo”ti idaṃ “ubbilāvitattassa akaraṇīyatākāraṇavacana”tiādinā",
  "tika-s0104t:680_1": "heṭṭhā avaṇṇapakkhe amhehi vuttanayānusārena attho daṭṭhabbo. Ettha ca “ānandino",
  "tika-s0104t:680_2": "ubbilāvitā”ti dīpitaṃ pītimeva gahetvā “tena ubbilāvitattenā”ti vacanaṃ somanassarahitāya",
  "tika-s0104t:680_3": "pītiyā abhāvato tabbacaneneva “sumanā”ti dīpitaṃ somanassampi siddhamevāti katvā",
  "tika-s0104t:680_4": "vuttaṃ. Atha vā somanassassa antarāyakaratā pākaṭā, na tathā pītiyāti evaṃ vuttanti",
  "tika-s0104t:680_5": "daṭṭhabbaṃ. Kasmā panetanti yathāvuttaṃ atthaṃ avibhāgato manasi katvā codeti. Ācariyo",
  "tika-s0104t:680_6": "“sacca”nti tamatthaṃ paṭijānitvā “taṃ panā”tiādinā vibhajjabyākaraṇavasena pariharati.",
  "tika-s0104t:681_0": "Tattha etanti ānandādīnamakaraṇīyatāvacanaṃ, nanu bhagavatā vaṇṇitanti sambandho.",
  "tika-s0104t:681_1": "Buddhoti kittayantassāti “buddho”ti vacanaṃ guṇānussaraṇavasena kathentassa sādhujanassa.",
  "tika-s0104t:681_2": "Kasiṇenāti kasiṇatāya sakalabhāvena. Jambudīpassāti cetassa avayavabhāvena sambandhīvacanaṃ.",
  "tika-s0104t:681_3": "Apare pana “jambudīpassāti karaṇavacanatthe sāmivacana”ti vadanti, tesaṃ matena kasiṇajambudīpasaddānaṃ",
  "tika-s0104t:681_4": "samānādhikaraṇabhāvo daṭṭhabbo, karaṇavacanañca nissakkatthe. Pageva ekadesato panāti",
  "tika-s0104t:681_5": "api-saddo sambhāvane. Ādi-saddena cettha –",
  "tika-s0104t:682_0": "“Mā soci udāyi, ānando avītarāgo kālaṃ kareyya, tena cittappasādena sattakkhattuṃ",
  "tika-s0104t:682_1": "devarajjaṃ kāreyya, sattakkhattuṃ imasmiṃyeva jambudīpe mahārajjaṃ kāreyya, apica",
  "tika-s0104t:682_2": "udāyi ānando diṭṭheva dhamme parinibbāyissatī”tiādisuttaṃ –",
  "tika-s0104t:683_0": "Saṅgahitaṃ. Nti suttantare vuttaṃ pītisomanassaṃ. Nekkhammassitanti kāmato nikkhamane",
  "tika-s0104t:683_1": "kusaladhamme nissitaṃ. Idhāti imasmiṃ sutte. Gehassitanti gehavāsīnaṃ samudāciṇṇato",
  "tika-s0104t:683_2": "gehasaṅkhāte kāmaguṇe nissitaṃ. Kasmā tadevidhādhippetanti āha “idañhī”tiādi. “Āyasmato",
  "tika-s0104t:683_3": "channassa uppannasadisa”nti vuttamatthaṃ pākaṭaṃ kātuṃ, samatthetuṃ vā “tenevā”tiādi",
  "tika-s0104t:683_4": "vuttaṃ. Visesaṃ nibbattetuṃ nāsakkhi bhagavati, dhamme ca pavattagehassitapematāya.",
  "tika-s0104t:683_5": "Parinibbānakāleti parinibbānāsannakāle bhagavatā paññattena tajjitoti vā sambandho.",
  "tika-s0104t:683_6": "Parinibbānakāleti vā bhagavato parinibbutakāle saṅghena tajjito nibbattetīti vā sambandho.",
  "tika-s0104t:683_7": "Brahmadaṇḍenāti “bhikkhūhi itthannāmo neva vattabbo, na ovaditabbo, nānusāsitabbo”ti",
  "tika-s0104t:683_8": "katena brahmadaṇḍena. Tajjitoti saṃvejito. Tasmāti yasmā gehassitapītisomanassaṃ",
  "tika-s0104t:683_9": "jhānādīnaṃ antarāyakaraṃ, tasmā. Vuttañhetaṃ bhagavatā sakkapañhasutte “somanassaṃpāhaṃ",
  "tika-s0104t:683_10": "devānaminda, duvidhena vadāmi sevitabbampi asevitabbampī”ti.",
  "tika-s0104t:684_0": "“Ayañhī”tiādinā tadevatthaṃ kāraṇato samattheti. Rāgasahitattā hi sā antarāyakarāti.",
  "tika-s0104t:684_1": "Ettha pana “idañhi rāgasañhitaṃ pītisomanassa”nti vattabbaṃ siyā, tathāpi pītiggahaṇena",
  "tika-s0104t:684_2": "somanassampi gahitameva hoti somanassarahitāya pītiyā abhāvatoti heṭṭhā vuttanayena",
  "tika-s0104t:684_3": "pītiyeva gahitā. Apica sevitabbāsevitabbavibhāgassa sutte vacanato somanassassa pākaṭo",
  "tika-s0104t:684_4": "antarāyakarabhāvo, na tathā pītiyāti sāyeva rāgasahitatthena visesetvā vuttā. Avaṇṇabhūmiyā",
  "tika-s0104t:684_5": "saddhiṃ sambandhitvā pākaṭaṃ kātuṃ “lobho cā”tiādi vuttaṃ. Kodhasadisovāti avaṇṇabhūmiyaṃ",
  "tika-s0104t:684_6": "vuttakodhasadiso eva. “Luddho”tiādigāthānaṃ “kuddho”tiādigāthāsu vuttanayena attho daṭṭhabbo.",
  "tika-s0104t:685_0": "“Mamaṃ vā bhikkhave pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa",
  "tika-s0104t:685_1": "vā vaṇṇaṃ bhāseyyuṃ, tatra ce tumhe assatha ānandino sumanā ubbilāvitā, api nu tumhe",
  "tika-s0104t:685_2": "paresaṃ subhāsitadubbhāsitaṃ ājāneyyāthāti? No hetaṃ bhante”ti ayaṃ tatiyavāro nāma",
  "tika-s0104t:685_3": "avaṇṇabhūmiyaṃ vuttanayavasena tatiyavāraṭṭhāne nīharitabbattā, so desanākāle tena",
  "tika-s0104t:685_4": "vārena bodhetabbapuggalābhāvato desanāya anāgatopi tadatthasambhavato atthato āgatoyeva.",
  "tika-s0104t:685_5": "Yathā taṃ vitthāravasena kathāvatthuppakaraṇanti dassetuṃ “tatiyavāro panā”tiādi",
  "tika-s0104t:685_6": "vuttaṃ, etena saṃvaṇṇanākāle tathābujjhanakasattānaṃ vasena so vāro ānetvā saṃvaṇṇetabboti",
  "tika-s0104t:685_7": "dasseti. “Yatheva hī”tiādinā tadevatthasambhavaṃ vibhāveti. Kuddho atthaṃ na jānāti",
  "tika-s0104t:685_8": "yathevāti sambandho.",
  "tika-s0104t:686_0": "Paṭipajjitabbākāradassanavāreti yathāvuttaṃ tatiyavāraṃ upādāya vattabbe catutthavāre.",
  "tika-s0104t:686_1": "“Tumhākaṃ satthā”ti vacanato pabhuti yāva “imināpi kāraṇena taccha”nti vacanaṃ, tāva",
  "tika-s0104t:686_2": "yojanā. “So hi bhagavā”tiādi tabbivaraṇaṃ. Tattha itipīti imināpi kāraṇena. Vitthāro",
  "tika-s0104t:686_3": "visuddhimagge “anāpatti upasampannassa bhūtaṃ ārocetī”ti vuttepi sabhāgānameva ārocanaṃ",
  "tika-s0104t:686_4": "yuttanti āha “sabhāgānaṃ bhikkhūnaṃyeva paṭijānitabba”nti. Teyeva hi tassa atthakāmā,",
  "tika-s0104t:686_5": "saddheyyavacanattañca maññanti, tato ca “sāsanassa amoghatā dīpitā hotī”ti vuttatthasamatthanaṃ",
  "tika-s0104t:686_6": "siyā. “Evañhī”tiādi kāraṇavacanaṃ. Pāpicchatā ceva parivajjitā, kattubhūtā vā sā,",
  "tika-s0104t:686_7": "hotīti sambandho. Amoghatāti niyyānikabhāvena atucchatā. Vuttanayenāti “tatra tumhehīti",
  "tika-s0104t:686_8": "tasmiṃ vaṇṇe tumhehī”tiādinā ceva “dutiyaṃ padaṃ paṭhamassa padassa, catutthañca",
  "tika-s0104t:686_9": "tatiyassa vevacana”ntiādinā ca vuttanayena.",
  "tika-s0104t:687": "Cūḷasīlavaṇṇanā",
  "tika-s0104t:688_0": "7. Ko anusandhīti pucchā “nanu ettakeneva yathāvuttehi avaṇṇavaṇṇehi sambandhā desanāmatthakaṃ",
  "tika-s0104t:688_1": "pattā”ti anuyogasambhavato katā. Vaṇṇena ca avaṇṇena cāti tadubhayapadena. Atthaniddeso",
  "tika-s0104t:688_2": "viya hi saddaniddesopīti akkharacintakā. Atha vā tathābhāsanassa kāraṇattā, koṭṭhāsattā",
  "tika-s0104t:688_3": "ca “padehī”ti vuttaṃ. Avaṇṇena ca vaṇṇena cāti pana aguṇaguṇavasena, nindāpasaṃsāvasena",
  "tika-s0104t:688_4": "ca sarūpadassanaṃ. “Nivatto amūlakatāya vissajjetabbatābhāvato”ti ācariyadhammapālattherena",
  "tika-s0104t:688_5": "vuttaṃ. Taṃ vitthāretvā desanāya bodhetabbapuggalābhāvato ettakāva sā yuttarūpāti",
  "tika-s0104t:688_6": "bhagavato ajjhāsayeneva adesanābhāvena nivatto, yathā taṃ vaṇṇabhūmiyaṃ tatiyavārotipi",
  "tika-s0104t:688_7": "daṭṭhabbaṃ. Tathā bodhetabbapuggalasambhavena vissajjetabbatāya adhigatabhāvato anuvattatiyeva.",
  "tika-s0104t:688_8": "Itipetaṃ bhūtanti ettha iti-saddo ādiattho taduparipi anuvattakattā, tena vakkhati",
  "tika-s0104t:688_9": "“idha panā”tiādi. Ettāvatā ayaṃ vaṇṇānusandhīti dassetvā duvidhesu pana tesu vaṇṇesu",
  "tika-s0104t:688_10": "brahmadattassa vaṇṇānusandhīti dassento “so panā”tiādimāha. Upari suññatāpakāsane",
  "tika-s0104t:688_11": "anusandhiṃ dassessati “atthi bhikkhave”tiādinā.",
  "tika-s0104t:689_0": "Evaṃ pucchāvissajjanāmukhena samudāyatthataṃ vatvā idāni avayavatthataṃ dasseti “tatthā”tiādinā.",
  "tika-s0104t:689_1": "Appameva parito samantato khaṇḍitattā parittaṃ nāmāti āha “appamattakanti parittassa",
  "tika-s0104t:689_2": "nāma”nti. Mattā vuccati pamāṇaṃ mīyate parimīyateti katvā. Samāsantakakārena appamattakaṃ",
  "tika-s0104t:689_3": "yathā “bahuputtako”ti, evaṃ oramattakepi. Eteneva “appā mattā appamattā, sā etassāti",
  "tika-s0104t:689_4": "appamattaka”ntiādinā kapaccayassa sātthakatampi dasseti atthato abhinnattā. Mattakasaddassa",
  "tika-s0104t:689_5": "anatthakabhāvato sīlameva sīlamattakaṃ. Anatthakabhāvoti ca sakatthatā purimapadattheyeva",
  "tika-s0104t:689_6": "pavattanato. Na hi saddā kevalaṃ anatthakā bhavantīti akkharacintakā. Nanu ca bhagavato",
  "tika-s0104t:689_7": "pāramitānubhāvena niratthakamekakkharampi mukhavaraṃ nārohati, sakalañca pariyattisāsanaṃ",
  "tika-s0104t:689_8": "pade pade catusaccappakāsananti vuttaṃ, kathaṃ tassa anatthakatā sambhavatīti? Saccaṃ,",
  "tika-s0104t:689_9": "tampi padantarābhihitassa atthassa visesanavasena tadabhihitaṃ atthaṃ vadati eva,",
  "tika-s0104t:689_10": "so pana attho vināpi tena padantareneva sakkā viññātunti anatthakamicceva vuttanti.",
  "tika-s0104t:689_11": "Nanu avocumha “anatthakabhāvo…pe… pavattanato”ti. Apica vineyyajjhāsayānurūpavasena",
  "tika-s0104t:689_12": "bhagavato desanā pavattati, vineyyā ca anādimatisaṃsāre lokiyesuyeva saddesu paribhāvitacittā,",
  "tika-s0104t:689_13": "loke ca asatipi atthantarāvabodhe vācāsiliṭṭhatādivasena saddapayogo dissati “labbhati",
  "tika-s0104t:689_14": "palabbhati, khañjati nikhañjati, āgacchati paccāgacchatī”tiādinā. Tathāparicitānañca",
  "tika-s0104t:689_15": "tathāvidheneva saddapayogena atthāvagamo sukho hotīti anatthakasaddapayogo vuttoti.",
  "tika-s0104t:689_16": "Evaṃ sabbattha. Hoti cettha –",
  "tika-s0104t:690": "“Padantaravacanīya-ssatthassa visesanāya;",
  "tika-s0104t:691": "Bodhanāya vineyyānaṃ, tathānatthapadaṃ vade”ti.",
  "tika-s0104t:692_0": "Atha vā sīlamattakanti ettha matta-saddo visesanivattiattho “avitakkavicāramattā",
  "tika-s0104t:692_1": "dhammā manomattā dhātu manodhātū”ti ca ādīsu viya. “Appamattakaṃ oramattaka”nti padadvayena",
  "tika-s0104t:692_2": "sāmaññato vuttoyeva hi attho “sīlamattaka”nti padena visesato vutto, tena ca sīlaṃ",
  "tika-s0104t:692_3": "eva sīlamattaṃ, tadeva sīlamattakanti nibbacanaṃ kātabbanti dassetuṃ “sīlameva sīlamattaka”nti vuttaṃ.",
  "tika-s0104t:693_0": "Ayaṃ pana aṭṭhakathāmuttako nayo – oramattakanti ettha oranti apārabhāgo “orato bhogaṃ",
  "tika-s0104t:693_1": "oraṃ pāra”ntiādīsu viya. Atha vā heṭṭhāattho orasaddo oraṃ āgamanāya ye paccayā,",
  "tika-s0104t:693_2": "te orambhāgiyāni saṃyojanānītiādīsu viya. Sīlañhi samādhipaññāyo apekkhitvā apārabhāge,",
  "tika-s0104t:693_3": "heṭṭhābhāge ca hoti, ubhayatthāpi “ore pavattaṃ mattaṃ yassā”tiādinā viggaho. Sīlamattakanti",
  "tika-s0104t:693_4": "etthāpi mattasaddo amahatthavācako “bhesajjamattā”tiādīsu viya. Atha vā sīlepi tadekadesasseva",
  "tika-s0104t:693_5": "saṅgahaṇatthaṃ amahatthavācako ettha mattasaddo vutto. Tathā hi indriyasaṃvarapaccayasannissitasīlāni",
  "tika-s0104t:693_6": "idha desanaṃ anāruḷhāni. Kasmāti ce? Yasmā tāni pātimokkhasaṃvaraājīvapārisuddhisīlāni",
  "tika-s0104t:693_7": "viya na sabbaputhujjanesu pākaṭānīti. Mattanti cettha visesanivattiatthe napuṃsakaliṅgaṃ.",
  "tika-s0104t:693_8": "Pamāṇappakatthesu pana “matta”nti vā “mattā”ti vā napuṃsakitthiliṅgaṃ.",
  "tika-s0104t:694_0": "“Idaṃ vuttaṃ hotī”tiādinā saha yojanāya piṇḍatthaṃ dasseti. Yena sīlena vadeyya,",
  "tika-s0104t:694_1": "etaṃ sīlamattakaṃ nāmāti sambandho. “Vaṇṇaṃ vadāmīti ussāhaṃ katvāpī”ti idaṃ “vaṇṇaṃ",
  "tika-s0104t:694_2": "vadamāno”ti etassa vivaraṇaṃ. Etena hi “ekapuggalo bhikkhave, loke uppajjamāno uppajjatī”tiādīsu",
  "tika-s0104t:694_3": "viya mānasaddassa sāmatthiyatthataṃ dasseti. “Ussāhaṃ kurumāno”ti avatvā “katvā”ti",
  "tika-s0104t:694_4": "ca vacanaṃ tvādipaccayantapadānamiva mānantapaccayantapadānampi parakiriyāpekkhamevāti",
  "tika-s0104t:694_5": "dassanatthaṃ. “Tattha siyā”tiādinā sandhāyabhāsitamatthaṃ ajānitvā nītatthameva gahetvā",
  "tika-s0104t:694_6": "suttantaravirodhitaṃ maññamānassa kassaci īdisī codanā siyāti dasseti. Tatthāti tasmiṃ",
  "tika-s0104t:694_7": "“appamattakaṃ kho paneta”ntiādivacane. Kammaṭṭhānabhāvane yuñjati sīlenāti yogī, tassa.",
  "tika-s0104t:695_0": "Alaṅkaraṇaṃ vibhūsanaṃ alaṅkāro, pasādhanakiriyā. Alaṃ karoti etenevāti vā alaṅkāro,",
  "tika-s0104t:695_1": "kuṇḍalādipasādhanaṃ. Maṇḍīyate maṇḍanaṃ, ūnaṭṭhānapūraṇaṃ. Maṇḍīyati etenāti vā maṇḍanaṃ,",
  "tika-s0104t:695_2": "mukhacuṇṇādiūnapūraṇopakaraṇaṃ. Idha pana sadisavohārena, taddhitavasena vā sīlameva",
  "tika-s0104t:695_3": "tathā vuttaṃ. Maṇḍaneti maṇḍanahetu, maṇḍanakiriyānimittaṃ gatoti attho. Atha vā",
  "tika-s0104t:695_4": "maṇḍati sīlenāti maṇḍano, maṇḍanajātiko puriso. Bahumhi cetaṃ jātyāpekkhāya ekavacanaṃ.",
  "tika-s0104t:695_5": "Ubbāhanatthepi hi ekavacanamicchanti keci, tadayuttameva saddasatthe anāgatattā,",
  "tika-s0104t:695_6": "atthayuttiyā ca abhāvato. Kathañhi ekavacananiddiṭṭhato ubbāhanakaraṇaṃ yuttaṃ siyā",
  "tika-s0104t:695_7": "ekasmiṃ yevatthe ubbāhitabbassa aññassatthassa abhāvato. Tasmā vipallāsavasena bahvatthe",
  "tika-s0104t:695_8": "idaṃ ekavacanaṃ daṭṭhabbaṃ, maṇḍanasīlesūti attho. Ācariyadhammapālattherenapi hi",
  "tika-s0104t:695_9": "ayamevidha vinicchayo vutto. Aggatanti uttamabhāvaṃ.",
  "tika-s0104t:696": "Assaṃ bhavissāmīti ākaṅkheyyāti sambandho. Assāti bhaveyya. Paripūrakārīti cettha iti-saddo ādiattho, pakārattho vā, tena sakalampi sīlathomanasuttaṃ dasseti.",
  "tika-s0104t:697": "Kikīva aṇḍanti etthāpi tadatthena iti-saddena –",
  "tika-s0104t:698": "“Kikīva aṇḍaṃ camarīva vāladhiṃ,",
  "tika-s0104t:699": "Piyaṃva puttaṃ nayanaṃva ekakaṃ;",
  "tika-s0104t:700": "Tatheva sīlaṃ anurakkhamānā,",
  "tika-s0104t:701": "Supesalā hotha sadā sagāravā”ti. ; –",
  "tika-s0104t:702_0": "Gāthaṃ saṅgaṇhāti. “Pupphagandho”ti vatvā tadekadesena dassetuṃ “na candana”ntiādi",
  "tika-s0104t:702_1": "vuttaṃ. Candanaṃ tagaraṃ mallikāti hi taṃsahacaraṇato tesaṃ gandhova vutto. Pupphagandhoti",
  "tika-s0104t:702_2": "ca pupphañca tadavaseso gandho cāti attho. Tagaramallikāhi vā avasiṭṭho “pupphagandho”ti",
  "tika-s0104t:702_3": "vutto. Satañca gandhoti ettha sīlameva sadisavohārena vā taddhitavasena vā gandho.",
  "tika-s0104t:702_4": "Sīlanibandhano vā thutighoso vuttanayena “gandho”ti adhippeto. Sīlañhi kittiyā nimittaṃ.",
  "tika-s0104t:702_5": "Yathāha “sīlavato kalyāṇo kittisaddo abbhuggacchatī”ti. Sappuriso pavāyati pakārehi",
  "tika-s0104t:702_6": "gandhati tassa gandhūpagarukkhapaṭibhāgattā.",
  "tika-s0104t:703": "Vassikīti sumanapupphaṃ, “vassika”ntipi pāṭho, tadatthova. Gandhā eva gandhajātā, gandhappakārā vā. Yvāyanti yadidaṃ, uttamo gandho vātīti sambandho.",
  "tika-s0104t:704": "Sammadaññā vimuttānanti sammā aññāya jānitvā, aggamaggena vā vimuttānaṃ. Maggaṃ na vindatīti kāraṇaṃ na labhati, na jānāti vā.",
  "tika-s0104t:705_0": "“Sīle patiṭṭhāyā”ti gāthāya paṭisandhipaññāya sapañño ātāpī vīriyavā pārihārikapaññāya",
  "tika-s0104t:705_1": "nipako narasaṅkhāto bhikkhu sīle patiṭṭhāya cittaṃ tappadhānena vuttaṃ samādhiṃ bhāvayaṃ",
  "tika-s0104t:705_2": "bhāvayanto bhāvanāhetu tathā paññaṃ vipassanañca imaṃ antojaṭābahijaṭāsaṅkhātaṃ jaṭaṃ",
  "tika-s0104t:705_3": "vijaṭaye vijaṭeyya vijaṭituṃ samattheyyāti saṅkhepattho.",
  "tika-s0104t:706": "Pathaviṃ nissāyāti pathaviṃ rasaggahaṇavasena nissāya, sīlasmiṃ pana paripūraṇavasena nissāya patiṭṭhānaṃ daṭṭhabbaṃ.",
  "tika-s0104t:707_0": "Appakamahantatāya pārāpārādi viya upanidhāpaññattibhāvato aññamaññaṃ upanidhāya āhāti",
  "tika-s0104t:707_1": "vissajjetuṃ “upari guṇe upanidhāyā”ti vuttaṃ. Sīlañhīti ettha hi-saddo kāraṇattho,",
  "tika-s0104t:707_2": "tenidaṃ kāraṇaṃ dasseti “yasmā sīlaṃ kiñcāpi patiṭṭhābhāvena samādhissa bahūpakāraṃ,",
  "tika-s0104t:707_3": "pabhāvādiguṇavisese panassa upanidhāya kalampi bhāgaṃ na upeti, tathā samādhi ca",
  "tika-s0104t:707_4": "paññāyā”ti. Tenevāha “tasmā”tiādi. Na pāpuṇātīti guṇasamabhāvena na sampāpuṇāti,",
  "tika-s0104t:707_5": "na sametīti vuttaṃ hoti. Uparimanti samādhipaññaṃ. Upanidhāyāti upatthambhaṃ katvā.",
  "tika-s0104t:707_6": "Tañhi tādisāya paññattiyā upatthambhanaṃ hoti. Heṭṭhimanti sīlasamādhidvayaṃ.",
  "tika-s0104t:708_0": "“Katha”ntiādi vitthāravacanaṃ. Kaṇḍambamūlikapāṭihāriyakathanañcettha yathākathañcipi",
  "tika-s0104t:708_1": "sīlassa samādhimapāpuṇatāsiddhiyevidhādhippetāti pākaṭatarapāṭihāriyabhāvena, nidassananayena",
  "tika-s0104t:708_2": "cāti daṭṭhabbaṃ. “Abhi…pe… titthiyamaddana”nti idaṃ pana tassa yamakapāṭihāriyassa",
  "tika-s0104t:708_3": "supākaṭabhāvadassanatthaṃ, aññehi bodhimūle ñātisamāgamādīsu ca katapāṭihāriyehi",
  "tika-s0104t:708_4": "visesadassanatthañca vuttaṃ. Sambodhito hi aṭṭhamepi divase devatānaṃ “buddho vā",
  "tika-s0104t:708_5": "no vā”ti uppannakaṅkhāvidhamanatthaṃ ākāse ratanacaṅkamaṃ māpetvā caṅkamanto pāṭihāriyaṃ",
  "tika-s0104t:708_6": "akāsi, tato dutiyasaṃvacchare kulanagaragato kapilavatthupure nigrodhārāme ñātīnaṃ",
  "tika-s0104t:708_7": "samāgamepi tesaṃ mānamadappahānatthaṃ yamakapāṭihāriyaṃ akāsi. Tattha abhisambodhitoti",
  "tika-s0104t:708_8": "abhisambujjhanakālato. Sāvatthinagaradvāreti sāvatthinagarassa dakkhiṇadvāre. Kaṇḍambarukkhamūleti",
  "tika-s0104t:708_9": "kaṇḍena nāma pasenadirañño uyyānapālena ropitattā kaṇḍambanāmakassa rukkhassa mūle.",
  "tika-s0104t:708_10": "Yamakapāṭihāriyakaraṇatthāya bhagavato citte uppanne “tadanucchavikaṃ ṭhānaṃ icchitabba”nti",
  "tika-s0104t:708_11": "ratanamaṇḍapādi sakkena devaraññā āṇattena vissakammunā katanti vadanti keci. Bhagavatā",
  "tika-s0104t:708_12": "nimmitanti apare. Aṭṭhakathāsu pana anekāsu “sakkena devānamindena āṇāpitena vissakammadevaputtena",
  "tika-s0104t:708_13": "maṇḍapo kato, caṅkamo pana bhagavatā nimmito”ti vuttaṃ. Dibbasetacchatte devatāhi",
  "tika-s0104t:708_14": "dhāriyamāneti attho viññāyati aññesamasambhavato. “Dvādasayojanāya parisāyā”ti idaṃ",
  "tika-s0104t:708_15": "catūsu disāsu paccekaṃ dvādasayojanaṃ manussaparisaṃ sandhāya vuttaṃ. Tadā kira dasasahassilokadhātuto",
  "tika-s0104t:708_16": "cakkavāḷagabbhaṃ paripūretvā devabrahmānopi sannipatiṃsu. Yo koci evarūpaṃ pāṭihāriyaṃ",
  "tika-s0104t:708_17": "kātuṃ samattho ce, so āgacchatūti codanāsadisattā vuttaṃ “attādānaparidīpana”nti.",
  "tika-s0104t:708_18": "Attādānañhi anuyogo paṭipakkhassa attassa ādānaṃ gahaṇanti katvā. Titthiyamaddananti",
  "tika-s0104t:708_19": "“pāṭihāriyaṃ karissāmā”ti kuhāyanavasena pubbe uṭṭhitānaṃ titthiyānaṃ maddanaṃ, tañca",
  "tika-s0104t:708_20": "tathā kātuṃ asamatthatāsampādanameva. Tadetaṃ padadvayaṃ “yamakapāṭihāriya”nti etena",
  "tika-s0104t:708_21": "sambandhitabbaṃ. Rājagahaseṭṭhino candanaghaṭikuppattito paṭṭhāya sabbameva cettha vattabbaṃ.",
  "tika-s0104t:709": "Uparimakāyatotiādi paṭisambhidāmagge āgatanayadassanaṃ, tena vuttaṃ “itiādinayappavatta”nti, “sabbaṃ vitthāretabba”nti ca. Tatthāyaṃ pāḷiseso –",
  "tika-s0104t:710_0": "“Heṭṭhimakāyato aggikkhandho pavattati, uparimakāyato udakadhārā pavattati. Puratthimakāyato",
  "tika-s0104t:710_1": "aggi, pacchimakāyato udakaṃ. Pacchimakāyato aggi, puratthimakāyato udakaṃ. Dakkhiṇaakkhito",
  "tika-s0104t:710_2": "aggi, vāmaakkhito udakaṃ. Vāmaakkhito aggi, dakkhiṇaakkhito udakaṃ. Dakkhiṇakaṇṇasotato",
  "tika-s0104t:710_3": "aggi, vāmakaṇṇasotato udakaṃ. Vāmakaṇṇasotato aggi, dakkhiṇakaṇṇasotato udakaṃ. Dakkhiṇanāsikāsotato",
  "tika-s0104t:710_4": "aggi, vāmanāsikāsotato udakaṃ. Vāmanāsikāsotato aggi, dakkhiṇanāsikāsotato udakaṃ.",
  "tika-s0104t:710_5": "Dakkhiṇaaṃsakūṭato aggi, vāmaaṃsakūṭato udakaṃ. Vāmaaṃsakūṭato aggi, dakkhiṇaaṃsakūṭato",
  "tika-s0104t:710_6": "udakaṃ. Dakkhiṇahatthato aggi, vāmahatthato udakaṃ. Vāmahatthato aggi, dakkhiṇahatthato",
  "tika-s0104t:710_7": "udakaṃ. Dakkhiṇapassato aggi, vāmapassato udakaṃ. Vāmapassato aggi, dakkhiṇapassato",
  "tika-s0104t:710_8": "udakaṃ. Dakkhiṇapādato aggi, vāmapādato udakaṃ. Vāmapādato aggi, dakkhiṇapādato udakaṃ.",
  "tika-s0104t:710_9": "Aṅgulaṅgulehi aggi, aṅgulantarikāhi udakaṃ. Aṅgulantarikāhi aggi, aṅgulaṅgulehi udakaṃ.",
  "tika-s0104t:710_10": "Ekekalomato aggi, ekekalomato udakaṃ. Lomakūpato lomakūpato aggikkhandho pavattati,",
  "tika-s0104t:710_11": "lomakūpato lomakūpato udakadhārā pavattatī”ti.",
  "tika-s0104t:711": "Aṭṭhakathāyaṃ pana “ekekalomakūpato” icceva āgataṃ.",
  "tika-s0104t:712_0": "Channaṃ vaṇṇānanti etthāpi nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānanti",
  "tika-s0104t:712_1": "ayaṃ sabbopi pāḷiseso peyyālanayena, ādi-saddena ca dassito. Ettha ca channaṃ vaṇṇānaṃ",
  "tika-s0104t:712_2": "ubbāhanabhūtānaṃ yamakā yamakā vaṇṇā pavattantīti pāṭhasesena sambandho, tena vakkhati",
  "tika-s0104t:712_3": "“dutiyā dutiyā rasmiyo”tiādi. Tattha hi tāsaṃ yamakaṃ yamakaṃ pavattanākārena saha",
  "tika-s0104t:712_4": "āvajjanaparikammādhiṭṭhānānaṃ visuṃ pavatti dassitā. Keci pana “channaṃ vaṇṇāna”nti",
  "tika-s0104t:712_5": "etassa “aggikkhandho udakadhārā”ti purimehi padehi sambandhaṃ vadanti, tadayuttameva",
  "tika-s0104t:712_6": "aggikkhandhaudakadhārānaṃ atthāya tejokasiṇavāyokasiṇānaṃ samāpajjanassa vakkhamānattā.",
  "tika-s0104t:712_7": "Channaṃ vaṇṇānaṃ chabbaṇṇā pavattantīti kattuvasena vā sambandho yathā “ekassa cepi",
  "tika-s0104t:712_8": "bhikkhuno na paṭibhāseyya taṃ bhikkhuniṃ apasādetu”nti. Kattukammesu hi bahulā sāmivacanaṃ",
  "tika-s0104t:712_9": "ākhyātapayogepi icchanti neruttikā.",
  "tika-s0104t:713_0": "Evaṃ pāḷinayena yamakapāṭihāriyaṃ dassetvā idāni taṃ aṭṭhakathānayena vivaranto paccāsattinayena",
  "tika-s0104t:713_1": "“channaṃ vaṇṇāna”nti padameva paṭhamaṃ vivarituṃ “tassā”tiādimāha. Tattha tassāti",
  "tika-s0104t:713_2": "bhagavato. “Suvaṇṇavaṇṇā rasmiyo”ti idaṃ tāsaṃ pītābhānaṃ yebhuyyatāya vuttaṃ, chabbaṇṇāhi",
  "tika-s0104t:713_3": "rasmīhi alaṅkaraṇakālo viyāti attho. Tāpi hi cakkavāḷagabbhato uggantvā brahmalokamāhacca",
  "tika-s0104t:713_4": "paṭinivattitvā cakkavāḷamukhavaṭṭimeva gaṇhiṃsu. Ekacakkavāḷagabbhaṃ vaṅkagopānasikaṃ",
  "tika-s0104t:713_5": "viya bodhigharaṃ ahosi ekālokaṃ. Dutiyā dutiyā rasmiyoti purimapurimato pacchā pacchā",
  "tika-s0104t:713_6": "nikkhantā rasmiyo. Kasmā sadisākāravasena “viyā”ti vacanaṃ vuttanti āha “dvinnañcā”tiādi.",
  "tika-s0104t:713_7": "Dvinnañca cittānaṃ ekakkhaṇe pavatti nāma natthi, yehi tā evaṃ siyuṃ, tathāpi iminā",
  "tika-s0104t:713_8": "kāraṇadvayena evameva khāyantīti adhippāyo. Bhavaṅgaparivāsassāti bhavaṅgavasena",
  "tika-s0104t:713_9": "parivasanassa, bhavaṅgasaṅkhātassa parivasanassa vā, bhavaṅgapatanassāti vuttaṃ hoti.",
  "tika-s0104t:713_10": "Āciṇṇavasitāyāti āvajjanasamāpajjanādīhi pañcahākārehi samāciṇṇaparicayatāya. Nanu",
  "tika-s0104t:713_11": "ca ekassāpi cittassa pavattiyā dve kisso rasmiyopi sambhaveyyunti anuyogamapaneti",
  "tika-s0104t:713_12": "“tassā tassā pana rasmiyā”tiādinā. Cittavāranānattā āvajjanaparikammacittāni, kasiṇanānattā",
  "tika-s0104t:713_13": "adhiṭṭhānacittavārānipi visuṃ visuṃyeva pavattanti. Āvajjanāvasāne tikkhattuṃ pavattajavanāni",
  "tika-s0104t:713_14": "parikammanāmeneva idha vuttāni.",
  "tika-s0104t:714_0": "Kathanti āha “nīlarasmiatthāya hī”tiādi. “Mañjiṭṭharasmiatthāya lohitakasiṇaṃ, pabhassararasmiatthāya",
  "tika-s0104t:714_1": "pītakasiṇa”nti idaṃ lohitapītarasmīnaṃ kāraṇeyeva vutte siddhanti na vuttaṃ. Tāsameva",
  "tika-s0104t:714_2": "hi mañjiṭṭhapabhassararasmiyo visesapabhedabhūtāti. “Aggikkhandhatthāyā”tiādinā “uparimakāyato”tiādīnaṃ",
  "tika-s0104t:714_3": "vivaraṇaṃ. Aggikkhandhaudakakkhandhāpi aññamaññaasammissā yāva brahmalokā uggantvā",
  "tika-s0104t:714_4": "cakkavāḷamukhavaṭṭiyaṃ patiṃsu, taṃ divasaṃ pana satthā yo yo yasmiṃ yasmiṃ dhamme",
  "tika-s0104t:714_5": "ca pāṭihāriye ca pasanno, tassa tassa ajjhāsayavasena taṃ taṃ dhammañca kathesi,",
  "tika-s0104t:714_6": "pāṭihāriyañca dassesi, evaṃ dhamme bhāsiyamāne, pāṭihāriye ca kariyamāne mahājano",
  "tika-s0104t:714_7": "dhammābhisamayo ahosi. Tasmiñca samāgame attano manaṃ gahetvā pañhaṃ pucchituṃ samatthaṃ",
  "tika-s0104t:714_8": "adisvā nimmitaṃ buddhaṃ māpesi, tena pucchitaṃ pañhaṃ satthā vissajjesi. Satthārā",
  "tika-s0104t:714_9": "pucchitaṃ pañhaṃ so vissajjesi, satthu caṅkamanakāle nimmito ṭhānādīsu aññataraṃ",
  "tika-s0104t:714_10": "kappesi, tassa caṅkamanakāle satthā ṭhānādīsu aññataraṃ kappesīti etamatthaṃ dassetuṃ",
  "tika-s0104t:714_11": "“satthā caṅkamatī”tiādi vuttaṃ. “Sabbaṃ vitthāretabba”nti etena “satthā tiṭṭhati,",
  "tika-s0104t:714_12": "nimmito caṅkamati vā nisīdati vā seyyaṃ vā kappetī”tiādinā catūsu iriyāpathesu ekekamūlakā",
  "tika-s0104t:714_13": "satthupakkhe cattāro, nimmitapakkhe cattāroti sabbe aṭṭha vārā vitthāretvā vattabbāti",
  "tika-s0104t:714_14": "dasseti. Yasmā sīlaṃ samādhissa patiṭṭhāmattameva hutvā nivattati, samādhiyeva tattha",
  "tika-s0104t:714_15": "patiṭṭhāya yathāvuttaṃ sabbaṃ pāṭihāriyakiccaṃ pavatteti, tasmā tadetaṃ samādhikiccamevāti",
  "tika-s0104t:714_16": "vuttaṃ “ettha ekampī”tiādi.",
  "tika-s0104t:715_0": "“Yaṃ panā”tiādinā samādhissa paññamapāpuṇatā vibhāvitā, yaṃ pana paṭivijjhi, idaṃ",
  "tika-s0104t:715_1": "paṭivijjhanaṃ paññākiccanti attho. Taṃ anukkamato dasseti “bhagavā”tiādinā. “Kappasatasahassādhikāni",
  "tika-s0104t:715_2": "cattāri asaṅkhyeyyānī”ti idaṃ dīpaṅkarapādamūle katapaṭhamābhinīhārato paṭṭhāya vuttaṃ,",
  "tika-s0104t:715_3": "tato pubbepi yattakena tasmiṃ bhave icchanto sāvakabodhiṃ pattuṃ sakkuṇeyya, tattakaṃ",
  "tika-s0104t:715_4": "puññasambhāraṃ samupacinīti veditabbaṃ. Tatoyeva hi “manussattaṃ liṅgasampatti, hetu",
  "tika-s0104t:715_5": "satthāradassana”ntiādinā vuttesu aṭṭhadhammesu hetusampannatā ahosi. Keci pana manopaṇidhānavacīpaṇidhānavasena",
  "tika-s0104t:715_6": "anekadhā asaṅkhyeyyaparicchedaṃ katvā pubbasambhāraṃ vadanti, tadayuttameva saṅgahāruḷhāsu",
  "tika-s0104t:715_7": "aṭṭhakathāsu tathā avuttattā. Tāsu hi yathāvuttanayena paṭhamābhinīhārato pubbe hetusampannatāyeva",
  "tika-s0104t:715_8": "dassitā. Ekūnatiṃsavassakāle nikkhamma pabbajitvāti sambandho. Cakkaratanārahapuññavantatāya",
  "tika-s0104t:715_9": "bodhisatto cakkavattisirisampannoti tassa nivāsabhavanaṃ “cakkavattisirinivāsabhūta”nti",
  "tika-s0104t:715_10": "vuttaṃ. Bhavanāti rammasurammasubhasaṅkhātā niketanā. Padhānayoganti dukkaracariyāya",
  "tika-s0104t:715_11": "uttamavīriyānuyogaṃ.",
  "tika-s0104t:716_0": "Uruvelāyaṃ kira senānigame kuṭumbikassa dhītā sujātā nāma dārikā vayappattā nerañjarāya",
  "tika-s0104t:716_1": "tīre nigrodhamūle patthanamakāsi “sacāhaṃ samajātikaṃ kulagharaṃ gantvā paṭhamagabbhe",
  "tika-s0104t:716_2": "puttaṃ labhissāmi, khīrapāyāsena balikammaṃ karissāmī”ti, tassā sā patthanā samijjhi.",
  "tika-s0104t:716_3": "Sā satta dhenuyo laṭṭhivane khādāpetvā tāsampi dhītaro gāviyo laddhā tatheva khādāpetvā",
  "tika-s0104t:716_4": "puna tāsampi dhītaro tathevāti sattaputtinattipanattiparamparāgatāhi dhenūhi khīraṃ",
  "tika-s0104t:716_5": "gahetvā khīrapāyāsaṃ pacitumārabhi. Tasmiṃ khaṇe mahābrahmā tiyojanikaṃ setacchattaṃ",
  "tika-s0104t:716_6": "upari dhāresi, sakko devarājā aggiṃ ujjālesi, sakalaloke vijjamānarasaṃ devatā pakkhipiṃsu,",
  "tika-s0104t:716_7": "pāyāsaṃ dakkhiṇāvaṭṭaṃ hutvā pacati, taṃ sā suvaṇṇapātiyā satasahassagghanikāya saheva",
  "tika-s0104t:716_8": "bodhisattassa datvā pakkāmi. Atha bodhisatto taṃ gahetvā nerañjarāya tīre suppatiṭṭhite",
  "tika-s0104t:716_9": "nāma titthe ekatālaṭṭhippamāṇe ekūnapaññāsapiṇḍe karonto paribhuñji, taṃ sandhāya",
  "tika-s0104t:716_10": "vuttaṃ “visākhāpuṇṇamāyaṃ uruvelagāme sujātāya dvinnaṃ pakkhittadibbojaṃ madhupāyāsaṃ",
  "tika-s0104t:716_11": "paribhuñjitvā”ti. Tattha sujātāyāti āyasmato yasattherassa mātubhūtāya pacchā saraṇagamanaṭṭhāne",
  "tika-s0104t:716_12": "etadaggappattāya sujātāya nāma seṭṭhibhariyāya. Aṅgamaṅgānusārino rasassa sāro upatthambhabalakaro",
  "tika-s0104t:716_13": "bhūtanissito eko viseso ojā nāma, sā divi bhavā pakkhittā etthāti pakkhittadibbojo,",
  "tika-s0104t:716_14": "taṃ. Pātabbo ca so asitabbo cāti pāyāso, rasaṃ katvā pivituṃ, ālopaṃ katvā ca bhuñjituṃ",
  "tika-s0104t:716_15": "yutto bhojanaviseso, madhunā sitto pāyāso madhupāyāso, taṃ.",
  "tika-s0104t:717_0": "Tato nerañjarāya tīre mahāsālavane nānāsamāpattīhi divāvihārassa katattā “sāyanhasamaye”tiādi",
  "tika-s0104t:717_1": "vuttaṃ. Vitthāro tattha tattha gahetabbo. Dakkhiṇuttarenāti divāvihārato bodhiyā",
  "tika-s0104t:717_2": "pavisanamaggaṃ sandhāyāha, ujukaṃ dakkhiṇuttaragatena devatāhi alaṅkatena maggenāti",
  "tika-s0104t:717_3": "attho. Evampi vadanti “dakkhiṇuttarenāti dakkhiṇapacchimuttarena ādiavasānagahaṇena",
  "tika-s0104t:717_4": "majjhimassāpi gahitattā, tathā luttapayogassa ca dassanato. Evañhi sati ‘dakkhiṇapacchimuttaradisābhāgena",
  "tika-s0104t:717_5": "bodhimaṇḍaṃ pavisitvā tiṭṭhatī’ti jātakanidāne vuttavacanena sametī”ti. Dakkhiṇadisato",
  "tika-s0104t:717_6": "gantabbo uttaradisābhāgo dakkhiṇuttaro, tena pavisitvāti apare. Keci pana “uttarasaddo",
  "tika-s0104t:717_7": "cettha maggavācako. Yadi hi disāvācako bhaveyya, ‘dakkhiṇuttarāyā’ti vadeyyā”ti,",
  "tika-s0104t:717_8": "taṃ na “uttarena nadī sīdā, gambhīrā duratikkamā”tiādinā disāvācakassāpi enayogassa",
  "tika-s0104t:717_9": "dassanato, uttarasaddassa ca maggavācakassa anāgatattā. Apica disābhāgaṃ sandhāya",
  "tika-s0104t:717_10": "evaṃ vuttaṃ. Disābhāgopi hi disā evāti. Atha antarāmagge sotthiyena nāma tiṇahārakabrāhmaṇena",
  "tika-s0104t:717_11": "dinnā aṭṭha kusatiṇamuṭṭhiyo gahetvā asitañcanagirisaṅkāsaṃ sabbabodhisattānamassāsajananaṭṭhāne",
  "tika-s0104t:717_12": "samāviruḷhaṃ bodhiyā maṇḍanabhūtaṃ bodhimaṇḍamupagantvā tikkhattuṃ padakkhiṇaṃ katvā",
  "tika-s0104t:717_13": "dakkhiṇadisābhāge aṭṭhāsi, so pana padeso paduminipatte udakabindu viya pakampittha,",
  "tika-s0104t:717_14": "tato pacchimadisābhāgaṃ, uttaradisābhāgañca gantvā tiṭṭhantepi mahāpurise tatheva",
  "tika-s0104t:717_15": "te akampiṃsu, tato “nāyaṃ sabbopi padeso mama guṇaṃ sandhāretuṃ samattho”ti puratthimadisābhāgamagamāsi,",
  "tika-s0104t:717_16": "tattha pallaṅkappamāṇaṃ niccalamahosi, tasseva ca nippariyāyena bodhimaṇḍasamaññā,",
  "tika-s0104t:717_17": "mahāpuriso “idaṃ kilesaviddhaṃsanaṭṭhāna”nti sanniṭṭhānaṃ katvā pubbuttaradisābhāge",
  "tika-s0104t:717_18": "ṭhito tattha akampanappadese tāni tiṇāni agge gahetvā sañcālesi, tāvadeva cuddasahattho",
  "tika-s0104t:717_19": "pallaṅko ahosi, tānipi tiṇāni vicittākārena tūlikāya lekhā gahitāni viya ahesuṃ.",
  "tika-s0104t:717_20": "So tattha tisandhipallaṅkaṃ ābhujitvā caturaṅgasamannāgataṃ mettākammaṭṭhānaṃ pubbaṅgamaṃ",
  "tika-s0104t:717_21": "katvā caturaṅgikaṃ vīriyaṃ adhiṭṭhahitvā nisīdi, tamatthaṃ saṅkhipitvā dassento “bodhimaṇḍaṃ",
  "tika-s0104t:717_22": "pavisitvā”tiādimāha.",
  "tika-s0104t:718_0": "Tattha bodhi vuccati arahattamaggañāṇaṃ, sabbaññutaññāṇañca, sā maṇḍati thāmagatatāya",
  "tika-s0104t:718_1": "pasīdati etthāti bodhimaṇḍo, nippariyāyena yathāvuttappadeso, pariyāyena pana idha",
  "tika-s0104t:718_2": "dumarājā. Tathā hi ācariyānandattherena vuttaṃ “bodhimaṇḍasaddopaṭhamābhisambuddhaṭṭhāne",
  "tika-s0104t:718_3": "eva daṭṭhabbo, na yattha katthaci bodhirukkhassa patiṭṭhitaṭṭhāne”ti, taṃ.",
  "tika-s0104t:719_0": "Māravijayasabbaññutaññāṇapaṭilābhādīhi bhagavantaṃ assāsetīti assattho. Āpubbañhi",
  "tika-s0104t:719_1": "sāsasaddaṃ anusiṭṭhitosanesu icchanti, yaṃ tu loke “caladalo, kuñjarāsano” tipi vadanti.",
  "tika-s0104t:719_2": "Accuggatabhāvena, ajeyyabhūmisīsagatabhāvena, sakalasabbaññuguṇapaṭilābhaṭṭhānaviruḷhabhāvena",
  "tika-s0104t:719_3": "ca dumānaṃ rājāti dumarājā, assattho ca so dumarājā cāti assatthadumarājā taṃ. Dvinnaṃ",
  "tika-s0104t:719_4": "ūrujāṇusandhīnaṃ, ūrumūlakaṭisandhissa ca vasena tayo sandhayo, saṇṭhānavasena vā",
  "tika-s0104t:719_5": "tayo koṇā yassāti tisandhi, sveva pallaṅko ūrubaddhāsanaṃ parisamantato aṅkanaṃ āsananti",
  "tika-s0104t:719_6": "atthena ra-kārassa la-kāraṃ, dvibhāvañca katvā, tīhi vā sandhīhi lakkhito pallaṅko",
  "tika-s0104t:719_7": "tisandhipallaṅko, taṃ. Ābhujitvāti ābandhitvā, ubho pāde samañchite katvāti vuttaṃ",
  "tika-s0104t:719_8": "hoti. Vitthāro sāmaññaphalasuttavaṇṇanāyaṃ āgamissati. Attā, mitto, majjhatto, verīti",
  "tika-s0104t:719_9": "catūsupi samappavattanavasena caturaṅgasamannāgataṃ mettākammaṭṭhānaṃ. “Caturaṅgasamannāgata”nti",
  "tika-s0104t:719_10": "idaṃ pana “vīriyādhiṭṭhāna”nti etenāpi yojetabbaṃ. Tampi hi –",
  "tika-s0104t:720_0": "Kāmaṃ taco ca nhāru ca aṭṭhi ca avasissatu, upasussatu sarīre maṃsalohitaṃ, yaṃ taṃ",
  "tika-s0104t:720_1": "purisathāmena purisavīriyena purisaparakkamena pattabbaṃ, na taṃ apāpuṇitvā vīriyassa",
  "tika-s0104t:720_2": "saṇṭhānaṃ bhavissatī”ti –",
  "tika-s0104t:721": "Vuttanayena caturaṅgasamannāgatameva.",
  "tika-s0104t:722_0": "Cuddasa hatthā vitthatappamāṇabhāvena yassāti cuddasahattho. Parisamantato aṅkīyate",
  "tika-s0104t:722_1": "lakkhīyate paricchedavasenāti pallaṅko ra-kārassa la-kāraṃ, tassa ca dvittaṃ katvā.",
  "tika-s0104t:722_2": "Apica “idaṃ kilesaviddhaṃsanaṭṭhāna”nti aṭṭhakathāsu vacanato pallaṃ kilesaviddhaṃsanaṃ",
  "tika-s0104t:722_3": "karoti etthāti pallaṅko niggahitāgamavasena, aluttasamāsavasena vā, cuddasahattho",
  "tika-s0104t:722_4": "ca so pallaṅko ca, sveva uttamaṭṭhena patthanīyaṭṭhena ca varoti cuddasahatthapallaṅkavaro,",
  "tika-s0104t:722_5": "tattha gato pavatto nisinno tathā. Cuddasahatthatā cettha vitthāravasena gahetabbā.",
  "tika-s0104t:722_6": "Tāniyeva hi tiṇāni aparimitapuññānubhāvato cuddasahatthavitthatapallaṅkabhāvena pavattāni,",
  "tika-s0104t:722_7": "na ca tāni aṭṭhamuṭṭhippamāṇāni cuddasahatthaaccuggatāni sambhavanti. Tatoyeva ca",
  "tika-s0104t:722_8": "idha “tiṇasantharaṃ santharitvā”ti vuttaṃ, dhammapadaṭṭhakathādīsu ca “tiṇāni santharitvā…pe…",
  "tika-s0104t:722_9": "puratthimābhimukho nisīditvā”ti. Aññattha ca “tiṇāsane cuddasahatthasammate”ti. Keci",
  "tika-s0104t:722_10": "pana “accuggatabhāveneva cuddasahattho”ti yathā tathā parikappanāvasena vadanti,",
  "tika-s0104t:722_11": "taṃ na gahetabbaṃ yathāvuttena kāraṇena, sādhakena ca viruddhattā. Kāmañca manorathapūraṇiyā",
  "tika-s0104t:722_12": "caturaṅguttaravaṇṇanāya “tikkhattuṃ bodhiṃ padakkhiṇaṃ katvā bodhimaṇḍaṃ āruyha cuddasahatthubbedhe",
  "tika-s0104t:722_13": "ṭhāne tiṇasantharaṃ santharitvā caturaṅgavīriyaṃ adhiṭṭhāya nisinnakālato”ti pāṭho",
  "tika-s0104t:722_14": "dissati, tathāpi tattha ubbedhasaddo vitthāravācakoti veditabbo, yathā “tiriyaṃ soḷasubbedho,",
  "tika-s0104t:722_15": "uddhamāhu sahassadhā”ti mahāpanādajātake. Tathā hi tadaṭṭhakathāyaṃ vuttaṃ “tiriyaṃ",
  "tika-s0104t:722_16": "soḷasubbedhoti vitthārato soḷasakaṇḍapātavitthāro ahosī”ti (jātaka aṭṭha. 2-302 piṭṭhe).",
  "tika-s0104t:722_17": "Aññathā hi ākāseyeva ukkhipitvā tiṇasantharaṇaṃ kataṃ, na acalapadeseti attho āpajjeyya",
  "tika-s0104t:722_18": "santharaṇakiriyādhārabhāvato tassa, so cattho anadhippeto aññattha anāgatattāti.",
  "tika-s0104t:723_0": "Rajatakkhandhaṃ piṭṭhito katvā viyāti sambandho. Atthanti pacchimapabbataṃ. Mārabalanti",
  "tika-s0104t:723_1": "māraṃ, mārabalañca, mārassa vā sāmatthiyaṃ. Pubbenivāsanti pubbe nivutthakkhandhaṃ.",
  "tika-s0104t:723_2": "Dibbacakkhunti dibbacakkhuñāṇaṃ. “Kicchaṃ vatāyaṃ loko āpanno”tiādinā jarāmaraṇamukhena",
  "tika-s0104t:723_3": "paccayākāre ñāṇaṃ otāretvā. Ānāpānacatutthajjhānanti etthāpi “sabbabuddhānaṃ āciṇṇa”nti",
  "tika-s0104t:723_4": "vibhattivipariṇāmaṃ katvā yojetabbaṃ. Tampi hi buddhānamāciṇṇamevāti vadanti. Pādakaṃ",
  "tika-s0104t:723_5": "katvāti kāraṇaṃ, patiṭṭhānaṃ vā katvā. “Vipassanaṃ vaḍḍhetvāti chattiṃsakoṭisatasahassamukhena",
  "tika-s0104t:723_6": "āsavakkhayañāṇasaṅkhātamahāvajirañāṇagabbhaṃ gaṇhāpanavasena vipassanaṃ bhāvetvā.",
  "tika-s0104t:723_7": "Sabbaññutaññāṇādhigamāya anupadadhammavipassanāvasena anekākāravokāre saṅkhāre sammasato",
  "tika-s0104t:723_8": "chattiṃsakoṭisatasahassamukhena pavattaṃ vipassanāñāṇampi hi “mahāvajirañāṇa”nti",
  "tika-s0104t:723_9": "vuccati, catuvīsatikoṭisatasahassasaṅkhyāya devasikaṃ vaḷañjanakasamāpattīnaṃ purecarānucarañāṇampi.",
  "tika-s0104t:723_10": "Idha pana maggañāṇameva, visesato ca aggamaggañāṇaṃ, tasmā tasseva vipassanāgabbhabhāvo",
  "tika-s0104t:723_11": "veditabboti. Sabbabuddhaguṇeti sabbaññutādiniravasesabuddhaguṇe. Tassā pādakaṃ katvā",
  "tika-s0104t:723_12": "samādhi nivattoti vuttaṃ “idamassa paññākicca”nti. Assāti bhagavato.",
  "tika-s0104t:724_0": "“Tattha yathā hatthe”tiādinā upamāya pākaṭīkaraṇaṃ. Hattheti hatthapasate, karapuṭe",
  "tika-s0104t:724_1": "vā. Pātiyanti sarāvake. Ghaṭeti udakaharaṇaghaṭe. Dvattiṃsadoṇagaṇhanappamāṇaṃ kuṇḍaṃ",
  "tika-s0104t:724_2": "kolambo. Tato mahatarā cāṭi. Tatopi mahatī mahākumbhī. Soṇḍī kusobbho. Nadībhāgo",
  "tika-s0104t:724_3": "kandaro. Cakkavāḷapādesu samuddo cakkavāḷamahāsamuddo. Sinerupādake mahāsamuddeti",
  "tika-s0104t:724_4": "sīdantarasamuddaṃ sandhāyāha. “Pātiya”ntiādināpi tadevatthaṃ pakārantarena vibhāveti.",
  "tika-s0104t:724_5": "Parittaṃ hoti yathāti sambandho. Yassā pāḷiyā atthavibhāvanatthāya yā saṃvaṇṇanā",
  "tika-s0104t:724_6": "vuttā, tadeva tassā guṇabhāvena dassetuṃ “tenāhā”tiādi vuttaṃ. Evaṃ sabbattha.",
  "tika-s0104t:725_0": "“Duve puthujjanā”tiādi puthujjanesu labbhamānavibhāgadassanatthameva vuttaṃ, na pana",
  "tika-s0104t:725_1": "mūlapariyāyasaṃvaṇṇanādīsu viya puthujjanavisesaniddhāraṇatthaṃ niravasesaputhujjanasseva",
  "tika-s0104t:725_2": "idha adhippetattā. Sabbopi hi puthujjano bhagavato upariguṇe vibhāvetuṃ na sakkoti,",
  "tika-s0104t:725_3": "tiṭṭhatu tāva puthujjano, ariyasāvakapaccekabuddhānampi avisayā eva buddhaguṇā. Tathā",
  "tika-s0104t:725_4": "hi vakkhati “sotāpanno”tiādi. Gottasambandhatāya ādiccassa sūriyadevaputtassa bandhūti",
  "tika-s0104t:725_5": "ādiccabandhu, tena vuttaṃ niddese –",
  "tika-s0104t:726": "“Ādicco vuccati sūriyo. Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu, tasmā buddho ādiccabandhū”ti.",
  "tika-s0104t:727_0": "Saddavidū pana “buddhassādiccabandhunā”ti pāṭhamicchanti. Ādiccassa bandhunā gottena",
  "tika-s0104t:727_1": "samāno gottasaṅkhāto bandhu yassa, buddho ca so ādiccabandhu cāti katvā. Yasmā pana",
  "tika-s0104t:727_2": "khandhakathādikosallenāpi upakkilesānupakkilesānaṃ jānanahetubhūtaṃ bāhusaccaṃ hoti, yathāha –",
  "tika-s0104t:728": "“Kittāvatā nu kho bhante bahussuto hotīti? Yato kho bhikkhu khandhakusalo hoti. Dhātu…pe… āyatana…pe… paṭiccasamuppādakusalo hoti, ettāvatā kho bhikkhu bahussuto hotī”ti.",
  "tika-s0104t:729_0": "Tasmā “yassa khandhadhātuāyatanādīsū”tiādi vuttaṃ. Ādi-saddena cettha yāva paṭiccasamuppādā",
  "tika-s0104t:729_1": "saṅgaṇhāti. Tattha vācuggatakaraṇaṃ uggaho. Atthassa paripucchanaṃ paripucchā. Aṭṭhakathāvasena",
  "tika-s0104t:729_2": "atthassa sotadvārapaṭibaddhatākaraṇaṃ savanaṃ. Byañjanatthānaṃ sunikkhepasunayanena",
  "tika-s0104t:729_3": "dhammassa pariharaṇaṃ dhāraṇaṃ. Evaṃ sutadhātaparicitānaṃ vitakkanaṃ manasānupekkhanaṃ paccavekkhaṇaṃ.",
  "tika-s0104t:730_0": "Evaṃ pabhedaṃ dassetvā vacanatthampi dasseti “duvidho”tiādinā. Puthūnanti anekavidhānaṃ",
  "tika-s0104t:730_1": "kilesādīnaṃ. Puthujjanantogadhattāti bahūnaṃ janānaṃ abbhantare samavarodhabhāvato",
  "tika-s0104t:730_2": "puthujjanoti sambandho. Puthucāyaṃ janoti puthu eva visuṃyeva ayaṃ saṅkhyaṃ gato.",
  "tika-s0104t:730_3": "Itīti tasmā puthujjanoti sambandho. Evaṃ gāthābandhena saṅkhepato dassitamatthaṃ",
  "tika-s0104t:730_4": "“so hī”tiādinā vivarati. “Nānappakārāna”nti iminā puthu-saddo idha bahvatthoti dasseti.",
  "tika-s0104t:731_0": "Ādi-saddena saṅgahitamatthaṃ, tadatthassa ca sādhakaṃ ambasecanagarusinānanayena",
  "tika-s0104t:731_1": "niddesapāḷiyā dassento “yathāhā”tiādimāha. Avihatā sakkāyadiṭṭhiyo, puthu bahukā",
  "tika-s0104t:731_2": "tā etesanti puthuavihatasakkāyadiṭṭhikā, etena avihatattā puthu sakkāyadiṭṭhiyo janenti,",
  "tika-s0104t:731_3": "puthūhi vā sakkāyadiṭṭhīhi janitāti atthaṃ dasseti. Avihatatthameva vā janasaddo",
  "tika-s0104t:731_4": "vadati, tasmā puthu sakkāyadiṭṭhiyo janenti na vihananti, janā vā avihatā puthu sakkāyadiṭṭhiyo",
  "tika-s0104t:731_5": "etesanti atthaṃ dassetītipi vaṭṭati, visesanaparanipātanañcettha daṭṭhabbaṃ yathā",
  "tika-s0104t:731_6": "“agyāhito”ti. “Puthu satthārānaṃ mukhullokikā”ti etena puthu bahavo janā satthāro",
  "tika-s0104t:731_7": "etesanti nibbacanaṃ dassitaṃ. Puthu sabbagatīhi avuṭṭhitāti ettha pana kammakilesehi",
  "tika-s0104t:731_8": "janetabbā, jāyanti vā sattā etthāti janā, gatiyo, puthu sabbā eva janā gatiyo etesanti",
  "tika-s0104t:731_9": "vacanattho. “Puthu nānābhisaṅkhāre abhisaṅkharontī”ti etena ca jāyanti etehi sattāti",
  "tika-s0104t:731_10": "janā, puññābhisaṅkhārādayo, puthu nānāvidhā janā saṅkhārā etesaṃ vijjanti, puthu",
  "tika-s0104t:731_11": "vā nānābhisaṅkhāre janenti abhisaṅkharontīti atthamāha. Tato paraṃ pana “puthu nānāoghehi",
  "tika-s0104t:731_12": "vuyhantī”tiādiatthattayaṃ janenti etehi sattāti janā, kāmoghādayo, rāgasantāpādayo,",
  "tika-s0104t:731_13": "rāgapariḷāhādayo ca, sabbepi vā kilesapariḷāhā. Puthu nānappakārā te etesaṃ vijjanti,",
  "tika-s0104t:731_14": "tehi vā janenti vuyhanti, santāpenti, pariḍahanti cāti nibbacanaṃ dassetuṃ vuttaṃ.",
  "tika-s0104t:731_15": "“Rattā giddhā”tiādi pariyāyavacanaṃ.",
  "tika-s0104t:732_0": "Api ca rattāti vatthaṃ viya raṅgajātena cittassa vipariṇāmakarena chandarāgena rattā.",
  "tika-s0104t:732_1": "Giddhāti abhikaṅkhanasabhāvena abhigijjhanena giddhā. Gathitāti ganthitā viya dummocanīyabhāvena",
  "tika-s0104t:732_2": "tattha paṭibaddhā. Mucchitāti kilesāvisanavasena visaññībhūtā viya anaññakiccamohaṃ",
  "tika-s0104t:732_3": "samāpannā. Ajjhosannāti anaññāsādhāraṇe viya katvā gilitvā pariniṭṭhapetvā ṭhitā.",
  "tika-s0104t:732_4": "Laggāti gāvo kaṇṭake viya āsattā, mahāpalipe vā patanena nāsikaggapalipannapuriso",
  "tika-s0104t:732_5": "viya uddharitumasakkuṇeyyabhāvena nimuggā. Laggitāti makkaṭālepena viya makkaṭo pañcannaṃ",
  "tika-s0104t:732_6": "indriyānaṃ vasena āsaṅgitā, palibuddhāti sambaddhā, upaddutā vāti ayamattho aṅguttaraṭīkāyaṃ",
  "tika-s0104t:732_7": "vutto. Etena jāyatīti jano, “rāgo gedho”ti evamādiko, puthu nānāvidho jano rāgādiko",
  "tika-s0104t:732_8": "etesaṃ, puthūsu vā pañcasu kāmaguṇesu janā rattā giddhā…pe… palibuddhāti atthaṃ dasseti.",
  "tika-s0104t:733_0": "“Āvutā”tiādipi pariyāyavacanameva. Apica “āvutāti āvaritā. Nivutāti nivāritā. Ophutāti",
  "tika-s0104t:733_1": "paliguṇṭhitā, pariyonaddhā vā. Pihitāti pidahitā. Paṭicchannāti chāditā. Paṭikujjitāti",
  "tika-s0104t:733_2": "heṭṭhāmukhajātā”ti tattheva vuttaṃ. Ettha ca janenti etehīti janā, nīvaraṇā, puthu",
  "tika-s0104t:733_3": "nānāvidhā janā nīvaraṇā etesaṃ, puthūhi vā nīvaraṇehi janā āvutā…pe… paṭikujjitāti",
  "tika-s0104t:733_4": "nibbacanaṃ dasseti. Puthūsu nīcadhammasamācāresu jāyati, puthūnaṃ vā abbhantare jano",
  "tika-s0104t:733_5": "antogadho, puthu vā bahuko janoti atthaṃ dasseti “puthūna”ntiādinā, etena ca tatiyapādaṃ",
  "tika-s0104t:733_6": "vivarati, samattheti vā. “Puthuvā”tiādinā pana catutthapādaṃ. Puthu visaṃsaṭṭho eva",
  "tika-s0104t:733_7": "jano puthujjanoti ayañhettha vacanattho.",
  "tika-s0104t:734_0": "Yehi guṇavisesehi nimittabhūtehi bhagavati “tathāgato”ti ayaṃ samaññā pavattā, taṃ",
  "tika-s0104t:734_1": "dassanatthaṃ “aṭṭhahi kāraṇehi bhagavā tathāgato”tiādi vuttaṃ. Ekopi hi saddo anekapavattinimittamadhikicca",
  "tika-s0104t:734_2": "anekadhā atthappakāsako, bhagavato ca sabbepi nāmasaddā anekaguṇanemittikāyeva. Yathāha –",
  "tika-s0104t:735": "“Asaṅkhyeyyāni nāmāni, saguṇena mahesino;",
  "tika-s0104t:736": "Guṇena nāmamuddheyyaṃ, api nāmasahassato”ti. ;",
  "tika-s0104t:737_0": "Kāni pana tānīti anuyoge sati paṭhamaṃ tassarūpaṃ saṅkhepato uddisitvā “katha”ntiādinā",
  "tika-s0104t:737_1": "niddisati. Tathā āgatoti ettha ākāraniyamanavasena opammasampaṭipādanattho tathā-saddo.",
  "tika-s0104t:737_2": "Sāmaññajotanāya visesāvaṭṭhānato, visesatthinā ca sāmaññasaddassāpi visesattheyeva",
  "tika-s0104t:737_3": "anupayujjitabbato paṭipadāgamanattho āgata saddo daṭṭhabbo, na ñāṇagamanattho tathalakkhaṇaṃ",
  "tika-s0104t:737_4": "āgato”tiādīsu viya, nāpi kāyagamanādi attho “āgato kho mahāsamaṇo, māgadhānaṃ giribbaja”ntiādīsu",
  "tika-s0104t:737_5": "viya. Tattha yassa ākārassa niyamanavasena opammasampaṭipādanattho tathā-saddo, tadākāraṃ",
  "tika-s0104t:737_6": "karuṇāpadhānattā tassa mahākaruṇāmukhena purimabuddhānaṃ āgamanapaṭipadāya udāharaṇavasena",
  "tika-s0104t:737_7": "sāmaññato dassento “yathā sabbaloke”tiādimāha. Yaṃtaṃ-saddānaṃ ekantasambandhabhāvato",
  "tika-s0104t:737_8": "cettha tathā-saddassatthadassane yathā-saddena attho vibhāvito. Tadeva vitthāreti",
  "tika-s0104t:737_9": "“yathā vipassī bhagavā”tiādinā, vipassīādīnañcettha channaṃ sammāsambuddhānaṃ mahāpadānasuttādīsu",
  "tika-s0104t:737_10": "sampahulaniddesena supākaṭattā, āsannattā ca tesaṃ vasena taṃ paṭipadaṃ dassetīti",
  "tika-s0104t:737_11": "daṭṭhabbaṃ. Āgato yathā, tathā āgatoti sabbatra sambandho. “Kiṃ vuttaṃ hotī”tiādināpi",
  "tika-s0104t:737_12": "tadeva paṭiniddisati. Tattha yena abhinīhārenāti manussattaliṅgasampattihetusatthāradassanapabbajjāguṇasampattiadhikārachandānaṃ",
  "tika-s0104t:737_13": "vasena aṭṭhaṅgasamannāgatena mahāpaṇidhānena. Sabbesañhi buddhānaṃ paṭhamapaṇidhānaṃ",
  "tika-s0104t:737_14": "imināva nīhārena samijjhati. Abhinīhāroti cettha mūlapaṇidhānassetaṃ adhivacananti daṭṭhabbaṃ.",
  "tika-s0104t:738_0": "Evaṃ mahābhinīhāravasena “tathāgato”ti padassa atthaṃ dassetvā idāni pāramīpūraṇavasenapi",
  "tika-s0104t:738_1": "dassetuṃ “atha vā”tiādimāha. “Ettha ca suttantikānaṃ mahābodhiyānapaṭipadāya kosallajananatthaṃ",
  "tika-s0104t:738_2": "pāramīsu ayaṃ vitthārakathā”tiādinā ācariyadhammapālattherena yā pāramīsu vinicchayakathā",
  "tika-s0104t:738_3": "vuttā, kiñcāpi sā amhehi idha vuccamānā ganthavitthārakarā viya bhavissati, yasmā",
  "tika-s0104t:738_4": "panāyaṃ saṃvaṇṇanā etissaṃ pacchā pamādalekhavisodhanavasena, tadavasesatthapariyādānavasena",
  "tika-s0104t:738_5": "ca pavattā, tasmā sāpi pāramīkathā idha vattabbāyevāti tato ceva cariyāpiṭakaṭṭhakathāto",
  "tika-s0104t:738_6": "ca āharitvā yathārahaṃ gāthābandhehi samalaṅkaritvā atthamadhippāyañca visodhayamānā bhavissati. Kathaṃ?",
  "tika-s0104t:739": "Kā panetā pāramiyo, kenaṭṭhena katīvidhā;",
  "tika-s0104t:740": "Ko ca tāsaṃ kamo kāni, lakkhaṇādīni sabbathā.",
  "tika-s0104t:741": "Ko paccayo, saṃkileso, vodānaṃ paṭipakkhako;",
  "tika-s0104t:742": "Paṭipattivibhāgo ca, saṅgaho sampadā tathā.",
  "tika-s0104t:743": "Kittakena sampādanaṃ, ānisaṃso ca kiṃ phalaṃ;",
  "tika-s0104t:744": "Pañhametaṃ vissajjitvā, bhavissati vinicchayo.",
  "tika-s0104t:745": "Tatridaṃ vissajjanaṃ –",
  "tika-s0104t:746": "Kā panetā pāramiyoti –",
  "tika-s0104t:747": "Taṇhāmānādimaññatra, upāyakusalena yā;",
  "tika-s0104t:748": "Ñāṇena pariggahitā, pāramī sā vibhāvitā.",
  "tika-s0104t:749": "Taṇhāmānādinā hi anupahatā karuṇūpāyakosallapariggahitā dānādayo guṇasaṅkhātā etā kiriyā “pāramī”ti vibhāvitā.",
  "tika-s0104t:750": "Kenaṭṭhena pāramiyoti –",
  "tika-s0104t:751": "Paramo uttamaṭṭhena, tassāyaṃ pāramī tathā;",
  "tika-s0104t:752": "Kammaṃ bhāvoti dānādi, taddhitato tidhā matā.",
  "tika-s0104t:753": "Pūreti mavati pare, paraṃ majjati mayati;",
  "tika-s0104t:754": "Munāti minoti tathā, minātīti vā paramo.",
  "tika-s0104t:755": "Pāre majjati sodheti, mavati mayatīti vā;",
  "tika-s0104t:756": "Māyeti taṃ vā munāti, minoti mināti tathā.",
  "tika-s0104t:757": "Pāramīti mahāsatto, vuttānusārato pana;",
  "tika-s0104t:758": "Taddhitatthattayeneva, pāramīti ayaṃ matā.",
  "tika-s0104t:759_0": "Dānasīlādiguṇavisesayogena hi sattuttamatāya mahābodhisatto paramo, tassa ayaṃ, bhāvo,",
  "tika-s0104t:759_1": "kammanti vā pāramī, dānādikiriyā. Atha vā parati pūretīti paramo niruttinayena, dānādiguṇānaṃ",
  "tika-s0104t:759_2": "pūrako, pālako ca bodhisatto, paramassa ayaṃ, bhāvo, kammaṃ vā pāramī. Apica pare",
  "tika-s0104t:759_3": "satte mavati attani bandhati guṇavisesayogena, paraṃ vā atirekaṃ majjati saṃkilesamalato,",
  "tika-s0104t:759_4": "paraṃ vā seṭṭhaṃ nibbānaṃ visesena mayati gacchati, paraṃ vā lokaṃ pamāṇabhūtena",
  "tika-s0104t:759_5": "ñāṇavisesena idhalokamiva munāti paricchindati, paraṃ vā ativiya sīlādiguṇagaṇaṃ",
  "tika-s0104t:759_6": "attano santāne minoti pakkhipati, paraṃ vā attabhūtato dhammakāyato aññaṃ, paṭipakkhaṃ",
  "tika-s0104t:759_7": "vā tadanatthakaraṃ kilesacoragaṇaṃ mināti hiṃsatīti paramo, mahāsatto, “paramassa",
  "tika-s0104t:759_8": "aya”ntiādinā vuttanayena pāramī. Pāre vā nibbāne majjati sujjhati, satte ca sodheti,",
  "tika-s0104t:759_9": "tattha vā satte mavati bandhati yojeti, taṃ vā mayati gacchati, satte ca māyeti gameti,",
  "tika-s0104t:759_10": "taṃ vā yāthāvato munāti paricchindati, tattha vā satte minoti pakkhipati, tattha",
  "tika-s0104t:759_11": "vā sattānaṃ kilesāriṃ mināti hiṃsatīti pāramī, mahāsatto, “tassa aya”ntiādinā dānādikiriyāva",
  "tika-s0104t:759_12": "pāramīti. Iminā nayena pāramīnaṃ vacanattho veditabbo.",
  "tika-s0104t:760": "Katividhāti saṅkhepato dasavidhā, tā pana buddhavaṃsapāḷiyaṃ sarūpato āgatāyeva. Yathāha “vicinanto tadādakkhiṃ, paṭhamaṃ dānapārami”ntiādi. Yathā cāha –",
  "tika-s0104t:761_0": "“Kati nu kho bhante buddhakārakā dhammāti? Dasa kho sāriputta buddhakārakā dhammā,",
  "tika-s0104t:761_1": "katame dasa? Dānaṃ kho sāriputta buddhakārako dhammo, sīlaṃ nekkhammaṃ paññā vīriyaṃ",
  "tika-s0104t:761_2": "khanti saccaṃ adhiṭṭhānaṃ mettā upekkhā buddhakārako dhammo, ime kho sāriputta dasa",
  "tika-s0104t:761_3": "buddhakārakā dhammāti. Idamavoca bhagavā, idaṃ vatvāna sugato athāparaṃ etadavoca satthā –",
  "tika-s0104t:762": "‘Dānaṃ sīlañca nekkhammaṃ, paññāvīriyena pañcamaṃ;",
  "tika-s0104t:763": "Khantisaccamadhiṭṭhānaṃ, mettupekkhāti te dasā’ti”. ;",
  "tika-s0104t:764": "Keci pana “chabbidhā”ti vadanti, taṃ etāsaṃ saṅgahavasena vuttaṃ. So pana saṅgaho parato āvi bhavissati.",
  "tika-s0104t:765_0": "Ko ca tāsaṃ kamoti ettha kamo nāma desanākkamo, so ca paṭhamasamādānahetuko, samādānaṃ",
  "tika-s0104t:765_1": "pavicayahetukaṃ, iti yathā ādimhi paṭhamābhinīhārakāle pavicitā, samādinnā ca, tathā",
  "tika-s0104t:765_2": "desitā. Yathāha “vicinanto tadādakkhiṃ, paṭhamaṃ dānapārami”ntiādi tenetaṃ vuccati –",
  "tika-s0104t:766": "“Paṭhamaṃ samādānatā-vasenāyaṃ kamo ruto;",
  "tika-s0104t:767": "Atha vā aññamaññassa, bahūpakāratopi cā”ti.",
  "tika-s0104t:768_0": "Tattha hi dānaṃ sīlassa bahūpakāraṃ, sukarañcāti taṃ ādimhi vuttaṃ. Dānaṃ pana sīlapariggahitaṃ",
  "tika-s0104t:768_1": "mahapphalaṃ hoti mahānisaṃsanti dānānantaraṃ sīlaṃ vuttaṃ. Sīlaṃ nekkhammapariggahitaṃ…pe…",
  "tika-s0104t:768_2": "nekkhammaṃ paññāpariggahitaṃ…pe… paññā vīriyapariggahitā…pe… vīriyaṃ khantipariggahitaṃ…pe…",
  "tika-s0104t:768_3": "khanti saccapariggahitā…pe… saccaṃ adhiṭṭhānapariggahitaṃ…pe… adhiṭṭhānaṃ mettāpariggahitaṃ…pe…",
  "tika-s0104t:768_4": "mettā upekkhāpariggahitā mahapphalā hoti mahānisaṃsāti mettānantaraṃ upekkhā vuttā.",
  "tika-s0104t:768_5": "Upekkhā pana karuṇāpariggahitā, karuṇā ca upekkhāpariggahitāti veditabbā. Kathaṃ",
  "tika-s0104t:768_6": "pana mahākāruṇikā bodhisattā sattesu upekkhakā hontīti? Upekkhitabbayuttakesu kañci",
  "tika-s0104t:768_7": "kālaṃ upekkhakā honti, na pana sabbattha, sabbadā cāti keci. Apare pana na ca sattesu",
  "tika-s0104t:768_8": "upekkhakā, sattakatesu pana vippakāresu upekkhakā hontīti, idamevettha yuttaṃ.",
  "tika-s0104t:769": "Aparo nayo –",
  "tika-s0104t:770": "Sabbasādhāraṇatādi-kāraṇehipi īritaṃ;",
  "tika-s0104t:771": "Dānaṃ ādimhi sesā tu, purimepi apekkhakā.",
  "tika-s0104t:772_0": "Pacurajanesupi hi pavattiyā sabbasattasādhāraṇattā, appaphalattā, sukarattā ca dānaṃ",
  "tika-s0104t:772_1": "ādimhi vuttaṃ. Sīlena dāyakapaṭiggāhakasuddhito parānuggahaṃ vatvā parapīḷānivattivacanato,",
  "tika-s0104t:772_2": "kiriyadhammaṃ vatvā akiriyadhammavacanato, bhogasampattihetuṃ vatvā bhavasampattihetuvacanato",
  "tika-s0104t:772_3": "ca dānassānantaraṃ sīlaṃ vuttaṃ. Nekkhammena sīlasampattisiddhito, kāyavacīsucaritaṃ",
  "tika-s0104t:772_4": "vatvā manosucaritavacanato, visuddhasīlassa sukheneva jhānasamijjhanato, kammāparādhappahānena",
  "tika-s0104t:772_5": "payogasuddhiṃ vatvā kilesāparādhappahānena āsayasuddhivacanato, vītikkamappahāne",
  "tika-s0104t:772_6": "ṭhitassa pariyuṭṭhānappahānavacanato ca sīlassānantaraṃ nekkhammaṃ vuttaṃ. Paññāya",
  "tika-s0104t:772_7": "nekkhammassa siddhiparisuddhito, jhānābhāve paññābhāvavacanato. Samādhipadaṭṭhānā",
  "tika-s0104t:772_8": "hi paññā, paññāpaccupaṭṭhāno ca samādhi. Samathanimittaṃ vatvā upekkhānimittavacanato,",
  "tika-s0104t:772_9": "parahitajjhānena parahitakaraṇūpāyakosallavacanato ca nekkhammassānantaraṃ paññā",
  "tika-s0104t:772_10": "vuttā. Vīriyārambhena paññākiccasiddhito, sattasuññatādhammanijjhānakkhantiṃ vatvā",
  "tika-s0104t:772_11": "sattahitāya ārambhassa acchariyatāvacanato, upekkhānimittaṃ vatvā paggahanimittavacanato,",
  "tika-s0104t:772_12": "nisammakāritaṃ vatvā uṭṭhānavacanato ca. Nisammakārino hi uṭṭhānaṃ phalavisesamāvahatīti",
  "tika-s0104t:772_13": "paññāyānantaraṃ vīriyaṃ vuttaṃ.",
  "tika-s0104t:773_0": "Vīriyena titikkhāsiddhito. Vīriyavā hi āraddhavīriyattā sattasaṅkhārehi upanītaṃ",
  "tika-s0104t:773_1": "dukkhaṃ abhibhuyya viharati. Vīriyassa titikkhālaṅkārabhāvato. Vīriyavato hi titikkhā",
  "tika-s0104t:773_2": "sobhati. Paggahanimittaṃ vatvā samathanimittavacanato, accārambhena uddhaccadosappahānavacanato.",
  "tika-s0104t:773_3": "Dhammanijjhānakkhantiyā hi uddhaccadoso pahīyati. Vīriyavato sātaccakaraṇavacanato.",
  "tika-s0104t:773_4": "Khantibahulo hi anuddhato sātaccakārī hoti. Appamādavato parahitakiriyārambhe paccupakārataṇhābhāvavacanato.",
  "tika-s0104t:773_5": "Yāthāvato dhammanijjhāne hi sati taṇhā na hoti. Parahitārambhe paramepi parakatadukkhasahanatāvacanato",
  "tika-s0104t:773_6": "ca vīriyassānantaraṃ khanti vuttā. Saccena khantiyā cirādhiṭṭhānato, apakārino apakārakhantiṃ",
  "tika-s0104t:773_7": "vatvā tadupakārakaraṇe avisaṃvādavacanato, khantiyā apavādavācāvikampanena bhūtavāditāya",
  "tika-s0104t:773_8": "avijahanavacanato, sattasuññatādhamma-nijjhānakkhantiṃ vatvā tadupabrūhitañāṇasaccassa",
  "tika-s0104t:773_9": "vacanato ca khantiyānantaraṃ saccaṃ vuttaṃ. Adhiṭṭhānena saccasiddhito. Acalādhiṭṭhānassa",
  "tika-s0104t:773_10": "hi virati sijjhati. Avisaṃvāditaṃ vatvā tattha acalabhāvavacanato. Saccasandho hi",
  "tika-s0104t:773_11": "dānādīsu paṭiññānurūpaṃ niccalo pavattati. Ñāṇasaccaṃ vatvā sambhāresu pavattiniṭṭhāpanavacanato.",
  "tika-s0104t:773_12": "Yathābhūtañāṇavā hi bodhisambhāresu adhiṭṭhāti, te ca niṭṭhāpeti. Paṭipakkhehi akampiyabhāvato",
  "tika-s0104t:773_13": "ca saccassānantaraṃ adhiṭṭhānaṃ vuttaṃ. Mettāya parahitakaraṇasamādānādhiṭṭhānasiddhito,",
  "tika-s0104t:773_14": "adhiṭṭhānaṃ vatvā hitūpasaṃhāravacanato. Bodhisambhāre hi adhitiṭṭhamāno mettāvihārī",
  "tika-s0104t:773_15": "hoti. Acalādhiṭṭhānassa samādānāvikopanena samādānasambhavato ca adhiṭṭhānassānantaraṃ",
  "tika-s0104t:773_16": "mettā vuttā. Upekkhāya mettāvisuddhito, sattesu hitūpasaṃhāraṃ vatvā tadaparādhesu",
  "tika-s0104t:773_17": "udāsīnatāvacanato, mettābhāvanaṃ vatvā tannissandabhāvanāvacanato, “hitakāmasattepi",
  "tika-s0104t:773_18": "upekkhako”ti acchariyaguṇatāvacanato ca mettāyānantaraṃ upekkhā vuttāti evametāsaṃ kamo veditabbo.",
  "tika-s0104t:774": "Kāni lakkhaṇādīni sabbathāti ettha pana avisesena –",
  "tika-s0104t:775": "Paresamanuggahaṇaṃ, lakkhaṇanti pavuccati;",
  "tika-s0104t:776": "Upakāro akampo ca, raso hitesitāpi ca.",
  "tika-s0104t:777": "Buddhattaṃ paccupaṭṭhānaṃ, dayā ñāṇaṃ pavuccati;",
  "tika-s0104t:778": "Padaṭṭhānanti tāsantu, paccekaṃ tāni bhedato.",
  "tika-s0104t:779_0": "Sabbāpi hi pāramiyo parānuggahalakkhaṇā, paresaṃ upakārakaraṇarasā, avikampanarasā",
  "tika-s0104t:779_1": "vā, hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "tika-s0104t:780_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramī.",
  "tika-s0104t:780_1": "Karuṇūpāyakosallapariggahitaṃ kāyavacīsucaritaṃ atthato akattabbavirati, kattabbakaraṇacetanādayo",
  "tika-s0104t:780_2": "ca sīlapāramī. Karuṇūpāyakosallapariggahito ādīnavadassanapubbaṅgamo kāmabhavehi",
  "tika-s0104t:780_3": "nikkhamanacittuppādo nekkhammapāramī. Karuṇūpāyakosallapariggahito dhammānaṃ sāmaññavisesalakkhaṇāvabodho",
  "tika-s0104t:780_4": "paññāpāramī. Karuṇūpāyakosallapariggahito kāyacittehi parahitārambho vīriyapāramī.",
  "tika-s0104t:780_5": "Karuṇūpāyakosallapariggahito sattasaṅkhārāparādhasahanasaṅkhāto adosappadhāno tadākārappavatto",
  "tika-s0104t:780_6": "cittuppādo khantipāramī. Karuṇūpāyakosallapariggahitaṃ viraticetanādibhedaṃ avisaṃvādanaṃ",
  "tika-s0104t:780_7": "saccapāramī. Karuṇūpāyakosallapariggahito acalasamādānādhiṭṭhānasaṅkhāto tadākārappavatto",
  "tika-s0104t:780_8": "cittuppādo adhiṭṭhānapāramī. Karuṇūpāyakosallapariggahito lokassa hitasukhūpasaṃhāro",
  "tika-s0104t:780_9": "atthato abyāpādo mettāpāramī. Karuṇūpāyakosallapariggahitā anunayapaṭighaviddhaṃsanasaṅkhātā",
  "tika-s0104t:780_10": "iṭṭhāniṭṭhesu sattasaṅkhāresu samappavatti upekkhāpāramī.",
  "tika-s0104t:781_0": "Tasmā pariccāgalakkhaṇaṃ dānaṃ, deyyadhamme lobhaviddhaṃsanarasaṃ, anāsattipaccupaṭṭhānaṃ,",
  "tika-s0104t:781_1": "bhavavibhavasampattipaccupaṭṭhānaṃ vā, pariccajitabbavatthupadaṭṭhānaṃ. Sīlanalakkhaṇaṃ",
  "tika-s0104t:781_2": "sīlaṃ, samādhānalakkhaṇaṃ, patiṭṭhānalakkhaṇaṃ vāti vuttaṃ hoti. Dussīlyaviddhaṃsanarasaṃ,",
  "tika-s0104t:781_3": "anavajjarasaṃ vā, soceyyapaccupaṭṭhānaṃ, hirottappapadaṭṭhānaṃ. Kāmato, bhavato ca",
  "tika-s0104t:781_4": "nikkhamanalakkhaṇaṃ nekkhammaṃ, tadādīnavavibhāvanarasaṃ, tatoyeva vimukhabhāvapaccupaṭṭhānaṃ,",
  "tika-s0104t:781_5": "saṃvegapadaṭṭhānaṃ. Yathāsabhāvapaṭivedhalakkhaṇā paññā, akkhalitapaṭivedhalakkhaṇā",
  "tika-s0104t:781_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "tika-s0104t:781_7": "araññagatasudesako viya, samādhipadaṭṭhānā, catusaccapadaṭṭhānā vā. Ussāhalakkhaṇaṃ",
  "tika-s0104t:781_8": "vīriyaṃ, upatthambhanarasaṃ, asaṃsīdanapaccupaṭṭhānaṃ, vīriyārambhavatthupadaṭṭhānaṃ,",
  "tika-s0104t:781_9": "saṃvegapadaṭṭhānaṃ vā.",
  "tika-s0104t:782_0": "Khamanalakkhaṇā khanti, iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā",
  "tika-s0104t:782_1": "vā, yathābhūtadassanapadaṭṭhānā. Avisaṃvādanalakkhaṇaṃ saccaṃ, yāthāvavibhāvanarasaṃ,",
  "tika-s0104t:782_2": "sādhutāpaccupaṭṭhānaṃ, soraccapadaṭṭhānaṃ. Bodhisambhāresu adhiṭṭhānalakkhaṇaṃ adhiṭṭhānaṃ,",
  "tika-s0104t:782_3": "tesaṃ paṭipakkhābhibhavanarasaṃ, tattha acalatāpaccupaṭṭhānaṃ, bodhisambhārapadaṭṭhānaṃ.",
  "tika-s0104t:782_4": "Hitākārappavattilakkhaṇā mettā, hitūpasaṃhārarasā, āghātavinayanarasā vā, sommabhāvapaccupaṭṭhānā,",
  "tika-s0104t:782_5": "sattānaṃ manāpabhāvadassanapadaṭṭhānā. Majjhattākārappavattilakkhaṇā upekkhā, samabhāvadassanarasā,",
  "tika-s0104t:782_6": "paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. Ettha ca",
  "tika-s0104t:782_7": "karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā,",
  "tika-s0104t:782_8": "yato tāni pāramīsaṅkhyaṃ labhanti. Na hi sammāsambodhiyādipatthanamaññatra akaruṇūpāyakosallapariggahitāni",
  "tika-s0104t:782_9": "vaṭṭagāmīni dānādīni pāramīsaṅkhyaṃ labhantīti.",
  "tika-s0104t:783": "Ko paccayoti –",
  "tika-s0104t:784": "Abhinīhāro ca tāsaṃ, dayā ñāṇañca paccayo;",
  "tika-s0104t:785": "Ussāhummaṅgavatthānaṃ, hitācārādayo tathā.",
  "tika-s0104t:786_0": "Abhinīhāro tāva pāramīnaṃ sabbāsampi paccayo. Yo hi ayaṃ “manussattaṃ liṅgasampattī”tiādi",
  "tika-s0104t:786_1": "aṭṭhadhammasamodhānasampādito “tiṇṇo tāreyyaṃ mutto moceyyaṃ, buddho bodheyyaṃ suddho",
  "tika-s0104t:786_2": "sodheyyaṃ, danto dameyyaṃ, santo sameyyaṃ, assattho assāseyyaṃ, parinibbuto parinibbāpeyya”ntiādinā",
  "tika-s0104t:786_3": "pavatto abhinīhāro, so avisesena sabbapāramīnaṃ paccayo. Tappavattiyā hi uddhaṃ pāramīnaṃ",
  "tika-s0104t:786_4": "pavicayupaṭṭhānasamādānādhiṭṭhānanipphattiyo mahāpurisānaṃ sambhavanti, abhinīhāro",
  "tika-s0104t:786_5": "ca nāmesa atthato bhesamaṭṭhaṅgānaṃ samodhānena tathāpavatto cittuppādo, “aho vatāhaṃ",
  "tika-s0104t:786_6": "anuttaraṃ sammāsambodhiṃ abhisambujjheyyaṃ, sabbasattānaṃ hitasukhaṃ nipphādeyya”ntiādipatthanāsaṅkhāto",
  "tika-s0104t:786_7": "acinteyyaṃ buddhabhūmiṃ, aparimāṇaṃ lokahitañca ārabbha pavattiyā sabbabuddhakārakadhammamūlabhūto",
  "tika-s0104t:786_8": "paramabhaddako paramakalyāṇo aparimeyyappabhāvo puññavisesoti daṭṭhabbo.",
  "tika-s0104t:787_0": "Tassa ca uppattiyā saheva mahāpuriso mahābodhiyānapaṭipattiṃ otiṇṇo nāma hoti, niyatabhāvasamadhigamanato,",
  "tika-s0104t:787_1": "tato ca anivattanasabhāvato “bodhisatto”ti samaññaṃ labhati, sabbabhāgena sammāsambodhiyaṃ",
  "tika-s0104t:787_2": "sammāsattamānasatā, bodhisambhāre sikkhāsamatthatā cassa santiṭṭhati. Yathāvuttābhinīhārasamijjhanena",
  "tika-s0104t:787_3": "hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo",
  "tika-s0104t:787_4": "vicinitvā samādāya anukkamena paripūrenti, yathā taṃ katamahābhinīhāro sumedhapaṇḍito. Yathāha –",
  "tika-s0104t:788": "“Handa buddhakare dhamme, vicināmi ito cito;",
  "tika-s0104t:789": "Uddhaṃ adho dasa disā, yāvatā dhammadhātuyā;",
  "tika-s0104t:790": "Vicinanto tadā dakkhiṃ, paṭhamaṃ dānapārami”nti. ; –",
  "tika-s0104t:791_0": "Vitthāro. Lakkhaṇādito panesa sammadeva sammāsambodhipaṇidhānalakkhaṇo, “aho vatāhaṃ",
  "tika-s0104t:791_1": "anuttaraṃ sammāsambodhiṃ abhisambujjheyyaṃ, sabbasattānaṃ hitasukhaṃ nipphādeyya”ntiādipatthanāraso,",
  "tika-s0104t:791_2": "bodhisambhārahetubhāvapaccupaṭṭhāno, mahākaruṇāpadaṭṭhāno, upanissayasampattipadaṭṭhāno vā.",
  "tika-s0104t:792_0": "Tassa pana abhinīhārassa cattāro paccayā, cattāro hetū, cattāri ca balāni veditabbāni.",
  "tika-s0104t:792_1": "Tattha katame cattāro paccayā mahābhinīhārāya? Idha mahāpuriso passati tathāgataṃ",
  "tika-s0104t:792_2": "mahatā buddhānubhāvena acchariyabbhutaṃ pāṭihāriyaṃ karontaṃ, tassa taṃ nissāya taṃ",
  "tika-s0104t:792_3": "ārammaṇaṃ katvā mahābodhiyaṃ cittaṃ santiṭṭhati “mahānubhāvā vatāyaṃ dhammadhātu,",
  "tika-s0104t:792_4": "yassā suppaṭividdhattā bhagavā evaṃ acchariyabbhutadhammo, acinteyyānubhāvo cā”ti,",
  "tika-s0104t:792_5": "so tameva mahānubhāvadassanaṃ nissāya taṃ paccayaṃ katvā sambodhiyaṃ adhimuccanto",
  "tika-s0104t:792_6": "tattha cittaṃ ṭhapeti, ayaṃ paṭhamo paccayo mahābhinīhārāya.",
  "tika-s0104t:793_0": "Na heva kho passati tathāgatassa yathāvuttaṃ mahānubhāvataṃ, apica kho suṇāti “ediso",
  "tika-s0104t:793_1": "ca ediso ca bhagavā”ti, so taṃ nissāya taṃ paccayaṃ katvā sambodhiyaṃ adhimuccanto",
  "tika-s0104t:793_2": "tattha cittaṃ ṭhapeti, ayaṃ dutiyo paccayo mahābhinīhārāya.",
  "tika-s0104t:794_0": "Na heva kho passati tathāgatassa yathāvuttaṃ mahānubhāvataṃ, nāpi taṃ parato suṇāti,",
  "tika-s0104t:794_1": "apica kho tathāgatassa dhammaṃ desentassa “dasabalasamannāgato bhikkhave, tathāgato”tiādinā",
  "tika-s0104t:794_2": "buddhānubhāvapaṭisaṃyuttaṃ dhammaṃ suṇāti, so taṃ nissāya…pe… ayaṃ tatiyo paccayo mahābhinīhārāya.",
  "tika-s0104t:795_0": "Na heva kho passati tathāgatassa yathāvuttaṃ mahānubhāvataṃ, nāpi taṃ parato suṇāti,",
  "tika-s0104t:795_1": "nāpi tathāgatassa dhammaṃ suṇāti, apica kho uḷārajjhāsayo kalyāṇādhimuttiko “ahametaṃ",
  "tika-s0104t:795_2": "buddhavaṃsaṃ buddhatantiṃ buddhapaveṇiṃ buddadhammataṃ paripālessāmī”ti yāvadeva",
  "tika-s0104t:795_3": "dhammaññeva sakkaronto garuṃ karonto mānento pūjento dhammaṃ apacayamāno taṃ nissāya…pe…",
  "tika-s0104t:795_4": "ṭhapeti, ayaṃ catuttho paccayo mahābhinīhārāyāti.",
  "tika-s0104t:796_0": "Katame cattāro hetū mahābhinīhārāya? Idha mahāpuriso pakatiyā upanissayasampanno",
  "tika-s0104t:796_1": "hoti purimakesu buddhesu katādhikāro, ayaṃ paṭhamo hetu mahābhinīhārāya. Puna caparaṃ",
  "tika-s0104t:796_2": "mahāpuriso pakatiyāpi karuṇājjhāsayo hoti karuṇādhimutto sattānaṃ dukkhaṃ apanetukāmo,",
  "tika-s0104t:796_3": "apica attano kāyañca jīvitañca pariccaji, ayaṃ dutiyo hetu mahābhinīhārāya. Puna",
  "tika-s0104t:796_4": "caparaṃ mahāpuriso sakalatopi vaṭṭadukkhato sattahitāya dukkaracariyato sucirampi",
  "tika-s0104t:796_5": "kālaṃ ghaṭento vāyamanto anibbinno hoti anutrāsī, yāva icchitatthanipphatti, ayaṃ",
  "tika-s0104t:796_6": "tatiyo hetu mahābhinīhārāya. Puna caparaṃ mahāpuriso kalyāṇamittasannissito hoti,",
  "tika-s0104t:796_7": "yo ahitato naṃ nivāreti, hite patiṭṭhāpeti, ayaṃ catuttho hetu mahābhinīhārāya.",
  "tika-s0104t:797_0": "Tatrāyaṃ mahāpurisassa upanissayasampadā – ekantenevassa yathā ajjhāsayo sambodhininno",
  "tika-s0104t:797_1": "hoti sambodhipoṇo sambodhipabbhāro, tathā sattānaṃ hitacariyāya, yato anena purimabuddhānaṃ",
  "tika-s0104t:797_2": "santike sambodhiyā paṇidhānaṃ kataṃ hoti manasā, vācāya ca “ahampi ediso sammāsambuddho",
  "tika-s0104t:797_3": "hutvā sammadeva sattānaṃ hitasukhaṃ nipphādeyya”nti. Evaṃ sampannūpanissayassa panassa",
  "tika-s0104t:797_4": "imāni upanissayasampattiyā liṅgāni sambhavanti, yehi samannāgatassa sāvakabodhisattehi,",
  "tika-s0104t:797_5": "paccekabodhisattehi ca mahāviseso mahantaṃ nānākaraṇaṃ paññāyati indriyato, paṭipattito,",
  "tika-s0104t:797_6": "kosallato ca. Idha hi upanissayasampanno mahāpuriso yathā visadindriyo hoti visadañāṇo,",
  "tika-s0104t:797_7": "na tathā itare. Parahitāya paṭipanno hoti, no attahitāya. Tathā hi so yathā bahujanahitāya",
  "tika-s0104t:797_8": "bahujanasukhāya lokānukampāya atthāya hitāya sukhāya devamanussānaṃ paṭipajji, na",
  "tika-s0104t:797_9": "tathā itare, tattha ca kosallaṃ āvahati ṭhānuppattikapaṭibhānena, ṭhānāṭhānakusalatāya ca.",
  "tika-s0104t:798_0": "Tathā mahāpuriso pakatiyā dānajjhāsayo hoti dānābhirato, sati deyyadhamme detiyeva,",
  "tika-s0104t:798_1": "na dānato saṅkocaṃ āpajjati, satataṃ samitaṃ saṃvibhāgasīlo hoti, pamuditova deti",
  "tika-s0104t:798_2": "ādarajāto, na udāsīnacitto, mahantampi dānaṃ datvā neva dānena santuṭṭho hoti, pageva",
  "tika-s0104t:798_3": "appaṃ. Paresañca ussāhaṃ janento dāne vaṇṇaṃ bhāsati, dānapaṭisaṃyuttaṃ dhammakathaṃ",
  "tika-s0104t:798_4": "karoti, aññe ca paresaṃ dente disvā attamano hoti, bhayaṭṭhānesu ca paresaṃ abhayaṃ",
  "tika-s0104t:798_5": "detīti evamādīni dānajjhāsayassa mahāpurisassa dānapāramiyā liṅgāni.",
  "tika-s0104t:799_0": "Tathā pāṇātipātādīhi pāpadhammehi hirīyati ottappati, sattānaṃ aviheṭhanajātiko hoti,",
  "tika-s0104t:799_1": "sorato sukhasīlo asaṭho amāyāvī ujujātiko subbaco sovacassakaraṇīyehi dhammehi samannāgato",
  "tika-s0104t:799_2": "mudujātiko athaddho anatimānī, parasantakaṃ nādiyati antamaso tiṇasalākamupādāya,",
  "tika-s0104t:799_3": "attano hatthe nikkhittaṃ iṇaṃ vā gahetvā paraṃ na visaṃvādeti, parasmiṃ vā attano",
  "tika-s0104t:799_4": "santake byāmūḷhe, vissarite vā taṃ saññāpetvā paṭipādeti yathā taṃ na parahatthagataṃ",
  "tika-s0104t:799_5": "hoti, aloluppo hoti, parapariggahitesu pāpakaṃ cittampi na uppādeti, itthibyasanādīni",
  "tika-s0104t:799_6": "dūrato parivajjeti, saccavādī saccasandho bhinnānaṃ sandhātā sahitānaṃ anuppadātā",
  "tika-s0104t:799_7": "piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto",
  "tika-s0104t:799_8": "aviparītadassano kammassakatāñāṇena, saccānulomikañāṇena ca, kataññū katavedī vuḍḍhāpacāyī",
  "tika-s0104t:799_9": "suvisuddhājīvo dhammakāmo, paresampi dhamme samādapetā sabbena sabbaṃ akiccato satte",
  "tika-s0104t:799_10": "nivāretā kiccesu patiṭṭhapetā attanā ca tattha kicce yogaṃ āpajjitā, katvā vā pana",
  "tika-s0104t:799_11": "sayaṃ akattabbaṃ sīghaññeva tato paṭivirato hotīti evamādīni sīlajjhāsayassa mahāpurisassa",
  "tika-s0104t:799_12": "sīlapāramiyā liṅgāni.",
  "tika-s0104t:800_0": "Tathā mandakileso hoti mandanīvaraṇo pavivekajjhāsayo avikkhepabahulo, na tassa pāpakā",
  "tika-s0104t:800_1": "vitakkā cittamanvāssavanti, vivekagatassa cassa appakasireneva cittaṃ samādhiyati,",
  "tika-s0104t:800_2": "amittapakkhepi tuvaṭaṃ mettacittatā santiṭṭhati, pageva itarasmiṃ, satimā ca hoti",
  "tika-s0104t:800_3": "cirakatampi cirabhāsitampi susaritā anussaritā, medhāvī ca hoti dhammojapaññāya samannāgato,",
  "tika-s0104t:800_4": "nipako ca hoti tāsu tāsu itikattabbatāsu, āraddhavīriyo ca hoti sattānaṃ hitakiriyāsu,",
  "tika-s0104t:800_5": "khantibalasamannāgato ca hoti sabbasaho, acalādhiṭṭhāno ca hoti daḷhasamādāno, ajjhupekkhako",
  "tika-s0104t:800_6": "ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṃ",
  "tika-s0104t:800_7": "vasena nekkhammapāramiyādīnaṃ liṅgāni veditabbāni.",
  "tika-s0104t:801_0": "Evametehi bodhisambhāraliṅgehi samannāgatassa mahāpurisassa yaṃ vuttaṃ “mahābhinīhārāya",
  "tika-s0104t:801_1": "kalyāṇamittasannissayo hetū”ti, tatridaṃ saṅkhepato kalyāṇamittalakkhaṇaṃ – idha",
  "tika-s0104t:801_2": "kalyāṇamitto saddhāsampanno hoti sīlasampanno sutasampanno cāgavīriyasatisamādhipaññāsampanno.",
  "tika-s0104t:801_3": "Tattha saddhāsampattiyā saddahati tathāgatassa bodhiṃ kammaṃ, kammaphalañca, tena",
  "tika-s0104t:801_4": "sammāsambodhiyā hetubhūtaṃ sattesu hitesitaṃ na pariccajati. Sīlasampattiyā sattānaṃ",
  "tika-s0104t:801_5": "piyo hoti manāpo garu bhāvanīyo codako pāpagarahiko vattā vacanakkhamo. Sutasampattiyā",
  "tika-s0104t:801_6": "sattānaṃ hitasukhāvahaṃ gambhīraṃ dhammakathaṃ kattā hoti. Cāgasampattiyā appiccho",
  "tika-s0104t:801_7": "hoti samāhito santuṭṭho pavivitto asaṃsaṭṭho. Vīriyasampattiyā āraddhavīriyo hoti",
  "tika-s0104t:801_8": "sattānaṃ hitapaṭipattiyā. Satisampattiyā upaṭṭhitassatī hoti anavajjesu dhammesu.",
  "tika-s0104t:801_9": "Samādhisampattiyā avikkhitto hoti samāhitacitto. Paññāsampattiyā aviparītaṃ pajānāti.",
  "tika-s0104t:801_10": "So satiyā kusalānaṃ dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ",
  "tika-s0104t:801_11": "jānitvā samādhinā tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "tika-s0104t:802": "“Piyo garu bhāvanīyo, vattā ca vacanakkhamo;",
  "tika-s0104t:803": "Gambhīrañca kathaṃ kattā, no caṭṭhāne niyojako”ti. ;",
  "tika-s0104t:804_0": "Evaṃ guṇasamannāgataṃva kalyāṇamittaṃ upanissāya mahāpuriso attano upanissayasampattiṃ",
  "tika-s0104t:804_1": "sammadeva pariyodapeti. Suvisuddhāsayapayogova hutvā catūhi balehi samannāgato nacireneva",
  "tika-s0104t:804_2": "aṭṭhaṅge samodhānetvā mahābhinīhāraṃ karonto bodhisattabhāve patiṭṭhahati anivattidhammo",
  "tika-s0104t:804_3": "niyato sambodhiparāyaṇo.",
  "tika-s0104t:805_0": "Tassimāni cattāri balāni ajjhattikabalaṃ yā sammāsambodhiyaṃ attasannissayā dhammagāravena",
  "tika-s0104t:805_1": "abhiruci ekantaninnajjhāsayatā, yāya mahāpuriso attādhipatilajjāsannissayo, abhinīhārasampanno",
  "tika-s0104t:805_2": "ca hutvā pāramiyo pūretvā sammāsambodhiṃ pāpuṇāti. Bāhirabalaṃ yā sammāsambodhiyaṃ",
  "tika-s0104t:805_3": "parasannissayā abhiruci ekantaninnajjhāsayatā, yāya mahāpuriso lokādhipatiottappanasannissayo,",
  "tika-s0104t:805_4": "abhinīhārasampanno ca hutvā pāramiyo pūretvā sammāsambodhiṃ pāpuṇāti. Upanissayabalaṃ",
  "tika-s0104t:805_5": "yā sammāsambodhiyaṃ upanissayasampattiyā abhiruci ekantaninnajjhāsayatā, yāya mahāpuriso",
  "tika-s0104t:805_6": "tikkhindriyo, visadadhātuko, satisannissayo, abhinīhārasampanno ca hutvā pāramiyo",
  "tika-s0104t:805_7": "pūretvā sammāsambodhiṃ pāpuṇāti. Payogabalaṃ yā sammāsambodhiyā tajjā payogasampadā",
  "tika-s0104t:805_8": "sakkaccakāritā sātaccakāritā, yāya mahāpuriso visuddhapayogo, nirantarakārī, abhinīhārasampanno",
  "tika-s0104t:805_9": "ca hutvā pāramiyo pūretvā sammāsambodhiṃ pāpuṇāti. Evamayaṃ catūhi paccayehi, catūhi",
  "tika-s0104t:805_10": "hetūhi, catūhi ca balehi sampannasamudāgamo aṭṭhaṅgasamodhānasampādito abhinīhāro",
  "tika-s0104t:805_11": "pāramīnaṃ paccayo hoti mūlakāraṇabhāvato.",
  "tika-s0104t:806_0": "Yassa ca pavattiyā mahāpurise cattāro acchariyā abbhutā dhammā patiṭṭhahanti, sabbaṃ",
  "tika-s0104t:806_1": "sattanikāyaṃ attano orasaputtaṃ viya piyacittena pariggaṇhāti, na cassa cittaṃ puna",
  "tika-s0104t:806_2": "saṃkilesavasena saṃkilissati, sattānaṃ hitasukhāvaho cassa ajjhāsayo, payogo ca hoti,",
  "tika-s0104t:806_3": "attano ca buddhakārakadhammā uparūpari vaḍḍhanti, paripaccanti ca, yato mahāpuriso",
  "tika-s0104t:806_4": "uḷāratarena puññābhisandena kusalābhisandena pavaḍḍhiyā [pavattiyā ] paccayena sukhassāhārena",
  "tika-s0104t:806_5": "samannāgato sattānaṃ dakkhiṇeyyo uttamaṃ gāravaṭṭhānaṃ, asadisaṃ puññakkhettañca",
  "tika-s0104t:806_6": "hoti. Evamanekaguṇo anekānisaṃso mahābhinīhāro pāramīnaṃ paccayoti veditabbo.",
  "tika-s0104t:807_0": "Yathā ca mahābhinīhāro, evaṃ mahākaruṇā, upāyakosallañca. Tattha upāyakosallaṃ nāma",
  "tika-s0104t:807_1": "dānādīnaṃ bodhisambhārabhāvassa nimittabhūtā paññā, yāhi mahākaruṇūpāyakosallatāhi",
  "tika-s0104t:807_2": "mahāpurisānaṃ attasukhanirapekkhatā, nirantaraṃ parasukhakaraṇapasutatā, sudukkarehi",
  "tika-s0104t:807_3": "mahābodhisattacaritehi visādābhāvo, pasādasaṃvuddhidassanasavanānussaraṇāvatthāsupi",
  "tika-s0104t:807_4": "sattānaṃ hitasukhapaṭilābhahetubhāvo ca sampajjati. Tathā hi tassa paññāya buddhabhāvasiddhi,",
  "tika-s0104t:807_5": "karuṇāya buddhakammasiddhi. Paññāya sayaṃ tarati, karuṇāya pare tāreti. Paññāya paradukkhaṃ",
  "tika-s0104t:807_6": "parijānāti, karuṇāya paradukkhapaṭikāraṃ ārabhati. Paññāya dukkhaṃ nibbindati, karuṇāya",
  "tika-s0104t:807_7": "dukkhaṃ sampaṭicchati. Paññāya nibbānābhimukho hoti, karuṇāya taṃ na pāpuṇāti. Tathā",
  "tika-s0104t:807_8": "karuṇāya saṃsārābhimukho hoti, paññāya tatra nābhiramati. Paññāya sabbattha virajjati,",
  "tika-s0104t:807_9": "karuṇānugatattā na ca na sabbesamanuggahāya pavatto, karuṇāya sabbepi anukampati,",
  "tika-s0104t:807_10": "paññānugatattā na ca na sabbattha virattacitto. Paññāya ahaṃkāramamaṃkārābhāvo, karuṇāya ālasiyadīnatābhāvo.",
  "tika-s0104t:808_0": "Tathā paññākaruṇāhi yathākkamaṃ attanāthaparanāthatā, dhīravīrabhāvo, anattantapāparantapatā,",
  "tika-s0104t:808_1": "attahitaparahitanipphatti, nibbhayābhīsanakabhāvo, dhammādhipatilokādhipatitā, kataññupubbakāribhāvo,",
  "tika-s0104t:808_2": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "tika-s0104t:808_3": "visesena upāyabhāvato paññā karuṇā pāramīnaṃ paccayo. Idaṃ pana dvayaṃ pāramīnaṃ",
  "tika-s0104t:808_4": "viya paṇidhānassāpi paccayo.",
  "tika-s0104t:809_0": "Tathā ussāhaummaṅgaavatthānahitacariyā ca pāramīnaṃ paccayoti veditabbo. Yā ca buddhabhāvassa",
  "tika-s0104t:809_1": "uppattiṭṭhānatāya “buddhabhūmiyo”ti vuccanti. Tattha ussāho nāma bodhisambhārānaṃ",
  "tika-s0104t:809_2": "abbhussāhanavīriyaṃ. Ummaṅgo nāma bodhisambhāresu upāyakosallabhūtā paññā. Avatthānaṃ",
  "tika-s0104t:809_3": "nāma adhiṭṭhānaṃ, acalādhiṭṭhānatā. Hitacariyā nāma mettābhāvanā, karuṇābhāvanā ca. Yathāha –",
  "tika-s0104t:810_0": "“Kati pana bhante, buddhabhūmiyoti? Catasso kho sāriputta, buddhabhūmiyo. Katamā",
  "tika-s0104t:810_1": "catasso? Ussāho ca hoti vīriyaṃ, ummaṅgo ca hoti paññābhāvanā, avatthānañca hoti",
  "tika-s0104t:810_2": "adhiṭṭhānaṃ, hitacariyā ca hoti mettābhāvanā. Imā kho sāriputta, catasso buddhabhūmiyo”ti.",
  "tika-s0104t:811": "Tathā nekkhammapavivekaalobhādosāmohanissaraṇappabhedā ca cha ajjhāsayā. Vuttañhetaṃ –",
  "tika-s0104t:812_0": "“Nekkhammajjhāsayā ca bodhisattā kāmesu, gharāvāse ca dosadassāvino, pavivekajjhāsayā",
  "tika-s0104t:812_1": "ca bodhisattā saṅgaṇikāya dosadassāvino. Alobha…pe… lobhe…pe… adosa…pe… dose…pe…",
  "tika-s0104t:812_2": "amoha…pe… mohe…pe… nissaraṇa…pe… sabbabhavesu dosadassāvino”ti.",
  "tika-s0104t:813_0": "Tasmā ete ca cha ajjhāsayāpi pāramīnaṃ paccayāti veditabbā. Na hi lobhādīsu ādīnavadassanena,",
  "tika-s0104t:813_1": "alobhādīnaṃ adhikabhāvena ca vinā dānādipāramiyo sambhavanti. Alobhādīnañhi adhikabhāvena",
  "tika-s0104t:813_2": "pariccāgādininnacittatā, alobhajjhāsayāditā cāti, yathā cete, evaṃ dānajjhāsayatādayopi. Yathāha –",
  "tika-s0104t:814_0": "“Kati pana bhante bodhāya carantānaṃ bodhisattānaṃ ajjhāsayāti? Dasa kho sāriputta,",
  "tika-s0104t:814_1": "bodhāya carantānaṃ bodhisattānaṃ ajjhāsayā. Katame dasa? Dānajjhāsayā sāriputta,",
  "tika-s0104t:814_2": "bodhisattā macchere dosadassāvino. Sīla…pe… asaṃvare…pe… nekkhamma…pe… kāmesu…pe…",
  "tika-s0104t:814_3": "yathābhūtañāṇa…pe… vicikicchāya.…Pe… vīriya …pe… kosajje…pe… khanti…pe… akkhantiyaṃ…pe…",
  "tika-s0104t:814_4": "sacca…pe… visaṃvādane…pe… adhiṭṭhāna…pe… anadhiṭṭhāne…pe… mettā…pe… byāpāde…pe… upekkhā…pe…",
  "tika-s0104t:814_5": "sukhadukkhesu ādīnavadassāvino”ti.",
  "tika-s0104t:815_0": "Etesu hi maccheraasaṃvarakāmavicikicchākosajjaakkhantivisaṃvādanaanadhiṭṭhāna- byāpādasukhadukkhasaṅkhātesu",
  "tika-s0104t:815_1": "ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṃ",
  "tika-s0104t:815_2": "nibbattiyā paccayo. Tathā apariccāgapariccāgādīsu yathākkamaṃ ādīnavānisaṃsapaccavekkhaṇampi",
  "tika-s0104t:815_3": "dānādipāramīnaṃ paccayo hoti.",
  "tika-s0104t:816_0": "Tatrāyaṃ paccavekkhaṇāvidhi – khettavatthuhiraññasuvaṇṇagomahiṃ sadāsīdāsaputtadārādipariggahabyāsattacittānaṃ",
  "tika-s0104t:816_1": "sattānaṃ khettādīnaṃ vatthukāmabhāvena bahupatthanīyabhāvato, rājacorādisādhāraṇabhāvato,",
  "tika-s0104t:816_2": "vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetubhāvato,",
  "tika-s0104t:816_3": "vināsanimittañcasokādianekavihitabyasanāvahato tadāsattinidānañca maccheramalapariyuṭṭhitacittānaṃ",
  "tika-s0104t:816_4": "apāyūpapattihetubhāvatoti evaṃ vividhavipulānatthāvahāni pariggahitavatthūni nāma,",
  "tika-s0104t:816_5": "tesaṃ pariccāgoyeveko sotthibhāvoti pariccāge appamādo karaṇīyo.",
  "tika-s0104t:817_0": "Apica “yācako yācamāno attano guyhassa ācikkhanato mayhaṃ vissāsiko”ti ca “pahāya",
  "tika-s0104t:817_1": "gamanīyaṃ attano santakaṃ gahetvā paralokaṃ yāhītiupadisanato mayhaṃ upadesako”ti",
  "tika-s0104t:817_2": "ca “āditte viya agāre maraṇagginā āditte loke tato mayhaṃ santakassa apaharaṇato",
  "tika-s0104t:817_3": "apavāhakasahāyo”ti ca “apavāhitassa cassa ajjhāpananikkhepaṭṭhānabhūto”ti ca “dānasaṅkhāte",
  "tika-s0104t:817_4": "kalyāṇakammasmiṃ sahāyabhāvato, sabbasampattīnaṃ aggabhūtāya paramadullabhāya buddhabhūmiyā",
  "tika-s0104t:817_5": "sampattihetubhāvato ca paramo kalyāṇamitto”ti ca paccavekkhitabbaṃ.",
  "tika-s0104t:818_0": "Tathā “uḷāre kammani anenāhaṃ sambhāvito, tasmā sā sambhāvanā avitathā kātabbā”ti",
  "tika-s0104t:818_1": "ca “ekantabheditāya jīvitassa āyācitenāpi mayā dātabbaṃ, pageva yācitenā”ti ca “uḷārajjhāsayehi",
  "tika-s0104t:818_2": "gavesitvāpi dātabbo, [dātabbato ] sayamevāgato mama puññenā”ti ca “yācakassa dānāpadesena",
  "tika-s0104t:818_3": "mayhamevāyamanuggaho”ti ca “ahaṃ viya ayaṃ sabbopi loko mayā anuggahetabbo”ti ca",
  "tika-s0104t:818_4": "“asati yācake kathaṃ mayhaṃ dānapāramī pūreyyā”ti ca “yācakānamevatthāya mayā sabbopi",
  "tika-s0104t:818_5": "pariggahetabbo”ti ca “ayācitvāpi maṃ mama santakaṃ yācakā kadā sayameva gaṇheyyu”nti",
  "tika-s0104t:818_6": "ca “kathamahaṃ yācakānaṃ piyo cassaṃ manāpo”ti ca “kathaṃ vā te mayhaṃ piyā cassu",
  "tika-s0104t:818_7": "manāpā”ti ca “kathaṃ vāhaṃ dadamāno datvāpi ca attamano assaṃ pamudito pītisomanassajāto”ti",
  "tika-s0104t:818_8": "ca “kathaṃ vā me yācakā bhaveyyuṃ, uḷāro ca dānajjhāsayo”ti ca “kathaṃ vāhamayācito",
  "tika-s0104t:818_9": "eva yācakānaṃ hadayamaññāya dadeyya”nti “sati dhane, yācake ca apariccāgo mahatī",
  "tika-s0104t:818_10": "mayhaṃ vañcanā”ti ca “kathamahaṃ attano aṅgāni, jīvitañcāpi pariccajeyya”nti ca cāganinnatā upaṭṭhapetabbā.",
  "tika-s0104t:819_0": "Apica “attho nāmāyaṃ nirapekkhaṃ dāyakamanugacchati yathā taṃ nirapekkhaṃ khepakaṃ",
  "tika-s0104t:819_1": "kiṭako”ti atthe nirapekkhatāya cittaṃ uppādetabbaṃ. Yācamāno pana yadi piyapuggalo",
  "tika-s0104t:819_2": "hoti “piyo maṃ yācatī”ti somanassaṃ uppādetabbaṃ. Atha udāsīnapuggalo hoti “ayaṃ",
  "tika-s0104t:819_3": "maṃ yācamāno addhā iminā pariccāgena mitto hotī”ti somanassaṃ uppādetabbaṃ. Dadanto",
  "tika-s0104t:819_4": "hi yācakānaṃ piyo hotīti. Atha pana verīpuggalo yācati, “paccatthiko maṃ yācati,",
  "tika-s0104t:819_5": "ayaṃ maṃ yācamāno addhā iminā pariccāgena verīpi piyo mitto hotī”ti visesato somanassaṃ",
  "tika-s0104t:819_6": "uppādetabbaṃ. Evaṃ piyapuggale viya majjhattaverīpuggalesupi mettāpubbaṅgamaṃ karuṇaṃ",
  "tika-s0104t:819_7": "upaṭṭhapetvāva dātabbaṃ.",
  "tika-s0104t:820_0": "Sace panassa cirakālaṃ paribhāvitattā lobhassa deyyadhammavisayā lobhadhammā uppajjeyyuṃ,",
  "tika-s0104t:820_1": "tena bodhisattapaṭiññena iti paṭisañcikkhitabbaṃ “nanu tayā sappurisa sambodhāya",
  "tika-s0104t:820_2": "abhinīhāraṃ karontena sabbasattānamupakārāya ayaṃ kāyo nissaṭṭho, tappariccāgamayañca",
  "tika-s0104t:820_3": "puññaṃ, tattha nāma te bāhirepi vatthusmiṃ abhisaṅgappavatti hatthisinānasadisī hoti,",
  "tika-s0104t:820_4": "tasmā tayā na katthaci abhisaṅgo uppādetabbo. Seyyathāpi nāma mahato bhesajjarukkhassa",
  "tika-s0104t:820_5": "tiṭṭhato mūlaṃ mūlatthikā haranti, papaṭikaṃ, tacaṃ, khandhaṃ, viṭapaṃ, sākhaṃ, palāsaṃ,",
  "tika-s0104t:820_6": "pupphaṃ, phalaṃ phalatthikā haranti, na tassa rukkhassa ‘mayhaṃ santakaṃ ete harantī’ti",
  "tika-s0104t:820_7": "vitakkasamudācāro hoti, evameva sabbalokahitāya ussukkamāpajjantena mayā mahādukkhe",
  "tika-s0104t:820_8": "akataññuke niccāsucimhi kāye paresaṃ upakārāya viniyujjamāne aṇumattopi micchāvitakko",
  "tika-s0104t:820_9": "na uppādetabbo. Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu.",
  "tika-s0104t:820_10": "Kevalaṃ pana sammohavijambhitametaṃ, yadidaṃ ‘etaṃ mama, esohamasmi, eso me attā’ti",
  "tika-s0104t:820_11": "abhiniveso, tasmā bāhiresu mahābhūtesu viya ajjhattikesupi karacaraṇanayanādīsu,",
  "tika-s0104t:820_12": "maṃsādīsu ca anapekkhena hutvā ‘taṃ tadatthikā harantū’ti nissaṭṭhacittena bhavitabba”nti.",
  "tika-s0104t:820_13": "Evaṃ paṭisañcikkhato cassa sambodhāya pahitattassa kāyajīvitesu nirapekkhassa appakasireneva",
  "tika-s0104t:820_14": "kāyavacīmanokammāni suvisuddhāni honti, so visuddhakāyavacīmanokammanto visuddhājīvo",
  "tika-s0104t:820_15": "ñāyapaṭipattiyaṃ ṭhito āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0104t:820_16": "abhayadānasaddhammadānehi ca sabbasatte anuggaṇhituṃ samattho hoti, ayaṃ tāva dānapāramiyaṃ paccavekkhaṇānayo.",
  "tika-s0104t:821_0": "Sīlapāramiyaṃ pana evaṃ paccavekkhitabbaṃ – “idañhi sīlaṃ nāma gaṅgodakādīhi visodhetuṃ",
  "tika-s0104t:821_1": "asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyassa",
  "tika-s0104t:821_2": "rāgādipariḷāhassa vinayanaṃ, muttāhāramakuṭakuṇḍalādīhi pacurajanālaṅkārehi asādhāraṇo",
  "tika-s0104t:821_3": "sādhūnamalaṅkāraviseso, sabbadisāvāyanako atikittimo [sabbadisāvāyanato akittimo",
  "tika-s0104t:821_4": "] sabbakālānurūpo ca surabhigandho, khattiyamahāsālādīhi, devatāhi ca vandanīyādibhāvāvahanato",
  "tika-s0104t:821_5": "paramo vasīkaraṇamanto, cātumahārājikādidevalokārohaṇasopānapanti, jhānābhiññānaṃ",
  "tika-s0104t:821_6": "adhigamūpāyo, nibbānamahānagarassa sampāpakamaggo, sāvakabodhipaccekabodhisammāsambodhīnaṃ",
  "tika-s0104t:821_7": "patiṭṭhānabhūmi, yaṃ yaṃ vā panicchitaṃ patthitaṃ, tassa tassa samijjhanūpāyabhāvato",
  "tika-s0104t:821_8": "cintāmaṇikapparukkhādike ca atiseti. Vuttañhetaṃ bhagavatā “ijjhati bhikkhave, sīlavato",
  "tika-s0104t:821_9": "cetopaṇidhi visuddhattā”ti. Aparampi vuttaṃ “ākaṅkheyya ce bhikkhave, bhikkhu sabrahmacārīnaṃ",
  "tika-s0104t:821_10": "piyo ca assaṃ manāpo ca garu ca bhāvanīyo cāti, sīlesvevassa paripūrakārī”tiādi.",
  "tika-s0104t:821_11": "Tathā “avippaṭisāratthāni kho ānanda kusalāni sīlānī”ti, “pañcime gahapatayo, ānisaṃsā",
  "tika-s0104t:821_12": "sīlavato sīlasampadāyā”tiādisuttānañca vasena sīlaguṇā paccavekkhitabbā. Tathā aggikkhandhopamasuttādīnaṃ",
  "tika-s0104t:821_13": "vasena sīlavirahe ādīnavā.",
  "tika-s0104t:822_0": "Apica pītisomanassanimittato, attānuvādaparānuvādadaṇḍaduggatibhayābhāvato, viññūhi",
  "tika-s0104t:822_1": "pāsaṃsabhāvato, avippaṭisārahetuto, paramasotthiṭṭhānato, kulasāpateyyādhipateyyajīvitarūpaṭṭhānabandhumittasampattīnaṃ",
  "tika-s0104t:822_2": "atisayanato ca sīlaṃ paccavekkhitabbaṃ. Sīlavato hi attano sīlasampadāhetu mahantaṃ",
  "tika-s0104t:822_3": "pītisomanassaṃ uppajjati “kataṃ vata mayā kusalaṃ, kataṃ kalyāṇaṃ, kataṃ bhīruttāṇa”nti.",
  "tika-s0104t:823_0": "Tathā sīlavato attā na upavadati, na ca pare viññū, daṇḍaduggatibhayānañca sambhavoyeva",
  "tika-s0104t:823_1": "natthi, “sīlavā purisapuggalo kalyāṇadhammo”ti viññūnaṃ pāsaṃso ca hoti. Tathā sīlavato",
  "tika-s0104t:823_2": "yvāyaṃ “kataṃ vata mayā pāpaṃ, kataṃ luddaṃ, kataṃ kibbisa”nti dussīlassa vippaṭisāro",
  "tika-s0104t:823_3": "uppajjati, so na hoti. Sīlañca nāmetaṃ appamādādhiṭṭhānato, bhogabyasanādiparihāramukhena",
  "tika-s0104t:823_4": "mahato atthassa sādhanato, maṅgalabhāvato, paramaṃ sotthiṭṭhānaṃ. Nihīnajaccopi sīlavā",
  "tika-s0104t:823_5": "khattiyamahāsālādīnaṃ pūjanīyo hotīti kulasampattiṃ atiseti sīlasampadā, “taṃ kiṃ",
  "tika-s0104t:823_6": "maññasi mahārāja, idha te assa dāso kammakaro”tiādi vakkhamānasāmaññasuttavacanañcettha",
  "tika-s0104t:823_7": "sādhakaṃ, corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato",
  "tika-s0104t:823_8": "ca bāhiradhanaṃ sāpateyyaṃ atiseti sīlaṃ. Paramassa cittissariyassa adhiṭṭhānabhāvato",
  "tika-s0104t:823_9": "khattiyādīnamissariyaṃ atiseti sīlaṃ. Sīlanimittañhi taṃtaṃsattanikāyesu sattānamissariyaṃ,",
  "tika-s0104t:823_10": "vassasatādidīghappamāṇato ca jīvitato ekāhampi sīlavato jīvitassa visiṭṭhatāvacanato,",
  "tika-s0104t:823_11": "satipi jīvite sikkhānikkhipanassa maraṇatāvacanato ca sīlaṃ jīvitato visiṭṭhataraṃ.",
  "tika-s0104t:823_12": "Verīnampi manuññabhāvāvahanato, jarārogavipattīhi anabhibhavanīyato ca rūpasampattiṃ",
  "tika-s0104t:823_13": "atiseti sīlaṃ. Pāsādahammiyādiṭṭhānappabhede rājayuvarājasenāpatiādiṭhānavisese ca",
  "tika-s0104t:823_14": "sukhavisesādhiṭṭhānabhāvato atiseti sīlaṃ. Sabhāvasiniddhe santikāvacarepi bandhujane,",
  "tika-s0104t:823_15": "mittajane ca ekantahitasampādanato, paralokānugamanato ca atiseti sīlaṃ. “Na taṃ",
  "tika-s0104t:823_16": "mātā pitā kayirā”tiādi vacanañcettha sādhakaṃ. Tathā hatthiassarathapattibalakāyehi,",
  "tika-s0104t:823_17": "mantāgadasotthānapayogehi ca durārakkhānamanāthānaṃ attādhīnato, anaparādhīnato,",
  "tika-s0104t:823_18": "mahāvisayato ca ārakkhabhāvena sīlameva visiṭṭhataraṃ. Tenevāha “dhammo have rakkhati",
  "tika-s0104t:823_19": "dhammacāri”ntiādi. Evamanekaguṇasamannāgataṃ sīlanti paccavekkhantassa aparipuṇṇā",
  "tika-s0104t:823_20": "ceva sīlasampadā pāripūriṃ gacchati, aparisuddhā ca pārisuddhiṃ.",
  "tika-s0104t:824_0": "Sace panassa dīgharattaṃ paricayena sīlapaṭipakkhadhammā dosādayo antarantarā uppajjeyyuṃ,",
  "tika-s0104t:824_1": "tena bodhisattapaṭiññena evaṃ paṭisañcikkhitabbaṃ “nanu tayā bodhāya paṇidhānaṃ kataṃ,",
  "tika-s0104t:824_2": "sīlavekallena ca na sakkā na ca sukarā lokiyāpi sampattiyo pāpuṇituṃ, pageva lokuttarā”ti.",
  "tika-s0104t:824_3": "Sabbasampattīnamaggabhūtāya sammāsambodhiyā adhiṭṭhānabhūtena sīlena paramukkaṃsagatena",
  "tika-s0104t:824_4": "bhavitabbaṃ, tasmā “kikīva aṇḍa”ntiādinā vuttanayena sammadeva sīlaṃ rakkhantena",
  "tika-s0104t:824_5": "suṭṭhu tayā pesalena bhavitabbaṃ.",
  "tika-s0104t:825_0": "Apica tayā dhammadesanāya yānattaye sattānamavatāraṇaparipācanāni kātabbāni, sīlavekallassa",
  "tika-s0104t:825_1": "ca vacanaṃ na paccetabbaṃ hoti, asappāyāhāravicārassa viya vejjassa tikicchanaṃ,",
  "tika-s0104t:825_2": "tasmā “kathāhaṃ saddheyyo hutvā sattānamavatāraṇaparipācanāni kareyya”nti sabhāvaparisuddhasīlena",
  "tika-s0104t:825_3": "bhavitabbaṃ. Kiñca jhānādiguṇavisesayogena me sattānamupakārakaraṇasamatthatā, paññāpāramīādiparipūraṇañca",
  "tika-s0104t:825_4": "jhānādayo guṇā ca sīlapārisuddhiṃ vinā na sambhavantīti sammadeva sīlaṃ sodhetabbaṃ.",
  "tika-s0104t:826_0": "Tathā “sambādho gharāvāso rajopatho”tiādinā gharāvāse, “aṭṭhikaṅkalūpamā kāmā”tiādinā",
  "tika-s0104t:826_1": "“mātāpi puttena vivadatī”tiādinā ca kāmesu, “seyyathāpi puriso iṇaṃ ādāya kammante",
  "tika-s0104t:826_2": "payojeyyā”tiādinā kāmacchandādīsu ādīnavadassanapubbaṅgamā, vuttavipariyāyena “abbhokāso",
  "tika-s0104t:826_3": "pabbajjā”tiādinā pabbajjādīsu ānisaṃsāpaṭisaṅkhāvasena nekkhammapāramiyaṃ paccavekkhaṇā",
  "tika-s0104t:826_4": "kātabbā. Ayamettha saṅkhepo, vitthāro pana dukkhakkhandhaāsivisopamasuttādi vasena veditabbo.",
  "tika-s0104t:827_0": "Tathā “paññāya vinā dānādayo dhammā na visujjhanti, yathāsakaṃ byāpārasamatthā ca",
  "tika-s0104t:827_1": "na hontī”ti paññāya guṇā manasi kātabbā. Yatheva hi jīvitena vinā sarīrayantaṃ na",
  "tika-s0104t:827_2": "sobhati, na ca attano kiriyāsu paṭipattisamatthaṃ hoti. Yathā ca cakkhādīni indriyāni",
  "tika-s0104t:827_3": "viññāṇena vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni",
  "tika-s0104t:827_4": "paññāya vinā sakakiccapaṭipattiyamasamatthānīti pariccāgādipaṭipattiyaṃ paññā padhānakāraṇaṃ.",
  "tika-s0104t:827_5": "Ummīlitapaññācakkhukā hi mahāsattā bodhisattā attano aṅgapaccaṅgānipi datvā anattukkaṃsakā,",
  "tika-s0104t:827_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "tika-s0104t:827_7": "Paññāvasena hi upāyakosallayogato pariccāgo parahitapavattiyā dānapāramibhāvaṃ upeti.",
  "tika-s0104t:827_8": "Attatthañhi dānaṃ muddhasadisaṃ [vuddhisadisaṃ ] hoti.",
  "tika-s0104t:828_0": "Tathā paññāya abhāvena taṇhādisaṃkilesāviyogato sīlassa visuddhiyeva na sambhavati,",
  "tika-s0104t:828_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṃsāre ca ādīnavaṃ,",
  "tika-s0104t:828_2": "pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā",
  "tika-s0104t:828_3": "jhānasamāpattiyo nibbattetvā nibbānaninno, pare ca tattha patiṭṭhapeti.",
  "tika-s0104t:829_0": "Vīriyañca paññārahitaṃ yathicchitamatthaṃ na sādheti durārambhabhāvato. Anārambhoyeva",
  "tika-s0104t:829_1": "hi durārambhato seyyo, paññāsahitena pana vīriyena na kiñci duradhigamaṃ upāyapaṭipattito.",
  "tika-s0104t:829_2": "Tathā paññavā eva parāpakārādīnamadhivāsakajātiyo hoti, na duppañño. Paññāvirahitassa",
  "tika-s0104t:829_3": "ca parehi upanītā apakārā khantiyā paṭipakkhameva anubrūhenti. Paññavato pana te",
  "tika-s0104t:829_4": "khantisampattiyā anubrūhanavasena assā thirabhāvāya saṃvattanti. Paññavā eva tīṇipi",
  "tika-s0104t:829_5": "saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.",
  "tika-s0104t:829_6": "Tathā paññābalena attānamupatthambhetvā dhitisampadāya sabbapāramīsu acalasamādānādhiṭṭhāno",
  "tika-s0104t:829_7": "hoti. Paññavā eva ca piyamajjhattaverivibhāgamakatvā sabbattha hitūpasaṃhārakusalo",
  "tika-s0104t:829_8": "hoti. Tathā paññāvasena lābhālābhādilokadhammasannipāte nibbikāratāya majjhatto hoti.",
  "tika-s0104t:829_9": "Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā.",
  "tika-s0104t:830_0": "Apica paññāya vinā na dassanasampatti, antarena ca diṭṭhisampadaṃ na sīlasampadā,",
  "tika-s0104t:830_1": "sīladiṭṭhisampadārahitassa ca na samādhisampadā, asamāhitena ca na sakkā attahitamattampi",
  "tika-s0104t:830_2": "sādhetuṃ, pageva ukkaṃsagataṃ parahitanti. “Nanu tayā parahitāya paṭipannena sakkaccaṃ",
  "tika-s0104t:830_3": "paññāpārisuddhiyā āyogo karaṇīyo”ti bodhisattena attā ovaditabbo. Paññānubhāvena",
  "tika-s0104t:830_4": "hi mahāsatto caturadhiṭṭhānādhiṭṭhito catūhi saṅgahavatthūhi lokaṃ anuggaṇhanto satte",
  "tika-s0104t:830_5": "niyyānamagge avatāreti, indriyāni ca nesaṃ paripāceti. Tathā paññābalena khandhāyatanādīsu",
  "tika-s0104t:830_6": "pavicayabahulo pavattinivattiyo yāthāvato parijānanto dānādayo guṇavisese nibbedhabhāgiyabhāvaṃ",
  "tika-s0104t:830_7": "nayanto bodhisattasikkhāya paripūrakārī hotīti evamādinā anekākāravokāre paññāguṇe",
  "tika-s0104t:830_8": "vavatthapetvā paññāpāramī anubrūhetabbā.",
  "tika-s0104t:831_0": "Tathā dissamānapārānipi lokiyāni kammāni nihīnavīriyena pāpuṇitumasakkuṇeyyāni, agaṇitakhedena",
  "tika-s0104t:831_1": "pana āraddhavīriyena duradhigamaṃ nāma natthi. Nihīnavīriyo hi “saṃsāramahoghato",
  "tika-s0104t:831_2": "sabbasatte santāressāmī”ti ārabhitumeva na sakkuṇoti. Majjhimo pana ārabhitvāna antarāvosānamāpajjati.",
  "tika-s0104t:831_3": "Ukkaṭṭhavīriyo pana attasukhanirapekkho ārabhitvā pāramadhigacchatīti vīriyasampatti paccavekkhitabbā.",
  "tika-s0104t:832_0": "Apica “yassa attano eva saṃsārapaṅkato samuddharaṇatthamārambho, tassāpi vīriyassa",
  "tika-s0104t:832_1": "sithilabhāvena manorathānaṃ matthakappatti na sakkā sambhāvetuṃ, pageva sadevakassa",
  "tika-s0104t:832_2": "lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ mattamahānāgānamiva",
  "tika-s0104t:832_3": "dunnivāraṇabhāvato, tannidānānañca kammasamādānānaṃ ukkhittāsikavadhakasadisabhāvato,",
  "tika-s0104t:832_4": "tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ",
  "tika-s0104t:832_5": "sadā sannihitabhāvato, tadovādakāritāya ca vasalassa puthujjanabhāvassa sati sambhave",
  "tika-s0104t:832_6": "yuttaṃ sayameva saṃsāradukkhato nissaritu”nti ca “micchāvitakkā vīriyānubhāvena dūrī",
  "tika-s0104t:832_7": "bhavantī”ti ca “yadi pana sambodhiṃ attādhīnena vīriyena sakkā samadhigantuṃ, kimettha",
  "tika-s0104t:832_8": "dukkara”nti ca evamādinā nayena vīriyaguṇā paccavekkhitabbā.",
  "tika-s0104t:833_0": "Tathā “khanti nāmāyaṃ niravasesaguṇapaṭipakkhassa kodhassa vidhamanato guṇasampādane",
  "tika-s0104t:833_1": "sādhūnaṃ appaṭihatamāyudhaṃ, parābhibhavane samatthānamalaṅkāro, samaṇabrāhmaṇānaṃ",
  "tika-s0104t:833_2": "balasampadā, kodhaggivinayanā udakadhārā, kalyāṇakittisaddassa sañjātideso, pāpapuggalānaṃ",
  "tika-s0104t:833_3": "vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya",
  "tika-s0104t:833_4": "sāgaro, dosamahāsāgarassa velā, apāyadvārassa pidhānakavāṭaṃ devabrahmalokānaṃ ārohaṇasopānaṃ,",
  "tika-s0104t:833_5": "sabbaguṇānamadhivāsabhūmi, uttamā kāyavacīmanovisuddhī”ti manasi kātabbaṃ. Apica",
  "tika-s0104t:833_6": "“ete sattā khantisampattiyā abhāvato idhaloke tapanti, paraloke ca tapanīyadhammānuyogato”ti",
  "tika-s0104t:833_7": "ca “yadipi parāpakāranimittaṃ dukkhaṃ uppajjati, tassa pana dukkhassa khettabhūto",
  "tika-s0104t:833_8": "attabhāvo, bījabhūtañca kammaṃ mayāva abhisaṅkhata”nti ca “tassa ca dukkhassa āṇaṇyakaraṇameta”nti",
  "tika-s0104t:833_9": "ca “apakārake asati kathaṃ mayhaṃ khantisampadā sambhavatī”ti ca “yadipāyaṃ etarahi",
  "tika-s0104t:833_10": "apakārako, ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya",
  "tika-s0104t:833_11": "upakāro”ti ca “sabbepime sattā mayhaṃ puttasadisā, puttakatāparādhesu ca ko kujjhissatī”ti",
  "tika-s0104t:833_12": "ca “yena kodhabhūtāvesena ayaṃ mayhaṃ aparajjhati, svāyaṃ kodhabhūtāveso mayā vinetabbo”ti",
  "tika-s0104t:833_13": "ca “yena apakārena idaṃ mayhaṃ dukkhaṃ uppannaṃ, tassa ahampi nimitta”nti ca “yehi",
  "tika-s0104t:833_14": "dhammehi apakāro kato, yattha ca kato, sabbepi te tasmiṃyeva khaṇe niruddhā, kassidāni",
  "tika-s0104t:833_15": "kena kopo kātabbo”ti ca “anattatāya sabbadhammānaṃ ko kassa aparajjhatī”ti ca paccavekkhantena",
  "tika-s0104t:833_16": "khantisampadā brūhetabbā.",
  "tika-s0104t:834_0": "Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,",
  "tika-s0104t:834_1": "tena iti paṭisañcikkhitabbaṃ “khanti nāmesā parāpakārassa paṭipakkhapaṭipattīnaṃ",
  "tika-s0104t:834_2": "paccupakārakāraṇa”nti ca “apakāro ca mayhaṃ dukkhuppādanena dukkhupanisāya saddhāya,",
  "tika-s0104t:834_3": "sabbaloke anabhiratisaññāya ca paccayo”ti ca “indriyapakatiresā, yadidaṃ iṭṭhāniṭṭhavisayasamāyogo,",
  "tika-s0104t:834_4": "tattha aniṭṭhavisayasamāyogo mayhaṃ na siyāti taṃ kutettha labbhā”ti ca “kodhavasiko",
  "tika-s0104t:834_5": "satto kodhena ummatto vikkhittacitto, tattha kiṃ paccapakārenā”ti ca “sabbepime sattā",
  "tika-s0104t:834_6": "sammāsambuddhena orasaputtā viya paripālitā, tasmā na tattha mayā cittakopo kātabbo”ti",
  "tika-s0104t:834_7": "ca “aparādhake ca sati guṇe guṇavati mayā kopo na kātabbo”ti ca “asati guṇe kassacipi",
  "tika-s0104t:834_8": "guṇassābhāvato visesena karuṇāyitabbo”ti ca “kopena mayhaṃ guṇayasā nihīyantī”ti",
  "tika-s0104t:834_9": "ca “kujjhanena mayhaṃ dubbaṇṇadukkhaseyyādayo sapattakantā āgacchantī”ti ca “kodho",
  "tika-s0104t:834_10": "ca nāmāyaṃ sabbadukkhāhitakārako sabbasukhahitavināsako balavā paccatthiko”ti ca",
  "tika-s0104t:834_11": "“sati ca khantiyā na koci paccatthiko”ti ca “aparādhakena aparādhanimittaṃ yaṃ dukkhaṃ",
  "tika-s0104t:834_12": "āyatiṃ laddhabbaṃ, sati ca khantiyā mayhaṃ tadabhāvo”ti ca “cintentena, kujjhantena",
  "tika-s0104t:834_13": "ca mayā paccatthikoyeva anuvattito”ti ca “kodhe ca mayā khantiyā abhibhūte tassa",
  "tika-s0104t:834_14": "dāsabhūto paccatthiko sammadeva abhibhūto”ti ca “kodhanimittaṃ khantiguṇapariccāgo",
  "tika-s0104t:834_15": "mayhaṃ na yutto”ti ca “sati ca kodhe guṇavirodhapaccanīkadhamme kathaṃ me sīlādidhammā",
  "tika-s0104t:834_16": "pāripūriṃ gaccheyyuṃ, asati ca tesu kathāhaṃ sattānaṃ upakārabahulo paṭiññānurūpaṃ",
  "tika-s0104t:834_17": "uttamaṃ sampattiṃ pāpuṇissāmī”ti ca “khantiyā ca sati bahiddhā vikkhepābhāvato samāhitassa",
  "tika-s0104t:834_18": "sabbe saṅkhārā aniccato dukkhato sabbe dhammā anattato nibbānaṃ asaṅkhatāmatasantapaṇītatādibhāvato",
  "tika-s0104t:834_19": "nijjhānaṃ khamanti, ‘buddhadhammā ca acinteyyāparimeyyappabhavā’ti”, tato ca “anulomikakhantiyaṃ",
  "tika-s0104t:834_20": "ṭhito ‘kevalā ime attattaniyabhāvarahitā dhammamattā yathāsakaṃ paccayehi uppajjanti",
  "tika-s0104t:834_21": "vinassanti, na kutoci āgacchanti, na kuhiñci gacchanti, na ca katthaci patiṭṭhitā,",
  "tika-s0104t:834_22": "na cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati,",
  "tika-s0104t:834_23": "yena bodhisatto bodhiyā niyato anāvattidhammo hotī”ti evamādinā khantipāramiyā paccavekkhaṇā veditabbā.",
  "tika-s0104t:835_0": "Tathā “saccena vinā sīlādīnamasambhavato, paṭiññānurūpapaṭipattiyā abhāvato, saccadhammātikkame",
  "tika-s0104t:835_1": "ca sabbapāpadhammānaṃ samosaraṇabhāvato, asaccasandhassa appaccayikabhāvato, āyatiñca",
  "tika-s0104t:835_2": "anādeyyavacanatāvahanato, sampannasaccassa sabbaguṇādhiṭṭhānabhāvato, saccādhiṭṭhānena",
  "tika-s0104t:835_3": "sabbasambodhisambhārānaṃ pārisuddhipāripūrisamanvāyato, sabhāvadhammāvisaṃvādanena",
  "tika-s0104t:835_4": "sabbabodhisambhārakiccakaraṇato, bodhisattapaṭipattiyā ca parinipphattito”tiādinā",
  "tika-s0104t:835_5": "saccapāramiyā sampattiyo paccavekkhitabbā.",
  "tika-s0104t:836_0": "Tathā “dānādīsu daḷhasamādānaṃ, tappaṭipakkhasannipāte ca nesaṃ acalādhiṭṭhānaṃ,",
  "tika-s0104t:836_1": "tattha ca dhīravīrabhāvaṃ vinā na dānādisambhārā sambodhinimittā sambhavantī”tiādinā",
  "tika-s0104t:836_2": "adhiṭṭhānaguṇā paccavekkhitabbā.",
  "tika-s0104t:837_0": "Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo",
  "tika-s0104t:837_1": "pāpuṇituṃ, pageva sabbasatte nibbānasampattiyaṃ patiṭṭhāpetukāmenā”ti ca “pacchā",
  "tika-s0104t:837_2": "sabbasattānaṃ lokuttarasampattimākaṅkhantena idāni lokiyasampattimākaṅkhā yuttarūpā”ti",
  "tika-s0104t:837_3": "ca “idāni āsayamattena paresaṃ hitasukhūpasaṃhāraṃ kātumasakkonto kadā payogena taṃ",
  "tika-s0104t:837_4": "sādhayissāmī”ti ca “idāni mayā hitasukhūpasaṃhārena saṃvaddhitā pacchā dhammasaṃvibhāgasahāyā",
  "tika-s0104t:837_5": "mayhaṃ bhavissantī”ti ca “etehi vinā na mayhaṃ bodhisambhārā sambhavanti, tasmā sabbabuddhaguṇavibhūtinipphattikāraṇattā",
  "tika-s0104t:837_6": "mayhaṃ ete paramaṃ puññakkhettaṃ anuttaraṃ kusalāyatanaṃ uttamaṃ gāravaṭṭhāna”nti",
  "tika-s0104t:837_7": "ca “savisesaṃ sabbesupi sattesu hitajjhāsayatā paccupaṭṭhapetabbā, kiñca karuṇādhiṭṭhānatopi",
  "tika-s0104t:837_8": "sabbasattesu mettā anubrūhetabbā. Vimariyādīkatena hi cetasā sattesu hitasukhūpasaṃhāraniratassa",
  "tika-s0104t:837_9": "tesaṃ ahitadukkhāpanayanakāmatā balavatī uppajjati daḷhamūlā, karuṇā ca sabbesaṃ",
  "tika-s0104t:837_10": "buddhakārakadhammānaṃ ādi caraṇaṃ patiṭṭhā mūlaṃ mukhaṃ pamukha”nti evamādinā mettāguṇā paccavekkhitabbā.",
  "tika-s0104t:838_0": "Tathā “upekkhāya abhāve sattehi katā vippakārā cittassa vikāraṃ uppādeyyuṃ, sati",
  "tika-s0104t:838_1": "ca cittavikāre dānādisambhārānaṃ sambhavo eva natthī”ti ca “mettāsinehena sinehite",
  "tika-s0104t:838_2": "citte upekkhāya vinā sambhārānaṃ pārisuddhi na hotī”ti ca “anupekkhako saṅkhāresu",
  "tika-s0104t:838_3": "puññasambhāraṃ, tabbipākañca sattahitatthaṃ pariṇāmetuṃ na sakkotī”ti ca upekkhāya",
  "tika-s0104t:838_4": "abhāve deyyadhammapaṭiggāhakānaṃ vibhāgamakatvā pariccajituṃ na sakkotī”ti ca “upekkhārahitena",
  "tika-s0104t:838_5": "jīvitaparikkhārānaṃ, jīvitassa vā antarāyaṃ amanasikaritvā sīlavisodhanaṃ kātuṃ na",
  "tika-s0104t:838_6": "sakkā”ti ca tathā “upekkhāvasena aratiratisahasseva nekkhammabalasiddhito, upapattito",
  "tika-s0104t:838_7": "ikkhanavaseneva sabbasambhārakiccanipphattito, accāraddhavīriyassa anupekkhane padhānakiccākaraṇato,",
  "tika-s0104t:838_8": "upekkhato eva titikkhānijjhānasambhavato, upekkhāvasena sattasaṅkhārānaṃ avisaṃvādanato,",
  "tika-s0104t:838_9": "lokadhammānaṃ ajjhupekkhanena samādinnadhammesu acalādhiṭṭhānasiddhito, parāpakārādīsu",
  "tika-s0104t:838_10": "anābhogavaseneva mettāvihāranipphattitoti sabbasambodhisambhārānaṃ samādānādhiṭṭhānapāripūrinipphattiyo",
  "tika-s0104t:838_11": "upekkhānubhāvena sampajjantī”ti evamādinā nayena upekkhāpāramī paccavekkhitabbā.",
  "tika-s0104t:838_12": "Evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ",
  "tika-s0104t:838_13": "paccayoti daṭṭhabbaṃ.",
  "tika-s0104t:839_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "tika-s0104t:839_1": "nāma sīlasaṃvaro, indriyesu guttadvāratā, bhojane mattaññutā jāgariyānuyogo, satta",
  "tika-s0104t:839_2": "saddhammā, cattāri jhānāni ca. Tesu sīlādīnaṃ catunnaṃ terasapi dhutaṅgadhammā, appicchatādayo",
  "tika-s0104t:839_3": "ca parikkhārā. Saddhammesu saddhāya buddhadhammasaṅghasīlacāgadevatupasamānussati",
  "tika-s0104t:839_4": "lūkhapuggalaparivajjanā, siniddhapuggalasevanā, sampasādanīyadhammapaccavekkhaṇā,",
  "tika-s0104t:839_5": "tadadhimuttatā ca parikkhārā. Hirottappānaṃ akusalādīnavapaccavekkhaṇā, apāyādīnavapaccavekkhaṇā,",
  "tika-s0104t:839_6": "kusaladhammūpatthambhabhāvapaccavekkhaṇā, hirottapparahitapuggalaparivajjanā, hirottappasampannapuggalasevanā,",
  "tika-s0104t:839_7": "tadadhimuttatā ca. Bāhusaccassa pubbayogo, paripucchakabhāvo, saddhammābhiyogo, anavajjavijjāṭṭhānādiparicayo,",
  "tika-s0104t:839_8": "paripakkindriyatā, kilesadūrībhāvo, appassutapuggalaparivajjanā bahussutapuggalasevanā,",
  "tika-s0104t:839_9": "tadadhimuttatā ca. Vīriyassa apāyabhayapaccavekkhaṇā, gamanavīthipaccavekkhaṇā, dhammamahattapaccavekkhaṇā,",
  "tika-s0104t:839_10": "thinamiddhavinodanā, kusītapuggalaparivajjanā, āraddhavīriyapuggalasevanā, sammappadhānapaccavekkhaṇā,",
  "tika-s0104t:839_11": "tadadhimuttatā ca. Satiyā satisampajaññaṃ, muṭṭhassatipuggalaparivajjanā upaṭṭhitassatipuggalasevanā,",
  "tika-s0104t:839_12": "tadadhimuttatā ca. Paññāya paripucchakabhāvo, vatthuvisadakiriyā, indriyasamattapaṭipādanā,",
  "tika-s0104t:839_13": "duppaññapuggalaparivajjanā, paññavantapuggalasevanā, gambhīrañāṇacariyasuttantapaccavekkhaṇā,",
  "tika-s0104t:839_14": "dhammamahattapaccavekkhaṇā, tadadhimuttatā ca. Catunnaṃ jhānānaṃ sīlādicatukkaṃ,",
  "tika-s0104t:839_15": "aṭṭhatiṃsāya ārammaṇesu pubbabhāgabhāvanā, āvajjanādivasībhāvakaraṇañca parikkhārā.",
  "tika-s0104t:840_0": "Tattha sīlādīhi payogasuddhiyā sattānaṃ abhayadāne, āsayasuddhiyā āmisadāne, ubhayasuddhiyā",
  "tika-s0104t:840_1": "dhammadāne samatthohotītiādinā caraṇādīnaṃ dānādisambhārapaccayatā yathārahaṃ niddhāretabbā.",
  "tika-s0104t:840_2": "Ativitthārabhayena pana mayaṃ na vitthārayimha. Tathā sampatticakkādayopi dānādīnaṃ",
  "tika-s0104t:840_3": "paccayoti veditabbā.",
  "tika-s0104t:841": "Ko saṃkilesoti ettha –",
  "tika-s0104t:842": "Taṇhādīhi parāmaṭṭha-bhāvo tāsaṃ kilissanaṃ;",
  "tika-s0104t:843": "Sāmaññato visesena, yathārahaṃ vikappatā.",
  "tika-s0104t:844_0": "Avisesena hi taṇhādīhi parāmaṭṭhabhāvo pāramīnaṃ saṃkileso. Visesena pana deyyadhammapaṭiggāhakavikappā",
  "tika-s0104t:844_1": "dānapāramiyā saṃkileso. Sattakālavikappā sīlapāramiyā. Kāmabhavatadupasamesu abhiratianabhirativikappā",
  "tika-s0104t:844_2": "nekkhammapāramiyā. “Ahaṃ mamā”ti vikappā paññāpāramiyā. Līnuddhaccavikappā vīriyapāramiyā.",
  "tika-s0104t:844_3": "Attaparavikappā khantipāramiyā. Adiṭṭhādīsu diṭṭhādivikappā saccapāramiyā. Bodhisambhāratabbipakkhesu",
  "tika-s0104t:844_4": "dosaguṇavikappā adhiṭṭhānapāramiyā. Hitāhitavikappā mettāpāramiyā. Iṭṭhāniṭṭhavikappā",
  "tika-s0104t:844_5": "upekkhāpāramiyā saṃkilesoti veditabbo.",
  "tika-s0104t:845": "Kiṃ vodānanti –",
  "tika-s0104t:846": "Taṇhādīhi aghātatā, rahitatā vikappānaṃ;",
  "tika-s0104t:847": "Vodānanti vijāniyā, sabbāsameva tāsampi.",
  "tika-s0104t:848_0": "Anupaghātā hi taṇhā māna diṭṭhi kodhu panāha makkha palāsa issāmacchariya māyā sāṭheyya",
  "tika-s0104t:848_1": "thambha sārambha mada pamādādīhi kilesehi deyyapaṭiggāhakavikappādirahitā ca dānādipāramiyo",
  "tika-s0104t:848_2": "parisuddhā pabhassarā bhavantīti.",
  "tika-s0104t:849": "Ko paṭipakkhoti –",
  "tika-s0104t:850": "Akusalā kilesā ca, paṭipakkhā abhedato;",
  "tika-s0104t:851": "Bhedato pana pubbepi, vuttā macchariyādayo.",
  "tika-s0104t:852_0": "Avisesena hi sabbepi akusalā dhammā, sabbepi kilesā ca etāsaṃ paṭipakkhā. Visesena",
  "tika-s0104t:852_1": "pana pubbe vuttā macchariyādayoti veditabbā. Apica deyyapaṭiggāhakadānaphalesu alobhādosāmohaguṇayogato",
  "tika-s0104t:852_2": "lobhadosamohapaṭipakkhaṃ dānaṃ, kāyādidosattayavaṅkāpagamato lobhādipaṭipakkhaṃ sīlaṃ,",
  "tika-s0104t:852_3": "kāmasukhaparūpaghātaattakilamathaparivajjanato dosattayapaṭipakkhaṃ nekkhammaṃ, lobhādīnaṃ",
  "tika-s0104t:852_4": "andhīkaraṇato, ñāṇassa ca anandhīkaraṇato lobhādipaṭipakkhā paññā, alīnānuddhatañāyārambhavasena",
  "tika-s0104t:852_5": "lobhādipaṭipakkhaṃ vīriyaṃ, iṭṭhāniṭṭhasuññatānaṃ khamanato lobhādipaṭipakkhā khanti,",
  "tika-s0104t:852_6": "satipi paresaṃ upakāre, apakāre ca yathābhūtappavattiyā lobhādipaṭipakkhaṃ saccaṃ,",
  "tika-s0104t:852_7": "lokadhamme abhibhuyya yathāsamādinnesu sambhāresu acalanato lobhādipaṭipakkhaṃ adhiṭṭhānaṃ,",
  "tika-s0104t:852_8": "nīvaraṇavivekato lobhādipaṭipakkhā mettā, iṭṭhāniṭṭhesu anunayapaṭighaviddhaṃsanato,",
  "tika-s0104t:852_9": "samappavattito ca lobhādipaṭipakkhā upekkhāti daṭṭhabbaṃ.",
  "tika-s0104t:853": "Kā paṭipattīti –",
  "tika-s0104t:854": "Dānākārādayo eva, uppāditā anekadhā;",
  "tika-s0104t:855": "Paṭipattīti viññeyyā, pāramīpūraṇakkame.",
  "tika-s0104t:856_0": "Dānapāramiyā hi tāva sukhūpakaraṇasarīrajīvitapariccāgena, bhayāpanayanena, dhammopadesena",
  "tika-s0104t:856_1": "ca bahudhā sattānaṃ anuggahakaraṇaṃ paṭipatti. Tattha āmisadānaṃ abhayadānaṃ dhammadānanti",
  "tika-s0104t:856_2": "dātabbavatthuvasena tividhaṃ dānaṃ. Tesu bodhisattassa dātabbavatthu ajjhattikaṃ,",
  "tika-s0104t:856_3": "bāhiranti duvidhaṃ. Tattha bāhiraṃ annaṃ pānaṃ vatthaṃ yānaṃ mālā gandhaṃ vilepanaṃ",
  "tika-s0104t:856_4": "seyyā āvasathaṃ padīpeyyanti dasavidhaṃ. Annādīnaṃ khādanīyabhojanīyādivibhāgena",
  "tika-s0104t:856_5": "anekavidhañca. Tathā rūpārammaṇaṃ yāva dhammārammaṇanti ārammaṇato chabbidhaṃ. Rūpārammaṇādīnañca",
  "tika-s0104t:856_6": "nīlādivibhāgena anekavidhaṃ. Tathā maṇikanakarajatamuttāpavāḷādikhettavatthuārāmādi",
  "tika-s0104t:856_7": "dāsīdāsagomahiṃsādinānāvidhavatthūpakaraṇavasena anekavidhaṃ.",
  "tika-s0104t:857_0": "Tattha mahāpuriso bāhiraṃ vatthuṃ dento “yo yena atthiko, taṃ tasseva deti. Dento",
  "tika-s0104t:857_1": "ca tassa atthiko”ti sayameva jānanto ayācitopi deti, pageva yācito. Muttacāgo deti,",
  "tika-s0104t:857_2": "no amuttacāgo. Pariyattaṃ deti, no apariyattaṃ. Sati deyyadhamme paccupakārasannissito",
  "tika-s0104t:857_3": "na deti, asati deyyadhamme, pariyatte ca saṃvibhāgārahaṃ vibhajati. Na ca deti parūpaghātāvahaṃ",
  "tika-s0104t:857_4": "satthavisamajjādikaṃ, nāpi kīḷanakaṃ, yaṃ anatthupasaṃhitaṃ, pamādāvahañca, na ca",
  "tika-s0104t:857_5": "gilānassa yācakassa pānabhojanādiasappāyaṃ, pamāṇarahitaṃ vā deti, pamāṇayuttaṃ pana sappāyameva deti.",
  "tika-s0104t:858_0": "Tathā yācito gahaṭṭhānaṃ gahaṭṭhānucchavikaṃ deti, pabbajitānaṃ pabbajitānucchavikaṃ",
  "tika-s0104t:858_1": "deti. Mātāpitaro ñātisālohitā mittāmaccā puttadāradāsakammakarāti etesu kassaci pīḷaṃ",
  "tika-s0104t:858_2": "ajanento deti, na ca uḷāraṃ deyyadhammaṃ paṭijānitvā lūkhaṃ deti, na ca lābhasakkārasilokasannissito",
  "tika-s0104t:858_3": "deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā,",
  "tika-s0104t:858_4": "na ca yācito, deyyadhammaṃ vā jigucchanto deti, na ca asaññatānaṃ yācakānaṃ akkosakaparibhāsakānampi",
  "tika-s0104t:858_5": "apaviddhā dānaṃ deti, aññadatthu pasannacitto anukampanto sakkaccameva deti, na ca",
  "tika-s0104t:858_6": "kotūhalamaṅgaliko hutvā deti, kammaphalameva pana saddahanto deti, nāpi yācake payirupāsanādīhi",
  "tika-s0104t:858_7": "saṃkilametvā deti, aparikilamento eva pana deti, na ca paresaṃ vañcanādhippāyo, bhedādhippāyo",
  "tika-s0104t:858_8": "vā dānaṃ deti, asaṃkiliṭṭhacittova deti, nāpi pharusavāco bhākuṭikamukho dānaṃ deti,",
  "tika-s0104t:858_9": "piyavādī ca pana pubbabhāsī mihitasitavacano hutvā deti, yasmiṃ ce deyyadhamme uḷāramanuññatāya",
  "tika-s0104t:858_10": "vā ciraparicayena vā gedhasabhāvatāya vā lobhadhammo adhimatto hoti, jānanto bodhisatto",
  "tika-s0104t:858_11": "taṃ khippameva paṭivinodayitvā yācake pariyesetvāpi deti, yañca deyyavatthu parittaṃ,",
  "tika-s0104t:858_12": "yācakopi paccupaṭṭhito, taṃ acintetvā api attānaṃ dhāvitvā dento yācakaṃ sammāneti",
  "tika-s0104t:858_13": "yathā taṃ akittipaṇḍito, na ca mahāpuriso attano puttadāradāsakammakaraporise yācito",
  "tika-s0104t:858_14": "te asaññāpite domanassappatte yācakānaṃ deti, sammadeva pana saññāpite somanassappatte",
  "tika-s0104t:858_15": "deti, dento ca yakkharakkhasapisācādīnaṃ vā manussānaṃ vā kurūrakammantānaṃ jānanto",
  "tika-s0104t:858_16": "na deti, tathā rajjampi tādisānaṃ na deti, ye lokassa ahitāya dukkhāya anatthāya",
  "tika-s0104t:858_17": "paṭipajjanti, ye pana dhammikā dhammena lokaṃ pālenti, tesaṃ rajjadānaṃ deti. Evaṃ",
  "tika-s0104t:858_18": "tāva bāhiradāne paṭipatti veditabbā.",
  "tika-s0104t:859_0": "Ajjhattikadānampi dvīhākārehi veditabbaṃ. Kathaṃ? Yathā nāma koci puriso ghāsacchādanahetu",
  "tika-s0104t:859_1": "attānaṃ parassa nissajjati, vidheyyabhāvaṃ upagacchati dāsabyaṃ, evameva mahāpuriso",
  "tika-s0104t:859_2": "sambodhihetu nirāmisacitto sattānaṃ anuttaraṃ hitasukhaṃ icchanto attano dānapāramiṃ",
  "tika-s0104t:859_3": "paripūretukāmo attānaṃ parassa nissajjati, vidheyyabhāvaṃ upagacchati yathākāmakaraṇīyataṃ,",
  "tika-s0104t:859_4": "karacaraṇanayanādiaṅgapaccaṅgaṃ tena tena atthikānaṃ akampito alīno anuppadeti, na",
  "tika-s0104t:859_5": "tattha sajjati, na saṅkocaṃ āpajjati yathā taṃ bāhiravatthusmiṃ. Tathā hi mahāpuriso",
  "tika-s0104t:859_6": "dvīhākārehi bāhiravatthuṃ pariccajati yathāsukhaṃ paribhogāya vā yācakānaṃ, tesaṃ",
  "tika-s0104t:859_7": "manorathaṃ pūrento attano vasībhāvāya vā. Tattha sabbena sabbaṃ muttacāgo evamāha",
  "tika-s0104t:859_8": "“nissaṅgabhāvenāhaṃ sambodhiṃ pāpuṇissāmī”ti, evaṃ ajjhattikavatthusmimpi veditabbaṃ.",
  "tika-s0104t:860_0": "Tattha yaṃ ajjhattikavatthu diyyamānaṃ yācakassa ekanteneva hitāya saṃvattati, taṃ",
  "tika-s0104t:860_1": "deti, na itaraṃ. Na ca mahāpuriso mārassa, mārakāyikānaṃ vā devatānaṃ vihiṃsādhippāyānaṃ",
  "tika-s0104t:860_2": "attano attabhāvaṃ, aṅgapaccaṅgāni vā jānamāno deti “mā tesaṃ anattho ahosī”ti. Yathā",
  "tika-s0104t:860_3": "ca mārakāyikānaṃ, evaṃ tehi anvāviṭṭhānampi na deti, nāpi ummattakānaṃ, itaresaṃ",
  "tika-s0104t:860_4": "pana yāciyamāno samanantarameva deti tādisāya yācanāya dullabhabhāvato, tādisassa",
  "tika-s0104t:860_5": "ca dānassa dukkarabhāvato.",
  "tika-s0104t:861": "Abhayadānaṃ pana rājato corato aggito udakato verīpuggalato sīhabyagghādivāḷamigato nāgayakkharakkhasapisācādito sattānaṃ bhaye paccupaṭṭhite tato parittāṇabhāvena dātabbaṃ.",
  "tika-s0104t:862_0": "Dhammadānaṃ pana asaṃkiliṭṭhacittassa aviparītadhammadesanā. Opāyiko hi tassa upadeso",
  "tika-s0104t:862_1": "diṭṭhadhammikasamparāyikaparamatthavasena, yena sāsane anotiṇṇānaṃ avatāraṇaṃ otiṇṇānaṃ",
  "tika-s0104t:862_2": "paripācanaṃ. Tatthāyaṃ nayo – saṅkhepato tāva dānakathā sīlakathā saggakathā kāmānaṃ",
  "tika-s0104t:862_3": "ādīnavo saṃkileso okāro ca nekkhamme ānisaṃso. Vitthārato pana sāvakabodhiyaṃ adhimuttacittānaṃ",
  "tika-s0104t:862_4": "saraṇagamanaṃ, sīlasaṃvaro, indriyesu guttadvāratā, bhojane mattaññutā, jāgariyānuyogo,",
  "tika-s0104t:862_5": "satta saddhammā, aṭṭhatiṃsāya ārammaṇesu kammakaraṇavasena samathānuyogo, rūpamukhādīsu",
  "tika-s0104t:862_6": "vipassanābhinivesesu yathārahaṃ abhinivesanamukhena vipassanānuyogo, tathā visuddhipaṭipadāya",
  "tika-s0104t:862_7": "sammattagahaṇaṃ, tisso vijjā, cha abhiññā, catasso paṭisambhidā, sāvakabodhīti etesaṃ",
  "tika-s0104t:862_8": "guṇasaṃkittanavasena yathārahaṃ tattha tattha patiṭṭhāpanā, pariyodapanā ca. Tathā",
  "tika-s0104t:862_9": "paccekabodhiyaṃ, sammāsambodhiyañca adhimuttacittānaṃ yathārahaṃ dānādipāramīnaṃ",
  "tika-s0104t:862_10": "sabhāvasarasalakkhaṇādisaṃkittanamukhena tīsupi avatthābhedesu tesaṃ buddhānaṃ mahānubhāvatāvibhāvanena",
  "tika-s0104t:862_11": "yānadvaye patiṭṭhāpanā, pariyodapanā ca. Evaṃ mahāpuriso sattānaṃ dhammadānaṃ deti.",
  "tika-s0104t:863_0": "Tathā mahāpuriso āmisadānaṃ dento “imināhaṃ dānena sattānaṃ āyuvaṇṇasukhabalapaṭibhānādisampattiñca",
  "tika-s0104t:863_1": "ramaṇīyaṃ aggaphalasampattiñca nipphādeyya”nti annaṃ deti, tathā sattānaṃ kāmakilesapipāsavūpasamāya",
  "tika-s0104t:863_2": "pānaṃ deti, tathā suvaṇṇavaṇṇatāya, hirottappālaṅkārassa ca nipphattiyā vatthāni",
  "tika-s0104t:863_3": "deti, tathā iddhividhassa ceva nibbānasukhassa ca nipphattiyā yānaṃ deti, tathā sīlagandhanipphattiyā",
  "tika-s0104t:863_4": "gandhaṃ deti, tathā buddhaguṇasobhānipphattiyā mālāvilepanaṃ deti, tathā bodhimaṇḍāsananipphattiyā",
  "tika-s0104t:863_5": "āsanaṃ deti, tathāgataseyyanipphattiyā seyyaṃ deti, saraṇabhāvanipphattiyā āvasathaṃ",
  "tika-s0104t:863_6": "deti, pañcacakkhupaṭilābhāya padīpeyyaṃ deti.",
  "tika-s0104t:864_0": "Byāmappabhānipphattiyā rūpadānaṃ deti, brahmassaranipphattiyā saddadānaṃ deti, sabbalokassa",
  "tika-s0104t:864_1": "piyabhāvāya rasadānaṃ deti, buddhasukhumālabhāvāya phoṭṭhabbadānaṃ deti, ajarāmaraṇabhāvāya",
  "tika-s0104t:864_2": "bhesajjadānaṃ deti, kilesadāsabyavimocanatthaṃ dāsānaṃ bhujissatādānaṃ deti, saddhammābhiratiyā",
  "tika-s0104t:864_3": "anavajjakhiḍḍāratihetudānaṃ deti, sabbepi satte ariyāya jātiyā attano puttabhāvūpanayanāya",
  "tika-s0104t:864_4": "puttadānaṃ deti, sakalassāpi lokassa patibhāvūpagamanāya dāradānaṃ deti, subhalakkhaṇasampattiyā",
  "tika-s0104t:864_5": "suvaṇṇamaṇimuttāpavāḷādidānaṃ, anubyañjanasampattiyā nānāvidhavibhūsanadānaṃ, saddhammakosādhigamāya",
  "tika-s0104t:864_6": "vittakosadānaṃ, dhammarājabhāvāya rajjadānaṃ, dānādisampattiyā ārāmuyyānādivanadānaṃ,",
  "tika-s0104t:864_7": "cakkaṅkitehi pādehi bodhimaṇḍūpasaṅkamanāya caraṇadānaṃ, caturoghanittharaṇe sattānaṃ",
  "tika-s0104t:864_8": "saddhammahatthadānatthaṃ hatthadānaṃ, saddhindriyādipaṭilābhāya kaṇṇanāsādidānaṃ,",
  "tika-s0104t:864_9": "samantacakkhupaṭilābhāya cakkhudānaṃ, “dassanasavanānussaraṇapāricariyādīsu sabbakālaṃ",
  "tika-s0104t:864_10": "sabbasattānaṃ hitasukhāvaho sabbalokena ca upajīvitabbo me kāyo bhaveyyā”ti maṃsalohitādidānaṃ.",
  "tika-s0104t:864_11": "“Sabbalokuttamo bhaveyya”nti uttamaṅgadānaṃ deti.",
  "tika-s0104t:865_0": "Evaṃ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena,",
  "tika-s0104t:865_1": "na paṇīte sati lūkhaṃ, na attukkaṃsanena, na paravambhanena, na phalābhikaṅkhāya,",
  "tika-s0104t:865_2": "na yācakajigucchāya, na acittīkārena, atha kho sakkaccaṃ deti, sahatthena deti, kālena",
  "tika-s0104t:865_3": "deti, cittiṃ katvā deti, avibhāgena deti, tīsu kālesu somanassiko deti, tato eva",
  "tika-s0104t:865_4": "ca datvā na pacchānutāpī hoti, na paṭiggāhakavasena mānāvamānaṃ karoti, paṭiggāhakānaṃ",
  "tika-s0104t:865_5": "piyasamudācāro hoti vadaññū yācayogo saparivāradāyako. Annadānañhi dento “taṃ saparivāraṃ",
  "tika-s0104t:865_6": "katvā dassāmī”ti vatthādīhi saddhiṃ deti, tathā vatthadānaṃ dento “taṃ saparivāraṃ",
  "tika-s0104t:865_7": "katvā dassāmī”ti annādīhi saddhiṃ deti. Pānadānādīsupi eseva nayo, tathā rūpadānaṃ",
  "tika-s0104t:865_8": "dento itarārammaṇānipi tassa parivāraṃ katvā deti, evaṃ sesesupi.",
  "tika-s0104t:866_0": "Tattha rūpadānaṃ nāma nīlapītalohitodātādivaṇṇādīsu pupphavatthadhātūsu aññataraṃ",
  "tika-s0104t:866_1": "labhitvā rūpavasena ābhujitvā “rūpadānaṃ dassāmi, rūpadānaṃ mayha”nti cintetvā tādise",
  "tika-s0104t:866_2": "dakkhiṇeyye dānaṃ patiṭṭhāpeti, etaṃ rūpadānaṃ nāma.",
  "tika-s0104t:867_0": "Saddadānaṃ pana bherīsaddādivasena veditabbaṃ. Tattha saddaṃ kandamūlāni viya uppāṭetvā,",
  "tika-s0104t:867_1": "nīluppalahatthakaṃ viya ca hatthe ṭhapetvā dātuṃ na sakkoti, savatthukaṃ pana katvā",
  "tika-s0104t:867_2": "dadanto saddadānaṃ deti nāma, tasmā yadā “saddadānaṃ dassāmī”ti bherīmudiṅgādīsu",
  "tika-s0104t:867_3": "aññatarena tūriyena tiṇṇaṃ ratanānaṃ upahāraṃ karoti, kāreti ca, “saddadānaṃ dassāmi,",
  "tika-s0104t:867_4": "saddadānaṃ me”ti bherīādīni ṭhapāpeti, dhammakathikānaṃ pana saddabhesajjaṃ, telaphāṇitādīni",
  "tika-s0104t:867_5": "ca deti, dhammassavanaṃ ghoseti, sarabhaññaṃ bhaṇati, dhammakathaṃ katheti, upanisinnakathaṃ,",
  "tika-s0104t:867_6": "anumodanakathañca karoti, kāreti ca, tadā saddadānaṃ nāma hoti.",
  "tika-s0104t:868_0": "Tathā mūlagandhādīsu aññataraṃ rajanīyaṃ gandhavatthuṃ, pisitameva vā gandhaṃ yaṃ",
  "tika-s0104t:868_1": "kiñci labhitvā gandhavasena ābhujitvā “gandhadānaṃ dassāmi, gandhadānaṃ mayha”nti",
  "tika-s0104t:868_2": "buddharatanādīnaṃ pūjaṃ karoti, kāreti ca, gandhapūjanatthāya agarucandanādike gandhavatthuke",
  "tika-s0104t:868_3": "pariccajati, idaṃ gandhadānaṃ.",
  "tika-s0104t:869_0": "Tathā mūlarasādīsu yaṃ kiñci rajanīyaṃ rasavatthuṃ labhitvā rasavasena ābhujitvā",
  "tika-s0104t:869_1": "“rasadānaṃ dassāmi, rasadānaṃ mayha”nti dakkhiṇeyyānaṃ deti, rasavatthumeva vā aññaṃ",
  "tika-s0104t:869_2": "gavādikaṃ pariccajati, idaṃ rasadānaṃ.",
  "tika-s0104t:870_0": "Tathā phoṭṭhabbadānaṃ mañcapīṭhādivasena, attharaṇapāvuraṇādivasena ca veditabbaṃ.",
  "tika-s0104t:870_1": "Yadā hi mañcapīṭhabhisibibbohanādikaṃ, nivāsanapārupanādikaṃ vā sukhasamphassaṃ rajanīyaṃ",
  "tika-s0104t:870_2": "anavajjaṃ phoṭṭhabbavatthuṃ labhitvā phoṭṭhabbavasena ābhujitvā “phoṭṭhabbadānaṃ",
  "tika-s0104t:870_3": "dassāmi, phoṭṭhabbadānaṃ mayha”nti dakkhiṇeyyānaṃ deti. Yathāvuttaṃ phoṭṭhabbavatthuṃ",
  "tika-s0104t:870_4": "labhitvā pariccajati, etaṃ phoṭṭhabbadānaṃ.",
  "tika-s0104t:871_0": "Dhammadānaṃ pana dhammārammaṇassa adhippetattā ojāpānajīvitavasena veditabbaṃ. Ojādīsu",
  "tika-s0104t:871_1": "hi aññataraṃ rajanīyaṃ dhammavatthuṃ labhitvā dhammārammaṇavasena ābhujitvā “dhammadānaṃ",
  "tika-s0104t:871_2": "dassāmi, dhammadānaṃ mayha”nti sappinavanītādi ojadānaṃ deti, ambapānādiaṭṭhavidhaṃ",
  "tika-s0104t:871_3": "pānadānaṃ deti, jīvitadānanti ābhujitvā salākabhattapakkhikabhattādīni deti. Aphāsukabhāvena",
  "tika-s0104t:871_4": "abhibhūtānaṃ byādhikānaṃ vejjaṃ paṭṭhapeti, jālaṃ phālāpeti, kumīnaṃ viddhaṃsāpeti,",
  "tika-s0104t:871_5": "sakuṇapañjaraṃ viddhaṃsāpeti, bandhanena baddhānaṃ sattānaṃ bandhanamokkhaṃ kāreti,",
  "tika-s0104t:871_6": "māghātabheriṃ carāpeti, aññānipi sattānaṃ jīvitaparittāṇatthaṃ evarūpāni kammāni",
  "tika-s0104t:871_7": "karoti, kārāpeti ca, idaṃ dhammadānaṃ nāma.",
  "tika-s0104t:872_0": "Sabbampetaṃ yathāvuttadānasampadaṃ sakalalokahitasukhāya pariṇāmeti attano ca akuppāya",
  "tika-s0104t:872_1": "vimuttiyā aparikkhayassa chandassa aparikkhayassa vīriyassa aparikkhayassa samādhissa",
  "tika-s0104t:872_2": "aparikkhayassa paṭibhānassa aparikkhayassa jhānassa aparikkhayāya sammāsambodhiyā",
  "tika-s0104t:872_3": "pariṇāmeti, imañca dānapāramiṃ paṭipajjantena mahāsattena jīvite aniccasaññā paccupaṭṭhapetabbā.",
  "tika-s0104t:872_4": "Tathā bhogesu, bahusādhāraṇatā ca nesaṃ manasi kātabbā, sattesu ca mahākaruṇā satataṃ",
  "tika-s0104t:872_5": "samitaṃ paccupaṭṭhapetabbā. Evañhi bhogehi gahetabbasāraṃ gaṇhanto ādittato viya",
  "tika-s0104t:872_6": "agārato sabbaṃ sāpateyyaṃ, attānañca bahi nīharanto na kiñci seseti, na katthaci",
  "tika-s0104t:872_7": "vibhāgaṃ karoti, aññadatthu nirapekkho nissajjati eva. Ayaṃ tāva dānapāramiyā paṭipattikkamo.",
  "tika-s0104t:873_0": "Sīlapāramiyā pana ayaṃ paṭipattikkamo – yasmā sabbaññusīlālaṅkārehi satte alaṅkaritukāmena",
  "tika-s0104t:873_1": "mahāpurisena ādito attano eva tāva sīlaṃ visodhetabbaṃ. Tattha catūhākārehi sīlaṃ",
  "tika-s0104t:873_2": "visujjhati ajjhāsayavisuddhito, samādānato, avītikkamanato, sati vītikkame puna pākaṭīkaraṇato",
  "tika-s0104t:873_3": "ca. Visuddhāsayatāya hi ekacco attādhipati hutvā pāpajigucchanasabhāvo ajjhattaṃ",
  "tika-s0104t:873_4": "hiridhammaṃ paccupaṭṭhapetvā suparisuddhasamācāro hoti, tathā parato samādāne sati",
  "tika-s0104t:873_5": "ekacco lokādhipati hutvā pāpato uttasanto ottappadhammaṃ paccupaṭṭhapetvā suparisuddhasamācāro",
  "tika-s0104t:873_6": "hoti, iti ubhayathāpi ete avītikkamanato sīle patiṭṭhahanti. Atha ca pana kadāci",
  "tika-s0104t:873_7": "satisammosena sīlassa khaṇḍādibhāvo siyā, tāyayeva yathāvuttāya hirottappasampattiyā",
  "tika-s0104t:873_8": "khippameva naṃ vuṭṭhānādinā paṭipākatikaṃ karontīti.",
  "tika-s0104t:874_0": "Tayidaṃ sīlaṃ vārittaṃ cārittanti duvidhaṃ. Tatthāyaṃ bodhisattassa vārittasīle paṭipattikkamo",
  "tika-s0104t:874_1": "– tena sabbasattesu tathā dayāpannacittena bhavitabbaṃ, yathā supinantenapi na āghāto",
  "tika-s0104t:874_2": "uppajjeyya, parūpakaraṇaviratatāya parasantako alagaddo viya na parāmasitabbo. Sace",
  "tika-s0104t:874_3": "pabbajito hoti, abrahmacariyatopi ārācārī hoti sattavidhamethunasaṃyogavirato, pageva",
  "tika-s0104t:874_4": "paradāragamanato. Gahaṭṭho samāno paresaṃ dāresu sadā pāpakaṃ cittampi na uppādeti.",
  "tika-s0104t:874_5": "Kathento saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti. Sabbattha",
  "tika-s0104t:874_6": "anabhijjhālu, abyāpannacitto, aviparītadassano kammassakatāñāṇena ca samannāgato.",
  "tika-s0104t:874_7": "Samaggatesu sammāpaṭipannesu niviṭṭhasaddho hoti niviṭṭhapemoti.",
  "tika-s0104t:875_0": "Iti caturāpāyavaṭṭadukkhānaṃ pathabhūtehi akusalakammapathehi, akusaladhammehi ca",
  "tika-s0104t:875_1": "oramitvā saggamokkhānaṃ pathabhūtesu kusalakammapathesu, kusaladhammesu ca patiṭṭhitassa",
  "tika-s0104t:875_2": "mahāpurisassa parisuddhāsayapayogato yathābhipatthitā sattānaṃ hitasukhūpasañhitā",
  "tika-s0104t:875_3": "manorathā sīghaṃ sīghaṃ abhinipphajjanti, pāramiyo paripūrenti. Evaṃbhūto hi ayaṃ.",
  "tika-s0104t:875_4": "Tattha hiṃsānivattiyā sabbasattānaṃ abhayadānaṃ deti, appakasireneva mettābhāvanaṃ",
  "tika-s0104t:875_5": "sampādeti, ekādasa mettānisaṃse adhigacchati, appābādho hoti appātaṅko, dīghāyuko",
  "tika-s0104t:875_6": "sukhabahulo, lakkhaṇavisese pāpuṇāti, dosavāsanañca samucchindati. Tathā adinnādānanivattiyā",
  "tika-s0104t:875_7": "corādīhi asādhāraṇe bhoge adhigacchati, parehi anāsaṅkanīyo, piyo, manāpo, vissāsanīyo,",
  "tika-s0104t:875_8": "bhavasampattīsu alaggacitto pariccāgasīlo, lobhavāsanañca samucchindati. Abrahmacariyanivattiyā",
  "tika-s0104t:875_9": "alobho hoti santakāyacitto, sattānaṃ piyo hoti manāpo aparisaṅkanīyo, kalyāṇo cassa",
  "tika-s0104t:875_10": "kittisaddo abbhuggacchati, alaggacitto hoti mātugāmesu aluddhāsayo, nekkhammabahulo,",
  "tika-s0104t:875_11": "lakkhaṇavisese adhigacchati, lobhavāsanañca samucchindati.",
  "tika-s0104t:876_0": "Musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ",
  "tika-s0104t:876_1": "piyo manāpo surabhigandhamukho asaddhammārakkhitakāyavacīsamācāro, lakkhaṇavisese",
  "tika-s0104t:876_2": "adhigacchati, kilesavāsanañca samucchindati. Pesuññanivattiyā parūpakkamehi abhejjakāyo",
  "tika-s0104t:876_3": "hoti abhejjaparivāro, saddhamme ca abhejjanakasaddho, daḷhamitto bhavantaraparicitānampi",
  "tika-s0104t:876_4": "sattānaṃ ekantapiyo, asaṃkilesabahulo. Pharusavācānivattiyā sattānaṃ piyo hoti manāpo",
  "tika-s0104t:876_5": "sukhasīlo madhuravacano sambhāvanīyo, aṭṭhaṅgasamannāgato cassa saro nibbattati.",
  "tika-s0104t:876_6": "Samphappalāpanivattiyā sattānaṃ piyo hoti manāpo, garubhāvanīyo ca, ādeyyavacano",
  "tika-s0104t:876_7": "parimitālāpo, mahesakkho ca hoti mahānubhāvo, ṭhānuppattikena paṭibhānena pañhābyākaraṇakusalo,",
  "tika-s0104t:876_8": "buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.",
  "tika-s0104t:877_0": "Anabhijjhālutāya akicchalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ",
  "tika-s0104t:877_1": "sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo",
  "tika-s0104t:877_2": "ca hoti. Abyāpādena piyadassano hoti sattānaṃ sambhāvanīyo, parahitābhinanditāya",
  "tika-s0104t:877_3": "ca satte appakasireneva pasādeti, alūkhasabhāvo ca hoti mettāvihārī, mahesakkho ca",
  "tika-s0104t:877_4": "hoti mahānubhāvo. Micchādassanābhāvena kalyāṇe sahāye paṭilabhati, sīsacchedaṃ pāpuṇantopi",
  "tika-s0104t:877_5": "pāpakammaṃ na karoti, kammassakatādassanato akotūhalamaṅgaliko ca hoti, saddhamme",
  "tika-s0104t:877_6": "cassa saddhā patiṭṭhitā hoti mūlajātā, saddahati ca tathāgatānaṃ bodhiṃ, samayantaresu",
  "tika-s0104t:877_7": "nābhiramati ukkāraṭṭhāne rājahaṃso viya, lakkhaṇattayavijānane kusalo hoti, ante",
  "tika-s0104t:877_8": "ca anāvaraṇañāṇalābhī, yāva ca bodhiṃ na pāpuṇāti, tāva tasmiṃ tasmiṃ sattanikāye",
  "tika-s0104t:877_9": "ukkaṭṭhukkaṭṭho hoti, uḷāruḷārasampattiyo pāpuṇāti.",
  "tika-s0104t:878_0": "“Iti hidaṃ sīlaṃ nāma sabbasampattīnaṃ adhiṭṭhānaṃ, sabbabuddhaguṇānaṃ pabhavabhūmi,",
  "tika-s0104t:878_1": "sabbabuddhakārakadhammānaṃ ādi caraṇaṃ kāraṇaṃ mukhaṃ pamukha”nti bahumānaṃ uppādetvā",
  "tika-s0104t:878_2": "kāyavacīsaṃyame, indriyadamane, ājīvapārisuddhiyaṃ, paccayaparibhoge ca satisampajaññabalena",
  "tika-s0104t:878_3": "appamatto hoti, lābhasakkārasilokaṃ ukkhittāsikapaccatthikaṃ viya sallakkhetvā “kikīva",
  "tika-s0104t:878_4": "aṇḍa”ntiādinā vuttanayena sakkaccaṃ sīlaṃ sampādetabbaṃ. Ayaṃ tāva vārittasīle paṭipattikkamo.",
  "tika-s0104t:879_0": "Cārittasīle pana paṭipatti evaṃ veditabbā – idha bodhisatto kalyāṇamittānaṃ garuṭṭhāniyānaṃ",
  "tika-s0104t:879_1": "abhivādanaṃ paccuṭṭhānaṃ añjalikammaṃ sāmīcikammaṃ kālena kālaṃ kattā hoti, tathā",
  "tika-s0104t:879_2": "tesaṃ kālena kālaṃ upaṭṭhānaṃ kattā hoti, gilānānaṃ kāyaveyyāvaṭikaṃ, vācāya pucchanañca",
  "tika-s0104t:879_3": "kattā hoti, subhāsitapadāni sutvā sādhukāraṃ kattā hoti, guṇavantānaṃ guṇe vaṇṇetā,",
  "tika-s0104t:879_4": "paresaṃ apakāre khantā, upakāre anussaritā, puññāni anumoditā, attano puññāni sammāsambodhiyā",
  "tika-s0104t:879_5": "pariṇāmetā, sabbakālaṃ appamādavihārī kusalesu dhammesu, sati accaye accayato disvā",
  "tika-s0104t:879_6": "tādisānaṃ sahadhammikānaṃ yathābhūtaṃ āvi kattā, uttariñca sammāpaṭipattiṃ sammadeva paripūretā.",
  "tika-s0104t:880_0": "Tathā attano anurūpāsu atthūpasaṃhitāsu sattānaṃ itikattabbatāpurekkhāro analaso",
  "tika-s0104t:880_1": "sahāyabhāvaṃ upagacchati. Uppannesu ca sattānaṃ byādhiādidukkhesu yathārahaṃ patikāravidhāyako,",
  "tika-s0104t:880_2": "ñātibhogādibyasanapatitesu sokapanodano, ullumpanasabhāvāvaṭṭhito hutvā niggahārahānaṃ",
  "tika-s0104t:880_3": "dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya, paggahārahānaṃ",
  "tika-s0104t:880_4": "dhammeneva paggaṇhanako. Yāni purimakānaṃ mahābodhisattānaṃ uḷāratamāni paramadukkarāni",
  "tika-s0104t:880_5": "acinteyyānubhāvāni sattānaṃ ekantahitasukhāvahāni caritāni, yehi nesaṃ bodhisambhārā",
  "tika-s0104t:880_6": "sammadeva paripākaṃ agamiṃsu, tāni sutvā anubbiggo anutrāso “tepi mahāpurisā manussā",
  "tika-s0104t:880_7": "eva, anukkamena pana sikkhāpāripūriyā bhāvitattā tādisāya uḷāratamāya ānubhāvasampattiyā",
  "tika-s0104t:880_8": "bodhisambhāresu ukkaṃsapāramippattā ahesuṃ, tasmā mayāpi sīlādisikkhāsu sammadeva",
  "tika-s0104t:880_9": "tathā paṭipajjitabbaṃ, yāya paṭipattiyā ahampi anukkamena sikkhaṃ paripūretvā ekantato",
  "tika-s0104t:880_10": "padaṃ anupāpuṇissāmī”ti saddhāpurecārikaṃ vīriyaṃ avissajjanto sammadeva sīlesu paripūrakārī hoti.",
  "tika-s0104t:881_0": "Tathā paṭicchannakalyāṇo hoti vivaṭāparādho, appiccho santuṭṭho pavivitto asaṃsaṭṭho",
  "tika-s0104t:881_1": "dukkhasaho aviparītadassanajātiko anuddhato anunnaḷo acapalo amukharo avikiṇṇavāco",
  "tika-s0104t:881_2": "saṃvutindriyo santamānaso kuhanādimicchājīvavirahito ācāragocarasampanno, aṇumattesu",
  "tika-s0104t:881_3": "vajjesu bhayadassāvī samādāya sikkhati sikkhāpadesu, āraddhavīriyo pahitatto kāye",
  "tika-s0104t:881_4": "ca jīvite ca nirapekkho, appamattakampi kāye, jīvite vā apekkhaṃ nādhivāseti pajahati",
  "tika-s0104t:881_5": "vinodeti, pageva adhimattaṃ. Sabbepi dussīlyahetubhūte kodhupanāhādike kilesupakkilese",
  "tika-s0104t:881_6": "pajahati vinodeti, appamattakena visesādhigamena aparituṭṭho hoti, na saṅkocaṃ āpajjati,",
  "tika-s0104t:881_7": "uparūparivisesādhigamāya vāyamati.",
  "tika-s0104t:882_0": "Yena yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso",
  "tika-s0104t:882_1": "andhānaṃ pariṇāyako hoti, maggaṃ ācikkhati, badhirānaṃ hatthamuddāya saññaṃ deti,",
  "tika-s0104t:882_2": "atthamanuggāheti, tathā mūgānaṃ. Pīṭhasappikānaṃ pīṭhaṃ deti, vāheti vā. Assaddhānaṃ",
  "tika-s0104t:882_3": "saddhāpaṭilābhāya vāyamati, kusītānaṃ ussāhajananāya, muṭṭhassatīnaṃ satisamāyogāya.",
  "tika-s0104t:882_4": "Vibbhantattānaṃ samādhisampadāya, duppaññānaṃ paññādhigamāya vāyamati. Kāmacchandapariyuṭṭhitānaṃ",
  "tika-s0104t:882_5": "kāmacchandapaṭivinodanāya vāyamati. Byāpādathinamiddhauddhaccakukkuccavicikicchāpariyuṭṭhitānaṃ",
  "tika-s0104t:882_6": "vicikicchāvinodanāya vāyamati. Kāmavitakkādipakatānaṃ kāmavitakkādimicchāvitakkavinodanāya",
  "tika-s0104t:882_7": "vāyamati. Pubbakārīnaṃ sattānaṃ kataññutaṃ nissāya pubbabhāsī piyavādī saṅgāhako",
  "tika-s0104t:882_8": "sadisena, adhikena vā paccupakāre sammānetā hoti.",
  "tika-s0104t:883_0": "Āpadāsu sahāyakiccaṃ anutiṭṭhati, tesaṃ tesañca sattānaṃ pakatiṃ, sabhāvañca parijānitvā",
  "tika-s0104t:883_1": "yehi yathā saṃvasitabbaṃ hoti, tehi tathā saṃvasati. Yesu ca yathā paṭipajjitabbaṃ",
  "tika-s0104t:883_2": "hoti, tesu tathā paṭipajjati. Tañca kho akusalato vuṭṭhāpetvā kusale patiṭṭhāpanavasena,",
  "tika-s0104t:883_3": "na aññathā. Paracittānurakkhaṇā hi bodhisattānaṃ yāvadeva kusalābhivaḍḍhiyā. Tathā",
  "tika-s0104t:883_4": "hitajjhāsayenāpi paro na sāhasitabbo, na bhaṇḍitabbo, na maṅkubhāvamāpādetabbo, na",
  "tika-s0104t:883_5": "parassa kukkuccaṃ uppādetabbaṃ, na niggahaṭṭhāne codetabbo, na nīcataraṃ paṭipannassa",
  "tika-s0104t:883_6": "attā uccatare ṭhapetabbo, na ca paresu sabbena sabbaṃ asevinā bhavitabbaṃ, na atisevinā,",
  "tika-s0104t:883_7": "na akālasevinā bhavitabbaṃ.",
  "tika-s0104t:884_0": "Yutte pana satte desakālānurūpaṃ sevati, na ca paresaṃ purato piyepi garahati, appiye",
  "tika-s0104t:884_1": "vā pasaṃsati, na adhiṭṭhāya vissāsī hoti, na dhammikaṃ upanimantanaṃ paṭikkhipati,",
  "tika-s0104t:884_2": "na paññattiṃ upagacchati, nādhikaṃ paṭiggaṇhāti, saddhāsampanne saddhānisaṃsakathāya",
  "tika-s0104t:884_3": "sampahaṃseti, sīlasutacāgapaññāsampanne paññānisaṃsakathāya sampahaṃseti. Sace pana",
  "tika-s0104t:884_4": "bodhisatto abhiññābalappatto hoti, pamādāpanne satte abhiññābalena yathārahaṃ nirayādike",
  "tika-s0104t:884_5": "dassento saṃvejetvā assaddhādike saddhādīsu patiṭṭhāpeti, sāsane otāreti, saddhādiguṇasampanne",
  "tika-s0104t:884_6": "paripāceti. Evamassa mahāpurisassa cārittabhūto aparimāṇo puññābhisando kusalābhisando",
  "tika-s0104t:884_7": "uparūpari abhivaḍḍhatīti veditabbaṃ.",
  "tika-s0104t:885_0": "Apica yā sā “kiṃ sīlaṃ, kenaṭṭhena sīla”ntiādinā pucchaṃ katvā “pāṇātipātādīhi viramantassa,",
  "tika-s0104t:885_1": "vattapaṭipattiṃ vā pūrentassa cetanādayo dhammā sīla”ntiādinā nayena nānappakārato",
  "tika-s0104t:885_2": "sīlassa vitthārakathā visuddhimagge vuttā, sā sabbāpi idha āharitvā vattabbā. Kevalañhi",
  "tika-s0104t:885_3": "tattha sāvakabodhisattavasena sīlakathā āgatā, idha mahābodhisattavasena karuṇūpāyakosallapubbaṅgamaṃ",
  "tika-s0104t:885_4": "katvā vattabbāti ayameva viseso. Yato idaṃ sīlaṃ mahāpuriso yathā na attano duggatiyaṃ",
  "tika-s0104t:885_5": "parikilesavimuttiyā, sugatiyampi na rajjasampattiyā, na cakkavattī, na deva, na sakka,",
  "tika-s0104t:885_6": "na māra, na brahmasampattiyā pariṇāmeti, tathā na attano tevijjatāya, na chaḷabhiññatāya,",
  "tika-s0104t:885_7": "na catupaṭisambhidādhigamāya, na sāvakabodhiyā, na paccekabodhiyā pariṇāmeti, atha",
  "tika-s0104t:885_8": "kho sabbaññubhāvena sabbasattānaṃ anuttarasīlālaṅkārasampādanatthameva pariṇāmetīti",
  "tika-s0104t:885_9": "ayaṃ sīlapāramiyā paṭipattikkamo.",
  "tika-s0104t:886_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi",
  "tika-s0104t:886_1": "ca nikkhamanavasena pavattā kusalacittuppatti nekkhammapāramī, tasmā sakalasaṃkilesanivāsanaṭṭhānatāya,",
  "tika-s0104t:886_2": "puttadārādīhi mahāsambādhatāya, kasivāṇijjādinānāvikammantādhiṭṭhānabyākulatāya ca",
  "tika-s0104t:886_3": "gharāvāsassa nekkhammasukhādīnaṃ anokāsataṃ, kāmānañca “satthadhārālaggamadhubindu",
  "tika-s0104t:886_4": "viya ca kadalī viya ca avaleyhamānaparittassādavipulānatthānubandhā”ti ca vijjulatobhāsena",
  "tika-s0104t:886_5": "gahetabbaṃ naccaṃ viya parittakālūpalabbhā, ummattakālaṅkāro viya viparītasaññāya",
  "tika-s0104t:886_6": "anubhavitabbā, karīsāvacchādanamukhaṃ viya paṭikārabhūtā, udake temitaṅguliyā nisārudakapānaṃ",
  "tika-s0104t:886_7": "viya atittikarā, chātajjhattabhojanaṃ viya sābādhā, balisāmisaṃ viya byāsanupanipātakāraṇā",
  "tika-s0104t:886_8": "(byasanasannipātakāraṇā – dī. ni. ṭī. 1.7), aggisantāpo viya kālattayepi dukkhuppattihetubhūtā,",
  "tika-s0104t:886_9": "makkaṭālepo viya bandhananimittā, ghātakāvacchādanakimālayo viya anatthacchādanā,",
  "tika-s0104t:886_10": "sapattagāmavāso viya bhayaṭṭhānabhūtā, paccatthikaposako viya kilesamārādīnaṃ āmisabhūtā,",
  "tika-s0104t:886_11": "chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambabīraṇamadhupiṇḍaṃ",
  "tika-s0104t:886_12": "viya anekādīnavā, loṇūdakapānaṃ viya pipāsāhetubhūtā, surāmerayaṃ viya nīcajanasevitā,",
  "tika-s0104t:886_13": "appassādatāya aṭṭhikaṅkalūpamā”tiādinā ca nayena ādīnavaṃ sallakkhetvā tabbipariyāyena",
  "tika-s0104t:886_14": "nekkhamme ānisaṃsaṃ passantena nekkhammapavivekaupasamasukhādīsu ninnapoṇapabbhāracittena",
  "tika-s0104t:886_15": "nekkhammapāramiyaṃ paṭipajjitabbaṃ.",
  "tika-s0104t:887_0": "Yasmā pana nekkhammaṃ pabbajjāmūlakaṃ, tasmā pabbajjā tāva anuṭṭhātabbā. Pabbajjamanutiṭṭhantena",
  "tika-s0104t:887_1": "mahāsattena asati buddhuppāde kammavādīnaṃ kiriyavādīnaṃ tāpasaparibbājakānaṃ pabbajjā",
  "tika-s0104t:887_2": "anuṭṭhātabbā. Uppannesu pana sammāsambuddhesu tesaṃ sāsane eva pabbajitabbaṃ. Pabbajitvā",
  "tika-s0104t:887_3": "ca yathāvutte sīle patiṭṭhitena tassā eva sīlapāramiyā vodāpanatthaṃ dhutaguṇā samādātabbā.",
  "tika-s0104t:887_4": "Samādinnadhutadhammā hi mahāpurisā sammadeva te pariharantā appicchāsantuṭṭhasallekhapavivekaasaṃsaggavīriyārambhasubharatādiguṇasalilavikkhālitakilesamalatāya",
  "tika-s0104t:887_5": "anavajjasīlavataguṇaparisuddhasamācārā porāṇe ariyavaṃsattaye patiṭṭhitā catutthaṃ",
  "tika-s0104t:887_6": "bhāvanārāmatāsaṅkhātaṃ ariyavaṃsaṃ gantuṃ cattārīsāya ārammaṇesu yathārahaṃ upacārappanābhedaṃ",
  "tika-s0104t:887_7": "jhānaṃ upasampajja viharanti. Evañhissa sammadeva nekkhammapāramī pāripūritā hoti.",
  "tika-s0104t:887_8": "Imasmiṃ pana ṭhāne terasahi dhutadhammehi saddhiṃ dasa kasiṇāni dasāsubhāni dasānussatiyo",
  "tika-s0104t:887_9": "cattāro brahmavihārā cattāro āruppā ekā saññā ekaṃ vavatthānanti cattārīsa samādhibhāvanākammaṭṭhānāni,",
  "tika-s0104t:887_10": "bhāvanāvidhānañca vitthārato vattabbāni, taṃ panetaṃ sabbaṃ yasmā visuddhimagge sabbākārato",
  "tika-s0104t:887_11": "vitthāretvā vuttaṃ, tasmā tattha vuttanayeneva veditabbaṃ. Kevalañhi tattha sāvakabodhisattassa",
  "tika-s0104t:887_12": "vasena vuttaṃ, idha mahābodhisattassa vasena karuṇūpāyakosallapubbaṅgamaṃ katvā vattabbanti",
  "tika-s0104t:887_13": "ayameva viseso. Evamettha nekkhammapāramiyā paṭipattikkamo veditabbo.",
  "tika-s0104t:888_0": "Tathā paññāpāramiṃ sampādetukāmena yasmā paññā āloko viya andhakārena mohena saha",
  "tika-s0104t:888_1": "na vattati, tasmā mohakāraṇāni tāva bodhisattena parivajjetabbāni. Tatthimāni mohakāraṇāni-arati",
  "tika-s0104t:888_2": "tandī vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ",
  "tika-s0104t:888_3": "akutūhalatā micchādhimāno aparipucchakatā kāyassa nasammāparihāro asamāhitacittatā",
  "tika-s0104t:888_4": "duppaññānaṃ puggalānaṃ sevanā paññavantānaṃ apayirupāsanā attaparibhavo micchāvikappo",
  "tika-s0104t:888_5": "viparītābhiniveso kāyadaḷhībahulatā asaṃvegasīlatā pañca nīvaraṇāni, saṅkhepato yevāpanadhamme",
  "tika-s0104t:888_6": "āsevato anuppannā paññā nuppajjati, uppannā parihāyati, iti imāni mohakāraṇāni, tāni",
  "tika-s0104t:888_7": "parivajjantena bāhusacce, jhānādīsu ca yogo karaṇīyo.",
  "tika-s0104t:889_0": "Tatthāyaṃ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo",
  "tika-s0104t:889_1": "cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo",
  "tika-s0104t:889_2": "kusalādidhammappabhedā ca, yāni ca loke anavajjāni vijjāṭṭhānāni, yo ca sattānaṃ",
  "tika-s0104t:889_3": "hitasukhavidhānanayo byākaraṇaviseso. Iti evaṃ pakāraṃ sakalameva sutavisayaṃ upāyakosallapubbaṅgamāya",
  "tika-s0104t:889_4": "paññāya, satiyā, vīriyena ca sādhukaṃ uggahaṇasavanadhāraṇaparicayaparipucchāhi ogāhetvā",
  "tika-s0104t:889_5": "tattha ca paresaṃ patiṭṭhāpanena sutamayā paññā nibbattetabbā, tathā sattānaṃ itikattabbatāsu",
  "tika-s0104t:889_6": "ṭhānuppattikā paṭibhānabhūtā, āyāpāyaupāyakosallabhūtā ca paññā hitesitaṃ nissāya",
  "tika-s0104t:889_7": "tattha tattha yathārahaṃ pavattetabbā, tathā khandhādīnaṃ sabhāvadhammānaṃ ākāraparitakkanamukhena",
  "tika-s0104t:889_8": "ceva nijjhānaṃ khamāpentena ca cintāmayā paññā nibbattetabbā.",
  "tika-s0104t:890_0": "Khandhādīnaṃyeva pana salakkhaṇasāmaññalakkhaṇapariggahaṇavasena lokiyapariññaṃ nibbattentena",
  "tika-s0104t:890_1": "pubbabhāgabhāvanāpaññā sampādetabbā. Evañhi “nāmarūpamattamidaṃ, yathārahaṃ paccayehi",
  "tika-s0104t:890_2": "uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena",
  "tika-s0104t:890_3": "aniccaṃ, udayabbayapaṭipīḷanaṭṭhena dukkhaṃ, avasavattanaṭṭhena anattā”ti ajjhattikadhamme,",
  "tika-s0104t:890_4": "bāhirakadhamme ca nibbisesaṃ parijānanto tattha āsaṅgaṃ pajahanto, pare ca tattha",
  "tika-s0104t:890_5": "taṃ pajahāpento kevalaṃ karuṇāvaseneva yāva na buddhaguṇā hatthatalaṃ āgacchanti,",
  "tika-s0104t:890_6": "tāva yānattaye satte avatāraṇaparipācanehi patiṭṭhāpento, jhānavimokkhasamādhisamāpattiyo,",
  "tika-s0104t:890_7": "abhiññāyo ca lokiyavasībhāvaṃ pāpento paññāya matthakaṃ pāpuṇāti.",
  "tika-s0104t:891_0": "Tattha yācimā iddhividhañāṇaṃ dibbasotadhātuñāṇaṃ cetopariyañāṇaṃ pubbenivāsānussatiñāṇaṃ",
  "tika-s0104t:891_1": "dibbacakkhuñāṇaṃ yathākammūpagañāṇaṃ anāgataṃsañāṇanti saparibhaṇḍā pañcalokiyābhiññāsaṅkhātā",
  "tika-s0104t:891_2": "bhāvanāpaññā, yā ca khandhāyatanadhātuindriyasaccapaṭiccasamuppādādibhedesu catubhūmakesu",
  "tika-s0104t:891_3": "dhammesu uggahaparipucchāvasena ñāṇaparicayaṃ katvā sīlavisuddhi cittavisuddhīti",
  "tika-s0104t:891_4": "mūlabhūtāsu imāsu dvīsu visuddhīsu patiṭṭhāya diṭṭhivisuddhi kaṅkhāvitaraṇavisuddhi",
  "tika-s0104t:891_5": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti sarīrabhūtā",
  "tika-s0104t:891_6": "imā pañca visuddhiyo sampādentena bhāvetabbā lokiyalokuttarabhedā bhāvanāpaññā, tāsaṃ",
  "tika-s0104t:891_7": "sampādanavidhānaṃ yasmā “tattha ‘ekopi hutvā bahudhā hotī’tiādikaṃ iddhivikubbanaṃ",
  "tika-s0104t:891_8": "kātukāmena ādikammikena yoginā”tiādinā, “khandhāti pañcha khandhā rūpakkhandho vedanākkhandho",
  "tika-s0104t:891_9": "saññākkhandho saṅkhārakkhandho viññāṇakkhandho”tiādinā ca visayavisayivibhāgena (visayavibhāgena",
  "tika-s0104t:891_10": "– cariyā. aṭṭha. pakiṇṇakakathā) saddhiṃ visuddhimagge sabbākārato vitthāretvā vuttaṃ,",
  "tika-s0104t:891_11": "tasmā tattha vuttanayeneva veditabbaṃ. Kevalañhi tattha sāvakabodhisattassa vasena",
  "tika-s0104t:891_12": "paññā āgatā, idha mahābodhisattassa vasena karuṇūpāyakosallapubbaṅgamaṃ katvā vattabbā.",
  "tika-s0104t:891_13": "Ñāṇadassanavisuddhiṃ apāpetvā paṭipadāñāṇadassanavisuddhiyaṃyeva vipassanā ṭhapetabbāti",
  "tika-s0104t:891_14": "ayameva visesoti. Evamettha paññāpāramiyā paṭipattikkamo veditabbo.",
  "tika-s0104t:892_0": "Tathā yasmā sammāsambodhiyā katābhinīhārena mahāsattena pāramīparipūraṇatthaṃ sabbakālaṃ",
  "tika-s0104t:892_1": "yuttappayuttena bhavitabbaṃ ābaddhaparikaraṇena, tasmā kālena kālaṃ “ko nu kho ajja",
  "tika-s0104t:892_2": "mayā puññasambhāro, ñāṇasambhāro vā upacito, kiṃ vā mayā parahitaṃ kata”nti divase",
  "tika-s0104t:892_3": "divase paccavekkhantena sattahitatthaṃ ussāho karaṇīyo, sabbesampi sattānaṃ upakārāya",
  "tika-s0104t:892_4": "attano pariggahabhūtaṃ vatthuṃ, kāyaṃ, jīvitañca nirapekkhanacittena ossajjitabbaṃ,",
  "tika-s0104t:892_5": "yaṃ kiñci kammaṃ karoti kāyena, vācāya vā, taṃ sabbaṃ sambodhiyaṃ ninnacitteneva",
  "tika-s0104t:892_6": "kātabbaṃ, bodhiyā pariṇāmetabbaṃ, uḷārehi, ittarehi ca kāmehi vinivattacitteneva",
  "tika-s0104t:892_7": "bhavitabbaṃ, sabbāsu ca itikattabbatāsu upāyakosallaṃ paccupaṭṭhapetvā paṭipajjitabbaṃ.",
  "tika-s0104t:893_0": "Tasmiṃ tasmiñca sattahite āraddhavīriyena bhavitabbaṃ iṭṭhāniṭṭhādisabbasahena avisaṃvādinā.",
  "tika-s0104t:893_1": "Sabbepi sattā anodhiso mettāya, karuṇāya ca pharitabbā. Yā kāci sattānaṃ dukkhuppatti,",
  "tika-s0104t:893_2": "sabbā sā attani pāṭikaṅkhitabbā. Sabbesañca sattānaṃ puññaṃ abbhanumoditabbaṃ, buddhānaṃ",
  "tika-s0104t:893_3": "mahantatā mahānubhāvatā abhiṇhaṃ paccavekkhitabbā, yañca kiñci kammaṃ karoti kāyena,",
  "tika-s0104t:893_4": "vācāya vā, taṃ sabbaṃ bodhicittapubbaṅgamaṃ kātabbaṃ. Iminā hi upāyena dānādīsu yuttappayuttassa",
  "tika-s0104t:893_5": "thāmavato daḷhaparakkamassa mahāsattassa bodhisattassa aparimeyyo puññasambhāro,",
  "tika-s0104t:893_6": "ñāṇasambhāro ca divase divase upacīyati.",
  "tika-s0104t:894_0": "Apica sattānaṃ paribhogatthaṃ, paripālanatthañca attano sarīraṃ, jīvitañca pariccajitvā",
  "tika-s0104t:894_1": "khuppipāsasītuṇhavātātapādidukkhapatikāro pariyesitabbo ca uppādetabbo ca, yañca",
  "tika-s0104t:894_2": "yathāvuttadukkhapatikārajaṃ sukhaṃ attanā paṭilabhati, tathā ramaṇīyesu ārāmuyyānapāsādataḷākādīsu,",
  "tika-s0104t:894_3": "araññāyatanesu ca kāyacittasantāpābhāvena abhinibbutattā attanā sukhaṃ paṭilabhati,",
  "tika-s0104t:894_4": "yañca suṇāti “buddhānubuddhapaccekabuddhā, mahābodhisattā ca nekkhammapaṭipattiyaṃ",
  "tika-s0104t:894_5": "ṭhitā”ti ca “diṭṭhadhammikasukhavihārabhūtaṃ īdisaṃ nāma jhānasamāpattisukhamanubhavantī”ti",
  "tika-s0104t:894_6": "ca, taṃ sabbaṃ sattesu anodhiso upasaṃharati. Ayaṃ tāva nayo asamāhitabhūmiyaṃ patiṭṭhitassa.",
  "tika-s0104t:895_0": "Samāhitabhūmiyaṃ pana patiṭṭhito attanā yathānubhūtaṃ visesādhigamanibbattaṃ pītiṃ,",
  "tika-s0104t:895_1": "passaddhiṃ, sukhaṃ, samādhiṃ, yathābhūtañāṇañca sattesu adhimuccanto upasaṃharati",
  "tika-s0104t:895_2": "pariṇāmeti, tathā mahati saṃsāradukkhe, tassa ca nimittabhūte kilesābhisaṅkhāradukkhe",
  "tika-s0104t:895_3": "nimuggaṃ sattanikāyaṃ disvā tatrāpi khādanachedanabhedanasedanapisanahiṃsanaaggisantāpādijanitā",
  "tika-s0104t:895_4": "dukkhā tibbā kharā kaṭukā vedanā nirantaraṃ cirakālaṃ vedayante narake, aññamaññaṃ",
  "tika-s0104t:895_5": "kujjhanasantāsanavisodhanahiṃsanaparādhīnatādīhi mahādukkhaṃ anubhavante tiracchānagate,",
  "tika-s0104t:895_6": "jotimālākulasarīre khuppipāsavātātapādīhi ḍayhamāne, visussamāne ca vantakheḷādiāhāre,",
  "tika-s0104t:895_7": "uddhabāhu viravante nijjhāmataṇhikādike mahādukkhaṃ vedayamāne pete ca pariyeṭṭhimūlakaṃ",
  "tika-s0104t:895_8": "mahantaṃ anayabyasanaṃ pāpuṇante hatthacchedādikaraṇayogena dubbaṇṇaduddasikadaliddādibhāvena",
  "tika-s0104t:895_9": "khuppipāsādiābādhayogena balavantehi abhibhavanīyato, paresaṃ vahanato, parādhīnato",
  "tika-s0104t:895_10": "ca narake, pete, tiracchānagate ca atisayante apāyadukkhanibbisesaṃ dukkhamanubhavante",
  "tika-s0104t:895_11": "manusse ca tathā visayaparibhogavikkhittacittatāya rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte",
  "tika-s0104t:895_12": "aggikkhandhe viya anupasantapariḷāhavuttike anupasantanihataparādhīne (anihataparādhīne",
  "tika-s0104t:895_13": "dī. ni. ṭī. 1.7) kāmāvacaradeve ca mahatā vāyāmena vidūramākāsaṃ vigāhitasakuntā",
  "tika-s0104t:895_14": "viya, balavatā dūre pāṇinā khittasarā viya ca “satipi cirappavattiyaṃ anaccantikatāya",
  "tika-s0104t:895_15": "pātapariyosānā anatikkantajātijarāmaraṇā evā”ti rūpāvacarārūpāvacaradeve ca passantena",
  "tika-s0104t:895_16": "mahantaṃ saṃvegaṃ paccupaṭṭhāpetvā mettāya, karuṇāya ca anodhiso sattā pharitabbā.",
  "tika-s0104t:895_17": "Evaṃ kāyena, vācāya, manasā ca bodhisambhāre nirantaraṃ upacinantena yathā pāramiyo",
  "tika-s0104t:895_18": "paripūrenti, evaṃ sakkaccakārinā sātaccakārinā anolīnavuttinā ussāho pavattetabbo,",
  "tika-s0104t:895_19": "vīriyapāramī paripūretabbā.",
  "tika-s0104t:896_0": "Apica “acinteyyāparimeyyavipuloḷāravimalanirupamanirupakkilesaguṇagaṇanicayanidānabhūtassa",
  "tika-s0104t:896_1": "buddhabhāvassa ussakkitvā sampahaṃsanayoggaṃ vīriyaṃ nāma acinteyyānubhāvameva, yaṃ",
  "tika-s0104t:896_2": "na pacurajanā sotumpi sakkuṇanti, pageva paṭipajjituṃ. Tathā hi tividhā abhinīhāracittuppatti,",
  "tika-s0104t:896_3": "catasso buddhabhūmiyo, cattāri saṅgahavatthūni, karuṇekarasatā, buddhadhammesu sacchikaraṇena",
  "tika-s0104t:896_4": "visesappaccayo, nijjhānakkhanti, sabbadhammesu nirupalepo, sabbasattesu piyaputtasaññā,",
  "tika-s0104t:896_5": "saṃsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṃ,",
  "tika-s0104t:896_6": "tattha ca acañcalatā, kusalakiriyāsu pītipāmojjatā, vivekaninnacittatā, jhānānuyogo,",
  "tika-s0104t:896_7": "anavajjadhammesu atittiyatā, yathāsutassa dhammassa paresaṃ hitajjhāsayena desanāya",
  "tika-s0104t:896_8": "ārambhadaḷhatā, dhīravīrabhāvo, parāpavādaparāpakāresu vikārābhāvo, saccādhiṭṭhānaṃ,",
  "tika-s0104t:896_9": "samāpattīsu vasībhāvo, abhiññāsu balappatti, lakkhaṇattayāvabodho, satipaṭṭhānādīsu",
  "tika-s0104t:896_10": "abhiyogena lokuttaramaggasambhārasambharaṇaṃ, navalokuttarāvakkantī”ti evamādikā",
  "tika-s0104t:896_11": "sabbāpi bodhisambhārapaṭipatti vīriyānubhāveneva samijjhatīti abhinīhārato yāva mahābodhi",
  "tika-s0104t:896_12": "anossajjantena sakkaccaṃ nirantaraṃ vīriyaṃ yathā uparūpari visesāvahaṃ hoti, evaṃ",
  "tika-s0104t:896_13": "sampādetabbaṃ. Sampajjamāne ca yathāvutte vīriye, khantisaccādhiṭṭhānādayo ca dānasīlādayo",
  "tika-s0104t:896_14": "ca sabbepi bodhisambhārā tadadhīnavuttitāya sampannā eva hontītikhantiādīsupi imināva",
  "tika-s0104t:896_15": "nayena paṭipatti veditabbā.",
  "tika-s0104t:897_0": "Iti sattānaṃ sukhūpakaraṇapariccāgena bahudhānuggahakaraṇaṃ dānena paṭipatti, sīlena",
  "tika-s0104t:897_1": "tesaṃ jīvitasāpateyyadārarakkhābhedapiyahitavacanāvihiṃsādikaraṇāni, nekkhammena",
  "tika-s0104t:897_2": "tesaṃ āmisapaṭiggahaṇadhammadānādinā anekavidhā hitacariyā, paññāya tesaṃ hitakaraṇūpāyakosallaṃ,",
  "tika-s0104t:897_3": "vīriyena tattha ussāhārambhaasaṃhīrakaraṇāni, khantiyā tadaparādhasahanaṃ, saccena",
  "tika-s0104t:897_4": "nesaṃ avañcanatadupakārakiriyāsamādānāvisaṃvādanādi, adhiṭṭhānena tadupakaraṇe anatthasampātepi",
  "tika-s0104t:897_5": "acalanaṃ, mettāya nesaṃ hitasukhānucintanaṃ, upekkhāya nesaṃ upakārāpakāresu vikārānāpattīti",
  "tika-s0104t:897_6": "evaṃ aparimāṇe satte ārabbha anukampitasabbasattassa bodhisattassa puthujjanehi asādhāraṇo",
  "tika-s0104t:897_7": "aparimāṇo puññañāṇasambhārupacayo ettha paṭipattīti veditabbaṃ. Yo cetāsaṃ paccayo",
  "tika-s0104t:897_8": "vutto, tattha ca sakkaccaṃ sampādanaṃ.",
  "tika-s0104t:898": "Ko vibhāgoti –",
  "tika-s0104t:899": "Sāmaññabhedato etā, dasavidhā vibhāgato;",
  "tika-s0104t:900": "Tidhā hutvāna paccekaṃ, samatiṃsavidhā samaṃ.",
  "tika-s0104t:901_0": "Dasa pāramiyo dasa upapāramiyo dasa paramatthapāramiyoti hi samatiṃsa pāramiyo. Tattha",
  "tika-s0104t:901_1": "“katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā",
  "tika-s0104t:901_2": "sukkā dhammā pāramiyo, tehi avokiṇṇā sukkā dhammā upapāramiyo, akaṇhā asukkā dhammā",
  "tika-s0104t:901_3": "paramatthapāramiyo”ti keci. “Samudāgamanakālesu pūriyamānā pāramiyo, bodhisattabhūmiyaṃ",
  "tika-s0104t:901_4": "puṇṇā upapāramiyo, buddhabhūmiyaṃ sabbākāraparipuṇṇā paramatthapāramiyo. Bodhisattabhūmiyaṃ",
  "tika-s0104t:901_5": "vā parahitakaraṇato pāramiyo, attahitakaraṇato upapāramiyo, buddhabhūmiyaṃ balavesārajjasamadhigamena",
  "tika-s0104t:901_6": "ubhayahitaparipūraṇato paramatthapāramiyoti evaṃ ādimajjhapariyosānesu paṇidhānārambhapariniṭṭhānesu",
  "tika-s0104t:901_7": "tesaṃ vibhāgo”ti apare. “Dosupasamakaruṇāpakatikānaṃ bhavasukhavimuttisukhaparamasukhappattānaṃ",
  "tika-s0104t:901_8": "puññūpacayabhedato tabbibhāgo”ti aññe.",
  "tika-s0104t:902_0": "“Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ",
  "tika-s0104t:902_1": "anubuddhapaccekabuddhasammāsambuddhānaṃ pāramīupapāramīparamatthapāramīhi bodhittayappattito",
  "tika-s0104t:902_2": "yathāvuttavibhāgo”ti keci. “Cittapaṇidhito yāva vacīpaṇidhi, tāva pavattā sambhārā",
  "tika-s0104t:902_3": "pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "tika-s0104t:902_4": "pabhuti paramatthapāramiyo”ti apare. Aññe pana “parapuññānumodanavasena pavattā sambhārā",
  "tika-s0104t:902_5": "pāramiyo, paresaṃ kārāpanavasena pavattā upapāramiyo, sayaṃ karaṇavasena pavattā",
  "tika-s0104t:902_6": "paramatthapāramiyo”ti vadanti. Tathā “bhavasukhāvaho puññañāṇasambhāro pāramī, attano",
  "tika-s0104t:902_7": "nibbānasukhāvaho upapāramī, paresaṃ tadubhayasukhāvaho paramatthapāramī”ti eke.",
  "tika-s0104t:903_0": "Puttadāradhanādiupakaraṇapariccāgo pana dānapāramī, attano aṅgapariccāgo dānaupapāramī,",
  "tika-s0104t:903_1": "attano jīvitapariccāgo dānaparamatthapāramī. Tathā puttadārādikassa tividhassāpi",
  "tika-s0104t:903_2": "hetu avītikkamanavasena tisso sīlapāramiyo, tesu eva tividhesu vatthūsu ālayaṃ upacchinditvā",
  "tika-s0104t:903_3": "nikkhamanavasena tisso nekkhammapāramiyo, upakaraṇaaṅgajīvitataṇhaṃ samūhanitvā sattānaṃ",
  "tika-s0104t:903_4": "hitāhitavinicchayakaraṇavasena tisso paññāpāramiyo, yathāvuttabhedānaṃ pariccāgādīnaṃ",
  "tika-s0104t:903_5": "vāyamanavasena tisso vīriyapāramiyo, upakaraṇaaṅgajīvitantarāyakarānaṃ khamanavasena",
  "tika-s0104t:903_6": "tisso khantipāramiyo, upakaraṇaaṅgajīvitahetu saccāpariccāgavasena tisso saccapāramiyo,",
  "tika-s0104t:903_7": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena",
  "tika-s0104t:903_8": "tisso adhiṭṭhānapāramiyo, upakaraṇādivighātakesupi sattesu mettāya avijahanavasena",
  "tika-s0104t:903_9": "tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena",
  "tika-s0104t:903_10": "tisso upekkhāpāramiyoti evamādinā etāsaṃ vibhāgo veditabbo.",
  "tika-s0104t:904": "Ko saṅgahoti ettha pana –",
  "tika-s0104t:905": "Yathā vibhāgato tiṃsa-vidhā saṅgahato dasa;",
  "tika-s0104t:906": "Chappakārāva etāsu, yugaḷādīhi sādhaye.",
  "tika-s0104t:907_0": "Yathā hi esā vibhāgato tiṃsavidhāpi dānapāramiādibhāvato dasavidhā, evaṃ dānasīlakhantivīriyajhānapaññāsabhāvena",
  "tika-s0104t:907_1": "chabbidhā. Etāsu hi nekkhammapāramī sīlapāramiyā saṅgahitā tassā pabbajjābhāve. Nīvaraṇavivekabhāve",
  "tika-s0104t:907_2": "pana jhānapāramiyā, kusaladhammabhāve chahipi saṅgahitā, saccapāramī sīlapāramiyā",
  "tika-s0104t:907_3": "ekadesā eva vacīsaccaviratisaccapakkhe. Ñāṇasaccapakkhe pana paññāpāramiyā saṅgahitā,",
  "tika-s0104t:907_4": "mettāpāramī jhānapāramiyā eva, upekkhāpāramī jhānapaññāpāramīhi, adhiṭṭhānapāramī",
  "tika-s0104t:907_5": "sabbāhipi saṅgahitāti.",
  "tika-s0104t:908_0": "Etesañca dānādīnaṃ channaṃ guṇānaṃ aññamaññasambandhānaṃ pañcadasa yugaḷādīni pañcadasa",
  "tika-s0104t:908_1": "yugaḷādisādhakāni honti. Seyyathidaṃ? Dānasīlayugaḷena parahitāhitānaṃ karaṇākaraṇayugaḷasiddhi,",
  "tika-s0104t:908_2": "dānakhantiyugaḷena alobhādosayugaḷasiddhi, dānavīriyayugaḷena cāgasutayugaḷasiddhi,",
  "tika-s0104t:908_3": "dānajhānayugaḷena kāmadosappahānayugaḷasiddhi, dānapaññāyugaḷena ariyayānadhurayugaḷasiddhi,",
  "tika-s0104t:908_4": "sīlakhantidvayena payogāsayasuddhadvayasiddhi, sīlavīriyadvayena bhāvanādvayasiddhi,",
  "tika-s0104t:908_5": "sīlajhānadvayena dussīlyapariyuṭṭhānappahānadvayasiddhi, sīlapaññādvayena dānadvayasiddhi,",
  "tika-s0104t:908_6": "khantivīriyadvayena khamātejadvayasiddhi, khantijhānadukena virodhānurodhappahānadukasiddhi,",
  "tika-s0104t:908_7": "khantipaññādukena suññatākhantipaṭivedhadukasiddhi, vīriyajhānadukena paggahāvikkhepadukasiddhi,",
  "tika-s0104t:908_8": "vīriyapaññādukena saraṇadukasiddhi, jhānapaññādukena yānadukasiddhi. Dānasīlakhantitikena",
  "tika-s0104t:908_9": "lobhadosamohappahānatikasiddhi, dānasīlavīriyatikena bhogajīvitakāyasārādānatikasiddhi,",
  "tika-s0104t:908_10": "dānasīlajhānatikena puññakiriyavatthutikasiddhi, dānasīlapaññātikena āmisābhayadhammadānatikasiddhīti",
  "tika-s0104t:908_11": "evaṃ itarehipi tikehi, catukkādīhi ca yathāsambhavaṃ tikāni, catukkādīni ca yojetabbāni.",
  "tika-s0104t:909_0": "Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.",
  "tika-s0104t:909_1": "Sabbapāramīnaṃ samūhasaṅgahato hi cattāri adhiṭṭhānāni. Seyyathidaṃ? Saccādhiṭṭhānaṃ,",
  "tika-s0104t:909_2": "cāgādhiṭṭhānaṃ, upasamādhiṭṭhānaṃ, paññādhiṭṭhānanti. Tattha adhitiṭṭhati etena,",
  "tika-s0104t:909_3": "ettha vā adhitiṭṭhati, adhiṭṭhānamattameva vā tanti adhiṭṭhānaṃ, saccañca taṃ adhiṭṭhānañca,",
  "tika-s0104t:909_4": "saccassa vā adhiṭṭhānaṃ, saccaṃ vā adhiṭṭhānametassāti saccādhiṭṭhānaṃ. Evaṃ sesesupi.",
  "tika-s0104t:909_5": "Tattha avisesato tāva katābhinīhārassa anukampitasabbasattassa mahāsattassa paṭiññānurūpaṃ",
  "tika-s0104t:909_6": "sabbapāramīpariggahato saccādhiṭṭhānaṃ, tesaṃ paṭipakkhapariccāgato cāgādhiṭṭhānaṃ,",
  "tika-s0104t:909_7": "sabbapāramitāguṇehi upasamanato upasamādhiṭṭhānaṃ. Tehi eva parahitesu upāyakosallato paññādhiṭṭhānaṃ.",
  "tika-s0104t:910_0": "Visesato pana “yācakānaṃ janānaṃ avisaṃvādetvā dassāmī”ti paṭijānanato, paṭiññaṃ",
  "tika-s0104t:910_1": "avisaṃvādetvā dānato, dānaṃ avisaṃvādetvā anumodanato, macchariyādipaṭipakkhapariccāgato,",
  "tika-s0104t:910_2": "deyyapaṭiggāhakadānadeyyadhammakkhayesu lobhadosamohabhayavūpasamanato, yathārahaṃ",
  "tika-s0104t:910_3": "yathākālaṃ yathāvidhānañca dānato, paññuttarato ca kusaladhammānaṃ caturadhiṭṭhānapadaṭṭhānaṃ",
  "tika-s0104t:910_4": "dānaṃ. Tathā saṃvarasamādānassa avītikkamanato, dussīlyapariccāgato, duccaritavūpasamanato,",
  "tika-s0104t:910_5": "paññuttarato ca caturadhiṭṭhānapadaṭṭhānaṃ sīlaṃ. Yathāpaṭiññaṃ khamanato, katāparādhavikappapariccāgato,",
  "tika-s0104t:910_6": "kodhapariyuṭṭhānavūpasamanato, paññuttarato ca caturadhiṭṭhānapadaṭṭhānākhanti. Paṭiññānurūpaṃ",
  "tika-s0104t:910_7": "parahitakaraṇato, visayapariccāgato, akusalavūpasamanato, paññuttarato ca caturadhiṭṭhānapadaṭṭhānaṃ",
  "tika-s0104t:910_8": "vīriyaṃ. Paṭiññānurūpaṃ lokahitānucintanato, nīvaraṇapariccāgato, cittavūpasamanato,",
  "tika-s0104t:910_9": "paññuttarato ca caturadhiṭṭhānapadaṭṭhānaṃ jhānaṃ. Yathāpaṭiññaṃ parahitūpāyakosallato,",
  "tika-s0104t:910_10": "anupāyakiriyapariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.",
  "tika-s0104t:911_0": "Tattha ñeyyapaṭiññānuvidhānehi saccādhiṭṭhānaṃ, vatthukāmakilesakāmapariccāgehi cāgādhiṭṭhānaṃ,",
  "tika-s0104t:911_1": "dosadukkhavūpasamehi upasamādhiṭṭhānaṃ, anubodhapaṭivedhehi paññādhiṭṭhānaṃ. Tividhasaccapariggahitaṃ",
  "tika-s0104t:911_2": "dosattayavirodhi saccādhiṭṭhānaṃ, tividhacāgapariggahitaṃ dosattayavirodhi cāgādhiṭṭhānaṃ,",
  "tika-s0104t:911_3": "tividhavūpasamapariggahitaṃ dosattayavirodhi upasamādhiṭṭhānaṃ, tividhañāṇapariggahitaṃ",
  "tika-s0104t:911_4": "dosattayavirodhi paññādhiṭṭhānaṃ. Saccādhiṭṭhānapariggahitāni cāgūpasamapaññādhiṭṭhānāni",
  "tika-s0104t:911_5": "avisaṃvādanato, paṭiññānuvidhānato ca. Cāgādhiṭṭhānapariggahitāni saccūpasamapaññādhiṭṭhānāni",
  "tika-s0104t:911_6": "paṭipakkhapariccāgato, sabbapariccāgaphalattā ca. Upasamādhiṭṭhānapariggahitāni saccacāgapaññādhiṭṭhānāni",
  "tika-s0104t:911_7": "kilesapariḷāhūpasamanato, kammapariḷāhūpasamanato ca. Paññādhiṭṭhānapariggahitāni",
  "tika-s0104t:911_8": "saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṃ sabbāpi",
  "tika-s0104t:911_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "tika-s0104t:911_10": "etāsaṃ janakahetu, cāgo paṭiggāhakahetu, upasamo paribuddhihetu paññā pārisuddhihetu.",
  "tika-s0104t:911_11": "Tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa",
  "tika-s0104t:911_12": "parahitāya attapariccāgato, ante upasamādhiṭṭhānaṃ sabbūpasamapariyosānattā. Ādimajjhapariyosānesu",
  "tika-s0104t:911_13": "paññādhiṭṭhānaṃ tasmiṃ sati sambhavato, asati asambhavato, yathāpaṭiññañca sambhavato.",
  "tika-s0104t:912_0": "Tattha mahāpurisā satataṃ attahitaparahitakarehi garupiyabhāvakarehi saccacāgādhiṭṭhānehi",
  "tika-s0104t:912_1": "gihibhūtā āmisadānena pare anuggaṇhanti. Tathā attahitaparahitakarehi, garupiyabhāvakarehi,",
  "tika-s0104t:912_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0104t:913_0": "Tattha antimabhave bodhisattassa caturadhiṭṭhānaparipūraṇaṃ. Paripuṇṇacaturadhiṭṭhānassa",
  "tika-s0104t:913_1": "hi carimakabhavūpapattīti eke. Tatrāpi hi gabbhāvakkantiabhinikkhamanesu paññādhiṭṭhānasamudāgamena",
  "tika-s0104t:913_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "tika-s0104t:913_3": "gantvā sabbā disā oloketvā saccānuparivattinā vacasā “aggohamasmi lokassa, jeṭṭhohamasmi",
  "tika-s0104t:913_4": "lokassa, seṭṭhohamasmi lokassā”ti tikkhattuṃ sīhanādaṃ nadi, upasamādhiṭṭhānasamudāgamena",
  "tika-s0104t:913_5": "jiṇṇāturamatapabbajitadassāvino catudhammappadesakovidassa yobbanārogyajīvitasampattimadānaṃ",
  "tika-s0104t:913_6": "upasamo, cāgādhiṭṭhānasamudāgamena mahato ñātiparivaṭṭassa, hatthagatassa ca cakkavattirajjassa",
  "tika-s0104t:913_7": "anapekkhapariccāgoti.",
  "tika-s0104t:914_0": "Dutiye ṭhāne abhisambodhiyaṃ caturadhiṭṭhānaparipūraṇanti keci. Tattha hi yathāpaṭiññaṃ",
  "tika-s0104t:914_1": "saccādhiṭṭhānasamudāgamena catunnaṃ ariyasaccānaṃ abhisamayo. Tato hi saccādhiṭṭhānaṃ",
  "tika-s0104t:914_2": "paripuṇṇaṃ. Cāgādhiṭṭhānasamudāgamena sabbakilesupakkilesapariccāgo. Tato hi cāgādhiṭṭhānaṃ",
  "tika-s0104t:914_3": "paripuṇṇaṃ. Upasamādhiṭṭhānasamudāgamena paramūpasamasampatti. Tato hi upasamādhiṭṭhānaṃ",
  "tika-s0104t:914_4": "paripuṇṇaṃ. Paññādhiṭṭhānasamudāgamena anāvaraṇañāṇapaṭilābho. Tato hi paññādhiṭṭhānaṃ",
  "tika-s0104t:914_5": "paripuṇṇanti, taṃ asiddhaṃ abhisambodhiyāpi paramatthabhāvato.",
  "tika-s0104t:915_0": "Tatiye ṭhāne dhammacakkappavattane caturadhiṭṭhānaṃ paripuṇṇanti aññe. Tattha hi",
  "tika-s0104t:915_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ",
  "tika-s0104t:915_2": "paripuṇṇaṃ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ,",
  "tika-s0104t:915_3": "upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ",
  "tika-s0104t:915_4": "paripuṇṇaṃ, paññādhiṭṭhānasamudāgatassa vineyyānaṃ āsayādiparijānanena paññādhiṭṭhānaṃ",
  "tika-s0104t:915_5": "paripuṇṇanti, tadapi asiddhaṃ apariyositattā buddhakiccassa.",
  "tika-s0104t:916_0": "Catutthe ṭhāne parinibbāne caturadhiṭṭhānaṃ paripuṇṇanti apare. Tatra hi parinibbutattā",
  "tika-s0104t:916_1": "paramatthasaccasampattiyā saccādhiṭṭhānaparipūraṇaṃ, sabbūpadhipaṭinissaggena cāgādhiṭṭhānaparipūraṇaṃ,",
  "tika-s0104t:916_2": "sabbasaṅkhārūpasamena upasamādhiṭṭhānaparipūraṇaṃ, paññāpayojanaparinibbānena paññādhiṭṭhānaparipūraṇanti.",
  "tika-s0104t:917_0": "Tatra mahāpurisassa visesena mettākhette abhijātiyaṃ saccādhiṭṭhānasamudāgatassa",
  "tika-s0104t:917_1": "saccādhiṭṭhānaparipūraṇamabhibyattaṃ, visesena karuṇākhette abhisambodhiyaṃ paññādhiṭṭhānasamudāgatassa",
  "tika-s0104t:917_2": "paññādhiṭṭhānaparipūraṇamabhibyattaṃ, visesena muditākhette dhammacakkappavattane",
  "tika-s0104t:917_3": "cāgādhiṭṭhānasamudāgatassa cāgādhiṭṭhānaparipūraṇamabhibyattaṃ, visesena upekkhākhette",
  "tika-s0104t:917_4": "parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.",
  "tika-s0104t:918_0": "Tatrāpi saccādhiṭṭhānasamudāgatassa saṃvāsena sīlaṃ veditabbaṃ, cāgādhiṭṭhānasamudāgatassa",
  "tika-s0104t:918_1": "saṃvohārena soceyyaṃ veditabbaṃ, upasamādhiṭṭhānasamudāgatassa āpadāsu thāmo veditabbo,",
  "tika-s0104t:918_2": "paññādhiṭṭhānasamudāgatassa sākacchāya paññā veditabbā. Evaṃ sīlājīvacittadiṭṭhivisuddhiyo",
  "tika-s0104t:918_3": "veditabbā. Tathā saccādhiṭṭhānasamudāgamena dosāgatiṃ na gacchati avisaṃvādanato,",
  "tika-s0104t:918_4": "cāgādhiṭṭhānasamudāgamena chandāgatiṃ na gacchati anabhisaṅgato, upasamādhiṭṭhānasamudāgamena",
  "tika-s0104t:918_5": "bhayāgatiṃ na gacchati anuparodhato, paññādhiṭṭhānasamudāgamena mohāgatiṃ na gacchati",
  "tika-s0104t:918_6": "yathābhūtāvabodhato.",
  "tika-s0104t:919_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "tika-s0104t:919_1": "parivajjeti, catutthena asaṃmūḷho vinodeti. Paṭhamena nekkhammasukhuppatti, itarehi",
  "tika-s0104t:919_2": "pavivekaupasamasambodhisukhuppattiyo honti. Tathā vivekajapītisukhasamādhijapītisukhaapītijakāyasukha",
  "tika-s0104t:919_3": "satipārisuddhijaupekkhāsukhuppattiyo etehi catūhi yathākkamaṃ hontīti. Evamanekaguṇānubandhehi",
  "tika-s0104t:919_4": "catūhi adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi",
  "tika-s0104t:919_5": "sabbapāramisaṅgaho, evaṃ karuṇāpaññāhipīti daṭṭhabbaṃ. Sabbopi hi bodhisambhāro karuṇāpaññāhi",
  "tika-s0104t:919_6": "saṅgahito. Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "tika-s0104t:919_7": "Evametāsaṃ saṅgaho veditabbo.",
  "tika-s0104t:920": "Ko sampādanūpāyoti –",
  "tika-s0104t:921": "Sabbāsaṃ pana tāsampi, upāyoti sampādane;",
  "tika-s0104t:922": "Avekallādayo atta-niyyātanādayo matā.",
  "tika-s0104t:923_0": "Sakalassāpi hi puññādisambhārassa sammāsambodhiṃ uddissa anavasesasambharaṇaṃ avekallakāritāyogena,",
  "tika-s0104t:923_1": "tattha ca sakkaccakāritā ādarabahumānayogena, sātaccakāritā nirantarapayogena, cirakālādiyogo",
  "tika-s0104t:923_2": "ca antarā avosānāpajjanenāti. Taṃ panassa kālaparimāṇaṃ parato āvi bhavissati. Iti",
  "tika-s0104t:923_3": "caturaṅgayogo etāsaṃ pāramīnaṃ sampādanūpāyo.",
  "tika-s0104t:924_0": "Tathā mahāsattena bodhāya paṭipajjantena sammāsambodhāya buddhānaṃ puretarameva attā",
  "tika-s0104t:924_1": "niyyātetabbo “imāhaṃ attabhāvaṃ buddhānaṃ niyyātemī”ti. Taṃ taṃ pariggahavatthuñca",
  "tika-s0104t:924_2": "paṭilābhato puretarameva dānamukhe nissajjitabbaṃ “yaṃ kiñci mayhaṃ uppajjanakaṃ",
  "tika-s0104t:924_3": "jīvitaparikkhārajātaṃ, taṃ sabbaṃ sati yācake dassāmi, tesaṃ pana dinnāvasesaṃ eva",
  "tika-s0104t:924_4": "mayā paribhuñjitabba”nti.",
  "tika-s0104t:925_0": "Evañhissa sammadeva pariccāgāya kate cittābhisaṅkhāre yaṃ uppajjati pariggahavatthu",
  "tika-s0104t:925_1": "aviññāṇakaṃ, saviññāṇakaṃ vā, tattha ye ime pubbe dāne akataparicayo, pariggahavatthussa",
  "tika-s0104t:925_2": "parittabhāvo, uḷāramanuññatā, parikkhayacintāti cattāro dānavinibandhā. Tesu yadā",
  "tika-s0104t:925_3": "mahābodhisattassa saṃvijjamānesu deyyadhammesu, paccupaṭṭhite ca yācakajane dāne",
  "tika-s0104t:925_4": "cittaṃ na pakkhandati na kamati, tena niṭṭhamettha gantabbaṃ “addhāhaṃ dāne pubbe",
  "tika-s0104t:925_5": "akataparicayo, tena me etarahi dātukamyatā citte na saṇṭhātī”ti. So “evaṃ me ito",
  "tika-s0104t:925_6": "paraṃ dānābhirataṃ cittaṃ bhavissati, handāhaṃ ito paṭṭhāya dānaṃ dassāmi, nanu mayā",
  "tika-s0104t:925_7": "paṭikacceva pariggahavatthuṃ yācakānaṃ pariccatta”nti dānaṃ deti muttacāgo payatapāṇi",
  "tika-s0104t:925_8": "vossaggarato yācayogo dānasaṃvibhāgarato. Evaṃ mahāsattassa paṭhamo dānavinibandho",
  "tika-s0104t:925_9": "hato hoti vihato samucchinno.",
  "tika-s0104t:926_0": "Tathā mahāsatto deyyadhammassa parittabhāve sati paccayavekalle iti paṭisañcikkhati",
  "tika-s0104t:926_1": "“ahaṃ kho pubbe adānasīlatāya etarahi evaṃ paccayavekallo jāto, tasmā idāni mayā",
  "tika-s0104t:926_2": "parittena vā hīnena vā yathāladdhena deyyadhammena attānaṃ pīḷetvāpi dānameva dātabbaṃ,",
  "tika-s0104t:926_3": "yenāhaṃ āyatimpi dānapāramiṃ matthakaṃ pāpessāmī”ti so itarītarena dānaṃ deti muttacāgo",
  "tika-s0104t:926_4": "payatapāṇi vossaggarato yācayogo dānasaṃvibhāgarato. Evaṃ mahāsattassa dutiyo dānavinibandho",
  "tika-s0104t:926_5": "hato hoti vihato samucchinno.",
  "tika-s0104t:927_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti",
  "tika-s0104t:927_1": "paṭisañcikkhati “nanu tayā sappurisa uḷāratamā sabbaseṭṭhā sammāsambodhi abhipatthitā,",
  "tika-s0104t:927_2": "tasmā tadatthaṃ tayā uḷāramanuññe eva deyyadhamme dātuṃ yuttarūpa”nti. So uḷāraṃ,",
  "tika-s0104t:927_3": "manuññañca dānaṃ deti muttacāgo payatapāṇi vossaggarato yācayogo dānasaṃvibhāgarato.",
  "tika-s0104t:927_4": "Evaṃ mahāpurisassa tatiyo dānavinibandho hato hoti vihato samucchinno.",
  "tika-s0104t:928_0": "Tathā mahāsatto dānaṃ dento yadā deyyadhammassa parikkhayaṃ passati, so iti paṭisañcikkhati",
  "tika-s0104t:928_1": "“ayaṃ kho bhogānaṃ sabhāvo, yadidaṃ khayadhammatā vayadhammatā, apica me pubbe tādisassa",
  "tika-s0104t:928_2": "dānassa akatattā evaṃ bhogānaṃ parikkhayo dissati, handāhaṃ yathāladdhena deyyadhammena",
  "tika-s0104t:928_3": "parittena vā, vipulena vā dānameva dadeyyaṃ, yenāhaṃ āyatiṃ dānapāramiyā matthakaṃ",
  "tika-s0104t:928_4": "pāpuṇissāmī’ti. So yathāladdhena dānaṃ deti muttacāgo payatapāṇi vossaggarato yācayogo",
  "tika-s0104t:928_5": "dānasaṃvibhāgarato. Evaṃ mahāsattassa catuttho dānavinibandho hato hoti vihato samucchinno.",
  "tika-s0104t:928_6": "Evaṃ ye ye dānapāramiyā vinibandhabhūtā anatthā, tesaṃ tesaṃ yathārahaṃ paccavekkhitvā",
  "tika-s0104t:928_7": "paṭivinodanaṃ upāyo. Yathā ca dānapāramiyā, evaṃ sīlapāramiādīsupi daṭṭhabbaṃ.",
  "tika-s0104t:929_0": "Apica yaṃ mahāsattassa buddhānaṃ attasanniyyātanaṃ, taṃ sammadeva sabbapāramīnaṃ",
  "tika-s0104t:929_1": "sampādanūpāyo, buddhānañca attānaṃ niyyātetvā ṭhito mahāpuriso tattha tattha bodhisambhārapāripūriyā",
  "tika-s0104t:929_2": "ghaṭento vāyamanto sarīrassa, sukhūpakaraṇānañca upacchedakesu dussahesupi kiccesu",
  "tika-s0104t:929_3": "(kicchesu cariyā. aṭṭha. pakiṇṇakakathā) durabhisambhavesupi sattasaṅkhārasamupanītesu",
  "tika-s0104t:929_4": "anatthesu tibbesu pāṇaharesu “ayaṃ mayā attabhāvo buddhānaṃ pariccatto, yaṃ vā taṃ",
  "tika-s0104t:929_5": "vā ettha hotū”ti tannimittaṃ na kampati na vedhati īsakampi aññathattaṃ na gacchati,",
  "tika-s0104t:929_6": "kusalārambhe aññadatthu acalādhiṭṭhāno ca hoti, evaṃ attasanniyyātanampi etāsaṃ sampādanūpāyo.",
  "tika-s0104t:930_0": "Apica samāsato katābhinīhārassa attani sinehassa pariyādānaṃ, (parisosanaṃ cariyā.",
  "tika-s0104t:930_1": "aṭṭha. pakiṇṇakakathā) paresu ca sinehassa parivaḍḍhanaṃ etāsaṃ sampādanūpāyo. Sammāsambodhisamadhigamāya",
  "tika-s0104t:930_2": "hi katamahāpaṇidhānassa mahāsattassa yāthāvato parijānanena sabbesu dhammesu anupalittassa",
  "tika-s0104t:930_3": "attani sineho parikkhayaṃ pariyādānaṃ gacchati, mahākaruṇāsamāyogavasena (samāsevanena",
  "tika-s0104t:930_4": "cariyā. aṭṭha. pakiṇṇakakathā) pana piyaputte viya sabbasatte sampassamānassa tesu",
  "tika-s0104t:930_5": "mettākaruṇāsineho parivaḍḍhati, tato ca taṃ tadāvatthānurūpaṃ attaparasantānesu lobhadosamohavigamena",
  "tika-s0104t:930_6": "vidūrīkatamacchariyādibodhisambhārapaṭipakkho mahāpuriso dānapiyavacanaatthacariyā",
  "tika-s0104t:930_7": "samānattatāsaṅkhātehi catūhi saṅgahavatthūhi caturadhiṭṭhānānugatehi accantaṃ janassa",
  "tika-s0104t:930_8": "saṅgahakaraṇena upari yānattaye avatāraṇaṃ, paripācanañca karoti.",
  "tika-s0104t:931_0": "Mahāsattānañhi mahākaruṇā, mahāpaññā ca dānena alaṅkatā, dānaṃ piyavacanena, piyavacanaṃ",
  "tika-s0104t:931_1": "atthacariyāya, atthacariyā samānattatāya alaṅkatā, saṅgahitā ca. Tesañhi sabbepi",
  "tika-s0104t:931_2": "satte attanā nibbisese katvā bodhisambhāresu paṭipajjantānaṃ sabbattha samānasukhadukkhatāya",
  "tika-s0104t:931_3": "samānattatāsiddhi. Buddhabhūtānampi ca teheva catūhi saṅgahavatthūhi caturadhiṭṭhānena",
  "tika-s0104t:931_4": "paripūritābhibuddhehi janassa accantikasaṅgahakaraṇena abhivinayanaṃ sijjhati. Dānañhi",
  "tika-s0104t:931_5": "sammāsambuddhānaṃ cāgādhiṭṭhānena paripūritābhibuddhaṃ. Piyavacanaṃ saccādhiṭṭhānena,",
  "tika-s0104t:931_6": "atthacariyā paññādhiṭṭhānena, samānattatā upasamādhiṭṭhānena paripūritābhibuddhā.",
  "tika-s0104t:931_7": "Tathāgatānañhi sabbasāvakapaccekabuddhehi samānattatā parinibbāne. Tatra hi nesaṃ",
  "tika-s0104t:931_8": "avisesato ekībhāvo. Tenevāha “natthi vimuttiyā nānatta”ti. Honti cettha –",
  "tika-s0104t:932": "“Sacco cāgī upasanto, paññavā anukampako;",
  "tika-s0104t:933": "Sambhatasabbasambhāro, kaṃ nāmatthaṃ na sādhaye.",
  "tika-s0104t:934": "Mahākāruṇiko satthā, hitesī ca upekkhako;",
  "tika-s0104t:935": "Nirapekkho ca sabbattha, aho acchariyo jino.",
  "tika-s0104t:936": "Viratto sabbadhammesu, sattesu ca upekkhako;",
  "tika-s0104t:937": "Sadā sattahite yutto, aho acchariyo jino.",
  "tika-s0104t:938": "Sabbadā sabbasattānaṃ, hitāya ca sukhāya ca;",
  "tika-s0104t:939": "Uyyutto akilāsū ca, aho acchariyo jino”ti. ;",
  "tika-s0104t:940": "Kittakena kālena sampādananti –",
  "tika-s0104t:941": "Paññādhikādibhedena, ugghāṭitaññuādinā;",
  "tika-s0104t:942": "Tiṇṇampi bodhisattānaṃ, vasā kālo tidhā mato.",
  "tika-s0104t:943_0": "Heṭṭhimena hi tāva paricchedena cattāri asaṅkhyeyyāni, mahākappānaṃ satasahassañca,",
  "tika-s0104t:943_1": "majjhimena aṭṭha asaṅkhyeyyāni, mahākappānaṃ satasahassañca, uparimena pana soḷasa",
  "tika-s0104t:943_2": "asaṅkhyeyyāni, mahākappānaṃ satasahassañca. Ete ca bhedā yathākkamaṃ paññādhikasaddhādhikavīriyādhikavasena",
  "tika-s0104t:943_3": "veditabbā. Paññādhikānañhi saddhā mandā hoti, paññā tikkhā. Saddhādhikānaṃ paññā",
  "tika-s0104t:943_4": "majjhimā hoti. Vīriyādhikānaṃ paññā mandā. Paññānubhāvena ca sammāsambodhi abhigantabbāti",
  "tika-s0104t:943_5": "aṭṭhakathāyaṃ vuttaṃ.",
  "tika-s0104t:944_0": "Apare pana “vīriyassa tikkhamajjhimamudubhāvena bodhisattānaṃ ayaṃ kālavibhāgo”ti",
  "tika-s0104t:944_1": "vadanti, avisesena pana vimuttiparipācanīyānaṃ dhammānaṃ tikkhamajjhimamudubhāvena",
  "tika-s0104t:944_2": "yathāvuttakālabhedena bodhisambhārā tesaṃ pāripūriṃ gacchantīti tayopete kālabhedā",
  "tika-s0104t:944_3": "yuttātipi vadanti. Evaṃ tividhā hi bodhisattā abhinīhārakkhaṇe bhavanti eko ugghaṭitaññū,",
  "tika-s0104t:944_4": "eko vipañcitaññū, eko neyyoti. Tesu yo ugghaṭitaññū, so sammāsambuddhassa sammukhā",
  "tika-s0104t:944_5": "catuppadagāthaṃ suṇanto gāthāya tatiyapade apariyosite eva chahi abhiññāhi saha paṭisambhidāhi",
  "tika-s0104t:944_6": "arahattaṃ adhigantuṃ samatthupanissayo hoti, sace sāvakabodhiyaṃ adhimutto siyā.",
  "tika-s0104t:945_0": "Dutiyo bhagavato sammukhā catuppadagāthaṃ suṇanto apariyosite eva gāthāya catutthapade",
  "tika-s0104t:945_1": "chahi abhiññāhi arahattaṃ adhigantuṃ samatthupanissayo hoti, yadi sāvakabodhiyaṃ adhimutto siyā.",
  "tika-s0104t:946": "Itaro pana bhagavato sammukhā catuppadagāthaṃ sutvā pariyositāya gāthāya chahi abhiññāhi arahattaṃ adhigantuṃ samatthupanissayo hoti.",
  "tika-s0104t:947_0": "Tayopete vinā kālabhedena katābhinīhārā, buddhānaṃ santike laddhabyākaraṇā ca anukkamena",
  "tika-s0104t:947_1": "pāramiyo pūrentā yathākkamaṃ yathāvuttabhedena kālena sammāsambodhiṃ pāpuṇanti. Tesu",
  "tika-s0104t:947_2": "tesu pana kālabhedesu aparipuṇṇesu te te mahāsattā divase divase vessantaradānasadisaṃ",
  "tika-s0104t:947_3": "mahādānaṃ dentāpi tadanurūpe sīlādisabbapāramidhamme ācinantāpi pañca mahāpariccāge",
  "tika-s0104t:947_4": "pariccajantāpi ñātatthacariyaṃ lokatthacariyaṃ buddhatthacariyaṃ paramakoṭiṃ pāpentāpi",
  "tika-s0104t:947_5": "antarāva sammāsambuddhā bhavissantīti netaṃ ṭhānaṃ vijjati. Kasmā? Ñāṇassa aparipaccanato,",
  "tika-s0104t:947_6": "buddhakārakadhammānañca apariniṭṭhānato. Paricchinnakālanipphāditaṃ viya hi sassaṃ",
  "tika-s0104t:947_7": "yathāvuttakālaparicchedena parinipphāditā sammāsambodhi tadantarā pana sabbussāhena",
  "tika-s0104t:947_8": "vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṃ.",
  "tika-s0104t:948": "Ko ānisaṃsoti –",
  "tika-s0104t:949": "Ye te katābhinīhārānaṃ bodhisattānaṃ –",
  "tika-s0104t:950": "“Evaṃ sabbaṅgasampannā, bodhiyā niyatā narā;",
  "tika-s0104t:951": "Saṃsaraṃ dīghamaddhānaṃ, kappakoṭisatehipi.",
  "tika-s0104t:952": "Avīcimhi nuppajjanti, tathā lokantaresu ca;",
  "tika-s0104t:953": "Nijjhāmataṇhā khuppipāsā, na honti kālakañcikā. (kālakañcikā cariyā. aṭṭha. pakiṇṇakakathā);",
  "tika-s0104t:954": "Na honti khuddakā pāṇā, upapajjantāpi duggatiṃ;",
  "tika-s0104t:955": "Jāyamānā manussesu, jaccandhā na bhavanti te.",
  "tika-s0104t:956": "Sotavekallatā natthi, na bhavanti mūgapakkhikā;",
  "tika-s0104t:957": "Itthibhāvaṃ na gacchanti, ubhatobyañjanapaṇḍakā.",
  "tika-s0104t:958": "Na bhavanti pariyāpannā, bodhiyā niyatā narā;",
  "tika-s0104t:959": "Muttā ānantarikehi, sabbattha suddhagocarā.",
  "tika-s0104t:960": "Micchādiṭṭhiṃ na sevanti, kammakiriyadassanā;",
  "tika-s0104t:961": "Vasamānāpi saggesu, asaññaṃ nupapajjare.",
  "tika-s0104t:962": "Suddhāvāsesu devesu, hetu nāma na vijjati;",
  "tika-s0104t:963": "Nekkhammaninnā sappurisā, visaṃyuttā bhavābhave;",
  "tika-s0104t:964": "Caranti lokatthacariyāyo, pūrenti sabbapāramī”ti. ; –",
  "tika-s0104t:965_0": "Evaṃ saṃvaṇṇitā ānisaṃsā, ye ca “sato sampajāno ānanda bodhisatto tusitā kāyā cavitvā",
  "tika-s0104t:965_1": "mātukucchiṃ okkamatī”tiādinā soḷasa acchariyabbhutadhammappakārā, ye ca “sītaṃ byapagataṃ",
  "tika-s0104t:965_2": "hoti, uṇhañca vūpasamatī”tiādinā, “jāyamāne kho sāriputta, bodhisatte ayaṃ dasasahassilokadhātu",
  "tika-s0104t:965_3": "saṅkampati sampakampati sampavedhatī”tiādinā ca dvattiṃsa pubbanimittappakārā, ye",
  "tika-s0104t:965_4": "vā panaññepi bodhisattānaṃ adhippāyasamijjhanaṃ, kammādīsu ca vasibhāvoti evamādayo",
  "tika-s0104t:965_5": "tattha tattha jātakabuddhavaṃsādīsu dassitappakārā ānisaṃsā, te sabbepi etāsaṃ ānisaṃsā,",
  "tika-s0104t:965_6": "tathā yathānidassitabhedā alobhādosādiguṇayugaḷādayo cāti veditabbā.",
  "tika-s0104t:966_0": "Apica yasmā bodhisatto abhinīhārato paṭṭhāya sabbasattānaṃ pitusamo hoti hitesitāya,",
  "tika-s0104t:966_1": "dakkhiṇeyyako garu bhāvanīyo paramañca puññakkhettaṃ hoti guṇavisesayogena, yebhuyyena",
  "tika-s0104t:966_2": "ca manussānaṃ piyo hoti, amanussānaṃ piyo hoti, devatāhi anupālīyati, mettākaruṇāparibhāvitasantānatāya",
  "tika-s0104t:966_3": "vāḷamigādīhi ca anabhibhavanīyo hoti, yasmiṃ yasmiñca sattanikāye paccājāyati, tasmiṃ",
  "tika-s0104t:966_4": "tasmiṃ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena",
  "tika-s0104t:966_5": "aññe satte abhibhavati puññavisesayogato.",
  "tika-s0104t:967_0": "Appābādho hoti appātaṅko, suvisuddhā cassa saddhā hoti suvisadā, suvisuddhaṃ vīriyaṃ,",
  "tika-s0104t:967_1": "sati samādhi paññā suvisadā, mandakileso hoti mandadaratho mandapariḷāho, kilesānaṃ",
  "tika-s0104t:967_2": "mandabhāveneva subbaco hoti padakkhiṇaggāhī, khamo hoti sorato, sakhilo hoti paṭisandhārakusalo,",
  "tika-s0104t:967_3": "akodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti",
  "tika-s0104t:967_4": "amāyāvī, athaddho hoti anatimānī, asāraddho hoti appamatto, parato upatāpasaho hoti",
  "tika-s0104t:967_5": "paresaṃ anupatāpī, yasmiñca gāmakhette paṭivasati, tattha sattānaṃ bhayādayo upaddavā",
  "tika-s0104t:967_6": "yebhuyyena anuppannā nuppajjanti, uppannā ca vūpasamanti, yesu ca apāyesu uppajjati,",
  "tika-s0104t:967_7": "na tattha pacurajano viya dukkhena adhimattaṃ pīḷīyati, bhiyyoso mattāya saṃvegabhayamāpajjati.",
  "tika-s0104t:967_8": "Tasmā mahāpurisassa yathārahaṃ tasmiṃ tasmiṃ bhave labbhamānā ete sattānaṃ pitusamatādakkhiṇeyyatādayo",
  "tika-s0104t:967_9": "guṇavisesā ānisaṃsāti veditabbā.",
  "tika-s0104t:968_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti",
  "tika-s0104t:968_1": "etepi mahāpurisassa pāramīnaṃ ānisaṃsāti veditabbā. Tattha āyusampadā nāma tassaṃ",
  "tika-s0104t:968_2": "tassaṃ upapattiyaṃ dīghāyukatā ciraṭṭhitikatā, tāya yathāraddhāni kusalasamādānāni",
  "tika-s0104t:968_3": "pariyosāpeti, bahuñca kusalaṃ upacinoti. Rūpasampadā nāma abhirūpatā dassanīyatā",
  "tika-s0104t:968_4": "pāsādikatā, tāya rūpappamāṇānaṃ sattānaṃ pasādāvaho hoti sambhāvanīyo. Kulasampadā",
  "tika-s0104t:968_5": "nāma uḷāresu kulesu abhinibbatti, tāya [jātimadādimadasattānampi (madamattānampi",
  "tika-s0104t:968_6": "cariyā. aṭṭha. pakiṇṇakakathā)] upasaṅkamanīyo hoti payirupāsanīyo, tena te nibbisevane",
  "tika-s0104t:968_7": "karonti. Issariyasampadā nāma mahāvibhavatā, mahesakkhatā, mahāparivāratā ca, tāhi",
  "tika-s0104t:968_8": "saṅgahitabbe catūhi saṅgahavatthūhi saṅgahituṃ, niggahetabbe dhammena niggahetuñca",
  "tika-s0104t:968_9": "samattho hoti. Ādeyyavacanatā nāma saddheyyatā paccayikatā, tāya sattānaṃ pamāṇabhūto",
  "tika-s0104t:968_10": "hoti, alaṅghanīyā cassa āṇā hoti. Mahānubhāvatā nāma pabhāvamahantatā, tāya parehi",
  "tika-s0104t:968_11": "na abhibhuyyati, sayameva pana pare aññadatthu abhibhavati dhammena, samena, yathābhūtaguṇehi",
  "tika-s0104t:968_12": "ca, evametesaṃ āyusampadādayo mahāpurisassa pāramīnaṃ ānisaṃsā, sayañca aparimāṇassa",
  "tika-s0104t:968_13": "puññasambhārassa parivuddhihetubhūtā yānattaye sattānaṃ avatāraṇassa paripācanassa",
  "tika-s0104t:968_14": "kāraṇabhūtāti veditabbā.",
  "tika-s0104t:969": "Kiṃ phalanti –",
  "tika-s0104t:970": "Sammāsambuddhatā tāsaṃ, jaññā phalaṃ samāsato;",
  "tika-s0104t:971": "Vitthārato anantāpa-meyyā guṇagaṇā matā.",
  "tika-s0104t:972_0": "Samāsato hi tāva sammāsambuddhabhāvo etāsaṃ phalaṃ. Vitthārato pana bāttiṃsamahāpurisalakkhaṇa",
  "tika-s0104t:972_1": "asītānubyañjana, byāmappabhādianekaguṇagaṇasamujjalarūpakāyasampattiadhiṭṭhānā dasabala-",
  "tika-s0104t:972_2": "catuvesārajja- chaasādhāraṇañāṇaaṭṭhārasāveṇikabuddhadhamma- pabhutianantāparimāṇaguṇasamudayopasobhinī",
  "tika-s0104t:972_3": "dhammakāyasirī, yāvatā pana buddhaguṇā ye anekehipi kappehi sammāsambuddhenāpi vācāya",
  "tika-s0104t:972_4": "pariyosāpetuṃ na sakkā, idameva tāsaṃ phalaṃ. Vuttañcetaṃ bhagavatā –",
  "tika-s0104t:973": "“Buddhopi buddhassa bhaṇeyya vaṇṇaṃ,",
  "tika-s0104t:974": "Kappampi ce aññamabhāsamāno;",
  "tika-s0104t:975": "Khīyetha kappo ciradīghamantare,",
  "tika-s0104t:976": "Vaṇṇo na khīyetha tathāgatassā”ti. –",
  "tika-s0104t:977": "Evamettha pāramīsu pakiṇṇakakathā veditabbā.",
  "tika-s0104t:978_0": "Evaṃ yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha",
  "tika-s0104t:978_1": "“samatiṃsa pāramiyo pūretvā”ti. Satipi mahāpariccāgānaṃ dānapāramibhāve pariccāgavisesabhāvadassanatthaṃ,",
  "tika-s0104t:978_2": "visesasambhāratādassanatthaṃ, sudukkarabhāvadassanatthañca tesaṃ visuṃ gahaṇaṃ, tatoyeva",
  "tika-s0104t:978_3": "ca aṅgapariccāgato nayanapariccāgassa, pariggahapariccāgabhāvasāmaññepi dhanarajjapariccāgato",
  "tika-s0104t:978_4": "puttadārapariccāgassa visuṃ gahaṇaṃ kataṃ, tathāyeva ācariyadhammapālattherena vuttaṃ.",
  "tika-s0104t:978_5": "Ācariyasāriputtattherenapi aṅguttaraṭīkāyaṃ, katthaci pana puttadārapariccāge visuṃ",
  "tika-s0104t:978_6": "katvā nayanapariccāgamaññatra jīvitapariccāgaṃ vā pakkhipitvā rajjapariccāgamaññatra",
  "tika-s0104t:978_7": "pañca mahāpariccāge vadanti.",
  "tika-s0104t:979_0": "Gatapaccāgatikavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ",
  "tika-s0104t:979_1": "pubbayogo. Dānādīsuyeva sātisayapaṭipattinipphādanaṃ pubbacariyā. Yā vā cariyāpiṭakasaṅgahitā,",
  "tika-s0104t:979_2": "sā pubbacariyā. Keci pana “abhinīhāro pubbayogo. Dānādipaṭipatti vā kāyavivekavasena",
  "tika-s0104t:979_3": "ekacariyā vā pubbacariyā”ti vadanti. Dānādīnañceva appicchatādīnañca saṃsāranibbānesu",
  "tika-s0104t:979_4": "ādīnavānisaṃsānañca vibhāvanavasena, sattānaṃ bodhittaye patiṭṭhāpanaparipācanavasena",
  "tika-s0104t:979_5": "ca pavattā kathā dhammakkhānaṃ. Ñātīnamatthassa cariyā ñātatthacariyā, sāpi karuṇāyanavaseneva.",
  "tika-s0104t:979_6": "Ādi-saddena lokatthacariyādayo saṅgaṇhāti. Kammassakatāñāṇavasena, anavajjakammāyatanasippāyatanavijjāṭṭhānaparicayavasena,",
  "tika-s0104t:979_7": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0104t:979_8": "sā panatthato paññāpāramīyeva, ñāṇasambhāradassanatthaṃ pana visuṃ gahaṇaṃ. Koṭinti",
  "tika-s0104t:979_9": "pariyantaṃ ukkaṃsaṃ. Tathā amhākampi bhagavā āgatoti etthāpi “dānapāramiṃ pūretvā”tiādinā sambandho.",
  "tika-s0104t:980_0": "Evaṃ pāramipūraṇavasena “tathā āgato”ti padassatthaṃ dassetvā idāni bodhipakkhiyadhammavasenapi",
  "tika-s0104t:980_1": "dassento “cattāro satipaṭṭhāne”tiādimāha. Tattha satipaṭṭhānādiggahaṇena āgamanapaṭipadaṃ",
  "tika-s0104t:980_2": "matthakaṃ pāpetvā dasseti maggaphalapakkhikānaññeva gahetabbattā, vipassanāsaṅgahitā",
  "tika-s0104t:980_3": "eva vā satipaṭṭhānādayo daṭṭhabbā pubbabhāgapaṭipadāya gahaṇato. Bhāvetvāti uppādetvā.",
  "tika-s0104t:980_4": "Brūhetvāti vaḍḍhetvā. Ettha ca “yena abhinīhārenā”tiādinā āgamanapaṭipadāyaādiṃ dasseti,",
  "tika-s0104t:980_5": "“dānapāramiṃ pūretvā”tiādinā majjhe, “cattāro satipaṭṭhāne”tiādinā pariyosānaṃ. Tasmā",
  "tika-s0104t:980_6": "“āgato”ti vuttassa āgamanassa kāraṇabhūtapaṭipadāvisesadassanaṃyeva tiṇṇaṃ nayānaṃ",
  "tika-s0104t:980_7": "visesoti daṭṭhabbaṃ. Idāni yathāvuttena atthayojanattayena siddhaṃ paṭhamakāraṇameva",
  "tika-s0104t:980_8": "gāthābandhavasena dassetuṃ “yathevā”tiādi vuttaṃ. Tattha idhalokamhi vipassiādayo",
  "tika-s0104t:980_9": "munayo sabbaññubhāvaṃ yathāvuttena kāraṇattayena āgatā yatheva, tathā pañcahi cakkhūhi",
  "tika-s0104t:980_10": "cakkhumā ayaṃ sakyamunipi yena kāraṇena āgato, tenesa tathāgato nāma vuccatīti yojanā.",
  "tika-s0104t:981_0": "Sampatijātoti manussānaṃ hatthato muccitvā muhuttajāto, na pana mātukucchito nikkhantamatto",
  "tika-s0104t:981_1": "mātukucchito nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu,",
  "tika-s0104t:981_2": "tesaṃ hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena",
  "tika-s0104t:981_3": "paṭiggaṇhiṃsu, “manussānaṃ hatthato muccitvā pathaviyaṃ patiṭṭhito”ti vakkhati. “Kathañcā”tiādi",
  "tika-s0104t:981_4": "vitthāradassanaṃ. Yathāha bhagavā mahāpadānadesanāyaṃ. Setamhi chatteti dibbasetacchatte.",
  "tika-s0104t:981_5": "Anuhīramāneti dhāriyamāne. “Anudhāriyamāne”tipi idāni pāṭho. “Ettha ca chattaggahaṇeneva",
  "tika-s0104t:981_6": "khaggadīni pañca kakudhabhaṇḍānipi gahitānevāti daṭṭhabbaṃ. Khaggatālavaṇṭamorahatthakavālabījanīuṇhīsapaṭṭāpi",
  "tika-s0104t:981_7": "hi chattena saha tadā upaṭṭhitā ahesuṃ. Chattādīniyeva ca tadā paññāyiṃsu, na chattādigāhakā”ti",
  "tika-s0104t:981_8": "ācariyadhammapālattherena vuttaṃ, ācariyasāriputtattherenāpi aṅguttaraṭīkāyaṃ evaṃ",
  "tika-s0104t:981_9": "sati tālavaṇṭādīnampi kakudhabhaṇḍasamaññā. Apica khaggādīni kakudhabhaṇḍāni, tadaññānipi",
  "tika-s0104t:981_10": "tālavaṇṭādīni tadā upaṭṭhitānīti adhippāyena tathā vuttaṃ.",
  "tika-s0104t:982_0": "Sabbā ca disāti dasa disā. Anuviloketīti puññānubhāvena lokavivaraṇapāṭihāriye jāte",
  "tika-s0104t:982_1": "paññāyamānaṃ dasasahassilokadhātuṃ maṃsacakkhunāva oloketīti attho. Nayidaṃ sabbadisānuvilokanaṃ",
  "tika-s0104t:982_2": "sattapadavītihāruttarakālaṃ paṭhamamevānuvilokanato. Mahāsatto hi manussānaṃ hatthato",
  "tika-s0104t:982_3": "muccitvā puratthimaṃ disaṃ olokesi. Tattha devamanussā gandhamālādīhi pūjayamānā",
  "tika-s0104t:982_4": "“mahāpurisa idha tumhehi sadisopi natthi, kuto tayā uttaritaro”ti āhaṃsu. Evaṃ catasso",
  "tika-s0104t:982_5": "disā catasso anudisā heṭṭhā uparīti sabbā disāanuviloketvā sabbattha attanā sadisamadisvā",
  "tika-s0104t:982_6": "“ayaṃ uttarā disā”ti sattapadavītihārena agamāsīti ācariyadhammapālattherena ācariyasāriputtattherena",
  "tika-s0104t:982_7": "ca vuttaṃ. Mahāpadānasuttaṭṭhakathāyampi evameva vaṇṇitaṃ. Tasmā sattapadavītihārato",
  "tika-s0104t:982_8": "paṭhamaṃ sabbadisānuvilokanaṃ katvā sattapadavītihārena gantvā tadupari āsabhiṃ vācaṃ",
  "tika-s0104t:982_9": "bhāsatīti daṭṭhabbaṃ. Idha, pana aññāsu ca aṭṭhakathāsu samehi pādehi patiṭṭhahanato",
  "tika-s0104t:982_10": "paṭṭhāya yāva āsabhīvācābhāsanaṃ tāva yathākkamaṃ eva pubbanimittabhāvaṃ vibhāvento",
  "tika-s0104t:982_11": "“sattamapadūpari ṭhatvā sabbadisānuvilokanaṃ sabbaññutānāvaraṇañāṇapaṭilābhassā”tiādīni",
  "tika-s0104t:982_12": "vadati, evampi yathā na virujjhati, tathā eva attho gahetabbo. “Sattamapadūpari ṭhatvā”ti",
  "tika-s0104t:982_13": "ca pāṭho pacchā pamādalekhavasena edisena vacanakkamena mahāpadānaṭṭhakathāyamadissamānattāti.",
  "tika-s0104t:982_14": "Āsabhinti uttamaṃ, akampanikaṃ vā, nibbhayanti attho. Usabhassa idanti hi āsabhaṃ,",
  "tika-s0104t:982_15": "sūrabhāvo, tena yuttattā panāyaṃ vācā “āsabhī”ti vuccati. Aggoti sabbapaṭhamo. Jeṭṭho,",
  "tika-s0104t:982_16": "seṭṭhoti ca tasseva vevacanaṃ. Saddatthamattato pana aggoti guṇehi sabbapadhāno.",
  "tika-s0104t:982_17": "Jeṭṭhoti guṇavaseneva sabbesaṃ vuddhatamo, guṇehi mahallakatamoti vuttaṃ hoti. Seṭṭhoti",
  "tika-s0104t:982_18": "guṇavaseneva sabbesaṃ pasaṭṭhatamo. Lokassāti vibhattāvadhibhūte nissakkatthe sāmivacanaṃ.",
  "tika-s0104t:982_19": "Ayamantimā jāti, natthi dāni punabbhavoti imasmiṃ attabhāve pattabbaṃ arahattaṃ byākāsi",
  "tika-s0104t:982_20": "tabbaseneva punabbhavābhāvato.",
  "tika-s0104t:983_0": "Idāni tathāgamanaṃ sambhāvento “tañcassā”tiādimāha. Pubbanimittabhāvena tathaṃ avitathanti",
  "tika-s0104t:983_1": "sambandho. Visesādhigamānanti guṇavisesādhigamānaṃ. Tadevatthaṃ vitthārato dasseti",
  "tika-s0104t:983_2": "“yañhī”tiādinā. Tattha yanti kiriyāparāmasanaṃ, tena “patiṭṭhahī”ti ettha pakatiyatthaṃpatiṭṭhānakiriyaṃ",
  "tika-s0104t:983_3": "parāmasati. Idamassāti idaṃ patiṭṭhahanaṃ assa bhagavato. Paṭilābhasadde sāminiddeso",
  "tika-s0104t:983_4": "cesa, kattuniddeso vā. Pubbanimittanti tappaṭilābhasaṅkhātassa āyatiṃ uppajjamānakassa",
  "tika-s0104t:983_5": "hitassa paṭhamaṃ pavattaṃ sañjānanakāraṇaṃ. Bhagavato hi acchariyabbhutaguṇavisesādhigamane",
  "tika-s0104t:983_6": "pañca mahāsupinādayo viya etāni sañjānananimittāni pātubhavanti, yathā taṃ loke puññavantānaṃ",
  "tika-s0104t:983_7": "puññaphalavisesādhigamaneti.",
  "tika-s0104t:984_0": "Sabbalokuttarabhāvassāti sabbalokānamuttamabhāvassa, sabbalokātikkamanabhāvassa vā.",
  "tika-s0104t:984_1": "Satta padāni sattapadaṃ, tassa vītihāro visesena atiharaṇaṃ sattapadavītihāro, sattapadanikkhepoti",
  "tika-s0104t:984_2": "attho. So pana samagamane dvinnaṃ padānamantare muṭṭhiratanamattanti vuttaṃ.",
  "tika-s0104t:985": "“Anekasākhañca sahassamaṇḍalaṃ,",
  "tika-s0104t:986": "Chattaṃ marū dhārayumantalikkhe;",
  "tika-s0104t:987": "Suvaṇṇadaṇḍā vītipatanti cāmarā,",
  "tika-s0104t:988": "Na dissare cāmarachattagāhakā”ti. ; –",
  "tika-s0104t:989_0": "Suttanipāte nāḷakasutte āyasmatā ānandattherena vuttaṃ nidānagāthāpadaṃ sandhāya",
  "tika-s0104t:989_1": "“suvaṇṇadaṇḍā vītipatanti cāmarāti etthā”ti vuttaṃ. Etthāti hi etasmiṃ gāthāpadeti",
  "tika-s0104t:989_2": "attho. Mahāpadānasutte anāgatattā pana cāmarukkhepassa tathā vacanaṃ daṭṭhabbaṃ.",
  "tika-s0104t:989_3": "Tattha āgatānusārena hi idha pubbanimittabhāvaṃ vadati, camaro nāma migaviseso. Yassa",
  "tika-s0104t:989_4": "vālena rājakakudhabhūtaṃ vālabījaniṃ karonti, tassa ayanti cāmarī. Tassā ukkhepo",
  "tika-s0104t:989_5": "tathā, vutto soti vuttacāmarukkhepo. Arahattavimuttivaravimalasetacchattapaṭilābhassāti",
  "tika-s0104t:989_6": "arahattaphalasamāpattisaṅkhātavaravimalasetacchattapaṭilābhassa. Sattamapadūparīti",
  "tika-s0104t:989_7": "ettha pada-saddo padavaḷañjanavācako, tasmā sattamassa padavaḷañjanassa uparīti attho.",
  "tika-s0104t:989_8": "Sabbaññutaññāṇameva sabbattha appaṭihatacāratāya anāvaraṇanti āha “sabbaññutānāvaraṇañāṇapaṭilābhassā”ti.",
  "tika-s0104t:989_9": "Tathā ayaṃ bhagavā…pe… pubbanimittabhāvanāti ettha “yañhī”tiādi adhikārattā, gamyamānattā",
  "tika-s0104t:989_10": "ca na vuttaṃ, etena ca abhijātiyaṃ dhammatāvasena uppajjanakavisesā sabbabodhisattānaṃ",
  "tika-s0104t:989_11": "sādhāraṇāti dasseti. Pāramitānissandā hi te.",
  "tika-s0104t:990_0": "Porāṇāti aṭṭhakathācariyā. Gavampati usabho samehi pādehi vasūnaṃ ratanānaṃ dhāraṇato",
  "tika-s0104t:990_1": "vasundarasaṅkhātaṃ bhūmiṃ phusī yathā, tathā manussānaṃ hatthato muccitvā muhuttajāto",
  "tika-s0104t:990_2": "so gotamo samehi pādehi vasundharaṃ phusīti attho. Vikkamīti agamāsi. Satta padānīti",
  "tika-s0104t:990_3": "sattapadavaḷañjanaṭṭhānāni. Accantasaṃyoge cetaṃ upayogavacanaṃ, sattapadavārehīti",
  "tika-s0104t:990_4": "vā karaṇattho uttarapadalopavasena daṭṭhabbo. Marūti devā yathāmariyādaṃ maraṇasabhāvato.",
  "tika-s0104t:990_5": "Samāti vilokanasamatāya samā sadisiyo. Mahāpuriso hi yathā ekaṃ disaṃ vilokesi, evaṃ",
  "tika-s0104t:990_6": "sesadisāpi, na katthaci vilokane vinibandho tassa ahosi, samāti vā viloketuṃ yuttāti",
  "tika-s0104t:990_7": "attho. Na hi tadā bodhisattassa virūpabībhacchavisamarūpāni viloketumayuttāni disāsu",
  "tika-s0104t:990_8": "upaṭṭhahanti, vissaṭṭhamañjūviññeyyādivasena aṭṭhaṅgupetaṃ giraṃ abbhudīrayi pabbatamuddhaniṭṭhito",
  "tika-s0104t:990_9": "sīho yathā abhinadīti attho.",
  "tika-s0104t:991_0": "Evaṃ kāyagamanatthena gatasaddena tathāgatasaddaṃ niddisitvā idāni ñāṇagamanatthena",
  "tika-s0104t:991_1": "niddisituṃ “atha vā”tiādimāha. Tattha “yathā vipassī bhagavā”tiādīsupi “nekkhammena",
  "tika-s0104t:991_2": "kāmacchandaṃ pahāyā”tiādinā yojetabbaṃ. Nekkhammenāti alobhapadhānena kusalacittuppādena.",
  "tika-s0104t:991_3": "Kusalā hi dhammā idha nekkhammaṃ tesaṃ sabbesampi kāmacchandapaṭipakkhattā, na pabbajjādayo",
  "tika-s0104t:991_4": "eva. “Paṭhamajjhānenā”tipi vadanti keci, tadayuttameva paṭhamajjhānassa pubbabhāgapaṭipadāya",
  "tika-s0104t:991_5": "eva idha icchitattā. Pahāyāti pajahitvā. Gatoti uttarivisesaṃ ñāṇagamanena paṭipanno.",
  "tika-s0104t:991_6": "Pahāyāti vā pahānahetu, pahāne vā sati. Hetulakkhaṇatthesu hi ayaṃ tvā-saddo “sakko",
  "tika-s0104t:991_7": "hutvā nibbattī”tiādīsu viya. Kāmacchandādippahānahetukañca “gato”ti ettha vuttaṃ",
  "tika-s0104t:991_8": "avabodhasaṅkhātaṃ, paṭipattisaṅkhātaṃ vā gamanaṃ kāmacchandādippahānena ca taṃ lakkhīyati,",
  "tika-s0104t:991_9": "esa nayo “padāletvā”tiādīsupi. Abyāpādenāti mettāya. Ālokasaññāyāti vibhūtaṃ katvā",
  "tika-s0104t:991_10": "manasikārena upaṭṭhitālokasañjānanena. Avikkhepenāti samādhinā. Dhammavavatthānenāti",
  "tika-s0104t:991_11": "kusalādidhammānaṃ yāthāvanicchayena, sappaccayanāmarūpavavatthānenātipi vadanti.",
  "tika-s0104t:992_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa",
  "tika-s0104t:992_1": "pubbabhāgapaṭipadāya bhagavato ñāṇagamanavisiṭṭhaṃ tathāgatabhāvaṃ dassetvā idāni",
  "tika-s0104t:992_2": "saha upāyena aṭṭhahi samāpattīhi, aṭṭhārasahi ca mahāvipassanāhi taṃ dassetuṃ “ñāṇenā”tiādimāha.",
  "tika-s0104t:992_3": "Nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṃ",
  "tika-s0104t:992_4": "ṭhitassa aniccasaññādayo sijjhanti, tasmā avijjāpadālanaṃ vipassanāya upāyo. Tathā",
  "tika-s0104t:992_5": "jhānasamāpattīsu abhiratinimittena pāmojjena, tattha anabhiratiyā vinoditāya jhānādīnaṃ",
  "tika-s0104t:992_6": "samadhigamoti samāpattiyā arativinodanaṃ upāyo. Samāpattivipassanānukkamena pana",
  "tika-s0104t:992_7": "upari vakkhamānanayena niddisitabbepi nīvaraṇasabhāvāya avijjāya heṭṭhā kāmacchandādivasena",
  "tika-s0104t:992_8": "dassitanīvaraṇesupi saṅgahadassanatthaṃ uppaṭipāṭiniddeso daṭṭhabbo.",
  "tika-s0104t:993_0": "Samāpattivihārapavesananibandhanena nīvaraṇāni kavāṭasadisānīti āha “nīvaraṇakavāṭaṃ",
  "tika-s0104t:993_1": "ugghāṭetvā”ti. “Rattiṃ anuvitakketvā anuvicāretvā divā kammante payojetī”ti majjhimāgamavare",
  "tika-s0104t:993_2": "mūlapaṇṇāsake vammikasutte vuttaṭṭhāne viya vitakkavicārā vūpasamā [dhūmāyanā ] adhippetāti",
  "tika-s0104t:993_3": "sandhāya “vitakkavicāradhūmaṃ vūpasametvā”ti vuttaṃ, vitakkavicārasaṅkhātaṃ dhūmaṃ",
  "tika-s0104t:993_4": "vūpasametvāti attho. “Vitakkavicāra”micceva adhunā pāṭho, so na porāṇo ācariyadhammapālattherena,",
  "tika-s0104t:993_5": "ācariyasāriputtattherena ca yathāvuttapāṭhasseva uddhatattā. Virājetvāti jigucchitvā,",
  "tika-s0104t:993_6": "samatikkamitvā vā. Tadubhayattho hesa “pītiyā ca virāgā”tiādīsu viya. Kāmaṃ paṭhamajjhānūpacāre",
  "tika-s0104t:993_7": "eva dukkhaṃ, catutthajjhānūpacāre eva ca sukhaṃ pahīyati, atisayappahānaṃ pana sandhāyāha",
  "tika-s0104t:993_8": "“catutthajjhānena sukhadukkhaṃ pahāyā”ti.",
  "tika-s0104t:994_0": "Rūpasaññāti saññāsīsena rūpāvacarajjhānāni ceva tadārammaṇāni ca vuttāni. Rūpāvacarajjhānampi",
  "tika-s0104t:994_1": "hi “rūpa”nti vuccati uttarapadalopena “rūpī rūpāni passatī”tiādīsu tassa ārammaṇampi",
  "tika-s0104t:994_2": "kasiṇarūpaṃ purimapadalopena “bahiddhā rūpāni passati suvaṇṇadubbaṇṇānī”tiādīsu tasmā",
  "tika-s0104t:994_3": "idha rūpe rūpajjhāne taṃsahagatā saññā rūpasaññāti evaṃ saññāsīsena rūpāvacarajjhānāni",
  "tika-s0104t:994_4": "vuttāni, rūpaṃ saññā assāti rūpasaññaṃ, rūpasaññāsamannāgatanti vuttaṃ hoti. Evaṃ",
  "tika-s0104t:994_5": "pathavīkasiṇādibhedassa tadārammaṇassa cetaṃ adhivacananti veditabbaṃ. Paṭighasaññāti",
  "tika-s0104t:994_6": "cakkhādīnaṃ vatthūnaṃ, rūpādīnaṃ ārammaṇānañca paṭighātena paṭihananena visayivisayasamodhānena",
  "tika-s0104t:994_7": "samuppannā dvipañcaviññāṇasahagatā saññā. Nānattasaññāti aṭṭha kāmāvacarakusalasaññā,",
  "tika-s0104t:994_8": "dvādasa akusalasaññā, ekādasa kāmāvacarakusalavipākasaññā, dve akusalavipākasaññā,",
  "tika-s0104t:994_9": "ekādasa kāmāvacarakiriyasaññāti etāsaṃ catucattālīsasaññānametaṃ adhivacanaṃ. Etā",
  "tika-s0104t:994_10": "hi yasmā rūpasaddādibhede nānatte nānāsabhāve gocare pavattanti, yasmā ca nānattā",
  "tika-s0104t:994_11": "nānāsabhāvā aññamaññaṃ asadisā, tasmā “nānattasaññā”ti vuccanti.",
  "tika-s0104t:995_0": "Aniccassa, aniccanti vā anupassanā aniccānupassanā, tebhūmakadhammānaṃ aniccataṃ",
  "tika-s0104t:995_1": "gahetvā pavattāya vipassanāyetaṃ nāmaṃ. Niccasaññanti saṅkhatadhamme “niccā sassatā”ti",
  "tika-s0104t:995_2": "pavattamicchāsaññaṃ, saññāsīsena cettha diṭṭhicittānampi gahaṇaṃ daṭṭhabbaṃ. Esa",
  "tika-s0104t:995_3": "nayo ito paresupi. Nibbidānupassanāyāti saṅkhāresu nibbindanākārena pavattāya anupassanāya.",
  "tika-s0104t:995_4": "Nandinti sappītikataṇhaṃ. Virāgānupassanāyāti saṅkhāresu virajjanākārena pavattāya",
  "tika-s0104t:995_5": "anupassanāya. Nirodhānupassanāyāti saṅkhārānaṃ nirodhassa anupassanāya, “te saṅkhārā",
  "tika-s0104t:995_6": "nirujjhantiyeva, āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0104t:995_7": "Tenevāha “nirodhānupassanāya nirodheti, no samudetī”ti. Muñcitukamyatā hi ayaṃ balappattāti.",
  "tika-s0104t:995_8": "Paṭinissajjanākārena pavattā anupassanā paṭinissaggānupassanā. Paṭisaṅkhāsantiṭṭhanā",
  "tika-s0104t:995_9": "hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ vasena ekattaggahaṇaṃ",
  "tika-s0104t:995_10": "ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo. Dhuvasaññanti",
  "tika-s0104t:995_11": "thirabhāvaggahaṇasaññaṃ. Nimittanti samūhādighanavasena sakiccaparicchedatāya saṅkhārānaṃ",
  "tika-s0104t:995_12": "saviggahataṃ. Paṇidhinti rāgādipaṇidhiṃ. Sā panatthato taṇhāvasena saṅkhāresu ninnatā.",
  "tika-s0104t:996_0": "Abhinivesanti attānudiṭṭhiṃ. Aniccādivasena sabbadhammatīraṇaṃ adhipaññādhammavipassanā.",
  "tika-s0104t:996_1": "Sārādānābhinivisenti asāre sāraggahaṇavipallāsaṃ. Issarakuttādivasena loko samuppannoti",
  "tika-s0104t:996_2": "abhiniveso sammohābhiniveso nāma. Keci pana “ahosiṃ nu kho ahamatītamaddhāna’ntiādinā",
  "tika-s0104t:996_3": "pavattasaṃsayāpatti sammohābhiniveso”ti vadanti. Saṅkhāresu leṇatāṇabhāvaggahaṇaṃ",
  "tika-s0104t:996_4": "ālayābhiniveso. “Ālayaratā ālayasamuditā”ti vacanato ālayo vuccati taṇhā, sāyeva",
  "tika-s0104t:996_5": "cakkhādīsu, rūpādīsu ca abhinivesavasena pavattiyā ālayābhinivesoti keci. “Evaṃvidhā",
  "tika-s0104t:996_6": "saṅkhārā paṭinissajjīyantī’ti pavattañāṇaṃ paṭisaṅkhānupassanā. Vaṭṭato vigatattā",
  "tika-s0104t:996_7": "vivaṭṭaṃ, nibbānaṃ, tattha ārammaṇakaraṇasaṅkhātena anupassanena pavattiyā vivaṭṭānupassanā,",
  "tika-s0104t:996_8": "gotrabhu. Saṃyogābhinivesanti saṃyujjanavasena saṅkhāresu abhinivisanaṃ. Diṭṭhekaṭṭheti",
  "tika-s0104t:996_9": "diṭṭhiyā sahajātekaṭṭhe, pahānekaṭṭhe ca. Oḷāriketi uparimaggavajjhe kilese apekkhitvā",
  "tika-s0104t:996_10": "vuttaṃ, aññathā dassanapahātabbā ca dutiyamaggavajjhehipi oḷārikāti tesampi tabbacanīyatā",
  "tika-s0104t:996_11": "siyā. Aṇusahagateti aṇubhūte. Tabbhāvavuttiko hi ettha sahagatasaddo. Idaṃ pana heṭṭhimamaggavajjhe",
  "tika-s0104t:996_12": "apekkhitvā vuttaṃ. Sabbakileseti avasiṭṭhasabbakilese. Na hi paṭhamādimaggehi pahīnā",
  "tika-s0104t:996_13": "kilesā puna pahīyanti. Sabbasaddo cettha sappadesavisayo “sabbe tasanti daṇḍassā”tiādīsu viya.",
  "tika-s0104t:997_0": "Kakkhaḷattaṃ kaṭhinabhāvo. Paggharaṇaṃ dravabhāvo. Lokiyavāyunā bhastassa viya yena",
  "tika-s0104t:997_1": "taṃtaṃkalāpassa uddhumāyanaṃ, thambhabhāvo vā, taṃ vitthambhanaṃ. Vijjamānepi kalāpantarabhūtānaṃ",
  "tika-s0104t:997_2": "kalāpantarabhūtehi phuṭṭhabhāve taṃtaṃbhūtavivittatā rūpapariyanto ākāsoti yesaṃ",
  "tika-s0104t:997_3": "yo paricchedo, tehi so asamphuṭṭhova, aññathā bhūtānaṃ paricchedabhāvo na siyā byāpitabhāvāpattito.",
  "tika-s0104t:997_4": "Yasmiṃ kalāpe bhūtānaṃ paricchedo, tehi tattha asamphuṭṭhabhāvo asamphuṭṭhalakkhaṇaṃ,",
  "tika-s0104t:997_5": "tenāha bhagavā ākāsadhātuniddese “asamphuṭṭho catūhi mahābhūtehī”ti.",
  "tika-s0104t:998_0": "Virodhipaccayasannipāte visadisuppatti ruppanaṃ. Cetanāpadhānattā saṅkhārakkhandhadhammānaṃ",
  "tika-s0104t:998_1": "cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti. Tathā hi suttantabhājaniye",
  "tika-s0104t:998_2": "saṅkhārakkhandhavibhaṅge “cakkhusamphassajā cetanā”tiādinā cetanāva vibhattā. Abhisaṅkhāralakkhaṇā",
  "tika-s0104t:998_3": "ca cetanā. Yathāha “tattha katamo puññābhisaṅkhāro, kusalā cetanā”tiādi sampayuttadhammānaṃ",
  "tika-s0104t:998_4": "ārammaṇe ṭhapanaṃ abhiniropanaṃ. Ārammaṇānamanubandhanaṃ anumajjanaṃ. Savipphārikatā",
  "tika-s0104t:998_5": "pharaṇaṃ. Adhimuccanaṃ saddahanaṃ adhimokkho. Assaddhiyeti assaddhiyahetu. Nimittatthe",
  "tika-s0104t:998_6": "cetaṃ bhummaṃ. Esa nayo kosajjādīsupi. Kāyacittapariḷāhūpasamo vūpasamalakkhaṇaṃ.",
  "tika-s0104t:998_7": "Līnuddhaccarahite adhicitte vattamāne paggahaniggahasampahaṃsanesu abyāvaṭatāya ajjhupekkhanaṃ",
  "tika-s0104t:998_8": "paṭisaṅkhānaṃ pakkhapātupacchedato.",
  "tika-s0104t:999_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā",
  "tika-s0104t:999_1": "sammāvācā siniddhabhāvato sampayuttadhamme, sammāvācāpaccayasubhāsitaṃ sotārañca",
  "tika-s0104t:999_2": "puggalaṃ pariggaṇhātīti sā pariggahalakkhaṇā. Kāyikakiriyā kiñci kattabbaṃ samuṭṭhāpeti,",
  "tika-s0104t:999_3": "sayañca samuṭṭhānaṃ ghaṭanaṃ hotīti sammākammantasaṅkhātā virati samuṭṭhānalakkhaṇāti",
  "tika-s0104t:999_4": "daṭṭhabbā, sampayuttadhammānaṃ vā ukkhipanaṃ samuṭṭhānaṃ kāyikakiriyāya bhārukkhipanaṃ",
  "tika-s0104t:999_5": "viya. Jīvamānassa sattassa, sampayuttadhammānaṃ vā jīvitindriyavuttiyā, ājīvasseva vā suddhi vodānaṃ.",
  "tika-s0104t:1000_0": "“Saṅkhārā”ti idha cetanā adhippetā, na pana “saṅkhārā saṅkhārakkhandho”tiādīsu viya",
  "tika-s0104t:1000_1": "samapaññāsacetasikāti vuttaṃ “saṅkhārānaṃ cetanālakkhaṇa”nti. Avijjāpaccayā hi puññābhisaṅkhārādikāva",
  "tika-s0104t:1000_2": "cetanā. Ārammaṇābhimukhabhāvo namanaṃ. Āyatanaṃ pavattanaṃ. Saḷāyatanavasena hi cittacetasikānaṃ",
  "tika-s0104t:1000_3": "pavatti. Taṇhāya hetulakkhaṇati ettha vaṭṭassa janakahetubhāvo taṇhāya hetulakkhaṇaṃ,",
  "tika-s0104t:1000_4": "maggassa pana vakkhamānassa nibbānasampāpakattanti ayametesaṃ viseso. Ārammaṇassa",
  "tika-s0104t:1000_5": "gahaṇalakkhaṇaṃ. Puna uppattiyā āyūhanalakkhaṇaṃ. Sattajīvato suññatālakkhaṇaṃ. Padahanaṃ",
  "tika-s0104t:1000_6": "ussāhanaṃ. Ijjhanaṃ sampatti. Vaṭṭato nissaraṇaṃ niyyānaṃ. Aviparītabhāvo tathalakkhaṇaṃ.",
  "tika-s0104t:1000_7": "Aññamaññānativattanaṃ ekaraso, anūnādhikabhāvova. Yuganaddhā nāma samathavipassanā",
  "tika-s0104t:1000_8": "aññamaññopakāratāya yugaḷavasena bandhitabbato. “Saddhāpaññā paggahāvikkhepā”tipi",
  "tika-s0104t:1000_9": "vadanti. Cittavisuddhi nāma samādhi. Diṭṭhivisuddhi nāma paññā. Khayoti kilesakkhayo",
  "tika-s0104t:1000_10": "maggo, tasmiṃ pavattassa sammādiṭṭhisaṅkhātassa ñāṇassa samucchedanalakkhaṇaṃ. Kilesānamanuppādapariyosānatāya",
  "tika-s0104t:1000_11": "anuppādo, phalaṃ. Kilesavūpasamo passaddhi. Chandassāti kattukāmatāchandassa. Patiṭṭhābhāvo",
  "tika-s0104t:1000_12": "mūlalakkhaṇaṃ. Ārammaṇapaṭipādakatāya sampayutta-dhammānamuppattihetutā samuṭṭhāpanalakkhaṇaṃ.",
  "tika-s0104t:1000_13": "Visayādisannipātena gahetabbākāro samodhānaṃ. Yā “saṅgatī”ti vuccati “tiṇṇaṃ saṅgati",
  "tika-s0104t:1000_14": "phasso”tiādīsu. Samaṃ, sammā vā odahanti sampiṇḍitā bhavanti sampayuttadhammā anenātipi",
  "tika-s0104t:1000_15": "samodhānaṃ, phasso, tabbhāvo samodhānalakkhaṇaṃ. Samosaranti sannipatanti etthāti",
  "tika-s0104t:1000_16": "samosaraṇaṃ, vedanā. Tāya hi vinā appavattamānā sampayuttadhammā vedanānubhavananimittaṃ",
  "tika-s0104t:1000_17": "samosaṭā viya hontīti evaṃ vuttaṃ, tabbhāvo samosaraṇalakkhaṇaṃ. Pāsādādīsu gopānasīnaṃ",
  "tika-s0104t:1000_18": "kūṭaṃ viya sampayuttadhammānaṃ pāmokkhabhāvo pamukhalakkhaṇaṃ. Satiyā sabbatthakattā",
  "tika-s0104t:1000_19": "sampayuttānaṃ adhipatibhāvo ādhipateyyalakkhaṇaṃ. Tato sampayuttadhammato, tesaṃ",
  "tika-s0104t:1000_20": "vā sampayuttadhammānaṃ uttari padhānaṃ tatuttari, tabbhāvo tatuttariyalakkhaṇaṃ.",
  "tika-s0104t:1000_21": "Paññuttarā hi kusalā dhammā. Vimuttīti phalaṃ kilesehi vimuccitthāti katvā. Taṃ pana",
  "tika-s0104t:1000_22": "sīlādiguṇasārassa paramukkaṃsabhāvena sāraṃ. Tato uttari dhammassābhāvato pariyosānaṃ.",
  "tika-s0104t:1000_23": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyamāgatanayena",
  "tika-s0104t:1000_24": "vuttoti daṭṭhabbaṃ. Tathā hi pubbe vuttopi koci dhammo pariyāyantarappakāsanatthaṃ",
  "tika-s0104t:1000_25": "puna dassito. Tato eva ca “chandamūlakā dhammā manasikārasamuṭṭhānā phassasamodhānā",
  "tika-s0104t:1000_26": "vedanāsamosaraṇā”ti “paññuttarā kusalā dhammā”ti, “vimuttisāramidaṃ brahmacariya”nti,",
  "tika-s0104t:1000_27": "“nibbānogadhañhi āvuso brahmacariyaṃ nibbānapariyosāna”nti [saṃ. ni. 3.512 (atthato",
  "tika-s0104t:1000_28": "samānaṃ)] ca suttapadānaṃ vasena chandassa mūlalakkhaṇa”ntiādi vuttaṃ. Tesaṃ tesaṃ",
  "tika-s0104t:1000_29": "dhammānaṃ tathaṃ avitathaṃ lakkhaṇaṃ āgatoti atthaṃ dasseti “eva”ntiādinā. Taṃ pana",
  "tika-s0104t:1000_30": "gamanaṃ idha ñāṇagamanamevāti vuttaṃ “ñāṇagatiyā”ti. Satipi gatasaddassa avabodhanatthabhāve",
  "tika-s0104t:1000_31": "ñāṇagamanattheneveso siddhoti na vutto. Ā-saddassa cettha gatasaddānuvattimattameva.",
  "tika-s0104t:1000_32": "Tenāha “patto anuppatto”ti.",
  "tika-s0104t:1001_0": "Aviparītasabhāvattā “tathadhammā nāma cattāri ariyasaccānī”ti vuttaṃ. Aviparītasabhāvato",
  "tika-s0104t:1001_1": "tathāni. Amusāsabhāvato avitathāni. Aññākārarahitato anaññathāni. Saccasaṃyuttādīsu",
  "tika-s0104t:1001_2": "āgataṃ paripuṇṇasaccacatukkakathaṃ sandhāya “iti vitthāro”ti āha. “Tasmā”ti vatvā",
  "tika-s0104t:1001_3": "tadaparāmasitabbameva dasseti “tathānaṃ abhisambuddhattā”ti iminā. Esa nayo īdisesu.",
  "tika-s0104t:1002_0": "Evaṃ saccavasena catutthakāraṇaṃ dassetvā idāni paccayapaccayuppannabhāvena aviparītasabhāvattā",
  "tika-s0104t:1002_1": "tathabhūtānaṃ paṭiccasamuppādaṅgānaṃ vasenāpi dassento “apicā”tiādimāha. Tattha jātipaccayasambhūtasamudāgataṭṭhoti",
  "tika-s0104t:1002_2": "jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatasabhāvo,",
  "tika-s0104t:1002_3": "anupavattaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho",
  "tika-s0104t:1002_4": "pubbapade uttarapadalopavasena. Samāhāradvandepi hi pulliṅgamicchanti neruttikā.",
  "tika-s0104t:1002_5": "Na cettha jātito jarāmaraṇaṃ na hoti, na ca jātiṃ vinā aññato hotīti jātipaccayasambhūtaṭṭho.",
  "tika-s0104t:1002_6": "Itthameva jātito samudāgacchatīti jāti paccayasamudāgataṭṭho. Idaṃ vuttaṃ hoti –",
  "tika-s0104t:1002_7": "yā yā jāti yathā yathā paccayo hoti, tadanurūpaṃ pātubhūtasabhāvoti. Paccayapakkhe",
  "tika-s0104t:1002_8": "pana avijjāya saṅkhārānaṃ paccayaṭṭhoti ettha na avijjā saṅkhārānaṃ paccayo na hoti,",
  "tika-s0104t:1002_9": "na ca avijjaṃ vinā saṅkhārā uppajjanti. Yā yā avijjā yesaṃ yesaṃ saṅkhārānaṃ yathā",
  "tika-s0104t:1002_10": "yathā paccayo hoti, ayaṃ avijjā saṅkhārānaṃ paccayaṭṭho paccayasabhāvoti attho. Tathānaṃ",
  "tika-s0104t:1002_11": "dhammānanti paccayākāradhammānaṃ. “Sugato”tiādīsu viya gamusaddassa buddhiyatthataṃ",
  "tika-s0104t:1002_12": "sandhāya “abhisambuddhattā”ti vuttaṃ, na ñāṇagamanatthaṃ. Gatibuddhiyatthā hi saddā",
  "tika-s0104t:1002_13": "aññamaññapariyāyā. Tasmā “abhisambuddhattho hettha gatasaddo”ti adhikāro, gamyamānattā vā na payutto.",
  "tika-s0104t:1003_0": "Yaṃ rūpārammaṇaṃ nāma atthi, taṃ bhagavā jānāti passatīti sambandho. Sadevake…pe…",
  "tika-s0104t:1003_1": "pajāyāti ādhāro “atthī”ti padeti puna aparimāṇāsu lokadhātūsaūti taṃnivāsasattāpekkhāya,",
  "tika-s0104t:1003_2": "āpāthagamanāpekkhāya vā vuttaṃ. Tena bhagavatā vibhajjamānaṃ taṃ rūpāyatanaṃ tathameva",
  "tika-s0104t:1003_3": "hotīti yojetabbaṃ. Tathāvitathabhāve kāraṇamāha “evaṃ jānatā passatā”ti. Sabbākārato",
  "tika-s0104t:1003_4": "ñātattā passitattāti hi hetvantogadhametaṃ padadvayaṃ. Iṭṭhāniṭṭhādivasenāti ettha",
  "tika-s0104t:1003_5": "ādi-saddena majjhattaṃ saṅgaṇhāti. Tathā atītānāgatapaccuppannaparittaajjhattabahiddhātadubhayādibhedampi.",
  "tika-s0104t:1003_6": "Labbhamānakapadavasenāti “rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ",
  "tika-s0104t:1003_7": "phoṭṭhabbāyatanaṃ mutaṃ sabbaṃ rūpaṃ manasā viññāta”nti vacanato diṭṭhapadañca viññātapadañca",
  "tika-s0104t:1003_8": "rūpārammaṇe labbhati. Rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ",
  "tika-s0104t:1003_9": "paccuppannaṃ ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā",
  "tika-s0104t:1003_10": "sanidassanaṃ sappaṭighaṃ nīlaṃ pītakanti evamādīhi anekehi nāmehi. “Iṭṭhāniṭṭhādivasenā”tiādinā",
  "tika-s0104t:1003_11": "hi anekanāmabhāvaṃ sarūpato nidasseti. Terasahi vārehīti dhammasaṅgaṇiyaṃ rūpakaṇḍe",
  "tika-s0104t:1003_12": "āgate terasa niddesavāre sandhāyāha. Ekekasmiṃ vāre cettha catunnaṃ catunnaṃ vavatthāpananayānaṃ",
  "tika-s0104t:1003_13": "vasena “dvipaññāsāya nayehī”ti vuttaṃ. Tathamevāti yathāvuttena jānanena appaṭivattiyadesanatāya,",
  "tika-s0104t:1003_14": "yathāvuttena ca passanena aviparītadassitāya saccameva. Tamatthaṃ caturaṅguttare",
  "tika-s0104t:1003_15": "kāḷakārāmasuttena sādhento “vuttañceta”ntiādimāha. Ca-saddo cettha daḷhīkaraṇajotako,",
  "tika-s0104t:1003_16": "tena yathāvuttassatthassa daḷhīkaraṇaṃ joteti, sampiṇḍanattho vā aṭṭhānapayutto,",
  "tika-s0104t:1003_17": "na kevalaṃ mayā eva, atha kho bhagavatāpīti. Anuvicaritanti paricaritaṃ. Jānāmi abbhaññāsinti",
  "tika-s0104t:1003_18": "paccuppannātītakālesu ñāṇappavattidassanena anāgatepi ñāṇappavatti dassitāyeva nayato",
  "tika-s0104t:1003_19": "dassitattā. Vidita-saddo pana anāmaṭṭhakālaviseso kālattayasādhāraṇattā “diṭṭhaṃ",
  "tika-s0104t:1003_20": "suttaṃ muta”ntiādīsu viya, pākaṭaṃ katvā ñātanti attho, iminā cetaṃ dasseti “aññe",
  "tika-s0104t:1003_21": "jānantiyeva, mayā pana pākaṭaṃ katvā vidita”nti. Bhagavatā hi imehi padehi sabbaññubhūmi",
  "tika-s0104t:1003_22": "nāma kathitā. Na upaṭṭhāsīti taṃ chadvārikamārammaṇaṃ taṇhāya vā diṭṭhiyā vā tathāgato",
  "tika-s0104t:1003_23": "attattaniyavasena na upaṭṭhāsi na upagacchati, iminā pana padena khīṇāsavabhūmi kathitā.",
  "tika-s0104t:1003_24": "Yathā rūpārammaṇādayo dhammā yaṃsabhāvā, yaṃpakārā ca, tathā te dhamme taṃsabhāve",
  "tika-s0104t:1003_25": "taṃpakāre gamati passati jānātīti tathāgatoti imamatthaṃ sandhāya “tathadassīatthe”ti",
  "tika-s0104t:1003_26": "vuttaṃ. Anekatthā hi dhātusaddā. Keci pana niruttinayena, pisodarādigaṇapakkhepena",
  "tika-s0104t:1003_27": "vā dassī-saddalopaṃ, āgata-saddassa cāgamaṃ katvā “tathāgato”ti padasiddhimettha",
  "tika-s0104t:1003_28": "vaṇṇenti, tadayuttameva vijjamānapadaṃ chaḍḍetvā avijjamānapadassa gahaṇato. Vuttañca",
  "tika-s0104t:1003_29": "buddhavaṃsaṭṭhakathāyaṃ –",
  "tika-s0104t:1004": "“Tathākārena yo dhamme, jānāti anupassati;",
  "tika-s0104t:1005": "Tathadassīti sambuddho, tasmā vutto tathāgato”ti. ;",
  "tika-s0104t:1006": "Ettha “anupassatī”ti āgatasaddatthaṃ vatvā tadidaṃ ñāṇapassanamevāti dassetuṃ “jānātī”ti, saddādhigatamatthaṃ pana vibhāvetuṃ “tathadassī”ti ca vuttaṃ.",
  "tika-s0104t:1007_0": "Yaṃ rattinti yassa rattiyaṃ, accantasaṃyoge vā etaṃ upayogavacanaṃ rattekadesabhūtassa",
  "tika-s0104t:1007_1": "abhisambujjhanakkhaṇassa accantasaṃyogattā, sakalāpi vā esā ratti abhisambodhāya",
  "tika-s0104t:1007_2": "padahanakālattā pariyāyena accantasaṃyogabhūtāti daṭṭhabbaṃ. Pathavīpukkhalaniruttarabhūmisīsagatattā",
  "tika-s0104t:1007_3": "na parājito aññehi etthāti aparājito, sveva pallaṅkoti aparājitapallaṅko, tasmiṃ.",
  "tika-s0104t:1007_4": "Tiṇṇaṃmārānanti kilesābhisaṅkhāradevaputtamārānaṃ, idañca nippariyāyato vuttaṃ, pariyāyato",
  "tika-s0104t:1007_5": "pana heṭṭhā vuttanayena pañcannampi mārānaṃ maddanaṃ veditabbaṃ. Matthakanti sāmatthiyasaṅkhātaṃ",
  "tika-s0104t:1007_6": "sīsaṃ. Etthantareti ubhinnaṃ rattīnamantare. “Paṭhamabodhiyāpī”tiādinā pañcacattālīsavassaparimāṇakālameva",
  "tika-s0104t:1007_7": "antogadhabhedena niyametvā viseseti. Tāsu pana vīsativassaparicchinnā paṭhamabodhīti",
  "tika-s0104t:1007_8": "vinayagaṇṭhipade vuttaṃ, tañca tadaṭṭhakathāyameva “bhagavato hi paṭhamabodhiyaṃ",
  "tika-s0104t:1007_9": "vīsativassantare nibaddhupaṭṭhāko nāma natthī”ti kathitattā paṭhamabodhi nāma vīsativassānīti",
  "tika-s0104t:1007_10": "gahetvā vuttaṃ. Ācariyadhammapālattherena pana “pañcacattālīsāya vassesu ādito pannarasa",
  "tika-s0104t:1007_11": "vassāni paṭhamabodhī”ti vuttaṃ, evañca sati majjhe pannarasa vassāni majjhimabodhi,",
  "tika-s0104t:1007_12": "ante pannarasa vassāni pacchimabodhīti tiṇṇaṃ bodhīnaṃ samappamāṇatā siyā, tampi",
  "tika-s0104t:1007_13": "yuttaṃ. Pannarasatikena hi pañcacattālīsavassāni paripūrenti. Aṭṭhakathāyaṃ pana",
  "tika-s0104t:1007_14": "pannarasavassappamāṇāya paṭhamabodhiyā vīsativassesuyeva antogadhattā “paṭhamabodhiyaṃ",
  "tika-s0104t:1007_15": "vīsativassantare”ti vuttanti evampi sakkā viññātuṃ. “Yaṃ sutta”ntiādinā sambandho.",
  "tika-s0104t:1008_0": "Niddosatāya anupavajjaṃ anupavadanīyaṃ. Pakkhipitabbābhāvena anūnaṃ. Apanetabbābhāvena",
  "tika-s0104t:1008_1": "anadhikaṃ. Atthabyañjanādisampattiyā sabbākāraparipuṇṇaṃ. Nimmadanahetu nimmadanaṃ.",
  "tika-s0104t:1008_2": "Vālaggamattampīti vāladhilomassa koṭippamāṇampi. Avakkhalitanti virādhitaṃ musā bhaṇitaṃ.",
  "tika-s0104t:1008_3": "Ekamuddikāyāti ekarājalañchanena. Ekanāḷiyāti ekāḷhakena, ekatumbena vā. Ekatulāyāti",
  "tika-s0104t:1008_4": "ekamānena. “Tathamevā”ti vuttamevatthaṃ no aññathāti byatirekato dasseti, tena yadatthaṃ",
  "tika-s0104t:1008_5": "bhāsitaṃ, ekantena tadatthanipphādanato yathā bhāsitaṃ bhagavatā, tathāyevāti aviparītadesanataṃ",
  "tika-s0104t:1008_6": "dasseti. “Gadattho”ti etena tathaṃ gadati bhāsatīti tathāgato da-kārassa ta-kāraṃ,",
  "tika-s0104t:1008_7": "niruttinayena ca ākārāgamaṃ katvā, dhātusaddānugatena vā ākārenāti nibbacanaṃ dasseti.",
  "tika-s0104t:1009_0": "Evaṃ “sugato”tiādīsu viya dhātusaddanipphattiparikappena niruttiṃ dassetvā bāhiratthasamāsenapi",
  "tika-s0104t:1009_1": "dassetuṃ “apicā”tiādi vuttaṃ. Āgadananti sabbahitanipphādanato bhusaṃ kathanaṃ vacanaṃ,",
  "tika-s0104t:1009_2": "tabbhāvamatto vā ā-saddo.",
  "tika-s0104t:1010_0": "Tathā gatamassāti tathāgato. Yathā vācāya gataṃ pavatti, tathā kāyassa, yathā vā",
  "tika-s0104t:1010_1": "kāyassa gataṃ pavatti, tathā vācāya assa, tasmā tathāgatoti attho. Tadeva nibbacanaṃ",
  "tika-s0104t:1010_2": "dassetuṃ “bhagavato”tiādimāha. Tattha hi “gato pavatto, gatā pavattā”ti ca etena",
  "tika-s0104t:1010_3": "kāyavacīkiriyānaṃ aññamaññānulomanavacanicchāya kāyassa, vācāya ca pavatti idha gata-saddena",
  "tika-s0104t:1010_4": "kathitāti dasseti, “evaṃbhūtassā”tiādinā bāhiratthasamāsaṃ, “yathā tathā”ti etena",
  "tika-s0104t:1010_5": "yaṃtaṃ-saddānaṃ abyabhicāritasambandhatāya “tathā”ti vutte “yathā”ti ayamattho upaṭṭhitoyeva",
  "tika-s0104t:1010_6": "hotīti tathāsaddatthaṃ, “vādī kārī”ti etena pavattisarūpaṃ, “bhagavato hī”ti etena",
  "tika-s0104t:1010_7": "yathāvādītathākāritādikāraṇanti. “Evaṃbhūtassā”ti yathāvādītathākāritādinā pakārena",
  "tika-s0104t:1010_8": "pavattassa, imaṃ pakāraṃ vā pattassa. Itīti vuttappakāraṃ niddisati. Yasmā panettha",
  "tika-s0104t:1010_9": "gata-saddo vācāya pavattimpi dasseti, tasmā kāmaṃ tathāvāditāya tathāgatoti ayampi",
  "tika-s0104t:1010_10": "attho siddho hoti, so pana pubbe pakārantarena dassitoti pārisesanayena tathākāritāatthameva",
  "tika-s0104t:1010_11": "dassetuṃ “evaṃ tathākāritāya tathāgato”ti vuttaṃ. Vuttañca –",
  "tika-s0104t:1011": "“Yathā vācā gatā yassa,",
  "tika-s0104t:1012": "Tathā kāyo gato yato;",
  "tika-s0104t:1013": "Yathā kāyo tathā vācā,",
  "tika-s0104t:1014": "Tato satthā tathāgato”ti.",
  "tika-s0104t:1015_0": "Bhavaggaṃ pariyantaṃ katvāti sambandho. Yaṃ paneke vadanti “tiriyaṃ viya upari, adho",
  "tika-s0104t:1015_1": "ca santi aparimāṇā lokadhātuyo”ti, tesaṃ taṃ paṭisedhetuṃ evaṃ vuttanti daṭṭhabbaṃ.",
  "tika-s0104t:1015_2": "Vimuttiyāti phalena. Vimuttiñāṇadassanenāti paccavekkhaṇāñāṇasaṅkhātena dassanena.",
  "tika-s0104t:1015_3": "Tuloti sadiso. Pamāṇanti minanakāraṇaṃ. Pare abhibhavati guṇena ajjhottharati adhiko",
  "tika-s0104t:1015_4": "bhavatīti abhibhū. Parehi na abhibhūto ajjhotthaṭoti anabhibhūto. Aññadatthūti ekaṃsavacane",
  "tika-s0104t:1015_5": "nipāto. Dassanavasena daso, sabbaṃ passatīti attho. Pare attano vasaṃ vattetīti vasavattī.",
  "tika-s0104t:1016_0": "“Abhibhavanaṭṭhena tathāgato”ti ayaṃ na saddato labbhati, saddato pana evanti dassetuṃ",
  "tika-s0104t:1016_1": "“tatreva”ntiādi vuttaṃ. Tattha agadoti dibbāgado agaṃ rogaṃ dāti avakhaṇḍati, natthi",
  "tika-s0104t:1016_2": "vā gado rogo etenāti katvā, tassadisaṭṭhena idha desanāvilāsassa, puññussayassa ca",
  "tika-s0104t:1016_3": "agadatā labbhatīti āha “agado viyā”ti. Yāya dhammadhātuyā desanāvijambhanappattā,",
  "tika-s0104t:1016_4": "sā desanāvilāso. Dhammadhātaūti ca sabbaññutaññāṇameva. Tena hi dhammānamākārabhedaṃ",
  "tika-s0104t:1016_5": "ñatvā tadanurūpaṃ desanaṃ niyāmeti. Desanāvilāsoyeva desanāvilāsamayo yathā “dānamayaṃ",
  "tika-s0104t:1016_6": "sīlamaya”nti adhunā pana potthakesu bahūsupi maya-saddo na dissati. Puññussayoti",
  "tika-s0104t:1016_7": "ussanaṃ, atirekaṃ vā ñāṇādisambhārabhūtaṃ puññaṃ. “Tenā”tiādi opammasampādanaṃ. Tenāti",
  "tika-s0104t:1016_8": "ca tadubhayena desanāvilāsena ceva puññussayena ca so bhagavā abhibhavatīti sambandho.",
  "tika-s0104t:1016_9": "“Itī”tiādinā bāhiratthasamāsaṃ dasseti. Sabbalokābhibhavanena tatho, na aññathāti vuttaṃ hoti.",
  "tika-s0104t:1017_0": "Tathāya gatoti purimasaccattayaṃ sandhāyāha, tathaṃ gatoti pana pacchimasaccaṃ. Catusaccānukkamena",
  "tika-s0104t:1017_1": "cettha gata-saddassa atthacatukkaṃ vuttaṃ. Vācakasaddasannidhāne upasagganipātānaṃ",
  "tika-s0104t:1017_2": "tadatthajotanabhāvena pavattanato gata-saddoyeva anupasaggo avagatatthaṃ, atītatthañca",
  "tika-s0104t:1017_3": "vadatīti dasseti “avagato atīto”ti iminā.",
  "tika-s0104t:1018_0": "“Tatthā”tiādi tabbivaraṇaṃ. Lokanti dukkhasaccabhūtaṃ lokaṃ. Tathāya tīraṇapariññāyāti",
  "tika-s0104t:1018_1": "yojetabbaṃ. Lokanirodhagāminiṃ paṭipadanti ariyamaggaṃ, na pana abhisambujjhanamattaṃ.",
  "tika-s0104t:1018_2": "Tattha kattabbakiccampi katamevāti dassetuṃ “lokasmā tathāgato visaṃyutto”tiādinā",
  "tika-s0104t:1018_3": "saccacatukkepi dutiyapakkhaṃ vuttaṃ, abhisambujjhanahetuṃ vā etehi dasseti. Tatoyeva",
  "tika-s0104t:1018_4": "hi tāni abhisambuddhoti. “Yaṃ bhikkhave, sadevakassa lokassa samārakassa sabrahmakassa",
  "tika-s0104t:1018_5": "sassamaṇabrāhmaṇiyā pajāya sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ",
  "tika-s0104t:1018_6": "anuvicaritaṃ manasā, sabbaṃ taṃ tathāgatena abhisambuddhaṃ, tasmā tathāgatoti vuccatī”ti",
  "tika-s0104t:1018_7": "aṅguttarāgame catukkanipāte āgataṃ pāḷimimaṃ peyyālamukhena dasseti, tañca atthasambandhatāya",
  "tika-s0104t:1018_8": "eva, na imassatthassa sādhakatāya. Sā hi peyyālaniddiṭṭhā pāḷi tathadassitā atthassa",
  "tika-s0104t:1018_9": "sādhikāti. “Tassapi evaṃ attho veditabbo”ti iminā sādhyasādhakasaṃsandanaṃ karoti.",
  "tika-s0104t:1018_10": "“Idampi cā”tiādinā tathāgatapadassa mahāvisayataṃ, aṭṭhavidhassāpi yathāvuttakāraṇassa",
  "tika-s0104t:1018_11": "nidassanamattañca dasseti. Tattha idanti atibyāsarūpena vuttaṃ aṭṭhavidhaṃ kāraṇaṃ,",
  "tika-s0104t:1018_12": "pi-saddo, api-saddo vā sambhāvane “itthampi mukhamattameva, pageva aññathā”ti. Tathāgatabhāvadīpaneti",
  "tika-s0104t:1018_13": "tathāgatanāmadīpane. Guṇena hi bhagavā tathāgato nāma, nāmena ca bhagavati tathāgata-saddoti.",
  "tika-s0104t:1018_14": "“Asaṅkhyeyyāni nāmāni, saguṇena mahesino”tiādi hi vuttaṃ. Appamādapadaṃ viya sakalakusaladhammapaṭipattiyā",
  "tika-s0104t:1018_15": "sabbabuddhaguṇānaṃ tathāgatapadaṃ saṅgāhakanti dassetuṃ “sabbākārenā”tiādimāha. Vaṇṇeyyāti",
  "tika-s0104t:1018_16": "parikappavacanametaṃ “vaṇṇeyya vā, na vā vaṇṇeyyā”ti. Vuttañca –",
  "tika-s0104t:1019": "“Buddhopi buddhassa bhaṇeyya vaṇṇaṃ,",
  "tika-s0104t:1020": "Kappampi ce aññamabhāsamāno;",
  "tika-s0104t:1021": "Khīyetha kappo ciradīghamantare,",
  "tika-s0104t:1022": "Vaṇṇo na khīyetha tathāgatassā”ti. ; –",
  "tika-s0104t:1023": "Samatthane vā etaṃ “so imaṃ vijaṭaye jaṭa”ntiādīsu viyātipi vadanti keci.",
  "tika-s0104t:1024_0": "Ayaṃ panettha aṭṭhakathāmuttako nayo – abhinīhārato paṭṭhāya yāva sammāsambodhi,",
  "tika-s0104t:1024_1": "etthantare mahābodhiyānapaṭipattiyā hānaṭṭhānasaṃkilesanivattīnaṃ abhāvato yathāpaṇidhānaṃ",
  "tika-s0104t:1024_2": "tathāgato abhinīhārānurūpaṃ paṭipannoti tathāgato. Atha vā mahiddhikatāya, paṭisambhidānaṃ",
  "tika-s0104t:1024_3": "ukkaṃsādhigamena anāvaraṇañāṇatāya ca katthacipi paṭighātābhāvato yathāruci, tathā",
  "tika-s0104t:1024_4": "kāyavacīcittānaṃ gatāni gamanāni pavattiyo etassāti tathāgato. Apica yasmā loke vidhayuttagatapakārasaddā",
  "tika-s0104t:1024_5": "samānatthā dissanti, tasmā yathā vidhā vipassiādayo bhagavanto nikhilasabbaññuguṇasamaṅgitāya,",
  "tika-s0104t:1024_6": "ayampi bhagavā tathā vidhoti tathāgato, yathā yuttā ca te bhagavanto vuttanayena,",
  "tika-s0104t:1024_7": "ayampi bhagavā tathā yuttoti tathāgato. Aparo nayo-yasmā saccaṃ tacchaṃ tathanti",
  "tika-s0104t:1024_8": "ñāṇassetaṃ adhivacanaṃ, tasmā tathena ñāṇena āgatoti tathāgatoti.",
  "tika-s0104t:1025": "“Pahāya kāmādimale yathā gatā,",
  "tika-s0104t:1026": "Samādhiñāṇehi vipassiādayo;",
  "tika-s0104t:1027": "Mahesino sakyamunī jutindharo,",
  "tika-s0104t:1028": "Tathā gato tena tathāgato mato.",
  "tika-s0104t:1029": "Tathañca dhātāyatanādilakkhaṇaṃ,",
  "tika-s0104t:1030": "Sabhāvasāmaññavibhāgabhedato;",
  "tika-s0104t:1031": "Sayambhuñāṇena jino samāgato,",
  "tika-s0104t:1032": "Tathāgato vuccati sakyapuṅgavo.",
  "tika-s0104t:1033": "Tathāni saccāni samantacakkhunā,",
  "tika-s0104t:1034": "Tathā idappaccayatā ca sabbaso;",
  "tika-s0104t:1035": "Anaññaneyyena yato vibhāvitā,",
  "tika-s0104t:1036": "Yāthāvato tena jino tathāgato.",
  "tika-s0104t:1037": "Anekabhedāsupi lokadhātūsu,",
  "tika-s0104t:1038": "Jinassa rūpāyatanādigocare;",
  "tika-s0104t:1039": "Vicittabhede tathameva dassanaṃ,",
  "tika-s0104t:1040": "Tathāgato tena samantalocano.",
  "tika-s0104t:1041": "Yato ca dhammaṃ tathameva bhāsati,",
  "tika-s0104t:1042": "Karoti vācāyanulomamattano;",
  "tika-s0104t:1043": "Guṇehi lokaṃ abhibhuyyirīyati,",
  "tika-s0104t:1044": "Tathāgato tenapi lokanāyako.",
  "tika-s0104t:1045": "Yathābhinīhāramato yathāruci,",
  "tika-s0104t:1046": "Pavattavācātanucittabhāvato;",
  "tika-s0104t:1047": "Yathāvidhā yena purā mahesino,",
  "tika-s0104t:1048": "Tathāvidho tena jino tathāgato.",
  "tika-s0104t:1049": "Yathā ca yuttā sugatā purātanā,",
  "tika-s0104t:1050": "Tathāva yutto tathañāṇato ca so;",
  "tika-s0104t:1051": "Samāgato tena samantalocano,",
  "tika-s0104t:1052": "Tathāgato vuccati sakyapuṅgavo”ti. ; –",
  "tika-s0104t:1053": "Saṅgahagāthā.",
  "tika-s0104t:1054_0": "“Katamañca taṃ bhikkhave”ti ayaṃ kassa pucchāti āha “yenā”tiādi. Evaṃ sāmaññato yathāvuttassa",
  "tika-s0104t:1054_1": "sīlamattakassa pucchābhāvaṃ dassetvā idāni pucchāvisesabhāvañāpanatthaṃ mahāniddese",
  "tika-s0104t:1054_2": "āgatā sabbāva pucchā atthuddhāravasena dasseti “tattha pucchā nāmā”tiādinā. Tattha",
  "tika-s0104t:1054_3": "tatthāti “taṃ katamanti pucchatī”ti ettha yadetaṃ sāmaññato pucchāvacanaṃ vuttaṃ, tasmiṃ.",
  "tika-s0104t:1055_0": "Pakatiyāti attano dhammatāya, sayamevāti vuttaṃ hoti. Lakkhaṇanti yo koci ñātumicchito",
  "tika-s0104t:1055_1": "sabhāvo. Aññātanti dassanādivisesayuttena, itarena vā yena kenacipi ñāṇena aññātaṃ.",
  "tika-s0104t:1055_2": "Avatthāvisesāni hi ñāṇadassanatulanatīraṇāni. Adiṭṭhanti dassanabhūtena ñāṇena paccakkhamiva",
  "tika-s0104t:1055_3": "adiṭṭhaṃ. Atulitanti “ettakameta”nti tulanabhūtena atulitaṃ. Atīritanti “evamevida”nti",
  "tika-s0104t:1055_4": "tīraṇabhūtena akatañāṇakiriyāsamāpanaṃ. Avibhūtanti ñāṇassa apākaṭabhūtaṃ. Avibhāvitanti",
  "tika-s0104t:1055_5": "ñāṇena apākaṭakataṃ. Tassāti yathāvuttalakkhaṇassa. Adiṭṭhaṃ jotīyati pakāsīyati",
  "tika-s0104t:1055_6": "etāyāti adiṭṭhajotanā. Saṃsandanatthāyāti sākacchāvasena vinicchayakaraṇatthāya.",
  "tika-s0104t:1055_7": "Saṃsandanañhi sākacchāvasena vinicchayakaraṇaṃ. Diṭṭhaṃ saṃsandīyati etāyāti diṭṭhasaṃsandanā.",
  "tika-s0104t:1055_8": "“Saṃsayapakkhando”tiādīsu daḷhataraṃniviṭṭhā vicikicchā saṃsayo. Nātisaṃsappanamatibhedamattaṃ",
  "tika-s0104t:1055_9": "vimati. Tatopi appataraṃ “evaṃ nu kho, na nu kho”tiādinā dvidhā viya pavattaṃ dveḷhakaṃ.",
  "tika-s0104t:1055_10": "Dvidhā elati kampati cittametenāti hi dveḷhakaṃ hapaccayaṃ, sakatthavuttikapaccayañca",
  "tika-s0104t:1055_11": "katvā, tena jāto, taṃ vā jātaṃ yassāti dveḷhakajāto. Vimati chijjati etāyāti vimaticchedanā.",
  "tika-s0104t:1055_12": "Anattalakkhaṇasuttādīsu āgataṃ khandhapañcakapaṭisaṃyuttaṃ pucchaṃ sandhāyāha “sabbaṃ",
  "tika-s0104t:1055_13": "vattabba”nti. Anumatiyā pucchā anumatipucchā. “Taṃ kiṃ maññatha bhikkhave”tiādipucchāya",
  "tika-s0104t:1055_14": "hi “kā tumhākaṃ anumatī”ti anumati pucchitā hoti. Kathetukamyatāti kathetukāmatāya.",
  "tika-s0104t:1055_15": "“Aññāṇatā āpajjatī”tiādīsu viya hi ettha ya-kāralopo, karaṇatthe vā paccattavacanaṃ,",
  "tika-s0104t:1055_16": "kathetukamyatāya vā pucchā kathetukamyatāpucchātipi vaṭṭati. Atthato pana sabbāpi",
  "tika-s0104t:1055_17": "tathā pavattavacanaṃ, taduppādako vā cittuppādoti veditabbaṃ.",
  "tika-s0104t:1056_0": "Yadatthaṃ panāyaṃ niddesanayo āharito, tassa pucchāvisesabhāvassa ñāpanatthaṃ “imāsū”tiādimāha.",
  "tika-s0104t:1056_1": "Cittābhogo samannāhāro. Bhusaṃ, samantato ca saṃsappanā kaṅkhā āsappanā, parisappanā",
  "tika-s0104t:1056_2": "ca. Sabbā kaṅkhā chinnā sabbaññutaññāṇapadaṭṭhānena aggamaggena samucchindanato.",
  "tika-s0104t:1056_3": "Paresaṃ anumatiyā, kathetukamyatāya ca dhammadesanāsambhavato, tathā eva tattha tattha",
  "tika-s0104t:1056_4": "diṭṭhattā ca vuttaṃ “avasesā pana dve pucchā buddhānaṃ atthī”ti. Yā panetā “sattādhiṭṭhānā",
  "tika-s0104t:1056_5": "pucchā dhammādhiṭṭhānā pucchā ekādhiṭṭhānā pucchā anekādhiṭṭhānā pucchā”tiādinā aparāpi",
  "tika-s0104t:1056_6": "anekadhā pucchāyo niddese āgatā, tā sabbāpi niddhāretvā idha avicayanaṃ “alaṃ ettāvatāva,",
  "tika-s0104t:1056_7": "atthikehi pana iminā nayena niddhāretvā vicetabbā”ti nayadānassa sijjhanatoti daṭṭhabbaṃ.",
  "tika-s0104t:1057_0": "8. Pucchā ca nāmesā vissajjanāya satiyeva yuttarūpāti codanāya “idānī”tiādi vuttaṃ.",
  "tika-s0104t:1057_1": "Atipātanaṃ atipāto. Ati-saddo cettha atirekattho. Sīghabhāvo eva ca atirekatā, tasmā",
  "tika-s0104t:1057_2": "saraseneva patanasabhāvassa antarā eva atirekaṃ pātanaṃ, saṇikaṃ patituṃ adatvā sīghaṃ",
  "tika-s0104t:1057_3": "pātananti attho, abhibhavanattho vā, atikkamma satthādīhi abhibhavitvā pātananti",
  "tika-s0104t:1057_4": "vuttaṃ hoti, vohāravacanametaṃ “atipāto”ti. Atthato pana pakaraṇādivasenādhigatattā",
  "tika-s0104t:1057_5": "pāṇavadho pāṇaghātoti vuttaṃ hotīti adhippāyo. Vohāratoti paññattito. Sattoti khandhasantāno.",
  "tika-s0104t:1057_6": "Tattha hi sattapaññatti. Vuttañca –",
  "tika-s0104t:1058": "“Yathā hi aṅgasambhārā, hoti saddo ratho iti;",
  "tika-s0104t:1059": "Evaṃ khandhesu santesu, hoti sattoti sammutī”ti. ;",
  "tika-s0104t:1060_0": "Jīvitindriyanti rūpārūpajīvitindriyaṃ. Rūpajīvitindriye hi vikopite itarampi taṃsambandhatāya",
  "tika-s0104t:1060_1": "vinassati. Kasmā panettha “pāṇassa atipāto”ti, “pāṇoti cettha vohārato satto”ti ca",
  "tika-s0104t:1060_2": "ekavacananiddeso kato, nanu niravasesānaṃ pāṇānaṃ atipātato virati idha adhippetā.",
  "tika-s0104t:1060_3": "Tathā hi vakkhati “sabbapāṇabhūtahitānukampīti sabbe pāṇabhūte”tiādinā bahuvacananiddesanti?",
  "tika-s0104t:1060_4": "Saccametaṃ, pāṇabhāvasāmaññena panettha ekavacananiddeso kato, tattha pana sabbasaddasannidhānena",
  "tika-s0104t:1060_5": "puthuttaṃ suviññāyamānamevāti sāmaññaniddesamakatvā bhedavacanicchāvasena bahuvacananiddeso",
  "tika-s0104t:1060_6": "kato. Kiñca bhiyyo – sāmaññato saṃvarasamādānaṃ, tabbisesato saṃvarabhedoti imassa",
  "tika-s0104t:1060_7": "visesassa ñāpanatthampi ayaṃ vacanabhedo katoti veditabbo. “Pāṇassa atipāto”tiādi",
  "tika-s0104t:1060_8": "hi saṃvarabhedadassanaṃ. “Sabbe pāṇabhūte”tiādi pana saṃvarasamādānadassananti. Saddavidū",
  "tika-s0104t:1060_9": "pana “īdisesu ṭhānesu jātidabbāpekkhavasena vacanabhedamattaṃ, atthato samāna”nti vadanti.",
  "tika-s0104t:1061_0": "Tasmiṃ pana pāṇeti yathāvutte dubbidhepi pāṇe. Pāṇasaññinoti pāṇasaññāsamaṅgino puggalassa.",
  "tika-s0104t:1061_1": "Yāya pana cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu",
  "tika-s0104t:1061_2": "taṃmahābhūtapaccayā uppajjanakamahābhūtā nuppajjissanti, sā tādisapayogasamuṭṭhāpikā",
  "tika-s0104t:1061_3": "cetanā pāṇātipātoti āha “jīvitindriyupacchedakaupakkamasamuṭṭhāpikā”ti, jīvitindriyupacchedakassa",
  "tika-s0104t:1061_4": "kāyavacīpayogassa tannissayesu mahābhūtesu samuṭṭhāpikāti attho. Laddhupakkamāni",
  "tika-s0104t:1061_5": "hi bhūtāni purimabhūtāni viya na visadāni, tasmā samānajātiyānaṃ bhūtānaṃ kāraṇāni",
  "tika-s0104t:1061_6": "na hontīti tesuyeva upakkame kate tato parānaṃ asati antarāye uppajjamānānaṃ bhūtānaṃ,",
  "tika-s0104t:1061_7": "tannissitassa ca jīvitindriyassa upacchedo hoti. “Kāyavacīdvārāna”nti etena vitaṇḍavādimataṃ",
  "tika-s0104t:1061_8": "manodvāre pavattāya vadhakacetanāya pāṇātipātabhāvaṃ paṭikkhipati.",
  "tika-s0104t:1062_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato",
  "tika-s0104t:1062_1": "veditabbā. Ekassāpi hi payogassa sahasā nipphādanavasena, kiccasādhikāya bahukkhattuṃ",
  "tika-s0104t:1062_2": "pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0104t:1062_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa",
  "tika-s0104t:1062_4": "cetanā tibbatarā uppajjatīti vatthussa mahantabhāvo. Iti ubhayampetaṃ cetanāya balavabhāveneva",
  "tika-s0104t:1062_5": "hoti. Satipi ca payogavatthūnaṃ amahantabhāve hantabbassa guṇamahattenapi tattha",
  "tika-s0104t:1062_6": "pavattaupakāracetanā viya khettavisesanipphattiyā apakāracetanāpi balavatī, tibbatarā",
  "tika-s0104t:1062_7": "ca uppajjatīti tassā mahāsāvajjatā daṭṭhabbā. Tenāha “guṇavantesū”tiādi. “Kilesāna”ntiādinā",
  "tika-s0104t:1062_8": "pana satipi payogavatthuguṇānaṃ amahantabhāve kilesupakkamānaṃ mudutibbatāya cetanāya",
  "tika-s0104t:1062_9": "dubbalabalavabhāvavasena appasāvajjamahāsāvajjabhāvo veditabboti dasseti.",
  "tika-s0104t:1063_0": "Sambharīyanti saharīyanti etehīti sambhārā, aṅgāni. Tesu pāṇasaññitā, vadhakacittañca",
  "tika-s0104t:1063_1": "pubbabhāgiyānipi honti. Upakkamo pana vadhakacetanāsamuṭṭhāpito sahajātova. Pañcasambhāravatī",
  "tika-s0104t:1063_2": "pana pāṇātipātacetanāti sā pañcasambhāravinimuttā daṭṭhabbā. Esa nayo adinnādānādīsupi.",
  "tika-s0104t:1064_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi",
  "tika-s0104t:1064_1": "cittacetasikasantāno, evaṃ so anupatāpanachedanabhedanādivasena na vikopanasamattho,",
  "tika-s0104t:1064_2": "nāpi vikopanīyo, atha rūpasantāno, evampi so acetanatāya kaṭṭhakaliṅgarūpamoti na",
  "tika-s0104t:1064_3": "tattha chedanādinā pāṇātipāto labbhati yathā matasarīre. Payogopi pāṇātipātassa paharaṇappakārādiatītesu",
  "tika-s0104t:1064_4": "vā saṅkhāresu bhaveyya, anāgatesu vā paccuppannesu vā. Tattha na tāva atītānāgatesu",
  "tika-s0104t:1064_5": "sambhavati tesaṃ abhāvato. Paccuppannesu ca saṅkhārānaṃ khaṇikattā saraseneva nirujjhanasabhāvatāya",
  "tika-s0104t:1064_6": "vināsābhimukhesu nippayojano eva payogo siyā. Vināsassa ca kāraṇarahitattā na paharaṇappakārādipayogahetukaṃ",
  "tika-s0104t:1064_7": "maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa",
  "tika-s0104t:1064_8": "kiriyāpariyosānakālānavaṭṭhānato kassa vā pāṇātipātakammabaddhoti?",
  "tika-s0104t:1065_0": "Vuccate – vadhakacetanāsahito saṅkhārānaṃ puñjo sattasaṅkhāto hanti, tena pavattitavadhappayoganimittāpagatusmāviññāṇajīvitindriyo",
  "tika-s0104t:1065_1": "matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho",
  "tika-s0104t:1065_2": "haññati, kevalo vā cittacetasikasantāno, vadhappayogāvisayabhāvepi tassa pañcavokārabhave",
  "tika-s0104t:1065_3": "rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0104t:1065_4": "tannibbattivibandhakavisadisarūpuppattiyā vihate vicchedo hotīti na pāṇātipātassa",
  "tika-s0104t:1065_5": "asambhavo, nāpi ahetuko pāṇātipāto, na ca payogo nippayojano paccuppannesu saṅkhāresu",
  "tika-s0104t:1065_6": "katapayogavasena tadanantaraṃ uppajjanārahassa saṅkhārakalāpassa tathāanuppattito,",
  "tika-s0104t:1065_7": "khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa",
  "tika-s0104t:1065_8": "ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo",
  "tika-s0104t:1065_9": "nirīhakesupi saṅkhāresu sannihitatāmattena upakārakesu attano attano anurūpaphaluppādananiyatesu",
  "tika-s0104t:1065_10": "kāraṇesu kattuvohārasiddhito yathā “padīpo pakāseti, nisākaro candimā”ti, na ca kevalassa",
  "tika-s0104t:1065_11": "vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva",
  "tika-s0104t:1065_12": "paṭijānanato, santānavasena pavattamānānañca padīpādīnaṃ attakiriyāsiddhi dissatīti",
  "tika-s0104t:1065_13": "attheva pāṇātipātena kammabaddhoti. Ayañca vicāro adinnādānādīsupi yathāsambhavaṃ vibhāvetabbo.",
  "tika-s0104t:1066_0": "Sāhatthikoti sayaṃ mārentassa kāyena vā kāyapaṭibaddhena vā paharaṇaṃ. Āṇattikoti",
  "tika-s0104t:1066_1": "aññaṃ āṇāpentassa “evaṃ vijjhitvā vā paharitvā vā mārehī”ti āṇāpanaṃ. Nissaggiyoti",
  "tika-s0104t:1066_2": "dūre ṭhitaṃ māretukāmassa kāyena vā kāyapaṭibaddhena vā usuyantapāsāṇādīnaṃ nissajjanaṃ.",
  "tika-s0104t:1066_3": "Thāvaroti asañcārimena upakaraṇena māretukāmassa opātāpassenaupanikkhipanaṃ, bhesajjasaṃvidhānañca.",
  "tika-s0104t:1066_4": "Vijjāmayoti māraṇatthaṃ mantaparijappanaṃ āthabbaṇikādīnaṃ viya. Āthabbaṇikā hi āthabbaṇaṃ",
  "tika-s0104t:1066_5": "payojenti nagare vā ruddhe saṅgāme vā paccupaṭṭhite paṭisenāya paccatthikesu paccāmittesu",
  "tika-s0104t:1066_6": "ītiṃ uppādenti upaddavaṃ uppādenti rogaṃ uppādenti pajjarakaṃ uppādenti sūcikaṃ uppādenti",
  "tika-s0104t:1066_7": "visūcikaṃ karonti pakkhandiyaṃ karonti. Vijjādharā ca vijjaṃ parivattetvā nagare",
  "tika-s0104t:1066_8": "vā ruddhe…pe… pakkhandiyaṃ karonti. Iddhimayoti kammavipākajiddhimayo dāṭhākoṭanādīni",
  "tika-s0104t:1066_9": "viya. Piturañño kira sīhaḷanarindassa dāṭhākoṭanena cūḷasumanakuṭumbiyassa maraṇaṃ",
  "tika-s0104t:1066_10": "hoti. “Imasmiṃ panatthe”tiādinā ganthagāravaṃ pariharitvā tassa anūnabhāvampi karoti",
  "tika-s0104t:1066_11": "“atthikehī”tiādinā. Idha avuttopi hi esa attho atidisanena vutto viya anūno paripuṇṇoti.",
  "tika-s0104t:1067_0": "Dussīlassa bhāvo dussīlyaṃ, yathāvuttā cetanā. “Pahāyā”ti ettha tvā-saddo pubbakāleti",
  "tika-s0104t:1067_1": "āha “pahīnakālato paṭṭhāyā”ti, hetuatthataṃ vā sandhāya evaṃ vuttaṃ. Etena hi pahānahetukā",
  "tika-s0104t:1067_2": "idhādhippetā samucchedanikā viratīti dasseti. Kammakkhayañāṇena hi pāṇātipātadussīlyassa",
  "tika-s0104t:1067_3": "pahīnattā bhagavā accantameva tato paṭiviratoti vuccati samucchedavasena pahānaviratīnamadhippetattā.",
  "tika-s0104t:1067_4": "Kiñcāpi “pahāya paṭivirato”ti padehi vuttānaṃ pahānaviramaṇānaṃ purimapacchimakālatā",
  "tika-s0104t:1067_5": "natthi, maggadhammānaṃ pana sammādiṭṭhiādīnaṃ, paccayabhūtānaṃ sammāvācādīnañca paccayuppannabhūtānaṃ",
  "tika-s0104t:1067_6": "paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ",
  "tika-s0104t:1067_7": "purimapacchimabhāvena viya hoti. Paccayo hi purimataraṃ paccayasattiyā ṭhito, tato",
  "tika-s0104t:1067_8": "paraṃ paccayuppannaṃ paccayasattiṃ paṭicca pavattati, tasmā gahaṇappavattiākāravasena",
  "tika-s0104t:1067_9": "sahajātādipaccayabhūtesu sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0104t:1067_10": "tappaccayuppannāsu ca viratīsu viramaṇakiriyāya aparakālavohāro sambhavati. Tasmā",
  "tika-s0104t:1067_11": "“sammādiṭṭhiādīhi pāṇātipātaṃ pahāya sammāvācādīhi pāṇātipātā paṭivirato”ti pāḷiyaṃ attho daṭṭhabbo.",
  "tika-s0104t:1068_0": "Ayaṃ panettha aṭṭhakathāmuttako nayo – pahānaṃ samucchedavasena viratipaṭippassaddhivasena",
  "tika-s0104t:1068_1": "yojetabbā, tasmā maggena pāṇātipātaṃ pahāya phalena pāṇātipātā paṭiviratoti attho.",
  "tika-s0104t:1068_2": "Apica pāṇo atipātīyati etenāti pāṇātipāto, pāṇaghātahetubhūto dhammasamūho. Ko paneso?",
  "tika-s0104t:1068_3": "Ahirikānottappadosamohavihiṃsādayo kilesā. Te hi bhagavā ariyamaggena pahāya samugghāṭetvā",
  "tika-s0104t:1068_4": "pāṇātipātadussīlyato accantameva paṭivirato kilesesu pahīnesu tannimittakammassa",
  "tika-s0104t:1068_5": "anuppajjanato, tasmā maggena pāṇātipātaṃ yathāvuttakilesaṃ pahāya teneva pāṇātipātā",
  "tika-s0104t:1068_6": "dussīlyacetanā paṭiviratoti attho. Esa nayo “adinnādānaṃ pahāyā”tiādīsupi.",
  "tika-s0104t:1069_0": "Orato viratoti pariyāyavacanametaṃ, pati-visaddānaṃ vā paccekaṃ yojetabbato tathā",
  "tika-s0104t:1069_1": "vuttaṃ. Oratoti hi avarato abhimukhaṃ rato, tena ujukaṃ viramaṇavasena sātisayataṃ",
  "tika-s0104t:1069_2": "dasseti. Paṭiratassa cetaṃ atthavacanaṃ. Viratoti visesena rato, tena saha vāsanāya",
  "tika-s0104t:1069_3": "viramaṇabhāvaṃ, ubhayena pana samucchedaviratibhāvaṃ vibhāveti. Eva-saddo pana tassā",
  "tika-s0104t:1069_4": "viratiyā kālādivasena apariyantataṃ dassetuṃ vutto. So ubhayattha yojetabbo. Yathā",
  "tika-s0104t:1069_5": "hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhinnanti,",
  "tika-s0104t:1069_6": "na evaṃ bhagavā, sabbaso pahīnapāṇātipātattā panesa accantavirato evāti. “Natthi",
  "tika-s0104t:1069_7": "tassā”tiādinā eva-saddena dassitaṃ yathāvuttamatthaṃ nivattetabbatthavasena samattheti.",
  "tika-s0104t:1069_8": "Tattha vītikkamissāmīti uppajjanakā dhammāti saha pāṭhasesena sambandho. Te pana",
  "tika-s0104t:1069_9": "anavajjadhammehi vokiṇṇā antarantarā uppajjanakā dubbalā sāvajjā dhammā, yasmā ca",
  "tika-s0104t:1069_10": "“kāyavacīpayogaṃ upalabhitvā imassa kilesā uppannā”ti viññunā sakkā ñātuṃ, tasmā",
  "tika-s0104t:1069_11": "te imināva pariyāyena “cakkhusotaviññeyyā”ti vuttā, na pana cakkhusotaviññāṇārammaṇattā.",
  "tika-s0104t:1069_12": "Ato sasambhārakathāya cakkhusotehi, tannissitaviññāṇehi vā kāyikavācasikapayogamupalabhitvā",
  "tika-s0104t:1069_13": "manoviññāṇena viññeyyāti attho daṭṭhabbo. Kāyikāti kāyena katā pāṇātipātādinipphādakā",
  "tika-s0104t:1069_14": "balavanto akusalā. “Kāḷakā” tipi ṭīkāyaṃ uddhatapāṭho, kaṇhapakkhikā balavanto akusalāti",
  "tika-s0104t:1069_15": "attho. “Imināvā”tiādinā nayadānaṃ karoti, tañca kho “adinnādānaṃ pahāya adinnādānā",
  "tika-s0104t:1069_16": "paṭivirato”tiādipadesu.",
  "tika-s0104t:1070_0": "Pāpe sametīti samaṇo, gotamasamaññā, tena gottenasambandho gotamoti atthaṃ sandhāya",
  "tika-s0104t:1070_1": "“samaṇoti bhagavā”tiādi vuttaṃ. Gottavasena laddhavohāroti sambandho. Brahmadattena",
  "tika-s0104t:1070_2": "bhāsitavaṇṇānusandhiyā imissā desanāya pavattanato, tena ca bhikkhusaṅghavaṇṇassāpi",
  "tika-s0104t:1070_3": "bhāsitattā bhikkhusaṅghavaṇṇopi vuttanayena desitabbo, so na desito. Kiṃ so pāṇātipātā",
  "tika-s0104t:1070_4": "paṭiviratabhāvo bhikkhusaṅghassa na vijjatīti anuyogamapanento “na kevalañcā”tiādimāha.",
  "tika-s0104t:1070_5": "Evaṃ sati kasmā na desitoti punānuyogaṃ pariharati “desanā panā”tiādinā. Evanti evameva.",
  "tika-s0104t:1071_0": "Etthāyamadhippāyo –“atthi bhikkhave, aññe ca dhammā”tiādinā anaññasādhāraṇe buddhaguṇe",
  "tika-s0104t:1071_1": "ārabbha upari desanaṃ vaḍḍhetukāmo bhagavā ādito paṭṭhāya “tathāgatassa vaṇṇaṃ vadamāno",
  "tika-s0104t:1071_2": "vadeyyā”tiādinā buddhaguṇavaseneva desanaṃ ārabhi, na bhikkhusaṅghaguṇavasenāpi.",
  "tika-s0104t:1071_3": "Esā hi bhagavato desanāya pakati, yadidaṃ ekaraseneva desanaṃ dassetuṃ labbhamānassāpi",
  "tika-s0104t:1071_4": "kassaci aggahaṇaṃ. Tathā hi rūpakaṇḍe dukādīsu, tanniddesesu ca hadayavatthu na gahitaṃ.",
  "tika-s0104t:1071_5": "Itaravatthūhi asamānagatikattā desanābhedo hotīti. Yathā hi cakkhuviññāṇādīni ekantato",
  "tika-s0104t:1071_6": "cakkhādinissayāni, na evaṃ manoviññāṇaṃ ekantena hadayavatthunissayaṃ āruppe tadabhāvato,",
  "tika-s0104t:1071_7": "nissayanissitavasena ca vatthudukādidesanā pavattā “atthi rūpaṃ cakkhuviññāṇassa",
  "tika-s0104t:1071_8": "vatthu, atthi rūpaṃ na cakkhuviññāṇassa vatthū”tiādinā. Yampi manoviññāṇaṃ ekantato",
  "tika-s0104t:1071_9": "hadayavatthunissayaṃ, tassa vasena “atthi rūpaṃ manoviññāṇassa vatthū”tiādinā dukādīsu",
  "tika-s0104t:1071_10": "vuccamānesupi na tadanurūpā ārammaṇadukādayo sambhavanti. Na hi “atthi rūpaṃ manoviññāṇassa",
  "tika-s0104t:1071_11": "ārammaṇaṃ, atthi rūpaṃ na manoviññāṇassa ārammaṇa”nti sakkā vattuṃ tadanārammaṇarūpassābhāvatoti",
  "tika-s0104t:1071_12": "vatthārammaṇadukā bhinnagatikā siyuṃ, tasmā na ekarasā desanā bhaveyyāti na vuttaṃ,",
  "tika-s0104t:1071_13": "tathā nikkhepakaṇḍe cittuppādavibhāgena visuṃ avuccamānattā avitakkaavicārapadavissajjane",
  "tika-s0104t:1071_14": "“vicāro cā”ti vattuṃ na sakkāti āvitakkavicāramattapadavissajane labbhamānopi vitakko",
  "tika-s0104t:1071_15": "na uddhato. Aññathā hi “vitakko cā”ti vattabbaṃ siyā, evamevidhāpi bhikkhusaṅghaguṇo",
  "tika-s0104t:1071_16": "na desitoti. Kāmaṃ saddato evaṃ na desito, atthato pana brahmadattena bhāsitavaṇṇassa",
  "tika-s0104t:1071_17": "anusandhidassanavasena imissā desanāya āraddhattā dīpetuṃ vaṭṭatīti āha “atthaṃ panā”tiādi.",
  "tika-s0104t:1072_0": "Tatthāyaṃ dīpanā – “pāṇātipātaṃ pahāya pāṇātipātā paṭivirato samaṇassa gotamassa",
  "tika-s0104t:1072_1": "sāvakasaṅgho nihitadaṇḍo nihitasattho”ti vitthāretabbaṃ. Nanu dhammassāpi vaṇṇo brahmadattena",
  "tika-s0104t:1072_2": "bhāsitoti? Saccaṃ bhāsito, so pana sammāsambuddhapabhavattā, ariyasaṅghādhārattā",
  "tika-s0104t:1072_3": "ca dhammassa dhammānubhāvasiddhattā ca tesaṃ, tadubhayavaṇṇadīpaneneva dīpitoti visuṃ",
  "tika-s0104t:1072_4": "na uddhato. Saddhammānubhāveneva hi bhagavā, bhikkhusaṅgho ca pāṇātipātādippahānasamattho",
  "tika-s0104t:1072_5": "hoti. Atthāpattivasena paraviheṭhanassa parivajjitabhāvadīpanatthaṃ daṇḍasatthānaṃ",
  "tika-s0104t:1072_6": "nikkhepavacanti āha “parūpaghātatthāyā”tiādi. Avattanatoti apavattanato, asañcaraṇato",
  "tika-s0104t:1072_7": "vā. Nikkhitto daṇḍo yenāti nikkhittadaṇḍo. Tathā nikkhittasattho. Majjhimassa purisassa",
  "tika-s0104t:1072_8": "catuhatthappamāṇo cettha daṇḍo. Tadavaseso muggarakhaggādayo satthaṃ, tena vuttaṃ",
  "tika-s0104t:1072_9": "“ettha cā”tiādi. Viheṭhanabhāvatoti vihiṃ sanabhāvato, etena sasati hiṃsati anenāti",
  "tika-s0104t:1072_10": "satthanti atthaṃ dasseti. “Parūpaghātatthāyā”tiādinā āpannamatthaṃ vivarituṃ “yaṃ",
  "tika-s0104t:1072_11": "panā”tiādi vuttaṃ. Kataro jiṇṇo, tassa, tenavā ālambito daṇḍo kattaradaṇḍo. Dantasodhanaṃ",
  "tika-s0104t:1072_12": "kātuṃ yoggaṃ kaṭṭhaṃ dantakaṭṭhaṃ, na pana dantasodhanakaṭṭhaṃ. “Dantakaṭṭhavāsiṃ",
  "tika-s0104t:1072_13": "vā”tipi pāṭho, dantakaṭṭhacchedanakavāsinti attho. Khuddakaṃ nakhacchedanādikiccanipphādakaṃ",
  "tika-s0104t:1072_14": "satthaṃ pipphalikaṃ. Idaṃ pana bhikkhusaṅghādhīnavacanaṃ. “Bhikkhusaṅghavasenapi",
  "tika-s0104t:1072_15": "dīpetuṃ vaṭṭatī”ti vuttatā tassāpi ekadesena dīpanatthaṃ vuttaṃ.",
  "tika-s0104t:1073_0": "Lajjā-saddo hiriatthoti āha “pāpajigucchanalakkhaṇāyā”ti. Dhammagarutāya hi buddhānaṃ,",
  "tika-s0104t:1073_1": "dhammassa ca attādhīnattā attādhipatibhūtā lajjāva vuttā, na lokādhipatibhūtaṃ ottappaṃ.",
  "tika-s0104t:1073_2": "Apica “lajjī”ti ettha vuttalajjāya ottappampi vuttameva, tasmā lajjāti hiriottappānamadhivacanaṃ",
  "tika-s0104t:1073_3": "daṭṭhabbaṃ. Na hi pāpajigucchanaṃ pāputtāsanarahitaṃ, pāpabhayaṃ vā alajjanaṃ nāma",
  "tika-s0104t:1073_4": "atthīti. “Dayaṃ mettacittataṃ āpanno”ti kasmā vuttaṃ, nanu dayā-saddo “dayāpanno”tiādīsu",
  "tika-s0104t:1073_5": "karuṇāyapi vattatīti? Saccametaṃ, ayaṃ pana dayāsaddo anurakkhaṇatthaṃ antonītaṃ",
  "tika-s0104t:1073_6": "katvā pavattamāno mettāya, karuṇāya ca pavattatīti idha mettāya pavattamāno vutto",
  "tika-s0104t:1073_7": "karuṇāya, vakkhamānattā. Midati sinehatīti mettā, sā etassa atthīti mettaṃ, mettaṃ",
  "tika-s0104t:1073_8": "cittaṃ etassāti mettacitto, mettāya sampayuttaṃ cittaṃ etassāti vā, tassa bhāvo mettacittatā",
  "tika-s0104t:1073_9": "mettā eva mūlabhūtena tannimittena puggalasmiṃ buddhiyā, saddassa ca pavattanato.",
  "tika-s0104t:1074_0": "“Pāṇabhūteti pāṇajāte”ti vuttaṃ. Evaṃ sati pāṇo bhūto yesanti pāṇabhūtāti nibbacanaṃ",
  "tika-s0104t:1074_1": "kattabbaṃ. Atha vā jīvitindriyasamaṅgitāya pāṇasaṅkhāte taṃtaṃkammānurūpaṃ pavattanato",
  "tika-s0104t:1074_2": "bhūtanāmake satteti attho. Anukampakoti karuṇāyanako. Yasmā pana mettā karuṇāya visesapaccayo",
  "tika-s0104t:1074_3": "hoti, tasmā purimapadatthabhūtā mettā eva paccayabhāvena “tāya eva dayāpannatāyā”ti",
  "tika-s0104t:1074_4": "vuttā. Iminā hi padena karuṇāya gahitāya yehi dhammehi pāṇātipātā paṭivirati sampajjati,",
  "tika-s0104t:1074_5": "tehi lajjāmettākaruṇāhi samaṅgibhāvo yathākkamaṃ padattayena dassito. Paradukkhāpanayanakāmatāpi",
  "tika-s0104t:1074_6": "hi hitānukampanamevāti avassaṃ ayamattho sampaṭicchitabboti. Imāya pāḷiyā, saṃvaṇṇanāya",
  "tika-s0104t:1074_7": "ca tassā viratiyā sattavasena apariyantataṃ dasseti.",
  "tika-s0104t:1075_0": "Viharatīti ettha vi-saddo vicchindanatthe, hara-saddo nayanatthe, nayanañca nāmetaṃ",
  "tika-s0104t:1075_1": "idha pavattanaṃ, yāpanaṃ, pālanaṃ vāti āha “iriyati yapeti yāpeti pāletī”ti. Yapeti",
  "tika-s0104t:1075_2": "yāpetīti cettha pariyāyavacanaṃ. Tasmā yathāvuttappakāro hutvā ekasmiṃ iriyāpathe",
  "tika-s0104t:1075_3": "uppannaṃ dukkhaṃ aññena iriyāpathena vicchinditvā harati pavatteti, attabhāvaṃ vā",
  "tika-s0104t:1075_4": "yāpeti pāletīti attho veditabbo. Iti vā hīti ettha hi-saddo vacanasiliṭṭhatāmatte",
  "tika-s0104t:1075_5": "kassacipi tena jotitatthassa abhāvato. Tenāha “evaṃ vā bhikkhave”ti. Visuṃ kappanameva",
  "tika-s0104t:1075_6": "attho vikappatthoti so anekabhinnesuyeva atthesu labbhati, anekabhedā ca atthā uparivakkhamānā",
  "tika-s0104t:1075_7": "evāti vuttaṃ “upari adinnā…pe… apekkhitvā”ti. “Eva”ntiādi ganthagāravapariharaṇaṃ, nayadānaṃ vā.",
  "tika-s0104t:1076_0": "Idāni sampiṇḍanatthaṃ dassento “ayaṃ panetthā”tiādimāha. Tattha na hanatīti na hiṃsati.",
  "tika-s0104t:1076_1": "Na ghātetīti na vadhati. Tatthāti pāṇātipāte. Samanuññoti santuṭṭho. Aho vata reti",
  "tika-s0104t:1076_2": "bhonto ekaṃsato acchariyāti attho. Ācārasīlamattakanti sādhujanācāramattakaṃ, matta-saddo",
  "tika-s0104t:1076_3": "cettha visesanivattiattho, tena indriyasaṃvarādiguṇehipi lokiyaputhujjano tathāgatassa",
  "tika-s0104t:1076_4": "vaṇṇaṃ vattuṃ na sakkotīti dasseti. Tathā hi indriyasaṃvarapaccayaparibhogasīlāni",
  "tika-s0104t:1076_5": "idha na vibhattāni. Eva-saddo padapūraṇamattaṃ, matta-saddena vā yathāvuttatthassāvadhāraṇaṃ",
  "tika-s0104t:1076_6": "karoti, eva-saddena ācārasīlameva vattuṃ sakkotīti sanniṭṭhānaṃ. Evamīdisesu. “Iti",
  "tika-s0104t:1076_7": "vā hi bhikkhave puthujjano tathāgatassa vaṇṇaṃ vadamāno vadeyyā”ti vacanasāmatthiyeneva",
  "tika-s0104t:1076_8": "taduttari guṇaṃ vattuṃ na sakkhissati. “Taṃ vo upari vakkhāmī”ti ca atthassāpajjanato",
  "tika-s0104t:1076_9": "tathāpannamatthaṃ dassetuṃ “upari asādhāraṇabhāva”ntiādi vuttaṃ. “Na kevalañcā”tiādinā",
  "tika-s0104t:1076_10": "puggalavivecanena pana “puthujjano”ti idaṃ nidassanamattanti dassitaṃ. “Ito para”ntiādinā",
  "tika-s0104t:1076_11": "ganthagāravaṃ pariharati. Pubbe vuttaṃ padaṃ pubbapadaṃ,na pubbapadaṃ tathā, na pubbaṃ",
  "tika-s0104t:1076_12": "vā apubbaṃ, tameva padaṃ tathā.",
  "tika-s0104t:1077_0": "Saddantarayogena dhātūnamatthavisesavācakattā “ādāna”nti etassa gahaṇanti attho daṭṭhabbo,",
  "tika-s0104t:1077_1": "tenāha “haraṇa”ntiādi. Parassāti attasantakato parabhūtassa santakassa, yo vā attato",
  "tika-s0104t:1077_2": "añño, so puggalo paro nāma, tassa idaṃ parantipi yujjati, “parasaṃharaṇa”ntipi pāṭho,",
  "tika-s0104t:1077_3": "saṃ-saddo cettha dhanattho,parasantakaharaṇanti vuttaṃ hoti. Theno vuccati coro,",
  "tika-s0104t:1077_4": "tassa bhāvo theyyaṃ, corakammaṃ. Corikāti corassa kiriyā. Tadatthaṃ vivarati “tatthā”tiādinā.",
  "tika-s0104t:1077_5": "Tatthāti “ādinnādāna”nti pade. Parapariggahitameva ettha adinnaṃ, na pana dantapoṇasikkhāpade",
  "tika-s0104t:1077_6": "viya appaṭiggahitakaṃ attasantakanti adhippāyo. “Yattha paro”tiādi ubhayattha sambandho",
  "tika-s0104t:1077_7": "āvuttiyādinayena. Tasmā “taṃ parapariggahitaṃ nāma, tasmiṃ parapariggahite”ti ca",
  "tika-s0104t:1077_8": "yojetabbaṃ. Yathākāmaṃ karotīti yathākāmakārī, tassa bhāvo yathākāmakaritā, taṃ.",
  "tika-s0104t:1077_9": "Tathārucikaraṇaṃ āpajjantoti attho. Sasantakattā adaṇḍāraho dhanadaṇḍarājadaṇḍavasena.",
  "tika-s0104t:1077_10": "Anupavajjo ca codanāsāraṇādivasena. Taṃ parapariggahitaṃ ādiyati etenāti tadādāyako,",
  "tika-s0104t:1077_11": "sveva upakkamo, taṃ samuṭṭhāpetīti tadādāyakaupakkamasamuṭṭhāpikā. Theyyā eva cetanā",
  "tika-s0104t:1077_12": "theyyacetanā. Khuddakatāappagghatādivasena hīne. Mahantatāmahagghatādivasena paṇīte.",
  "tika-s0104t:1077_13": "Kasmā? Vatthuhīnatāyāti gamyamānattā na vuttaṃ, hīne, hīnaguṇānaṃ santake ca cetanā",
  "tika-s0104t:1077_14": "dubbalā, paṇīte, paṇītaguṇānaṃ santake ca balavatīti heṭṭhā vuttanayena tehi kāraṇehi",
  "tika-s0104t:1077_15": "appasāvajjamahāsāvajjatā veditabbā. Ācariyā pana hīnapaṇītato khuddakamahante visuṃ",
  "tika-s0104t:1077_16": "gahetvā “idhāpi khuddake parasantake appasāvajjaṃ, mahante mahāsāvajjaṃ. Kasmā? Payogamahantatāya.",
  "tika-s0104t:1077_17": "Vatthuguṇānaṃ pana samabhāve sati kilesānamupakkamānañca mudutāya appasāvajjaṃ, tibbatāya",
  "tika-s0104t:1077_18": "mahāsāvajjanti ayampi nayo yojetabbo”ti vadanti.",
  "tika-s0104t:1078_0": "Sāhatthikādayoti ettha parasantakassa sahatthā gahaṇaṃ sāhatthiko. Aññe āṇāpetvā",
  "tika-s0104t:1078_1": "gahaṇaṃ āṇattiko. Antosuṅkaghāte ṭhitena bahisuṅkaghātaṃ pātetvā gahaṇaṃ nissaggiyo.",
  "tika-s0104t:1078_2": "“Asukaṃ bhaṇḍaṃ yadā sakkosi, tadā avaharā”ti atthasādhakāvahāranipphādakena, āṇāpanena",
  "tika-s0104t:1078_3": "vā, yadā kadāci parasantakavināsakena sappitelakumbhiādīsu dukūlasāṭakacammakhaṇḍādipakkhipanādinā",
  "tika-s0104t:1078_4": "vā gahaṇaṃ thāvaro. Mantaparijappanena gahaṇaṃ vijjāmayo. Vinā mantena, kāyavacīpayogehi",
  "tika-s0104t:1078_5": "tādisaiddhiyogena parasantakassa ākaḍḍhanaṃ iddhimayo. Kāyavacīpayogesu hi santesuyeva",
  "tika-s0104t:1078_6": "iddhimayo avaharaṇapayogo hoti, no asantesu. Tathā hi vuttaṃ “anāpatti bhikkhave,",
  "tika-s0104t:1078_7": "iddhimassa iddhivisaye”ti, te ca kho payogā yathānurūpaṃ pavattāti sambandho. Tesaṃ",
  "tika-s0104t:1078_8": "pana payogānaṃ sabbesaṃ sabbattha avahāresu asambhavato “yathānurūpa”nti vuttaṃ.",
  "tika-s0104t:1079_0": "Sandhicchedādīni katvā adissamānena vā, kūṭamānakūṭakahāpaṇādīhi vañcanena vā, avaharaṇaṃ",
  "tika-s0104t:1079_1": "theyyāvahāro. Pasayha balasā abhibhuyya santajjetvā, bhayaṃ dassetvā vā avaharaṇaṃ",
  "tika-s0104t:1079_2": "pasayhāvahāro. Parabhaṇḍaṃ paṭicchādetvā avaharaṇaṃ paṭicchannāvahāro. Bhaṇḍokāsaparikappavasena",
  "tika-s0104t:1079_3": "parikappetvā avaharaṇaṃ parikappāvahāro. Kusaṃ saṅkāmetvā avaharaṇaṃ kusāvahāro.",
  "tika-s0104t:1079_4": "Iti-saddena cettha ādiatthena, nidassananayena vā avasesā cattāro pañcakāpi gahitāti",
  "tika-s0104t:1079_5": "veditabbaṃ. Pañcannañhi pañcakānaṃ samodhānabhūtā pañcavīsati avahārā sabbepi adinnādānameva,",
  "tika-s0104t:1079_6": "aviññattiyā vā ariyāya viññattiyā vā dinnamevāti attho. “Dinnādāyī”ti idaṃ payogato",
  "tika-s0104t:1079_7": "parisuddhabhāvadassanaṃ. “Dinnapāṭikaṅkhī”ti idaṃ pana āsayatoti āha “cittenā”tiādi.",
  "tika-s0104t:1080_0": "Athenenāti ettha -saddo na-saddassa kāriyo, a-saddo vā eko nipāto na-saddatthoti",
  "tika-s0104t:1080_1": "dassetuṃ “na thenenā”ti vuttaṃ. Pāḷiyaṃ dissamānavākyāvatthikavibhattiyantapaṭirūpakatākaraṇena",
  "tika-s0104t:1080_2": "saddhiṃ samāsadassanametaṃ. Pakaraṇādhigate pana atthe viveciyamāne idha athenatoyeva",
  "tika-s0104t:1080_3": "sucibhūtatā adhigamīyati adinnādānādhikārattāti āha “athenattāyeva sucibhūtenā”ti",
  "tika-s0104t:1080_4": "tena hetālaṅkāravacanametanti dasseti. Āhito ahaṃmāno etthāti attā, attabhāvo. Bhagavato",
  "tika-s0104t:1080_5": "pana so ruḷhiyā yathā taṃ nicchandarāgesu sattavohāro. Adati vā saṃsāradukkhanti",
  "tika-s0104t:1080_6": "attā, tenāha “attabhāvenā”ti. Padattayepi itthambhūtalakkhaṇe karaṇavacananti ñāpetuṃ",
  "tika-s0104t:1080_7": "“athenaṃ…pe… katvā”ti vuttaṃ. Athenena attanā athenattā hutvā sucibhūtena attanā",
  "tika-s0104t:1080_8": "sucibhūtattā hutvā viharatītipi attho.",
  "tika-s0104t:1081_0": "Sesanti “pahāya paṭivirato”ti evamādikaṃ. Tañhi pubbe vuttanayaṃ. Kiñcāpi nayidha",
  "tika-s0104t:1081_1": "sikkhāpadavohārena virati vuttā, ito aññesu pana suttapadesesu, vinayābhidhammesu",
  "tika-s0104t:1081_2": "ca pavattavohārena viratiyo, cetanā ca adhisīlasikkhānamadhiṭṭhānabhāvato, tesamaññatarakoṭṭhāsabhāvato",
  "tika-s0104t:1081_3": "ca “sikkhāpada”ntveva vattabbāti āha “paṭhamasikkhāpade”ti. Kāmañcettha “lajjī dayāpanno”ti",
  "tika-s0104t:1081_4": "na vuttaṃ, adhikāravasena, pana atthato ca vuttamevāti veditabbaṃ. Yathā hi lajjādayo",
  "tika-s0104t:1081_5": "pāṇātipātappahānassa visesapaccayo, evaṃ adinnādānappahānassāpīti. Esa nayo ito paresupi.",
  "tika-s0104t:1081_6": "Atha vā sucibhūtenāti hirottappādisamannāgamanaṃ, ahirikādīnañca pahānaṃ vuttamevāti",
  "tika-s0104t:1081_7": "“lajjī dayāpanno”ti na vuttaṃ.",
  "tika-s0104t:1082_0": "Brahma-saddo idha seṭṭhavācako, abrahmānaṃ nihīnānaṃ, abrahmaṃ vā nihīnaṃ cariyaṃ",
  "tika-s0104t:1082_1": "vutti abrahmacariyaṃ, methunadhammo. Brahmaṃ seṭṭhaṃ ācāranti methunaviratiṃ. Na",
  "tika-s0104t:1082_2": "ācaratīti anācārī, [ārācārī ] tadācāravirahitoti attho, tenāha “abrahmacariyato dūracārī”ti.",
  "tika-s0104t:1082_3": "Dūro methunasaṅkhāto ācāro, so virahena yassatthīti dūracārī, methunadhammato vā",
  "tika-s0104t:1082_4": "dūro hutvā tabbiratiṃ ācaratīti dūracārītipi vaṭṭati. Mithunānaṃ rāgapariyuṭṭhānena",
  "tika-s0104t:1082_5": "sadisānaṃ ubhinnaṃ ayaṃ methunoti atthaṃ dasseti “rāgapariyuṭṭhānavasenā”tiādinā.",
  "tika-s0104t:1082_6": "Asataṃ dhammo ācāroti asaddhammo, tasmā. Abhedavohārena gāmasaddeneva gāmavāsino",
  "tika-s0104t:1082_7": "gahitāti vuttaṃ “gāmavāsīna”nti, gāme vasataṃ dhammotipi yujjati. “Dūracārī”ti cettha",
  "tika-s0104t:1082_8": "vacanato, pāḷiyaṃ vā “methunā” tveva avatvā “gāmadhammā”tipi vuttattā",
  "tika-s0104t:1083_0": "“Idha brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva",
  "tika-s0104t:1083_1": "kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaparimaddananhāpanasambāhanaṃ",
  "tika-s0104t:1083_2": "sādiyati, so taṃ assādeti, taṃ nikāmeti, tena ca vittiṃ āpajjati, idampi kho brāhmaṇa",
  "tika-s0104t:1083_3": "brahmacariyassa khaṇḍampi chiddampi sabalampi kammāsampi, ayaṃ vuccati brāhmaṇa aparisuddhaṃ",
  "tika-s0104t:1083_4": "brahmacariyaṃ carati saṃyutto methunena saṃyogena, na parimuccati jātiyā jarāya maraṇena",
  "tika-s0104t:1083_5": "sokehi paridevehi dukkhehi domanassehi upāyāsehi, na parimuccati dukkhasmāti vadāmi.",
  "tika-s0104t:1084_0": "Puna caparaṃ…pe… napi mātugāmassa ucchādanaparimandananhāpanasambāhanaṃ sādiyati,",
  "tika-s0104t:1084_1": "apica kho mātugāmena saddhiṃ sañjagghati saṃkīḷati saṃkelāyati…pe… napi mātugāmena",
  "tika-s0104t:1084_2": "saddhiṃ sañjagghati saṃkīḷati saṃkelāyati, apica kho mātugāmassa cakkhunā cakkhuṃ",
  "tika-s0104t:1084_3": "upanijjhāyati pekkhati…pe… napi mātugāmassa cakkhunā cakkhuṃ upanijjhāyati pekkhati,",
  "tika-s0104t:1084_4": "apica kho mātugāmassa saddaṃ suṇāti tirokuṭṭaṃ vā tiropākāraṃ vā hasantiyā vā bhaṇantiyā",
  "tika-s0104t:1084_5": "vā gāyantiyā vā rodantiyā vā…pe… napi mātugāmassa saddaṃ suṇāti tirokuṭṭaṃ vā tiropākāraṃ",
  "tika-s0104t:1084_6": "vā hasantiyā vā bhaṇantiyā vā gāyantiyā vā rodantiyā vā, apica kho yānissa tāni pubbe",
  "tika-s0104t:1084_7": "mātugāmena saddhiṃ hasitalapitakīḷitāni, tāni anussarati…pe… napi yānissa tāni pubbe",
  "tika-s0104t:1084_8": "mātugāmena saddhiṃ hasitalapitakīḷitāni, tāni anussarati, apica kho passati gahapatiṃ",
  "tika-s0104t:1084_9": "vā gahapatiputtaṃ vā pañcahi kāmaguṇehi samappitaṃ samaṅgibhūtaṃ paricārayamānaṃ…pe…",
  "tika-s0104t:1084_10": "napi passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūtaṃ",
  "tika-s0104t:1084_11": "paricārayamānaṃ, apica kho aññataraṃ devanikāyaṃ paṇidhāya brahmacariyaṃ carati “imināhaṃ",
  "tika-s0104t:1084_12": "sīlena vā vatena vā tapena vā brahmacariyena vā devo vā bhavissāmi devaññataro vā”ti.",
  "tika-s0104t:1084_13": "So taṃ assādeti, taṃ nikāmeti, tena ca vittiṃ āpajjati. Idampi kho brāhmaṇa brahmacariyassa",
  "tika-s0104t:1084_14": "khaṇḍampi chiddampi sabalampi kammāsampi. Ayaṃ vuccati brāhmaṇa, aparisuddhaṃ brahmacariyaṃ",
  "tika-s0104t:1084_15": "carati saṃyutto methunena saṃyogena, na parimuccati jātiyā jarāya maraṇena sokehi",
  "tika-s0104t:1084_16": "paridevehi dukkhehi domanassehi upāyāsehi, na parimuccati dukkhasmāti vadāmī”ti –",
  "tika-s0104t:1085_0": "Aṅguttarāgame sattakanipāte jāṇusoṇisutte āgatā sattavidhamethunasaṃyogāpi paṭivirati",
  "tika-s0104t:1085_1": "dassitāti daṭṭhabbā. Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā",
  "tika-s0104t:1085_2": "cetanā abrahmacariyaṃ. Pañcasikkhāpadakkame micchācāre pana agamanīyaṭṭhānavītikkamacetanā",
  "tika-s0104t:1085_3": "yathāvuttā kāmesu micchācāroti yojetabbaṃ.",
  "tika-s0104t:1086_0": "Tattha agamanīyaṭṭhānaṃ nāma purisānaṃ tāva māturakkhitādayo dasa, dhanakkītādayo",
  "tika-s0104t:1086_1": "dasāti vīsati itthiyo. Itthīsu pana dasannaṃ dhanakkītādīnaṃ, sārakkhasaparidaṇḍānañca",
  "tika-s0104t:1086_2": "vasena dvādasannaṃ aññe purisā. Ye paneke vadanti “cattāro kāmesu micchācārā akālo,",
  "tika-s0104t:1086_3": "adeso, anaṅgo, adhammo cā”ti, te vippaṭipattimattaṃ pati parikappetvā vadanti. Na",
  "tika-s0104t:1086_4": "hi sāgamanīyaṭṭhāne pavattā vippaṭipatti micchācāro nāma sambhavati. Sā panesā duvidhāpi",
  "tika-s0104t:1086_5": "vippaṭipatti guṇavirahite appasāvajjā, guṇasampanne mahāsāvajjā. Guṇarahitepi ca",
  "tika-s0104t:1086_6": "abhibhavitvā vippaṭipatti mahāsāvajjā, ubhinnaṃ samānacchandabhāve appasāvajjā, samānacchandabhāvepi",
  "tika-s0104t:1086_7": "kilesānaṃ, upakkamānañca mudutāya appasāvajjā, tibbatāya mahāsāvajjāti veditabbaṃ.",
  "tika-s0104t:1087_0": "Tassa pana abrahmacariyassa dve sambhārā sevetukāmatācittaṃ, maggenamaggapaṭipattīti.",
  "tika-s0104t:1087_1": "Micchācārassa pana cattāro sambhārā agamanīyavatthu, tasmiṃ sevanacittaṃ, sevanāpayogo,",
  "tika-s0104t:1087_2": "maggenamaggapaṭipattiadhivāsananti evaṃ aṭṭhakathāsu “cattāro sambhārā”ti vuttattā",
  "tika-s0104t:1087_3": "abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato",
  "tika-s0104t:1087_4": "abhibhuyyamānassa micchācāro na hotīti vadanti keci. Sevanacitte sati payogābhāvo",
  "tika-s0104t:1087_5": "na pamāṇaṃ itthiyā sevanapayogassa yebhuyyena abhāvato, purisasseva yebhuyyena sevanapayogo",
  "tika-s0104t:1087_6": "hotīti itthiyā puretaraṃ sevanacittaṃ upaṭṭhapetvā nisinnāya [nipannāya ] micchācāro",
  "tika-s0104t:1087_7": "na siyāti āpajjati. Tasmā purisassa vasena ukkaṃsato “cattāro sambhārā”ti vuttaṃ.",
  "tika-s0104t:1087_8": "Aññathā hi itthiyā purisakiccakaraṇakāle purisassāpi sevanāpayogābhāvato micchācāro",
  "tika-s0104t:1087_9": "na siyāti vadanti eke.",
  "tika-s0104t:1088_0": "Idaṃ panettha sanniṭṭhānaṃ – attano ruciyā pavattitassa sevanāpayogeneva sevanacittatāsiddhito",
  "tika-s0104t:1088_1": "agamanīyavatthu, sevanāpayogo, maggenamaggapaṭipattiadhivāsananti tayo, balakkārena",
  "tika-s0104t:1088_2": "pavattitassa purimuppannasevanābhisandhipayogābhāvato agamanīyavatthu, tasmiṃ sevanacittaṃ,",
  "tika-s0104t:1088_3": "maggenamaggapaṭipattiadhivāsananti tayo, anavasesaggahaṇena pana vuttanayena cattāroti,",
  "tika-s0104t:1088_4": "tampi keciyeva vadanti, vīmaṃsitvā gahetabbanti abhidhammānuṭīkāyaṃ vuttaṃ. Eko payogo sāhatthikova.",
  "tika-s0104t:1089_0": "9. Musāti tatiyanto, dutiyanto vā nipāto micchāpariyāyo, kiriyāpadhānoti āha “visaṃvādanapurekkhārassā”tiādi.",
  "tika-s0104t:1089_1": "Pure karaṇaṃ purekkhāro, visaṃvādanassa purekkhāro yassāti tathā, tassa kammapathappattameva",
  "tika-s0104t:1089_2": "dassetuṃ “atthabhañjanako”ti vuttaṃ, parassa hitavināsakoti attho. Musāvādo pana",
  "tika-s0104t:1089_3": "sasantakassa adātukāmatāya, hasādhippāyena ca bhavati. Vacasā katā vāyāmappadhānā",
  "tika-s0104t:1089_4": "kiriyā vacīpayogo. Tathā kāyena katā kāyapayogo. Visaṃvādanādhippāyo pubbabhāgakkhaṇe,",
  "tika-s0104t:1089_5": "taṅkhaṇe ca. Vuttañhi “pubbevassa hoti ‘musā bhaṇissa’nti, bhaṇantassa hoti ‘musā",
  "tika-s0104t:1089_6": "bhaṇāmī’ti” etadeva hi dvayaṃ aṅgabhūtaṃ. Itaraṃ “bhaṇitassa hoti ‘musā mayā bhaṇita’nti”",
  "tika-s0104t:1089_7": "vuttaṃ pana hotu vā, mā vā, akāraṇametaṃ. Assāti visaṃvādakassa. “Cetanā”ti etena",
  "tika-s0104t:1089_8": "sambandho. Visaṃ vādeti etenāti visaṃvādanaṃ, tadeva kāyavacīpayogo, taṃ samuṭṭhāpetīti",
  "tika-s0104t:1089_9": "tathā, iminā musāsaṅkhātena kāyavacīpayogena, musāsaṅkhātaṃ vā kāyavacīpayogaṃ vadati",
  "tika-s0104t:1089_10": "viññāpeti, samuṭṭhāpeti vā etenāti musāvādoti atthamāha. “Vādo”ti vutte visaṃvādanacittaṃ,",
  "tika-s0104t:1089_11": "tajjo vāyāmo, parassa tadatthavijānananti lakkhaṇattayaṃ vibhāvitameva hoti.",
  "tika-s0104t:1090_0": "“Atathaṃ vatthu”nti lakkhaṇaṃ pana avibhāvitameva musā-saddassa payogasaṅkhātakiriyāvācakattā.",
  "tika-s0104t:1090_1": "Tasmā idha naye lakkhaṇassa abyāpitatāya, musā-saddassa ca visaṃvāditabbatthavācakatāsambhavato",
  "tika-s0104t:1090_2": "paripuṇṇaṃ katvā musāvādalakkhaṇaṃ dassetuṃ “aparo nayo”tiādi vuttaṃ. Lakkhaṇatoti",
  "tika-s0104t:1090_3": "sabhāvato. Tathāti tena tathākārena. Kāyavacīviññattiyo samuṭṭhāpetīti viññattisamuṭṭhāpikā.",
  "tika-s0104t:1090_4": "Imasmiṃ pana naye musā vatthu vadīyati vuccati etenāti musāvādoti nibbacanaṃ daṭṭhabbaṃ.",
  "tika-s0104t:1090_5": "“So yamattha”ntiādinā kammapathappattassa vatthuvasena appasāvajjamahāsāvajjabhāvamāha.",
  "tika-s0104t:1090_6": "Yassa atthaṃ bhañjati, tassa appaguṇatāya appasāvajjo, mahāguṇatāya mahāsāvajjoti",
  "tika-s0104t:1090_7": "adinnādāne viya guṇavasenāpi yojetabbaṃ. Kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0104t:1091_0": "“Apicā”tiādinā musāvādasāmaññassāpi appasāvajjamahāsāvajjabhāvaṃ dasseti. Attano",
  "tika-s0104t:1091_1": "santakaṃ adātukāmatāyāti, hi hasādhippāyenāti ca musāvādasāmaññato vuttaṃ. Ubhayatthāpi",
  "tika-s0104t:1091_2": "ca visaṃvādanapurekkhāreneva musāvādo, na pana vacanamattena. Tattha pana cetanā",
  "tika-s0104t:1091_3": "balavatī na hotīti appasāvajjatā vuttā. Nadī maññeti nadī viya. Appatāya ūnassa atthassa",
  "tika-s0104t:1091_4": "pūraṇavasena pavattā kathā pūraṇakathā, bahutarabhāvena vuttakathāti vuttaṃ hoti.",
  "tika-s0104t:1092_0": "Tenākārena jāto tajjo, tassa visaṃvādanassa anurūpoti attho. Vāyāmoti vāyāmasīsena",
  "tika-s0104t:1092_1": "payogamāha. Vīriyappadhānā hi kāyikavācasikakiriyā idha adhippetā, na vāyāmamattaṃ.",
  "tika-s0104t:1092_2": "Visaṃvādanādhippāyena payoge katepi aparena tasmiṃ atthe aviññāte visaṃvādanassa",
  "tika-s0104t:1092_3": "asijjhanato parassa tadatthavijānanampi ekasambhārabhāvena vuttaṃ. Keci pana “abhūtavacanaṃ,",
  "tika-s0104t:1092_4": "visaṃvādanacittaṃ, parassa tadatthavijānana”nti tayo sambhāre vadanti. Kāyikova sāhatthikoti",
  "tika-s0104t:1092_5": "koci maññeyyāti taṃ nivāraṇatthaṃ “so kāyena vā”tiādi vuttaṃ. Tāya ce kiriyāya paro",
  "tika-s0104t:1092_6": "tamatthaṃ jānātīti taṅkhaṇe vā dandhatāya vicāretvā pacchā vā jānanaṃ sandhāya vuttaṃ.",
  "tika-s0104t:1092_7": "Ayanti visaṃvādako. Kiriyasamuṭṭhāpikacetanākkhaṇeyevāti kāyikavācasikakiriyasamuṭṭhāpikāya",
  "tika-s0104t:1092_8": "cetanāya pavattakkhaṇe eva. Musāvādakammunā bajjhatīti visaṃvādanacetanāsaṅkhātena",
  "tika-s0104t:1092_9": "musāvādakammunā sambandhīyati, allīyatīti vā attho. Sacepi dandhatāya vicāretvā pacchā",
  "tika-s0104t:1092_10": "cirenāpi paro tadatthaṃ jānāti, sanniṭṭhāpakacetanāya nibbattattā taṅkhaṇeyeva bajjhatīti vuttaṃ hoti.",
  "tika-s0104t:1093_0": "“Eko payogo sāhatthikovā”ti idaṃ porāṇaṭṭhakathāsu āgatanayena vuttanti idha saṅgahaṭṭhakathāya",
  "tika-s0104t:1093_1": "saṅgahakārassa attano matibhedaṃ dassetuṃ “yasmā panā”tiādi vuttaṃ. Tattha “yathā…pe…",
  "tika-s0104t:1093_2": "tathā”ti etena sāhatthiko viya āṇattikādayopi gahetabbā, aggahaṇe kāraṇaṃ natthi",
  "tika-s0104t:1093_3": "parassa visaṃvādanabhāvena tassadisattāti dasseti, “idamassa…pe… āṇāpentopī”ti āṇattikassa",
  "tika-s0104t:1093_4": "gahaṇe kāraṇaṃ, “paṇṇaṃ…pe… nissajjantopī”ti nissaggiyassa, “ayamattho…pe… ṭhapentopī”ti",
  "tika-s0104t:1093_5": "thāvarassa. Yasmā visaṃvādetīti sabbattha sambandho. Paṇṇaṃ likhitvāti tālādīnaṃ",
  "tika-s0104t:1093_6": "paṇṇaṃ akkharena likhitvā, paṇṇanti vā bhummatthe upayogavacanaṃ. Tena vuttaṃ “tirokuṭṭādīsū”ti",
  "tika-s0104t:1093_7": "[kuḍḍādīsu ] paṇṇe akkharaṃ lekhaniyā likhitvāti attho. Vīmaṃsitvā gahetabbāti attanomatiyā",
  "tika-s0104t:1093_8": "sabbadubbalattā anattukkaṃsanena vuttaṃ. Kiñhettha vicāretabbakāraṇaṃ atthi sayameva vicāritattā.",
  "tika-s0104t:1094": "Saccanti vacīsaccaṃ, saccena saccanti purimena vacīsaccena pacchimaṃ vacīsaccaṃ. Paccayavasena dhātupadantalopaṃ sandhāya “sandahatī”ti vuttaṃ. Saddavidū pana –",
  "tika-s0104t:1095": "“Vipubbo dhā karotyatthe, abhipubbo tu bhāsane;",
  "tika-s0104t:1096": "Nyāsaṃpubbo yathāyogaṃ, nyāsāropanasandhisū”ti. –",
  "tika-s0104t:1097_0": "Dhā-saddameva ghaṭanatthe paṭhanti. Tasmā pariyāyavasena “sandahatī”ti vuttantipi",
  "tika-s0104t:1097_1": "daṭṭhabbaṃ. Tadadhippāyaṃ dasseti “na antarantarā”tiādinā. “Yo hī”tiādi tabbivaraṇaṃ.",
  "tika-s0104t:1097_2": "Antaritattāti antarā paricchinnattā. Na tādisoti na evaṃvadanasabhāvo. Jīvitahetupi,",
  "tika-s0104t:1097_3": "pageva aññahetūti api-saddo sambhāvanattho.",
  "tika-s0104t:1098_0": "“Saccato thetato”tiādīsu viya theta-saddo thirapariyāyo, thirabhāvo ca saccavāditādhikārattā",
  "tika-s0104t:1098_1": "kathāvasena veditabboti āha “thirakathoti attho”ti. Thitassa bhāvoti hi theto, thirabhāvo,",
  "tika-s0104t:1098_2": "tena yuttattā puggalo idha theto nāma. Haliddīti suvaṇṇavaṇṇakandanipphattako gacchaviseso.",
  "tika-s0104t:1098_3": "Thuso nāma dhaññattaco, dhaññapalāso ca. Kumbhaṇḍanti mahāphalo sūpasampādako latāviseso.",
  "tika-s0104t:1098_4": "Indakhīlo nāma gambhīranemo esikāthambho. Yathā haliddirāgādayo anavaṭṭhitasabhāvatāya",
  "tika-s0104t:1098_5": "na ṭhitā, evaṃ na ṭhitā kathā etassāti naṭhitakatho [nathirakatho ] yathā pāsāṇalekhādayo",
  "tika-s0104t:1098_6": "avaṭṭhitasabhāvatāya ṭhitā, evaṃ ṭhitā kathā etassāti ṭhitakathoti [thirakatho ]",
  "tika-s0104t:1098_7": "haliddirāgādayo yathā kathāya upamāyo honti, evaṃ yojetabbaṃ. Kathāya hi etā upamāyoti.",
  "tika-s0104t:1099_0": "Pattisaṅkhātā saddhā ayati pavattati etthāti paccayikoti āha “pattiyāyitabbako”ti.",
  "tika-s0104t:1099_1": "Pattiyā ayitabbā pavattetabbāti pattiyāyitabbā ya-kārāgamena, vācā. Sā etassāti pattiyāyitabbako,",
  "tika-s0104t:1099_2": "tenāha “saddhāyitabbako”ti. Tadevatthaṃ byatirekena, anvayena ca dassetuṃ “ekacco",
  "tika-s0104t:1099_3": "hī”tiādi vuttaṃ. Vattabbataṃ āpajjati visaṃvādanato. Itarapakkhe ca avisaṃvādanatoti",
  "tika-s0104t:1099_4": "adhippāyo. “Loka”nti etena “lokassā”ti ettha kammatthe chaṭṭhīti dasseti.",
  "tika-s0104t:1100_0": "Satipi paccekaṃ pāṭhakkame aññāsu abhidhammaṭṭhakathā dīsu saṃvaṇṇanākkamena tiṇṇampi",
  "tika-s0104t:1100_1": "padānaṃ ekatthasaṃvaṇṇanaṃ kātuṃ “yāya vācāyā”tiādimāha, yāya vācāya karotīti sambandho.",
  "tika-s0104t:1100_2": "Parassāti yaṃ bhindituṃ taṃ vācaṃ bhāsati, tassa. Ca-saddo aṭṭhānapayutto, so dvandagabbhabhāvaṃ",
  "tika-s0104t:1100_3": "jotetuṃ kammadvaye payujjitabbo. Suññabhāvanti piyavirahitatāya rittabhāvaṃ. Sāti",
  "tika-s0104t:1100_4": "yathāvuttā saddasabhāvā vācā, etena piyañca suññañca piyasuññaṃ, taṃ karoti etāyāti",
  "tika-s0104t:1100_5": "pisuṇā niruttinayenāti vacanatthaṃ dasseti, pisatīti vā pisuṇā, samagge satte avayavabhūte",
  "tika-s0104t:1100_6": "vaggabhinne karotīti attho.",
  "tika-s0104t:1101_0": "Pharusanti sinehābhāvena lūkhaṃ. Sayampi pharusāti domanassasamuṭṭhitattā sabhāvena",
  "tika-s0104t:1101_1": "sayampi kakkasā. Pharusasabhāvato neva kaṇṇasukhā. Atthavipannatāya na hadayaṅgamā.",
  "tika-s0104t:1101_2": "Ettha pana paṭhamanaye pharusaṃ karotīti vacanatthena vā phalūpacārena vā vācāya",
  "tika-s0104t:1101_3": "pharusasaddappavatti veditabbā. Dutiyanaye mammacchedavasena pavattiyā ekantaniṭṭhuratāya",
  "tika-s0104t:1101_4": "ruḷhisaddavasena sabhāvena, kāraṇūpacārena vā vācāya pharusasaddappavatti daṭṭhabbā.",
  "tika-s0104t:1102_0": "Yenāti palāpasaṅkhātena niratthakavacanena. Samphanti “sa”nti vuttaṃ sukhaṃ, hitañca",
  "tika-s0104t:1102_1": "phalati paharati vināsetīti atthena “sampha”nti laddhanāmaṃ attano, paresañca anupakārakaṃ",
  "tika-s0104t:1102_2": "yaṃ kiñci atthaṃ, tenāha “niratthaka”nti, iminā samphaṃ palapati etenāti samphappalāpoti",
  "tika-s0104t:1102_3": "vacanatthaṃ dasseti.",
  "tika-s0104t:1103_0": "“Tesa”ntiādinā cetanāya phalavohārena pisuṇādisaddappavatti vuttā. “Sā evā”tiādinā",
  "tika-s0104t:1103_1": "pana cetanāya pavattiparikappanāya hetuṃ vibhāveti. Tattha “pahāyā”tiādivacanasannidhānato",
  "tika-s0104t:1103_2": "tassāyeva ca pahātabbatā yuttito adhippetāti attho.",
  "tika-s0104t:1104_0": "Tatthāti tāsu pisuṇavācādīsu. Saṃkiliṭṭhacittassāti lobhena, dosena vā vibādhitacittassa,",
  "tika-s0104t:1104_1": "upatāpitacittassa vā, dūsitacittassāti vuttaṃ hoti, “cetanā”ti etena sambandho. Yena",
  "tika-s0104t:1104_2": "saha paresaṃ bhedāya vadati, tassa attano piyakamyatāyāti attho. Cetanā pisuṇavācā",
  "tika-s0104t:1104_3": "nāma pisuṇaṃ vadanti etāyāti katvā. Samāsavisaye hi mukhyavasena attho gahetabbo,",
  "tika-s0104t:1104_4": "byāsavisaye upacāravasenāti daṭṭhabbaṃ. Yassa yato bhedaṃ karoti, tesu abhinnesu",
  "tika-s0104t:1104_5": "appasāvajjaṃ, bhinnesu mahāsāvajjaṃ. Tathā kilesānaṃ mudutibbatāvisesesupi yojetabbaṃ.",
  "tika-s0104t:1105_0": "Yassa pesuññaṃ upasaṃharati, so bhijjatu vā, mā vā, tassa tadatthaviññāpanameva pamāṇanti",
  "tika-s0104t:1105_1": "āha “tassa tadatthavijānana”nti. Bhedapurekkhāratāpiyakamyatānamekekapakkhipanena",
  "tika-s0104t:1105_2": "cattāro. Kammapathappatti pana bhinne eva. Imesanti aniyamatāya parammukhāpavattānampi",
  "tika-s0104t:1105_3": "attano buddhiyaṃ parivattamāne sandhāya vuttanti dassetuṃ “yesa”ntiādimāha. Itoti",
  "tika-s0104t:1105_4": "idha padese, vuttānaṃ yesaṃ santike sutanti yojetabbaṃ.",
  "tika-s0104t:1106_0": "“Dvinna”nti nidassanavacanaṃ bahūnampi sandhānato. “Mittāna”ntiādi “sandhāna”nti",
  "tika-s0104t:1106_1": "ettha kammaṃ, tena pāḷiyaṃ “bhinnāna”nti etassa kammabhāvaṃ dasseti. Sandhānakaraṇañca",
  "tika-s0104t:1106_2": "nāma tesamanurūpakaraṇamevāti vuttaṃ “anukattā”ti. Anuppadātāti anubalappadātā, anuvattanavasena",
  "tika-s0104t:1106_3": "vā padātā. Kassa pana anubalappadānaṃ, anuvattanañcāti? “Sahitāna”nti vuttattā sandhānassāti",
  "tika-s0104t:1106_4": "viññāyatīti āha “sandhānānuppadātā”ti. Yasmā pana anubalavasena, anuvattanavasena",
  "tika-s0104t:1106_5": "ca sandhānassa padānaṃ ādānaṃ, rakkhaṇaṃ vā daḷhīkaraṇaṃ hoti, tasmā vuttaṃ “daḷhīkammaṃ",
  "tika-s0104t:1106_6": "kattā”ti. Āramanti etthāti ārāmo. Ramitabbaṭṭhānaṃ samaggoti hi tadadhiṭṭhānānaṃ",
  "tika-s0104t:1106_7": "vasena tabbisesanatā vuttā. “Samagge”tipi paṭhanti, tadayuttaṃ “yatthā”tiādivacanena",
  "tika-s0104t:1106_8": "viruddhattā. Yasmā pana ākārena vināpi ayamattho labbhati, tasmā “ayamevettha attho”ti",
  "tika-s0104t:1106_9": "vuttaṃ samaggesūti samaggabhūtesu janakāyesu, tenāha “te pahāyā”tiādi. Tappakatiyatthopi",
  "tika-s0104t:1106_10": "kattuatthovāti dasseti “nandatī”ti iminā. Tappakatiyatthena hi “disvāpi sutvāpī”ti",
  "tika-s0104t:1106_11": "vacanaṃ supapannaṃ hoti. Samagge karoti etāyāti samaggakaraṇī. Sāyeva vācā, taṃ bhāsitāti",
  "tika-s0104t:1106_12": "atthamāha “yā vācā”tiādinā. Tāya vācāya samaggakaraṇaṃ nāma. “Sukhā saṅghassa sāmaggī,",
  "tika-s0104t:1106_13": "samaggānaṃ tapo sukho”tiādinā samaggānisaṃsadassanamevāti vuttaṃ “sāmaggiguṇaparidīpikamevā”ti.",
  "tika-s0104t:1106_14": "Itaranti tabbiparītaṃ bhedanikaṃ vācaṃ.",
  "tika-s0104t:1107_0": "Mammānīti duṭṭhārūni, tassadisatāya pana idha akkosavatthūni “mammānī”ti vuccanti.",
  "tika-s0104t:1107_1": "Yathā hi duṭṭhārūsu yena kenaci vatthunā ghaṭitesu cittaṃ adhimattaṃ dukkhappattaṃ",
  "tika-s0104t:1107_2": "hoti, tathā tesu dasasujātiādīsu akkosavatthūsu pharusavācāya phusitamattesūti. Tathā",
  "tika-s0104t:1107_3": "hi vuttaṃ “mammāni viya mammāni, yesu pharusavācāya chupitamattesu duṭṭhārūsu viya",
  "tika-s0104t:1107_4": "ghaṭṭitesu cittaṃ adhimattaṃ dukkhappattaṃ hoti, kāni pana tāni? Jātiādīni akkosavatthūnī”ti",
  "tika-s0104t:1107_5": "“yassa sarīrappadesassa satthādipaṭihanena bhusaṃ rujjanaṃ, so mammaṃ nāma. Idha",
  "tika-s0104t:1107_6": "pana yassa cittassa pharusavācāvasena domanassasaṅkhātaṃ bhusaṃ rujjanaṃ, taṃ mammaṃ",
  "tika-s0104t:1107_7": "viyāti mamma”nti apare. Tāni mammāni chijjanti bhijjanti yenāti mammacchedako, sveva",
  "tika-s0104t:1107_8": "kāyavacīpayogo, tāni samuṭṭhāpetīti tathā. Ekantapharusacetanā pharusā vācā pharusaṃ",
  "tika-s0104t:1107_9": "vadanti etāyāti katvā. “Pharusacetanā” icceva avatvā “ekantapharusacetanā”ti vacanaṃ",
  "tika-s0104t:1107_10": "duṭṭhacittatāya eva pharusacetanā adhippetā, na pana savanapharusatāmattenāti ñāpanatthaṃ.",
  "tika-s0104t:1107_11": "Tassāti ekantapharusacetanāya eva. Āvibhāvatthanti pharusavācābhāvassa pākaṭakaraṇatthaṃ.",
  "tika-s0104t:1107_12": "Tassāti vā ekantapharusacetanāya eva, pharusavācābhāvassāti attho. Tathevāti mātuvuttākāreneva,",
  "tika-s0104t:1107_13": "uṭṭhāsi anubandhitunti attho. Saccakiriyanti yaṃ “caṇḍā taṃ mahiṃsī anubandhatū”ti",
  "tika-s0104t:1107_14": "vacanaṃ mukhena kathesi, taṃ mātucitte natthi, tasmā “taṃ mā hotu, yaṃ pana uppalapattampi",
  "tika-s0104t:1107_15": "mayhaṃ upari na patatū”ti kāraṇaṃ cittena cintesi, tadeva mātucitte atthi, tasmā",
  "tika-s0104t:1107_16": "“tameva hotū”ti saccakaraṇaṃ, kattabbasaccaṃ vā. Tatthevāti uṭṭhānaṭṭhāneyeva. Baddhā",
  "tika-s0104t:1107_17": "viyāti yottādinā paribandhi viya. Evaṃ mammacchedakoti ettha savanapharusatāmattena",
  "tika-s0104t:1107_18": "mammacchedakatā veditabbā.",
  "tika-s0104t:1108_0": "Payogoti vacīpayogo. Cittasaṇhatāyāti ekantapharusacetanāya abhāvamāha. Tatoyeva",
  "tika-s0104t:1108_1": "hi pharusavācā na hoti kammapathappattā, kammabhāvaṃ pana na sakkā vāretunti daṭṭhabbaṃ.",
  "tika-s0104t:1108_2": "“Mātāpitaro hī”tiādināpi tadevatthaṃ samattheti. Evaṃ byatirekavasena cetanāpharusatāya",
  "tika-s0104t:1108_3": "pharusavācābhāvaṃ sādhetvā idāni tameva anvayavasena sādhetuṃ “yathā”tiādi vuttaṃ.",
  "tika-s0104t:1108_4": "Apharusā vācā na hoti pharusā vācā hotiyevāti attho sāti pharusavācā. Yanti puggalaṃ.",
  "tika-s0104t:1109_0": "Etthāpi kammapathabhāvaṃ appattā appasāvajjā, itarā mahāsāvajjā. Tathā kilesānaṃ",
  "tika-s0104t:1109_1": "mudutibbatābhedepi yojetabbaṃ. Keci pana “yaṃ uddissa pharusavācā payujjati, tassa",
  "tika-s0104t:1109_2": "sammukhāyeva sīsaṃ etī”ti vadanti, eke pana “parammukhāpi pharusavācā hotiyevā”ti.",
  "tika-s0104t:1109_3": "Tatthāyamadhippāyo yutto siyā, sammukhā payoge agāravādīnaṃ balavabhāvato siyā cetanā",
  "tika-s0104t:1109_4": "balavatī, parassa ca tadatthavijānanaṃ, na tathā parammukhā. Yathā pana akkosite",
  "tika-s0104t:1109_5": "mate āḷahane katā khamanā upavādantarāyaṃ nivatteti, evaṃ parammukhā payuttāpi pharusavācā",
  "tika-s0104t:1109_6": "hotiyevāti sakkā ñātunti, tasmā ubhayatthāpi pharusavācā sambhavatīti daṭṭhabbaṃ.",
  "tika-s0104t:1109_7": "Tathā hi parassa tadatthavijānanamaññatra tayova tassā sambhārā aṭṭhakathāsu vuttāti.",
  "tika-s0104t:1109_8": "Kupitacittanti akkosanādhippāyeneva vuttaṃ, na pana maraṇādhippāyena. Maraṇādhippāyena",
  "tika-s0104t:1109_9": "hi sati cittakope atthasiddhiyā, tadabhāve ca yathārahaṃ pāṇātipātabyāpādāva honti.",
  "tika-s0104t:1110": "Elaṃ vuccati doso ilati cittaṃ, puggalo vā kampati etenāti katvā. Etthāti –",
  "tika-s0104t:1111": "“Nelaṅgo setapacchādo, ekāro vattatī ratho;",
  "tika-s0104t:1112": "Anīghaṃ passa āyantaṃ, chinnasotaṃ abandhana”nti. ; –",
  "tika-s0104t:1113_0": "Imissā udānagāthāya. Sīlañhettha niddosatāya “nela”nti vuttaṃ. Tenevāha citto gahapati",
  "tika-s0104t:1113_1": "āyasmatā kāmabhūtherena puṭṭho saṃyuttāgamavare saḷāyatanavagge “nelaṅga”nti kho",
  "tika-s0104t:1113_2": "bhante sīlānametaṃ adhivacana”nti vācā nāma saddasabhāvā taṃtadatthanibandhanāti",
  "tika-s0104t:1113_3": "sādurasasadisattā madhurameva byañjanaṃ, attho ca tabbhāvatoti atthameva sandhāya",
  "tika-s0104t:1113_4": "byañjanamadhuratāya, atthamadhuratāyā”ti ca vuttaṃ. Visesanaparanipātopi hi loke",
  "tika-s0104t:1113_5": "dissati “agyāhito”tiādīsu. Apica avayavāpekkhane sati “madhuraṃ byañjanaṃ yassā”tiādinā",
  "tika-s0104t:1113_6": "vattabbo. Sukhāti sukhakaraṇī, sukhahetūti vuttaṃ hoti. Kaṇṇasūlanti kaṇṇasaṅkuṃ.",
  "tika-s0104t:1113_7": "Kaṇṇasaddena cettha sotaviññāṇapaṭibaddhatadanuvattakā viññāṇavīthiyo gahitā. Vohārakathā",
  "tika-s0104t:1113_8": "hesā suttantadesanā, tassā vaṇṇanā ca, tathā ceva vuttaṃ “sakalasarīre kopaṃ, pema”nti",
  "tika-s0104t:1113_9": "ca. Na hi hadayavatthunissito kopo, pemo ca sakalasarīre vattati. Esa nayo īdisesu.",
  "tika-s0104t:1113_10": "Sukhena cittaṃ pavisati yathāvuttakāraṇadvayenāti attho, aluttasamāso cesa yathā",
  "tika-s0104t:1113_11": "“amataṅgato”ti. Pureti guṇapāripure, tenāha “guṇaparipuṇṇatāyā”ti. Pure saṃvaḍḍhā",
  "tika-s0104t:1113_12": "porī, tādisā nārī viyāti vācāpi porīti atthamāha “pure”tiādinā. Sukumārāti sutaruṇā.",
  "tika-s0104t:1113_13": "Upameyyapakkhe pana apharusatāya mudukabhāvo eva sukumāratā. Purassāti ettha pura-saddo",
  "tika-s0104t:1113_14": "tannivāsīvācako sahacaraṇavasena “gāmo āgato”tiādīsu viya, tenevāha “nagaravāsīna”nti.",
  "tika-s0104t:1113_15": "Esāti taṃsambandhīniddesā vācā. Evarūpī kathāti atthattayena pakāsitā kathā. Kantāti",
  "tika-s0104t:1113_16": "kāmitā tuṭṭhā yathā “pakkanto”ti, māna-saddassa vā antabyappadeso, kāmiyamānāti attho.",
  "tika-s0104t:1113_17": "Yathā “anāpatti asamanubhāsantassā”ti manaṃ appeti vaḍḍhetīti manāpā, tena vuttaṃ",
  "tika-s0104t:1113_18": "“cittavuḍḍhikarā”ti. Tathākārinīti attho. Ato bahuno janassāti idha sambandhe sāmivacanaṃ,",
  "tika-s0104t:1113_19": "na tu purimasmiṃ viya kattari.",
  "tika-s0104t:1114_0": "Kāmaṃ tehi vattumicchito attho sambhavati, so pana aphalattā bhāsitatthapariyāyena",
  "tika-s0104t:1114_1": "atthoyeva nāma na hotīti āha “anatthaviññāpikā”ti. Apica payojanatthābhāvato anatthā,",
  "tika-s0104t:1114_2": "vācā, taṃ viññāpikātipi vaṭṭati. Akusalacetanā samphappalāpo samphaṃ palapanti etāyāti",
  "tika-s0104t:1114_3": "katvā. Āsevanaṃ bhāvanaṃ bahulīkaraṇaṃ. Yaṃ janaṃ gāhāpayituṃ pavattito, tena aggahite",
  "tika-s0104t:1114_4": "appasāvajjo, gahite mahāsāvajjo. Kilesānaṃ mudutibbatāvasenāpi appasāvajjamahāsāvajjatā",
  "tika-s0104t:1114_5": "yojetabbā. Bhāratanāmakānaṃ dvebhātukarājūnaṃ yuddhakathā, dasagiriyakkhena sītāya",
  "tika-s0104t:1114_6": "nāma deviyā āharaṇakathā, rāmaraññā paccāharaṇakathā, yathā taṃ adhunā bāhirakehi",
  "tika-s0104t:1114_7": "paricayitā sakkaṭabhāsāya gaṇṭhitā rāmapurāṇabhāratapurāṇādikathāti, evamādikā niratthakakathā",
  "tika-s0104t:1114_8": "samphappalāpoti vuttaṃ “bhārata…pe… purekkhāratā”ti.",
  "tika-s0104t:1115_0": "“Kālavādī”tiādi samphappalāpā paṭiviratassa paṭipattisandassanaṃ yathā “pāṇātipātā",
  "tika-s0104t:1115_1": "paṭivirato”tiādi pāṇātipātappahānassa paṭipattidassanaṃ. “Pāṇātipātaṃ pahāya viharatī”ti",
  "tika-s0104t:1115_2": "hi vutte kathaṃ pāṇātipātappahānaṃ hotīti apekkhāsambhavato “pāṇātipātā paṭivirato",
  "tika-s0104t:1115_3": "hotī”ti vuttaṃ. Sā pana virati kathanti āha “nihitadaṇḍo nihita sattho”ti. Tañca",
  "tika-s0104t:1115_4": "daṇḍasatthanidhānaṃ kathanti vuttaṃ “lajjī”tiādi. Evaṃ uttaruttaraṃ purimassa purimassa",
  "tika-s0104t:1115_5": "upāyasandassanaṃ. Tathā adinnādānādīsupi yathāsambhavaṃ yojetabbaṃ. Tena vuttaṃ “kālavādītiādi",
  "tika-s0104t:1115_6": "samphappalāpā paṭiviratassa paṭipattisandassana”nti. Atthasaṃhitāpi hi vācā ayuttakālapayogena",
  "tika-s0104t:1115_7": "atthāvahā na siyāti anatthaviññāpanabhāvaṃ anulometi, tasmā samphappalāpaṃ pajahantena",
  "tika-s0104t:1115_8": "akālavāditā parivajjetabbāti dassetuṃ “kālavādī”ti vuttaṃ. Kāle vadantenāpi ubhayattha",
  "tika-s0104t:1115_9": "asādhanato abhūtaṃ parivajjetabbanti āha “bhūtavādī”ti. Bhūtañca vadantena yaṃ idhalokaparalokahitasampādanakaṃ,",
  "tika-s0104t:1115_10": "tadeva vattabbanti vuttaṃ “atthavādī”ti. Atthaṃ vadantenāpi na lokiyadhammanissitameva",
  "tika-s0104t:1115_11": "vattabbaṃ, atha kho lokuttaradhammanissitampīti āha “dhammavādī”ti. Yathā ca attho",
  "tika-s0104t:1115_12": "lokuttaradhammanissito hoti, tathā dassanatthaṃ “vinayavādī”ti vuttaṃ.",
  "tika-s0104t:1116_0": "Pātimokkhasaṃvaro, satiñāṇakhantivīriyasaṃvaroti hi pañcannaṃ saṃvaravinayānaṃ tadaṅgappahānaṃ,",
  "tika-s0104t:1116_1": "vikkhambhanasamucchedapaṭippassaddhinissaraṇappahānanti pañcannaṃ pahānavinayānañca",
  "tika-s0104t:1116_2": "vasena vuccamāno attho nibbānādhigamahetubhāvato lokuttaradhammasannissito hoti.",
  "tika-s0104t:1116_3": "Evaṃ guṇavisesayutto ca attho vuccamāno desanākosalle sati sobhati, kiccakaro ca",
  "tika-s0104t:1116_4": "hoti, nāññathāti dassetuṃ “nidhānavatiṃ vācaṃ bhāsitā”ti vuttaṃ. Idāni tameva desanākosallaṃ",
  "tika-s0104t:1116_5": "vibhāvetuṃ “kālenā”tiādimāha. Ajjhāsayaṭṭhuppattīnaṃ, pucchāya ca vasena otiṇṇe desanāvisaye",
  "tika-s0104t:1116_6": "ekaṃsādibyākaraṇavibhāgaṃ sallakkhetvā ṭhapanāhetudāharaṇasaṃsandanāni taṃtaṃkālānurūpaṃ",
  "tika-s0104t:1116_7": "vibhāventiyā parimitaparicchinnarūpāya gambhīrudānapahūtatthavitthārasaṅgāhikāya",
  "tika-s0104t:1116_8": "desanāya pare yathājjhāsayaṃ paramatthasiddhiyaṃ patiṭṭhāpento “desanākusalo”ti vuccatīti",
  "tika-s0104t:1116_9": "evametthāpi atthayojanā veditabbā.",
  "tika-s0104t:1117_0": "Vattabbayuttakālanti vattabbavacanassa anurūpakālaṃ, tattha vā payujjitabbakālaṃ.",
  "tika-s0104t:1117_1": "Sabhāvavaseneva bhūtatāti āha “sabhāvamevā”ti. Atthaṃ vadatīti atthavādī. Atthavadanañca",
  "tika-s0104t:1117_2": "tannissitavācākathanamevāti adhippāyena vuttaṃ “diṭṭhadhammikasamparāyikatthasannissitameva",
  "tika-s0104t:1117_3": "katvā”ti. Dhammavādī”tiādīsupi eseva nayo.",
  "tika-s0104t:1118_0": "Nidheti sannidhānaṃ karoti etthāti nidhānaṃ. Ṭhapanokāso. “Ṭhānavatī”ti vutte tasmiṃ",
  "tika-s0104t:1118_1": "ṭhāne ṭhapetuṃ yuttātipi attho sambhavatīti āha “hadaye”tiādi. Nidhānavatīpi vācā",
  "tika-s0104t:1118_2": "kālayuttāva atthāvahā, tasmā “kālenā”ti idaṃ “nidhānavatiṃ” vācaṃ bhāsitā”ti etassāpekkhavacananti",
  "tika-s0104t:1118_3": "dasseti “evarūpi”ntiādinā. Icchitatthanibbattanatthaṃ apadisitabbo, apadisīyati vā",
  "tika-s0104t:1118_4": "icchitattho anenāti apadeso, upamā, hetudāharaṇādikāraṇaṃ vā, tena saha vattatīti",
  "tika-s0104t:1118_5": "sāpadesā, vācā, tenāha “saupamaṃ sakāraṇanti attho”ti. Paricchedaṃ dassetvāti yāvatā",
  "tika-s0104t:1118_6": "pariyosānaṃ sambhavati, tāvatā mariyādaṃ dassetvā, tena vuttaṃ “yathā…pe… bhāsatī”ti.",
  "tika-s0104t:1118_7": "Sikhamappattā hi kathā atthāvahā nāma na hoti. Atthasaṃhitanti ettha attha-saddo",
  "tika-s0104t:1118_8": "bhāsitatthapariyāyoti vuttaṃ “anekehipī”tiādi. Bhāsitattho ca nāma saddānusārena",
  "tika-s0104t:1118_9": "adhigato sabbopi pakatyatthapaccayatthabhāvatthādiko, tatoyeva bhagavato vacanaṃ",
  "tika-s0104t:1118_10": "ekagāthāpadampi saṅkhepavitthārādiekattādinandiyāvattādinayehi anekehipi niddhāraṇakkhamatāya",
  "tika-s0104t:1118_11": "pariyādātumasakkuṇeyyaṃ atthamāvahatīti. Evaṃ atthasāmaññato saṃvaṇṇetvā icchitatthavisesatopi",
  "tika-s0104t:1118_12": "saṃvaṇṇetuṃ “yaṃ vā”tiādimāha. Atthavādinā vattumicchitatthoyeva hi idha gahito.",
  "tika-s0104t:1118_13": "Nanu sabbesampi vacanaṃ attanā icchitatthasahitaṃyeva, kimettha vattabbaṃ atthīti",
  "tika-s0104t:1118_14": "antolīnacodanaṃ parisodheti “na añña”ntiādinā. Aññamatthaṃ paṭhamaṃ nikkhipitvā ananusandhivasena",
  "tika-s0104t:1118_15": "pacchā aññamatthaṃ na bhāsati. Yathānikkhittānusandhivaseneva pariyosāpetvā kathetīti adhippāyo.",
  "tika-s0104t:1119_0": "10. Evaṃ paṭipāṭiyā sattamūlasikkhāpadāni vibhajitvā satipi abhijjhādippahānassa",
  "tika-s0104t:1119_1": "saṃvarasīlasaṅgahe upariguṇasaṅgahato, lokiyaputhujjanāvisayato ca uttaridesanāya",
  "tika-s0104t:1119_2": "saṅgahituṃ taṃ pariharitvā pacurajanapākaṭaṃ ācārasīlameva vibhajanto bhagavā “bījagāmabhūtagāmasamārambhā”tiādimāhāti",
  "tika-s0104t:1119_3": "pāḷiyaṃ sambandho vattabbo. Tattha vijāyanti viruhanti etehīti bījāni. Paccayantarasamavāye",
  "tika-s0104t:1119_4": "sadisaphaluppattiyā visesakāraṇabhāvato viruhanasamatthānaṃ sāraphalādīnametaṃ adhivacanaṃ.",
  "tika-s0104t:1119_5": "Bhavanti, ahuvunti cāti bhūtā, jāyanti vaḍḍhanti jātā, vaḍḍhitā cāti attho. Vaḍḍhamānakānaṃ",
  "tika-s0104t:1119_6": "vaḍḍhitvā, ṭhitānañca rukkhagacchādīnaṃ yathākkamamadhivacanaṃ. Viruḷhamūlā hi nīlabhāvaṃ",
  "tika-s0104t:1119_7": "āpajjantā taruṇarukkhagacchā jāyanti vaḍḍhantīti vuccanti. Vaḍḍhitvā ṭhitā mahantā",
  "tika-s0104t:1119_8": "rukkhagacchā jātā vaḍḍhitāti. Gāmoti samūho, so ca suddhaṭṭhakadhammarāsi, bījānaṃ,",
  "tika-s0104t:1119_9": "bhūtānañca tathāladdhasamaññānaṃ aṭṭhadhammānaṃ gāmo, teyeva vā gāmoti tathā. Avayavavinimuttassa",
  "tika-s0104t:1119_10": "hi samudāyassa abhāvato duvidhenāpi atthena teyeva tiṇarukkhalatādayo gayhanti.",
  "tika-s0104t:1120_0": "Apica bhūmiyaṃ patiṭṭhahitvā haritabhāvamāpannā rukkhagacchādayo devatā pariggayhanti,",
  "tika-s0104t:1120_1": "tasmā bhūtānaṃ nivāsanaṭṭhānatāya gāmoti bhūtagāmotipi vadanti, te sarūpato dassetuṃ",
  "tika-s0104t:1120_2": "“mūlabīja”ntiādimāha. Mūlameva bījaṃ mūlabījaṃ. Sesesupi ayaṃ nayo. Phaḷubījanti",
  "tika-s0104t:1120_3": "pabbabījaṃ. Paccayantarasamavāye sadisaphaluppattiyā visesakāraṇabhāvato viruhanasamatthe",
  "tika-s0104t:1120_4": "sāraphale niruḷho bīja-saddo tadatthasiddhiyā mūlādīsupi kesuci pavattatīti mūlādito",
  "tika-s0104t:1120_5": "nivattanatthaṃ ekena bīja-saddena visesetvā “bījabīja”nti vuttaṃ yathā “rūpaṃrūpaṃ,",
  "tika-s0104t:1120_6": "dukkhadukkha”nti ca. Nīlatiṇarukkhādikassāti allatiṇassa ceva allarukkhādikassa ca.",
  "tika-s0104t:1120_7": "Ādi-saddena osadhigacchalatādayo veditabbā. Samārambho idha vikopanaṃ, tañca chedanādiyevāti",
  "tika-s0104t:1120_8": "vuttaṃ “chedanabhedanapacanādibhāvenā”ti. Nanu ca rukkhādayo cittarahitatāya na jīvā,",
  "tika-s0104t:1120_9": "cittarahitatā ca paripphandanābhāvato, chinne viruhanato, visadisajātikabhāvato,",
  "tika-s0104t:1120_10": "catuyoniapariyāpannato ca veditabbā. Vuḍḍhi pana pavāḷasilālavaṇādīnampi vijjatīti",
  "tika-s0104t:1120_11": "na tesaṃ jīvatābhāve kāraṇaṃ. Visayaggahaṇañca nesaṃ parikappanāmattaṃ supanaṃ viya",
  "tika-s0104t:1120_12": "ciñcādīnaṃ, tathā kaṭukambilāsādinā dohaḷādayo. Tattha kasmā bījagāmabhūtagāmasamārambhā",
  "tika-s0104t:1120_13": "paṭivirati icchitāti? Samaṇasāruppato, tannissitasattānukampanato ca. Tenevāha āḷavakānaṃ",
  "tika-s0104t:1120_14": "rukkhacchedanādivatthūsu “jīvasaññino hi moghapurisā manussā rukkhasmi”ntiādi.",
  "tika-s0104t:1121_0": "Ekaṃ bhattaṃ ekabhattaṃ, tamassa atthi ekasmiṃ divase ekavārameva bhuñjanatoti ekabhattiko.",
  "tika-s0104t:1121_1": "Tayidaṃ ekabhattaṃ kadā bhuñjitabbanti sandhāya vuttaṃ “pātarāsabhatta”ntiādi, dvīsu",
  "tika-s0104t:1121_2": "bhattesu pātarāsabhattaṃ sandhāyāhāti adhippāyo. Pāto asitabbanti pātarāsaṃ. Sāyaṃ",
  "tika-s0104t:1121_3": "asitabbanti sāyamāsaṃ, tadeva bhattaṃ tathā. Eka-saddo cettha majjhanhikakālaparicchedabhāvena",
  "tika-s0104t:1121_4": "payutto, na tadantogadhavārabhāvenāti dasseti “tasmā”tiādinā.",
  "tika-s0104t:1122_0": "Rattiyā bhojanaṃ uttarapadalopato rattisaddena vuttaṃ, taddhitavasena vā tathāyevādhippāyasambhavato,",
  "tika-s0104t:1122_1": "tenāha “rattiyā”tiādi. Aruṇuggamanato paṭṭhāya yāva majjhanhikā ayaṃ buddhādīnaṃ",
  "tika-s0104t:1122_2": "ariyānaṃ āciṇṇasamāciṇṇo bhojanassa kālo nāma, tadañño vikālo. Tattha dutiyapadena",
  "tika-s0104t:1122_3": "rattibhojanassa paṭikkhittattā aparanhova idha vikāloti pārisesanayena tatiyapadassa",
  "tika-s0104t:1122_4": "atthaṃ dīpetuṃ “atikkante majjhanhike”tiādi vuttaṃ. Bhāvasādhano cettha bhojana-saddo",
  "tika-s0104t:1122_5": "ajjhoharaṇatthavācakoti dīpeti “yāva sūriyatthaṅgamanā bhojana”nti iminā. Kassa pana",
  "tika-s0104t:1122_6": "tadajjhoharaṇanti? Yāmakālikādīnamanuññātattā, vikālabhojanasaddassa ca yāvakālikajjhoharaṇeyeva",
  "tika-s0104t:1122_7": "niruḷhattā “yāvakālikassā”ti viññāyati. Ayaṃ panettha aṭṭhakathāvaseso ācariyānaṃ",
  "tika-s0104t:1122_8": "nayo – bhuñjitabbaṭṭhena bhojanaṃ, yāgubhattādi sabbaṃ yāvakālikavatthu. Yathā ca",
  "tika-s0104t:1122_9": "“rattūparato”ti ettha rattibhojanaṃ rattisaddena vuccati, evamettha bhojanajjhoharaṇaṃ",
  "tika-s0104t:1122_10": "bhojanasaddena. Vikāle bhojanaṃ vikālabhojanaṃ, tato vikālabhojanā. Vikāle yāvakālikavatthussa",
  "tika-s0104t:1122_11": "ajjhoharaṇāti atthoti. Īdisā guṇavibhūti na buddhakāleyevāti āha “anomānadītīre”tiādi.",
  "tika-s0104t:1122_12": "Ayaṃ pana pāḷiyaṃ anusandhikkamo – ekasmiṃ divase ekavārameva bhuñjanato “ekabhattiko”ti",
  "tika-s0104t:1122_13": "vutte rattibhojanopi siyāti tannivāraṇatthaṃ “rattūparato”ti vuttaṃ. Evaṃ sati sāyanhabhojīpi",
  "tika-s0104t:1122_14": "ekabhattiko siyāti tadāsaṅkānivattanatthaṃ “virato vikālabhojanā”ti vuttanti.",
  "tika-s0104t:1123_0": "Saṅkhepato “sabbapāpassa akaraṇa”ntiādi nayappavattaṃ bhagavato sāsanaṃ sachandarāgappavattito",
  "tika-s0104t:1123_1": "naccādīnaṃ dassanaṃ nānulometīti āha “sāsanassa ananulomattā”ti. Visucati sāsanaṃ",
  "tika-s0104t:1123_2": "vijjhati ananulomikabhāvenāti visūkaṃ, paṭiviruddhanti vuttaṃ hoti. Tatra upamaṃ",
  "tika-s0104t:1123_3": "dasseti “paṭāṇībhūta”nti iminā, paṭāṇīsaṅkhātaṃ kīlaṃ viya bhūtanti attho. “Visūka”nti",
  "tika-s0104t:1123_4": "etassa paṭāṇībhūtanti atthamāhātipi vadanti. Attanā payojiyamānaṃ, parehi payojāpiyamānañca",
  "tika-s0104t:1123_5": "naccaṃ naccabhāvasāmaññato pāḷiyaṃ ekeneva naccasaddena sāmaññaniddesanayena gahitaṃ,",
  "tika-s0104t:1123_6": "ekasesanayena vā. Tathā gītavāditasaddehi gāyanagāyāpanavādanavādāpanānīti āha “naccananaccāpanādivasenā”ti.",
  "tika-s0104t:1123_7": "Suddhahetutājotanavasena hi dvādhippāyikā ete saddā. Naccañca gītañca vāditañca visūkadassanañca",
  "tika-s0104t:1123_8": "naccagītavāditavisūkadassanaṃ, samāhāravasenettha ekattaṃ. Aṭṭhakathāyaṃ pana yathāpāṭhaṃ",
  "tika-s0104t:1123_9": "vākyāvatthikantavacanena saha samuccayasamāsadassanatthaṃ “naccā cā”tiādi vuttaṃ.",
  "tika-s0104t:1123_10": "Evaṃ sabbattha īdisesu. (Dassanavisaye mayūranaccādipaṭikkhipanena naccāpanavisayepi",
  "tika-s0104t:1123_11": "paṭikkhipanaṃ daṭṭhabbaṃ) “naccādīni hī”tiādinā yathāvuttatthasamatthanaṃ. Dassanena",
  "tika-s0104t:1123_12": "cettha savanampi saṅgahitaṃ virūpekasesanayena, yathāsakaṃ vā visayassa ālocanasabhāvatāya",
  "tika-s0104t:1123_13": "pañcannaṃ viññāṇānaṃ savanakiriyāyapi dassanasaṅkhepasambhavato “dassanā” icceva",
  "tika-s0104t:1123_14": "vuttaṃ. Tenevāha “pañcahi viññāṇehi na kiñci dhammaṃ paṭijānāti aññatra atinipātamattā”ti.",
  "tika-s0104t:1124_0": "“Visūkabhūtā dassanā cā”ti etena avisūkabhūtassa pana gītassa savanaṃ kadāci vaṭṭatīti",
  "tika-s0104t:1124_1": "dasseti. Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitampi",
  "tika-s0104t:1124_2": "cettha gītaṃ na vaṭṭati, gītūpasaṃhito pana dhammo vaṭṭatī”ti katthaci pana na-kāravipariyāyena",
  "tika-s0104t:1124_3": "pāṭho dissati. Ubhayatthāpi ca gīto ce dhammānulomatthapaṭisaṃyuttopi na vaṭṭati,",
  "tika-s0104t:1124_4": "dhammo ce gītasaddapaṭisaṃyuttopi vaṭṭatīti adhippāyo veditabbo. “Na bhikkhave, gītassarena",
  "tika-s0104t:1124_5": "dhammo gāyitabbo, yo gāyeyya, āpatti dukkaṭassā”ti hi desanāya eva paṭikkhepo, na",
  "tika-s0104t:1124_6": "savanāya. Imassa ca sikkhāpadassa visuṃ paññāpanato viññāyati “gītassarena desitopi",
  "tika-s0104t:1124_7": "dhammo na gīto”ti. Yañca sakkapañhasuttavaṇṇanāyaṃ sevitabbāsevitabbasaddaṃ niddharantena",
  "tika-s0104t:1124_8": "“yaṃ pana atthanissitaṃ dhammanissitaṃ kumbhadāsigītampi suṇantassa pasādo vā uppajjati,",
  "tika-s0104t:1124_9": "nibbidā vā saṇṭhāti, evarūpo saddo sevitabbo”ti vuttaṃ, taṃ asamādānasikkhāpadassa",
  "tika-s0104t:1124_10": "sevitabbatāmattapariyāyena vuttaṃ. Samādānasikkhāpadassa hi evarūpaṃ suṇantassa sikkhāpadasaṃvaraṃ",
  "tika-s0104t:1124_11": "bhijjati gītasaddabhāvatoti veditabbaṃ. Tathā hi vinayaṭṭhakathāsu vuttaṃ “gītanti",
  "tika-s0104t:1124_12": "naṭādīnaṃ vā gītaṃ hotu, ariyānaṃ parinibbānakāle ratanattayaguṇūpasaṃhitaṃ sādhukīḷanagītaṃ",
  "tika-s0104t:1124_13": "vā, asaṃyatabhikkhūnaṃ dhammabhāṇakagītaṃ vā, antamaso dantagītampi, yaṃ “gāyissāmā”ti",
  "tika-s0104t:1124_14": "pubbabhāge okūjitaṃ karonti, sabbametaṃ gītaṃ nāmā”ti.",
  "tika-s0104t:1125_0": "Kiñcāpi mālā-saddo loke baddhapupphavācako, sāsane pana ruḷhiyā abaddhapupphesupi",
  "tika-s0104t:1125_1": "vaṭṭati, tasmā yaṃ kiñci pupphaṃ baddhamabaddhaṃ vā, taṃ sabbaṃ “mālā” tveva daṭṭhabbanti",
  "tika-s0104t:1125_2": "āha “yaṃ kiñci puppha”nti. “Yaṃ kiñci gandha”nti cettha vāsacuṇṇadhūpādikaṃ vilepanato",
  "tika-s0104t:1125_3": "aññaṃ yaṃ kiñci gandhajātaṃ. Vuttatthaṃ viya hi vuccamānatthamantarenāpi saddo atthavisesavācako.",
  "tika-s0104t:1125_4": "Chavirāgakaraṇanti vilepanena chaviyā rañjanatthaṃ pisitvā paṭiyattaṃ yaṃ kiñci gandhacuṇṇaṃ.",
  "tika-s0104t:1125_5": "Piḷandhanaṃ dhāraṇaṃ. Ūnaṭṭhānapūraṇaṃ maṇḍanaṃ. Gandhavasena, chavirāgavasena ca",
  "tika-s0104t:1125_6": "sādiyanaṃ vibhūsanaṃ. Tadevatthaṃ puggalādhiṭṭhānena dīpeti “tattha piḷandhanto”tiādinā.",
  "tika-s0104t:1125_7": "Tathā ceva majjhimaṭṭhakathāyampi vuttaṃ, paramatthajotikāyaṃ pana khuddakapāṭhaṭṭhakathāyaṃ",
  "tika-s0104t:1125_8": "“mālādīsu dhāraṇādīni yathāsaṅkhyaṃ yojetabbānī”ti ettakameva vuttaṃ. Tatthāpi yojentena",
  "tika-s0104t:1125_9": "yathāvuttanayeneva yojetabbāni. Kiṃ panetaṃ kāraṇanti āha “yāyā”tiādi. Yāya dussīlyacetanāya",
  "tika-s0104t:1125_10": "karoti, sā idha kāraṇaṃ. “Tato paṭivirato”ti hi ubhayattha sambandhitabbaṃ, eteneva",
  "tika-s0104t:1125_11": "“mālā…pe… vibhūsanānaṃ ṭhānaṃ, mālā…pe… vibhūsanāneva vā ṭhāna”nti samāsampi dasseti.",
  "tika-s0104t:1125_12": "Tadākārappavatto cetanādidhammoyeva hi dhāraṇādikiriyā. Tattha ca cetanāsampayuttadhammānaṃ",
  "tika-s0104t:1125_13": "kāraṇaṃ sahajātādopakārakato, padhānato ca. “Cetayitvā kammaṃ karoti kāyena vācāya",
  "tika-s0104t:1125_14": "manasā”ti hi vuttaṃ. Dhāraṇādibhūtā eva ca cetanā ṭhānanti. Ṭhāna-saddo paccekaṃ",
  "tika-s0104t:1125_15": "yojetabbo dvandapadato suyyamānattā.",
  "tika-s0104t:1126_0": "Uccāti uccasaddena akārantena samānatthaṃ ākārantaṃ ekaṃ saddantaraṃ accuggatavācakanti",
  "tika-s0104t:1126_1": "āha “pamāṇātikkanta”nti. Seti etthāti sayanaṃ, mañcādi. Samaṇasārupparahitattā, gahaṭṭhehi",
  "tika-s0104t:1126_2": "ca seṭṭhasammatattā akappiyapaccattharaṇaṃ “mahāsayana”nti idhādhippetanti dassetuṃ",
  "tika-s0104t:1126_3": "“akappiyattharaṇa”nti vuttaṃ. Nisīdanaṃ panettha sayaneneva saṅgahitanti daṭṭhabbaṃ.",
  "tika-s0104t:1126_4": "Yasmā pana ādhāre paṭikkhitte tadādhārakiriyāpi paṭikkhittāva hoti, tasmā “uccāsayanamahāsayanā”",
  "tika-s0104t:1126_5": "icceva vuttaṃ. Atthato pana tadupabhogabhūtanisajjānipajjanehi virati dassitāti veditabbaṃ.",
  "tika-s0104t:1126_6": "Atha vā “uccāsayanamahāsayanā”ti esa niddeso ekasesanayena yathā “nāmarūpapaccayā",
  "tika-s0104t:1126_7": "saḷāyatana”nti etasmimpi vikappe āsanapubbakattā sayanakiriyāya sayanaggahaṇeneva",
  "tika-s0104t:1126_8": "āsanampi gahitanti veditabbaṃ. Kiriyāvācakaāsanasayanasaddalopato uttarapadalopaniddesotipi",
  "tika-s0104t:1126_9": "vinayaṭīkāyaṃ vuttaṃ.",
  "tika-s0104t:1127_0": "Jātameva rūpamassa na vippakāranti jātarūpaṃ, satthuvaṇṇaṃ. Rañjīyati setavaṇṇatāya,",
  "tika-s0104t:1127_1": "rañjanti vā ettha sattāti rajataṃ yathā “nesaṃ padakkanta”nti. “Cattāro vīhayo guñjā,",
  "tika-s0104t:1127_2": "dve guñjā māsako bhave”ti vuttalakkhaṇena vīsatimāsako nīlakahāpaṇo vā dudradāmakādiko",
  "tika-s0104t:1127_3": "vā taṃtaṃdesavohārānurūpaṃ kato kahāpaṇo. Lohādīhi kato lohamāsakādiko. Ye vohāraṃ",
  "tika-s0104t:1127_4": "gacchantīti pariyādānavacanaṃ. Vohāranti ca kayavikkayavasena sabbohāraṃ. Aññehi",
  "tika-s0104t:1127_5": "gāhāpane, upanikkhittasādiyane ca paṭiggahaṇattho labbhatīti āha “na uggaṇhāpeti",
  "tika-s0104t:1127_6": "na upanikkhittaṃ sādiyatī”ti. Atha vā tividhaṃ paṭiggahaṇaṃ kāyena vācāya manasā.",
  "tika-s0104t:1127_7": "Tattha kāyena paṭiggahaṇaṃ uggahaṇaṃ. Vācāya paṭiggahaṇaṃ uggahāpanaṃ. Manasā paṭiggahaṇaṃ",
  "tika-s0104t:1127_8": "sādiyanaṃ. Tividhampetaṃ paṭiggahaṇaṃ sāmaññaniddesena, ekasesanayena vā gahetvā",
  "tika-s0104t:1127_9": "paṭiggahaṇāti vuttanti āha “neva naṃ uggaṇhātī”tiādi. Esa nayo āmakadhaññapaṭiggahaṇātiādīsupi.",
  "tika-s0104t:1128": "Nīvārādiupadhaññassa sāliyādimūladhaññantogadhattā “sattavidhassāpī”ti vuttaṃ. Saṭṭhidinaparipāko sukadhaññaviseso sāli nāma salīyate sīlāghateti katvā. Dabbaguṇapakāse pana –",
  "tika-s0104t:1129": "“Atha dhaññaṃ tidhā sāli-saṭṭhikavīhibhedato;",
  "tika-s0104t:1130": "Sālayo hemantā tatra, saṭṭhikā gimhajā api;",
  "tika-s0104t:1131": "Vīhayo tvāsaḷhākhyātā, vassakālasamubbha vā”ti. –",
  "tika-s0104t:1132_0": "Vuttaṃ. Vahati, brūheti vā sattānaṃ jīvitanti vīhi, sassaṃ. Yuvitabbo missitabboti",
  "tika-s0104t:1132_1": "yavo. So hi atilūkhatāya aññena missetvā paribhuñjīyati. Gudhati parivedhati palibuddhatīti",
  "tika-s0104t:1132_2": "godhūmo, yaṃ “milakkhabhojana”ntipi vadanti. Sobhanattā kamanīyabhāvaṃ gacchatīti",
  "tika-s0104t:1132_3": "kaṅgu, atisukhumadhaññaviseso. Varīyati atilūkhatāya nivārīyati, khuddāpaṭivinayanato",
  "tika-s0104t:1132_4": "vā bhajīyatīti varako. Koraṃ rudhiraṃ dūsatīti kudrūsako, vaṇṇasaṅkamanena yo “govaḍḍhano”tipi",
  "tika-s0104t:1132_5": "vuccati. Tāni sattapi sappabhedā nidhāne posane sādhuttena “dhaññānī”ti vuccanti.",
  "tika-s0104t:1132_6": "“Na kevalañcā”tiādinā sampaṭicchanaṃ, parāmasanañca idha paṭiggahaṇasaddena vuttanti",
  "tika-s0104t:1132_7": "dasseti. Evamīdisesu. “Anujānāmi bhikkhave, vasāni bhesajjāni acchavasaṃ macchavasaṃ",
  "tika-s0104t:1132_8": "susukāvasaṃ sūkaravasaṃ gadrabhavasa”nti vuttattā idaṃ pañcavidhampi bhesajjaṃ odissa",
  "tika-s0104t:1132_9": "anuññātaṃ nāma. Tassa pana “kāle paṭiggahita”nti vuttattā paṭiggahaṇaṃ vaṭṭatīti",
  "tika-s0104t:1132_10": "āha “aññatra odissa anuññātā”ti. Maṃsa-saddena macchānampi maṃsaṃ gahitaṃ evāti dassetuṃ",
  "tika-s0104t:1132_11": "“āmakamaṃsamacchāna”nti vuttaṃ, tikoṭiparisuddhaṃ macchamaṃsaṃ anuññātaṃ adiṭṭhaṃ,",
  "tika-s0104t:1132_12": "asutaṃ, aparisaṅkitanti vā payogassa dassanato virūpekasesanayo dassito anenāti veditabbaṃ.",
  "tika-s0104t:1133": "Kāmaṃ lokiyā –",
  "tika-s0104t:1134": "“Aṭṭhavassā bhave gorī, dasavassā tu kaññakā;",
  "tika-s0104t:1135": "Sampatte dvādasavasse, kumārītibhidhīyate”ti. –",
  "tika-s0104t:1136_0": "Vadanti. Idha pana purisantaragatāgatavasena itthikumārikābhedoti āha “itthīti purisantaragatā”tiādi.",
  "tika-s0104t:1136_1": "Dāsidāsavasenevāti dāsidāsavohāravaseneva. Evaṃ vutteti tādisena kappiyavacanena",
  "tika-s0104t:1136_2": "vutte. Vinayaṭṭhakathāsu āgatavinicchayaṃ sandhāya “vinayavasenā”ti vuttaṃ. So kuṭikārasikkhāpadavaṇṇanādīsu gahetabbo.",
  "tika-s0104t:1137_0": "Bījaṃ khipanti ettha, khittaṃ vā bījaṃ tāyatīti khettaṃ, kedāroti āha “yasmiṃ pubbaṇṇaṃ",
  "tika-s0104t:1137_1": "ruhatī”ti. Aparaṇṇassa pubbe pavattamannaṃ pubbaṇṇaṃ na-kārassa ṇa-kāraṃ katvā, sāliādi.",
  "tika-s0104t:1137_2": "Vasanti patiṭṭhahanti aparaṇṇāni etthāti vatthūti atthaṃ dasseti “vatthu nāmā”tiādinā.",
  "tika-s0104t:1137_3": "Pubbaṇṇassa aparaṃ pavattamannaṃ aparaṇṇaṃ vuttanayena. Evaṃ aṭṭhakathānayānurūpaṃ",
  "tika-s0104t:1137_4": "atthaṃ dassetvā idāni “khettaṃ nāma yattha pubbaṇṇaṃ vā aparaṇṇaṃ vā jāyatī”ti vuttavinayapāḷinayānurūpampi",
  "tika-s0104t:1137_5": "atthaṃ dassento “yattha vā”tiādimāha. Tadatthāyāti khettatthāya. Akatabhūmibhāgoti",
  "tika-s0104t:1137_6": "aparisaṅkhato taduddesiko bhūmibhāgo. “Khettavatthu sīsenā”tiādinā nidassanamattametanti",
  "tika-s0104t:1137_7": "dasseti. Ādi-saddena pokkharaṇīkūpādayo saṅgahitā.",
  "tika-s0104t:1138_0": "Dūtassa idaṃ, dūtena vā kātumarahatīti dūteyyaṃ. Paṇṇanti lekhasāsanaṃ. Sāsananti",
  "tika-s0104t:1138_1": "mukhasāsanaṃ. Gharā gharanti aññasmā gharā aññaṃ gharaṃ. Khuddakagamananti dūteyyagamanato",
  "tika-s0104t:1138_2": "appataragamanaṃ, anaddhānagamanaṃ rassagamananti attho. Tadubhayesaṃ anuyuñjanaṃ",
  "tika-s0104t:1138_3": "anuyogoti āha “tadubhayakaraṇa”nti. Tasmāti tadubhayakaraṇasseva anuyogabhāvato.",
  "tika-s0104t:1139_0": "Kayanaṃ kayo, paramparā gahetvā attano dhanassa dānaṃ. Kī-saddañhi dabbavinimaye",
  "tika-s0104t:1139_1": "paṭhanti vikkayanaṃ vikkayo, paṭhamameva attano dhanassa paresaṃ dānanti vadanti.",
  "tika-s0104t:1139_2": "Sāratthadīpaniyādīsu pana “kaya”nti parabhaṇḍassa gahaṇaṃ. Vikkayanti attano bhaṇḍassa",
  "tika-s0104t:1139_3": "dāna”nti vuttaṃ. Tadeva “kayitañca hoti parabhaṇḍaṃ attano hatthagataṃ karontena,",
  "tika-s0104t:1139_4": "vikkītañca attano bhaṇḍaṃ parahatthagataṃ karontenā”ti vinayaṭṭhakathāvacanena sameti.",
  "tika-s0104t:1139_5": "Vañcanaṃ māyākaraṇaṃ, paṭibhānakaraṇavasena upāyakusalatāya parasantakaggahaṇanti",
  "tika-s0104t:1139_6": "vuttaṃ hoti. Tulā nāma yāya tulīyati pamīyati, tāya kūṭaṃ “tulākūṭa”nti vuccati.",
  "tika-s0104t:1139_7": "Taṃ pana karonto tulāya rūpaaṅgagahaṇākārapaṭicchannasaṇṭhānavasena karotīti catubbidhatā",
  "tika-s0104t:1139_8": "vuttā. Attanā gahetabbaṃ bhaṇḍaṃ pacchābhāge, paresaṃ dātabbaṃ pubbabhāge katvā minentīti",
  "tika-s0104t:1139_9": "āha “gaṇhanto pacchābhāge”tiādi. Akkamati nippīḷati, pubbabhāge akkamatīti sambandho.",
  "tika-s0104t:1139_10": "Mūle rajjunti tulāya mūle yojitaṃ rajjuṃ. Tathā agge. Tanti ayacuṇṇaṃ.",
  "tika-s0104t:1140_0": "Kanati dibbatīti kaṃso, suvaṇṇarajatādimayā bhojanapānapattā. Idha pana sovaṇṇamaye",
  "tika-s0104t:1140_1": "pānapatteti āha “suvaṇṇapātī”ti. Tāya vañcananti nikativasena vañcanaṃ. “Patirūpakaṃ",
  "tika-s0104t:1140_2": "dassetvā parasantakagahaṇañhi nikati, paṭibhānakaraṇavasena pana upāyakusalatāya",
  "tika-s0104t:1140_3": "vañcana”nti nikativañcanaṃ bhedato kaṇhajātakaṭṭhakathādīsu vuttaṃ, idha pana tadubhayampi",
  "tika-s0104t:1140_4": "“vañcana”micceva. “Katha”ntiādinā hi patirūpakaṃ dassetvā parasantakagahaṇameva vibhāveti.",
  "tika-s0104t:1140_5": "Samagghataranti tāsaṃ pātīnaṃ aññamaññaṃ samakaṃ agghavisesaṃ. Pāsāṇeti bhūtābhūtabhāvasañjānanake",
  "tika-s0104t:1140_6": "pāsāṇe. Ghaṃsaneneva suvaṇṇabhāvasaññāpanaṃ siddhanti “ghaṃsitvā”tveva vuttaṃ.",
  "tika-s0104t:1141": "Hadayanti nāḷiādiminanabhājanānaṃ abbhantaraṃ, tasmiṃ bhedo chiddakaraṇaṃ hadayabhedo. Tilādīnaṃ nāḷiādīhi minanakāle ussāpitā sikhāyeva sikhā, tassā bhedo hāpanaṃ sikhābhedo.",
  "tika-s0104t:1142_0": "Rajjuyā bhedo visamakaraṇaṃ rajjubhedo. Tānīti sappitelādīni. Antobhājaneti paṭhamaṃ",
  "tika-s0104t:1142_1": "nikkhittabhājane. Ussāpetvāti uggamāpetvā, uddhaṃ rāsiṃ katvāti vuttaṃ hoti. Chindantoti apanento.",
  "tika-s0104t:1143_0": "Kattabbakammato uddhaṃ koṭanaṃ paṭihananaṃ ukkoṭanaṃ. Abhūtakārīnaṃ lañjaggahaṇaṃ,",
  "tika-s0104t:1143_1": "na pana puna kammāya ukkoṭanamattanti āha “assāmike…pe… ggahaṇa”nti. Upāyehīti kāraṇapatirūpakehi.",
  "tika-s0104t:1143_2": "Tatrāti tasmiṃ vañcane. “Vatthu”nti avatvā “ekaṃ vatthu”nti vadanto aññānipi atthi",
  "tika-s0104t:1143_3": "bahūnīti dasseti. Aññānipi hi sasavatthuādīni tattha tattha vuttāni. Miganti mahantaṃ",
  "tika-s0104t:1143_4": "migaṃ. Tena hīti migaggahaṇe uyyojanaṃ, yena vā kāraṇena “migaṃ me dehī”ti āha, tena",
  "tika-s0104t:1143_5": "kāraṇenāti attho. Hi-saddo nipātamattaṃ. Yogavasenāti vijjājappanādipayogavasena.",
  "tika-s0104t:1143_6": "Māyāvasenāti mantajappanaṃ vinā abhūtassāpi bhūtākārasaññāpanāya cakkhumohanamāyāya",
  "tika-s0104t:1143_7": "vasena. Yāya hi amaṇiādayopi maṇiādiākārena dissanti. Pāmaṅgo nāma kulācārayutto",
  "tika-s0104t:1143_8": "ābharaṇaviseso, yaṃ loke “yaññopavitta”nti vadanti. Vakkalittherāpadānepi vuttaṃ –",
  "tika-s0104t:1144": "“Passathetaṃ māṇavakaṃ, pītamaṭṭhanivāsanaṃ;",
  "tika-s0104t:1145": "Hemayaññopavittaṅgaṃ, jananettamanohara”nti. ;",
  "tika-s0104t:1146_0": "Tadaṭṭhakathāyampi “pītamaṭṭhanivāsananti siliṭṭhasuvaṇṇavaṇṇavatthe nivatthanti",
  "tika-s0104t:1146_1": "attho. Hemayaññopavittaṅganti suvaṇṇapāmaṅgalaggitagattanti attho”ti savanaṃ saṭhanaṃ",
  "tika-s0104t:1146_2": "sāvi, anujukatā, tenāha “kuṭilayogo”ti, jimhatāyogoti attho. “Etesaṃyevā”tiādinā",
  "tika-s0104t:1146_3": "tulyādhikaraṇataṃ dasseti. “Tasmā”tiādi laddhaguṇadassanaṃ. Ye pana catunnampi padānaṃ",
  "tika-s0104t:1146_4": "bhinnādhikaraṇataṃ vadanti, tesaṃ vādamāha “kecī”tiādinā. Tattha “kecī”ti sārasamāsakārakā",
  "tika-s0104t:1146_5": "ācariyā, uttaravihāravāsino ca, tesaṃ taṃ na yuttaṃ vañcanena saṅgahitasseva puna",
  "tika-s0104t:1146_6": "gahitattāti dasseti “taṃ panā”tiādinā.",
  "tika-s0104t:1147_0": "Māraṇanti muṭṭhipahārakasātāḷanādīhi hiṃsanaṃ viheṭhanaṃ sandhāya vuttaṃ, na tu pāṇātipātaṃ.",
  "tika-s0104t:1147_1": "Viheṭhanatthepi hi vadha-saddo dissati “attānaṃ vadhitvā vadhitvā rodeyyā”tiādīsu",
  "tika-s0104t:1147_2": "māraṇa-saddopi idha viheṭhaneyeva vattatīti daṭṭhabbo. Keci pana “pubbe pāṇātipātaṃ",
  "tika-s0104t:1147_3": "pahāyā’tiādīsu sayaṃkāro, idha paraṃkāro”ti vadanti, taṃ na sakkā tathā vattuṃ “kāyavacīpayogasamuṭṭhāpikā",
  "tika-s0104t:1147_4": "cetanā, cha payogā”ti ca vuttattā. Yathā hi appaṭiggāhabhāvasāmaññepi sati pabbajitehi",
  "tika-s0104t:1147_5": "appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena",
  "tika-s0104t:1147_6": "vuttā. Yathā ca parasantakassa haraṇabhāvato adinnādānabhāvasāmaññepi sati tulākūṭādayo",
  "tika-s0104t:1147_7": "adinnādānavisesabhāvasandassanatthaṃ vibhāgena vuttā, na evaṃ pāṇātipātapariyāyassa",
  "tika-s0104t:1147_8": "vadhassa puna gahaṇe payojanaṃ atthi tathāvibhajitabbassābhāvato, tasmā yathāvuttoyevattho sundarataroti.",
  "tika-s0104t:1148_0": "Viparāmosoti visesena samantato bhusaṃ mosāpanaṃ muyhanakaraṇaṃ, thenanaṃ vā. Theyyaṃ",
  "tika-s0104t:1148_1": "corikā mosoti hi pariyāyo. So kāraṇavasena duvidhoti āha “himaviparāmoso”tiādi. Musantīti",
  "tika-s0104t:1148_2": "corenti, mosenti vā muyhanaṃ karonti, mosetvā tesaṃ santakaṃ gaṇhantīti vuttaṃ hoti.",
  "tika-s0104t:1148_3": "Yanti ca tassā kiriyāya parāmasanaṃ. Maggappaṭipannaṃ jananti parapakkhepi adhikāro.",
  "tika-s0104t:1148_4": "Ālopanaṃ vilumpanaṃ ālopo. Sahasā karaṇaṃ sahasākāro. Sahasā pavattitā sāhasikā, sāva kiriyā tathā.",
  "tika-s0104t:1149_0": "Ettāvatāti “pāṇātipātaṃ pahāyā”tiādinā “sahasākārā paṭivirato”ti pariyosānena etapparimāṇena",
  "tika-s0104t:1149_1": "pāṭhena. Antarabhedaṃ aggahetvā pāḷiyaṃ yathārutamāgatavaseneva chabbīsatisikkhāpadasaṅgahametaṃ",
  "tika-s0104t:1149_2": "sīlaṃ yebhuyyena sikkhāpadānamavibhattattā cūḷasīlaṃ nāmāti attho. Desanāvasena hi",
  "tika-s0104t:1149_3": "idha cūḷamajjhimādibhāvo veditabbo, na dhammavasena. Tathā hi idhasaṅkhittena uddiṭṭhānaṃ",
  "tika-s0104t:1149_4": "sikkhāpadānaṃ avibhattānaṃ vibhajanavasena majjhimasīladesanā pavattā, tenevāha “majjhimasīlaṃ",
  "tika-s0104t:1149_5": "vitthārento”ti.Cūḷasīlavaṇṇanā niṭṭhitā.",
  "tika-s0104t:1150": "Majjhimasīlavaṇṇanā",
  "tika-s0104t:1151_0": "11. “Yathā vā paneke bhonto”tiādidesanāya sambandhamāha “idānī”tiādinā. Tatthāyamaṭṭhakathāmuttako",
  "tika-s0104t:1151_1": "nayo – yathāti opammatthe nipāto. Vāti vikappanatthe, tena imamatthaṃ vikappeti “ussāhaṃ",
  "tika-s0104t:1151_2": "katvā mama vaṇṇaṃ vadamānopi puthujjano pāṇātipātaṃ pahāya pāṇātipātā paṭivirato”tiādinā",
  "tika-s0104t:1151_3": "parānuddesikanayena vā sabbathāpi ācārasīlamattameva vadeyya, na taduttariṃ. “Yathāpaneke",
  "tika-s0104t:1151_4": "bhonto samaṇabrāhmaṇabhāvaṃ paṭijānamānā, parehi ca tathā sambhāviyamānā tadanurūpapaṭipattiṃ",
  "tika-s0104t:1151_5": "ajānanato, asamatthanato ca na abhisambhuṇanti, na evamayaṃ. Ayaṃ pana samaṇo gotamo",
  "tika-s0104t:1151_6": "sabbathāpi samaṇasāruppapaṭipattiṃ pūresiyevā”ti evaṃ aññuddesikanayena vā sabbathāpi",
  "tika-s0104t:1151_7": "ācārasīlamattameva vadeyya, na taduttarinti. Panāti vacanālaṅkāre vikappanattheneva",
  "tika-s0104t:1151_8": "upanyāsādiatthassa sijjhanato. Eketi aññe. “Ekacce”tipi vadanti. Bhontoti sādhūnaṃ",
  "tika-s0104t:1151_9": "piyasamudāhāro. Sādhavo hi pare “bhonto”ti vā “devānaṃ piyā”ti vā “āyasmanto”ti vā",
  "tika-s0104t:1151_10": "samālapanti. Samaṇabrāhmaṇāti yaṃ kiñci pabbajjaṃ upagatatāya samaṇā. Jātimattena ca brāhmaṇāti.",
  "tika-s0104t:1152_0": "Saddhā nāma idha catubbidhesu ṭhānesūti āha “kammañcā”tiādi. Kammakammaphalasambandheneva",
  "tika-s0104t:1152_1": "idhalokaparalokasaddahanaṃ daṭṭhabbaṃ “ettha kammaṃ vipaccati, kammaphalañca anubhavitabba”nti.",
  "tika-s0104t:1152_2": "Tadatthaṃ byatirekato ñāpeti “ayaṃ me”tiādinā. Paṭikarissatīti paccupakāraṃ karissati.",
  "tika-s0104t:1152_3": "Tadeva samatthetuṃ “evaṃdinnāni hī”tiādimāha. Desanāsīsamattaṃ padhānaṃ katvā nidassanato.",
  "tika-s0104t:1152_4": "Tena catubbidhampi paccayaṃ nidassetīti vuttaṃ “atthato panā”tiādi.",
  "tika-s0104t:1153_0": "“Seyyathida”nti ayaṃ saddo “so katamo”ti atthe eko nipāto, nipātasamudāyo vā, tena",
  "tika-s0104t:1153_1": "ca bījagāmabhūtagāmasamārambhapade saddakkamena appadhānabhūtopi bījagāmabhūtagāmo",
  "tika-s0104t:1153_2": "vibhajjitabbaṭṭhāne padhānabhūto viya paṭiniddisīyati. Añño hi saddakkamo añño atthakkamoti",
  "tika-s0104t:1153_3": "āha “katamo so bījagāmabhūtagāmo”ti. Tasmiñhi vibhatte tabbisayasamārambhopi vibhattova",
  "tika-s0104t:1153_4": "hoti. Imamatthañhi dassetuṃ “yassa samārambhaṃ anuyuttā viharantī”ti vuttaṃ. Teneva",
  "tika-s0104t:1153_5": "ca pāḷiyaṃ “mūlabīja”ntiādinā so niddiṭṭhoti. Mūlameva bījaṃ mūlabījaṃ, mūlaṃ bījaṃ",
  "tika-s0104t:1153_6": "etassātipi mūlabījanti idha dvidhā attho. Sesapadesupi eseva nayo. Ato na codetabbametaṃ",
  "tika-s0104t:1153_7": "“kasmā panettha bījagāmabhūtagāmaṃ pucchitvā bījagāmo eva vibhatto”ti. Tattha hi",
  "tika-s0104t:1153_8": "paṭhamena atthena bījagāmo niddiṭṭho, dutiyena bhūtagāmo, duvidhopesa sāmaññaniddesena",
  "tika-s0104t:1153_9": "vā mūlabījañca mūlabījañca mūlabījanti ekasesanayena vā niddiṭṭhoti veditabbo, teneva",
  "tika-s0104t:1153_10": "vakkhati “sabbañheta”ntiādiṃ. Atīva visati bhesajjapayogesūti ativisaṃ, ativisā vā,",
  "tika-s0104t:1153_11": "yā “mahosadha”ntipi vuccati kacchakoti kāḷakacchako, yaṃ “pilakkho”tipi vadanti.",
  "tika-s0104t:1153_12": "Kapitthanoti ambilaṅkuraphalo setarukkho. So hi kampati calatīti kapithano thanapaccayena,",
  "tika-s0104t:1153_13": "kapīti vā makkaṭo, tassa thanasadisaṃ phalaṃ yassāti kapitthano. “Kapitthanoti pippalirukkho”ti",
  "tika-s0104t:1153_14": "hi visuddhimaggaṭīkāyaṃ vuttaṃ. Phaḷubījaṃ nāma pabbabījaṃ. Ajjakanti setapaṇṇāsaṃ.",
  "tika-s0104t:1153_15": "Phaṇijjakanti samīraṇaṃ. Hiriveranti vāraṃ. Paccayantarasamavāye sadisaphaluppattiyā",
  "tika-s0104t:1153_16": "visesakāraṇabhāvato viruhanasamatthe sāraphale niruḷho bījasaddoti dasseti “viruhanasamatthamevā”ti",
  "tika-s0104t:1153_17": "iminā. Itarañhi abījasaṅkhyaṃ gataṃ, tañca kho rukkhato viyojitameva. Aviyojitaṃ",
  "tika-s0104t:1153_18": "pana tathā vā hotu, aññathā vā “bhūtagāmo”tveva vuccati yathāvuttena dutiyaṭṭhena.",
  "tika-s0104t:1153_19": "Vinayā nurūpato tesaṃ visesaṃ dasseti “tatthā”tiādinā. Yamettha vattabbaṃ, taṃ heṭṭhā vuttameva.",
  "tika-s0104t:1154_0": "12. Sannidhānaṃ sannidhi, tāya karīyateti sannidhikāro, annapānādi. Evaṃ kāra-saddassa",
  "tika-s0104t:1154_1": "kammatthataṃ sandhāya “sannidhikāraparibhoga”nti vuttaṃ. Ayamaparo nayo – yathā “ācayaṃ",
  "tika-s0104t:1154_2": "gāmino”ti vattabbe anunāsikalopena “ācayagāmino”ti niddeso kato, evamidhāpi “sannidhikāraṃ",
  "tika-s0104t:1154_3": "paribhoga”nti vattabbe anunāsikalopena “sannidhikāraparibhoga”nti vuttaṃ, sannidhiṃ",
  "tika-s0104t:1154_4": "katvā paribhoganti attho. Vinayavasenāti vinayāgatācāravasena. Vinayāgatācāro hi",
  "tika-s0104t:1154_5": "uttaralopena “vinayo”ti vutto, kāyavācānaṃ vā vinayanaṃ vinayo. Suttantanayapaṭipattiyā",
  "tika-s0104t:1154_6": "visuṃ gahitattā vinayācāroyeva idha labbhati. Sammā kilese likhatīti sallekhoti ca",
  "tika-s0104t:1154_7": "vinayācārassa visuṃ gahitattā suttantanayapaṭipatti eva. Paṭiggahitanti kāyena vā",
  "tika-s0104t:1154_8": "kāyapaṭibaddhena vā paṭiggahitaṃ. Aparajjūti aparasmiṃ divase. Datvāti parivattanavasena",
  "tika-s0104t:1154_9": "datvā. Ṭhapāpetvāti ca attano santakakaraṇena ṭhapāpetvā. Tesampi santakaṃ vissāsaggāhādivasena",
  "tika-s0104t:1154_10": "paribhuñjituṃ vaṭṭati. Suttantanayavasena sallekho eva na hoti.",
  "tika-s0104t:1155_0": "Yāni ca tesaṃ anulomānīti ettha sānulomadhaññarasaṃ, madhukapuppharasaṃ, pakkaḍākarasañca",
  "tika-s0104t:1155_1": "ṭhapetvā avasesā sabbepi phalapupphapattarasā anulomapānānīti daṭṭhabbaṃ, yathāparicchedakālaṃ",
  "tika-s0104t:1155_2": "anadhiṭṭhitaṃ avikappitanti attho.",
  "tika-s0104t:1156_0": "Sannidhīyateti sannidhi, vatthameva. Pariyāyati kappīyatīti pariyāyo, kappiyavācānusārena",
  "tika-s0104t:1156_1": "paṭipatti, tassa kathāti pariyāyakathā. Tabbiparīto nippariyāyo, kappiyampi anupaggamma",
  "tika-s0104t:1156_2": "santuṭṭhivasena paṭipatti, pariyāya-saddo vā kāraṇe, tasmā kappiyakāraṇavasena vuttā",
  "tika-s0104t:1156_3": "kathā pariyāyakathā. Tadapi avatvā santuṭṭhivasena vuttā nippariyāyo. “Sace”tiādi",
  "tika-s0104t:1156_4": "aññassa dānākāradassanaṃ. Pāḷiyā uddisanaṃ uddeso. Atthassa pucchā paripucchanaṃ.",
  "tika-s0104t:1156_5": "“Adātuṃ na vaṭṭatī”ti iminā adāne sallekhakopanaṃ dasseti. Appahonteti kātuṃ appahonake",
  "tika-s0104t:1156_6": "sati. Paccāsāyāti cīvarapaṭilābhāsāya. Anuññātakāleti anatthate kathine eko pacchimakattikamāso,",
  "tika-s0104t:1156_7": "atthate kathine pacchimakattikamāsena saha hemantikā cattāro māsā, piṭṭhisamaye yo",
  "tika-s0104t:1156_8": "koci eko māsoti evaṃ tatiyakathinasikkhāpadādīsu anuññātasamaye. Suttanti cīvarasibbanasuttaṃ.",
  "tika-s0104t:1156_9": "Vinayakammaṃ katvāti mūlacīvaraṃ parikkhāracoḷaṃ adhiṭṭhahitvā paccāsācīvarameva",
  "tika-s0104t:1156_10": "mūlacīvaraṃ katvā ṭhapetabbaṃ, taṃ puna māsaparihāraṃ labhati, etena upāyena yāva",
  "tika-s0104t:1156_11": "icchati, tāva aññamaññaṃ mūlacīvaraṃ katvā ṭhapetuṃ labbhatīti vuttanayena, vikappanāvasena",
  "tika-s0104t:1156_12": "vā vinayakammaṃ katvā. Kasmā na vaṭṭatīti āha “sannidhi ca hoti sallekhañca kopetī”ti.",
  "tika-s0104t:1157_0": "Upari maṇḍapasadisaṃ padaracchannaṃ, sabbapaliguṇṭhimaṃ vā chādetvā kataṃ vayhaṃ.",
  "tika-s0104t:1157_1": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānitā.",
  "tika-s0104t:1157_2": "Phalakādinā kataṃ pīṭhakayānaṃ sivikā. Antolikāsaṅkhātā paṭapoṭalikā pāṭaṅkī. “Ekabhikkhussa",
  "tika-s0104t:1157_3": "hī”tiādi tadatthassa samatthanaṃ. Araññatthāyāti araññagamanatthāya. Dhotapādakatthāyāti",
  "tika-s0104t:1157_4": "dhovitapādānamanurakkhaṇatthāya. Saṃhanitabbā bandhitabbāti saṅghāṭā, upāhanāyeva",
  "tika-s0104t:1157_5": "saṅghāṭā tathā, yugaḷabhūtā upāhanāti attho. Aññassa dātabbāti ettha vuttanayena dānaṃ veditabbaṃ.",
  "tika-s0104t:1158": "Mañcoti nidassanamattaṃ. Sabbepi hi pīṭhabhisādayo nisīdanasayanayoggā gahetabbā tesupi tathāpaṭipajjitabbato.",
  "tika-s0104t:1159_0": "Ābādhapaccayā eva attanā paribhuñjitabbā gandhā vaṭṭantīti dasseti “kaṇḍukacchuchavidosādiābādhe",
  "tika-s0104t:1159_1": "satī”ti iminā. “Lakkhaṇe hi sati hetutthopi katthaci sambhavatī”ti heṭṭhā vuttoyeva.",
  "tika-s0104t:1159_2": "Tattha kaṇḍūti khajju. Kacchūti vitacchikā. Chavidosoti kilāsādi. Āharāpetvāti ñātipavāritato",
  "tika-s0104t:1159_3": "bhikkhācāravattena vā na yena kenaci vā ākārena harāpetvā. Bhesajjapaccayehi gilānassa",
  "tika-s0104t:1159_4": "viññattipi vaṭṭati. “Anujānāmi bhikkhave, gandhaṃ gahetvā kavāṭe pañcaṅgulikaṃ dātuṃ,",
  "tika-s0104t:1159_5": "pupphaṃ gahetvā vihāre ekamantaṃ nikkhipitu”nti vacanato “dvāre”tiādi vuttaṃ. Gharadhūpanaṃ",
  "tika-s0104t:1159_6": "vihāravāsanā, cetiyagharavāsanā vā. Ādi-saddena cetiyapaṭimāpūjādīni saṅgaṇhāti.",
  "tika-s0104t:1160_0": "Kilesehi āmasitabbato āmisaṃ, yaṃ kiñci upabhogārahaṃ vatthu, tasmā yathāvuttānampi",
  "tika-s0104t:1160_1": "pasaṅgaṃ nivāretuṃ “vuttāvasesaṃ daṭṭhabba”nti āha, pārisesanayato gahitattā vuttāvasesaṃ",
  "tika-s0104t:1160_2": "daṭṭhabbanti adhippāyo. Kiṃ panetanti vuttaṃ “seyyathida”ntiādi. Tathārūpe kāleti",
  "tika-s0104t:1160_3": "gāmaṃ pavisituṃ dukkarādikāle. Vallūroti sukkhamaṃsaṃ. Bhājana-saddo sappitelaguḷasaddehi",
  "tika-s0104t:1160_4": "yojetabbo tadavinābhāvittā. Kālassevāti pageva. Udakakaddameti udake ca kaddame ca.",
  "tika-s0104t:1160_5": "Nimitte cetaṃ bhummaṃ, bhāvalakkhaṇe vā. Acchathāti nisīdatha. Bhuñjantassevāti bhuñjato",
  "tika-s0104t:1160_6": "eva bhikkhuno, sampadānavacanaṃ, anādaratthe vā sāmivacanaṃ. Kiriyantarāvacchedanayogena",
  "tika-s0104t:1160_7": "hettha anādaratā. Gīvāyāmakanti bhāvanapuṃsakavacanaṃ, gīvaṃ āyametvā āyataṃ katvāti",
  "tika-s0104t:1160_8": "attho, yathā vā bhutte atibhuttatāya gīvā āyamitabbā hoti, tathātipi vaṭṭati. Catumāsampīti",
  "tika-s0104t:1160_9": "vassānassa cattāro māsepi. Kuṭumbaṃ vuccati dhanaṃ, tadassatthīti kuṭumbiko, muṇḍo",
  "tika-s0104t:1160_10": "ca so kuṭumbiko cāti muṇḍakuṭumbiko, tassa jīvikaṃ tathā, taṃ katvā jīvatīti attho.",
  "tika-s0104t:1160_11": "Nayadassanamattañcetaṃ āmisapadena dassitānaṃ sannidhivatthūnanti daṭṭhabbaṃ.",
  "tika-s0104t:1161_0": "Tabbirahitaṃ samaṇapaṭipattiṃ dassento “bhikkhuno panā”tiādimāha. Tattha “guḷapiṇḍo",
  "tika-s0104t:1161_1": "tālapakkappamāṇa”nti sāratthadīpaniyaṃ vuttaṃ. Catubhāgamattanti kuṭumbamattanti",
  "tika-s0104t:1161_2": "vuttaṃ. “Ekā taṇḍulanāḷī”ti vuttattā pana tassā catubhāgo ekapatthoti vadanti. Vuttañca –",
  "tika-s0104t:1162": "“Kuḍuvo pasato eko, pattho te caturo siyuṃ;",
  "tika-s0104t:1163": "Āḷhako caturo patthā, doṇaṃ vā caturāḷhaka”nti.",
  "tika-s0104t:1164_0": "Kasmāti vuttaṃ “te hī”tiādi. Āharāpetvāpi ṭhapetuṃ vaṭṭati, pageva yathāladdhaṃ.",
  "tika-s0104t:1164_1": "“Aphāsukakāle”tiādinā suddhacittena ṭhapitassa paribhogo sallekhaṃ na kopetīti dasseti.",
  "tika-s0104t:1164_2": "Sammutikuṭikādayo catasso, avāsāgārabhūtena vā uposathāgārādinā saha pañcakuṭiyo",
  "tika-s0104t:1164_3": "sandhāya “kappiyakuṭiya”ntiādi vuttaṃ. Sannidhi nāma natthi tattha antovutthaantopakkassa",
  "tika-s0104t:1164_4": "anuññātattā. “Tathāgatassā”tiādinā adhikārānurūpaṃ atthaṃ payojeti. Pilotikakhaṇḍanti jiṇṇacoḷakhaṇḍaṃ.",
  "tika-s0104t:1165_0": "13. “Gīvaṃ pasāretvā”ti etena sayameva āpāthagamane doso natthīti dasseti. Ettakampīti",
  "tika-s0104t:1165_1": "vinicchayavicāraṇā vatthukittanampi. Payojanamattamevāti padatthayojanamattameva.",
  "tika-s0104t:1165_2": "Yassa pana padassa vitthārakathaṃ vinā na sakkā attho viññātuṃ, tattha vitthārakathāpi",
  "tika-s0104t:1165_3": "padatthasaṅgahameva gacchati.",
  "tika-s0104t:1166_0": "Kutūhalavasena pekkhitabbato pekkhaṃ, naṭasatthavidhinā payogo. Naṭasamūhena pana",
  "tika-s0104t:1166_1": "janasamūhe kattabbavasena “naṭasammajja”nti vuttaṃ. Janānaṃ sammadde samūhe katanti",
  "tika-s0104t:1166_2": "hi sammajjaṃ. Sārasamāse pana “pekkhāmaha”ntipi vadanti, “sammajjadassanussava”nti",
  "tika-s0104t:1166_3": "tesaṃ mate attho. Bhāratanāmakānaṃ dvebhātukarājūnaṃ, rāmarañño ca yujjhanādikaṃ",
  "tika-s0104t:1166_4": "tappasutehi ācikkhitabbato akkhānaṃ. Gantumpi na vaṭṭati, pageva taṃ sotuṃ. Pāṇinā",
  "tika-s0104t:1166_5": "tāḷitabbaṃ saraṃ pāṇissaranti āha “kaṃsatāḷa”nti, lohamayo tūriyajātiviseso kaṃso,",
  "tika-s0104t:1166_6": "lohamayapatto vā, tassa tāḷanasaddanti attho. Pāṇīnaṃ tāḷanasaranti atthaṃ sandhāya",
  "tika-s0104t:1166_7": "pāṇitāḷantipi vadanti. Ghanasaṅkhātānaṃ tūriyavisesānaṃ tāḷanaṃ ghanatāḷaṃ nāma,",
  "tika-s0104t:1166_8": "daṇḍamayasammatāḷaṃ silātalākatāḷaṃ vā. Mantenāti bhūtāvisanamantena. Eketi sārasamāsācariyā,",
  "tika-s0104t:1166_9": "uttaravihāravāsino ca, yathā cettha, evamito paresupi “eke”ti āgataṭṭhānesu. Te kira",
  "tika-s0104t:1166_10": "dīghanikāyassatthavisesavādino. Caturassaambaṇakatāḷaṃ nāma rukkhasāradaṇḍādīsu yena",
  "tika-s0104t:1166_11": "kenaci caturassaambaṇaṃ katvā catūsu passesu dhammena onaddhitvā vāditabhaṇḍassa",
  "tika-s0104t:1166_12": "tāḷanaṃ. Tañhi ekādasadoṇappamāṇamānavisesasaṇṭhānattā “ambaṇaka”nti vuccati, bimbisakantipi",
  "tika-s0104t:1166_13": "tasseva nāmaṃ. Tathā kumbhasaṇṭhānatāya kumbho, ghaṭoyeva vā, tassa dhunananti khuddakabhāṇakā.",
  "tika-s0104t:1166_14": "Abbhokkiraṇaṃ raṅgabalikaraṇaṃ. Te hi naccaṭṭhāne devatānaṃ balikaraṇaṃ nāma katvā",
  "tika-s0104t:1166_15": "kīḷanti, yaṃ “nandī”tipi vuccati. Itthipurisasaṃyogādikilesajanakaṃ paṭibhānacittaṃ",
  "tika-s0104t:1166_16": "sobhanakaraṇato sobhanakaraṃ nāma. “Sobhanagharaka”nti sārasamāse vuttaṃ. Caṇḍāya",
  "tika-s0104t:1166_17": "alanti caṇḍālaṃ, ayoguḷakīḷā. Caṇḍālā nāma hīnajātikā sunakhamaṃsabhojino, tesaṃ",
  "tika-s0104t:1166_18": "idanti caṇḍālaṃ. Sāṇe udakena temetvā aññamaññaṃ ākoṭanakīḷā sāṇadhovanakīḷā. Vaṃsena",
  "tika-s0104t:1166_19": "kataṃ kīḷanaṃ vaṃsanti āha “veḷuṃ ussāpetvā kīḷana”nti.",
  "tika-s0104t:1167_0": "Nikhaṇitvāti bhūmiyaṃ nikhātaṃ katvā. Nakkhattakāleti nakkhattayogachaṇakāle. Tamatthaṃ",
  "tika-s0104t:1167_1": "aṅguttarāgame dasakanipātapāḷiyā sādhento “vuttampiceta”ntiādimāha. Tatthāti tasmiṃ",
  "tika-s0104t:1167_2": "aṭṭhidhovane. Indajālenāti aṭṭhidhovanamantaṃ parijappetvā yathā pare aṭṭhīniyeva",
  "tika-s0104t:1167_3": "passanti, na maṃsādīni, evaṃ maṃsādīnamantaradhāpanamāyāya. Indassa jālamiva hi paṭicchādituṃ",
  "tika-s0104t:1167_4": "samatthanato “indajāla”nti māyā vuccati indacāpādayo viya. Aṭṭhidhovananti aṭṭhidhovanakīḷā.",
  "tika-s0104t:1168_0": "Hatthiādīhi saddhiṃ yujjhitunti hatthiādīsu abhiruhitvā aññehi saddhiṃ yujjhanaṃ,",
  "tika-s0104t:1168_1": "hatthiādīhi ca saddhiṃ sayameva yujjhanaṃ sandhāya vuttaṃ, hatthiādīhi saddhiṃ aññehi",
  "tika-s0104t:1168_2": "yujjhituṃ, sayaṃ vā yujjhitunti hi attho. Teti hatthiādayo. Aññamaññaṃ mathenti vilothentīti",
  "tika-s0104t:1168_3": "mallā, bāhuyuddhakārakā, tesaṃ yuddhaṃ. Sampahāroti saṅgāmo. Balassa senāya aggaṃ",
  "tika-s0104t:1168_4": "gaṇanakoṭṭhāsaṃ karonti etthāti balaggaṃ, “ettakā hatthī, ettakā assā”tiādinā balagaṇanaṭṭhānaṃ.",
  "tika-s0104t:1168_5": "Senaṃ viyūhanti ettha vibhajitvā ṭhapenti, senāya vā ettha byūhanaṃ vinyāsoti senābyūho,",
  "tika-s0104t:1168_6": "“ito hatthī hontu, ito assā hontū”tiādinā yuddhatthaṃ caturaṅgabalāya senāya desavisesesu",
  "tika-s0104t:1168_7": "vicāraṇaṭṭhānaṃ, taṃ pana bhedato sakaṭabyūhādivasena. Ādi-saddena cakkapadumabyūhānaṃ",
  "tika-s0104t:1168_8": "daṇḍabhogamaṇḍalāsaṃhatabyūhānañca gahaṇaṃ, “tayo hatthī pacchimaṃ hatthānīkaṃ, tayo",
  "tika-s0104t:1168_9": "assā pacchimaṃ assānīkaṃ, tayo rathā pacchimaṃ rathānīkaṃ, cattāro purisā sarahatthā",
  "tika-s0104t:1168_10": "pattī pacchimaṃ pattānīka”nti kaṇḍaviddhasikkhāpadassa padabhājanaṃ sandhāya “tayo…pe…ādinā",
  "tika-s0104t:1168_11": "nayena vuttassā”ti āha. Tañca kho “dvādasapuriso hatthī, tipuriso asso, catupuriso",
  "tika-s0104t:1168_12": "ratho, cattāro purisā sarahatthā pattī”ti vuttalakkhaṇato hatthiādigaṇanenāti daṭṭhabbaṃ,",
  "tika-s0104t:1168_13": "etena ca “cha hatthiniyo, eko ca hatthī idameka”nti cammakkhandhakavaṇṇanāyaṃ vuttamanīkaṃ paṭikkhipati.",
  "tika-s0104t:1169_0": "14. Kāraṇaṃ nāma phalassa ṭhānanti vuttaṃ “pamādo…pe… ṭhāna”nti. Padānīti sārīādīnaṃ",
  "tika-s0104t:1169_1": "patiṭṭhānāni. Aṭṭhāpadanti saññāya dīghatā. “Aṭṭhapada”ntipi paṭhanti. Dasapadaṃ",
  "tika-s0104t:1169_2": "nāma dvīhi pantīti vīsatiyā padehi kīḷanajūtaṃ. Aṭṭhapadadasapadesūti aṭṭhapadadasapadaphalakesu.",
  "tika-s0104t:1169_3": "Ākāseyeva kīḷananti “ayaṃ sārī asukapadaṃ mayā nītā, ayaṃ asukapada”nti kevalaṃ mukheneva",
  "tika-s0104t:1169_4": "vadantānaṃ ākāseyeva jūtassa kīḷanaṃ. Nānāpathamaṇḍalanti anekavihitasārīmaggaparivaṭṭaṃ.",
  "tika-s0104t:1169_5": "Pariharitabbanti sāriyo pariharituṃ yuttakaṃ. Ito cito ca saranti parivattantīti",
  "tika-s0104t:1169_6": "sāriyo, yena kenaci katāni akkhabījāni. Tatthāti tāsu sārīsu, tasmiṃ vā apanayanupanayane.",
  "tika-s0104t:1169_7": "Jūtakhaliketi jūtamaṇḍale. “Jūtaphalake”tipi adhunā pāṭho. Pāsakaṃ vuccati chasu",
  "tika-s0104t:1169_8": "passesu ekekaṃ yāva chakkaṃ dassetvā katakīḷanakaṃ, taṃ vaḍḍhetvā yathāladdhaṃ ekakādivasena",
  "tika-s0104t:1169_9": "sāriyo apanento, upanento ca kīḷanti, pasati aṭṭhapadādīsu bādhati, phusati cāti",
  "tika-s0104t:1169_10": "hi pāsako, catubbīsatividho akkho. Yaṃ sandhāya vuttaṃ –",
  "tika-s0104t:1170": "“Aṭṭhakaṃ mālikaṃ vuttaṃ, sāvaṭṭañca chakaṃ mataṃ;",
  "tika-s0104t:1171": "Catukkaṃ bahulaṃ ñeyyaṃ, dvi bindusantibhadrakaṃ;",
  "tika-s0104t:1172": "Catuvīsati āyā ca, munindena pakāsitā”ti.",
  "tika-s0104t:1173_0": "Tena kīḷanamidha pāsakakīḷanaṃ. Ghaṭanaṃ paharaṇaṃ, tena kīḷā ghaṭikāti āha “dīghadaṇḍakenā”tiādi.",
  "tika-s0104t:1173_1": "Ghaṭena kumbhena kīḷā ghaṭikāti eke. Mañjiṭṭhikāya vāti mañjiṭṭhisaṅkhātassa yojanavallirukkhassa",
  "tika-s0104t:1173_2": "sāraṃ gahetvā pakkakasāvaṃ sandhāya vadati. Sitthodakena vāti [piṭṭhodakena vā (aṭṭhakathāyaṃ)]",
  "tika-s0104t:1173_3": "ca pakkamadhusitthodakaṃ. Salākahatthanti tālahīrādīnaṃ kalāpassetaṃ adhivacanaṃ.",
  "tika-s0104t:1173_4": "Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna taññeva",
  "tika-s0104t:1173_5": "uddharantā salākahatthena kīḷantīti keci. Guḷakīḷāti guḷaphalakīḷā, yena kenaci vā",
  "tika-s0104t:1173_6": "kataguḷakīḷā. Paṇṇena vaṃsākārena katā nāḷikā paṇṇanāḷikā, tenevāha “taṃdhamantā”ti.",
  "tika-s0104t:1173_7": "Khuddake ka-paccayoti dasseti “khuddakanaṅgala”nti iminā. Hatthapādānaṃ mokkhena",
  "tika-s0104t:1173_8": "mocanena cayati parivattati etāyāti mokkhacikā, tenāha “ākāse vā”tiādi. Paribbhamanattāyeva",
  "tika-s0104t:1173_9": "taṃ cakkaṃ nāmāti dassetuṃ “paribbhamanacakka”nti vuttaṃ.",
  "tika-s0104t:1174_0": "Paṇṇena katā nāḷi paṇṇanāḷi, iminā pattāḷhakapadadvayassa yathākkamaṃ pariyāyaṃ dasseti.",
  "tika-s0104t:1174_1": "Tena katā pana kīḷā pattāḷhakāti vuttaṃ “tāyā”tiādi. Khuddako ratho rathako ka-saddassa",
  "tika-s0104t:1174_2": "khuddakatthavacanato. Esa nayo sesapadesupi. Ākāse vā yaṃ ñāpeti, tassa piṭṭhiyaṃ",
  "tika-s0104t:1174_3": "vā yathā vā tathā vā akkharaṃ likhitvā “evamida”nti jānanena kīḷā akkharikā, pucchantassa",
  "tika-s0104t:1174_4": "mukhāgataṃ akkharaṃ gahetvā naṭṭhamuttilābhādijānanakīḷātipi vadanti. Vajja-saddo",
  "tika-s0104t:1174_5": "aparādhatthoti āha “yathāvajjaṃ nāmā”tiādi. Vāditānurūpaṃ naccanaṃ, gāyanaṃ vā yathāvajjantipi",
  "tika-s0104t:1174_6": "vadanti. “Evaṃ kate jayo bhavissati, evaṃ kate parājayo”ti jayaparājayaṃ purakkhatvā",
  "tika-s0104t:1174_7": "payogakaraṇavasena parihārapathādīnampi jūtappamādaṭṭhānabhāvo veditabbo, paṅgacīrādīhi",
  "tika-s0104t:1174_8": "ca vaṃsādīhi kattabbā kiccasiddhi, asiddhi cāti jayaparājayāvaho payogo vutto, yathāvajjanti",
  "tika-s0104t:1174_9": "ca kāṇādīhi sadisākāradassanehi jayaparājayavasena jūtakīḷikabhāvena vuttaṃ. Sabbepi",
  "tika-s0104t:1174_10": "hete jotenti pakāsenti etehi tappayogikā jayaparājayavasena, javanti ca gacchanti",
  "tika-s0104t:1174_11": "jayaparājayaṃ etehīti vā atthena jūtasaddavacanīyataṃ nātivattanti.",
  "tika-s0104t:1175_0": "15. Pamāṇātikkantāsananti “aṭṭhaṅgulapādakaṃ kāretabbaṃ sugataṅgulenā”ti vuttappamāṇato",
  "tika-s0104t:1175_1": "atikkantāsanaṃ. Kammavasena payojanato “anuyuttā viharantīti padaṃ apekkhitvā”ti",
  "tika-s0104t:1175_2": "vuttaṃ. Vāḷarūpānīti āharimāni sīhabyagghādivāḷarūpāni. Vuttañhi bhikkhunivibhaṅge",
  "tika-s0104t:1175_3": "“pallaṅko nāma āharimehi vāḷehi kato”ti “akappiyarūpākulo akappiyamañco pallaṅko”ti",
  "tika-s0104t:1175_4": "sārasamāse vuttaṃ. Dīghalomako mahākojavoti caturaṅgulādhikalomo kāḷavaṇṇo mahākojavo.",
  "tika-s0104t:1175_5": "Kuvuccati pathavī, tassaṃ javati sobhanavitthaṭavasenāti kojavo. “Caturaṅgulādhikāni",
  "tika-s0104t:1175_6": "kira tassa lomānī”ti vacanato caturaṅgulato heṭṭhā vaṭṭatīti vadanti. Uddalomī ekantalomīti",
  "tika-s0104t:1175_7": "visesadassanametaṃ, tasmā yadi tāsu na pavisati, vaṭṭatīti gahetabbaṃ. Vānavicittanti",
  "tika-s0104t:1175_8": "bhitticchadādiākārena vānena sibbanena vicitraṃ. Uṇṇāmayattharaṇanti migalomapakatamattharaṇaṃ.",
  "tika-s0104t:1175_9": "Setattharaṇoti dhavalattharaṇo. Sītatthikehi sevitabbattā setattharaṇo, “bahumudulomako”tipi",
  "tika-s0104t:1175_10": "vadanti. Ghanapupphakoti sabbathā pupphākārasampanno. “Uṇṇāmayattharaṇoti uṇṇāmayo",
  "tika-s0104t:1175_11": "lohitattharaṇo”ti sāratthadīpaniyaṃ vuttaṃ. Āmalakapattākārāhi pupphapantīhi yebhuyyato",
  "tika-s0104t:1175_12": "katattā āmalakapattotipi vuccati.",
  "tika-s0104t:1176_0": "Tiṇṇaṃ tūlānanti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ. Uditaṃ dvīsu",
  "tika-s0104t:1176_1": "lomaṃ dasā yassāti uddalomī i-kārassa akāraṃ, ta-kārassa lopaṃ, dvibhāvañca katvā.",
  "tika-s0104t:1176_2": "Ekasmiṃ ante lomaṃ dasā yassāti ekantalomī. Ubhayattha kecīti sārasamāsācariyā, uttaravihāravāsino",
  "tika-s0104t:1176_3": "ca. Tesaṃ vāde pana uditamekato uggataṃ lomamayaṃ pupphaṃ yassāti uddalomī vuttanayena.",
  "tika-s0104t:1176_4": "Ubhato antato ekaṃ sadisaṃ lomamayaṃ pupphaṃ yassāti ekantalomīti vacanattho. Vinayaṭṭhakathāyaṃ",
  "tika-s0104t:1176_5": "pana “uddalomīti ekato uggatalomaṃ uṇṇāmayattharaṇaṃ. ‘Uddhalomī’tipi pāṭho. Ekantalomīti",
  "tika-s0104t:1176_6": "ubhato uggatalomaṃ uṇṇāmayattharaṇa”nti vuttaṃ, nāmamattamesa viseso. Atthato pana",
  "tika-s0104t:1176_7": "aggahitāvaseso aṭṭhakathādvayepi natthīti daṭṭhabbo.",
  "tika-s0104t:1177_0": "Koseyyañca kaṭṭissañca kaṭṭissāni virūpekasesavasena. Tehi pakatamattharaṇaṃ kaṭṭissaṃ.",
  "tika-s0104t:1177_1": "Etadevatthaṃ dassetuṃ “koseyyakaṭṭissamayapaccattharaṇa”nti vuttaṃ, koseyyasuttānamantarantaraṃ",
  "tika-s0104t:1177_2": "suvaṇṇamayasuttāni pavesetvā vītamattharaṇanti vuttaṃ hoti. Suvaṇṇasuttaṃ kira “kaṭṭissaṃ,",
  "tika-s0104t:1177_3": "kassaṭa”nti ca vadanti. Teneva “koseyyakassaṭamaya”nti ācariyadhammapālattherena",
  "tika-s0104t:1177_4": "vuttaṃ. Kaṭṭissaṃ nāma vākavisesotipi vadanti. Ratanaparisibbitanti ratanehi saṃsibbitaṃ,",
  "tika-s0104t:1177_5": "suvaṇṇalittanti keci. Suddhakoseyyanti ratanaparisibbanarahitaṃ. Vinayeti vinayaṭṭhakathaṃ,",
  "tika-s0104t:1177_6": "vinayapariyāyaṃ vā sandhāya vuttaṃ. Idha hi suttantikapariyāye “ṭhapetvā tūlikaṃ",
  "tika-s0104t:1177_7": "sabbāneva gonakādīni ratanaparisibbitāni vaṭṭantī”ti vuttaṃ. Vinayapariyāyaṃ pana",
  "tika-s0104t:1177_8": "patvā garuke ṭhātabbattā suddhakoseyyameva vaṭṭati, netarānīti vinicchayo veditabbo,",
  "tika-s0104t:1177_9": "suttantikapariyāye pana ratanaparisibbanarahitāpi tūlikā na vaṭṭati, itarāni vaṭṭanti,",
  "tika-s0104t:1177_10": "sacepi tāni ratanaparisibbitāni, bhūmattharaṇavasena yathānurūpaṃ mañcapīṭhādīsu",
  "tika-s0104t:1177_11": "ca upanetuṃ vaṭṭantīti. Suttantadesanāya gahaṭṭhānampi vasena vuttattā tesaṃ saṅgaṇhanatthaṃ",
  "tika-s0104t:1177_12": "“ṭhapetvā…pe… na vaṭṭantīti vutta”nti apare. Dīghanikāyaṭṭhakathāyanti katthaci pāṭho,",
  "tika-s0104t:1177_13": "porāṇadīghanikāyaṭṭhakathāyanti attho. Naccayogganti naccituṃ pahonakaṃ. Karonti",
  "tika-s0104t:1177_14": "ettha naccanti kuttakaṃ, taṃ pana uddalomīekantalomīvisesameva. Vuttañca –",
  "tika-s0104t:1178": "“Dvidasekadasānyudda-lomīekantalomino;",
  "tika-s0104t:1179": "Tadeva soḷasitthīnaṃ, naccayoggañhi kuttaka”nti.",
  "tika-s0104t:1180_0": "Hatthino piṭṭhiyaṃ attharaṃ hatthattharaṃ. Evaṃ sesapadesupi. Ajinacammehīti ajinamigacammehi,",
  "tika-s0104t:1180_1": "tāni kira cammāni sukhumatarāni, tasmā dupaṭṭatipaṭṭāni katvā sibbanti. Tena vuttaṃ",
  "tika-s0104t:1180_2": "“ajinappaveṇī”ti, uparūpari ṭhapetvā sibbanavasena hi santatibhūtā “paveṇī”ti vuccati.",
  "tika-s0104t:1180_3": "Kadalīmigoti mañjārākāramigo, tassa dhammena kataṃ pavarapaccattharaṇaṃ tathā. “Taṃ",
  "tika-s0104t:1180_4": "kirā”tiādi tadākāradassanaṃ, tasmā suddhameva kadalīmigacammaṃ vaṭṭatīti vadanti.",
  "tika-s0104t:1180_5": "Uttaraṃ uparibhāgaṃ chādetīti uttaracchado, vitānaṃ. Tampi lohitameva idhādhippetanti",
  "tika-s0104t:1180_6": "āha “rattavitānenā”ti. “Yaṃ vattati, taṃ sauttaraccheda”nti ettha seso, saṃsibbitabhāvena",
  "tika-s0104t:1180_7": "saddhiṃ vattatīti attho. Rattavitānesu ca kāsāvaṃ vaṭṭati, kusumbhādirattameva na",
  "tika-s0104t:1180_8": "vaṭṭati, tañca kho sabbarattameva. Yaṃ pana nānāvaṇṇaṃ vānacittaṃ vā lepacittaṃ vā,",
  "tika-s0104t:1180_9": "taṃ vaṭṭati. Paccattharaṇasseva padhānattā tappaṭibaddhaṃ setavitānampi na vaṭṭatīti",
  "tika-s0104t:1180_10": "vuttaṃ. Ubhatoti ubhayattha mañcassa sīsabhāge, pādabhāge cāti attho. Etthāpi sauttaracchade",
  "tika-s0104t:1180_11": "viya vinicchayo. Padumavaṇṇaṃ vāti nātirattaṃ sandhāyāha. Vicitraṃ vāti pana sabbathā",
  "tika-s0104t:1180_12": "kappiyattā vuttaṃ, na pana ubhato upadhānesu akappiyattā. Na hi lohitaka-saddo citte",
  "tika-s0104t:1180_13": "vaṭṭati. Paṭalikaggahaṇeneva cittakassāpi attharaṇassa saṅgahetabbappasaṅgato. Sace",
  "tika-s0104t:1180_14": "pamāṇayuttanti vuttamevatthaṃ byatirekato samatthetuṃ āha “mahāupadhānaṃ pana paṭikkhitta”nti.",
  "tika-s0104t:1180_15": "Mahāupadhānanti ca pamāṇātikkantaṃ upadhānaṃ. Sīsappamāṇameva hi tassa pamāṇaṃ. Vuttañca",
  "tika-s0104t:1180_16": "“anujānāmi bhikkhave, sīsappamāṇaṃ bibbohanaṃ kātu”nti sīsappamāṇañca nāma yassa",
  "tika-s0104t:1180_17": "vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca",
  "tika-s0104t:1180_18": "hoti. Bibbohanassa majjhaṭṭhānaṃ tiriyato muṭṭhiratanaṃ hoti, dīghato pana diyaḍḍharatanaṃ",
  "tika-s0104t:1180_19": "vā dviratanaṃ vā. Taṃ pana akappiyattāyeva paṭikkhittaṃ, na tu uccāsayanamahāsayanapariyāpannattā.",
  "tika-s0104t:1180_20": "Dvepīti sīsūpadhānaṃ, pādūpadhānañca. Paccattharaṇaṃ datvāti paccattharaṇaṃ katvā",
  "tika-s0104t:1180_21": "attharitvāti attho, idañca gilānameva sandhāya vuttaṃ. Tenāha senāsanakkhandhakavaṇṇanāyaṃ",
  "tika-s0104t:1180_22": "“agilānassāpi sīsūpadhānañca pādūpadhānañcāti dvayameva vaṭṭati. Gilānassa bibbohanāni",
  "tika-s0104t:1180_23": "santharitvā upari paccattharaṇaṃ katvā nipajjitumpi vaṭṭatī”ti vuttanayenevāti vinaye",
  "tika-s0104t:1180_24": "bhagavatā vuttanayeneva. Kathaṃ pana vuttanti āha “vuttañheta”ntiādi. Yathā aṭṭhaṅgulapādakaṃ",
  "tika-s0104t:1180_25": "hoti, evaṃ āsandiyā pādacchindanaṃ veditabbaṃ. Pallaṅkassa pana āharimāni vāḷarūpāni",
  "tika-s0104t:1180_26": "āharitvā puna appaṭibaddhatākāraṇampi bhedanameva. Vijaṭetvāti jaṭaṃ nibbedhetvā.",
  "tika-s0104t:1180_27": "Bibbohanaṃ kātunti tāni vijaṭitatūlāni anto pakkhipitvā bibbohanaṃ kātuṃ.",
  "tika-s0104t:1181_0": "16. “Mātukucchito nikkhantadārakāna”nti etena aṇḍajajalābujānameva gahaṇaṃ, mātukucchito",
  "tika-s0104t:1181_1": "nikkhantattāti ca kāraṇaṃ dasseti, tenevāyamattho sijjhati “anekadivasāni antosayanahetu",
  "tika-s0104t:1181_2": "esa gandho”ti. Ucchādenti ubbaṭṭenti. Saṇṭhānasampādanatthanti susaṇṭhānatāsampādanatthaṃ.",
  "tika-s0104t:1181_3": "Parimaddantīti samantato maddanti.",
  "tika-s0104t:1182_0": "Tesaṃyeva dārakānanti puññavantānameva dārakānaṃ. Tesameva hi pakaraṇānurūpatāya",
  "tika-s0104t:1182_1": "gahaṇaṃ. Mahāmallānanti mahataṃ bāhuyuddhakārakānaṃ. Ādāso nāma maṇḍanakapakatikānaṃ",
  "tika-s0104t:1182_2": "manussānaṃ attano mukhachāyāpassanatthaṃ kaṃsalohādīhi kato bhaṇḍaviseso. Tādisaṃ",
  "tika-s0104t:1182_3": "sandhāya “yaṃ kiñci…pe… na vaṭṭatī”ti vuttaṃ. Alaṅkārañjanameva na bhesajjañjanaṃ.",
  "tika-s0104t:1182_4": "Maṇḍanānuyogassa hi adhippetattā tamidhānadhippetaṃ. Loke mālā-saddo baddhamālāyameva",
  "tika-s0104t:1182_5": "“mālā mālyaṃ pupphadāme”ti vacanato. Sāsane pana suddhapupphesupi niruḷhoti āha “abaddhamālā",
  "tika-s0104t:1182_6": "vā”ti. Kāḷapīḷakādīnanti kāḷavaṇṇapīḷakādīnaṃ. Mattikakakkanti osadhehi abhisaṅkhataṃ",
  "tika-s0104t:1182_7": "yogamattikācuṇṇaṃ. Dentīti vilepenti. Caliteti vikārāpajjanavasena calanaṃ patte,",
  "tika-s0104t:1182_8": "kupiteti attho. Tenāti sāsapakakkena. Doseti kāḷapīḷakādīnaṃ hetubhūte lohitadose.",
  "tika-s0104t:1182_9": "Khāditeti apanayanavasena khādite. Sannisinneti tādise duṭṭhalohite parikkhīṇe. Mukhacuṇṇakenāti",
  "tika-s0104t:1182_10": "mukhavilepanena. Cuṇṇentīti vilimpenti. Taṃ sabbanti mattikākakkasāsapatilahaliddikakkadānasaṅkhātaṃ",
  "tika-s0104t:1182_11": "mukhacuṇṇaṃ, mukhavilepanañca na vaṭṭati. Atthānukkamasambhavato hi ayaṃ padadvayassa",
  "tika-s0104t:1182_12": "vaṇṇanā. Mukhacuṇṇasaṅkhātaṃ mukhavilepananti vā padadvayassa tulyādhikaraṇavasena atthavibhāvanā.",
  "tika-s0104t:1183_0": "Hatthabandhanti hatthe bandhitabbamābharaṇaṃ, taṃ pana saṅkhakapālādayoti āha “hatthe”tiādi.",
  "tika-s0104t:1183_1": "Saṅkho eva kapālaṃ tathā. “Apare”tiādinā yathākkamaṃ “sikhābandha”ntiādi padānamatthaṃ",
  "tika-s0104t:1183_2": "saṃvaṇṇeti. Tattha sikhanti cūḷaṃ. Cīrakaṃ nāma yena cūḷāya thirakaraṇatthaṃ, sobhanatthañca",
  "tika-s0104t:1183_3": "vijjhati. Muttāya, muttā eva vā latā muttālatā, muttāvaḷi. Daṇḍo nāma catuhatthoti",
  "tika-s0104t:1183_4": "vuttaṃ “catuhatthadaṇḍaṃ vā”ti. Alaṅkatadaṇḍakanti pana tato omakaṃ rathayaṭṭhiādikaṃ",
  "tika-s0104t:1183_5": "sandhāyāha. Bhesajjanāḷikanti bhesajjatumbaṃ. Pattādiolambanaṃ vāmaṃseyeva aciṇṇanti",
  "tika-s0104t:1183_6": "vuttaṃ “vāmapasse olaggita”nti. Kaṇṇikā nāma kūṭaṃ, tāya ca ratanena ca parikkhitto",
  "tika-s0104t:1183_7": "koso yassa tathā. Pañcavaṇṇasuttasibbitanti nīlapītalohitodātamañjiṭṭhavasena pañcavaṇṇehi",
  "tika-s0104t:1183_8": "suttehi sibbitaṃ tividhampi chattaṃ. Ratanamattāyāmaṃ caturaṅgulavitthatanti tesaṃ",
  "tika-s0104t:1183_9": "paricayaniyāmena vā nalāṭe bandhituṃ pahonakappamāṇena vā vuttaṃ. “Kesantaparicchedaṃ",
  "tika-s0104t:1183_10": "dassetvā”ti etena tadanajjhottharaṇavasena bandhanākāraṃ dasseti. Meghamukheti abbhantare.",
  "tika-s0104t:1183_11": "“Maṇi”nti idaṃ siromaṇiṃ sandhāya vuttanti āha “cūḷāmaṇi”nti, cūḷāyaṃ maṇinti attho.",
  "tika-s0104t:1183_12": "Camarassa ayaṃ cāmaro, sveva vālo, tena katā bījanī cāmaravālabījanī. Aññāsaṃ pana",
  "tika-s0104t:1183_13": "makasabījanīvākamayabījanīusīramayabījanīmorapiñchamayabījanīnaṃ, vidhūpanatālavaṇṭānañca",
  "tika-s0104t:1183_14": "kappiyattā tassāyeva gahaṇaṃ daṭṭhabbaṃ.",
  "tika-s0104t:1184_0": "17. Duggatito, saṃsārato ca niyyāti etenāti niyyānaṃ, saggamaggo, mokkhamaggo ca.",
  "tika-s0104t:1184_1": "Taṃ niyyānamarahati, tasmiṃ vā niyyāne niyuttā, taṃ vā niyyānaṃ phalabhūtaṃ etissāti",
  "tika-s0104t:1184_2": "niyyānikā, vacīduccaritakilesato niyyātīti vā niyyānikā ī-kārassa rassattaṃ, ya-kārassa",
  "tika-s0104t:1184_3": "ca ka-kāraṃ katvā. Anīya-saddo hi bahulā katvatthābhidhāyako. Cetanāya saddhiṃ samphappalāpavirati",
  "tika-s0104t:1184_4": "idha adhippetā. Tappaṭipakkhato aniyyānikā, samphappalāpo, tassā bhāvo aniyyānikattaṃ,",
  "tika-s0104t:1184_5": "tasmā aniyyānikattā. Tiracchānabhūtāti tirokaraṇabhūtā vibandhanabhūtā. Sopi nāmāti",
  "tika-s0104t:1184_6": "ettha nāma-saddo garahāyaṃ. Kammaṭṭhānabhāveti aniccatāpaṭisaṃyuttattā catusaccakammaṭṭhānabhāve.",
  "tika-s0104t:1184_7": "Kāmassādavasenāti kāmasaṅkhātaassādavasena. Saha atthenāti sātthakaṃ, hitapaṭisaṃyuttanti",
  "tika-s0104t:1184_8": "attho. Upāhanāti yānakathāsambandhaṃ sandhāya vuttaṃ. Suṭṭhu nivesitabboti suniviṭṭho.",
  "tika-s0104t:1184_9": "Tathā dunniviṭṭho. Gāma-saddena gāmavāsī janopi gahitoti āha “asukagāmavāsino”tiādi.",
  "tika-s0104t:1185_0": "Sūrakathāti ettha sūra-saddo vīravācakoti dasseti “sūro ahosī”ti iminā. Visikhā nāma",
  "tika-s0104t:1185_1": "maggasanniveso, idha pana visikhāgahaṇena tannivāsinopi gahitā “sabbo gāmo āgato”tiādīsu",
  "tika-s0104t:1185_2": "viya, tenevāha “saddhā pasannā”tiādi.",
  "tika-s0104t:1186_0": "Kumbhassa ṭhānaṃ nāma udakaṭṭhānanti vuttaṃ “udakaṭṭhānakathā”ti. Udakatitthakathātipi",
  "tika-s0104t:1186_1": "vuccati tattheva samavarodhato. Apica kumbhassa karaṇaṭṭhānaṃ kumbhaṭṭhānaṃ. Tadapadesena",
  "tika-s0104t:1186_2": "pana kumbhadāsiyo vuttāti dasseti “kumbhadāsikathā vā”ti iminā. Pubbe petā kālaṅkatāti",
  "tika-s0104t:1186_3": "pubbapetā. “Peto pareto kālaṅkato”ti hi pariyāyavacanaṃ. Heṭṭhā vuttanayamatidisituṃ",
  "tika-s0104t:1186_4": "“tatthā”tiādi vuttaṃ.",
  "tika-s0104t:1187_0": "Purimapacchimakathāhi vimuttāti idhāgatāhi purimāhi, pacchimāhi ca kathāhi vimuttā.",
  "tika-s0104t:1187_1": "Nānāsabhāvāti atta-saddassa sabhāvapariyāyabhāvamāha. Asukena nāmāti pajāpatinā brahmunā,",
  "tika-s0104t:1187_2": "issarena vā. Uppattiṭhitisambhārādivasena lokaṃ akkhāyati etāyāti lokakkhāyikā, sā",
  "tika-s0104t:1187_3": "pana lokāyatasamaññe vitaṇḍasatthe nissitā sallāpakathāti dasseti “lokāyatavitaṇḍasallāpakathā”ti",
  "tika-s0104t:1187_4": "iminā. Lokā bālajanā āyatanti ettha ussahanti vādassādenāti lokāyataṃ, loko vā hitaṃ",
  "tika-s0104t:1187_5": "na yatati na īhati tenāti lokāyataṃ. Tañhi ganthaṃ nissāya sattā puññakiriyāya cittampi",
  "tika-s0104t:1187_6": "na uppādenti. Aññamaññaviruddhaṃ, saggamokkhaviruddhaṃ vā kathaṃ tanonti etthāti",
  "tika-s0104t:1187_7": "vitaṇḍo, viruddhena vā vādadaṇḍena tāḷenti ettha vādinoti vitaṇḍo, sabbattha niruttinayena padasiddhi.",
  "tika-s0104t:1188_0": "Sāgaradevena khatoti ettha sāgararañño puttehi khatotipi vadanti. Vijjati pavedanahetubhūtā",
  "tika-s0104t:1188_1": "muddhā yassāti samuddo dha-kārassa da-kāraṃ katvā, saha-saddo cettha vijjamānatthavācako",
  "tika-s0104t:1188_2": "“salomakosapakkhako”tiādīsu viya. Bhavoti vuddhi bhavati vaḍḍhatīti katvā. Vibhavoti",
  "tika-s0104t:1188_3": "hāni tabbirahato. Dvandato pubbe suyyamāno itisaddo paccekaṃ yojetabboti āha “iti",
  "tika-s0104t:1188_4": "bhavo iti abhavo”ti. Yaṃ vā taṃ vāti yaṃ kiñci, atha taṃ aniyamanti attho. Abhūtañhi",
  "tika-s0104t:1188_5": "aniyamatthaṃ saha vikappena yaṃtaṃ-saddehi dīpenti ācariyā. Apica bhavoti sassato.",
  "tika-s0104t:1188_6": "Abhavoti ucchedo. Bhavoti vā kāmasukhaṃ. Abhavoti attakilamatho.",
  "tika-s0104t:1189_0": "Iti imāya chabbidhāya itibhavābhavakathāya saddhiṃ bāttiṃsa tiracchānakathā nāma",
  "tika-s0104t:1189_1": "honti. Atha vā pāḷiyaṃ sarūpato anāgatāpi araññapabbatanadīdīpakathā iti-saddena",
  "tika-s0104t:1189_2": "saṅgahetvā battiṃsa tiracchānakathāti vuccanti. Pāḷiyañhi “iti vā”ti ettha iti-saddo",
  "tika-s0104t:1189_3": "pakārattho, vā-saddo vikappanattho. Idaṃ vuttaṃ hoti “evaṃpakāraṃ, ito aññaṃ vā tādisaṃ",
  "tika-s0104t:1189_4": "niratthakakathaṃ anuyuttā viharantī”ti, ādiattho vā iti-saddo iti vā iti evarūpā",
  "tika-s0104t:1189_5": "“naccagītavāditavisūkadassanā paṭivirato”tiādīsu viya, iti evamādiṃ aññampi tādisaṃ",
  "tika-s0104t:1189_6": "kathamanuyuttā viharantīti attho.",
  "tika-s0104t:1190_0": "18. Viruddhassa gahaṇaṃ viggaho, so yesanti viggāhikā, tesaṃ tathā, viruddhaṃ vā",
  "tika-s0104t:1190_1": "gaṇhāti etāyāti viggāhikā, sāyeva kathā tathā. Sārambhakathāti upārambhakathā. Sahitanti",
  "tika-s0104t:1190_2": "pubbāparāviruddhaṃ. Tatoyeva siliṭṭhaṃ. Taṃ pana atthakāraṇayuttatāyāti dassetuṃ",
  "tika-s0104t:1190_3": "“atthayuttaṃ kāraṇayuttanti attho”ti vuttaṃ. Nti vacanaṃ. Parivattitvā ṭhitaṃ sapattagato",
  "tika-s0104t:1190_4": "asamattho yodho viya na kiñci jānāsi, kintu sayameva parājesīti adhippāyo. Vādo dosoti",
  "tika-s0104t:1190_5": "pariyāyavacanaṃ. Tathā cara vicarāti. Tattha tatthāti tasmiṃ tasmiṃ ācariyakule.",
  "tika-s0104t:1190_6": "Nibbedhehīti mayā ropitaṃ vādaṃ vissajjehi.",
  "tika-s0104t:1191_0": "19. Dūtassa kammaṃ dūteyyaṃ, tassa kathā tathā, tassaṃ. Idha, amutrāti upayogatthe",
  "tika-s0104t:1191_1": "bhummavacanaṃ, tenāha “asukaṃ nāma ṭhāna”nti. Vitthārato vinicchayo vinayaṭṭhakathāyaṃ",
  "tika-s0104t:1191_2": "vuttoti saṅkhepato idha dassetuṃ “saṅkhepato panā”tiādi vuttaṃ. Gihisāsananti yathāvuttaviparītaṃ",
  "tika-s0104t:1191_3": "sāsanaṃ. Aññesanti gihīnaññeva.",
  "tika-s0104t:1192_0": "20. Tividhenāti sāmantajappanairiyāpathasannissitapaccayapaṭisevanabhedato tividhena.",
  "tika-s0104t:1192_1": "Vimhāpayantīti “ayamacchariyapuriso”ti attani paresaṃ vimhayaṃ sampahaṃsanaṃ acchariyaṃ",
  "tika-s0104t:1192_2": "uppādenti. Vipubbañhi mhi-saddaṃ sampahaṃsane vadanti saddavidū. Sampahaṃsanākāro",
  "tika-s0104t:1192_3": "ca acchariyaṃ. Lapantīti attānaṃ vā dāyakaṃ vā ukkhipitvā yathā so kiñci dadāti,",
  "tika-s0104t:1192_4": "evaṃ ukkācetvā ukkhipanavasena dīpetvā kathenti. Nimittaṃ sīlametesanti nemittikāti",
  "tika-s0104t:1192_5": "taddhitavasena tassīlattho yathā “paṃsukūliko”ti apica nimittena vadanti, nimittaṃ",
  "tika-s0104t:1192_6": "vā karontīti nemittikā. Nimittanti ca paresaṃ paccayadānasaññuppādakaṃ kāyavacīkammaṃ",
  "tika-s0104t:1192_7": "vuccati. Nippeso nippisanaṃ cuṇṇaṃ viya karaṇaṃ. Nippisantīti vā nippesā, nippesāyeva",
  "tika-s0104t:1192_8": "nippesikā, nippisanaṃ vā nippeso, taṃ karontītipi nippesikā. Nippeso ca nāma bhaṭapuriso",
  "tika-s0104t:1192_9": "viya lābhasakkāratthaṃ akkosanakhuṃsanuppaṇḍanaparapiṭṭhimaṃsikatā. Lābhena lābhanti",
  "tika-s0104t:1192_10": "ito lābhena amutra lābhaṃ. Nijigīsanti magganti pariyesantīti pariyāyavacanaṃ. Kuhakādayo",
  "tika-s0104t:1192_11": "saddā kuhānādīni nimittaṃ katvā taṃsamaṅgipuggalesu pavattāti āha “kuhanā…pe… adhivacana”nti.",
  "tika-s0104t:1192_12": "Aṭṭhakathañcāti taṃtaṃpāḷisaṃvaṇṇanābhūtaṃ porāṇaṭṭhakathañca.",
  "tika-s0104t:1193": "Majjhimasīlavaṇṇanā niṭṭhitā.",
  "tika-s0104t:1194": "Mahāsīlavaṇṇanā",
  "tika-s0104t:1195_0": "21. Aṅgāni ārabbha pavattattā aṅgasahacaritaṃ satthaṃ “aṅga”nti vuttaṃ uttarapadalopena",
  "tika-s0104t:1195_1": "vā. Nimittanti etthāpi eseva nayo, tenāha “hatthapādādīsū”tiādi. Keci pana “aṅganti",
  "tika-s0104t:1195_2": "aṅgavikāraṃ paresaṃ aṅgavikāradassanenāpi lābhālābhādivijānana”nti vadanti. Nimittasatthanti",
  "tika-s0104t:1195_3": "nimittena sañjānanappakāradīpakaṃ satthaṃ, taṃ vatthunā vibhāvetuṃ “paṇḍurājā”tiādimāha.",
  "tika-s0104t:1195_4": "Paṇḍurājāti ca “dakkhiṇārāmādhipati” icceva vuttaṃ. Sīhaḷadīpe dakkhiṇārāmanāmakassa",
  "tika-s0104t:1195_5": "saṅghārāmassa kārakoti vadanti. “Dakkhiṇamadhurādhipatī”ti ca katthaci likhitaṃ,",
  "tika-s0104t:1195_6": "dakkhiṇamadhuranagarassa adhipatīti attho. Muttāyoti muttikā. Muṭṭhiyāti hatthamuddāya.",
  "tika-s0104t:1195_7": "Gharagolikāyāti sarabunā. So “muttā”ti saññānimittenāha, saṅkhyānimittena pana “tisso”ti.",
  "tika-s0104t:1196_0": "“Mahantāna”nti etena appakaṃ nimittameva, mahantaṃ pana uppādoti nimittuppādānaṃ",
  "tika-s0104t:1196_1": "visesaṃ dasseti. Uppatitanti uppatanaṃ. Subhāsubhaphalaṃ pakāsento uppajjati gacchatīti",
  "tika-s0104t:1196_2": "uppādo, uppātopi, subhāsubhasūcikā bhūtavikati. So hi dhūmo viya aggissa kammaphalassa",
  "tika-s0104t:1196_3": "pakāsanamattameva karoti, na tu tamuppādetīti. Idanti idaṃ nāma phalaṃ. Evanti iminā",
  "tika-s0104t:1196_4": "nāma ākārena. Ādisantīti niddisanti. Pubbaṇhasamayeti kālavasena. Idaṃ nāmāti vatthuvasena",
  "tika-s0104t:1196_5": "vadati. Yo vasabhaṃ, kuñjaraṃ, pāsādaṃ, pabbataṃ vā āruḷhamattānaṃ supine passati,",
  "tika-s0104t:1196_6": "tassa “idaṃ nāma phala”ntiādinā hi vatthukittanaṃ hoti. Supinakanti supinasatthaṃ.",
  "tika-s0104t:1196_7": "Aṅgasampattivipattidassanamattena pubbe “aṅga”nti vuttaṃ, idha pana mahānubhāvatādinipphādakalakkhaṇavisesadassanena",
  "tika-s0104t:1196_8": "“lakkhaṇa”nti ayametesaṃ viseso, tenāha “iminā lakkhaṇenā”tiādi. Lakkhaṇanti hi aṅgapaccaṅgesu",
  "tika-s0104t:1196_9": "dissamānākāravisesaṃ sattisirivacchagadāpāsādādikamadhippetaṃ taṃ taṃ phalaṃ lakkhīyati",
  "tika-s0104t:1196_10": "anenāti katvā, satthaṃ pana tappakāsanato lakkhaṇaṃ. Āhateti purāṇe. Anāhateti nave.",
  "tika-s0104t:1196_11": "Ahateti pana pāṭhe vuttavipariyāyena attho. Ito paṭṭhāyāti devarakkhasamanussādibhedena",
  "tika-s0104t:1196_12": "yathāphalaṃ parikappitena vividhavatthabhāge ito vā etto vā sañchinne idaṃ nāma bhogādiphalaṃ",
  "tika-s0104t:1196_13": "hoti. Evarūpena dārunāti palāsasiriphalādidārunā, tathā dabbiyā. Yadi dabbihomādīnipi",
  "tika-s0104t:1196_14": "aggihomāneva, atha kasmā visuṃ vuttānīti āha “evarūpāyā”tiādi. Dabbihomādīni homopakaraṇādivisesehi",
  "tika-s0104t:1196_15": "phalavisesadassanavasena vuttāni, aggihomaṃ pana vuttāvasesasādhanavasena vuttanti",
  "tika-s0104t:1196_16": "adhippāyo. Tenāha “dabbihomādīnī”tiādi.",
  "tika-s0104t:1197_0": "Kuṇḍakoti taṇḍulakhaṇḍaṃ, tilassa idanti telaṃ, samāsataddhitapadāni pasiddhesu sāmaññabhūtānīti",
  "tika-s0104t:1197_1": "visesakaraṇatthaṃ “tilatelādika”nti vuttaṃ. Pakkhipananti pakkhipanatthaṃ. “Pakkhipanavijja”ntipi",
  "tika-s0104t:1197_2": "pāṭho, pakkhipanahetubhūtaṃ vijjanti attho. Dakkhiṇakkhakajaṇṇulohitādīhīti dakkhiṇakkhakalohitadakkhiṇajaṇṇulohitādīhi.",
  "tika-s0104t:1197_3": "“Pubbe”tiādinā aṅgaaṅgavijjānaṃ visesadassanena punaruttabhāvamapaneti. Aṅgulaṭṭhiṃ",
  "tika-s0104t:1197_4": "disvāti aṅgulibhūtaṃ, aṅguliyā vā jātaṃ aṭṭhiṃ passitvā, aṅgulicchavimattaṃ apassitvā",
  "tika-s0104t:1197_5": "tadaṭṭhivipassanavaseneva byākarontīti vuttaṃ hoti. “Aṅgalaṭṭhinti sarīra”nti pana",
  "tika-s0104t:1197_6": "ācariyadhammapālattherena vuttaṃ, evaṃ sati aṅgapaccaṅgānaṃ viruhanabhāvena laṭṭhisadisattā",
  "tika-s0104t:1197_7": "sarīrameva aṅgalaṭṭhīti viññāyati. Kulaputtoti jātikulaputto, ācārakulaputto ca.",
  "tika-s0104t:1197_8": "Disvāpīti ettha api-saddo adisvāpīti sampiṇḍanattho. Abbhino satthaṃ abbheyyaṃ. Māsurakkhena",
  "tika-s0104t:1197_9": "kato gantho māsurakkho. Rājūhi paribhūttaṃ satthaṃ rājasatthaṃ. Sabbānipetāni khattavijjāpakaraṇāni.",
  "tika-s0104t:1197_10": "Siva-saddo santiatthoti āha “santikaraṇavijjā”ti, upasaggūpasamanavijjāti attho.",
  "tika-s0104t:1197_11": "Sivā-saddameva rassaṃ katvā evamahāti sandhāya “siṅgālarutavijjā”ti vadanti, siṅgālānaṃ",
  "tika-s0104t:1197_12": "rute subhāsubhasañjānanavijjāti attho. “Bhūtavejjamantoti bhūtavasīkaraṇamanto. Bhūrighareti",
  "tika-s0104t:1197_13": "antopathaviyaṃ kataghare, mattikāmayaghare vā. “Bhūrivijjā sassabuddhikaraṇavijjā”ti",
  "tika-s0104t:1197_14": "sārasamāse. Sappāvhāyanavijjāti sappāgamanavijjā. Visavantameva vāti visavamānameva",
  "tika-s0104t:1197_15": "vā. Bhāvaniddesassa hi māna-saddassa antabyappadeso. Yāya karonti, sā visavijjāti",
  "tika-s0104t:1197_16": "yojanā. “Visatantrameva vā”tipi pāṭho. Evaṃ sati sarūpadassanaṃ hoti, visavicāraṇaganthoyevāti",
  "tika-s0104t:1197_17": "attho. Tantranti hi ganthassa parasamaññā. Sapakkhakaapakkhakadvipadacatuppadānanti",
  "tika-s0104t:1197_18": "piṅgalamakkhikādisapakkhakagharagolikādiapakkhakadevamanussacaṅgorādidvipada- kaṇṭasasajambukādicatuppadānaṃ.",
  "tika-s0104t:1197_19": "Rutaṃ vassitaṃ. Gataṃ gamanaṃ, etena “sakuṇavijjā”ti idha migasaddassa lopaṃ, nidassanamattaṃ",
  "tika-s0104t:1197_20": "vā dasseti. Sakuṇañāṇanti sakuṇavasena subhāsubhaphalassa jānanaṃ. Nanu sakuṇavijjāya",
  "tika-s0104t:1197_21": "eva vāyasavijjāpaviṭṭhāti āha “taṃ visuññeva sattha”nti. Taṃtaṃpakāsakasatthānurūpavasena",
  "tika-s0104t:1197_22": "hi idha tassa tassa vacananti daṭṭhabbaṃ.",
  "tika-s0104t:1198_0": "Paripakkagatabhāvo attabhāvassa, jīvitakālassa ca vasena gahetabboti dasseti “idānī”tiādinā.",
  "tika-s0104t:1198_1": "Ādiṭṭhañānanti ādisitabbassa ñāṇaṃ. Sararakkhaṇanti sarato attānaṃ, attato vā sarassa",
  "tika-s0104t:1198_2": "rakkhaṇaṃ. “Sabbasaṅgāhika”nti iminā miga-saddassa sabbasakuṇacatuppadesu pavattiṃ",
  "tika-s0104t:1198_3": "dasseti, ekasesaniddeso vā esa catuppadesveva miga-saddassa niruḷhattā. Sabbesampi",
  "tika-s0104t:1198_4": "sakuṇacatuppadānaṃ rutajānanasatthassa migacakkasamaññā, yathā taṃ subhāsubhajānanappakāre",
  "tika-s0104t:1198_5": "sabbato bhadraṃ cakkādisamaññāti āha “sabba…pe… vutta”nti.",
  "tika-s0104t:1199_0": "22. “Sāmino”tiādi pasaṭṭhāpasaṭṭhakāraṇavacanaṃ. Lakkhaṇanti tesaṃ lakkhaṇappakāsakasatthaṃ.",
  "tika-s0104t:1199_1": "Pārisesanayena avasesaṃ āvudhaṃ. “Yamhi kule”tiādinā imasmiṃ ṭhāne tathājānanahetu",
  "tika-s0104t:1199_2": "eva sesaṃ lakkhaṇanti dasseti. Ayaṃ visesoti “lakkhaṇa”nti heṭṭhā vuttā lakkhaṇato",
  "tika-s0104t:1199_3": "viseso. Tadatthāvikaraṇatthaṃ “idañcettha vatthū”ti vuttaṃ aggiṃ dhamamānanti aggiṃ",
  "tika-s0104t:1199_4": "mukhavātena jālentaṃ. Makkhesīti vināseti. Piḷandhanakaṇṇikāyāti kaṇṇālaṅkārassa.",
  "tika-s0104t:1199_5": "Gehakaṇṇikāyāti gehakūṭassa, etena ekasesanayaṃ, sāmaññaniddesaṃ vā upetaṃ. Kacchapalakkhaṇanti",
  "tika-s0104t:1199_6": "kummalakkhaṇaṃ. Sabbacatuppadānanti miga-saddassa catuppadavācakattamāha.",
  "tika-s0104t:1200_0": "23. Asukadivaseti dutiyātatiyāditithivasena vuttaṃ. Asukanakkhattenāti assayujabharaṇīkattikārohaṇīādinakkhattayogavasena.",
  "tika-s0104t:1200_1": "Vippavutthānanti vippavasitānaṃ sadesato nikkhantānaṃ. Upasaṅkamanaṃ upayānaṃ. Apayānaṃ",
  "tika-s0104t:1200_2": "paṭikkamanaṃ. Dutiyapadepīti “bāhirānaṃ raññaṃ…pe… bhavissatī”ti vutte dutiyavākyepi.",
  "tika-s0104t:1200_3": "“Abbhantarānaṃ raññaṃ jayo”tiādīhi dvīhi vākyehi vuttā jayaparājayā pākaṭāyeva.",
  "tika-s0104t:1201": "24. Rāhūti rāhu nāma asurissaro asurarājā. Tathā hi mahāsamayasutte asuranikāye vuttaṃ –",
  "tika-s0104t:1202": "“Satañca baliputtānaṃ, sabbe verocanāmakā;",
  "tika-s0104t:1203": "Sannayhitvā balisenaṃ, rāhubhaddamupāgamu”nti. ;",
  "tika-s0104t:1204_0": "Tassa candimasūriyānaṃ gahaṇaṃ saṃyuttanikāye candimasuttasūriyasuttehi dīpetabbaṃ.",
  "tika-s0104t:1204_1": "Iti-saddo cettha ādiattho “candaggāhādayo”ti vuttattā, tena sūriyaggāhanakkhattaggāhā",
  "tika-s0104t:1204_2": "saṅgayhanti. Tasmā candimasūriyānamiva nakkhattānampi rāhunā gahaṇaṃ veditabbaṃ.",
  "tika-s0104t:1204_3": "Tato eva hi “api cā”tiādinā nakkhattagāhe dutiyanayo vutto. Aṅgārakādigāhasamāyogopīti",
  "tika-s0104t:1204_4": "aggahitaggahaṇena aṅgārakasasiputtasūragarusukkaravisutaketusaṅkhātānaṃ gāhānaṃ samāyogo",
  "tika-s0104t:1204_5": "api nakkhattagāhoyeva saha payogena gahaṇato. Sahapayogopi hi vedasamayena gahaṇanti",
  "tika-s0104t:1204_6": "vuccati. Ukkānaṃ patananti ukkobhāsānaṃ patanaṃ. Vātasaṅghātesu hi vegena aññamaññaṃ",
  "tika-s0104t:1204_7": "saṅghaṭṭentesu dīpikobhāso viya obhāso uppajjitvā ākāsato patati, tatrāyaṃ ukkāpātavohāro.",
  "tika-s0104t:1204_8": "Jotisatthepi vuttaṃ –",
  "tika-s0104t:1205": "“Mahāsikhā ca sukkhaggā-rattānilasikhojjalā;",
  "tika-s0104t:1206": "Porisī ca pamāṇena, ukkā nānāvidhā matā”ti.",
  "tika-s0104t:1207_0": "Disākālusiyanti disāsu khobhanaṃ, taṃ sarūpato dasseti “aggisikhadhūmasikhādīhi ākulabhāvo",
  "tika-s0104t:1207_1": "viyā”ti iminā, aggisikhadhūmasikhādīnaṃ bahudhā pātubhāvo eva disādāho nāmāti vuttaṃ",
  "tika-s0104t:1207_2": "hoti. Tadeva “dhūmaketū”ti lokiyā vadanti. Vuttañca jotisatthe –",
  "tika-s0104t:1208": "“Ketu viya sikhāvatī, joti uppātarūpinī”ti.",
  "tika-s0104t:1209": "Sukkhavalāhakagajjananti vuṭṭhimantarena vāyuvegacalitassa valāhakassa nadanaṃ. Yaṃ lokiyā “nighāto”ti vadanti. Vuttañca jotisatthe –",
  "tika-s0104t:1210": "“Yadāntalikkhe balavā, māruto mārutāhato;",
  "tika-s0104t:1211": "Patatyadho sa nīghāto, jāyate vāyusambhavo”ti.",
  "tika-s0104t:1212": "Udayananti lagganamāyūhanaṃ.",
  "tika-s0104t:1213": "“Yadodeti tadā laganaṃ, rāsīnamanvayaṃ kamā”ti –",
  "tika-s0104t:1214_0": "Hi vuttaṃ. Atthaṅgamanampi tato sattamarāsippamāṇavasena veditabbaṃ. Abbhā dhūmo",
  "tika-s0104t:1214_1": "rajo rāhūti imehi catūhi kāraṇehi avisuddhatā. Tabbinimuttatā vodānaṃ. Vuttañca “cattārome",
  "tika-s0104t:1214_2": "bhikkhave, candimasūriyānaṃ upakkilesā, yehi upakkilesehi upakkiliṭṭhā candimasūriyā",
  "tika-s0104t:1214_3": "na tapanti na bhāsanti na virocanti. Katame cattāro? Abbhā bhikkhave, candimasūriyānaṃ",
  "tika-s0104t:1214_4": "upakkilesā, yena…pe… dhūmo…pe… rajo…pe… rāhu bhikkhave…pe… ime kho…pe… na virocantī”ti.",
  "tika-s0104t:1215_0": "25. Devassāti meghassa. Dhārānuppavecchanaṃ vassanaṃ. Avaggāhoti dhārāya avaggahaṇaṃ",
  "tika-s0104t:1215_1": "duggahaṇaṃ, tenāha “vassavibandho”ti. Hatthamuddāti hatthena adhippetaviññāpanaṃ,",
  "tika-s0104t:1215_2": "taṃ pana aṅgulisaṅkocanena gaṇanāyevāti ācariyadhammapālattherena vuttaṃ. Ācariyasāriputtattherena",
  "tika-s0104t:1215_3": "pana “hatthamuddā nāma aṅgulipabbesu saññaṃ ṭhapetvā gaṇanā”ti dassitā. Gaṇanā vuccati",
  "tika-s0104t:1215_4": "acchiddakagaṇanā parisesañāyena, sā pana pādasikamilakkhakādayo viya “ekaṃ dve”tiādinā",
  "tika-s0104t:1215_5": "navantavidhinā nirantaragaṇanāti veditabbā. Samūhanaṃ saṅkalanaṃ visuṃ uppādanaṃ",
  "tika-s0104t:1215_6": "apanayanaṃ paṭuppādanaṃ [saṭuppādanaṃ (aṭṭhakathāyaṃ)] “saduppādana”ntipi paṭhanti,",
  "tika-s0104t:1215_7": "sammā uppādananti attho. Ādi-saddena vokalanabhāgahārādike saṅgaṇhāti. Tattha vokalanaṃ",
  "tika-s0104t:1215_8": "visuṃ samūhakaraṇaṃ, vomissananti attho. Bhāgakaraṇaṃ bhāgo. Bhuñjanaṃ vibhajanaṃ",
  "tika-s0104t:1215_9": "hāro. Sāti yathāvuttā piṇḍagaṇanā disvāti ettha diṭṭhamattena gaṇetvāti attho gahetabbo.",
  "tika-s0104t:1216_0": "Paṭibhānakavīti ettha aṅguttarāgame vuttānanti seso, kavīnaṃ kabyakaraṇanti sambandho,",
  "tika-s0104t:1216_1": "etena kavīhi kataṃ, kavīnaṃ vā idaṃ kāveyyanti atthaṃ dasseti. “Attano cintāvasenā”tiādi",
  "tika-s0104t:1216_2": "tesaṃ sabhāvadassanaṃ. Tathā hi vatthuṃ, anusandhiñca sayameva cirena cintetvā karaṇavasena",
  "tika-s0104t:1216_3": "cintākavi veditabbo. Kiñci sutvā sutena asutaṃ anusandhetvā karaṇavasena sutakavi,",
  "tika-s0104t:1216_4": "kiñci atthaṃ upadhāretvā tassa saṅkhipanavitthāraṇādivasena atthakavi, yaṃ kiñci",
  "tika-s0104t:1216_5": "parena kataṃ kabbaṃ vā nāṭakaṃ vā disvā taṃsadisameva aññaṃ attano ṭhānuppattikapaṭibhānena",
  "tika-s0104t:1216_6": "karaṇavasena paṭibhānakavīti. Nti tamatthaṃ. Tappaṭibhāganti tena diṭṭhena sadisaṃ.",
  "tika-s0104t:1216_7": "“Kattabba”nti ettha visesanaṃ, “karissāmī”ti ettha vā bhāvanapuṃsakaṃ. Ṭhānuppattikapaṭibhānavasenāti",
  "tika-s0104t:1216_8": "kāraṇānurūpaṃ pavattanakañāṇavasena. Jīvikatthāyāti pakaraṇādhigatavaseneva vuttaṃ.",
  "tika-s0104t:1216_9": "Kavīnaṃ idanti kabyaṃ, yaṃ “gīta”nti vuccati.",
  "tika-s0104t:1217_0": "26. Pariggahabhāvena dārikāya gaṇhanaṃ āvāhanaṃ. Tathā dānaṃ vivāhanaṃ. Idha pana",
  "tika-s0104t:1217_1": "tathākaraṇassa uttarapadalopena niddeso, hetugabbhavasena vā, tenāha “imassa dārakassā”tiādi.",
  "tika-s0104t:1217_2": "Itīti evaṃhontesu, evaṃbhāvato vā. Uṭṭhānanti khettādito uppannamāyaṃ. Iṇanti dhanavaḍḍhanatthaṃ",
  "tika-s0104t:1217_3": "parassa dinnaṃ pariyudañcanaṃ. Pubbe paricchinnakāle asampattepi uddharitamiṇaṃ uṭṭhānaṃ,",
  "tika-s0104t:1217_4": "yathāparicchinnakāle pana sampatte iṇanti keci, tadayuttameva iṇagahaṇeneva sijjhanato.",
  "tika-s0104t:1217_5": "Paresaṃ dinnaṃ iṇaṃ vā dhananti sambandho. Thāvaranti ciraṭṭhitikaṃ. Desantare diguṇatiguṇādigahaṇavasena",
  "tika-s0104t:1217_6": "bhaṇḍappayojanaṃ payogo. Tattha vā aññattha vā yathākālaparicchedaṃ vaḍḍhigahaṇavasena",
  "tika-s0104t:1217_7": "payojanaṃ uddhāro. “Bhaṇḍamūlarahitānaṃ vāṇijaṃ katvā ettakena udayena saha mūlaṃ",
  "tika-s0104t:1217_8": "dethā’ti dhanadānaṃ payogo, tāvakālikadānaṃ uddhāro”tipi vadanti. Ajja payojitaṃ",
  "tika-s0104t:1217_9": "diguṇaṃ catuguṇaṃ hotīti yadi ajja payojitaṃ bhaṇḍaṃ, evaṃ aparajja diguṇaṃ, ajja",
  "tika-s0104t:1217_10": "catuguṇaṃ hotīti attho. Subhassa, subhena vā gamanaṃ pavattanaṃ subhago, tassa karaṇaṃ",
  "tika-s0104t:1217_11": "subhagakaraṇaṃ, taṃ pana piyamanāpassa, sassirīkassa vā karaṇamevāti āha “piyamanāpakaraṇa”ntiādi.",
  "tika-s0104t:1217_12": "Sassirīkakaraṇanti sarīrasobhaggakaraṇaṃ. Vilīnassāti patiṭṭhahitvāpi paripakkamapāpuṇitvā",
  "tika-s0104t:1217_13": "vilopassa. Tathā paripakkabhāvena aṭṭhitassa. Pariyāyavacanametaṃ padacatukkaṃ. Bhesajjadānanti",
  "tika-s0104t:1217_14": "gabbhasaṇṭhāpanabhesajjassa dānaṃ. Tīhi kāraṇehīti ettha vātena, pāṇakehi vā gabbhe",
  "tika-s0104t:1217_15": "vinassante na purimakammunā okāso kato, tappaccayā eva kammaṃ vipaccati, sayameva",
  "tika-s0104t:1217_16": "pana kammunā okāse kate na ekantena vātā, pāṇakā vā apekkhitabbāti kammassa visuṃ",
  "tika-s0104t:1217_17": "kāraṇabhāvo vuttoti daṭṭhabbaṃ. Vinayaṭṭhakathāyaṃ pana vātena pāṇakehi vā gabbho",
  "tika-s0104t:1217_18": "vinassanto kammaṃ vinā na vinassatīti adhippāyena tamaññātra dvīhi kāraṇehīti vuttaṃ.",
  "tika-s0104t:1217_19": "Nibbāpanīyanti upasamakaraṃ. Paṭikammanti yathā te na khādanti, tathā paṭikaraṇaṃ.",
  "tika-s0104t:1218_0": "Bandhakaraṇanti yathā jiṃ cāletuṃ na sakkoti, evaṃ anāloḷitakaraṇaṃ. Parivattanatthanti",
  "tika-s0104t:1218_1": "āvudhādinā saha ukkhittahatthānaṃ aññattha parivattanatthaṃ, attanā gopitaṭṭhāne",
  "tika-s0104t:1218_2": "akhipetvā parattha khipanatthanti vuttaṃ hoti. Khipatīti ca aññattha khipatīti attho.",
  "tika-s0104t:1218_3": "Vinicchayaṭṭhāneti aḍḍavinicchayaṭṭhāne. Icchitatthassa devatāya kaṇṇe kathanavasena",
  "tika-s0104t:1218_4": "jappanaṃ kaṇṇajappananti ca vadanti. Devataṃ otāretvāti ettha mantajappanena devatāya",
  "tika-s0104t:1218_5": "otāraṇaṃ. Jīvikatthāyāti yathā pāricariyaṃ katvā jīvitavutti hoti, tathā jīvitavuttikaraṇatthāya.",
  "tika-s0104t:1218_6": "Ādiccapāricariyāti karamālāhi pūjaṃ katvā sakaladivasaṃ ādiccābhimukhāvaṭṭhānena",
  "tika-s0104t:1218_7": "ādiccassa paricaraṇaṃ. “Tathevā”ti iminā “jīvikatthāyā”ti padamākaḍḍhati. Sirivhāyananti",
  "tika-s0104t:1218_8": "ī-kārato a-kāralopena sandhiniddeso, tenāha “siriyā avhāyana”nti. “Sirenā”ti pana",
  "tika-s0104t:1218_9": "ṭhānavasena avhāyanākāraṃ dasseti. Ye tu a-kārato a-kārassa lopaṃ katvā “siravhāyana”nti",
  "tika-s0104t:1218_10": "paṭhanti, tesaṃ pāṭhe ayamattho “mantaṃ jappetvā sirasā icchitassa atthassa avhāyana”nti.",
  "tika-s0104t:1219_0": "27. Devaṭṭhānanti devāyatanaṃ. Upahāranti pūjaṃ. Samiddhikāleti āyācitassa atthassa",
  "tika-s0104t:1219_1": "siddhakāle. Santipaṭissavakammanti devatāyācanāya yā santi paṭikattabbā, tassā paṭissavakaraṇaṃ.",
  "tika-s0104t:1219_2": "Santīti cettha mantajappanena pūjākaraṇaṃ, tāya santiyā āyācanappayogoti attho. Tasminti",
  "tika-s0104t:1219_3": "yaṃ “sace me idaṃ nāma samijjhissatī”ti vuttaṃ, tasmiṃ paṭissavaphalabhūte yathābhipatthitakammasmiṃ.",
  "tika-s0104t:1219_4": "Tassāti yo “paṇidhī”ti ca vutto, tassa paṭissavassa. Yathāpaṭissavañhi upahāre kate",
  "tika-s0104t:1219_5": "paṇidhiāyācanā katā niyyātitā hotīti. Gahitamantassāti uggahitamantassa. Payogakaraṇanti",
  "tika-s0104t:1219_6": "upacārakammakaraṇaṃ. Itīti kāraṇatthe nipāto, tena vassavossa-saddānaṃ purisapaṇḍakesu",
  "tika-s0104t:1219_7": "pavattiṃ kāraṇabhāvena dasseti, paṇḍakato visesena asati bhavatīti vasso. Purisaliṅgato",
  "tika-s0104t:1219_8": "virahena avaasati hīḷito hutvā bhavatīti vosso. Viseso rāgassavo yassāti vasso. Vigato",
  "tika-s0104t:1219_9": "rāgassavo yassāti vossoti niruttinayena padasiddhītipi vadanti. Vassakaraṇaṃ tadanurūpabhesajjena.",
  "tika-s0104t:1219_10": "Vossakaraṇaṃ pana uddhatabījatādināpi, teneva jātakaṭṭhakathāyaṃ “vossavarāti uddhatabījā",
  "tika-s0104t:1219_11": "orodhapālakā”ti vuttaṃ. Acchandikabhāvamattanti itthiyā akāmabhāvamattaṃ. Liṅganti purisanimittaṃ.",
  "tika-s0104t:1220_0": "Vatthubalikammakaraṇanti gharavatthusmiṃ balikammassa karaṇaṃ, taṃ pana upaddavapaṭibāhanatthaṃ,",
  "tika-s0104t:1220_1": "vaḍḍhanatthañca karonti, mantajappanena attano, aññesañca mukhasuddhikaraṇaṃ. Tesanti",
  "tika-s0104t:1220_2": "aññesaṃ. Yoganti bhesajjapayogaṃ. Vamananti pacchindanaṃ. Uddhaṃvirecananti vamanabhedameva",
  "tika-s0104t:1220_3": "“uddhaṃ dosānaṃ nīharaṇa”nti vuttattā. Virecananti pakativirecanameva. Adhovirecananti",
  "tika-s0104t:1220_4": "suddhavatthikasāvavatthiādivatthikiriyā “adho dosānaṃ nīharaṇa”nti vuttattā. Atho",
  "tika-s0104t:1220_5": "vamanaṃ uggiraṇameva, uddhaṃvirecanaṃ dosanīharaṇaṃ. Tathā virecanaṃ virekova, adhovirecanaṃ",
  "tika-s0104t:1220_6": "dosanīharaṇanti ayametesaṃ viseso pākaṭo hoti. Dosānanti ca pittādidosānanti attho.",
  "tika-s0104t:1220_7": "Semhanīharaṇādi sirovirecanaṃ. Kaṇṇabandhanatthanti chinnakaṇṇānaṃ saṅghaṭanatthaṃ.",
  "tika-s0104t:1220_8": "Vaṇaharaṇatthanti arupanayanatthaṃ. Akkhitappanatelanti akkhīsu usumassa nīharaṇatelaṃ.",
  "tika-s0104t:1220_9": "Yena akkhimhi añjite uṇhaṃ usumaṃ nikkhamati. Yaṃ nāsikāya gaṇhīyati, taṃ natthu.",
  "tika-s0104t:1220_10": "Paṭalānīti akkhipaṭalāni. Nīharaṇasamatthanti apanayanasamatthaṃ. Khārañjananti khārakamañjanaṃ.",
  "tika-s0104t:1220_11": "Sītameva saccaṃ niruttinayena, tassa kāraṇaṃ añjanaṃ saccañjananti āha “sītalabhesajjañjana”nti.",
  "tika-s0104t:1220_12": "Salākavejjakammanti akkhirogavejjakammaṃ. Salākasadisattā salākasaṅkhātassa akkhirogassa",
  "tika-s0104t:1220_13": "vejjakammanti hi sālākiyaṃ. Idaṃ pana vuttāvasesassa akkhirogapaṭikammassa saṅgahaṇatthaṃ",
  "tika-s0104t:1220_14": "vuttaṃ “tappanādayopi hi sālākiyānevā”ti. Paṭividdhassa salākassa nikkhamanatthaṃ",
  "tika-s0104t:1220_15": "vejjakammaṃ salākavejjakammanti keci, taṃ pana sallakattiyapadeneva saṅgahitanti daṭṭhabbaṃ.",
  "tika-s0104t:1221_0": "Sallassa paṭividdhassa kattanaṃ ubbāhanaṃ sallakattaṃ, tadatthāya vejjakammaṃ sallakattavejjakammaṃ.",
  "tika-s0104t:1221_1": "Kumāraṃ bharatīti kumārabhato, tassa bhāvo komārabhaccaṃ, kumāro eva vā komāro, bhatanaṃ",
  "tika-s0104t:1221_2": "bhaccaṃ, tassa bhaccaṃ tathā, tadabhinipphādakaṃ vejjakammanti attho. Mūlāni padhānāni",
  "tika-s0104t:1221_3": "rogūpasamane samatthāni bhesajjāni mūlabhesajjāni, mūlānaṃ vā byādhīnaṃ bhesajjāni",
  "tika-s0104t:1221_4": "tathā. Mūlānubandhavasena hi duvidho byādhi. Tatra mūlabyādhimhi tikicchite yebhuyyena",
  "tika-s0104t:1221_5": "itaraṃ vūpasamati, tenāha “kāyatikicchataṃ dassetī”tiādi. Tattha kāyatikicchatanti",
  "tika-s0104t:1221_6": "mūlabhāvato sarīrabhūtehi bhesajjehi, sarīrabhūtānaṃ vā rogānaṃ tikicchakabhāvaṃ.",
  "tika-s0104t:1221_7": "Khārādīnīti khārodakādīni. Tadanurūpe vaṇeti vūpasamitassa mūlabyādhino anucchavike",
  "tika-s0104t:1221_8": "arumhi. Tesanti mūlabhesajjānaṃ. Apanayanaṃ apaharaṇaṃ, tehi atikicchananti vuttaṃ",
  "tika-s0104t:1221_9": "hoti. Idañca komārabhaccasallakattasālākiyādivisesabhūtānaṃ tantīnaṃ pubbe vuttattā",
  "tika-s0104t:1221_10": "pārisesavasena vuttaṃ, tasmā tadavasesāya tantiyā idha saṅgaho daṭṭhabbo, sabbāni",
  "tika-s0104t:1221_11": "cetāni ājīvahetukāniyeva idhādhippetāni “micchājīvena jīvikaṃ kappentī”ti vuttattā.",
  "tika-s0104t:1221_12": "Yaṃ pana tattha tattha pāḷiyaṃ “iti vā”ti vuttaṃ. Tattha itī-ti pakāratthe nipāto,",
  "tika-s0104t:1221_13": "vā-ti vikappanatthe. Idaṃ vuttaṃ hoti – iminā pakārena, ito aññena vāti. Tena yāni",
  "tika-s0104t:1221_14": "ito bāhirakapabbajitā sippāyatanavijjāṭṭhānādīni jīvikopāyabhūtāni ājīvikapakatā",
  "tika-s0104t:1221_15": "upajīvanti, tesaṃ pariggaho katoti veditabbaṃ.",
  "tika-s0104t:1222": "Mahāsīlavaṇṇanā niṭṭhitā.",
  "tika-s0104t:1223": "Pubbantakappikasassatavādavaṇṇanā",
  "tika-s0104t:1224_0": "28. Idāni suññatāpakāsanavārassatthaṃ vaṇṇento anusandhiṃ pakāsetuṃ “eva”ntiādimāha.",
  "tika-s0104t:1224_1": "Tattha vuttavaṇṇassāti sahatthe chaṭṭhivacanaṃ, sāmiatthe vā anusandhi-saddassa bhāvakammavasena",
  "tika-s0104t:1224_2": "kiriyādesanāsu pavattanato. Bhikkhusaṅghena vuttavaṇṇassāti “yāvañcidaṃ tena bhagavatā”tiādinā",
  "tika-s0104t:1224_3": "vuttavaṇṇassa. Tatra pāḷiyaṃ ayaṃ sambandho – na bhikkhave, ettakā eva buddhaguṇā",
  "tika-s0104t:1224_4": "ye tumhākaṃ pākaṭā, apākaṭā pana “atthi bhikkhave, aññe dhammā”ti vitthāro. “Ime",
  "tika-s0104t:1224_5": "diṭṭhiṭṭhānā evaṃ gahitā”tiādinā sassatādidiṭṭhiṭṭhānānaṃ yathāgahitākārassa suññabhāvappakāsanato,",
  "tika-s0104t:1224_6": "“tañca pajānanaṃ na parāmasatī”ti sīlādīnañca aparāmasanīyabhāvadīpanena niccasārādivirahappakāsanato,",
  "tika-s0104t:1224_7": "yāsu vedanāsu avītarāgatāya bāhirānaṃ etāni diṭṭhivibandhakāni sambhavanti, tāsaṃ",
  "tika-s0104t:1224_8": "paccayabhūtānañca sammohādīnaṃ vedakakārakasabhāvābhāvadassanamukhena sabbadhammānaṃ",
  "tika-s0104t:1224_9": "attattaniyatāvirahadīpanato, anupādāparinibbānadīpanato ca ayaṃ desanā suññatāvibhāvanappadhānāti",
  "tika-s0104t:1224_10": "āha “suññatāpakāsanaṃ ārabhī”ti.",
  "tika-s0104t:1225_0": "Pariyattīti vinayādibhedabhinnā manasā vavatthāpitā tanti. Desanāti tassā tantiyā",
  "tika-s0104t:1225_1": "manasā vavatthāpitāya vibhāvanā, yathādhammaṃ dhammābhilāpabhūtā vā paññāpanā, anulomādivasena",
  "tika-s0104t:1225_2": "vā kathananti pariyattidesanānaṃ viseso pubbeyeva vavatthāpitoti imamatthaṃ sandhāya",
  "tika-s0104t:1225_3": "“desanāya, pariyattiya”nti ca vuttaṃ. Evamādīsūti ettha ādi-saddena saccasabhāvasamādhipaññāpakatipuññāpattiñeyyādayo",
  "tika-s0104t:1225_4": "saṅgayhanti. Tathā hi ayaṃ dhamma-saddo “catunnaṃ bhikkhave, dhammānaṃ ananubodhā”tiādīsu",
  "tika-s0104t:1225_5": "sacce pavattati, “kusalā dhammā akusalā dhammā”tiādīsu sabhāve, “evaṃdhammā te bhagavanto",
  "tika-s0104t:1225_6": "ahesu”ntiādīsu samādhimhi, “saccaṃ dhammo dhiti cāgo, sa ve pecca na socati”tiādīsu",
  "tika-s0104t:1225_7": "paññāyaṃ, “jātidhammānaṃ bhikkhave, sattānaṃ evaṃ icchā uppajjatī”tiādīsu pakatiyaṃ,",
  "tika-s0104t:1225_8": "“dhammo suciṇṇo sukhamāvahātī”tiādīsu puññe, “cattāro pārājikā dhammā”tiādīsu āpattiyaṃ,",
  "tika-s0104t:1225_9": "“sabbe dhammā sabbākārena buddhassa bhagavato ñāṇamukhe āpāthamāgacchantī”tiādīsu",
  "tika-s0104t:1225_10": "ñeyye pavattati. Dhammā hontīti sattajīvato suññā dhammamattā hontīti attho. Kimatthiyaṃ",
  "tika-s0104t:1225_11": "guṇe pavattananti āha “tasmā”tiādi.",
  "tika-s0104t:1226_0": "Makasatuṇḍasūciyāti sūcimukhamakkhikāya tuṇḍasaṅkhātāya sūciyā. Alabbhaneyyapatiṭṭho",
  "tika-s0104t:1226_1": "viyāti sambandho. Aññatra tathāgatāti ṭhapetvā tathāgataṃ. “Duddasā”ti padeneva tesaṃ",
  "tika-s0104t:1226_2": "dhammānaṃ dukkhogāhatā pakāsitāti “alabbhaneyyapatiṭṭhā” icceva vuttaṃ. Labhitabbāti",
  "tika-s0104t:1226_3": "labbhanīyā, sā eva labbhaneyyā, labhīyate vā labbhanaṃ, tamarahatīti labbhaneyyā,",
  "tika-s0104t:1226_4": "na labbhaneyyā alabbhaneyyā, patiṭṭhahanti etthāti patiṭṭhā, patiṭṭhahanaṃ vā patiṭṭhā,",
  "tika-s0104t:1226_5": "alabbhaneyyā patiṭṭhā etthāti alabbhaneyyapatiṭṭhā. Idaṃ vuttaṃ hoti – sace koci",
  "tika-s0104t:1226_6": "attano pamāṇaṃ ajānanto ñāṇena te dhamme ogāhituṃ ussāhaṃ kareyya, tassa taṃ ñāṇaṃ",
  "tika-s0104t:1226_7": "appatiṭṭhameva makasatuṇḍasūci viya mahāsamuddeti. Ogāhitumasakkuṇeyyatāya “ettakā",
  "tika-s0104t:1226_8": "ete īdisā vā”ti te passituṃ na sakkāti vuttaṃ “gambhīrattā eva duddasā”ti. Ye pana",
  "tika-s0104t:1226_9": "daṭṭhumeva na sakkā, tesaṃ ogāhitvā anu anu bujjhane kathā eva natthīti āha “duddasattā",
  "tika-s0104t:1226_10": "eva duranubodhāti. Sabbakilesapariḷāhapaṭippassaddhisaṅkhātaaggaphalamatthake samuppannatā,",
  "tika-s0104t:1226_11": "purecarānucaravasena nibbutasabbakilesapariḷāhasamāpattisamokiṇṇattā ca nibbutasabbapariḷāhā.",
  "tika-s0104t:1226_12": "Tabbhāvato santāti attho. Santārammaṇāni maggaphalanibbānāni anupasantasabhāvānaṃ",
  "tika-s0104t:1226_13": "kilesānaṃ, saṅkhārānañca abhāvato.",
  "tika-s0104t:1227_0": "Atha vā kasiṇugghāṭimākāsatabbisayaviññāṇānaṃ anantabhāvo viya susamūhatavikkhepatāya",
  "tika-s0104t:1227_1": "niccasamāhitassa manasikārassa vasena tadārammaṇadhammānaṃ santabhāvo veditabbo.",
  "tika-s0104t:1227_2": "Avirajjhitvā nimittapaṭivedho viya issāsānaṃ avirajjhitvā dhammānaṃ yathābhūtasabhāvāvabodho",
  "tika-s0104t:1227_3": "sāduraso mahārasova hotīti āha “atittikaraṇaṭṭhenā”ti, atappanakaraṇasabhāvenāti",
  "tika-s0104t:1227_4": "attho. Sohiccaṃ titti tappananti hi pariyāyo. Atittikaraṇaṭṭhenāti patthetvā sādurasakaraṇaṭṭhenātipi",
  "tika-s0104t:1227_5": "atthaṃ vadanti. Paṭivedhappattānaṃ tesu ca buddhānameva sabbākārena visayabhāvūpagamanato",
  "tika-s0104t:1227_6": "na takkabuddhiyā gocarāti āha “uttamañāṇavisayattā”tiādi. Nipuṇāti ñeyyesu tikkhappavattiyā",
  "tika-s0104t:1227_7": "chekā. Yasmā pana so chekabhāvo ārammaṇe appaṭihatavuttitāya, sukhumañeyyaggahaṇasamatthatāya",
  "tika-s0104t:1227_8": "ca supākaṭo hoti, tasmā vuttaṃ “saṇhasukhumasabhāvattā”ti. Paṇḍitehiyevāti avadhāraṇaṃ",
  "tika-s0104t:1227_9": "samatthetuṃ “bālānaṃ avisayattā”ti āha.",
  "tika-s0104t:1228_0": "Ayaṃ aṭṭhakathānayato aparo nayo – vinayapaṇṇattiādigambhīraneyyavibhāvanato gambhīrā.",
  "tika-s0104t:1228_1": "Kadāciyeva asaṅkhyeyye mahākappe atikkamitvāpi dullabhadassanatāya duddasā. Dassanañcettha",
  "tika-s0104t:1228_2": "paññācakkhuvaseneva veditabbaṃ. Dhammanvayasaṅkhātassa anubodhassa kassacideva sambhavato",
  "tika-s0104t:1228_3": "duranubodhā. Santasabhāvato, veneyyānañca sabbaguṇasampadānaṃ pariyosānattā santā.",
  "tika-s0104t:1228_4": "Attano paccayehi padhānabhāvaṃ nītatāya paṇītā. Samadhigatasaccalakkhaṇatāya atakkehi",
  "tika-s0104t:1228_5": "puggalehi, atakkena vā ñāṇena avacaritabbato atakkāvacarā. Nipuṇaṃ, nipuṇe vā atthe",
  "tika-s0104t:1228_6": "saccapaccayākārādivasena vibhāvanato nipuṇā. Loke aggapaṇḍitena sammāsambuddhena",
  "tika-s0104t:1228_7": "veditabbato pakāsitabbato paṇḍitavedanīyā.",
  "tika-s0104t:1229_0": "Anāvaraṇañāṇapaṭilābhato hi bhagavā “sabbavidūhamasmi, dasabalasamannāgato bhikkhave,",
  "tika-s0104t:1229_1": "tathāgato”tiādinā attano sabbaññutādiguṇe pakāsesi, tenevāha “sayaṃ abhiññā sacchikatvā",
  "tika-s0104t:1229_2": "pavedetī”ti. Sayaṃ-saddena, niddhāritāvadhāraṇena vā nivattetabbamatthaṃ dassetuṃ",
  "tika-s0104t:1229_3": "“anaññaneyyo hutvā”ti vuttaṃ, aññehi abodhito hutvāti attho. Abhiññāti ya-kāralopo",
  "tika-s0104t:1229_4": "“aññāṇatā āpajjatī”tiādīsu viyāti dasseti “abhivisiṭṭhena ñāṇenā”ti iminā. Apica",
  "tika-s0104t:1229_5": "“sayaṃ abhiññā”ti padassa anaññaneyyo hutvāti atthavacanaṃ, “sacchikatvā”ti padassa",
  "tika-s0104t:1229_6": "pana sayameva…pe… katvāti. Sayaṃ-saddā hi sacchikatvāti etthāpi sambajjhitabbo. Abhivisiṭṭhena",
  "tika-s0104t:1229_7": "ñāṇenāti ca tassa hetuvacanaṃ, karaṇavacanaṃ vā.",
  "tika-s0104t:1230_0": "Tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti,",
  "tika-s0104t:1230_1": "āsavakkhayañāṇe pana adhigate adhigatameva hoti, tasmā tassa paccakkhakaraṇaṃ sacchikiriyāti",
  "tika-s0104t:1230_2": "āha “abhivisiṭṭhena ñāṇena paccakkhaṃ katvā”ti. Hetuatthe cetaṃ karaṇavacanaṃ, aggamaggañāṇasaṅkhātassa",
  "tika-s0104t:1230_3": "abhivisiṭṭhañāṇassādhigamahetūti attho. Abhivisiṭṭhañāṇanti vā paccavekkhaṇāñāṇe",
  "tika-s0104t:1230_4": "adhippete karaṇatthe karaṇavacanampi yujjateva. Pavedanañcettha aññāvisayānaṃ saccādīnaṃ",
  "tika-s0104t:1230_5": "desanākiccasādhanato, “ekomhi sammāsambuddho”tiādinā paṭijānanato ca veditabbaṃ.",
  "tika-s0104t:1230_6": "Guṇadhammehīti guṇasaṅkhātehi dhammehi. Yathābhūtameva yathābhuccaṃ sakatthe ṇyapaccayavasena.",
  "tika-s0104t:1231_0": "Vadamānāti ettha sattiattho mānasaddo yathā “ekapuggalo bhikkhave, loke uppajjamāno",
  "tika-s0104t:1231_1": "uppajjatī”ti, tasmā vattuṃ ussāhaṃ karontoti attho. Evaṃbhūtā hi vattukāmā nāma honti,",
  "tika-s0104t:1231_2": "tenāha “tathāgatassā”tiādi. Sāvasesaṃ vadantāpi viparītavadantā viya sammā vadantīti",
  "tika-s0104t:1231_3": "na vattabbāti yathā sammā vadanti, tathā dassetuṃ “ahāpetvā”tiādi vuttaṃ. Tena hi",
  "tika-s0104t:1231_4": "anavasesavadanameva sammā vadananti dasseti. “Vattuṃ sakkuṇeyyu”nti iminā ca “vadeyyu”nti",
  "tika-s0104t:1231_5": "etassa samatthanatthabhāvamāha yathā “so imaṃ vijaṭaye jaṭa”nti ye evaṃ bhagavatā",
  "tika-s0104t:1231_6": "thomitā, te dhammā katameti yojanā. “Atthi bhikkhave, aññeva dhammā”tiādipāḷiyā “sabbaññutaññāṇa”nti",
  "tika-s0104t:1231_7": "vuttavacanassa virodhibhāvaṃ codento “yadi eva”ntiādimāha. Tattha yadi evanti evaṃ",
  "tika-s0104t:1231_8": "“sabbaññutaññāṇa”nti vuttavacanaṃ yadi siyāti attho. Bahuvacananiddesoti “atthi bhikkhave”tiādīni",
  "tika-s0104t:1231_9": "sandhāya vuttaṃ. Atthi-saddopi hi idha bahuvacanoyeva “atthi khīrā, atthi gāvo”tiādīsu",
  "tika-s0104t:1231_10": "viya nipātabhāvasseva icchitattā. Yadipi tadidaṃ ñāṇaṃ ekameva sabhāvato, tathāpi",
  "tika-s0104t:1231_11": "sampayogato, ārammaṇato ca puthuvacanappayogamarahatīti vissajjeti “puthucitta…pe…",
  "tika-s0104t:1231_12": "rammaṇato”ti iminā. Puthucittasamāyogatoti puthūhi cittehi sampayogato. Puthūni ārammaṇāni",
  "tika-s0104t:1231_13": "etassāti puthuārammaṇaṃ, tabbhāvato sabbārammaṇattāti vuttaṃ hoti.",
  "tika-s0104t:1232_0": "Apica puthu ārammaṇaṃ ārammaṇametassāti puthuārammaṇārammaṇanti etasmiṃ atthe “oṭṭhamukho,",
  "tika-s0104t:1232_1": "kāmāvacara”ntiādīsu viya ekassa ārammaṇasaddassa lopaṃ katvā “puthuārammaṇato”ti",
  "tika-s0104t:1232_2": "vuttaṃ, tenassa puthuñāṇakiccasādhakattaṃ dasseti. Tathā hetaṃ ñāṇaṃ tīsu kālesu",
  "tika-s0104t:1232_3": "appaṭihatañāṇaṃ, catuyoniparicchedakañāṇaṃ, pañcagatiparicchedakañāṇaṃ, chasu asādhāraṇañāṇesu",
  "tika-s0104t:1232_4": "sesāsādhāraṇañāṇāni, sattāriyapuggalavibhāvanakañāṇaṃ, aṭṭhasu parisāsu akampanañāṇaṃ,",
  "tika-s0104t:1232_5": "navasattāvāsaparijānanañāṇaṃ, dasabalañāṇanti evamādīnaṃ anekasatasahassabhedānaṃ",
  "tika-s0104t:1232_6": "ñāṇānaṃ yathāsambhavaṃ kiccaṃ sādheti, tesaṃ ārammaṇabhūtānaṃ anekesampi dhammānaṃ",
  "tika-s0104t:1232_7": "tadārammaṇabhāvatoti daṭṭhabbaṃ. “Tañhī”tiādi yathākkamaṃ tabbivaraṇaṃ. “Yathāhā”tiādinā",
  "tika-s0104t:1232_8": "paṭisambhidāmaggapāḷiṃ sādhakabhāvena dasseti. Tatthāti atītadhamme. Ekavāravasena",
  "tika-s0104t:1232_9": "puthuārammaṇabhāvaṃ nivattetvā anekavāravasena kamappavattiyā taṃ dassetuṃ “punappunaṃ",
  "tika-s0104t:1232_10": "uppattivasenā”ti vuttaṃ. Kamenāpi hi sabbaññutaññāṇaṃ visayesu pavattati, na tathā",
  "tika-s0104t:1232_11": "sakiṃyeva. Yathā bāhirakā vadanti “sakiṃyeva sabbaññū sabbaṃ jānāti, na kamenā”ti.",
  "tika-s0104t:1233_0": "Yadi evaṃ acinteyyāparimeyyappabhedassa ñeyyassa paricchedavatā ekena ñāṇena niravasesato",
  "tika-s0104t:1233_1": "kathaṃ paṭivedhoti, ko vā evamāha “paricchedavantaṃ sabbaññutaññāṇa”nti. Aparicchedañhi",
  "tika-s0104t:1233_2": "taṃ ñāṇaṃ ñeyyamiva. Vuttañhetaṃ “yāvatakaṃ ñāṇaṃ, tāvatakaṃ ñeyyaṃ. Yāvatakaṃ ñeyyaṃ,",
  "tika-s0104t:1233_3": "tāvatakaṃ ñāṇa”nti evampi jātibhūmisabhāvādivasena, disādesakālādivasena ca anekabhedabhinne",
  "tika-s0104t:1233_4": "ñeyye kamena gayhamāne anavasesapaṭivedho na sambhavatiyevāti? Nayidamevaṃ. Yañhi",
  "tika-s0104t:1233_5": "kiñci bhagavatā ñātumicchitaṃ sakalamekadeso vā, tattha appaṭihatacāritāya paccakkhato",
  "tika-s0104t:1233_6": "ñāṇaṃ pavattati. Vikkhepābhāvato ca bhagavā sabbakālaṃ samāhitoti ñātumicchitassa",
  "tika-s0104t:1233_7": "paccakkhabhāvo na sakkā nivāretuṃ. Vuttañhi “ākaṅkhāpaṭibaddhaṃ buddhassa bhagavato",
  "tika-s0104t:1233_8": "ñāṇa”ntiādi, nanu cettha dūrato cittapaṭaṃ passantānaṃ viya, “sabbe dhammā anattā”ti",
  "tika-s0104t:1233_9": "vipassantānaṃ viya ca anekadhammāvabodhakāle anirūpitarūpena bhagavato ñāṇaṃ pavattatīti",
  "tika-s0104t:1233_10": "gahetabbanti? Gahetabbaṃ acinteyyānubhāvatāya buddhañāṇassa. Tenevāha “buddhavisayo",
  "tika-s0104t:1233_11": "acinteyyo”ti, idaṃ panettha sanniṭṭhānaṃ – sabbākārena sabbadhammāvabodhanasamatthassa",
  "tika-s0104t:1233_12": "ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho",
  "tika-s0104t:1233_13": "ahosi sabbaneyyāvaraṇassa pahānato, tasmā sabbaññū, na sakiṃyeva sabbadhammāvabodhato",
  "tika-s0104t:1233_14": "yathāsantānena sabbassa indhanassa dahanasamatthatāya pāvako “sabbabhū”ti vuccatīti.",
  "tika-s0104t:1234_0": "Kāmañcāyamattho pubbe vitthāritoyeva, pakārantarena pana sotujanānuggahakāmatāya,",
  "tika-s0104t:1234_1": "imissā ca porāṇasaṃvaṇṇanāvisodhanavasena pavattattā puna vibhāvitoti na cettha punaruttidoso",
  "tika-s0104t:1234_2": "pariyesitabbo, evamīdisesu. Ettha ca kiñcāpi bhagavato dasabalādiñāṇānipi anaññasādhāraṇāni,",
  "tika-s0104t:1234_3": "sabbadesavisayattā pana tesaṃ ñāṇānaṃ na tehi buddhaguṇā ahāpetvā gahitā nāma honti.",
  "tika-s0104t:1234_4": "Sabbaññutaññāṇassa pana nippadesavisayattā tasmiṃ gahite sabbepi buddhaguṇā gahitā",
  "tika-s0104t:1234_5": "eva nāma honti, tasmā pāḷiatthānusārena tadeva ñāṇaṃ gahitanti veditabbaṃ. Pāḷiyampi",
  "tika-s0104t:1234_6": "hi “yehi tathāgatassa yathābhuccaṃ vaṇṇaṃ sammā vadamānā vadeyyu”nti tameva pakāsitaṃ",
  "tika-s0104t:1234_7": "tamantarena aññassa nippadesavisayassa abhāvato, nippadesavisayeneva ca yathābhuccaṃ",
  "tika-s0104t:1234_8": "sammā vadanasambhavatoti.",
  "tika-s0104t:1235_0": "Aññevāti ettha eva-saddo sanniṭṭhāpanatthoti dassetuṃ “aññevāti idaṃ panettha vavatthāpanavacana”nti",
  "tika-s0104t:1235_1": "vuttaṃ, vavatthāpanavacananti ca sanniṭṭhāpanavacananti attho, sanniṭṭhāpanañca avadhāraṇameva.",
  "tika-s0104t:1235_2": "Kathanti āha “aññevā”tiādi. “Na pāṇātipātā veramaṇiādayo”ti iminā avadhāraṇena nivattitaṃ",
  "tika-s0104t:1235_3": "dasseti. Ayañca eva-saddo aniyatadesatāya ca-saddo viya yattha vutto, tato aññatthāpi",
  "tika-s0104t:1235_4": "vacanicchāvasena upatiṭṭhatīti āha “gambhīrāvā”tiādi. Iti-saddena ca ādiatthena duddasāva",
  "tika-s0104t:1235_5": "na sudasā, duranubodhāva na suranubodhā, santāva na darathā, paṇītāva na hīnā, atakkāvacarāva",
  "tika-s0104t:1235_6": "na takkāvacarā, nipuṇāva na lūkhā, paṇḍitavedanīyāva na bālavedanīyāti nivattitaṃ",
  "tika-s0104t:1235_7": "dasseti. Sabbapadehīti yāva “paṇḍitavedanīyā”ti idaṃ padaṃ, tāva sabbapadehi.",
  "tika-s0104t:1236_0": "Evaṃ nivattetabbataṃ yuttiyā daḷhīkaronto “sāvakapāramiñāṇa”ntiādimāha. Tattha sāvakapāramiñāṇanti",
  "tika-s0104t:1236_1": "sāvakānaṃ dānādipāramipāripūriyā nipphannaṃ vijjattayachaḷabhiññācatupaṭisambhidābhedaṃ",
  "tika-s0104t:1236_2": "ñāṇaṃ, tathā paccekabuddhānaṃ paccekabodhiñāṇaṃ. Tatoti sāvakapāramiñāṇato. Tatthāti",
  "tika-s0104t:1236_3": "sāvakapāramiñāṇe. Tatopīti anantaraniddiṭṭhato paccekabodhiñāṇatopi. Api-saddena,",
  "tika-s0104t:1236_4": "pi-saddena vā ko pana vādo sāvakapāramiñāṇatoti sambhāveti. Tatthāpīti paccekabodhiñāṇepi.",
  "tika-s0104t:1236_5": "Ito panāti sabbaññutaññāṇato pana, tasmā ettha sabbaññutaññāṇe vavatthānaṃ labbhatīti",
  "tika-s0104t:1236_6": "adhippāyo. Gambhīresu visesā, gambhīrānaṃ vā visesena gambhīrā. Ayañca gambhīro ayañca",
  "tika-s0104t:1236_7": "gambhīro ime imesaṃ visesena gambhīrāti vā gambhīratarā. Tarasaddenevettha byavacchedanaṃ siddhaṃ.",
  "tika-s0104t:1237_0": "Etthāyaṃ yojanā – kiñcāpi sāvakapāramiñāṇaṃ heṭṭhimaṃ heṭṭhimaṃ sekkhañāṇaṃ puthujjanañāṇañca",
  "tika-s0104t:1237_1": "upādāya gambhīraṃ, paccekabodhiñāṇaṃ pana upādāya na tathā gambhīranti “gambhīramevā”ti",
  "tika-s0104t:1237_2": "na sakkā byavacchijjituṃ, tathā paccekabodhiñāṇampi yathāvuttaṃ ñāṇamupādāya gambhīraṃ,",
  "tika-s0104t:1237_3": "sabbaññutaññāṇaṃ pana upādāya na evaṃ gambhīranti “gambhīramevā”ti na sakkā byavacchijjituṃ,",
  "tika-s0104t:1237_4": "tasmā tattha vavatthānaṃ na labbhati. Sabbaññutaññāṇadhammā pana sāvakapāramiñāṇādīnamiva",
  "tika-s0104t:1237_5": "kiñci upādāya gambhīrābhāvābhāvato “gambhīrā evā”ti vavatthānaṃ labbhatīti. Yathā",
  "tika-s0104t:1237_6": "cettha vavatthānaṃ dassitaṃ, evaṃ sāvakapāramiñāṇaṃ duddasaṃ. “Paccekabodhiñāṇaṃ",
  "tika-s0104t:1237_7": "pana tato duddasataranti tattha vavatthānaṃ natthī”tiādinā vavatthānasambhavo netabbo,",
  "tika-s0104t:1237_8": "tenevāha “tathā duddasāva…pe… veditabba”nti.",
  "tika-s0104t:1238_0": "Pucchāvissajjanantipi pāṭho, tassā pucchāya vissajjananti attho. Etanti yathāvuttaṃ",
  "tika-s0104t:1238_1": "vissajjanavacanaṃ. Evanti iminā diṭṭhīnaṃ vibhajanākārena. Etthāyamadhippāyo – bhavatu",
  "tika-s0104t:1238_2": "tāva niravasesabuddhaguṇavibhāvanupāyabhāvato sabbaññutaññāṇameva ekampi puthunissayārammaṇañāṇakiccasiddhiyā",
  "tika-s0104t:1238_3": "“atthi bhikkhave, aññeva dhammā”tiādinā bahuvacanena uddiṭṭhaṃ, tassa pana vissajjanaṃ",
  "tika-s0104t:1238_4": "saccapaccayākārādivisayavisesavasena anaññasādhāraṇena vibhajananayena anārabhitvā",
  "tika-s0104t:1238_5": "sanissayānaṃ diṭṭhigatānaṃ vibhajananayena kasmā āraddhanti? Tattha yathā saccapaccayākārādīnaṃ",
  "tika-s0104t:1238_6": "vibhajanaṃ anaññasādhāraṇaṃ sabbaññutaññāṇasseva visayo, evaṃ niravasesadiṭṭhigatavibhajanampīti",
  "tika-s0104t:1238_7": "dassetuṃ “buddhānañhī”tiādi āraddhaṃ, tattha ṭhānānīti kāraṇāni. Gajjitaṃ mahantaṃ",
  "tika-s0104t:1238_8": "hotīti desetabbassa atthassa anekavidhatāya, dubbiññeyyatāya ca nānānayehi pavattamānaṃ",
  "tika-s0104t:1238_9": "desanāgajjitaṃ mahantaṃ vipulaṃ, bahuppabhedañca hoti. Ñāṇaṃ anupavisatīti tato eva",
  "tika-s0104t:1238_10": "ca desanāñāṇaṃ desetabbadhamme vibhāgaso kurumānaṃ anupavisati, te anupavisitvā ṭhitaṃ viya hotīti attho.",
  "tika-s0104t:1239_0": "Buddhañāṇassa mahantabhāvo paññāyatīti evaṃvidhassa nāma dhammassa desakaṃ, paṭivedhakañcāti",
  "tika-s0104t:1239_1": "buddhānaṃ desanāñāṇassa, paṭivedhañāṇassa ca uḷārabhāvo pākaṭo hoti. Desanā gambhīrā",
  "tika-s0104t:1239_2": "hotīti sabhāvena gambhīrānaṃ tesaṃ catubbidhānampi desanā desetabbavasena gambhīrāva",
  "tika-s0104t:1239_3": "hoti, sā pana buddhānaṃ desanā sabbattha, sabbadā ca yānattayamukhenevāti vuttaṃ",
  "tika-s0104t:1239_4": "“tilakkhaṇāhatā suññatāpaṭisaṃyuttā”ti, tīhi lakkhaṇehi āhatā, attattaniyato suññabhāvapaṭisaññuttā",
  "tika-s0104t:1239_5": "cāti attho. Ettha ca kiñcāpi “sabbaṃ vacīkammaṃ buddhassa bhagavato ñāṇapubbaṅgamaṃ",
  "tika-s0104t:1239_6": "ñāṇānuparivattī”ti vacanato sabbāpi bhagavato desanā ñāṇarahitā nāma natthi, samasamaparakkamanavasena",
  "tika-s0104t:1239_7": "sīhasamānavuttitāya ca sabbattha samānussāhappavatti, desetabbadhammavasena pana",
  "tika-s0104t:1239_8": "desanā visesato ñāṇena anupaviṭṭhā, gambhīratarā ca hotīti daṭṭhabbaṃ.",
  "tika-s0104t:1240_0": "Kathaṃ pana vinayapaṇṇattiṃ patvā desanā tilakkhaṇāhatā, suññatāpaṭisaññuttā ca hoti,",
  "tika-s0104t:1240_1": "nanu tattha vinayapaṇṇattimattamevāti? Na tattha vinayapaṇṇattimattameva. Tatthāpi",
  "tika-s0104t:1240_2": "hi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvinī",
  "tika-s0104t:1240_3": "sabbadhammānaṃ attattaniyatā, suññabhāvappakāsinī ca hoti, tenevāha “anekapariyāyena",
  "tika-s0104t:1240_4": "dhammiṃ kathaṃ katvā”tiādi. Vinayapaññattinti vinayassa paññāpanaṃ. Ñña-kārassa pana",
  "tika-s0104t:1240_5": "ṇṇa-kāre kate vinayapaṇṇattintipi pāṭho. Bhūmantaranti dhammānaṃ avatthāvisesañca",
  "tika-s0104t:1240_6": "ṭhānavisesañca. Bhavanti dhammā etthāti bhūmīti hi avatthāviseso, ṭhānañca vuccati.",
  "tika-s0104t:1240_7": "Tattha avatthāviseso satiādidhammānaṃ satipaṭṭhānindriyabalabojjhaṅgamaggaṅgādibhedo",
  "tika-s0104t:1240_8": "“vaccho, dammo, balībaddo”ti ādayo viya. Ṭhānaviseso kāmāvacarādibhedo. Paccayākāra-saddassa",
  "tika-s0104t:1240_9": "attho heṭṭhā vuttoyeva. Samayantaranti diṭṭhivisesaṃ, nānāvihitā diṭṭhiyoti attho,",
  "tika-s0104t:1240_10": "aññasamayaṃ vā, bāhirakasamayanti vuttaṃ hoti. Vinayapaññattiṃ patvā mahantaṃ gajjitaṃ",
  "tika-s0104t:1240_11": "hotītiādinā sambandho. Tasmāti yasmā gajjitaṃ mahantaṃ…pe… paṭisaṃyuttā, tasmā. Chejjagāminīti atekicchagāminī.",
  "tika-s0104t:1241_0": "Evaṃ otiṇṇe vatthusminti yathāvuttanayena lahukagarukādivasena tadanurūpe vatthumhi",
  "tika-s0104t:1241_1": "otarante. Yaṃ sikkhāpadapaññāpanaṃ nāma atthi, tatthāti sambandho. Thāmoti ñāṇasāmatthiyaṃ.",
  "tika-s0104t:1241_2": "Balanti akampanasaṅkhāto vīrabhāvo. Thāmo balanti vā sāmatthiyavacanameva paccavekkhaṇādesanāñāṇavasena",
  "tika-s0104t:1241_3": "yojetabbaṃ. Paccavekkhaṇāñāṇapubbaṅgamañhi desanāñāṇaṃ. Esāti sikkhāpadapaññāpanameva",
  "tika-s0104t:1241_4": "vuccamānapadamapekkhitvā pulliṅgena niddisati, eso sikkhāpadapaññāpanasaṅkhāto visayo",
  "tika-s0104t:1241_5": "aññesaṃ avisayoti attho. Itīti tathāvisayāvisayabhāvassa hetubhāvena paṭiniddesavacanaṃ,",
  "tika-s0104t:1241_6": "nidassanattho vā iti-saddo, tena “idaṃ lahukaṃ, idaṃ garuka”ntiādinayaṃ niddisati.",
  "tika-s0104t:1241_7": "Evamaparatthāpi yathāsambhavaṃ.",
  "tika-s0104t:1242_0": "Yadipi kāyānupassanādivasena satipaṭṭhānādayo suttantapiṭake vibhattā, tathāpi suttantabhājanīyādivasena",
  "tika-s0104t:1242_1": "abhidhammeyeva te visesato vibhattāti āha “ime cattāro satipaṭṭhānā…pe… abhidhammapiṭakaṃ",
  "tika-s0104t:1242_2": "vibhajitvā”ti. Tattha satta phassāti sattaviññāṇadhātusampayogavasena vuttaṃ. Tathā",
  "tika-s0104t:1242_3": "“satta vedanā”tiādipi. Lokuttarā dhammā nāmāti ettha iti-saddo ādiattho, pakārattho",
  "tika-s0104t:1242_4": "vā, tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti. Catuvīsatisamantapaṭṭhānāni",
  "tika-s0104t:1242_5": "etthāti catuvīsatisamantapaṭṭhānanti bāhiratthasamāso. “Abhidhammapiṭaka”nti etassa",
  "tika-s0104t:1242_6": "hi idaṃ visesanaṃ. Ettha ca paccayanayaṃ aggahetvā dhammavaseneva samantapaṭṭhānassa",
  "tika-s0104t:1242_7": "catuvīsatividhatā vuttā. Yathāha –",
  "tika-s0104t:1243": "“Tikañca paṭṭhānavaraṃ dukuttamaṃ,",
  "tika-s0104t:1244": "Dukatikañceva tikadukañca;",
  "tika-s0104t:1245": "Tikatikañceva dukadukañca,",
  "tika-s0104t:1246": "Cha anulomamhi nayā sugambhīrā…pe…",
  "tika-s0104t:1247": "Cha paccanīyamhi…pe… anulomapaccanīyamhi…pe…",
  "tika-s0104t:1248": "Paccanīyānulomamhi nayā sugambhīrā”ti. [paṭṭhā. 1.1.41(ka), 44(kha), 48(ga), 52(gha)];",
  "tika-s0104t:1249_0": "Evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena",
  "tika-s0104t:1249_1": "catubbidhaṃ hotīti channavutisamantapaṭṭhānāni. Tattha pana dhammānulome tikapaṭṭhāne",
  "tika-s0104t:1249_2": "kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā",
  "tika-s0104t:1249_3": "satta vissajjananayātiādinā dassiyamānā anantabhedā nayāti āha “anantanaya”nti.",
  "tika-s0104t:1250_0": "Navahākārehīti uppādādīhi navahi paccayākārehi. Taṃ sarūpato dassetuṃ “uppādo hutvā”tiādi",
  "tika-s0104t:1250_1": "vuttaṃ. Tattha uppajjati etasmā phalanti uppādo, phaluppattiyā kāraṇabhāvo. Sati",
  "tika-s0104t:1250_2": "ca avijjāya saṅkhārā uppajjanti, nāsati. Tasmā avijjā saṅkhārānaṃ uppādo hutvā paccayo",
  "tika-s0104t:1250_3": "hoti, tathā pavattati dharati etasmiṃ phalanti pavattaṃ. Nimīyati phalametasminti",
  "tika-s0104t:1250_4": "nimittaṃ. (Nidadāti phalaṃ attano paccayuppannaṃ etenāti nidānaṃ.) (Etthantare aṭṭhakathāya",
  "tika-s0104t:1250_5": "na sameti) āyūhati phalaṃ attano paccayuppannuppattiyā ghaṭeti etenāti āyūhanaṃ.",
  "tika-s0104t:1250_6": "Saṃyujjati phalaṃ attano paccayuppannena etasminti saṃyogo. Yattha sayaṃ uppajjati,",
  "tika-s0104t:1250_7": "taṃ palibuddhati phalametenāti palibodho. Paccayantarasamavāye sati phalamudayati",
  "tika-s0104t:1250_8": "etenāti samudayo. Hinoti kāraṇabhāvaṃ gacchatīti hetu. Avijjāya hi sati saṅkhārā",
  "tika-s0104t:1250_9": "pavattanti, dharanti ca, te avijjāya sati attano phalaṃ (nidadanti) bhavādīsu khipanti,",
  "tika-s0104t:1250_10": "āyūhanti attano phaluppattiyā ghaṭenti, attano phalena saṃyujjanti, yasmiṃ santāne",
  "tika-s0104t:1250_11": "sayaṃ uppannā taṃ palibuddhanti, paccayantarasamavāye udayanti uppajjanti, hinoti",
  "tika-s0104t:1250_12": "ca saṅkhārānaṃ kāraṇabhāvaṃ gacchati, tasmā avijjā saṅkhārānaṃ pavattaṃ hutvā…pe…",
  "tika-s0104t:1250_13": "paccayo hutvā paccayo hoti. Evaṃ avijjāya saṅkhārānaṃ kāraṇabhāvūpagamanavisesā uppādādayo",
  "tika-s0104t:1250_14": "veditabbā. Saṅkhārādīnaṃ viññāṇādīsupi eseva nayo.",
  "tika-s0104t:1251_0": "Tamatthaṃ paṭisambhidāmaggapāḷiyā sādhentena “yathāhā”tiādi vuttaṃ. Tattha tiṭṭhati",
  "tika-s0104t:1251_1": "etenāti ṭhiti, paccayo, uppādo eva ṭhiti uppādaṭṭhiti. Evaṃ sesesupi. Yasmā pana",
  "tika-s0104t:1251_2": "“āsavasamudayā avijjāsamudayo”ti vuttattā āsavāva avijjāya paccayo, tasmā vuttaṃ",
  "tika-s0104t:1251_3": "“ubhopete dhammā “paccayasamuppannā”ti, avijjā ca saṅkhārā ca ubhopete dhammā paccayato",
  "tika-s0104t:1251_4": "eva samuppannā, na vinā paccayenāti attho. Paccayapariggahe paññāti saṅkhārānaṃ,",
  "tika-s0104t:1251_5": "avijjāya ca uppādādike paccayākāre paricchinditvā gahaṇavasena pavattā paññā. Dhammaṭṭhitiñāṇanti",
  "tika-s0104t:1251_6": "paccayuppannadhammānaṃ paccayabhāvato dhammaṭṭhitisaṅkhāte paṭiccasamuppāde ñāṇaṃ.",
  "tika-s0104t:1251_7": "“Dvādasa paṭiccasamuppādā”ti vacanato hi dvādasa paccayā eva paṭiccasamuppādo. Ayañca",
  "tika-s0104t:1251_8": "nayo na paccuppanne eva, atha kho atītānāgatesupi, na ca avijjāya eva saṅkhāresu,",
  "tika-s0104t:1251_9": "atha kho saṅkhārādīnaṃ viññāṇādīsupi labbhatīti paripuṇṇaṃ katvā paccayākārassa vibhattabhāvaṃ",
  "tika-s0104t:1251_10": "dassetuṃ “atītampi addhāna”ntiādi pāḷimāhari. Paṭṭhāne pana dassitā hetādipaccayāevettha",
  "tika-s0104t:1251_11": "uppādādipaccayākārehi gahitāti tepi yathāsambhavaṃ nīharitvā yojetabbā. Ativitthārabhayena",
  "tika-s0104t:1251_12": "pana na yojayimha, atthikehi ca visuddhimaggādito gahetabbā.",
  "tika-s0104t:1252_0": "Tassa tassa dhammassāti saṅkhārādipaccayuppannadhammassa. Tathā tathā paccayabhāvenāti",
  "tika-s0104t:1252_1": "uppādādihetādipaccayasattiyā. Kammakilesavipākavasena tīṇi vaṭṭāni yassāti tivaṭṭaṃ.",
  "tika-s0104t:1252_2": "Atītapaccuppannānāgatavasena tayo addhā kālā etassāti tiyaddhaṃ. Hetuphalaphalahetuhetuphalavasena",
  "tika-s0104t:1252_3": "tayo sandhayo etassāti tisandhi. Saṅkhippanti ettha avijjādayo, viññāṇādayo cāti",
  "tika-s0104t:1252_4": "saṅkhepā, hetu, vipāko ca. Atha vā hetu vipākoti saṅkhippantīti saṅkhepā. Avijjādayo,",
  "tika-s0104t:1252_5": "viññāṇādayo ca koṭṭhāsapariyāyo vā saṅkhepasaddo. Atītahetusaṅkhepādivasena cattāro",
  "tika-s0104t:1252_6": "saṅkhepā yassāti catusaṅkhepaṃ. Sarūpato avuttāpi tasmiṃ tasmiṃ saṅkhepe ākirīyanti",
  "tika-s0104t:1252_7": "avijjāsaṅkhārādiggahaṇehi pakāsīyantīti ākārā, atītahetuādīnaṃ pakārā. Te saṅkhepe",
  "tika-s0104t:1252_8": "pañca pañca katvā vīsati ākārā etassāti vīsatākāraṃ.",
  "tika-s0104t:1253_0": "Khattiyādibhedena anekabhedabhinnāpi sassatavādino jātisatasahassānussaraṇādikassa",
  "tika-s0104t:1253_1": "abhinivesahetuno vasena cattārova honti, na tato uddhaṃ, adho vāti sassatavādīnaṃ",
  "tika-s0104t:1253_2": "parimāṇaparicchedassa anaññavisayataṃ dassetuṃ “cattāro janā”tiādimāha. Esa nayo",
  "tika-s0104t:1253_3": "itaresupi. Tattha cattāro janāti cattāro janasamūhāti attho gahetabbo tesu ekekassāpi",
  "tika-s0104t:1253_4": "anekappabhedato. Teti dvāsaṭṭhidiṭṭhigatavādino. Idaṃ nissāyāti idappaccayatāya sammā",
  "tika-s0104t:1253_5": "aggahaṇaṃ. Tatthāpi ca hetuphalabhāvena sambandhānaṃ dhammānaṃ santatighanassa abheditattā",
  "tika-s0104t:1253_6": "paramatthato vijjamānampi bhedanibandhanaṃ nānattanayaṃ anupadhāretvā gahitaṃ ekattaggahaṇaṃ",
  "tika-s0104t:1253_7": "nissāya. Idaṃ gaṇhantīti idaṃ sassataggahaṇaṃ abhinivissa voharanti, iminā nayena",
  "tika-s0104t:1253_8": "ekaccasassatavādādayopi yathāsambhavaṃ yojetvā vattabbā. Bhinditvāti “ātappamanvāyā”tiādinā",
  "tika-s0104t:1253_9": "vibhajitvā, “tayidaṃ bhikkhave tathāgato pajānātī”tiādinā vā vidhamitvā. Nijjaṭanti",
  "tika-s0104t:1253_10": "anonaddhaṃ. Nigumbanti anāvuṭaṃ. Apica veḷuādīnaṃ heṭṭhupariyasaṃsibbanaṭṭhena jaṭā.",
  "tika-s0104t:1253_11": "Kusādīnaṃ ovaraṇaṭṭhena gumbo. Tassadisatāya diṭṭhigatānaṃ byākulā pākaṭatā “jaṭā,",
  "tika-s0104t:1253_12": "gumbo”ti ca vuccati, diṭṭhijaṭāvijaṭanena, diṭṭhigumbavivaraṇena ca nijjaṭaṃ nigumbaṃ katvāti attho.",
  "tika-s0104t:1254": "“Tasmā”tiādinā buddhaguṇe ārabbha desanāya samuṭṭhitattā sabbaññutaññāṇaṃ uddisitvā desanākusalo bhagavā samayantaraṃ viggahaṇavasena sabbaññutaññāṇameva vissajjetīti dasseti.",
  "tika-s0104t:1255_0": "29. Atthi pariyāyo santi-saddo, so ca saṃvijjantipariyāyo, saṃvijjamānatā ca ñāṇena",
  "tika-s0104t:1255_1": "upalabbhamānatāti āha “santī”tiādi. Saṃvijjamānaparidīpanena pana “santī”ti iminā",
  "tika-s0104t:1255_2": "padena tesaṃ diṭṭhigatikānaṃ vijjamānatāya avicchinnataṃ, tato ca nesaṃ micchāgāhato",
  "tika-s0104t:1255_3": "sithilakaraṇavivecanehi attano desanāya kiccakāritaṃ, avitathatañca dīpeti dhammarājā.",
  "tika-s0104t:1255_4": "Atthīti ca santipadena samānattho puthuvacanavisayo eko nipāto “atthi imasmiṃ kāye",
  "tika-s0104t:1255_5": "kesā”tiādīsu viya. Ālapanavacananti buddhālapanavacanaṃ. Bhagavāyeva hi “bhikkhave,",
  "tika-s0104t:1255_6": "bhikkhavo”ti ca ālapati, na sāvakā. Sāvakā pana “āvuso, āyasmā”tiādisambandhaneneva.",
  "tika-s0104t:1255_7": "“Eke”ti vutte ekacceti attho eva saṅkhyāvācakassa eka-saddassa niyatekavacanattā,",
  "tika-s0104t:1255_8": "na samitabahitapāpatāya samaṇabrāhmaṇāti āha “pabbajjūpagatabhāvenā”tiādi. Tathā",
  "tika-s0104t:1255_9": "vā hontu, aññathā vā, sammutimatteneva idhādhippetāti dasseti “lokenā”tiādinā. Sassatādivasena",
  "tika-s0104t:1255_10": "pubbantaṃ kappentīti pubbantakappikā. Yasmā pana tesaṃ pubbantaṃ purimasiddhehi taṇhādiṭṭhikappehi",
  "tika-s0104t:1255_11": "kappetvā āsevanabalavatāya, vicitravuttitāya ca vikappetvā aparabhāgasiddhehi abhinivesabhūtehi",
  "tika-s0104t:1255_12": "taṇhādiṭṭhigāhehi gaṇhanti abhinivisanti parāmasanti, tasmā vuttaṃ “pubbantaṃ kappetvā",
  "tika-s0104t:1255_13": "vikappetvā gaṇhantī”ti. Purimabhāgapacchimabhāgasiddhānaṃ vā taṇhāupādānānaṃ vasena",
  "tika-s0104t:1255_14": "yathākkamaṃ kappanagahaṇāni veditabbāni. Taṇhāpaccayā hi upādānaṃ sambhavati. Pahutapasaṃsānindātisayasaṃsagganiccayogādivisayesu",
  "tika-s0104t:1255_15": "idha niccayogavasena vijjamānattho sambhavatīti vuttaṃ “pubbanta kappo vā”tiādi vuttañca –",
  "tika-s0104t:1256": "“Pahute ca pasaṃsāyaṃ, nindāyañcātisayane;",
  "tika-s0104t:1257": "Niccayoge ca saṃsagge, hontime mantuādayo”ti.",
  "tika-s0104t:1258_0": "Koṭṭhāsesūti ettha koṭṭhāsādīsūti attho veditabbo ādi-saddalopena, nidassananayena",
  "tika-s0104t:1258_1": "ca vuttattā. Padapūraṇasamīpaummaggādīsupi hi anta-saddo dissati. Tathā hi “iṅgha",
  "tika-s0104t:1258_2": "tāva suttante vā gāthāyo vā abhidhammaṃ vā pariyāpuṇassu, suttante okāsaṃ kārāpetvā”tiādīsu",
  "tika-s0104t:1258_3": "ca padapūraṇe anta-saddo vattati, “gāmantasenāsana”ntiādīsu samīpe, “kāmasukhallikānuyogo",
  "tika-s0104t:1258_4": "eko anto, atthīti kho kaccāna ayameko anto”tiādīsu ca ummaggeti.",
  "tika-s0104t:1259_0": "Antapūroti mahāantaantaguṇehi pūro. “Sā haritantaṃ vā panthantaṃ vā”ti majjhimanikāye",
  "tika-s0104t:1259_1": "mahāhatthipadopamasuttantapāḷi. Tattha sāti tejodhātu. Haritantanti haritatiṇarukkhamariyādaṃ.",
  "tika-s0104t:1259_2": "Panthantanti maggamariyādaṃ. Āgamma anāhārā nibbāyatīti seso. “Antamidaṃ bhikkhave,",
  "tika-s0104t:1259_3": "jīvikānaṃ yadidaṃ piṇḍolya”nti piṇḍiyālopasuttantapāḷi. Tattha piṇḍaṃ ulati gavesatīti",
  "tika-s0104t:1259_4": "piṇḍolo, piṇḍācāriko, tassa bhāvo piṇḍolyaṃ, piṇḍacaraṇena jīvikatāti attho. Esevāti",
  "tika-s0104t:1259_5": "sabbapaccayasaṅkhayabhūto nibbānadhammo eva, tenāha “sabba…pe… vuccatī”ti. Etena",
  "tika-s0104t:1259_6": "sabbapaccayasaṅkhayanato asaṅkhataṃ nibbānaṃ saṅkhatabhūtassa vaṭṭadukkhassa parabhāgaṃ",
  "tika-s0104t:1259_7": "pariyosānabhūtaṃ, tasmā ettha parabhāgova attho yuttoti dasseti. Sakkāyoti sakkāyagāho.",
  "tika-s0104t:1260_0": "Kappoti leso. Kappakatenāti tiṇṇaṃ dubbaṇṇakaraṇānaṃ aññataradubbaṇṇakatena. Ādi-saddena",
  "tika-s0104t:1260_1": "cettha kappa-saddo mahākappasamantabhāvakilesakāmavitakkakālapaññattisadisabhāvādīsupi",
  "tika-s0104t:1260_2": "vattatīti dasseti. Tathā hesa “cattārimāni bhikkhave, kappassa asaṅkhyeyyānī”tiādīsu",
  "tika-s0104t:1260_3": "mahākappe vattati, “kevalakappaṃ veḷuvanaṃ obhāsetvā”tiādīsu samantabhāve, “saṅkappo",
  "tika-s0104t:1260_4": "kāmo rāgo kāmo saṅkapparāgo kāmo”tiādīsu kilesakāme, “takko vitakko saṅkappo”tiādīsu",
  "tika-s0104t:1260_5": "vitakke, “yena sudaṃ niccakappaṃ viharāmī”tiādīsu kāle, “iccāyasmā kappo”tiādīsu",
  "tika-s0104t:1260_6": "paññattiyaṃ, “satthukappena vata kira bho sāvakena saddhiṃ mantayamānā na jānimhā”tiādīsu sadisabhāveti.",
  "tika-s0104t:1261_0": "Taṇhādiṭṭhīsu pavattiṃ mahāniddesapāḷiyā sādhento “vuttampi ceta”ntiādimāha. Tattha",
  "tika-s0104t:1261_1": "uddānatoti saṅkhepato. “Tasmā”tiādi yathāvuttāya atthavaṇṇanāya guṇavacanaṃ. Taṇhādiṭṭhivasenāti",
  "tika-s0104t:1261_2": "upanissayasahajātabhūtāya abhinandanasaṅkhātāya taṇhāya ceva sassatādiākārena abhinivisantassa",
  "tika-s0104t:1261_3": "micchāgāhassa ca vasena. Pubbe nivutthadhammavisayāya kappanāya idha adhippetattā",
  "tika-s0104t:1261_4": "atītakālavācakoyeva pubba-saddo, na pana “manopubbaṅgamā dhammā”tiādīsu viya padhānādivācako,",
  "tika-s0104t:1261_5": "rūpādikhandhavinimuttassa kappanavatthuno abhāvā anta-saddo ca koṭṭhāsavācako, na",
  "tika-s0104t:1261_6": "pana abbhantarādivācakoti dassetuṃ “atītaṃ khandhakoṭṭhāsa”nti vuttaṃ. Kappetvāti",
  "tika-s0104t:1261_7": "ca tasmiṃ pubbante taṇhāyanābhinivesanānaṃ samatthanaṃ pariniṭṭhāpanamāha. Ṭhitāti",
  "tika-s0104t:1261_8": "tassā laddhiyā avijahanaṃ, pubbantameva anugatā diṭṭhi tesamatthīti yojanā. Atthitā,",
  "tika-s0104t:1261_9": "anugatatā ca nāma punappunaṃ pavattiyāti dasseti “punappunaṃ uppajjanavasenā”ti iminā.",
  "tika-s0104t:1261_10": "“Te eva”ntiādinā “pubbantaṃ ārabbhā”tiādipāḷiyā atthaṃ saṃvaṇṇeti. Tattha ārabbhāti",
  "tika-s0104t:1261_11": "ālambitvā. Visayo hi tassā diṭṭhiyā pubbanto. Visayabhāvato hesa tassā āgamanaṭṭhānaṃ,",
  "tika-s0104t:1261_12": "ārammaṇapaccayo cāti vuttaṃ “āgamma paṭiccā”ti. Tadetaṃ aññesaṃ patiṭṭhāpanadassananti",
  "tika-s0104t:1261_13": "āha “aññampi janaṃ diṭṭhigatitaṃ karontā”ti.",
  "tika-s0104t:1262_0": "Adhivacanapathānīti [adhivacanapaadāni (aṭṭhakathāyaṃ)] ruḷhimattena paññattipathāni.",
  "tika-s0104t:1262_1": "Dāsādīsu hi sirivaḍḍhakādisaddā viya vacanamattameva adhikāraṃ katvā pavattiyā tathā",
  "tika-s0104t:1262_2": "paṇṇattiyeva adhivacanaṃ, sā ca vohārassa pathoti. Atha vā adhi-saddo uparibhāge,",
  "tika-s0104t:1262_3": "vuccatīti vacanaṃ. Adhi uparibhāge vacanaṃ adhivacanaṃ. Upādāniyabhūtānaṃ rūpādīnaṃ",
  "tika-s0104t:1262_4": "[upādābhūtarūpādīnaṃ ] upari paññāpiyamānā upādāpaññatti, tasmā paññattidīpakapathānīti",
  "tika-s0104t:1262_5": "attho daṭṭhabbo. Paññattimattañhetaṃ vuccati, yadidaṃ “attā, loko”ti ca, na rūpavedanādayo",
  "tika-s0104t:1262_6": "viya paramatthoti. Adhimutti-saddo cettha adhivacana-saddena samānattho “niruttipatho”tiādīsu",
  "tika-s0104t:1262_7": "viya uttisaddassa vacanapariyāyattā. “Bhūtaṃ attha”ntiādinā pana bhūtasabhāvato atirekaṃ.",
  "tika-s0104t:1262_8": "Tamatidhāvitvā vā muccantīti adhimuttiyo, tāsaṃ pathāni taddīpakattāti atthaṃ dasseti,",
  "tika-s0104t:1262_9": "adhikaṃ vā sassatādikaṃ muccantīti adhimuttiyo. Adhikañhi sassatādiṃ, pakatiādiṃ,",
  "tika-s0104t:1262_10": "dabbādiṃ, jīvādiṃ, kāyādiñca abhūtaṃ atthaṃ sabhāvadhammesu ajjhāropetvā diṭṭhiyo pavattanti.",
  "tika-s0104t:1263_0": "30. Abhivadantīti “idameva saccaṃ, moghamañña”nti abhinivisitvā vadanti. “Ayameva",
  "tika-s0104t:1263_1": "dhammo, nāyaṃ dhammo”tiādinā abhibhavitvāpi vadanti. Abhivadanakiriyāya ajjāpi avicchedabhāvadassanatthaṃ",
  "tika-s0104t:1263_2": "vattamānavacanaṃ katanti ayamettha pāḷivaṇṇanā. Kathetukamyatāya hetubhūtāya pucchitvāti",
  "tika-s0104t:1263_3": "sambandho. Micchā passatīti diṭṭhi, diṭṭhi eva diṭṭhigataṃ “muttagataṃ, saṅkhāragata”ntiādīsu",
  "tika-s0104t:1263_4": "viya gata-saddassa tabbhāvavuttito, gantabbābhāvato vā diṭṭhiyā gatamattanti diṭṭhigataṃ.",
  "tika-s0104t:1263_5": "Diṭṭhiyā gahaṇamattameva, natthaññaṃ avagantabbanti attho, diṭṭhipakāro vā diṭṭhigataṃ.",
  "tika-s0104t:1263_6": "Lokiyā hi vidhayuttagatapakārasadde samānatthe icchanti. Ekasmiṃyeva khandhe “attā”ti",
  "tika-s0104t:1263_7": "ca “loko”ti ca gahaṇavisesaṃ upādāya paññāpanaṃ hotīti āha “rūpādīsu aññataraṃ attāti",
  "tika-s0104t:1263_8": "ca lokoti ca gahetvā”ti. Amaraṃ niccaṃ dhuvanti sassatavevacanāni, maraṇābhāvena",
  "tika-s0104t:1263_9": "vā amaraṃ. Uppādābhāvena sabbadāpi atthitāya niccaṃ. Thiraṭṭhena vikārābhāvena dhuvaṃ.",
  "tika-s0104t:1263_10": "“Yathāhā”tiādinā mahāniddesa paṭisambhidāmaggapāḷīhi yathāvuttamatthaṃ vibhāveti.",
  "tika-s0104t:1263_11": "Tattha “rūpaṃ gahetvā”ti pāṭhasesena sambandho. Ayaṃ panattho – “rūpaṃ attato samanupassati.",
  "tika-s0104t:1263_12": "Vedanaṃ, saññaṃ, saṅkhāre, viññāṇaṃ attato samanupassatī”ti imissā pañcavidhāya sakkāyadiṭṭhiyā",
  "tika-s0104t:1263_13": "vasena vutto, “rūpavantaṃ attāna”ntiādikāya pana pañcadasavidhāyapi tadavasesāya",
  "tika-s0104t:1263_14": "sakkāyadiṭṭhiyā vasena cattāro khandhe “attā”ti gahetvā tadañño “loko”ti paññapentīti",
  "tika-s0104t:1263_15": "ayampi attho labbhateva. Tathā ekaṃ khandhaṃ “attā”ti gahetvā añño attano upabhogabhūto",
  "tika-s0104t:1263_16": "“loko”ti ca. Sasantatipatite khandhe “attā”ti gahetvā tadañño parasantatipatito “loko”ti",
  "tika-s0104t:1263_17": "ca paññapetīti evampettha attho daṭṭhabbo. Etthāha – “sassato vādo etesa”nti kasmā",
  "tika-s0104t:1263_18": "heṭṭhā vuttaṃ, nanu tesaṃ attā ca loko ca sassatoti adhippeto, na vādoti? Saccametaṃ,",
  "tika-s0104t:1263_19": "sassatasahacaritatāya pana vādopi sassatoti vutto yathā “kuntā pacarantī”ti, sassato",
  "tika-s0104t:1263_20": "iti vādo etesanti vā tattha iti-saddalopo daṭṭhabbo. Sassataṃ vadanti “idameva saccaṃ,",
  "tika-s0104t:1263_21": "moghamañña”nti abhinivissa voharantīti sassatavādā tipi yujjati.",
  "tika-s0104t:1264_0": "31. Ātāpanabhāvenāti vibādhanassa bhāvena, vibādhanaṭṭhena vā. Pahānañcettha vibādhanaṃ.",
  "tika-s0104t:1264_1": "Padahanavasenāti samādahanavasena. Samādahanaṃ pana kosajjapakkhe patitumadatvā cittassa",
  "tika-s0104t:1264_2": "ussāhanaṃ. Yathā samādhi visesabhāgiyataṃ pāpuṇāti, evaṃ vīriyassa bahulīkaraṇaṃ",
  "tika-s0104t:1264_3": "anuyogo. Iti padattayena vīriyameva vuttanti āha “evaṃ tippabhedaṃ vīriya”nti. Yathākkamañhiha",
  "tika-s0104t:1264_4": "tīhi padehi upacārappanācittaparidamanavīriyāni dasseti. Na pamajjati etenāti appamādo,",
  "tika-s0104t:1264_5": "satiyā avippavāso. So pana satipaṭṭhānā cattāro khandhā eva. Sammā upāyena manasi",
  "tika-s0104t:1264_6": "karoti kammaṭṭhānametenāti sammāmanasikāro, so pana ñāṇameva, na ārammaṇavīthijavanapaṭipādakā,",
  "tika-s0104t:1264_7": "tenāha “atthato ñāṇa”nti. Pathamanasikāroti kāraṇamanasikāro. Tadevatthaṃ samattheti",
  "tika-s0104t:1264_8": "“yasmiñhī”tiādinā. Tattha yasmiṃ manasikāreti kammaṭṭhānamanasikaraṇūpāyabhūte ñāṇasaṅkhāte",
  "tika-s0104t:1264_9": "manasikāre. “Imasmiṃ ṭhāne”ti iminā saddantarasampayogādinā viya pakaraṇavasenāpi",
  "tika-s0104t:1264_10": "saddo visesavisayoti dīpeti. Vīriyañcāti yathāvuttehi tīhi padehi vuttaṃ tippabhedaṃ",
  "tika-s0104t:1264_11": "vīriyañca. Etthāti “ātappa…pe… manasikāramanvāyā”ti imasmiṃ pāṭhe, sīlavisuddhiyā",
  "tika-s0104t:1264_12": "saddhiṃ catunnaṃ rūpāvacarajjhānānaṃ adhigamanapaṭipadā idha vattabbā, sā pana visuddhimagge",
  "tika-s0104t:1264_13": "vitthārato vuttāti āha “saṅkhepattho”ti. Tathājātikanti tathāsabhāvaṃ, etena cuddasavidhehi",
  "tika-s0104t:1264_14": "cittaparidamanehi rūpāvacaracatutthajjhānassa paguṇatāpādanena damitataṃ dasseti.",
  "tika-s0104t:1264_15": "Cetaso samādhi cetosamādhi, so pana aṭṭhaṅgasamannāgatarūpāvacaracatutthajjhānasseva",
  "tika-s0104t:1264_16": "samādhi. Yathā-saddo “yenā”ti atthe nipātoti āha “yena samādhinā”ti.",
  "tika-s0104t:1265_0": "Vijambhanabhūtehi lokiyābhiññāsaṅkhātehi jhānānubhāvehi sampannoti jhānānubhāvasampanno.",
  "tika-s0104t:1265_1": "So diṭṭhigatiko evaṃ vadatīti vattamānavacanaṃ, tathāvadanassa avicchedabhāvena sabbakālikatādassanatthanti",
  "tika-s0104t:1265_2": "veditabbaṃ. Aniyamite hi kālavisese vippakatakālavacananti. Vanati yācati puttanti",
  "tika-s0104t:1265_3": "vañjhā jha-paccayaṃ, na-kārassa ca niggahitaṃ katvā, vadhati puttaṃ, phalaṃ vā hanatītipi",
  "tika-s0104t:1265_4": "vañjhā sapaccayaghya-kārassa jha-kāraṃ, niggahitāgamañca katvā. Sā viya kassaci phalassa",
  "tika-s0104t:1265_5": "ajanenāti vañjho, tenāha “vañjhapasū”tiādi. Evaṃ padatthavatā iminā kīdisaṃ sāmatthiyatthaṃ",
  "tika-s0104t:1265_6": "dassetīti antolīnacodanaṃ pariharituṃ “etenā”tiādimāha. Jhānalābhissa visesena jhānadhammā",
  "tika-s0104t:1265_7": "āpāthamāgacchanti, tammukhena pana sesadhammāpīti imamatthaṃ sandhāya “jhānādīna”nti",
  "tika-s0104t:1265_8": "vuttaṃ. Rūpādijanakabhāvanti rūpādīnaṃ janakasāmatthiyaṃ. Paṭikkhipatīti “nayime",
  "tika-s0104t:1265_9": "kiñci janentī”ti paṭikkhipati. Kasmāti ce? Sati hi janakabhāve rūpādidhammānaṃ viya,",
  "tika-s0104t:1265_10": "sukhādidhammānaṃ viya ca paccayāyattavuttitāya uppādavantatā viññāyati, uppāde ca",
  "tika-s0104t:1265_11": "sati avassaṃbhāvī nirodhoti anavakāsāva niccatā siyā, tasmā taṃ paṭikkhipatīti.",
  "tika-s0104t:1266_0": "Ṭhitoti niccalaṃ patiṭṭhito, kūṭaṭṭha-saddoyeva vā loke accantaṃ nicce niruḷho daṭṭhabbo.",
  "tika-s0104t:1266_1": "Tiṭṭhatīti ṭhāyī, esikā ca sā ṭhāyī cāti esikaṭṭhāyī, visesanaparanipāto cesa, tasmā",
  "tika-s0104t:1266_2": "gambhīranemo niccalaṭṭhitiko indakhīlo viyāti attho, tenāha “yathā”tiādi. “Kūṭaṭṭho”ti",
  "tika-s0104t:1266_3": "iminā cettha aniccatābhāvamāha. “Esikaṭṭhāyī ṭhito”ti iminā pana yathā esikā vātappahārādīhi",
  "tika-s0104t:1266_4": "na calati, evaṃ na kenaci vikāramāpajjatīti vikārābhāvaṃ, vikāropi atthato vināsoyevāti",
  "tika-s0104t:1266_5": "vuttaṃ “ubhayenāpi lokassa vināsābhāvaṃ dassetī”ti.",
  "tika-s0104t:1267_0": "Evamaṭṭhakathāvādaṃ dassetvā idāni kecivādaṃ dassetuṃ “keci panā”tiādi vuttaṃ. Muñjatoti",
  "tika-s0104t:1267_1": "[muñje (aṭṭhakathāyaṃ)] muñjatiṇato. Īsikāti kaḷīro. Yadidaṃ attasaṅkhātaṃ dhammajātaṃ",
  "tika-s0104t:1267_2": "jāyatīti vuccati, taṃ sattirūpavasena pubbe vijjamānameva byattirūpavasena nikkhamati,",
  "tika-s0104t:1267_3": "abhibyattiṃ gacchatīti attho. “Vijjamānamevā”ti hi etena kāraṇe phalassa atthibhāvadassanena",
  "tika-s0104t:1267_4": "byattirūpavasena abhibyattivādaṃ dasseti. Sāligabbhe saṃvijjamānaṃ sālisīsaṃ viya",
  "tika-s0104t:1267_5": "hi sattirūpaṃ, tadabhinikkhantaṃ viya byattirūpanti. Kathaṃ pana sattirūpavasena",
  "tika-s0104t:1267_6": "vijjamānoyeva pubbe anabhibyatto byattirūpavasena abhibyattiṃ gacchatīti? Yathā andhakārena",
  "tika-s0104t:1267_7": "paṭicchanno ghaṭo ālokena abhibyattiṃ gacchati, evamayampīti.",
  "tika-s0104t:1268_0": "Idamettha vicāretabbaṃ – kiṃ karonto āloko ghaṭaṃ pakāsetīti vuccati, yadi ghaṭavisayaṃ",
  "tika-s0104t:1268_1": "buddhiṃ karonto pakāseti, anuppannāya eva buddhiyā uppattidīpanato abhibyattivādo",
  "tika-s0104t:1268_2": "hāyati. Atha ghaṭavisayāya buddhiyā āvaraṇabhūtaṃ andhakāraṃ vidhamanto pakāseti,",
  "tika-s0104t:1268_3": "evampi abhibyattivādo hāyateva. Sati hi ghaṭavisayāya buddhiyā kathaṃ andhakāro tassā",
  "tika-s0104t:1268_4": "āvaraṇaṃ hotīti. Yathā ca ghaṭassa abhibyatti na yujjati, evaṃ diṭṭhigatikaparikappitassa",
  "tika-s0104t:1268_5": "attanopi abhibyatti na yujjatiyeva. Tatthāpi hi yadi indriyavisayādisannipātena anuppannā",
  "tika-s0104t:1268_6": "eva buddhi uppannā, uppattivacaneneva abhibyattivādo hāyati abhibyattimattamatikkamma",
  "tika-s0104t:1268_7": "anuppannāya eva buddhiyā uppattidīpanato. Tathā sassatavādopi teneva kāraṇena. Atha",
  "tika-s0104t:1268_8": "buddhippavattiyā āvaraṇabhūtassa andhakāraṭṭhāniyassa mohassa vidhamanena buddhi",
  "tika-s0104t:1268_9": "uppannā. Evampi sati atthavisayāya buddhiyā kathaṃ moho tassā āvaraṇaṃ hotīti, hāyateva",
  "tika-s0104t:1268_10": "abhibyattivādo, kiñca bhiyyo – bhedasabbhāvatopi abhibyattivādo hāyati. Na hi abhibyañjanakānaṃ",
  "tika-s0104t:1268_11": "candimasūriyamaṇipadīpādīnaṃ bhedena abhibyañjitabbānaṃ ghaṭādīnaṃ bhedo hoti, hoti",
  "tika-s0104t:1268_12": "ca visayabhedena buddhibhedo yathāvisayaṃ buddhiyā sambhavatoti bhiyyopi abhibyatti",
  "tika-s0104t:1268_13": "na yujjatiyeva, na cettha vijjamānatābhibyattivasena vuttikappanā yuttā vijjamānatābhibyattikiriyāsaṅkhātāya",
  "tika-s0104t:1268_14": "vuttiyā vuttimato ca anaññathānujānanato. Anaññāyeva hi tathā vuttisaṅkhātā kiriyā",
  "tika-s0104t:1268_15": "tabbantavatthuto, yathā phassādīhi phusanādibhāvo, tasmā vuttimato anaññāya eva vijjamānatābhibyattisaṅkhātāya",
  "tika-s0104t:1268_16": "vuttiyā parikappito kesañci abhibyattivādo na yutto evāti. Ye pana “īsikaṭṭhāyī ṭhito”ti",
  "tika-s0104t:1268_17": "paṭhitvā yathāvuttamatthamicchanti, te tadidaṃ kāraṇabhāvena gahetvā “te ca sattā",
  "tika-s0104t:1268_18": "sandhāvanti saṃsaranti cavanti upapajjantī”ti padehi atthasambandhampi karonti, na",
  "tika-s0104t:1268_19": "aṭṭhakathāyamiva asambandhanti dassento “yasmā cā”tiādimāha. Te ca sattā sandhāvantīti",
  "tika-s0104t:1268_20": "ettha ye idha manussabhāvena avaṭṭhitā, teyeva devabhāvādiupagamanena ito aññattha",
  "tika-s0104t:1268_21": "gacchantīti attho. Aññathā katassa kammassa vināso, akatassa ca abbhāgamo āpajjeyyāti adhippāyo.",
  "tika-s0104t:1269_0": "Aparāparanti aparasmā bhavā aparaṃ bhavaṃ, aparamaparaṃ vā, punappunanti attho. “Cavantī”ti",
  "tika-s0104t:1269_1": "padamulliṅgetvā “evaṃ saṅkhyaṃ gacchantī”ti atthaṃ vivarati, attano tathāgahitassa",
  "tika-s0104t:1269_2": "niccasabhāvattā na cutūpapattiyo. Sabbabyāpitāya nāpi sandhāvanasaṃsaraṇāni, dhammānaṃyeva",
  "tika-s0104t:1269_3": "pana pavattivisesena evaṃ saṅkhyaṃ gacchanti evaṃ voharīyantīti adhippāyo. Etena",
  "tika-s0104t:1269_4": "“avaṭṭhitasabhāvassa attano, dhammino ca dhammamattaṃ uppajjati ceva vinassati cā”ti",
  "tika-s0104t:1269_5": "imaṃ vipariṇāmavādaṃ dasseti. Yaṃ panettha vattabbaṃ, taṃ imissaṃ sassatavādavicāraṇāyameva",
  "tika-s0104t:1269_6": "“evaṃgatikā”ti padatthavibhāvane vakkhāma. Idāni aṭṭhakathāyaṃ vuttaṃ asambandhamattaṃ",
  "tika-s0104t:1269_7": "dassetuṃ “aṭṭhakathāyaṃ panā”tiādi vuttaṃ. Sandhāvantītiādinā vacanena attano vādaṃ",
  "tika-s0104t:1269_8": "bhindati vināseti sandhāvanādivacanasiddhāya aniccatāya pubbe attanā paṭiññātassa",
  "tika-s0104t:1269_9": "sassatavādassa viruddhabhāvatoti attho. “Diṭṭhigatikassā”tiādi tadatthasamatthanaṃ.",
  "tika-s0104t:1269_10": "Na nibaddhanti na thiraṃ. “Sandhāvantī”tiādivacanaṃ, sassatavādañca sandhāya “sundarampi",
  "tika-s0104t:1269_11": "asundarampi hotiyevā”ti vuttaṃ. Sabbadā saranti pavattantīti sassatiyo ra-kārassa",
  "tika-s0104t:1269_12": "sa-kāraṃ, dvibhāvañca katvā, pathavīsinerucandimasūriyā, sassatīhi samaṃ sadisaṃ",
  "tika-s0104t:1269_13": "tathā, bhāvanapuṃsakavacanañcetaṃ. “Attā ca loko cā”ti hi kattuadhikāro. Sassatisamanti",
  "tika-s0104t:1269_14": "vā liṅgabyattayena kattuniddeso. Sassatisamo attā ca loko ca atthi evāti attho, iti-saddo",
  "tika-s0104t:1269_15": "cettha padapūraṇamattaṃ. Eva-saddassa hi e-kāre pare iti-sadde i-kārassa va-kāramicchanti",
  "tika-s0104t:1269_16": "saddavidū. Sassatisamanti sassataṃ thāvaraṃ niccakālantipi attho, sassatisama-saddassa",
  "tika-s0104t:1269_17": "sassatapadena samānatthataṃ sandhāya ṭīkāyaṃ vutto.",
  "tika-s0104t:1270_0": "Hetuṃ dassentoti yesaṃ “sassato”ti attānañca lokañca paññapeti, tesaṃ hetuṃ dassento",
  "tika-s0104t:1270_1": "ayaṃ diṭṭhigatiko āhāti sambandho. Na hi attano diṭṭhiyā paccakkhakatamatthaṃ attanoyeva",
  "tika-s0104t:1270_2": "sādheti, attano pana paccakkhakatena atthena attano appaccakkhabhūtampi atthaṃ sādheti,",
  "tika-s0104t:1270_3": "attanā ca yathānicchitaṃ atthaṃ parepi viññāpeti, na anicchitaṃ, idaṃ pana hetudassanaṃ",
  "tika-s0104t:1270_4": "etesu anekesu jātisatasahassesu ekovāyaṃ me attā ca loko ca anussaraṇasambhavato.",
  "tika-s0104t:1270_5": "Yo hi yamatthaṃ anubhavati, so eva taṃ anussarati, na añño. Na hi aññena anubhūtamatthaṃ",
  "tika-s0104t:1270_6": "añño anussarituṃ sakkoti yathā taṃ buddharakkhitena anubhūtaṃ dhammarakkhito. Yathā",
  "tika-s0104t:1270_7": "cetāsu, evaṃ ito purimatarāsupi jātīsu, tasmā “sassato me attā ca loko ca, yathā",
  "tika-s0104t:1270_8": "ca me, evaṃ aññesampi sattānaṃ sassato attā ca loko cā”ti sassatavasena diṭṭhigahaṇaṃ",
  "tika-s0104t:1270_9": "pakkhandanto diṭṭhigatiko parepi tattha patiṭṭhapeti. Pāḷiyaṃ pana “anekavihitāni",
  "tika-s0104t:1270_10": "adhimuttipathāni abhivadanti, so evamāhā”ti vacanato parānugāhāpanavasena idha hetudassanaṃ",
  "tika-s0104t:1270_11": "adhippetanti viññāyati. Etanti attano ca lokassa ca sassatabhāvaṃ. “Na kevala”ntiādi",
  "tika-s0104t:1270_12": "atthato āpannadassanaṃ. Ṭhāna-saddo kāraṇe, tañca kho idha pubbenivāsānussatiyevāti",
  "tika-s0104t:1270_13": "āha “ida”ntiādi. Kāraṇañca nāmetaṃ tividhaṃ sampāpakaṃ nibbattakaṃ ñāpakanti. Tattha",
  "tika-s0104t:1270_14": "ariyamaggo nibbānassa sampāpakakāraṇaṃ, bījaṃ aṅkurassa nibbattakakāraṇaṃ, paccayuppannatādayo",
  "tika-s0104t:1270_15": "aniccatādīnaṃ ñāpakakāraṇaṃ, idhāpi ñāpakakāraṇameva adhippetaṃ. Ñāpako hi attho",
  "tika-s0104t:1270_16": "ñāpetabbatthavisayassa ñāṇassa hetubhāvato kāraṇaṃ. Tadāyattavuttitāya taṃ ñāṇaṃ",
  "tika-s0104t:1270_17": "tiṭṭhati etthāti ṭhānaṃ, vasati taṃ ñāṇamettha tiṭṭhatīti “vatthū”ti ca vuccati.",
  "tika-s0104t:1270_18": "Tathā hi bhagavatā vatthu-saddena uddisitvāpi ṭhāna-saddena niddiṭṭhanti.",
  "tika-s0104t:1271_0": "32-33. Dutiyatatiyavārānaṃ paṭhamavārato viseso natthi ṭhapetvā kālabhedanti āha",
  "tika-s0104t:1271_1": "“upari vāradvayepi eseva nayo”ti. Tadetaṃ kālabhedaṃ yathāpāḷiṃ dassetuṃ “kevalañhī”tiādi",
  "tika-s0104t:1271_2": "vuttaṃ. Itarena dutiyatatiyavārā yāva dasasaṃvaṭṭavivaṭṭakappā, yāva cattālīsasaṃvaṭṭavivaṭṭakappā",
  "tika-s0104t:1271_3": "ca anussaraṇavasena vuttāti adhippāyo. Yadevaṃ kasmā sassatavādo catudhā vibhatto,",
  "tika-s0104t:1271_4": "nanu tidhā kālabhedamakatvā adhiccasamuppattikavādo viya duvidheneva vibhajitabbo",
  "tika-s0104t:1271_5": "siyāti codanaṃ sodhetuṃ “mandapañño hī”tiādimāha. Mandapaññādīnaṃ tiṇṇaṃ pubbenivāsānussatiñāṇalābhīnaṃ",
  "tika-s0104t:1271_6": "vasena tidhā kālabhedaṃ katvā takkanena saha catudhā vibhattoti adhippāyo. Nanu ca",
  "tika-s0104t:1271_7": "anussavādivasena takkikānaṃ viya mandapaññādīnampi visesalābhīnaṃ hīnādivasena anekabhedasambhavato",
  "tika-s0104t:1271_8": "bahudhā bhedo siyā, atha kasmā sabbepi visesalābhino tayo eva rāsī katvā vuttāti?",
  "tika-s0104t:1271_9": "Ukkaṭṭhaparicchedena dassetukāmattā. Tīsu hi rāsīsu ye hīnamajjhimapaññā, te vuttaparicchedato",
  "tika-s0104t:1271_10": "ūnakameva anussaranti. Ye pana ukkaṭṭhapaññā, te vuttaparicchedaṃ atikkamitvā nānussarantīti",
  "tika-s0104t:1271_11": "tattha tattha ukkaṭṭhaparicchedena dassetukāmato anekajātisatasahassadasacattārīsasaṃvaṭṭavivaṭṭānussaraṇavasena",
  "tika-s0104t:1271_12": "tayo eva rāsī katvā vuttāti. Na tato uddhanti yathāvuttakālattayato, cattārīsasaṃvaṭṭavivaṭṭakappato",
  "tika-s0104t:1271_13": "vā uddhaṃ nānussarati, kasmā? Dubbalapaññattā. Tesañhi nāmarūpaparicchedavirahato",
  "tika-s0104t:1271_14": "dubbalā paññā hotīti aṭṭhakathāsu vuttaṃ.",
  "tika-s0104t:1272_0": "34. Tappakatiyattopi kattutthoyevāti āha “takkayatī”ti. Tappakatiyattattā eva hi",
  "tika-s0104t:1272_1": "dutiyanayopi upapanno hoti. Tattha takkayatīti ūhayati, sassatādiākārena tasmiṃ tasmiṃ",
  "tika-s0104t:1272_2": "ārammaṇe cittaṃ abhiniropayatīti attho. Takkoti ākoṭanalakkhaṇo, vinicchayalakkhaṇo",
  "tika-s0104t:1272_3": "vā diṭṭhiṭṭhānabhūto vitakko. Tena tena pariyāyena takkanaṃ sandhāya “takketvā vitakketvā”ti",
  "tika-s0104t:1272_4": "vuttaṃ vīmaṃsāya samannāgatoti atthavacanamattaṃ. Nibbacanaṃ pana takkipade viya",
  "tika-s0104t:1272_5": "dvidhā vattabbaṃ. Vīmaṃsā nāma vicāraṇā, sā ca duvidhā paññā ceva paññāpatirūpikā",
  "tika-s0104t:1272_6": "ca. Idha pana paññāpatirūpikāva, sā catthato lobhasahagatacittuppādo, micchābhinivesasaṅkhāto",
  "tika-s0104t:1272_7": "vā ayonisomanasikāro. Pubbabhāge vā micchādassanabhūtaṃ diṭṭhivipphanditaṃ, tadetamatthattayaṃ",
  "tika-s0104t:1272_8": "dassetuṃ “tulanā ruccanā khamanā”ti vuttaṃ. “Tulayitvā”tiādīsupi yathākkamaṃ “lobhasahagatacittuppādenā”tiādinā",
  "tika-s0104t:1272_9": "yojetabbaṃ. Samantato, punappunaṃ vā āhananaṃ pariyāhataṃ, taṃ pana vitakkassa ārammaṇaṃ",
  "tika-s0104t:1272_10": "ūhanameva, bhāvanapuṃsakañcetaṃ padanti dasseti “tena tena pariyāyena takketvā”ti",
  "tika-s0104t:1272_11": "iminā. Pariyāyenāti ca kāraṇenāti attho. Vuttappakārāyāti tidhā vuttappabhedāya.",
  "tika-s0104t:1272_12": "Anuvicaritanti anupavattitaṃ, vīmaṃsānugatena vā vicārena anumajjitaṃ. Tadanugatadhammakiccampi",
  "tika-s0104t:1272_13": "hi padhānadhamme āropetvā tathā vuccati. Paṭibhāti dissatīti paṭibhānaṃ, yathāsamāhitākāravisesavibhāvako",
  "tika-s0104t:1272_14": "diṭṭhigatasampayuttacittuppādo, tato jātanti paṭibhānaṃ, tathā paññāyanaṃ, sayaṃ",
  "tika-s0104t:1272_15": "attano paṭibhānaṃ sayaṃpaṭibhānaṃ, tenevāha “attano paṭibhānamattasañjāta”nti. Matta-saddena",
  "tika-s0104t:1272_16": "cettha visesādhigamādayo nivatteti. Anāmaṭṭhakālavacane vattamānavaseneva atthaniddeso",
  "tika-s0104t:1272_17": "upapannoti āha “evaṃ vadatī”ti.",
  "tika-s0104t:1273_0": "Pāḷiyaṃ “takkī hoti vīmaṃsī”ti sāmaññaniddesena, ekasesena vā vuttaṃ takkībhedaṃ",
  "tika-s0104t:1273_1": "vibhajanto “tattha catubbidho”tiādimāha. Parehi puna savanaṃ anussuti, sā yassāyaṃ",
  "tika-s0104t:1273_2": "anussutiko. Purimaṃ anubhūtapubbaṃ jātiṃ saratīti jātissaro. Labbhateti lābho, yaṃ",
  "tika-s0104t:1273_3": "kiñci attanā paṭiladdhaṃ rūpādi, sukhādi ca, na pana jhānādiviseso, tenevāha pāḷiyaṃ",
  "tika-s0104t:1273_4": "“so takkapariyāhataṃ vīmaṃsānuvicaritaṃ sayaṃpaṭibhānaṃ evamāhā”ti. Aṭṭhakathāyampi",
  "tika-s0104t:1273_5": "vuttaṃ “attano paṭibhānamattasañjāta”nti. Ācariyadhammapālattheropi vadati “matta-saddena",
  "tika-s0104t:1273_6": "visesādhigamādayo nivattetī”ti so etassāti lābhī. Suddhena purimehi asammissena,",
  "tika-s0104t:1273_7": "suddhaṃ vā takkanaṃ suddhatakko, so yassāyaṃ suddhatakkiko. Tena hīti uyyojanatthe",
  "tika-s0104t:1273_8": "nipāto, tena tathā vessantararaññova bhagavati samāneti diṭṭhiggāhaṃ uyyojeti. Lābhitāyāti",
  "tika-s0104t:1273_9": "rūpādisukhādilābhībhāvato. “Anāgatepi evaṃ bhavissatī”ti idaṃ lābhītakkino evampi",
  "tika-s0104t:1273_10": "sambhavatīti sambhavadassanavasena idhādhippetaṃ takkanaṃ sandhāya vuttaṃ. Anāgataṃsatakkaneneva",
  "tika-s0104t:1273_11": "hi sassataggāhī bhavati. “Atītepi evaṃ ahosī”ti idaṃ pana anāgataṃsatakkanassa upanissayanidassanamattaṃ.",
  "tika-s0104t:1273_12": "So hi “yathā me idāni attā sukhī hoti, evaṃ atītepīti paṭhamaṃ atītaṃsānutakkanaṃ",
  "tika-s0104t:1273_13": "upanissāya anāgatepi evaṃ bhavissatī”ti takkayanto diṭṭhiṃ gaṇhāti. “Evaṃ sati idaṃ",
  "tika-s0104t:1273_14": "hotī”ti iminā aniccesu bhāvesu añño karoti, añño paṭisaṃvedetīti doso āpajjati, tathā",
  "tika-s0104t:1273_15": "ca sati katassa vināso akatassa ca ajjhāgamo siyā. Niccesu pana bhāvesu añño karoti,",
  "tika-s0104t:1273_16": "añño paṭisaṃvedetīti doso nāpajjati. Evañca sati katassa avināso, akatassa ca anajjhāgamo",
  "tika-s0104t:1273_17": "siyāti takkikassa yuttigavesanākāraṃ dasseti.",
  "tika-s0104t:1274_0": "Takkamattenevāti suddhatakkaneneva. Matta-saddena hi āgamādīnaṃ, anussavādīnañca",
  "tika-s0104t:1274_1": "abhāvaṃ dasseti. “Nanu ca visesalābhinopi sassatavādino visesādhigamahetu anekesu",
  "tika-s0104t:1274_2": "jātisatasahassesu, dasasu saṃvaṭṭavivaṭṭesu, cattālīsāya ca saṃvaṭṭavivaṭṭesu yathānubhūtaṃ",
  "tika-s0104t:1274_3": "attano santānaṃ, tappaṭibaddhañca dhammajātaṃ “attā, loko”ti ca anussaritvā tato",
  "tika-s0104t:1274_4": "purimatarāsupi jātīsu tathābhūtassa atthitānuvitakkanamukhena anāgatepi evaṃ bhavissatīti",
  "tika-s0104t:1274_5": "attano bhavissamānānutakkanaṃ, sabbesampi sattānaṃ tathābhāvānutakkanañca katvā sassatābhinivesino",
  "tika-s0104t:1274_6": "jātā, evañca sati sabbopi sassatavādī anussutikajātissaralābhītakkikā viya attano",
  "tika-s0104t:1274_7": "upaladdhavatthunimittena takkanena pavattavādattā takkīpakkheyeva tiṭṭheyya, tathā",
  "tika-s0104t:1274_8": "ca sati visesabhedarahitattā ekovāyaṃ sassatavādo vavatthito bhaveyya, avassañca",
  "tika-s0104t:1274_9": "vuttappakāraṃ takkanamicchitabbaṃ, aññathā visesalābhī sassatavādī ekaccasassatikapakkhaṃ,",
  "tika-s0104t:1274_10": "adhiccasamuppannikapakkhaṃ vā bhajeyyāti? Na kho panetaṃ evaṃ daṭṭhabbaṃ. Visesalābhīnañhi",
  "tika-s0104t:1274_11": "khandhasantānassa dīghadīghataraṃ dīghatamakālānussaraṇaṃ sassataggāhassa asādhāraṇakāraṇaṃ.",
  "tika-s0104t:1274_12": "Tathā hi “anekavihitaṃ pubbenivāsaṃ anussarāmi. Imināmahaṃ etaṃ jānāmī”ti anussaraṇameva",
  "tika-s0104t:1274_13": "padhānakāraṇabhāvena dassitaṃ. Yaṃ pana tassa “imināmahaṃ etaṃ jānāmī”ti pavattaṃ",
  "tika-s0104t:1274_14": "takkanaṃ, na taṃ idha padhānaṃ anussaraṇaṃ paṭicca tassa apadhānabhāvato, padhānakāraṇena",
  "tika-s0104t:1274_15": "ca asādhāraṇena niddeso sāsane, lokepi ca niruḷho yathā “cakkhuviññāṇaṃ yavaṅkuro”tiādi.",
  "tika-s0104t:1275_0": "Evaṃ panāyaṃ desanā padhānakāraṇavibhāvinī, tasmā satipi anussavādivasena, takkikānaṃ",
  "tika-s0104t:1275_1": "hīnādivasena ca mandapaññādīnaṃ visesalābhīnaṃ bahudhā bhede aññatarabhedasaṅgahavasena",
  "tika-s0104t:1275_2": "bhagavatā cattāriṭṭhānāni vibhajitvā vavatthitā sassatavādānaṃ catubbidhatā. Na hi,",
  "tika-s0104t:1275_3": "idha sāvasesaṃ dhammaṃ deseti dhammarājāti. Yadevaṃ anussutikādīsupi anussavādīnaṃ",
  "tika-s0104t:1275_4": "padhānabhāvo āpajjatīti? Na tesaṃ aññāya sacchikiriyāya abhāvena takkapadhānattā,",
  "tika-s0104t:1275_5": "“padhānakāraṇena ca asādhāraṇena niddeso sāsane, lokepi ca niruḷho”ti vuttovāyamatthoti.",
  "tika-s0104t:1275_6": "Atha vā visesādhigamanimittarahitassa takkanassa sassataggāhe visuṃ kāraṇabhāvadassanatthaṃ",
  "tika-s0104t:1275_7": "visesādhigamo visuṃ sassataggāhakāraṇabhāvena vattabbo, so ca mandamajjhimatikkhapaññāvasena",
  "tika-s0104t:1275_8": "tividhoti tidhā vibhajitvā, sabbatakkino ca takkībhāvasāmaññato ekajjhaṃ gahetvā",
  "tika-s0104t:1275_9": "catudhā eva vavatthāpito sassatavādo bhagavatāti.",
  "tika-s0104t:1276_0": "35. “Aññatarenā”ti etassa atthaṃ dassetuṃ “ekenā”ti vuttaṃ. Aṭṭhānapayuttassa pana",
  "tika-s0104t:1276_1": "vā-saddassa aniyamatthataṃ sandhāyāha “dvīhi vā tīhi vā”ti, tena catūsu vatthūsu",
  "tika-s0104t:1276_2": "yathārahamekaccaṃ ekaccassa paññāpane sahakārīkāraṇanti dasseti. “Bahiddhā”ti bāhyatthavācako",
  "tika-s0104t:1276_3": "kattuniddiṭṭho nipātoti dassetuṃ “bahī”tiādi vuttaṃ. Etthāha – kiṃ panetāni vatthūni",
  "tika-s0104t:1276_4": "attano abhinivesassa hetu, udāhu paresaṃ patiṭṭhāpanassāti. Kiñcettha, yadi tāva",
  "tika-s0104t:1276_5": "attano abhinivesassa hetu, atha kasmā anussaraṇatakkanāniyeva gahitāni, na saññāvipallāsādayo.",
  "tika-s0104t:1276_6": "Tathā hi viparītasaññāayonisomanasikāraasappurisūpanissayaasaddhammassavanādīnipi",
  "tika-s0104t:1276_7": "diṭṭhiyā pavattanaṭṭhena diṭṭhiṭṭhānāni. Atha pana paresaṃ patiṭṭhāpanassa hetu,",
  "tika-s0104t:1276_8": "anussaraṇahetubhūto adhigamo viya, takkanapariyeṭṭhibhūtā yutti viya ca āgamopi vatthubhāvena",
  "tika-s0104t:1276_9": "vattabbo, ubhayathāpi ca yathāvuttassa avasesakāraṇassa sambhavato “natthi ito bahiddhā”ti",
  "tika-s0104t:1276_10": "vacanaṃ na yujjatevāti? No na yujjati, kasmā? Abhinivesapakkhe tāva ayaṃ diṭṭhigatiko",
  "tika-s0104t:1276_11": "asappurisūpanissayaasaddhammassavanehi ayoniso ummujjitvā vipallāsasañño rūpādidhammānaṃ",
  "tika-s0104t:1276_12": "khaṇe khaṇe bhijjanasabhāvassa anavabodhato dhammayuttiṃ atidhāvanto ekattanayaṃ",
  "tika-s0104t:1276_13": "micchā gahetvā yathāvuttānussaraṇatakkanehi khandhesu “sassato attā ca loko cā”ti",
  "tika-s0104t:1276_14": "abhinivesaṃ upanesi, iti āsannakāraṇattā, padhānakāraṇattā ca taggahaṇeneva ca itaresampi",
  "tika-s0104t:1276_15": "gahitattā anussaraṇatakkanāniyeva idha gahitāni. Patiṭṭhāpanapakkhe pana āgamopi",
  "tika-s0104t:1276_16": "yuttiyameva ṭhito visesena nirāgamānaṃ bāhirakānaṃ takkaggāhibhāvato, tasmā anussaraṇatakkanāniyeva",
  "tika-s0104t:1276_17": "sassataggāhassa vatthubhāvena gahitāni.",
  "tika-s0104t:1277_0": "Kiñca bhiyyo – duvidhaṃ paramatthadhammānaṃ lakkhaṇaṃ sabhāvalakkhaṇaṃ, sāmaññalakkhaṇañca.",
  "tika-s0104t:1277_1": "Tattha sabhāvalakkhaṇāvabodho paccakkhañāṇaṃ, sāmaññalakkhaṇāvabodho anumānañāṇaṃ.",
  "tika-s0104t:1277_2": "Āgamo ca sutamayāya paññāya sādhanato anumānañāṇameva āvahati, sutānaṃ pana dhammānaṃ",
  "tika-s0104t:1277_3": "ākāraparivitakkanena nijjhānakkhantiyaṃ ṭhito cintāmayapaññaṃ nibbattetvā anukkamena",
  "tika-s0104t:1277_4": "bhāvanāya paccakkhañāṇaṃ adhigacchatīti evaṃ āgamopi takkanavisayaṃ nātikkamati,",
  "tika-s0104t:1277_5": "tasmā cesa takkaggahaṇena gahitovāti veditabbo. So aṭṭhakathāyaṃ anussutitakkaggahaṇena",
  "tika-s0104t:1277_6": "vibhāvito, evaṃ anussaraṇatakkanehi asaṅgahitassa avasiṭṭhassa kāraṇassa asambhavato",
  "tika-s0104t:1277_7": "yuttamevidaṃ “natthi ito bahiddhā”ti vacananti veditabbaṃ. “Anekavihitāni adhimuttipadāni",
  "tika-s0104t:1277_8": "abhivadantī”ti, “sassataṃ attānañca lokañca paññapentī”ti ca vacanato pana patiṭṭhāpanavatthūniyeva",
  "tika-s0104t:1277_9": "idha desitāni taṃdesanāya eva abhinivesassāpi sijjhanato. Anekabhedesu hi desitesu",
  "tika-s0104t:1277_10": "yasmiṃ desite tadaññepi desitā siddhā honti, tameva desetīti daṭṭhabbaṃ. Abhinivesapatiṭṭhāpanesu",
  "tika-s0104t:1277_11": "ca abhinivese desitepi patiṭṭhāpanaṃ na sijjhati abhinivesassa patiṭṭhāpane aniyamato.",
  "tika-s0104t:1277_12": "Abhinivesinopi hi keci patiṭṭhāpenti, keci na patiṭṭhāpenti. Patiṭṭhāpane pana desite",
  "tika-s0104t:1277_13": "abhinivesopi sijjhati patiṭṭhāpanassa abhinivese niyamato. Yo hi yattha pare patiṭṭhāpeti,",
  "tika-s0104t:1277_14": "sopi tamabhinivisatīti.",
  "tika-s0104t:1278_0": "36. Tayidanti ettha ta-saddena “sassataṃ attānañca lokañca paññapentī”ti etassa parāmasananti",
  "tika-s0104t:1278_1": "āha “taṃ idaṃ catubbidhampi diṭṭhigata”nti. Tatoti tasmā pakārato jānanattā. Paramavajjatāya",
  "tika-s0104t:1278_2": "anekavihitānaṃ anatthānaṃ kāraṇabhāvato diṭṭhiyo eva ṭhānā diṭṭhiṭṭhānā. Yathāha",
  "tika-s0104t:1278_3": "“micchādiṭṭhiparamāhaṃ bhikkhave, vajjaṃ vadāmī”ti tadevatthaṃ sandhāya “diṭṭhiyova",
  "tika-s0104t:1278_4": "diṭṭhiṭṭhānā”ti vuttaṃ. Diṭṭhīnaṃ kāraṇampi diṭṭhiṭṭhānameva diṭṭhīnaṃ uppādāya samuṭṭhānaṭṭhena.",
  "tika-s0104t:1278_5": "“Yathāhā”tiādi paṭisambhidāpāḷiyā sādhanaṃ. Tattha khandhāpi diṭṭhiṭṭhānaṃ ārammaṇaṭṭhena.",
  "tika-s0104t:1278_6": "Vuttañhi “rūpaṃ attato samanupassatī”tiādi, avijjāpi upanissayādibhāvena. Yathāha",
  "tika-s0104t:1278_7": "“assutavā bhikkhave, puthujjano ariyānaṃ adassāvī ariyadhammassa akovido”tiādi phassopi",
  "tika-s0104t:1278_8": "phusitvā gahaṇūpāyaṭṭhena. Tathā hi vuttaṃ “tadapi phassapaccayā phussa phussa paṭisaṃvedentī”ti",
  "tika-s0104t:1278_9": "saññāpi ākāramattaggahaṇaṭṭhena. Vuttañhetaṃ “saññānidānā hi papañcasaṅkhā”ti pathaviṃ",
  "tika-s0104t:1278_10": "pathavito saññatvā”ti ca ādi. Vitakkopi ākāraparivitakkanaṭṭhena. Tena vuttaṃ “takkañca",
  "tika-s0104t:1278_11": "diṭṭhīsu pakappayitvā, saccaṃ musāti dvayadhammamāhū”ti, “takkī hoti vīmaṃsī”ti ca",
  "tika-s0104t:1278_12": "ādi. Ayoniso manasikāropi akusalānaṃ sādhāraṇakāraṇaṭṭhena. Tenāha “tassa evaṃ ayoniso",
  "tika-s0104t:1278_13": "manasi karoto channaṃ diṭṭhīnaṃ aññatarā diṭṭhi uppajjati. Atthi me attā’ti vā assa",
  "tika-s0104t:1278_14": "saccato thetato diṭṭhiuppajjatī”tiādi pāpamittopi diṭṭhānugati āpajjanaṭṭhena. Vuttampi",
  "tika-s0104t:1278_15": "ca “bāhiraṃ bhikkhave, aṅganti karitvā nāññaṃ ekaṅgampi samanupasssāmi, yaṃ evaṃ",
  "tika-s0104t:1278_16": "mahato anatthāya saṃvattati, yathayidaṃ bhikkhave, pāpamittatā”tiādi paratoghosopi",
  "tika-s0104t:1278_17": "durakkhātadhammassavanaṭṭhena. Tathā ceva vuttaṃ “dveme bhikkhave, paccayā micchādiṭṭhiyā",
  "tika-s0104t:1278_18": "uppādāya. Katame dve? Parato ca ghoso, ayoniso ca manasikāro”tiādi parehi sutā, desitā",
  "tika-s0104t:1278_19": "vā desanā paratoghoso.",
  "tika-s0104t:1279_0": "“Khandhā hetū”tiādipāḷi tadatthavibhāvinī. Tattha janakaṭṭhena hetu, upatthambhakaṭṭhena",
  "tika-s0104t:1279_1": "paccayo. Upādāyāti upādiyitvā, paṭiccāti attho. “Uppādāyā”tipi pāṭho, uppajjanāyāti",
  "tika-s0104t:1279_2": "attho. Samuṭṭhāti etenāti samuṭṭhānaṃ, khandhādayo eva. Idha pana samuṭṭhānabhāvoyeva",
  "tika-s0104t:1279_3": "samuṭṭhāna-saddena vutto bhāvalopattā, bhāvappadhānattā ca. Ādinnā sakasantāne. Pavattitā",
  "tika-s0104t:1279_4": "saparasantānesu. Para-saddo abhiṇhatthoti vuttaṃ “punappuna”nti. Pariniṭṭhāpitāti",
  "tika-s0104t:1279_5": "“idameva dassanaṃ saccaṃ, aññaṃ pana moghaṃ tucchaṃ musā”ti abhinivesassa pariyosānaṃ",
  "tika-s0104t:1279_6": "matthakaṃ pāpitāti attho. Ārammaṇavasenāti aṭṭhasu diṭṭhiṭṭhānesu khandhe sandhāyāha.",
  "tika-s0104t:1279_7": "Pavattanavasenāti avijjāphassasaññāvitakkāyonisomanasikāre. Āsevanavasenāti pāpamittaparatoghose.",
  "tika-s0104t:1279_8": "Yadipi sarūpatthavasena vevacanaṃ, saṅketatthavasena pana evaṃ vattabboti dassetuṃ",
  "tika-s0104t:1279_9": "“evaṃvidhaparalokā”ti vuttaṃ. Yena kenaci hi visesaneneva vevacanaṃ sātthakaṃ siyā.",
  "tika-s0104t:1279_10": "Paraloko ca kammavasena abhimukho sampareti gacchati pavattati etthāti abhisamparāyoti",
  "tika-s0104t:1279_11": "vuccati. “Iti kho ānanda, kusalāni sīlāni anupubbena aggāya parentī”tiādīsu viya",
  "tika-s0104t:1279_12": "hi curādigaṇavasena para-saddaṃ gatiyamicchanti saddavidū, ayamettha aṭṭhakathāto aparo nayo.",
  "tika-s0104t:1280_0": "Evaṃgatikāti evaṃgamanā evaṃniṭṭhā, evamanuyuñjanena bhijjananassanapariyosānāti",
  "tika-s0104t:1280_1": "attho. Gati-saddo cettha “yehi samannāgatassa mahāpurisassa dveva gatiyo bhavantī”tiādīsu",
  "tika-s0104t:1280_2": "viya niṭṭhānattho. Idaṃ vuttaṃ hoti – ime diṭṭhisaṅkhātā diṭṭhiṭṭhānā evaṃ paramatthato",
  "tika-s0104t:1280_3": "asantaṃ attānaṃ, sassatabhāvañca tasmiṃ ajjhāropetvā gahitā, parāmaṭṭhā ca samānā",
  "tika-s0104t:1280_4": "bālalapanāyeva hutvā yāva paṇḍitā na samanuyuñjanti, tāva gacchanti, pātubhavanti",
  "tika-s0104t:1280_5": "ca, paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane",
  "tika-s0104t:1280_6": "ussāvabindū viya, khajjopanakā viya ca bhijjanti, vinassanti cāti.",
  "tika-s0104t:1281_0": "Tatthāyaṃ anuyuñjane saṅkhepakathā – yadi hi parehi kappito attā loko vā sassato",
  "tika-s0104t:1281_1": "siyā, tassa nibbikāratāya purimarūpāvijahanato kassaci visesādhānassa kātumasakkuṇeyyatāya",
  "tika-s0104t:1281_2": "ahitato nivattanatthaṃ, hite ca paṭipajjanatthaṃ upadeso eva sassatavādino nippayojano",
  "tika-s0104t:1281_3": "siyā, kathaṃ vā tena so upadeso pavattīyati vikārābhāvato. Evañca sati parikappitassa",
  "tika-s0104t:1281_4": "attano ajaṭākāsassa viya dānādikiriyā, hiṃsādikiriyā ca na sambhavati, tathā sukhassa,",
  "tika-s0104t:1281_5": "dukkhassa ca anubhavananibandho eva sassatavādino na yujjati kammabaddhābhāvato.",
  "tika-s0104t:1281_6": "Jātiādīnañca asambhavato vimokkho na bhaveyya, atha pana dhammamattaṃ tassa uppajjati",
  "tika-s0104t:1281_7": "ceva vinassati ca, yassa vasenāyaṃ kiriyādivohāroti vadeyya, evampi purimarūpāvijahanena",
  "tika-s0104t:1281_8": "avaṭṭhitassa attano dhammamattanti na sakkā sambhāvetuṃ, te vā panassa dhammā avatthābhūtā,",
  "tika-s0104t:1281_9": "tasmā tassa uppannā aññe vā siyuṃ anaññe vā, yadi aññe, na tāhi avatthāhi tassa uppannāhipi",
  "tika-s0104t:1281_10": "koci viseso atthi, yāhi karoti paṭisaṃvedeti cavati uppajjati cāti icchitaṃ, evañca",
  "tika-s0104t:1281_11": "dhammakappanāpi niratthakā siyā, tasmā tadavattho eva yathāvuttadoso, athānaññe,",
  "tika-s0104t:1281_12": "uppādavināsavantīhi avatthāhi anaññassa attano tāsaṃ viya uppādavināsasabbhāvato",
  "tika-s0104t:1281_13": "kuto bhaveyya niccatāvakāso, tāsampi vā attano viya niccatāpavatti, tasmā bandhavimokkhānaṃ",
  "tika-s0104t:1281_14": "asambhavo evāti na yujjatiyeva sassatavādo, na cettha koci vādī dhammānaṃ sassatabhāve",
  "tika-s0104t:1281_15": "parisuddaṃ yuttiṃ vattuṃ samattho bhaveyya, yuttirahitañca vacanaṃ na paṇḍitānaṃ",
  "tika-s0104t:1281_16": "cittaṃ ārādheti, tenāvocumha “yāva paṇḍitā na samanuyuñjanti, tāva gacchanti, pātubhavanti cā”ti.",
  "tika-s0104t:1282_0": "Sakāraṇaṃ sagatikanti ettha saha-saddo vijjamānattho “salomako sapakkhako”tiādīsu",
  "tika-s0104t:1282_1": "viya, na pana samavāyattho ca-saddena “tayidaṃ bhikkhave, tathāgato pajānātī”ti vuttassa",
  "tika-s0104t:1282_2": "diṭṭhigatassa samuccinitattā, “tañca tathāgato pajānātī”ti iminā ca kāraṇagatīnameva",
  "tika-s0104t:1282_3": "pajānanabhāvena vuttattā. Idaṃ vuttaṃ hoti – tayidaṃ bhikkhave, kāraṇavantaṃ gativantaṃ",
  "tika-s0104t:1282_4": "diṭṭhigataṃ tathāgato pajānāti, na kevalañca tadeva, atha kho tassa kāraṇagatisaṅkhātaṃ",
  "tika-s0104t:1282_5": "tañca sabbanti. “Tato…pe… pajānātī”ti vuttavākyassa atthaṃ vuttanayena saṃvaṇṇeti",
  "tika-s0104t:1282_6": "“tato cā”tiādinā. Sabbaññutaññāṇassevidha vibhajananti pakaraṇānurūpamatthaṃ āha",
  "tika-s0104t:1282_7": "“sabbaññutaññāṇañcā”ti, tasmiṃ vā vutte tadadhiṭṭhānato āsavakkhayañāṇaṃ, tadavinābhāvato",
  "tika-s0104t:1282_8": "vā sabbampi dasabalādiñāṇaṃ gahitamevātipi tadeva vuttaṃ.",
  "tika-s0104t:1283_0": "Evaṃvidhanti “sīlañcā”tiādinā evaṃvuttappakāraṃ. Pajānantopīti ettha pi-saddena,",
  "tika-s0104t:1283_1": "api-saddena vā “tañcā”ti vutta ca-saddassa sambhāvanatthabhāvaṃ dasseti, tena tato",
  "tika-s0104t:1283_2": "diṭṭigatato uttaritaraṃ sārabhūtaṃ sīlādiguṇavisesampi tathāgato nābhinivisati, ko",
  "tika-s0104t:1283_3": "pana vādo vaṭṭāmiseti sambhāveti. “Aha”nti diṭṭimānavasena parāmasanākāradassanaṃ.",
  "tika-s0104t:1283_4": "Pajānāmīti ettha iti-saddena pakāratthena, nidassanatthena vā. “Mama”nti taṇhāvasena",
  "tika-s0104t:1283_5": "parāmasanākāraṃ dasseti. Taṇhādiṭṭhimānaparāmāsavasenāti taṇhādiṭṭhimānasaṅkhātaparāmāsavasena.",
  "tika-s0104t:1283_6": "Dhammasabhāvamatikkamitvā “ahaṃ mama”nti parato abhūtato āmasanaṃ parāmāso, taṇhādayo",
  "tika-s0104t:1283_7": "eva. Na hi taṃ atthi, yaṃ khandhesu “aha”nti vā “mama”nti vā gahetabbaṃ siyā, aparāmasato",
  "tika-s0104t:1283_8": "aparāmasantassa assa tathāgatassa nibbuti viditāti sambandho. “Aparāmasato”ti cedaṃ",
  "tika-s0104t:1283_9": "nibbutipavedanāya (nibbutivedanassa dī. ni. ṭī. 1.36) hetugabbhavisesanaṃ. “Viditā”ti",
  "tika-s0104t:1283_10": "padamapekkhitvā kattari sāmivacanaṃ. Aparāmasato parāmāsarahitapaṭipattihetu assa",
  "tika-s0104t:1283_11": "tathāgatassa kattubhūtassa nibbuti asaṅkhatadhātu viditā, adhigatāti vā attho. “Aparāmasato”ti",
  "tika-s0104t:1283_12": "hedaṃ hetumhi nissakkavacanaṃ.",
  "tika-s0104t:1284_0": "“Aparāmāsapaccayā”ti paccattaññeva pavedanāya kāraṇadassanaṃ. Assāti kattāraṃ vatvāpi",
  "tika-s0104t:1284_1": "paccattaññevāti visesadassanatthaṃ puna kattuvacananti āha “sayameva attanāyevā”ti.",
  "tika-s0104t:1284_2": "Sayaṃ, attanāti vā bhāvanapuṃsakaṃ. Nipātapadañhetaṃ. “Aparāmasato”ti vacanato parāmāsānameva",
  "tika-s0104t:1284_3": "nibbuti idha desitā, taṃdesanāya eva tadaññesampi nibbutiyā sijjhanatoti dasseti",
  "tika-s0104t:1284_4": "“tesaṃ parāmāsakilesāna”nti iminā, parāmāsasaṅkhātānaṃ kilesānanti attho. Apica kāmaṃ",
  "tika-s0104t:1284_5": "“aparāmasato”ti vacanato parāmāsānameva nibbuti idha desitāti viññāyati, taṃdesanāya",
  "tika-s0104t:1284_6": "pana tadavasesānampi kilesānaṃ nibbuti desitā nāma bhavati pahānekaṭṭhatādibhāvato,",
  "tika-s0104t:1284_7": "tasmā tesampi nibbuti niddhāretvā dassetabbāti vuttaṃ “tesaṃ parāmāsakilesāna”nti,",
  "tika-s0104t:1284_8": "taṇhādiṭṭhimānasaṅkhātānaṃ parāmāsānaṃ, tadaññesañca kilesānanti attho. Gobalībaddanayo",
  "tika-s0104t:1284_9": "hesa. Nibbutīti ca nibbāyanabhūtā asaṅkhatadhātu, tañca bhagavā bodhimūleyeva patto,",
  "tika-s0104t:1284_10": "tasmā sā paccattaññeva viditāti.",
  "tika-s0104t:1285_0": "Yathāpaṭipannenāti yena paṭipannena. Tappaṭipattiṃ dassetuṃ “tāsaṃyeva…pe… ādimāhā”ti",
  "tika-s0104t:1285_1": "anusandhidassanaṃ. Kasmā pana vedanānaññeva kammaṭṭhānamācikkhatīti āha “yāsū”tiādi,",
  "tika-s0104t:1285_2": "iminā desanāvilāsaṃ dasseti. Desanāvilāsappatto hi bhagavā desanākusalo khandhāyatanādivasena",
  "tika-s0104t:1285_3": "anekavidhāsu catusaccadesanāsu sambhavantīsupi diṭṭhigatikā vedanāsu micchāpaṭipattiyā",
  "tika-s0104t:1285_4": "diṭṭhigahanaṃ pakkhandāti dassanatthaṃ tathāpakkhandanamūlabhūtā vedanāyeva pariññābhūmibhāvena",
  "tika-s0104t:1285_5": "uddharatīti. Idhāti imasmiṃ vāde. Evaṃ etthātipi. Kammaṭṭhānanti catusaccakammaṭṭhānaṃ.",
  "tika-s0104t:1285_6": "Ettha hi vedanāgahaṇena gahitā pañcupādānakkhandhā dukkhasaccaṃ. Vedanānaṃ samudayaggahaṇena",
  "tika-s0104t:1285_7": "gahito avijjāsamudayo samudayasaccaṃ, atthaṅgamanissaraṇapariyāyehi nirodhasaccaṃ,",
  "tika-s0104t:1285_8": "“yathābhūtaṃ viditvā”ti etena maggasaccanti evaṃ cattāri saccāni veditabbāni. “Yathābhūtaṃ",
  "tika-s0104t:1285_9": "viditvā”ti idaṃ vibhajjabyākaraṇatthapadanti tadatthaṃ vibhajja dassetuṃ “tatthā”tiādi",
  "tika-s0104t:1285_10": "vuttaṃ. Visesato hi “avijjāsamudayā vedanāsamudayo”tiādilakkhaṇānaṃ vasena samudayādīsu",
  "tika-s0104t:1285_11": "attho yathārahaṃ vibhajja dassetabbo. Avisesato pana vedanāya samudayādīni vipassanāpaññāya",
  "tika-s0104t:1285_12": "ārammaṇapaṭivedhavasena, maggapaññāya asammohapaṭivedhavasena jānitvā paṭivijjhitvāti",
  "tika-s0104t:1285_13": "attho. Paccayasamudayaṭṭhenāti “imasmiṃ sati idaṃ hoti, imassuppādā idaṃ uppajjatī”ti",
  "tika-s0104t:1285_14": "vuttalakkhaṇena avijjādīnaṃ paccayānaṃ uppādena ceva maggena asamugghāṭena ca. Yāva",
  "tika-s0104t:1285_15": "hi maggena na samugghāṭīyati, tāva paccayoti vuccati. Nibbattilakkhaṇanti uppādalakkhaṇaṃ,",
  "tika-s0104t:1285_16": "jātinti attho. Pañcannaṃ lakkhaṇānanti ettha ca catunnampi paccayānaṃ uppādalakkhaṇameva",
  "tika-s0104t:1285_17": "aggahetvā paccayalakkhaṇampi gahetabbaṃ samudayaṃ paṭicca tesaṃ yathārahaṃ upakārakattā.",
  "tika-s0104t:1285_18": "Tathā ceva saṃvaṇṇitaṃ “maggena asamugghāṭena cā”ti. Paccayanirodhaṭṭhenāti “imasmiṃ",
  "tika-s0104t:1285_19": "niruddhe idaṃ niruddhaṃ hoti, imassa nirodhā idaṃ nirujjhatī”ti vuttalakkhaṇena avijjādīnaṃ",
  "tika-s0104t:1285_20": "paccayānaṃ nirodhena ceva maggena samugghāṭena ca. Vipariṇāmalakkhaṇanti nirodhalakkhaṇaṃ,",
  "tika-s0104t:1285_21": "bhaṅganti attho. Vayanti nirodhaṃ. Yanti yasmā paccayabhāvasaṅkhātahetuto. Vedanaṃ",
  "tika-s0104t:1285_22": "paṭiccāti purimuppannaṃ ārammaṇādipaccayabhūtaṃ vedanaṃ labhitvā. Sukhaṃ somanassanti",
  "tika-s0104t:1285_23": "sukhañceva somanassañca. Ayanti purimavedanāya yathārahaṃ pacchimuppannānaṃ sukhasomanassānaṃ",
  "tika-s0104t:1285_24": "paccayabhāvo. Assādo nāma assāditabboti katvā.",
  "tika-s0104t:1286_0": "Aparo nayo – yanti sukhaṃ, somanassañca. Ayanti ca napuṃsakaliṅgena niddiṭṭhaṃ sukhasomanassameva",
  "tika-s0104t:1286_1": "assādapadamapekkhitvā pulliṅgena niddisīyati, imasmiṃ pana vikappe sukhasomanassānaṃ",
  "tika-s0104t:1286_2": "uppādoyeva tehi uppādavantehi niddiṭṭho, sattiyā, sattimato ca abhinnattā. Na hi",
  "tika-s0104t:1286_3": "sukhasomanassamantarena tesaṃ uppādo labbhati. Iti purimavedanaṃ paṭicca sukhasomanassuppādopi",
  "tika-s0104t:1286_4": "purimavedanāya assādo nāma assādīyateti katvā. Ayañhettha saṅkhepattho – purimamuppannaṃ",
  "tika-s0104t:1286_5": "vedanaṃ ārabbha somanassuppattiyaṃ yo purimavedanāya paccayabhāvasaṅkhāto assādetabbākāro,",
  "tika-s0104t:1286_6": "somanassassa vā uppādasaṅkhāto tadassādanākāro, ayaṃ purimavedanāya assādoti. Kathaṃ",
  "tika-s0104t:1286_7": "pana vedanaṃ ārabbha sukhaṃ uppajjati, nanu phoṭṭhabbārammaṇanti? Cetasikasukhasseva",
  "tika-s0104t:1286_8": "ārabbha pavattiyamadhippetattā nāyaṃ doso. Ārabbha pavattiyañhi visesanameva somanassaggahaṇaṃ",
  "tika-s0104t:1286_9": "somanassaṃ sukhanti yathā “rukkho sīsapā”ti aññapaccayavasena uppattiyaṃ pana kāyikasukhampi",
  "tika-s0104t:1286_10": "assādoyeva, yathālābhakathā vā esāti daṭṭhabbaṃ.",
  "tika-s0104t:1287_0": "“Yā vedanā aniccā”tiādinā sattimatā satti nidassitā. Tatrāyamattho – yā vedanā hutvā",
  "tika-s0104t:1287_1": "abhāvaṭṭhena aniccā, udayabbayapaṭipīḷanaṭṭhena dukkhā, jarāya, maraṇena cāti dvidhā",
  "tika-s0104t:1287_2": "vipariṇāmetabbaṭṭhena vipariṇāmadhammā. Tassā evaṃbhūtāya ayaṃ aniccadukkhavipariṇāmabhāvo",
  "tika-s0104t:1287_3": "vedanāya sabbāyapiādīnavoti. Ādīnaṃ paramakāruññaṃ vāti pavattati etasmāti hi ādīnavo.",
  "tika-s0104t:1287_4": "Apicaādīnaṃ ativiya kapaṇaṃ pavattanaṭṭhena kapaṇamanusso ādīnavo, ayampi evaṃsabhāvoti",
  "tika-s0104t:1287_5": "tathā vuccati. Sattimatā hi satti abhinnā tadavinābhāvato.",
  "tika-s0104t:1288_0": "Ettha ca “aniccā”ti iminā saṅkhāradukkhatāvasena upekkhāvedanāya, sabbāsu vā vedanāsuādīnavamāha,",
  "tika-s0104t:1288_1": "“dukkhā”ti iminā dukkhadukkhatāvasenadukkhavedanāya, “vipariṇāmadhammā”ti iminā vipariṇāmadukkhatāvasena",
  "tika-s0104t:1288_2": "sukhavedanāya. Avisesena vā tīṇipi padāni tissannampi vedanānaṃ vasena yojetabbāni.",
  "tika-s0104t:1288_3": "Chandarāgavinayoti chandasaṅkhātarāgavinayanaṃ vināso. “Atthavasā liṅgavibhattivipariṇāmo”ti",
  "tika-s0104t:1288_4": "vacanato yaṃ chandarāgappahānanti yojetabbaṃ. Pariyāyavacanamevidaṃ padadvayaṃ. Yathābhūtaṃ",
  "tika-s0104t:1288_5": "viditvāti maggassa vuttattā magganibbānavasena vā yathākkamaṃ yojanāpi vaṭṭati. Vedanāyāti",
  "tika-s0104t:1288_6": "nissakkavacanaṃ. Nissaraṇanti nekkhammaṃ. Yāva hi vedanāpaṭibaddhaṃ chandarāgaṃ nappajahati,",
  "tika-s0104t:1288_7": "tāvāyaṃ puriso vedanāya allīnoyeva hoti. Yadā pana taṃ chandarāgaṃ pajahati, tadāyaṃ",
  "tika-s0104t:1288_8": "puriso vedanāya nissaṭo visaṃyutto hoti, tasmā chandarāgappahānaṃ vedanāya nissaraṇaṃ",
  "tika-s0104t:1288_9": "vuttaṃ. Tabbacanena pana vedanāsahajātanissayārammaṇabhūtā rūpārūpadhammā gahitā",
  "tika-s0104t:1288_10": "eva hontītipi pañcahi upādānakkhandhehi nissaraṇavacanaṃ siddhameva. Vedanāsīsena",
  "tika-s0104t:1288_11": "hi desanā āgatā, tattha pana kāraṇaṃ heṭṭhā vuttameva. Lakkhaṇahāravasenāpi ayamattho",
  "tika-s0104t:1288_12": "vibhāvetabbo. Vuttañhi āyasmatā mahākaccānattherena –",
  "tika-s0104t:1289": "“Vuttamhi ekadhamme, ye dhammā ekalakkhaṇā keci;",
  "tika-s0104t:1290": "Vuttā bhavanti sabbo, so hāro lakkhaṇo nāmā”ti. ;",
  "tika-s0104t:1291_0": "Kāmupādānamūlakattā sesupādānānaṃ pahīne ca kāmupādāne upādānasesābhāvato “vigatachandarāgatāya",
  "tika-s0104t:1291_1": "anupādāno”ti vuttaṃ, etena “anupādāvimutto”ti etassatthaṃ saṅkhepena dasseti. Idaṃ",
  "tika-s0104t:1291_2": "vuttaṃ hoti – vigatachandarāgatāya anupādāno, anupādānattā ca anupādāvimuttoti. Tamatthaṃ",
  "tika-s0104t:1291_3": "vitthāretuṃ, samatthetuṃ vā “yasmi”ntiādi vuttaṃ. Tattha yasmiṃ upādāneti sesupādānamūlabhūte",
  "tika-s0104t:1291_4": "kāmupādāne. Tassāti kāmupādānassa. Anupādiyitvāti chandarāgavasena anādiyitvā, etena",
  "tika-s0104t:1291_5": "“anupādāvimutto”ti padassa ya-kāralopena samāsabhāvaṃ, byāsabhāvaṃ vā dasseti.",
  "tika-s0104t:1292_0": "37. “Ime kho”tiādi yathāpuṭṭhassa dhammassa vissajjitabhāvena nigamanavacanaṃ, “pajānātī”ti",
  "tika-s0104t:1292_1": "vuttapajānanameva ca ima-saddena niddiṭṭhanti dassetuṃ “ye te”tiādimāha. Ye te sabbaññutaññāṇadhamme…pe…",
  "tika-s0104t:1292_2": "apucchiṃ, yehi sabbaññutaññāṇadhammehi…pe… vadeyyuṃ, tañca…pe… pajānātīti evaṃ niddiṭṭhā",
  "tika-s0104t:1292_3": "ime sabbaññutaññāṇadhammā gambhīrā…pe… paṇḍitavedanīyā cāti veditabbāti yojanā. “Eva”ntiādi",
  "tika-s0104t:1292_4": "piṇḍatthadassanaṃ. Tattha kiñcāpi “anupādāvimutto bhikkhave, tathāgato”ti iminā aggamaggaphaluppattiṃ",
  "tika-s0104t:1292_5": "dasseti, “vedanānaṃ, samudayañcā”tiādinā ca catusaccakammaṭṭhānaṃ. Tathāpi yassā",
  "tika-s0104t:1292_6": "dhammadhātuyā suppaṭividdhattā imaṃ diṭṭhigataṃ sakāraṇaṃ sagatikaṃ pabhedato vibhajituṃ",
  "tika-s0104t:1292_7": "samattho hoti, tassā padaṭṭhānena ceva saddhiṃ pubbabhāgapaṭipadāya uppattibhūmiyā",
  "tika-s0104t:1292_8": "ca tadeva pākaṭataraṃ kattukāmo dhammarājā evaṃ dassetīti vuttaṃ “tadeva niyyātita”nti,",
  "tika-s0104t:1292_9": "nigamitaṃ niṭṭhāpitanti attho. Antarāti pucchitavissajjitadhammadassanavacanānamantarā",
  "tika-s0104t:1292_10": "diṭṭhiyo vibhattā tassa pajānanākāradassanavasenāti attho.",
  "tika-s0104t:1293": "Paṭhamabhāṇavāravaṇṇanāya līnatthappakāsanā.",
  "tika-s0104t:1294": "Ekaccasassatavādavaṇṇanā",
  "tika-s0104t:1295_0": "38. “Ekaccasassatikā”ti taddhitapadaṃ samāsapadena vibhāvetuṃ “ekaccasassatavādā”ti",
  "tika-s0104t:1295_1": "vuttaṃ. Sattesu, saṅkhāresu ca ekaccaṃ sassatametassāti ekaccasassato, vādo, so etesanti",
  "tika-s0104t:1295_2": "ekaccasassatikā taddhitavasena, samāsavasena pana ekaccasassato vādo etesanti ekaccasassatavādā.",
  "tika-s0104t:1295_3": "Esa nayo ekaccaasassatikapadepi. Nanu ca “ekaccasassatikā”ti vutte tadaññesaṃ ekaccaasassatikabhāvasanniṭṭhānaṃ",
  "tika-s0104t:1295_4": "siddhamevāti? Saccaṃ atthato, saddato pana asiddhameva tasmā saddato pākaṭataraṃ",
  "tika-s0104t:1295_5": "katvā dassetuṃ tathā vuttaṃ. Na hi idha sāvasesaṃ katvā dhammaṃ deseti dhammassāmī.",
  "tika-s0104t:1295_6": "“Issaro nicco, aññe sattā aniccā”ti evaṃpavattavādā sattekaccasassatikā seyyathāpi",
  "tika-s0104t:1295_7": "issaravādā. Tathā “nicco brahmā, aññe aniccā”ti evaṃpavattavādāpi. “Paramāṇavo niccā,",
  "tika-s0104t:1295_8": "dviaṇukādayo aniccā”ti (visisikadassane sattamaparicchede paṭhamakaṇḍe passitabbaṃ)",
  "tika-s0104t:1295_9": "evaṃpavattavādā saṅkhārekaccasassatikā seyyathāpi kāṇādā. Tathā “cakkhādayo aniccā,",
  "tika-s0104t:1295_10": "viññāṇaṃ nicca”nti (nyāyadassane, visesikadassane ca passitabbaṃ) evaṃpavattavādāpi.",
  "tika-s0104t:1295_11": "Idhāti “ekaccasassatikā”ti imasmiṃ pade, imissā vā desanāya. Gahitāti vuttā, desitabbabhāvena",
  "tika-s0104t:1295_12": "vā desanāñāṇena samādinnā tathā ceva desitattā. Tathā hi idha purimakā tayo vādā",
  "tika-s0104t:1295_13": "sattavasena, catuttho saṅkhāravasena desito. “Saṅkhārekaccasassatikā”ti idaṃ pana",
  "tika-s0104t:1295_14": "tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ, na",
  "tika-s0104t:1295_15": "pana ekaccasassatikamatadassanavasena. Tassa hi sassatābhimataṃ asaṅkhatamevāti laddhi.",
  "tika-s0104t:1295_16": "Tenevāha pāḷiyaṃ “cittanti vā…pe… ṭhassatī”ti. Na hi yassa sabhāvassa paccayehi abhisaṅkhatabhāvaṃ",
  "tika-s0104t:1295_17": "paṭijānāti, tasseva niccadhuvādibhāvo anummattakena sakkā paṭijānituṃ, etena ca “uppādavayadhuvatāyuttā",
  "tika-s0104t:1295_18": "sabhāvā siyā niccā, siyā aniccā, siyā na vattabbā”tiādinā pavattasattabhaṅgavādassa",
  "tika-s0104t:1295_19": "ayuttatā vibhāvitā hoti.",
  "tika-s0104t:1296_0": "Tatrāyaṃ ayuttatāvibhāvanā – yadi hi “yena sabhāvena yo dhammo atthīti vuccati, teneva",
  "tika-s0104t:1296_1": "sabhāvena so dhammo natthī”ti vucceyya, siyā anekantavādo. Atha aññena, na siyā anekantavādo.",
  "tika-s0104t:1296_2": "Na cettha desantarādisambandhabhāvo yutto vattuṃ tassa sabbalokasiddhattā, vivādābhāvato",
  "tika-s0104t:1296_3": "ca. Ye pana vadanti “yathā suvaṇṇaghaṭena makuṭe kate ghaṭabhāvo nassati, makuṭabhāvo",
  "tika-s0104t:1296_4": "uppajjati, suvaṇṇabhāvo tiṭṭhatiyeva, evaṃ sabbasabhāvānaṃ koci dhammo nassati, koci",
  "tika-s0104t:1296_5": "dhammo uppajjati, sabhāvo eva tiṭṭhatī”ti. Te vattabbā “kiṃ taṃ suvaṇṇaṃ, yaṃ ghaṭe,",
  "tika-s0104t:1296_6": "makuṭe ca avaṭṭhitaṃ, yadi rūpādi, so saddo viya anicco. Atha rūpādisamūho sammutimattaṃ,",
  "tika-s0104t:1296_7": "na tassa atthitā vā natthitā vā niccatā vā labbhatī”ti, tasmā anekantavādo na siyā.",
  "tika-s0104t:1296_8": "Dhammānañca dhammino aññathānaññathā ca pavattiyaṃ doso vuttoyeva sassatavādavicāraṇāyaṃ.",
  "tika-s0104t:1296_9": "Tasmā so tattha vuttanayena veditabbo. Apica na niccāniccanavattabbarūpo attā, loko",
  "tika-s0104t:1296_10": "ca paramatthato vijjamānatāparijānanato yathā niccādīnaṃ aññataraṃ rūpaṃ, yathā vā",
  "tika-s0104t:1296_11": "dīpādayo. Na hi rūpādīnaṃ udayabbayasabhāvānaṃ niccāniccanavattabbasabhāvatā sakkā",
  "tika-s0104t:1296_12": "viññātuṃ, jīvassa ca niccādīsu aññataraṃ rūpaṃ siyāti, evaṃ sattabhaṅgo viya sesabhaṅgānampi",
  "tika-s0104t:1296_13": "asambhavoyevāti sattabhaṅgavādassa ayuttatā veditabbā.",
  "tika-s0104t:1297_0": "Nanu ca “ekacce dhammā sassatā, ekacce asassatā”ti etasmiṃ vāde cakkhādīnaṃ asassatabhāvasanniṭṭhānaṃ",
  "tika-s0104t:1297_1": "yathāsabhāvāvabodho eva, atha evaṃvādīnaṃ kathaṃ micchādassanaṃ siyāti, ko vā evamāha",
  "tika-s0104t:1297_2": "“cakkhādīnaṃ asassatabhāvasanniṭṭhānaṃ micchādassana”nti? Asassatesuyeva pana kesañci",
  "tika-s0104t:1297_3": "dhammānaṃ sassatabhāvasanniṭṭhānaṃ idha micchādassananti gahetabbaṃ, tena pana ekavāde",
  "tika-s0104t:1297_4": "pavattamānena cakkhādīnaṃ asassatabhāvāvabodho vidūsito saṃsaṭṭhabhāvato visasaṃsaṭṭho",
  "tika-s0104t:1297_5": "viya sappipiṇḍo, tato ca tassa sakiccakaraṇāsamatthatāya sammādassanapakkhe ṭhapetabbataṃ",
  "tika-s0104t:1297_6": "nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi",
  "tika-s0104t:1297_7": "gayhantīti tadavabodhassa micchādassanabhāvo na sakkā nivāretuṃ. Tenevāha pāḷiyaṃ",
  "tika-s0104t:1297_8": "“cakkhuṃ itipi…pe… kāyo itipi ayaṃ attā”tiādi. Evañca katvā asaṅkhatāya, saṅkhatāya",
  "tika-s0104t:1297_9": "ca dhātuyā vasena yathākkamaṃ “ekacce dhammā sassatā, ekacce asassatā”ti evaṃpavatto",
  "tika-s0104t:1297_10": "vibhajjavādopi ekaccasassatavādoyeva bhaveyyāti evampakārā codanā anavakāsā hoti",
  "tika-s0104t:1297_11": "aviparītadhammasabhāvapaṭipattibhāvato. Aviparītadhammasabhāvapaṭipattiyeva hesa",
  "tika-s0104t:1297_12": "vuttanayena asaṃsaṭṭhattā, anāropitajīvasabhāvattā ca.",
  "tika-s0104t:1298_0": "Etthāha – purimasmimpisassatavāde asassatānaṃ dhammānaṃ “sassatā”ti gahaṇaṃ visesato",
  "tika-s0104t:1298_1": "micchādassanaṃ bhavati. Sassatānaṃ pana “sassatā”ti gāho na micchādassanaṃ yathāsabhāvaggāhabhāvato.",
  "tika-s0104t:1298_2": "Evañca sati imassa vādassa vādantaratā na vattabbā, idha viya purimepi ekaccesveva",
  "tika-s0104t:1298_3": "dhammesu sassataggāhasambhavatoti, vattabbāyeva asassatesveva “kecideva dhammā sassatā,",
  "tika-s0104t:1298_4": "keci asassatā”ti parikappanāvasena gahetabbadhammesu vibhāgappavattiyā imassa vādassa",
  "tika-s0104t:1298_5": "dassitattā. Nanu ca ekadesassa samudāyantogadhattā ayaṃ sappadesasassataggāho purimasmiṃ",
  "tika-s0104t:1298_6": "nippadesasassataggāhe samodhānaṃ gaccheyyātī? Tathāpi na sakkā vattuṃ vādī tabbisayavisesavasena",
  "tika-s0104t:1298_7": "vādadvayassa pavattattā. Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-s0104t:1298_8": "aññe “ekacceva sassatā, ekacce asassatā”ti. Saṅkhārānaṃ anavasesapariyādānaṃ, ekadesapariggaho",
  "tika-s0104t:1298_9": "ca vādadvayassa paribyattoyeva. Kiñca bhiyyo – anekavidhasamussaye, ekavidhasamussaye",
  "tika-s0104t:1298_10": "ca khandhapabandhena abhinivesabhāvato tathā na sakkā vattuṃ. Catubbidhopi hi sassatavādī",
  "tika-s0104t:1298_11": "jātivisesavasena nānāvidharūpakāyasannissaye eva arūpadhammapuñje sassatābhinivesī",
  "tika-s0104t:1298_12": "jāto abhiññāṇena, anussavādīhi ca rūpakāyabhedagahaṇato. Tathā ca vuttaṃ “tato cuto",
  "tika-s0104t:1298_13": "amutra udapādi”nti, “cavanti upapajjantī”ti ca ādi. Visesalābhī pana ekaccasassatiko",
  "tika-s0104t:1298_14": "anupadhāritabhedasamussaye dhammapabandhe sassatākāragahaṇena abhinivesaṃ janesi",
  "tika-s0104t:1298_15": "ekabhavapariyāpannakhandhasantānavisayattā tadabhinivesassa. Tathā hi tīsupi vādesu",
  "tika-s0104t:1298_16": "“taṃ pubbenivāsaṃ anussarati, tato paraṃ nānussaratī”ti ettakameva vuttaṃ. Takkīnaṃ",
  "tika-s0104t:1298_17": "pana ubhinnampi sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.",
  "tika-s0104t:1299_0": "39. Saṃvaṭṭaṭṭhāyīvivaṭṭavivaṭṭaṭṭhāyīsaṅkhātānaṃ tiṇṇampi asaṅkhyeyyakappānamatikkamena",
  "tika-s0104t:1299_1": "puna saṃvaṭṭanato, addhā-saddassa ca kālapariyāyattā evaṃ vuttanti āha “dīghassā”tiādi.",
  "tika-s0104t:1299_2": "Atikkamma ayanaṃ pavattanaṃ accayo. Anekatthattā dhātūnaṃ, upasaggavasena ca atthavisesavācakattā",
  "tika-s0104t:1299_3": "saṃ-saddena yutto vaṭṭa-saddo vināsavācīti vuttaṃ “vinassatī”ti, vatu-saddo vā gatiyameva.",
  "tika-s0104t:1299_4": "Saṅkhayatthajotakena pana saṃ-saddena yuttattā tadatthasambandhanena vināsattho labbhatīti",
  "tika-s0104t:1299_5": "dasseti “vinassatī”ti iminā. Saṅkhayavasena vattatīti hi saddato attho, ta-kārassa",
  "tika-s0104t:1299_6": "cettha ṭa-kārādeso. Vipattikaramahāmeghasamuppattitto hi paṭṭhāya yāva aṇusahagatopi",
  "tika-s0104t:1299_7": "saṅkhāro na hoti, tāva loko saṃvaṭṭatīti vuccati. Pāḷiyaṃ lokoti pathavīādibhājanaloko",
  "tika-s0104t:1299_8": "adhippeto tadavasesassa bāhullato, tadeva sandhāya “yebhuyyenā”ti vuttanti dasseti",
  "tika-s0104t:1299_9": "“ye”tiādinā. Uparibrahmalokesūti ābhassarabhūmito uparibhūmīsu. Agginā kappavuṭṭhānañhi",
  "tika-s0104t:1299_10": "idhādhippetaṃ, tenevāha pāḷiyaṃ “ābhassarasaṃvattanikā hontī”ti. Kasmā tadeva vuttanti",
  "tika-s0104t:1299_11": "ce? Tasseva bahulaṃ pavattanato. Ayañhi vāraniyamo –",
  "tika-s0104t:1300": "“Sattasattagginā vārā, aṭṭhame aṭṭhame dakā;",
  "tika-s0104t:1301": "Catusaṭṭhi yadā puṇṇā, eko vāyuvaro siyā”ti. (abhidhammatthavibhāvanīṭīkāya pañcamaparicchedavaṇṇanāyampi);",
  "tika-s0104t:1302_0": "Āruppesu vāti ettha vikappanatthena vā-saddena saṃvaṭṭamānalokadhātūhi aññalokadhātūsu",
  "tika-s0104t:1302_1": "vāti vikappeti. Na hi sabbe apāyasattā tadā rūpārūpabhavesu uppajjantīti sakkā viññātuṃ",
  "tika-s0104t:1302_2": "apāyesu dīghatarāyukānaṃ manussalokūpapattiyā asambhavato, manussalokūpapattiñca",
  "tika-s0104t:1302_3": "vinā tadā tesaṃ tatrūpapattiyā anupapattito. Niyatamicchādiṭṭhikopi hi saṃvaṭṭhamāne",
  "tika-s0104t:1302_4": "kappe nirayato na muccati, piṭṭhicakkavāḷeyeva nibbattatīti aṭṭhakathāsu vuttaṃ.",
  "tika-s0104t:1302_5": "Satipi sabbasattānaṃ puññāpuññābhisaṅkhāramanasā nibbattabhāve bāhirapaccayehi vinā",
  "tika-s0104t:1302_6": "manasāva nibbattattā rūpāvacarasattā eva “manomayā”ti vuccanti, na pana bāhirapaccayapaṭiyattā",
  "tika-s0104t:1302_7": "tadaññeti dassetuṃ “manena nibbattattā manomayā”ti āha. Yadevaṃ kāmāvacarasattānampi",
  "tika-s0104t:1302_8": "opapātikānaṃ manomayabhāvo āpajjatīti? Nāpajjati, adhicittabhūtena atisayamanasā",
  "tika-s0104t:1302_9": "nibbattasattesuyeva manomayavohāratoti dassentena jhāna-saddena visesetvā “jhānamanenā”ti",
  "tika-s0104t:1302_10": "vuttaṃ. Evampi arūpāvacarasattānaṃ manomayabhāvo āpajjatīti? Na tattha bāhirapaccayehi",
  "tika-s0104t:1302_11": "nibbattetabbatāsaṅkāya abhāvena manasā eva nibbattāti avadhāraṇāsambhavato. Niruḷhovāyaṃ",
  "tika-s0104t:1302_12": "loke manomayavohāro rūpāvacarasattesu. Tathā hi annamayo pānamayo manomayo ānandamayo",
  "tika-s0104t:1302_13": "viññāṇamayoti pañcadhā attānaṃ vedavādino parikappenti. Ucchedavādepi vakkhati “dibbo",
  "tika-s0104t:1302_14": "rūpī manomayo”ti, te pana jhānānubhāvato pītibhakkhā sayaṃpabhā antalikkhacarāti",
  "tika-s0104t:1302_15": "āha “pīti tesa”ntiādi, tesaṃ attanova pabhā atthīti attho. Sobhanā vā ṭhāyī sabhā",
  "tika-s0104t:1302_16": "etesanti subhaṭṭhāyinotipi yujjati. Ukkaṃsenāti ābhassare sandhāya vuttaṃ. Parittābhāppamāṇābhā",
  "tika-s0104t:1302_17": "pana dve, cattāro ca kappe tiṭṭhanti. Aṭṭha kappeti catunnamasaṅkhyeyyakappānaṃ samudāyabhūte aṭṭha mahākappe.",
  "tika-s0104t:1303_0": "40. Vināsavācīyeva vaṭṭa-saddo paṭisedhajotakena upasaggena yuttattā saṇṭhāhanatthañāpakoti",
  "tika-s0104t:1303_1": "āha “saṇṭhātī”ti, anekatthattā vā dhātūnaṃ nibbattati, vaḍḍhatīti vā attho. Sampattimahāmeghasamuppattito",
  "tika-s0104t:1303_2": "hi paṭṭhāya pathavīsandhārakudakataṃsandhārakavāyuādīnaṃ samuppattivasena yāva candimasūriyānaṃ",
  "tika-s0104t:1303_3": "pātubhāvo, tāva loko vivaṭṭatīti vuccati. Pakatiyāti sabhāvena, tassa “suñña”nti",
  "tika-s0104t:1303_4": "iminā sambandho. Tathāsuññatāya kāraṇamāha “nibbattasattānaṃ natthitāyā”ti. Purimataraṃ",
  "tika-s0104t:1303_5": "aññesaṃ sattānamanuppannattāti bhāvo, tena yathā ekaccāni vimānāni tattha nibbattasattānaṃ",
  "tika-s0104t:1303_6": "chaḍḍitattā suññāni, na evamidanti dasseti.",
  "tika-s0104t:1304_0": "Aparo nayo – sakakammassa paṭhamaṃ karaṇaṃ pakati, tāya nibbattasattānanti sambandho,",
  "tika-s0104t:1304_1": "tena yathā etassa attano kammabalena paṭhamaṃ nibbatti, na evaṃ aññesaṃ tassa purimataraṃ,",
  "tika-s0104t:1304_2": "samānakāle vā nibbatti atthi, tathā nibbattasattānaṃ natthitāya suññamidanti dasseti.",
  "tika-s0104t:1304_3": "Brahmapārisajjabrahmapurohitamahābrahmāno idha brahmakāyikā, tesaṃ nivāsatāya bhūmipi",
  "tika-s0104t:1304_4": "“brahmakāyikā”ti vuttā, brahmakāyikabhūmīti pana pāṭhebrahmakāyikānaṃ sambandhinī",
  "tika-s0104t:1304_5": "bhūmīti attho. Kattā sayaṃ kārako. Kāretā paresaṃ āṇāpako. Visuddhimagge pubbenivāsañāṇakathāyaṃ",
  "tika-s0104t:1304_6": "vuttanayena, etena nibbattakkamaṃ kammapaccayautusamuṭṭhānabhāve ca kāraṇaṃ dasseti.",
  "tika-s0104t:1304_7": "Kammaṃ upanissayabhāvena paccayo etissāti kammapaccayā. Atha vā tattha nibbattasattānaṃ",
  "tika-s0104t:1304_8": "vipaccanakakammassa sahakārīkārakabhāvato kammassa paccayāti kammapaccayā. Utu samuṭṭhānametissāti",
  "tika-s0104t:1304_9": "utusamuṭṭhānā. “Kammapaccayautusamuṭṭhānā”tipi samāsavasena pāṭho kammasahāyo paccayo,",
  "tika-s0104t:1304_10": "vuttanayena vā kammassa sahāyabhūto paccayoti kammapaccayo, so eva utu tathā, sova",
  "tika-s0104t:1304_11": "samuṭṭhānametissāti kammapaccayautusamuānā. Ratanabhūmīti ukkaṃsagatapuññakammānubhāvato",
  "tika-s0104t:1304_12": "ratanabhūtā bhūmi, na kevalaṃ bhūmiyeva, atha kho tapparivārāpīti āha “pakatī”tiādi.",
  "tika-s0104t:1304_13": "Pakatinibbattaṭṭhāneti purimakappesu purimakānaṃ nibbattaṭṭhāne. Etthāti “brahmavimāna”nti",
  "tika-s0104t:1304_14": "vuttāya brahmakāyikabhūmiyā. Sāmaññavisesavasena cetaṃ ādhāradvayaṃ. Kathaṃ paṇītāya",
  "tika-s0104t:1304_15": "dutiyajjhānabhūmiyā ṭhitānaṃ hīnāya paṭhamajjhānabhūmiyā upapatti hotīti āha “atha",
  "tika-s0104t:1304_16": "sattāna”ntiādi, nikantivasena paṭhamajjhānaṃ bhāvetvāti vuttaṃ hoti, pakatiyā sabhāvena",
  "tika-s0104t:1304_17": "nikanti taṇhā uppajjatīti sambandho. Vasitaṭṭhāneti vutthapubbaṭṭhāne. Tato otarantīti",
  "tika-s0104t:1304_18": "upapattivasena dutiyajjhānabhūmito paṭhamajjhānabhūmiṃ apasakkanti, gacchantīti attho.",
  "tika-s0104t:1304_19": "Appāyuketi yaṃ uḷārapuññakammaṃ kataṃ, tassa upajjanārahavipākapabandhato appaparimāṇāyuke.",
  "tika-s0104t:1304_20": "Tassa devalokassāti tasmiṃ devaloke, nissayavasena vā sambandhaniddeso. Āyuppamāṇenevāti",
  "tika-s0104t:1304_21": "paramāyuppamāṇeneva. Parittanti appakaṃ. Antarāva cavantīti rājakoṭṭhāgāre pakkhittataṇḍulanāḷi",
  "tika-s0104t:1304_22": "viya puññakkhayā hutvā sakakammappamāṇena tassa devalokassa paramāyuantarā eva cavanti.",
  "tika-s0104t:1305_0": "Kiṃ panetaṃ paramāyu nāma, kathaṃ vā taṃ paricchinnappamāṇanti? Vuccate – yo tesaṃ",
  "tika-s0104t:1305_1": "tesaṃ sattānaṃ tasmiṃ tasmiṃ bhavavisese vipākappabandhassa ṭhitikālaniyamo purimasiddhabhavapatthanūpanissayavasena",
  "tika-s0104t:1305_2": "sarīrāvayavavaṇṇasaṇṭhānappamāṇādivisesā viya taṃtaṃgatinikāyādīsu yebhuyyena niyataparicchedo",
  "tika-s0104t:1305_3": "hoti, gabbhaseyyakakāmāvacaradevarūpāvacarasattānaṃ sukkasoṇitādiutubhojanādiutuādipaccayuppannapaccayūpatthambhito",
  "tika-s0104t:1305_4": "ca, so āyuhetukattā kāraṇūpacārena āyu, ukkaṃsaparicchedavasena paramāyūti ca vuccati.",
  "tika-s0104t:1305_5": "Yathāsakaṃ khaṇamattāvaṭṭhāyīnampi hi attanā sahajātānaṃ rūpārūpadhammānaṃ ṭhapanākāravuttitāya",
  "tika-s0104t:1305_6": "pavattakāni rūpārūpajīvitindriyāni na kevalaṃ nesaṃ khaṇaṭṭhitiyā eva kāraṇabhāvena",
  "tika-s0104t:1305_7": "anupālakāni, atha kho yāva bhaṅgupacchedā [bhavaṅgupacchedā ] anupabandhassa avicchedahetubhāvenāpi.",
  "tika-s0104t:1305_8": "Tasmā cesa āyuhetukoyeva, taṃ pana devānaṃ, nerayikānañca yebhuyyena niyataparicchedaṃ,",
  "tika-s0104t:1305_9": "uttarakurukānaṃ pana ekantaniyataparicchedameva. Avasiṭṭhamanussapetatiracchānagatānaṃ",
  "tika-s0104t:1305_10": "pana ciraṭṭhitisaṃvattanikakammabahule kāle taṃkammasahitasantānajanitasukkasoṇitapaccayānaṃ,",
  "tika-s0104t:1305_11": "tammūlakānañca candimasūriyasamavisamaparivattanādijanitautuāhārādisamavisamapaccayānaṃ",
  "tika-s0104t:1305_12": "vasena cirācirakālatāya aniyataparicchedaṃ, tassa ca yathā purimasiddhabhavapatthanāvasena",
  "tika-s0104t:1305_13": "taṃtaṃgatinikāyādīsu vaṇṇasaṇṭhānādivisesaniyamo siddho, dassanānussavādīhi tathāyeva",
  "tika-s0104t:1305_14": "ādito gahaṇasiddhiyā, evaṃ tāsu tāsu upapattīsu nibbattasattānaṃ yebhuyyena samappamāṇaṃ",
  "tika-s0104t:1305_15": "ṭhitikālaṃ dassanānussavehi labhitvā taṃ paramataṃ ajjhosāya pavattitabhavapatthanāvasena",
  "tika-s0104t:1305_16": "ādito paricchedaniyamo veditabbo.",
  "tika-s0104t:1306_0": "Yasmā pana kammaṃ tāsu tāsu upapattīsu yathā taṃtaṃupapattinissitavaṇṇādinibbattane",
  "tika-s0104t:1306_1": "samatthaṃ, evaṃ niyatāyuparicchedāsu upapattīsu paricchedātikkamena vipākanibbattane",
  "tika-s0104t:1306_2": "samatthaṃ na hoti, tasmā vuttaṃ “āyuppamāṇeneva cavantī”ti. Yasmā pana upatthambhakapaccayasahāyehi",
  "tika-s0104t:1306_3": "anupālakapaccayehi upādinnakakkhandhānaṃ pavattetabbākāro atthato paramāyukassa hoti",
  "tika-s0104t:1306_4": "yathāvuttaparicchedānatikkamanato, tasmā satipi kammāvasese ṭhānaṃ na sambhavati,",
  "tika-s0104t:1306_5": "tena vuttaṃ “attano puññabalena ṭhātuṃ na sakkontī”ti. “Āyukkhayā vā puññakkhayā",
  "tika-s0104t:1306_6": "vā ābhassarakāyā cavitvā”ti vacanato panettha kāmāvacaradevānaṃ viya brahmakāyikānampi",
  "tika-s0104t:1306_7": "yebhuyyeneva niyatāyuparicchedabhāvo veditabbo. Tathā hi devalokato devaputtā āyukkhayena",
  "tika-s0104t:1306_8": "puññakkhayena āhārakkhayena kopenāti catūhi kāraṇehi cavantīti aṭṭhakathāsu vuttaṃ.",
  "tika-s0104t:1306_9": "Kappaṃ vā upaḍḍhakappaṃ vāti ettha asaṅkhyeyyakappo adhippeto, so ca tathārūpo kāloyeva,",
  "tika-s0104t:1306_10": "vā-saddo pana kappassa tatiyabhāgaṃ vā tato ūnamadhikaṃ vāti vikappanattho.",
  "tika-s0104t:1307_0": "41. Anabhiratīti ekakavihārena anabhiramaṇasaṅkhātā aññehi samāgamicchāyeva. Tattha",
  "tika-s0104t:1307_1": "“ekakassa dīgharattaṃ nivasitattā”ti pāḷiyaṃ vacanatoti vuttaṃ “aparassāpī”tiādi.",
  "tika-s0104t:1307_2": "Evamanvayamatthaṃ dassetvā nanu ukkaṇṭhitāpi siyāti codanāsodhanavasena byatirekaṃ",
  "tika-s0104t:1307_3": "dasseti “yā panā”tiādinā. Piyavatthuvirahena, piyavatthualābhena vā cittavigghāto",
  "tika-s0104t:1307_4": "ukkaṇṭhitā, sā panatthato domanassacittuppādova, tenāha “paṭighasampayuttā”ti. Sā",
  "tika-s0104t:1307_5": "brahmaloke natthi jhānānubhāvapahīnattā. Taṇhādiṭṭhisaṅkhātā cittassa purimāvatthāya",
  "tika-s0104t:1307_6": "ubbijjanā phandanā eva idha paritassanā. Sā hi dīgharattaṃ jhānaratiyā ṭhitassa yathāvuttānabhiratinimittaṃ",
  "tika-s0104t:1307_7": "uppannā “ahaṃ mama”nti gahaṇassa ca kāraṇabhūtā. Tena vakkhati “taṇhātassa nāpi diṭṭhitassanāpi",
  "tika-s0104t:1307_8": "vaṭṭatī”ti nanu vuttaṃ atthuddhāre imaṃyeva pāḷiṃ nīharitvā “aho vata aññepi sattā",
  "tika-s0104t:1307_9": "itthattaṃ āgaccheyyunti ayaṃ taṇhātassanā nāmā”ti? Saccaṃ, taṃ pana diṭṭhitassanāya",
  "tika-s0104t:1307_10": "visuṃ udāharaṇaṃ dassentena taṇhātassanameva tato niddhāretvā vuttaṃ, na pana ettha",
  "tika-s0104t:1307_11": "diṭṭhitassanāya alabbhamānattāti na doso. Idāni samānasaddavacanīyānaṃ atthānamuddharaṇaṃ",
  "tika-s0104t:1307_12": "katvā idhādhippetaṃ vibhāvetuṃ “sā panesā”tiādimāha. Paṭighasaṅkhāto cittutrāso eva",
  "tika-s0104t:1307_13": "tāsatassanā. Evamaññatthāpi yathārahaṃ. “Jātiṃ paṭiccā”tiādi vibhaṅgapāḷi, tatrāyamatthakathā",
  "tika-s0104t:1307_14": "– jātiṃ paṭicca bhayanti jātipaccayā uppannabhayaṃ. Bhayānakanti ākāraniddeso. Chambhitattanti",
  "tika-s0104t:1307_15": "bhayavasena gattakampo, visesato hadayamaṃsacalanaṃ. Lomahaṃsoti lomānaṃ haṃsanaṃ,",
  "tika-s0104t:1307_16": "bhittiyaṃ nāgadantānamiva uddhaggabhāvo, iminā padadvayena kiccato bhayaṃ dassetvā",
  "tika-s0104t:1307_17": "puna cetaso utrāsoti sabhāvato dassitanti. Ṭīkāyaṃ pana “bhayānakanti bheravārammaṇanimittaṃ",
  "tika-s0104t:1307_18": "balavabhayaṃ, tena sarīrassa thaddhabhāvo chambhitatta”nti vuttaṃ, aneneva bhayanti",
  "tika-s0104t:1307_19": "ettha khuddakabhayaṃ dassitaṃ, iti ettha payoge ayaṃ tassanāti evaṃ sabbattha attho.",
  "tika-s0104t:1307_20": "Paritassitavipphanditamevāti ettha “diṭṭhisaṅkhātena ceva taṇhāsaṅkhātena ca paritassitena",
  "tika-s0104t:1307_21": "vipphanditameva calitameva kampitamevā”ti aṭṭhakathāyamatthaṃ vakkhati. Tena viññāyati",
  "tika-s0104t:1307_22": "labbhamānampi taṇhātassanamantarena diṭṭhitassanāyeva nihaṭāti. “Tepī”tiādi sīhopamasuttantapāḷi",
  "tika-s0104t:1307_23": "tattha tepīti dīghāyukā devāpi. Bhayanti bhaṅgānupassanāpariciṇṇante sabbasaṅkhārato",
  "tika-s0104t:1307_24": "bhāyanavasena uppannaṃ bhayañāṇaṃ. Saṃveganti sahottappañāṇaṃ, ottappameva vā. Santāsanti",
  "tika-s0104t:1307_25": "ādīnavanibbidānupassanāhi saṅkhārehi santāsanañāṇaṃ. Upapattivasenāti paṭisandhivaseneva.",
  "tika-s0104t:1308_0": "Sahabyatanti sahāyabhāvamiccheva saddato attho sahabya-saddassa sahāyatthe pavattanato.",
  "tika-s0104t:1308_1": "So hi saha byāyati pavattati, dosaṃ vā paṭicchādetīti sahabyoti vuccati, tassa bhāvo",
  "tika-s0104t:1308_2": "sahabyatā. Sahāyabhāvo pana sahabhāvoyeva nāmāti adhippāyato atthaṃ dassetuṃ “sahabhāva”nti",
  "tika-s0104t:1308_3": "vuttaṃ. Sasādhanasamavāyattho vā saha-saddo adhikiccapade adhisaddo viya, tasmā saha",
  "tika-s0104t:1308_4": "ekato vattamānassa bhāvo sahabyaṃ yathā “dāsabya”nti tadeva sahabyatā, sakatthavuttivasena",
  "tika-s0104t:1308_5": "imamevatthaṃ sandhāyāha “sahabhāva”nti. Apica saha vāti pavattatīti sahavo, tassa",
  "tika-s0104t:1308_6": "bhāvo sahabyaṃ yathā “vīrassa bhāvo vīriya”nti, tadeva sahabyatāti evaṃ vimānaṭṭhakathāyaṃ",
  "tika-s0104t:1308_7": "vuttaṃ, tasmā tadatthaṃ dassetuṃ evaṃ vuttantipi daṭṭhabbaṃ.",
  "tika-s0104t:1309_0": "42. Ime satte abhibhavitvāti seso. Abhibhavanā cettha pāpasabhāvena jeṭṭhabhāvena",
  "tika-s0104t:1309_1": "“te satte abhibhavitvā ṭhito”ti attano maññanāyevāti vuttaṃ “jeṭṭhakohamasmī”ti.",
  "tika-s0104t:1309_2": "Aññadatthūti dassane antarāyābhāvavacanena, dasoti ettha dassaneyyavisesapariggahābhāvena",
  "tika-s0104t:1309_3": "ca anāvaraṇadassāvitaṃ paṭijānātīti āha “sabbaṃ passāmīti attho”ti. Dassaneyyavisesassa",
  "tika-s0104t:1309_4": "hi padesabhūtassa aggahaṇe sati gahetabbassa nippadesatā viññāyati yathā “dikkhito",
  "tika-s0104t:1309_5": "na dadātī”ti, deyyadhammavisesassa cettha padesabhūtassa aggahaṇato pabbajito sabbampi",
  "tika-s0104t:1309_6": "na dadātīti gahetabbassa deyyadhammassa nippadesatā viññāyati. Evamīdisesu. Vase",
  "tika-s0104t:1309_7": "vattemīti vasavattī. Ahaṃ-saddayogato hi sabbattha amhayogena vacanattho. Sattabhājanabhūtassa",
  "tika-s0104t:1309_8": "lokassa nimmātā cāti sambandho. “Pathavī”tiādi cettha bhājanalokavasena adhippāyakathanaṃ.",
  "tika-s0104t:1309_9": "Sajitāti racitā, vibhajitā vā, tenāha “tvaṃ khattiyo nāmā”tiādi. Ciṇṇavasitāyāti",
  "tika-s0104t:1309_10": "samāciṇṇapañcavidhavasibhāvato. Tatthāti bhūtabhabyesu. Antovatthimhīti antogabbhāsaye.",
  "tika-s0104t:1309_11": "Paṭhamacittakkhaṇeti paṭisandhicittakkhaṇe. Dutiyatoti paṭhamabhavaṅgacittakkhaṇato.",
  "tika-s0104t:1309_12": "Paṭhamairiyāpatheti yena paṭisandhiṃ gaṇhāti, tasmiṃ iriyāpathe. Iti atītavasena,",
  "tika-s0104t:1309_13": "bhūta-saddassa vattamānavasena ca bhabya-saddassa attho dassito. Ṭīkāyaṃ pana bhabya-saddattho",
  "tika-s0104t:1309_14": "anāgatavasenāpi vutto. Ahesunti hi bhūtā. Bhavanti, bhavissanti cāti bhabyā tabbānīyā",
  "tika-s0104t:1309_15": "viya ṇyapaccayassa kattaripi pavattanato.",
  "tika-s0104t:1310_0": "“Issaro kattā nimmātā”ti vatvāpi puna “mayā ime sattā nimmitā”ti vacanaṃ kimatthiyanti",
  "tika-s0104t:1310_1": "āha “idāni kāraṇavasenā”tiādi [kāraṇato (aṭṭhakathāyaṃ)] kāraṇavasena sādhetukāmatāya",
  "tika-s0104t:1310_2": "paṭiññākaraṇatthanti vuttaṃ hoti. Nanu cesa brahmā anavaṭṭhitadassanattā puthujjanassa",
  "tika-s0104t:1310_3": "purimatarajātiparicitampi kammassakatāñāṇaṃ vissajjetvā vikubbaniddhivasena cittuppādamattapaṭibaddhena",
  "tika-s0104t:1310_4": "sattanimmānena vipallaṭṭho “mayā ime sattā nimmitā”tiādinā issarakuttadassanaṃ pakkhandamāno",
  "tika-s0104t:1310_5": "abhinivisanavasena patiṭṭhito, na pana patiṭṭhāpanavasena. Atha kasmā kāraṇavasena",
  "tika-s0104t:1310_6": "sādhetukāmo paṭiññaṃ karotīti vuttanti? Na cevaṃ daṭṭhabbaṃ. Tesampi hi “evaṃ hotī”tiādinā",
  "tika-s0104t:1310_7": "pacchā uppajjantānampi tathāabhinivesassa vakkhamānattā paresaṃ patiṭṭhāpanakkameneva",
  "tika-s0104t:1310_8": "tassa so abhiniveso jāto, na tu abhinivisanamattena, tasmā evaṃ vuttanti daṭṭhabbaṃ.",
  "tika-s0104t:1310_9": "Tenevāha “taṃ kissa hetū”tiādi. Pāḷiyaṃ manaso paṇidhīti manaso patthanā, tathā cittuppattimattamevāti vuttaṃ hoti.",
  "tika-s0104t:1311_0": "Itthabhāvanti idappakārabhāvaṃ. Yasmā pana so pakāro brahmattabhāvoyevidhādhippeto,",
  "tika-s0104t:1311_1": "tasmā “brahmabhāva”nti vuttaṃ. Ayaṃ pakāro itthaṃ, tassa bhāvo itthattanti hi nibbacanaṃ.",
  "tika-s0104t:1311_2": "Kevalanti kammassakatāñāṇena asammissaṃ suddhaṃ. Maññanāmattenevāti diṭṭhimaññanāmatteneva,",
  "tika-s0104t:1311_3": "na adhimānavasena. Vaṅkachiddena vaṅkaāṇī viya onamitvā vaṅkaladdhikena vaṅkaladdhikā",
  "tika-s0104t:1311_4": "onamitvā tasseva brahmuno pādamūlaṃ gacchanti, taṃpakkhakā bhavantīti attho. Nanu",
  "tika-s0104t:1311_5": "ca devānaṃ upapattisamanantaraṃ “imāya nāma gatiyā cavitvā iminā nāma kammunā idhūpapannā”ti",
  "tika-s0104t:1311_6": "paccavekkhaṇā hoti, atha kasmā tesaṃ evaṃ maññanā siyāti? Purimajātīsu kammassakatāñāṇe",
  "tika-s0104t:1311_7": "sammadeva niviṭṭhajjhāsayānameva tathāpaccavekkhaṇāya pavattito. Tādisānameva hi",
  "tika-s0104t:1311_8": "tathāpaccavekkhaṇā sambhavati, sā ca kho yebhuyyavasena, ime pana purimāsupi jātīsu",
  "tika-s0104t:1311_9": "issarakuttadiṭṭhivasena nibaddhābhinivesā evameva maññamānā ahesunti. Tathā hi pāḷiyaṃ",
  "tika-s0104t:1311_10": "vuttaṃ “iminā maya”ntiādi.",
  "tika-s0104t:1312_0": "43. Īsati abhibhavatīti īso, mahanto īso maheso, suppatiṭṭhitamahesatāya parehi “maheso”",
  "tika-s0104t:1312_1": "iti akkhāyatīti mahesakkho, mahesakkhānaṃ atisayena mahesakkhoti mahesakkhataroti",
  "tika-s0104t:1312_2": "vacanattho. So pana mahesakkhatarabhāvo ādhipateyyaparivārasampattiyā kāraṇabhūtāya",
  "tika-s0104t:1312_3": "viññāyatīti vuttaṃ “issariyaparivāravasena mahāyasataro”ti.",
  "tika-s0104t:1313_0": "44. Kiṃ panetaṃ kāraṇanti anuyogenāha “so tato”tiādi, tena “itthattaṃ āgacchatī”ti",
  "tika-s0104t:1313_1": "vuttaṃ idhāgamanameva kāraṇanti dasseti. Idheva āgacchatīti imasmiṃ manussaloke eva",
  "tika-s0104t:1313_2": "paṭisandhivasena āgacchati. Etanti “ṭhānaṃ kho panetaṃ bhikkhave, vijjatī”ti vacanaṃ.",
  "tika-s0104t:1313_3": "Pāḷiyaṃ yaṃ aññataro sattoti ettha yanti nipātamattaṃ, kāraṇatthe vā esa nipāto,",
  "tika-s0104t:1313_4": "hetumhi vā paccattaniddeso, yena ṭhānenāti attho, kiriyāparāmasanaṃ vā etaṃ. “Itthattaṃ",
  "tika-s0104t:1313_5": "āgacchatī”ti ettha yadetaṃ itthattassa āgamanasaṅkhātaṃ ṭhānaṃ, tadetaṃ vijjatīti",
  "tika-s0104t:1313_6": "attho. Esa na so pabbajati, cetosamādhiṃ phusati, pubbenivāsaṃ anussatīti etesupi",
  "tika-s0104t:1313_7": "padesu. “Ṭhānaṃ kho panetaṃ bhikkhave, vijjati, yaṃ aññataro satto”ti hi imāni padāni",
  "tika-s0104t:1313_8": "“pabbajatī”tiādīhipi padehi paccekaṃ yojetabbāni. Na gacchatīti agāraṃ, gehaṃ, agārassa",
  "tika-s0104t:1313_9": "hitaṃ āgāriyaṃ, kasigorakkhādikammaṃ, tamettha natthīti anāgāriyaṃ, pabbajjā, tenāha",
  "tika-s0104t:1313_10": "“agārasmā”tiādi. Pa-saddena visiṭṭho vaja-saddo upasaṅkamaneti vuttaṃ “upagacchatī”ti.",
  "tika-s0104t:1313_11": "Paranti pacchā, atisayaṃ vā, aññaṃ pubbenivāsantipi attho. “Na saratī”ti vutteyeva",
  "tika-s0104t:1313_12": "ayamattho āpajjatīti dasseti “saritu”ntiādinā. Apassantoti pubbenivāsānussatiñāṇena",
  "tika-s0104t:1313_13": "apassanahetu, passituṃ asakkonto hutvātipi vaṭṭati. Māna-saddo viya hi anta-saddo",
  "tika-s0104t:1313_14": "idha sāmatthiyattho. Sadābhāvatoti sabbadā vijjamānattā. Jarāvasenāpīti ettha pi-saddena",
  "tika-s0104t:1313_15": "maraṇavasenāpīti sampiṇḍeti.",
  "tika-s0104t:1314_0": "45. Khiḍḍāpadosinoti kattuvasena padasiddhi, khiḍḍāpadosikāti pana sakatthavuttivasena,",
  "tika-s0104t:1314_1": "saddamanapekkhitvā pana atthameva dassetuṃ “khiḍḍāyā”tiādi vuttaṃ. “Khiḍḍāpadosakā”ti",
  "tika-s0104t:1314_2": "vā vattabbe i-kārāgamavasena evaṃ vuttaṃ. Padussanaṃ vā padoso, khiḍḍāya padoso khiḍḍāpadoso,",
  "tika-s0104t:1314_3": "so etesanti khiḍḍāpadosikā. “Padūsikātipi pāḷiṃ likhantī”ti aññanikāyikānaṃ pamādalekhataṃ",
  "tika-s0104t:1314_4": "dasseti. Mahāvihāravāsīnikāyikānañhi vācanāmaggavasena ayaṃ saṃvaṇṇanā pavattā. Apica",
  "tika-s0104t:1314_5": "tena potthakāruḷhakāle pamādalekhaṃ dasseti. Tampi hi padatthasodhanāya aṭṭhakathāya",
  "tika-s0104t:1314_6": "sodhitaniyāmeneva gahetabbaṃ, tenāha “sā aṭṭhakathāyaṃ natthī”ti. Velaṃ atikkantaṃ",
  "tika-s0104t:1314_7": "ativelaṃ, taṃ. Bhāvanapuṃsakañcetaṃ, tenāha “aticira”nti, āhārūpabhogakālaṃ atikkamitvāti",
  "tika-s0104t:1314_8": "vuttaṃ hoti. Ratidhamma-saddo hassakhiḍḍā-saddehi paccekaṃ yojetabbo “hassakhiḍḍāsu",
  "tika-s0104t:1314_9": "ratidhammo ramaṇasabhāvo”ti. Hasanaṃ hasso, keḷihasso. Kheḍanaṃ kīḷanaṃ khiḍḍā, kāyikavācasikakīḷā.",
  "tika-s0104t:1314_10": "Anuyogavasena taṃsamāpannāti dassento āha “hassaratidhammañcevā”tiādi. Kīḷā yesaṃ",
  "tika-s0104t:1314_11": "te keḷino, tesaṃ hasso tathā. Kīḷāhassapayogena uppajjanakasukhañcettha keḷihassasukhaṃ.",
  "tika-s0104t:1314_12": "Tadavasiṭṭhakīḷāpayogena uppajjanakaṃ kāyikavācasikakīḷāsukhaṃ.",
  "tika-s0104t:1315_0": "“Te kirā”tiādi vitthāradassanaṃ. Kira-saddo hettha vitthārajotakoyeva, na tu anussavanāruciyādijotako",
  "tika-s0104t:1315_1": "tathāyeva pāḷiyaṃ, aṭṭhakathāsu ca vuttattā. Sirivibhavenāti sarīrasobhaggādisiriyā,",
  "tika-s0104t:1315_2": "parivārādisampattiyā ca. Nakkhattanti chaṇaṃ. Yebhuyyena hi nakkhattayogena katattā",
  "tika-s0104t:1315_3": "tathāyogo vā hotu, mā vā, nakkhattamicceva vuccati. Āhāranti ettha ko devānamāhāro,",
  "tika-s0104t:1315_4": "kā ca tesamāhāravelāti? Sabbesampi kāmāvacaradevānaṃ sudhāhāro. Dvādasapāpadhammavigghātena",
  "tika-s0104t:1315_5": "hi sukhassa dhāraṇato devānaṃ bhojanaṃ “sudhā”ti vuccati. Sā pana setā saṅkhūpamā",
  "tika-s0104t:1315_6": "atulyadassanā suci sugandhā piyarūpā. Yaṃ sandhāya sudhābhojanajātake vuttaṃ –",
  "tika-s0104t:1316": "“Saṅkhūpamaṃ seta’matulyadassanaṃ,",
  "tika-s0104t:1317": "Suciṃ sugandhaṃ piyarūpa’mabbhutaṃ;",
  "tika-s0104t:1318": "Adiṭṭhapubbaṃ mama jātu cakkhubhi,",
  "tika-s0104t:1319": "Kā devatā pāṇisu kiṃ sudho’dahī”ti. ;",
  "tika-s0104t:1320": "“Bhuttā ca sā dvādasahanti pāpake,",
  "tika-s0104t:1321": "Khuddaṃ pipāsaṃ aratiṃ daraklamaṃ;",
  "tika-s0104t:1322": "Kodhūpanāhañca vivādapesuṇaṃ,",
  "tika-s0104t:1323": "Sītuṇha tandiñca rasuttamaṃ ida”nti ca. ;",
  "tika-s0104t:1324_0": "Sā ca heṭṭhimehi heṭṭhimehi uparimānaṃ uparimānaṃ paṇītatamā hoti, taṃ yathāsakaṃ",
  "tika-s0104t:1324_1": "parimitadivasavasena divase divase bhuñjanti. Keci pana vadanti “biḷārapadappamāṇaṃ",
  "tika-s0104t:1324_2": "sudhāhāraṃ te bhuñjanti, so jivhāya ṭhapitamatto yāva kesagganakhaggā kāyaṃ pharati,",
  "tika-s0104t:1324_3": "yathāsakaṃ gaṇitadivasavasena satta divase yāpanasamattho hotī”ti. Kecivāde panettha",
  "tika-s0104t:1324_4": "biḷārapada-saddo suvaṇṇasaṅkhātassa saṅkhyāvisesassa vācako. Pamāṇato pana udumbaraphalappamāṇaṃ,",
  "tika-s0104t:1324_5": "yaṃ pāṇitalaṃ kabaḷaggahantipi vuccati. Vuttañhi madhukose –",
  "tika-s0104t:1325": "“Pāṇirakkho picu cāpi, suvaṇṇakamudumbaraṃ;",
  "tika-s0104t:1326": "Biḷārapadakaṃ pāṇi-talaṃ taṃ kabaḷaggaha”nti.",
  "tika-s0104t:1327_0": "“Nirantaraṃ khādantāpi pivantāpī”ti idaṃ parikappanāvasena vuttaṃ, na pana evaṃ niyamavasena",
  "tika-s0104t:1327_1": "tathā khādanapivanānamaniyamabhāvato. Kammajatejassa balavabhāvo uḷārapuññanibbattattā,",
  "tika-s0104t:1327_2": "uḷāragarusiniddhasudhāhārajīraṇato ca. Karajakāyassa mandabhāvo pana sukhumālabhāvato.",
  "tika-s0104t:1327_3": "Teneva hi bhagavā indasālaguhāyaṃ pakatipathaviyaṃ patiātuṃ asakkontaṃ sakkaṃ devarājānaṃ",
  "tika-s0104t:1327_4": "“oḷārikaṃ kāyaṃ adhiṭṭhehī”ti avoca. Manussānaṃ pana kammajatejassa mandabhāvo, karajakāyassa",
  "tika-s0104t:1327_5": "balavabhāvo ca vuttaviparītena veditabbo. Karajakāyoti ettha ko vuccati sarīraṃ,",
  "tika-s0104t:1327_6": "tattha pavatto. Rajo karajo, kiṃ taṃ? Sukkasoṇitaṃ. Tañhi “rāgo rajo na ca pana reṇu",
  "tika-s0104t:1327_7": "vuccatī”ti evaṃ vuttarāgarajaphalattā sarīravācakena ka-saddena visesetvā kāraṇavohārena",
  "tika-s0104t:1327_8": "“karajo”ti vuccati. Tena sukkasoṇitasaṅkhātena karajena sambhūto kāyo karajakāyoti",
  "tika-s0104t:1327_9": "ācariyā. Tathā hi kāyo mātāpettikasambhavoti vutto. Mahāassapūrasuttantaṭīkāyaṃ pana",
  "tika-s0104t:1327_10": "“karīyati gabbhāsaye khipīyatīti karo, sambhavo, karato jātoti karajo, mātāpettikasambhavoti",
  "tika-s0104t:1327_11": "attho. Mātuādīnaṃ saṇṭhāpanavasena karato hatthato jātoti karajoti apare. Ubhayathāpi",
  "tika-s0104t:1327_12": "karajakāyanti catusantatirūpamāhā”ti vuttaṃ. Karoti putte nibbattetīti karo, sukkasoṇitaṃ,",
  "tika-s0104t:1327_13": "tena jāto karajotipi vadanti. Tathā asambhūtopi ca devādīnaṃ kāyo tabbohārena “karajakāyo”ti",
  "tika-s0104t:1327_14": "vuccati yathā “pūtikāyo, jarasiṅgālo”ti. Tesanti manussānaṃ. Acchayāgu nāma pasannā",
  "tika-s0104t:1327_15": "akasaṭā yāgu. Vatthunti karajakāyaṃ. Ekaṃ āhāravelanti ekadivasamattaṃ, kesañci matena pana sattāhaṃ.",
  "tika-s0104t:1328_0": "Evaṃ anvayato byatirekato ca dassetvā upamāvasenapi tamāvikaronto “yathā nāmā”tiādimāha.",
  "tika-s0104t:1328_1": "Tattapāsāṇeti accuṇhapāsāṇe. Rattasetapadumato avasiṭṭhaṃ uppalaṃ. Akathāyanti mahāaṭṭhakathāyaṃ.",
  "tika-s0104t:1328_2": "Avisesenāti “devāna”nti avisesena, devānaṃ kammajatejo balavā hoti, karajaṃ mandanti",
  "tika-s0104t:1328_3": "vā kammajatejakarajakāyānaṃ balavamandatāsaṅkhāta kāraṇasāmaññena. Tadetañhi kāraṇaṃ",
  "tika-s0104t:1328_4": "sabbesampi devānaṃ samānameva, tasmā sabbepi devā gahetabbāti vuttaṃ hoti. Kabaḷīkārabhūtaṃ",
  "tika-s0104t:1328_5": "sudhāhāraṃ upanissāya jīvantīti kabaḷīkārāhārūpajīvino. Kecīti abhayagirivāsino.",
  "tika-s0104t:1328_6": "“Khiḍḍāpadussanamatteneva hete khiḍḍāpadosikāti vuttā”ti ayaṃ pāṭho “teyeva cavantīti",
  "tika-s0104t:1328_7": "veditabbā”ti etassānantare paṭhitabbo tadanusandhikattā. Ayañhetthānusandhi – yadi",
  "tika-s0104t:1328_8": "sabbepi evaṃ karontā kāmāvacaradevā caveyyuṃ, atha kasmā “khiḍḍāpadosikā”ti nāmavisesena",
  "tika-s0104t:1328_9": "bhagavatā vuttāti? Vicāraṇāya evamāhāti, etena imamatthaṃ dasseti “sabbepi devā evaṃ",
  "tika-s0104t:1328_10": "cavantāpi khiḍḍāya padussanasabhāvamattaṃ pati nāmavisesena tathā vuttā”ti. Yadeke",
  "tika-s0104t:1328_11": "vadeyyuṃ “kecivādapatiṭṭhāpakoyaṃ pāṭho”ti, tadayuttameva iti-saddantarikattā, ante",
  "tika-s0104t:1328_12": "ca tassa avijjamānattā. Atthikehi pana tassa kecivādasamavarodhanaṃ ante itisaddo yojetabboti.",
  "tika-s0104t:1329_0": "47-48. Manopadosinoti kattuvasena padasiddhi, manopadosikāti ca sakatthavuttivasena,",
  "tika-s0104t:1329_1": "atthamattaṃ pana dassetuṃ “manenā”tiādi vuttaṃ. “Manopadosakā”ti vā vattabbe i-kārāgamavasena",
  "tika-s0104t:1329_2": "evaṃ vuttaṃ. Manenāti issāpakatattā paduṭṭhena manasā. Aparo nayo – usūyanavasena",
  "tika-s0104t:1329_3": "manasā padoso manopadoso, vināsabhūto so etesamatthīti manopadosikāti. “Te aññamaññamhi",
  "tika-s0104t:1329_4": "paduṭṭhacittā kilantakāyā kilantacittā te devā tamhā kāyā cavantī”ti vacanato “ete",
  "tika-s0104t:1329_5": "cātumahārājikā”ti āha. Manena padussanamatteneva hete manopadosikāti vuttā. “Tesu",
  "tika-s0104t:1329_6": "kirā”tiādi vitthāro. Rathena vīthiṃ paṭipajjatīti upalakkhaṇamattaṃ aññehi aññatthāpi",
  "tika-s0104t:1329_7": "paṭipajjanasambhavato. Etanti attano sampattiṃ. Uddhumāto viyāti pītiyā karaṇabhūtāya",
  "tika-s0104t:1329_8": "unnato viya. Bhijjamāno viyāti tāya bhijjanto viya, pītiyā vā kattubhūtāya bhañjito",
  "tika-s0104t:1329_9": "viya. Kuddhā nāma suvijānanā honti, tasmā kuddhabhāvamassa ñatvāti attho.",
  "tika-s0104t:1330_0": "Akuddho rakkhatīti kuddhassa so kodho itarasmiṃ akujjhante anupādāno ceva ekavāramattaṃ",
  "tika-s0104t:1330_1": "uppattiyā anāsevano ca hutvā cāvetuṃ na sakkoti, udakantaṃ patvā aggi viya nibbāyati,",
  "tika-s0104t:1330_2": "tasmā akuddho itaraṃ cavanato rakkhati. Ubhosu pana kuddhesu bhiyyo bhiyyo aññamaññamhi",
  "tika-s0104t:1330_3": "parivaḍḍhanavasena tikhiṇasamudācāro nissayadahanaraso kodho uppajjamāno hadayavatthuṃ",
  "tika-s0104t:1330_4": "nidahanto accantasukhumālakarajakāyaṃ vināseti, tato sakalopi attabhāvo antaradhāyati,",
  "tika-s0104t:1330_5": "tamatthaṃ dassetumāha “ubhosu panā”tiādi. Tathā cāha pāḷiyaṃ “te aññamaññamhi paduṭṭhacittā",
  "tika-s0104t:1330_6": "kilantakāyā kilantacittā te devā tamhā kāyā cavantī”ti. Ekassa kodho itarassa paccayo",
  "tika-s0104t:1330_7": "hoti, tassapi kodho itarassa paccayo hotīti ettha kodhassa bhiyyo bhiyyo parivaḍḍhanāya",
  "tika-s0104t:1330_8": "eva paccayabhāvo veditabbo, na cavanāya nissayadahanarasena attanoyeva kodhena hadayavatthuṃ",
  "tika-s0104t:1330_9": "nidahantena accantasukhumālassa karajakāyassa cavanato. Kandantānaṃyeva orodhānanti",
  "tika-s0104t:1330_10": "anādaratthe sāmivacanaṃ. Ayamettha dhammatāti ayaṃ tesaṃ karajakāyamandatāya, tathāuppajjanakassa",
  "tika-s0104t:1330_11": "ca kodhassa balavatāya ṭhānaso cavanabhāvo etesu devesu rūpārūpadhammānaṃ dhammaniyāmo sabhāvoti attho.",
  "tika-s0104t:1331_0": "49-52. Cakkhādīnaṃ bhedaṃ passatīti virodhipaccayasannipāte vikārāpattidassanato,",
  "tika-s0104t:1331_1": "ante ca adassanūpagamanato vināsaṃ passati oḷārikattā rūpadhammabhedassa. Paccayaṃ",
  "tika-s0104t:1331_2": "datvāti anantarapaccayādivasena paccayasattiṃ datvā, paccayo hutvāti vuttaṃ hoti,",
  "tika-s0104t:1331_3": "tasmā na passatīti sambandho, balavatarampi samānaṃ iminā kāraṇena na passatīti adhippāyo.",
  "tika-s0104t:1331_4": "Balavataranti ca cittassa lahutarabhedaṃ sandhāya vuttaṃ. Tathā hi ekasmiṃ rūpe dharanteyeva",
  "tika-s0104t:1331_5": "soḷasa cittāni bhijjanti. Cittassa bhedaṃ na passatīti ettha khaṇe khaṇe bhijjantampi",
  "tika-s0104t:1331_6": "cittaṃ parassa anantarapaccayabhāveneva bhijjati, tasmā purimacittassa abhāvaṃ paṭicchādetvā",
  "tika-s0104t:1331_7": "viya pacchimacittassa uppattito bhāvapakkho balavataro pākaṭova hoti, na abhāvapakkhoti",
  "tika-s0104t:1331_8": "idaṃ kāraṇaṃ dassetuṃ “cittaṃ panā”tiādi vuttanti daṭṭhabbaṃ. Ayañcattho alābhacakkanidassanena",
  "tika-s0104t:1331_9": "dīpetabbo. Yasmā pana takkīvādī nānattanayassa duravadhānatāya, ekattanayassa ca",
  "tika-s0104t:1331_10": "micchāgahitattā “yadevidaṃ viññāṇaṃ sabbadāpi evarūpena pavattati, ayaṃ me attā nicco”tiādinā",
  "tika-s0104t:1331_11": "abhinivesaṃ janesi, tasmā tamatthaṃ “so taṃ apassanto”tiādinā saha upamāya vibhāveti.",
  "tika-s0104t:1332": "Antānantavādavaṇṇanā",
  "tika-s0104t:1333_0": "53. Antānantasahacarito vādo antānanto yathā “kuntā pacarantī”ti, antānantasannissayo",
  "tika-s0104t:1333_1": "vā yathā “mañcā ukkuṭṭhiṃ karontī”ti, so etesanti antānantikāti atthaṃ dassetuṃ “antānantavādā”ti",
  "tika-s0104t:1333_2": "vuttaṃ. Vuttanayena antānantasahacarito, tannissayo vā, antānantesu vā pavatto vādo",
  "tika-s0104t:1333_3": "etesanti antānantavādā. Idāni “antavā ayaṃ loko”tiādinā vakkhamānapāṭhānurūpaṃ atthaṃ",
  "tika-s0104t:1333_4": "vibhajanto “antaṃ vā”tiādimāha. Amati gacchati bhāvo osānametthāti hi anto, mariyādā,",
  "tika-s0104t:1333_5": "tappaṭisedhanena ananto. Anto ca ananto ca antānanto ca nevantanānanto ca antānanto",
  "tika-s0104t:1333_6": "tveva vutto sāmaññaniddesena, ekasesenavā “nāmarūpapaccayā saḷāyatana”ntiādīsu viya.",
  "tika-s0104t:1333_7": "Catutthapadañhettha tatiyapadena samānatthanti antānantapadeneva yathāvuttanayadvayena",
  "tika-s0104t:1333_8": "catudhā attho viññāyati. Kassa panāyaṃ antānantoti? Lokīyati saṃsāranissaraṇatthikehi",
  "tika-s0104t:1333_9": "diṭṭhigatikehi avapassīyati, lokiyanti vā ettha tehi puññāpuññāni, tabbipāko cāti",
  "tika-s0104t:1333_10": "“loko”ti saṅkhyaṃ gatassa attano. Tenāha pāḷiyaṃ “antānantaṃ lokassa paññapentī”ti.",
  "tika-s0104t:1333_11": "Ko paneso attāti? Jhānavisayabhūtaṃ kasiṇanimittaṃ. Ayañhi diṭṭhigatiko paṭibhāganimittaṃ",
  "tika-s0104t:1333_12": "cakkavāḷapariyantaṃ, apariyantaṃ vā vaḍḍhanavasena, tadanussavādivasena ca tattha",
  "tika-s0104t:1333_13": "lokasaññī viharati, tathā ca aṭṭhakathāyaṃ vakkhati “taṃ ‘loko’ti gahetvā”ti keci",
  "tika-s0104t:1333_14": "pana vadanti “jhānaṃ, taṃsampayuttadhammā ca idha attā, lokoti ca gahitā”ti, taṃ",
  "tika-s0104t:1333_15": "aṭṭhakathāya na sameti.",
  "tika-s0104t:1334_0": "Etthāha – yuttaṃ tāva purimānaṃ tiṇṇampi vādīnaṃ antānantikattaṃ antañca anantañca",
  "tika-s0104t:1334_1": "antānantañca ārabbha pavattavādattā, pacchimassa pana takkikassa tadubhayapaṭisedhanavasena",
  "tika-s0104t:1334_2": "pavattavādattā kathaṃ antānantikattanti? Tadubhayapaṭisedhanavasena pavattavādattā",
  "tika-s0104t:1334_3": "eva. Antānantapaṭisedhanavādopi hi so antānantavisayoyeva tamārabbha pavattattā.",
  "tika-s0104t:1334_4": "Etadatthameva hi sandhāya aṭṭhakathāyaṃ “antaṃ vā antantaṃ vā antānantaṃ vā nevantānānantaṃ",
  "tika-s0104t:1334_5": "vā ārabbha pavattavādā”ti vuttaṃ. Atha vā yathā tatiyavāde desapabhedavasena ekasseva",
  "tika-s0104t:1334_6": "lokassa antavatā, anantavatā ca sambhavati, evamettha takkīvādepi kālapabhedavasena",
  "tika-s0104t:1334_7": "ekasseva tadubhayasambhavato aññamaññapaṭisedhena tadubhayaññeva vuccati, dvinnampi",
  "tika-s0104t:1334_8": "ca paṭisedhānaṃ pariyudāsatā. Kathaṃ? Antavantapaṭisedhena hi anantavā vuccati, anantavantapaṭisedhena",
  "tika-s0104t:1334_9": "ca antavā. Dvipaṭisedho hi pakatiyatthañāpako. Iti paṭisedhanavasena antānantasaṅkhātassa",
  "tika-s0104t:1334_10": "ubhayassa vuttattā yuttoyeva tabbisayassa pacchimassāpi antānantikabhāvoti. Yadevaṃ",
  "tika-s0104t:1334_11": "so antānantikavādabhāvato tatiyavādasamavarodheyeva siyāti? Na, kālapabhedassa adhippetattā.",
  "tika-s0104t:1334_12": "Desapabhedavasena hi antānantiko tatiyavādī viya pacchimopi takkiko kālapabhedavasena",
  "tika-s0104t:1334_13": "antānantiko hoti. Kathaṃ? Yasmā ayaṃ lokasaññito attā ananto kadā ci sakkhidiṭṭhoti",
  "tika-s0104t:1334_14": "adhigatavisesehi mahesīhi anusuyyati, tasmā nevantavā. Yasmā panāyaṃ antavā kadāci,",
  "tika-s0104t:1334_15": "sakkhidiṭṭhoti tehiyeva anusuyyati, tasmā nānantavāti. Ayaṃ takkiko avaḍḍhitabhāvapubbakattā",
  "tika-s0104t:1334_16": "paṭibhāganimittānaṃ vaḍḍhitabhāvassa ubhayathā labbhamānassa parikappitassa attano",
  "tika-s0104t:1334_17": "appaccakkhakāritāya anussavādimatte ṭhatvā vaḍḍhitakālavasena “nevantavā”ti paṭikkhipati,",
  "tika-s0104t:1334_18": "avaḍḍhitakālavasena pana “nānantavā”ti, na pana antatānantatānaṃ accantamabhāvena",
  "tika-s0104t:1334_19": "yathā taṃ “nevasaññānāsaññā”ti. Yathā cānussutikatakkino, evaṃ jātissaratakkiādīnampi",
  "tika-s0104t:1334_20": "vasena yathāsambhavaṃ yojetabbaṃ.",
  "tika-s0104t:1335_0": "Keci pana yadi panāyaṃ attā antavā, evaṃ sati dūradese upapajjanānussaraṇādikiccanibbatti",
  "tika-s0104t:1335_1": "na siyā. Atha anantavā, evañca idha ṭhitasseva devalokanirayādīsu sukhadukkhānubhavanaṃ",
  "tika-s0104t:1335_2": "siyā. Sace pana antavā ceva anantavā ca, evampi tadubhayadosasamāyogo siyā. Tasmā",
  "tika-s0104t:1335_3": "“antavā, anantavā”ti ca abyākaraṇīyo attāti evaṃ takkanavasena catutthavādappavattiṃ",
  "tika-s0104t:1335_4": "vaṇṇenti. Yadi panesa vuttanayena antānantiko bhaveyya, atha kasmā “ye te samaṇabrāhmaṇā",
  "tika-s0104t:1335_5": "evamāhaṃsu ‘antavā ayaṃ loko parivaṭumo’ti, tesaṃ musā”tiādinā tassa purimavādattayapaṭikkhepo",
  "tika-s0104t:1335_6": "vuttoti? Purimavādattayassa tena yathādhippetappakāravilakkhaṇabhāvato. Teneva hi",
  "tika-s0104t:1335_7": "kāraṇena tathā paṭikkhepo vutto, na pana tassa antānantikattābhāvena, na ca pariyantarahitadiṭṭhivācāhi",
  "tika-s0104t:1335_8": "paṭikkhepena, avassañcetaṃ evameva ñātabbaṃ. Aññathā hesa amarāvikkhepapakkhaññeva",
  "tika-s0104t:1335_9": "bhajeyya catutthavādo. Na hi antatāanantatātadubhayavinimutto attano pakāro atthi,",
  "tika-s0104t:1335_10": "takkīvādī ca yuttimaggakoyeva. Kālabhedavasena ca ekasmimpi loke tadubhayaṃ no na",
  "tika-s0104t:1335_11": "yujjatīti. Bhavatu tāva pacchimavādīdvayassa antānantikabhāvo yutto antānantānaṃ",
  "tika-s0104t:1335_12": "vasena ubhayavisayattā tesaṃ vādassa. Kathaṃ pana purimavādīdvayassa paccekaṃ antānantikabhāvo",
  "tika-s0104t:1335_13": "yutto siyā ekekavisayattā tesaṃ vādassāti? Vuccate – samudāye pavattamāna-saddassa",
  "tika-s0104t:1335_14": "avayavepi upacāravuttito. Samuditesu hi antānantavādīsu pavattamāno antānanti ka-saddo",
  "tika-s0104t:1335_15": "tattha niruḷhatāya tadavayavesupi paccekaṃ antānantikavādīsu pavattati yathā “arūpajjhānesu",
  "tika-s0104t:1335_16": "paccekaṃ aṭṭhavimokkhapariyāyo”, yathā ca “loke sattāsayo”ti. Atha vā abhinivesato",
  "tika-s0104t:1335_17": "purimakāle pavattavitakkavasena ayaṃ tattha vohāro kato. Tesañhi diṭṭhigatikānaṃ",
  "tika-s0104t:1335_18": "tathārūpacetosamādhisamadhigamato pubbakāle “antavā nu kho ayaṃ loko, udāhu anantavā”ti",
  "tika-s0104t:1335_19": "ubhayākārāvalambino vitakkassa vasena niruḷho antānantikabhāvo pacchā visesalābhena",
  "tika-s0104t:1335_20": "tesu antānantavādesu ekasseva vādassa saṅgahe uppannepi purimasiddharuḷhiyā vohārīyati",
  "tika-s0104t:1335_21": "yathā “sabbe sattā maraṇadhammā”tiādīsu arahati sattapariyāyo, yathā ca bhavantaragatepi maṇḍūkādivohāroti.",
  "tika-s0104t:1336_0": "54-60. Paṭibhāganimittavaḍḍhanāya heṭṭhā, upari, tiriyañca cakkavāḷapariyantagatāgatavasena",
  "tika-s0104t:1336_1": "antānantabhāvoti dassetuṃ “paṭibhāganimitta”ntiādi vuttaṃ. Nti paṭibhāganimittaṃ.",
  "tika-s0104t:1336_2": "Uddhamadho avaḍḍhetvā tiriyaṃ vaḍḍhetvāti etthāpi “cakkavāḷapariyantaṃ katvā”ti adhikāravasena",
  "tika-s0104t:1336_3": "yojetabbaṃ. Vuttanayenāti “takkayatīti takkī”tiādinā saddato, “catubbidho takkī”tiādinā",
  "tika-s0104t:1336_4": "atthato ca sassatavāde vuttanayena. Diṭṭhapubbānusārenāti dassanabhūtena viññāṇena",
  "tika-s0104t:1336_5": "upaladdhapubbassa antavantādino anussaraṇena, evañca katvā anussutitakkīsuddhatakkīnampi",
  "tika-s0104t:1336_6": "idha saṅgaho siddho hoti. Atha vā diṭṭhaggahaṇeneva “naccagītavāditavisūkadassanā”tiādīsu",
  "tika-s0104t:1336_7": "viya sutādīnampi gahitabhāvo veditabbo. “Antavā”tiādinā icchitassa attano sabbadābhāvaparāmasanavaseneva",
  "tika-s0104t:1336_8": "imesaṃ vādānaṃ pavattanato sassatadiṭṭhisaṅgaho daṭṭhabbo. Tathā hi vakkhati “satteva",
  "tika-s0104t:1336_9": "ucchedadiṭṭhiyo, sesā sassatadiṭṭhiyo”ti.",
  "tika-s0104t:1337": "Amarāvikkhepavādavaṇṇanā",
  "tika-s0104t:1338_0": "61. Na maratīti “evamevā”ti sanniṭṭhānābhāvena na upacchijjati, anekantikāyeva hotīti",
  "tika-s0104t:1338_1": "vuttaṃ hoti. Pariyantarahitāti osānavigatā, aniṭṭhaṅgatāti attho. Vividhoti “evampi",
  "tika-s0104t:1338_2": "me no”tiādinā nānappakāro. Khepoti sakavādena paravādānaṃ khipanaṃ. Ko paneso amarāvikkhepoti?",
  "tika-s0104t:1338_3": "Tathāpavatto diṭṭhippadhāno tādisāya vācāya samuṭṭhāpako cittuppādoyeva. Amarāya",
  "tika-s0104t:1338_4": "diṭṭhiyā, vācāya ca vikkhipanti, vividhamapanentīti vā amarāvikkhepino, teyeva “amarāvikkhepikā”tipi",
  "tika-s0104t:1338_5": "yujjati. “Macchajāti” cceva avatvā “ekā”ti vadanto macchajātiviseso esoti dasseti.",
  "tika-s0104t:1338_6": "Ito cito ca sandhāvati ekasmiṃ sabhāve anavaṭṭhānato. Yathā gāhaṃ na upagacchati,",
  "tika-s0104t:1338_7": "tathā sandhāvanato, etena amarāya vikkhepo tathā, so viyāti amarāvikkhepoti atthamāha",
  "tika-s0104t:1338_8": "“sā ummujjananimujjanādivasenā”tiādinā vikkhepapadatthena upamitattā. Ayameva hi",
  "tika-s0104t:1338_9": "attho ācariyasāriputtattherenāpi sāratthadīpaniyaṃ vutto. Amarā viya vikkhepo amarāvikkhepoti",
  "tika-s0104t:1338_10": "keci. Atha vā amarā viya vikkhipantīti amarāvikkhepino, teyeva amarāvikkhepikā.",
  "tika-s0104t:1339_0": "62. Vikkhepavādino uttarimanussadhamme, abyākatadhamme ca (akusaladhammepi dī. ni.",
  "tika-s0104t:1339_1": "ṭī. 1.62) sabhāvabhedavasena paṭivijjhituṃ ñāṇaṃ natthīti kusalākusalapadānaṃ kusalākusalakammapathavaseneva",
  "tika-s0104t:1339_2": "attho vutto. Vighāto vihesā kāyikadukkhaṃ “vippaṭisāruppattiyā”ti domanassassa hetubhāvena",
  "tika-s0104t:1339_3": "vacanato, tenāha “dukkhaṃ bhaveyyā”ti. Musāvādeti nimitte bhummavacanaṃ, nissakkatthe",
  "tika-s0104t:1339_4": "vā. Musāvādahetu, musāvādato vā ottappena ceva hiriyā cāti attho. Kīdisaṃ amarāvikkhepamāpajjatīti",
  "tika-s0104t:1339_5": "āha “apariyantavikkhepa”nti, tena amarāsadisavikkhepasaṅkhātaṃ dutiyanayaṃ nivatteti.",
  "tika-s0104t:1339_6": "Yathāvutte hi nayadvaye paṭhamanayavasenāyamattho dassito, dutiyanayavasena pana",
  "tika-s0104t:1339_7": "amarāsadisavikkhepaṃ dassetuṃ “idaṃ kusalanti puṭṭho”tiādivacanaṃ vakkhati.",
  "tika-s0104t:1340_0": "“Evantipi me no”ti yaṃ tayā puṭṭhaṃ, taṃ evantipi me laddhi no hotīti attho. Evaṃ",
  "tika-s0104t:1340_1": "sabbattha yathārahaṃ. Aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṃ,",
  "tika-s0104t:1340_2": "paravādinā yasmiṃ kismiñci pakāre pucchite tassa paṭikkhepavikkhepoti vuttaṃ hoti.",
  "tika-s0104t:1340_3": "Atha vā apariyantavikkhepadassanaṃyeva aṭṭhakathāyaṃ kataṃ “evantipi me noti aniyamitavikkhepo”tiādinā,",
  "tika-s0104t:1340_4": "“idaṃ kusalanti vā akusalanti vā puṭṭho”tiādinā ca. “Evantipi me no”tiādinā hi aniyametvā,",
  "tika-s0104t:1340_5": "niyametvā ca sassatekaccasassatucchedatakkīvādānaṃ paṭisedhanena taṃ taṃ vādaṃ paṭikkhipateva",
  "tika-s0104t:1340_6": "apariyantavikkhepavādattā. “Amarāvikkhepino”ti dassetvā attanā pana anavaṭṭhitavādattā",
  "tika-s0104t:1340_7": "na kismiñci pakkhe avatiṭṭhatīti imamatthaṃ dassetuṃ “sayaṃ pana idaṃ…pe… na byākarotī”ti",
  "tika-s0104t:1340_8": "āha. Idāni kusalādīnaṃ abyākaraṇena tadeva anavaṭṭhānaṃ vibhāveti “idaṃ kusalanti",
  "tika-s0104t:1340_9": "puṭṭho”tiādinā. Tenevāha “ekasmimpi pakkhe na tiṭṭhatī”ti. Kiṃ no noti te laddhīti",
  "tika-s0104t:1340_10": "neva na hotīti tava laddhi hoti kinti attho. No notipi me noti neva na hotītipi me laddhi no hoti.",
  "tika-s0104t:1341_0": "63. Attano paṇḍitabhāvavisayānaññeva rāgādīnaṃ vasena yojanaṃ kātuṃ “ajānantopī”tiādimāha.",
  "tika-s0104t:1341_1": "Sahasāti anupadhāretvā vegena. “Bhadramukhāti paṇḍitānaṃ samudāciṇṇamālapanaṃ, sundaramukhāti",
  "tika-s0104t:1341_2": "attho. Tatthāti tasmiṃ byākaraṇe, nimitte cetaṃ bhummaṃ. Chandarāgapadānaṃ samānatthabhāvepi",
  "tika-s0104t:1341_3": "vikappanajotakena vā-saddena yogyattā gobalībaddādinayena bhinnatthatāva yuttāti",
  "tika-s0104t:1341_4": "āha “chando dubbalarāgo, rāgo balavarāgo”ti. Dosapaṭighesupi eseva nayo. Ettakampi",
  "tika-s0104t:1341_5": "nāmāti ettha api-saddo sampiṇḍane vattati, nāma-saddo garahāyaṃ. Na kevalaṃ ito uttaritarameva,",
  "tika-s0104t:1341_6": "atha kho ettakampi na jānāmi nāma, pageva taduttarijānaneti attho. Parehi katasakkārasamānavisayānaṃ",
  "tika-s0104t:1341_7": "pana rāgādīnaṃ vasena ayaṃ yojanā – kusalākusalaṃ yathābhūtaṃ apajānantopi yesamahaṃ",
  "tika-s0104t:1341_8": "samavāyena kusalameva “kusala”nti, akusalameva “akusala”nti ca byākareyyaṃ, tesu",
  "tika-s0104t:1341_9": "tathā byākaraṇahetu “aho vata re paṇḍito”ti sakkārasammānaṃ karontesu mama chando",
  "tika-s0104t:1341_10": "vā rāgo vā assāti. Dosapaṭighesupi vuttavipariyāyena yojetabbaṃ. “Taṃ mamassa upādānaṃ,",
  "tika-s0104t:1341_11": "so mamassa vighāto”ti idaṃ abhidhammanayena yathālābhavacanaṃ yathāsambhavaṃ yojetabbanti",
  "tika-s0104t:1341_12": "āha “chandarāgadvaya”ntiādi. Taṇhādiṭṭhiyo eva hi “upādāna”nti abhidhamme vuttā idāni",
  "tika-s0104t:1341_13": "suttantanayena avisesayojanaṃ dasseti “ubhayampi vā”tiādinā. Suttante hi dosopi “upādāna”nti",
  "tika-s0104t:1341_14": "vutto “kodhupādānavinibandhā vighātaṃ āpajjantī”tiādīsu “ubhayampī”ti ca atthato",
  "tika-s0104t:1341_15": "vuttaṃ, na saddato catunnampi saddānamatthadvayavācakattā. Daḷhaggahaṇanti amuñcanaggahaṇaṃ.",
  "tika-s0104t:1341_16": "Paṭighopi hi ārammaṇaṃ na muñcati upanāhādivasena pavattanato, lobhasseva upādānabhāvena",
  "tika-s0104t:1341_17": "pākaṭattā dosassāpi upādānabhāvaṃ dassetuṃ idaṃ vuttaṃ. Vihananaṃ vihiṃsanaṃ vibādhanaṃ.",
  "tika-s0104t:1341_18": "Rāgopi hi pariḷāhavasena sāraddhavuttitāya nissayaṃ vihanati. “Rāgo hī”tiādinā rāgadosānaṃ",
  "tika-s0104t:1341_19": "upādānabhāve visesadassanamukhena tadatthasamatthanaṃ. Vināsetukāmatāya ārammaṇaṃ",
  "tika-s0104t:1341_20": "gaṇhātīti sambandho. Itīti tasmā gahaṇavihananato.",
  "tika-s0104t:1342_0": "64. Paḍati sabhāvadhamme jānāti, yathāsabhāvaṃ vā gacchatīti paṇḍā, sā yesaṃ te paṇḍitāti",
  "tika-s0104t:1342_1": "atthaṃ dasseti “paṇḍiccenā”tiādinā. Paṇḍitassa bhāvo paṇḍiccaṃ, paññā. Yena hi dhammena",
  "tika-s0104t:1342_2": "pavattinimittabhūtena yutto “paṇḍito”ti vuccati, soyeva dhammo paṇḍiccaṃ. Tena sutacintāmayapaññā",
  "tika-s0104t:1342_3": "vuttā tāsameva visayabhāvato. Samāpattilābhino hi bhāvanāmayapaññā. “Nipuṇā”ti iminā",
  "tika-s0104t:1342_4": "pana kammanibbattaṃ paṭisandhipaññāsaṅkhātaṃ sābhāvikañāṇaṃ vuttanti āha “saṇhasukhumabuddhino”ti.",
  "tika-s0104t:1342_5": "Atthantaranti atthanānattaṃ, atthameva vā. “Viññātaparappavādā”ti etena kata-saddassa",
  "tika-s0104t:1342_6": "kiriyāsāmaññavācakattā “katavijjo”tiādīsu viya kata-saddo ñāṇānuyuttataṃ vadatīti",
  "tika-s0104t:1342_7": "dasseti. “Katavādaparicayā”ti etena pana “katasippo”tiādīsu viya samudāciṇṇavādataṃ.",
  "tika-s0104t:1342_8": "Ubhinnamantarā pana samuccayadvayena sāmaññaniddesaṃ, ekasesaṃ vāti daṭṭhabbaṃ. Vālavedhīnaṃ",
  "tika-s0104t:1342_9": "rūpaṃ sabhāvo viya rūpametesanti vālavedhirūpāti āha “vālavedhidhanuggahasadisā”ti.",
  "tika-s0104t:1342_10": "Satadhā bhinnassa vālaggassa aṃsukoṭivedhakadhanuggahasadisāti attho. Tādisoyeva",
  "tika-s0104t:1342_11": "hi “vālavedhī”ti adhippeto. Maññe-saddo upamājotakoti vuttaṃ “bhindantā viyā”ti.",
  "tika-s0104t:1342_12": "Paññāgatenāti paññāpabhedena, paññāya eva vā. Samanuyuñjanā laddhiyā pucchā. Samanugāhanā",
  "tika-s0104t:1342_13": "taṃkāraṇassāti dasseti “kiṃ kusala”ntiādinā. Samanubhāsanāpi ovādavasena samanuyuñjanāyevāti",
  "tika-s0104t:1342_14": "āha “samanuyuñjeyyu”nti. “Na sampāyeyya”nti ettha da-kārassa ya-kārādesataṃ, eyya-saddassa",
  "tika-s0104t:1342_15": "ca sāmatthiyatthataṃ dassetuṃ “na sampādeyya”ntiādi vuttaṃ.",
  "tika-s0104t:1343_0": "65-66. Mandā atikkhā paññā yassāti mandapañño, tenāha “apaññassevetaṃ nāma”nti. “Mohamūho”ti",
  "tika-s0104t:1343_1": "vattabbe ha-kāralopena “momūho”ti vuttaṃ, tañca atisayatthadīpakaṃ pariyāyadvayassa",
  "tika-s0104t:1343_2": "atirekatthabhāvatoti yathā “padaṭṭhāna”nti vuttaṃ “atisammūḷho”ti. Siddhe hi sati",
  "tika-s0104t:1343_3": "punārambho niyamāya vā hoti, atthantaraviññāpanāya vā. Yathā pubbe kammunā āgato,",
  "tika-s0104t:1343_4": "tathā idhāpīti tathāgato, satto. Ettha ca kāmaṃ purimānampi tiṇṇaṃ kusalādidhammasabhāvānavabodhato",
  "tika-s0104t:1343_5": "attheva mandabhāvo, tesaṃ pana attano kusalādidhammānavabodhassa avabodhanato viseso",
  "tika-s0104t:1343_6": "atthīti. Pacchimoyeva tadabhāvato mandamomūhabhāvena vutto. Nanu ca pacchimassāpi",
  "tika-s0104t:1343_7": "attano dhammānavabodhassa avabodho atthiyeva “atthi paro loko’ti iti ce me assa,",
  "tika-s0104t:1343_8": "‘atthi paro loko’ti iti te naṃ byākareyyaṃ, evantipi me no”tiādivacanatoti? Kiñcāpi",
  "tika-s0104t:1343_9": "atthi, na pana tassa purimānaṃ viya apariññātadhammabyākaraṇanimittamusāvādādibhāyanajigucchanākāro",
  "tika-s0104t:1343_10": "atthi, atha kho mahāmūḷhoyevāti tathāvesa vutto. Atha vā “evantipi me no”tiādinā",
  "tika-s0104t:1343_11": "pucchāya vikkhepakaraṇatthaṃ “atthi paro loko”ti iti ce maṃ pucchasīti pucchāṭhapanameva",
  "tika-s0104t:1343_12": "tena dassīyati, na attano dhammānavabodhāvabodhoti ayameva visesena “mando momūho”ti",
  "tika-s0104t:1343_13": "vutto. Teneva hi tathāvādīnaṃ sañcayaṃ belaṭṭhaputtaṃ ārabbha “ayañca imesaṃ samaṇabrāhmaṇānaṃ",
  "tika-s0104t:1343_14": "sabbabālo sabbamūḷho”ti vuttaṃ. Tattha “atthi paro loko”ti sassatadassanavasena,",
  "tika-s0104t:1343_15": "sammādiṭṭhivasena vā pucchā. Yadi hi diṭṭhigatiko sassatadassanavasena puccheyya,",
  "tika-s0104t:1343_16": "yadi ca sammādiṭṭhiko sammādassanavasenāti dvidhāpi attho vaṭṭati. “Natthi paro loko”ti",
  "tika-s0104t:1343_17": "natthikadassanavasena, sammādiṭṭhivasena vā, “atthi ca natthi ca paro loko”ti ucchedadassanavasena,",
  "tika-s0104t:1343_18": "sammādiṭṭhivasena vā, “nevatthi na natthi paro loko”ti vuttapakārattayapaṭikkhepe",
  "tika-s0104t:1343_19": "sati pakārantarassa asambhavato atthitānatthitāhi na vattabbākāro paro lokoti vikkhepaññeva",
  "tika-s0104t:1343_20": "purakkhārena, sammādiṭṭhivasena vā pucchā. Sesacatukkattayepi vuttanayānusārena attho",
  "tika-s0104t:1343_21": "veditabbo. Puññasaṅkhārattiko viya hi kāyasaṅkhārattikena purimacatukkasaṅgahito",
  "tika-s0104t:1343_22": "eva attho sesacatukkattayena sattaparāmāsapuññādisaphalatācodanānayena (attaparāmāsapuññādiphalatācodanānayena",
  "tika-s0104t:1343_23": "dī. ni. ṭī. 1.65, 66) saṅgahito. Ettha hi tatiyacatukkena puññādikammasaphalatāya,",
  "tika-s0104t:1343_24": "sesacatukkattayena ca sattaparāmāsatāya codanānayo vuttoti daṭṭhabbaṃ.",
  "tika-s0104t:1344_0": "Amarāvikkhepiko pana sassatādīnaṃ attano aruccanatāya sabbattha “evantipi me no”tiādinā",
  "tika-s0104t:1344_1": "vikkhepaññeva karoti. Tattha “evantipi me no”tiādi tattha tattha pucchitākārapaṭisedhanavasena",
  "tika-s0104t:1344_2": "vikkhepākāradassanaṃ. Kasmā pana vikkhepavādino paṭikkhepova sabbattha vutto. Nanu",
  "tika-s0104t:1344_3": "vikkhepapakkhassa “evameva”nti anujānanampi vikkhepapakkhe avaṭṭhānato yuttarūpaṃ",
  "tika-s0104t:1344_4": "siyāti? Na, tatthāpi tassa sammūḷhattā, paṭikkhepavaseneva ca vikkhepavādassa pavattanato.",
  "tika-s0104t:1344_5": "Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho",
  "tika-s0104t:1344_6": "paralokatthitādīnaṃ paṭisedhanamukheneva vikkhepaṃ byākāsi.",
  "tika-s0104t:1345_0": "Etthāha – nanu cāyaṃ sabbopi amarāvikkhepiko kusalādayo dhamme, paralokatthitādīni",
  "tika-s0104t:1345_1": "ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ",
  "tika-s0104t:1345_2": "āpajjati, atha tassa kathaṃ diṭṭhigatikabhāvo siyā. Na hi avattukāmassa viya pucchitatthamajānantassa",
  "tika-s0104t:1345_3": "vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena",
  "tika-s0104t:1345_4": "tassa diṭṭhigatikatā, atha kho micchābhinivesavasena. Sassatābhinivesavasena hi micchābhiniviṭṭhoyeva",
  "tika-s0104t:1345_5": "puggalo mandabuddhitāya kusalādidhamme, paralokatthitādīni ca yāthāvato appaṭibujjhamāno",
  "tika-s0104t:1345_6": "attanā aviññātassa atthassa paraṃ viññāpetumasakkuṇeyyatāya musāvādabhayena ca vikkhepamāpajjatīti.",
  "tika-s0104t:1345_7": "Tathā hi vakkhati “yāsaṃ satteva ucchedadiṭṭhiyo, sesā sassatadiṭṭhiyo”ti atha vā",
  "tika-s0104t:1345_8": "puññapāpānaṃ, tabbipākānañca anavabodhena, asaddahanena ca tabbisayāya pucchāya vikkhepakaraṇameva",
  "tika-s0104t:1345_9": "sundaranti khantiṃ ruciṃ uppādetvā abhinivisantassa uppannā visuṃyevesā ekā diṭṭhi",
  "tika-s0104t:1345_10": "sattabhaṅgadiṭṭhi viyāti daṭṭhabbaṃ. Tathā ca vuttaṃ “pariyantarahitā diṭṭhigatikassa",
  "tika-s0104t:1345_11": "diṭṭhi ceva vācā” cāti. Yaṃ panetaṃ vuttaṃ “imepi cattāro pubbe pavattadhammānusāreneva",
  "tika-s0104t:1345_12": "diṭṭhiyā gahitattā pubbantakappikesu paviṭṭhā”ti, tadetassa amarāvikkhepavādassa",
  "tika-s0104t:1345_13": "sassatadiṭṭhisaṅgahavaseneva vuttaṃ. Kathaṃ panassa sassatadiṭṭhisaṅgahoti? Ucchedavasena",
  "tika-s0104t:1345_14": "anabhinivesanato. Natthi hi koci dhammānaṃ yathābhūtavedī vivādabahulattā lokassa.",
  "tika-s0104t:1345_15": "“Evameva”nti pana saddantarena dhammanijjhānanā anādikālikā loke, tasmā sassatalesassa",
  "tika-s0104t:1345_16": "ettha labbhanato sassatadiṭṭhiyā etassa saṅgaho daṭṭhabbo.",
  "tika-s0104t:1346": "Adhiccasamuppannavādavaṇṇanā",
  "tika-s0104t:1347_0": "67. Adhicca yadicchakaṃ yaṃ kiñci kāraṇaṃ kassaci buddhipubbaṃ vinā samuppannoti",
  "tika-s0104t:1347_1": "attalokasaññitānaṃ khandhānaṃ adhiccuppattiākārārammaṇadassanaṃ adhiccasamuppannaṃ",
  "tika-s0104t:1347_2": "tadākārasannissayeneva pavattito, tadākārasahacaritato ca yathā “mañcā ghosanti,",
  "tika-s0104t:1347_3": "kuntā pacarantī”ti, adhiccasamuppannadassanaṃ vā antapadalopena adhiccasamuppannaṃ",
  "tika-s0104t:1347_4": "yathā “rūpabhavo rūpa”nti, imamatthaṃ sandhāya “adhiccasamuppanno”tiādi vuttaṃ. Akāraṇasamuppannanti",
  "tika-s0104t:1347_5": "kāraṇamantarena yadicchakaṃ samuppannaṃ.",
  "tika-s0104t:1348_0": "68-73. Asaññasattāti ettha etaṃ asaññāvacananti attho. Desanāsīsanti desanāya jeṭṭhakaṃ",
  "tika-s0104t:1348_1": "padhānabhāvena gahitattā, tena saññaṃ dhuraṃ katvā bhagavatā ayaṃ desanā katā, na",
  "tika-s0104t:1348_2": "pana tattha aññesaṃ arūpadhammānampi atthitāyāti dasseti, tenevāha “acittuppādā”tiādi.",
  "tika-s0104t:1348_3": "Bhagavā hi yathā lokuttaradhammaṃ desento samādhiṃ, paññaṃ vā dhuraṃ katvā deseti,",
  "tika-s0104t:1348_4": "evaṃ lokiyadhammaṃ desento cittaṃ, saññaṃ vā. Tattha “yasmiṃ samaye lokuttaraṃ jhānaṃ",
  "tika-s0104t:1348_5": "bhāveti, pañcaṅgiko sammāsamādhi pañcañāṇiko sammāsamādhi, paññāya cassa disvā āsavā",
  "tika-s0104t:1348_6": "parikkhīṇā hontī”ti, tathā “yasmiṃ samaye kāmāvacaraṃ kusalaṃ cittaṃ uppannaṃ hoti,",
  "tika-s0104t:1348_7": "kiṃ citto tvaṃ bhikkhu manopubbaṅgamā dhammā, santi bhikkhave, sattā nānattakāyā",
  "tika-s0104t:1348_8": "nānattasaññino, nevasaññānāsaññāyatana”nti ca evamādīni suttāni etassatthassa sādhakāni.",
  "tika-s0104t:1348_9": "Titthaṃ vuccati micchāladdhi tattheva bāhullena paribbhamanato taranti bālā etthāti",
  "tika-s0104t:1348_10": "katvā, tadeva anappakānamanatthānaṃ titthiyānañca sañjātidesaṭṭhena, nivāsaṭṭhena",
  "tika-s0104t:1348_11": "vā āyatananti titthāyatanaṃ, tasmiṃ, aññatitthiyasamayeti attho. Titthiyā hi upapattivisese",
  "tika-s0104t:1348_12": "vimuttisaññino, saññāvirāgāvirāgesu ādīnavānisaṃsadassāvino ca hutvā asaññasamāpattiṃ",
  "tika-s0104t:1348_13": "nibbattetvā akkhaṇabhūmiyaṃ upapajjanti, na sāsanikā, tena vuttaṃ “ekacco titthāyatane",
  "tika-s0104t:1348_14": "pabbajitvā”ti. Vāyokasiṇe parikammaṃ katvāti catutthe bhūtakasiṇe paṭhamādīni tīṇi",
  "tika-s0104t:1348_15": "jhānāni nibbattetvā tatiyajjhāne ciṇṇavasī hutvā tato vuṭṭhāya catutthajjhānādhigamāya",
  "tika-s0104t:1348_16": "parikammaṃ katvā, tenevāha “catutthajjhānaṃ nibbattetvā”ti.",
  "tika-s0104t:1349_0": "Kasmā panettha vāyokasiṇeyeva parikammaṃ vuttanti? Vuccate – yatheva hi rūpapaṭibhāgabhūtesu",
  "tika-s0104t:1349_1": "kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0104t:1349_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto",
  "tika-s0104t:1349_3": "rūpasamāpattiviseso adhigamīyati, tasmā ettha “saññā rogo saññā gaṇḍo”tiādinā, “dhi",
  "tika-s0104t:1349_4": "cittaṃ, dhibbate taṃ citta”ntiādinā ca nayena arūpapavattiyā ādīnavadassanena, tadabhāve",
  "tika-s0104t:1349_5": "ca santapaṇītabhāvasanniṭṭhānena rūpasamāpattiyā abhisaṅkharaṇaṃ, rūpavirāgabhāvanā",
  "tika-s0104t:1349_6": "pana saddhiṃ upacārena arūpasamāpattiyo visesena paṭhamāruppajjhānaṃ. Yadi evaṃ “paricchinnākāsakasiṇepī”ti",
  "tika-s0104t:1349_7": "vattabbaṃ. Tassāpi hi arūpapaṭibhāgatā labbhatīti? Vattabbamevetaṃ kesañci, avacanaṃ",
  "tika-s0104t:1349_8": "pana pubbācariyehi aggahitabhāvena. Yathā hi rūpavirāgabhāvanā virajjanīyadhammabhāvamatte",
  "tika-s0104t:1349_9": "parinibbindā (virajjanīyadhamma bhāvamattena parinipphannā dī. ni. ṭī. 1.6-73) virajjanīyadhammapaṭibhāgabhūte",
  "tika-s0104t:1349_10": "ca visayavisese pātubhavati, evaṃ arūpavirāgabhāvanāpīti vuccamāne na koci virodho.",
  "tika-s0104t:1349_11": "Titthiyeheva pana tassā samāpattiyā paṭipajjitabbatāya, tesañca visayapadesanimittasseva",
  "tika-s0104t:1349_12": "tassa jhānassa paṭipattito taṃ kāraṇaṃ passantehi pubbācariyehi catuttheyeva bhūtakasiṇe",
  "tika-s0104t:1349_13": "arūpavirāgabhāvanāparikammaṃ vuttanti daṭṭhabbaṃ. Kiñca bhiyyo – vaṇṇakasiṇesu viya",
  "tika-s0104t:1349_14": "purimabhūtakasiṇattayepi vaṇṇapaṭicchāyāva paṇṇattiārammaṇaṃ jhānassa lokavohārānurodheneva",
  "tika-s0104t:1349_15": "pavattito, evañca katvā visuddhimagge pathavīkasiṇassa ādāsacandamaṇḍalūpamāvacanañca",
  "tika-s0104t:1349_16": "samatthitaṃ hoti. Catutthe pana bhūtakasiṇe bhūtapaṭicchāyā eva jhānassa gocarabhāvaṃ",
  "tika-s0104t:1349_17": "gacchatīti tasseva arūpapaṭibhāgatā yuttā, tasmā vāyokasiṇeyeva parikammaṃ vuttanti veditabbaṃ.",
  "tika-s0104t:1350_0": "Kathaṃ passatīti āha “citte satī”tiādi. Santoti nibbuto, diṭṭhadhammanibbānametanti",
  "tika-s0104t:1350_1": "vuttaṃ hoti. Kālaṃ katvāti maraṇaṃ katvā, yo vā manussaloke jīvanakālo upatthambhakapaccayehi",
  "tika-s0104t:1350_2": "karīyati, taṃ karitvātipi attho. Asaññasattesu nibbattatīti asaññasattasaṅkhāte sattanikāye",
  "tika-s0104t:1350_3": "rūpapaṭisandhivaseneva upapajjati, aññesu vā cakkavāḷesu tassā bhūmiyā atthitāya",
  "tika-s0104t:1350_4": "anekavidhabhāvaṃ sandhāya puthuvacananiddesotipi daṭṭhabbaṃ. Idhevāti pañcavokārabhaveyeva.",
  "tika-s0104t:1350_5": "Tatthāti asaññībhave. Yadi rūpakkhandhamattameva asaññībhave pātubhavati, kathaṃ",
  "tika-s0104t:1350_6": "arūpasannissayena vinā tattha rūpaṃ pavattati, nanu siyā arūpasannissitāyeva rūpakkhandhassa",
  "tika-s0104t:1350_7": "uppatti idheva pañcavokārabhave tathā uppattiyā adassanatoti? Nāyamanuyogo aññatthāpi",
  "tika-s0104t:1350_8": "appaviṭṭho, kathaṃ pana rūpasannissayena vinā arūpadhātuyā arūpaṃ pavattatīti. Idampi",
  "tika-s0104t:1350_9": "hi tena samānajātiyameva. Kasmā? Idheva adassanato, kathañca kabaḷīkārāhārena vinā",
  "tika-s0104t:1350_10": "rūpadhātuyā rūpaṃ pavattatīti. Idampi ca taṃsabhāvameva, kiṃ kāraṇā? Idha adassanatoyeva.",
  "tika-s0104t:1350_11": "Iti aññatthāpi tathā pavattidassanato, kimetena aññanidassanena idheva anuyogena.",
  "tika-s0104t:1350_12": "Apica yathā yassa cittasantānassa nibbattikāraṇaṃ rūpe avigatataṇhaṃ, tassa saha",
  "tika-s0104t:1350_13": "rūpena sambhavato rūpaṃ nissāya pavatti rūpasāpekkhatāya kāraṇassa. Yassa pana nibbattikāraṇaṃ",
  "tika-s0104t:1350_14": "rūpe vigatataṇhaṃ, tassa vinā rūpena pavatti rūpanirapekkhatāya kāraṇassa, evaṃ yassa",
  "tika-s0104t:1350_15": "rūpappabandhassa nibbattikāraṇaṃ arūpe vigatataṇhaṃ, tassa vinā arūpena pavatti arūpanirapekkhatāya",
  "tika-s0104t:1350_16": "kāraṇassa, evaṃ bhāvanābalābhāvato pañcavokārabhave rūpārūpasambhavo viya, bhāvanābalena",
  "tika-s0104t:1350_17": "catuvokārabhave arūpasseva sambhavo viya ca. Asaññībhavepi bhāvanābalena rūpasseva",
  "tika-s0104t:1350_18": "sambhavo daṭṭhabboti.",
  "tika-s0104t:1351_0": "Kathaṃ pana tattha kevalo rūpappabandho paccuppannapaccayarahito cirakālaṃ pavattatīti",
  "tika-s0104t:1351_1": "paccetabbaṃ, kittakaṃ vā kālaṃ pavattatīti codanaṃ manasi katvā “yathā nāmā”tiādimāha.",
  "tika-s0104t:1351_2": "Tena na kevalaṃ idha ceva aññattha ca vutto āgamoyeva etadatthañāpane, atha kho ayaṃ",
  "tika-s0104t:1351_3": "panettha yuttīti dasseti. Jiyāvegukkhittoti dhanujiyāya vegena khipito. Jhānavego",
  "tika-s0104t:1351_4": "nāma jhānānubhāvo phaladāne samatthatā. Tattakameva kālanti ukkaṃsato pañca mahākappasatāni.",
  "tika-s0104t:1351_5": "Tiṭṭhantīti yathānibbattairiyāpathameva cittakammarūpakasadisā hutvā tiṭṭhanti. Jhānavegeti",
  "tika-s0104t:1351_6": "asaññasamāpattiparikkhitte catutthajjhānakammavege, pañcamajjhānakammavege vā. Antaradhāyatīti",
  "tika-s0104t:1351_7": "paccayanirodhena nirujjhati na pavattati. Idhāti kāmāvacarabhaveti attho aññattha",
  "tika-s0104t:1351_8": "tesamanuppattito. Paṭisandhisaññāti paṭisandhicittuppādoyeva saññāsīsena vutto. Kathaṃ",
  "tika-s0104t:1351_9": "pana anekakappasatamatikkamena ciraniruddhato viññāṇato idha viññāṇamuppajjati. Na",
  "tika-s0104t:1351_10": "hi niruddhe cakkhupasāde cakkhuviññāṇamuppajjamānaṃ diṭṭhanti? Nayidamekantato daṭṭhabbaṃ.",
  "tika-s0104t:1351_11": "Niruddhampi hi cittaṃ samānajātikassa antarā anuppajjanato samanantarapaccayamattaṃ",
  "tika-s0104t:1351_12": "hotiyeva, na bījaṃ. Bījaṃ pana kammameva, tasmā kammato bījabhūtato ārammaṇādīhi",
  "tika-s0104t:1351_13": "paccayehi asaññībhavato cutānaṃ kāmadhātuyā upapattiviññāṇaṃ hotiyeva, tenāha “idha",
  "tika-s0104t:1351_14": "paṭisandhisaññā uppajjatī”ti. Ettha ca yathā nāma utuniyāmena pupphaggahaṇe niyatakālānaṃ",
  "tika-s0104t:1351_15": "rukkhānaṃ vidāraṇasaṅkhāte vekhe dinne vekhabalena aniyamatā hoti pupphaggahaṇassa,",
  "tika-s0104t:1351_16": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāsaṅkhāte",
  "tika-s0104t:1351_17": "vekhe dinne tassa samāpattivekhabalassa anurūpato arūpabhave, asaññabhave ca yathākkamaṃ",
  "tika-s0104t:1351_18": "rūparahitā, arūparahitā ca khandhānaṃ pavatti hotīti veditabbaṃ.",
  "tika-s0104t:1352_0": "Kasmā panettha puna saññuppādā ca pana “te devā tamhā kāyā cavantī”ti saññuppādo",
  "tika-s0104t:1352_1": "tesaṃ cavanassa kāraṇabhāvena vutto, “saññuppādā”ti vacanaṃ vā kimatthadassananti",
  "tika-s0104t:1352_2": "codanāya “yasmā panā”tiādimāha. Idha paṭisandhisaññuppādena tesaṃ cavanassa paññāyanato",
  "tika-s0104t:1352_3": "ñāpakahetubhāvena vutto, “saññuppādā”ti vacanaṃ vā tesaṃ cavanassa paññāyanabhāvadassananti",
  "tika-s0104t:1352_4": "adhippāyo. “Saññuppādā”ti hi etassa saññuppādena hetubhūtena cavanti, saññuppādā",
  "tika-s0104t:1352_5": "vā uppādasaññā te devāti sambandho. Santabhāvāyāti nibbānāya. Nanu cettha jātisatasahassadasasaṃvaṭṭādīnamatthake,",
  "tika-s0104t:1352_6": "tadabbhantare vā pavattāya asaññūpapattiyā vasena lābhīadhiccasamuppannikavādopi",
  "tika-s0104t:1352_7": "lābhīsassatavādo viya anekabhedo sambhavatīti? Saccameva, anantarattā pana āsannāya",
  "tika-s0104t:1352_8": "asaññūpapattiyā vasena lābhīadhiccasamuppannikavādo nayadassanavasena ekova dassitoti",
  "tika-s0104t:1352_9": "daṭṭhabbaṃ. Atha vā sassatadiṭṭhisaṅgahato adhiccasamuppannikavādassa sassatavāde",
  "tika-s0104t:1352_10": "āgato sabbopi desanānayo yathāsambhavaṃ adhiccasamuppannikavādepi gahetabboti imassa",
  "tika-s0104t:1352_11": "visesassa dassanatthaṃ bhagavatā lābhīadhiccasamuppannikavādo avibhajitvā dassito,",
  "tika-s0104t:1352_12": "avassañcassa sassatadiṭṭhisaṅgaho icchitabbo saṃkilesapakkhe sattānamajjhāsayassa",
  "tika-s0104t:1352_13": "sassatucchedavaseneva duvidhattā, tesu ca ucchedappasaṅgābhāvato. Tathā hi aṭṭhakathāyaṃ",
  "tika-s0104t:1352_14": "āsaya-saddassa atthuddhāravasena vuttaṃ “sassatucchedadiṭṭhi cā”ti, tathā ca vakkhati",
  "tika-s0104t:1352_15": "“yāsaṃ satteva ucchedadiṭṭhiyo, sesā sassatadiṭṭhiyo”ti.",
  "tika-s0104t:1353_0": "Nanu ca adhiccasamuppannikavādassa sassatadiṭṭhisaṅgaho na yutto “ahañhi pubbe nāhosi”ntiādivasena",
  "tika-s0104t:1353_1": "pavattanato apubbasattapātubhāvagāhakattā. Sassatadiṭṭhi pana attano, lokassa ca",
  "tika-s0104t:1353_2": "sadābhāvagāhinī “atthitveva sassatisama”nti pavattanatoti? No na yutto anāgatakoṭiadassanena",
  "tika-s0104t:1353_3": "sassataggāhasamavarodhattā. Yadipi hi ayaṃ vādo “somhi etarahi ahutvā santatāya pariṇato”ti",
  "tika-s0104t:1353_4": "attano, lokassa ca atītakoṭiparāmasanavasena pavatto, tathāpi vattamānakālato paṭṭhāya",
  "tika-s0104t:1353_5": "na tesaṃ katthaci anāgate pariyantaṃ passati, visesena ca paccuppannānāgatakālesu",
  "tika-s0104t:1353_6": "apariyantadassanapabhāvito sassatavādo, yathāha “sassatisamaṃ tatheva ṭhassatī”ti",
  "tika-s0104t:1353_7": "yadevaṃ siyā imassa ca vādassa, sassatavādādīnañca pubbantakappikesu saṅgaho na yuttoyeva",
  "tika-s0104t:1353_8": "anāgatakālaparāmasanavasena pavattattāti? Yutto eva samudāgamassa atītakoṭṭhāsikattā.",
  "tika-s0104t:1353_9": "Tathā hi nesaṃ samudāgamo atītaṃsapubbenivāsañāṇehi, tappatirūpakānussavādipabhāvitehi",
  "tika-s0104t:1353_10": "ca takkanehi saṅgahitoti, tathā ceva saṃvaṇṇitaṃ. Atha vā sabbattha appaṭihatañāṇacārena",
  "tika-s0104t:1353_11": "dhammassāminā niravasesato agatiṃ, gatiñca yathābhūtaṃ sayaṃ abhiññā sacchikatvā",
  "tika-s0104t:1353_12": "paveditā etā diṭṭhiyo, tasmā yāvatikā diṭṭhiyo bhagavatā desitā, yathā ca desitā,",
  "tika-s0104t:1353_13": "tāvatikā tathā ceva sanniṭṭhānato sampaṭicchitabbā, na cettha yuttivicāraṇā kātabbā",
  "tika-s0104t:1353_14": "buddhavisayattā. Acinteyyo hi buddhānaṃ buddhavisayo, tathā ca vakkhati “tattha na",
  "tika-s0104t:1353_15": "ekantena kāraṇaṃ pariyesitabba”nti.",
  "tika-s0104t:1354": "Dutiyabhāṇavāravaṇṇanā niṭṭhitā.",
  "tika-s0104t:1355": "Aparantakappikavādavaṇṇanā",
  "tika-s0104t:1356_0": "74. “Aparanteñāṇaṃ, aparantānudiṭṭhino”tiādīsu viya aparanta –saddānaṃ yathākkamaṃ",
  "tika-s0104t:1356_1": "anāgatakālakoṭṭhāsavācakataṃ sandhāyāha “anāgatakoṭṭhāsasaṅkhāta”nti. “Pubbantaṃ",
  "tika-s0104t:1356_2": "kappetvā”tiādīsu vuttanayena “aparantaṃ kappetvā”tiādīsupi attho veditabbo. Visesamattameva cettha vakkhāma.",
  "tika-s0104t:1357": "Saññīvādavaṇṇanā",
  "tika-s0104t:1358_0": "75. Āghātanā uddhanti uddhamāghātanaṃ, maraṇato uddhaṃ pavatto attāti attho. “Uddhamāghātana”nti",
  "tika-s0104t:1358_1": "pavatto vādo uddhamāghātano sahacaraṇavasena, taddhitavasena ca, antalopaniddeso",
  "tika-s0104t:1358_2": "vā esa. So etesanti uddhamāghātanikā. Evaṃ saddato nipphannaṃ atthato eva dassetuṃ",
  "tika-s0104t:1358_3": "“uddhamāghātanā attānaṃ vadantī”ti vuttaṃ, āghātanā uddhaṃ uparibhūtaṃ attabhāvanti",
  "tika-s0104t:1358_4": "attho. Te hi diṭṭhigatikā “uddhaṃ maraṇato attā nibbikāro”ti vadanti. “So etesa”ntiādinā",
  "tika-s0104t:1358_5": "assatthiyatthaṃ dasseti yathā “buddhamassa atthīti buddho”ti. Ayaṃ aṭṭhakathāto aparo",
  "tika-s0104t:1358_6": "nayo – saññīti pavatto vādo saññī sahacaraṇādinayena, saññī vādo etesanti saññīvādā",
  "tika-s0104t:1358_7": "samāsavasena. Saññīvādo eva vādo etesanti hi attho.",
  "tika-s0104t:1359_0": "76-77. Rūpī attāti ettha kasiṇarūpaṃ “attā”ti kasmā vuttaṃ, nanu rūpavinimuttena",
  "tika-s0104t:1359_1": "attanā bhavitabbaṃ “rūpamassa atthī”ti vutte saññāya viya rūpassāpi attaniyattā.",
  "tika-s0104t:1359_2": "Na hi “saññī attā”ti ettha saññā eva attā, atha kho “saññā assa atthī”ti atthena",
  "tika-s0104t:1359_3": "attaniyāva, tathā ca vuttaṃ “tattha pavattasaññañcassa ‘saññā’ti gahetvā”ti? Na kho",
  "tika-s0104t:1359_4": "panetamevaṃ daṭṭhabbaṃ “rūpamassa atthīti rūpī”ti, atha kho “ruppanasīlo rūpī”ti.",
  "tika-s0104t:1359_5": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti.",
  "tika-s0104t:1359_6": "Sā hi “natthī”ti na sakkā vattuṃ parittavipulatādivisesasabbhāvato. Yadevaṃ siyā",
  "tika-s0104t:1359_7": "“ruppanasīlo rūpī”ti, atha imassa vādassa sassatadiṭṭhisaṅgaho na yujjati ruppanasīlassa",
  "tika-s0104t:1359_8": "bhedasabbhāvatoti? Yujjateva kāyabhedato uddhaṃ parikappitassa attano nibbikāratāya",
  "tika-s0104t:1359_9": "tena adhippetattā. Tathā hi vuttaṃ “arogo paraṃ maraṇā”ti. Atha vā “rūpamassa atthīti",
  "tika-s0104t:1359_10": "rūpī”ti vuttepi na koci doso kappanāsiddhena bhedena abhedassāpi niddesadassanato",
  "tika-s0104t:1359_11": "yathā “silāputtakassa sarīra”nti.",
  "tika-s0104t:1360_0": "Apica avayavavasena avayavino tathāniddesanidassanato yathā “kāye kāyānupassī”ti,",
  "tika-s0104t:1360_1": "ruppanaṃ vā rūpaṃ, rūpasabhāvo, tadassa atthīti rūpī, attā “rūpino dhammā”tiādīsu",
  "tika-s0104t:1360_2": "viya, evañca katvā attano rūpasabhāvattā “rūpī attā”ti vacanaṃ ñāyāgatamevāti vuttaṃ",
  "tika-s0104t:1360_3": "“kasiṇarūpaṃ attā”ti. “Gahetvā”ti etena cetassa sambandho. Tatthāti kasiṇarūpe. Assāti",
  "tika-s0104t:1360_4": "parikappitassa attano, ājīvakādayo takkamattena paññapenti viyāti attho. Ājīvakā",
  "tika-s0104t:1360_5": "hi takkikāyeva, na lābhino. Niyatavāditāya hi kammaphalapaṭikkhepato natthi tesaṃ",
  "tika-s0104t:1360_6": "jhānasamāpattilābho. Tathā hikaṇhābhijātiādīsu kāḷakādirūpaṃ “attā”ti ekacce ājīvakā",
  "tika-s0104t:1360_7": "paṭijānanti. Purimanayena cettha lābhīnaṃ dasseti, pacchimanayena pana takkikaṃ.",
  "tika-s0104t:1360_8": "Evamīdisesu. Roga-saddo bhaṅgapariyāyo bhaṅgassāpi rujjanabhāvato, evañca katvā aroga-saddassa",
  "tika-s0104t:1360_9": "niccapariyāyatā upapannā hoti, tenāha “nicco”ti. Roga-saddo vā byādhipariyāyo. Arogoti",
  "tika-s0104t:1360_10": "pana rogarahitatāsīsena nibbikāratāya niccataṃ diṭṭhigatiko paṭijānātīti dassetuṃ",
  "tika-s0104t:1360_11": "“nicco”ti vuttaṃ. Kasiṇugghāṭimākāsapaṭhamāruppaviññāṇanatthibhāvākiñcaññāyatanāni",
  "tika-s0104t:1360_12": "yathārahamarūpasamāpattinimittaṃ nāma. Nimbapaṇṇe tapparimāṇo tittakaraso viya sarīrapparimāṇo",
  "tika-s0104t:1360_13": "arūpī attā sarīre tiṭṭhatīti takkamatteneva nigaṇṭhā “arūpī attā saññī”ti paññapentīti",
  "tika-s0104t:1360_14": "āha “nigaṇṭhādayo viyā”ti.",
  "tika-s0104t:1361_0": "Tatiyā panāti “rūpī ca arūpī ca attā”ti laddhi. Missakagāhavasenāti rūpārūpasamāpattīnaṃ",
  "tika-s0104t:1361_1": "yathāvuttāni nimittāni ekajjhaṃ katvā ekova “attā”ti, tattha pavattasaññañcassa “saññā”ti",
  "tika-s0104t:1361_2": "gahaṇavasena. Ayañhi diṭṭhigatiko rūpārūpasamāpattilābhī tāsaṃ nimittaṃ rūpabhāvena,",
  "tika-s0104t:1361_3": "arūpabhāvena ca “attā”ti gahetvā “rūpī ca arūpī cā”ti abhinivesaṃ janesi athetavādino",
  "tika-s0104t:1361_4": "viya, takkamatteneva vā rūpārūpadhammānaṃ missakagahaṇavasena “rūpī ca arūpī ca attā”ti",
  "tika-s0104t:1361_5": "abhinivissa aṭṭhāsi. Catutthāti “neva arūpī ca nārūpī ca attā”ti laddhi. Takkagāhenevāti",
  "tika-s0104t:1361_6": "saṅkhārasesasukhumabhāvappattadhammā viya accantasukhumabhāvappattiyā sakiccasādhanāsamatthatāya",
  "tika-s0104t:1361_7": "khambhakucchi [thambhakuṭṭa ] hatthapādādisaṅghāto viya neva rūpī, rūpasabhāvānativattanato",
  "tika-s0104t:1361_8": "na ca arūpīti evaṃ pavattatakkagāheneva.",
  "tika-s0104t:1362_0": "Ayaṃ aṭṭhakathāmuttako nayo – nevarūpī nārūpīti ettha hi antānantikacatutthavāde",
  "tika-s0104t:1362_1": "viya aññamaññapaṭikkhepavasena attho veditabbo. Satipi ca tatiyavādena imassa samānatthabhāve",
  "tika-s0104t:1362_2": "tattha desakālabhedavasena viya idha kālavatthubhedavasena tatiyacatutthavādānaṃ",
  "tika-s0104t:1362_3": "viseso daṭṭhabbo. Kālabhedavasena hi idha tatiyavādassa pavatti rūpārūpanimittānaṃ",
  "tika-s0104t:1362_4": "sahaanupaṭṭhānato. Catutthavādassa pana vatthubhedavasena pavatti rūpārūpadhammasamūhabhāvatoti.",
  "tika-s0104t:1362_5": "Dutiyacatukkaṃ antānantikavāde vuttanayena veditabbaṃ sabbathā saddatthato samānatthattā.",
  "tika-s0104t:1362_6": "Yaṃ panettha vattabbaṃ, tampi “amati gacchati bhāvo osānametthā”tiādinā amhehi vuttameva,",
  "tika-s0104t:1362_7": "kevalaṃ pana tattha pubbantakappanāvasena pavatto, idha aparantakappanāvasenāti ayaṃ",
  "tika-s0104t:1362_8": "viseso pākaṭoyeva. Kāmañca nānattasaññī attāti ayampi vādo samāpannakavasena labbhati.",
  "tika-s0104t:1362_9": "Aṭṭhasamāpattilābhino diṭṭhigatikassa vasena saññābhedasambhavato. Tathāpi samāpattiyaṃ",
  "tika-s0104t:1362_10": "ekarūpeneva saññāya upaṭṭhānato lābhīvasena ekattasaññitā sātisayaṃ yuttāti āha “samāpannakavasena",
  "tika-s0104t:1362_11": "ekattasaññī”ti. Ekasamāpattilābhino eva vā vasena attho veditabbo. Satipi ca samāpattibhedato",
  "tika-s0104t:1362_12": "saññābhedasambhave bahiddhā puthuttārammaṇeyeva saññānānattassa oḷārikassa sambhavato",
  "tika-s0104t:1362_13": "takkīvaseneva nānattasaññitaṃ dassetuṃ “asamāpannakavasena nānattasaññī”ti vuttaṃ.",
  "tika-s0104t:1362_14": "Parittakasiṇavasenāti avaḍḍhitattā appakakasiṇavasena, kasiṇaggahaṇañcettha saññāya",
  "tika-s0104t:1362_15": "visayadassanaṃ. Visayavasena hi saññāya parittatā, iminā ca satipi saññāvinimuttadhamme",
  "tika-s0104t:1362_16": "“saññāyeva attā”ti vadatīti dasseti. Esa nayo vipulakasiṇavasenāti etthāpi. Evañca",
  "tika-s0104t:1362_17": "katvā antānantikavāde ceva idha ca antānantacatukke paṭhamadutiyavādesu saddatthamattato",
  "tika-s0104t:1362_18": "samānesupi sabhāvato tehi dvīhi vādehi imesaṃ dvinnaṃ vādānaṃ viseso siddho hoti,",
  "tika-s0104t:1362_19": "aññathā vuttappakāresu vādesu satipi pubbantāparantakappanabhedamattena kehici visese",
  "tika-s0104t:1362_20": "kehici avisesoyeva siyāti.",
  "tika-s0104t:1363_0": "Ayaṃ pana aṭṭhakathāmuttako nayo – “aṅguṭṭhappamāṇo attā, aṇumatto attā”tiādiladdhivasena",
  "tika-s0104t:1363_1": "paritto ca so saññī cāti parittasaññī kāpilakāṇādapabhutayo [kapilakaṇādādayo ] viya.",
  "tika-s0104t:1363_2": "Attano sabbagatabhāvapaṭijānanavasena appamāṇo ca so saññī cāti appamāṇasaññīti.",
  "tika-s0104t:1364_0": "Dibbacakkhuparibhaṇḍattā yathākammūpagañāṇassa dibbacakkhupabhāvajanitena yathākammūpagañāṇena",
  "tika-s0104t:1364_1": "dissamānāpi sattānaṃ sukhādisamaṅgitā dibbacakkhunāva diṭṭhā nāmāti āha “dibbena",
  "tika-s0104t:1364_2": "cakkhunā”tiādi. Catukkanayaṃ, pañcakanayañca sandhāya tikacatukkajjhānabhūmiya”nti",
  "tika-s0104t:1364_3": "vuttaṃ. Diṭṭhigatikavisayāsu hi pañcavokārajhānabhūmīsu vehapphalabhūmiṃ ṭhapetvā",
  "tika-s0104t:1364_4": "avasesā yathārahaṃ catukkanaye tikajjhānassa, pañcakanaye ca catukkajjhānassa vipākaṭṭhānattā",
  "tika-s0104t:1364_5": "tikacatukkajjhānabhūmiyo nāma. Suddhāvāsā pana tesamavisayā. Nibbattamānanti uppajjamānaṃ.",
  "tika-s0104t:1364_6": "Nanu ca “ekantasukhī attā”tiādinā pavattavādānaṃ aparantadiṭṭhibhāvato “nibbattamānaṃ",
  "tika-s0104t:1364_7": "disvā”ti paccuppannavacanaṃ anupapannameva siyā. Anāgatavisayā hi ete vādāti? Upapannameva",
  "tika-s0104t:1364_8": "anāgatassa ekantasukhībhāvādikassa pakappanāya paccuppannanibbattidassanena adhippetattā.",
  "tika-s0104t:1364_9": "Tenevāha “nibbattamānaṃ disvā ‘ekantasukhī’ti gaṇhātī”ti. Ettha ca tassaṃ tassaṃ",
  "tika-s0104t:1364_10": "bhūmiyaṃ bāhullena sukhādisahitadhammappavattidassanaṃ paṭicca tesaṃ “ekantasukhī”tiādigahaṇato",
  "tika-s0104t:1364_11": "tadanurūpāyeva bhūmi vuttāti daṭṭhabbaṃ. Saddantarābhisambandhavasena viya hi atthapakaraṇādivasenapi",
  "tika-s0104t:1364_12": "atthaviseso labbhati. “Ekantasukhī”tiādīsu ca ekantabhāvo bahulaṃ pavattimattaṃ pati",
  "tika-s0104t:1364_13": "payutto. Tathāpavattimattadassanena tesaṃ evaṃ gahaṇato. Atha vā hatthidassakaandhā",
  "tika-s0104t:1364_14": "viya diṭṭhigatikā yaṃ yadeva passanti, taṃ tadeva abhinivissa voharanti. Vuttañhetaṃ",
  "tika-s0104t:1364_15": "bhagavatā udāne “aññatitthiyā bhikkhave, paribbājakā andhā acakkhukā”tiādi, tasmā",
  "tika-s0104t:1364_16": "alamettha yuttimagganāti. “Dibbena cakkhunā disvā”ti vuttamatthaṃ samatthetuṃ “visesato hī”tiādi vuttaṃ.",
  "tika-s0104t:1365": "Asaññīnevasaññīnāsaññīvādavaṇṇanā",
  "tika-s0104t:1366_0": "78-83. Atha na koci viseso atthīti codanaṃ sodheti “kevalañhī”tiādinā. “Asaññī”ti",
  "tika-s0104t:1366_1": "ca “nevasaññīnāsaññī”ti ca gaṇhantānaṃ tā diṭṭhiyoti sambandho. Kāraṇanti visesakāraṇaṃ,",
  "tika-s0104t:1366_2": "diṭṭhisamudāgamakāraṇaṃ vā. Satipi kiñci kāraṇapariyesanasambhave diṭṭhigatikavādānaṃ",
  "tika-s0104t:1366_3": "anādariyabhāvaṃ dassetuṃ “na ekantena kāraṇaṃ pariyesitabba”nti vuttaṃ. Kasmāti āha",
  "tika-s0104t:1366_4": "“diṭṭhigatikassā”tiādi, etena pariyesanakkhamābhāvatoti apariyesitabbakāraṇaṃ dasseti.",
  "tika-s0104t:1366_5": "Idaṃ vuttaṃ hoti – asaññīvāde asaññībhave nibbattasattavasena pavatto paṭhamavādo,",
  "tika-s0104t:1366_6": "“saññaṃ attato samanupassatī”ti ettha vuttanayena saññaṃyeva “attā”ti gahetvā tassa",
  "tika-s0104t:1366_7": "kiñcanabhāvena ṭhitāya aññāya saññāya abhāvato “asaññī”ti pavatto dutiyavādo, tathā",
  "tika-s0104t:1366_8": "saññāya saha rūpadhamme, sabbe eva vā rūpārūpadhamme “attā”ti gahetvā pavatto tatiyavādo,",
  "tika-s0104t:1366_9": "takkagāhavaseneva catutthavādo pavatto.",
  "tika-s0104t:1367_0": "Dutiyacatukkepi kasiṇarūpassa asañjānanasabhāvatāya asaññīti katvā antānantikavāde",
  "tika-s0104t:1367_1": "vuttanayena cattāro vikappā pavattā. Nevasaññīnāsaññīvāde pana nevasaññīnāsaññībhave",
  "tika-s0104t:1367_2": "nibbattasattasseva cutipaṭisandhīsu, sabbattha vā paṭusaññākiccaṃ kātuṃ asamatthāya",
  "tika-s0104t:1367_3": "sukhumāya saññāya atthibhāvapaṭijānanavasena paṭhamavādo, asaññīvāde vuttanayena",
  "tika-s0104t:1367_4": "sukhumāya saññāya vasena, sañjānanasabhāvatāpaṭijānanavasena ca dutiyavādādayo pavattāti.",
  "tika-s0104t:1367_5": "Evaṃ kenaci pakārena satipi kāraṇapariyesanasambhave diṭṭhigatikavādānaṃ pariyesanakkhamābhāvato",
  "tika-s0104t:1367_6": "ādaraṃ katvā mahussāhena tesaṃ kāraṇaṃ na pariyesitabbanti. Etesaṃ pana saññīasaññīnevasaññīnāsaññīvādānaṃ",
  "tika-s0104t:1367_7": "sassatadiṭṭhisaṅgaho “arogo paraṃ maraṇā”ti vacanato pākaṭoyeva.",
  "tika-s0104t:1368": "Ucchedavādavaṇṇanā",
  "tika-s0104t:1369_0": "84. Avijjamānassa vināsāsambhavato atthibhāvahetuko ucchedoti dassetuṃ vijjamānavācakena",
  "tika-s0104t:1369_1": "santa-saddena “sato”ti pāḷiyaṃ vuttanti āha “vijjamānassā”ti. Vijjamānatāpayutto",
  "tika-s0104t:1369_2": "cesa diṭṭhigatikavādavisayo sattoyeva idha adhippetoti dassanatthaṃ pāḷiyaṃ “sattassā”ti",
  "tika-s0104t:1369_3": "vuttaṃ, tena imamatthaṃ dasseti – yathā hetuphalabhāvena pavattamānānaṃ sabhāvadhammānaṃ",
  "tika-s0104t:1369_4": "satipi ekasantānapariyāpannānaṃ bhinnasantatipatitehi visese hetuphalabhūtānaṃ paramatthato",
  "tika-s0104t:1369_5": "bhinnasabhāvattā bhinnasantānapatitānaṃ viya accantaṃ bhedasanniṭṭhānena nānattanayassa",
  "tika-s0104t:1369_6": "micchāgahaṇaṃ ucchedābhinivesassa kāraṇaṃ, evaṃ hetuphalabhūtānaṃ vijjamānepi sabhāvabhede",
  "tika-s0104t:1369_7": "ekasantatipariyāpannatāya ekattanayena accantamabhedagahaṇampi kāraṇamevāti. Santānavasena",
  "tika-s0104t:1369_8": "hi pavattamānesu khandhesu ghanavinibbhogābhāvena tesaṃ idha sattagāho, sattassa",
  "tika-s0104t:1369_9": "ca atthibhāvagāhahetuko ucchedavādo, anupubbanirodhavasena pana nirantaravināso idha",
  "tika-s0104t:1369_10": "“ucchedo”ti adhippeto yāvāyaṃ attā ucchijjamāno bhavati, tāvāyaṃ vijjatiyevāti gahaṇatoti",
  "tika-s0104t:1369_11": "āha “upaccheda”nti. U-saddo hi upa-saddapariyāyo, so ca upasaṅkamanattho, upasaṅkamanañcettha",
  "tika-s0104t:1369_12": "anupubbamuppajjitvā aparāparaṃ nirodhavasena nirantaratā. Apica punānuppajjamānavasena",
  "tika-s0104t:1369_13": "nirudayavināsoyeva ucchedo nāma yathāvuttanayena gahaṇatoti āha “upaccheda”nti. U-saddo,",
  "tika-s0104t:1369_14": "hi upa-saddo ca ettha uparibhāgattho. Niruddhato parabhāgo ca idha uparibhāgoti vuccati.",
  "tika-s0104t:1370_0": "Nirantaravasena, nirudayavasena vā visesena nāso vināso, so pana maṃsacakkhupaññācakkhūnaṃ",
  "tika-s0104t:1370_1": "dassanapathātikkamanato adassanamevāti āha “adassana”nti. Adassane hi nāsa-saddo",
  "tika-s0104t:1370_2": "loke niruḷho “dve cāpare vaṇṇavikāranāsā”tiādīsu (kāsikā 6-3-109 suttaṃ passitabbaṃ)",
  "tika-s0104t:1370_3": "viya. Bhāvavigamanti sabhāvāpagamaṃ. Yathādhammaṃ bhavanaṃ bhāvoti hi atthena idha",
  "tika-s0104t:1370_4": "bhāva-saddo sabhāvavācako. Yo pana nirantaraṃ nirudayavināsavasena ucchijjati, so",
  "tika-s0104t:1370_5": "attano sabhāvena ṭhātumasakkuṇeyyatāya “bhāvāpagamo”ti vuccati. “Tatthā”tiādinā ucchedavādassa",
  "tika-s0104t:1370_6": "yathāpāṭhaṃ samudāgamaṃ nidassanamattena dasseti, tena vakkhati “tathā ca aññathā",
  "tika-s0104t:1370_7": "ca vikappetvāvā”ti. Tatthāti “sato sattassa ucchedaṃ vināsaṃ vibhavaṃ paññapentī”ti",
  "tika-s0104t:1370_8": "vacane. Lābhīti dibbacakkhuñāṇalābhī. Tadavasesalābhī ceva sabbaso alābhī ca idha",
  "tika-s0104t:1370_9": "aparantakappikaṭṭhāne “alābhī” tveva vuccati.",
  "tika-s0104t:1371_0": "Cutinti sekkhaputhujjanānampi cutimeva. Esa nayo cutimattamevāti etthāpi. Upapattiṃ",
  "tika-s0104t:1371_1": "apassantoti daṭṭhuṃ samatthepi sati anolokanavasena apassanto. Na upapātanti pubbayogābhāvena,",
  "tika-s0104t:1371_2": "parikammākaraṇena vā upapattiṃ daṭṭhuṃ na sakkoti, evañca katvā nayadvaye viseso",
  "tika-s0104t:1371_3": "pākaṭo hoti. Ko paralokaṃ jānāti, na jānātiyevāti natthikavādavasena ucchedaṃ gaṇhātīti",
  "tika-s0104t:1371_4": "saha pāṭhasesena sambandho, natthikavādavasena mahāmūḷhabhāveneva “ito añño paraloko",
  "tika-s0104t:1371_5": "atthī”ti anavabodhanato imaṃ diṭṭhiṃ gaṇhātīti adhippāyo. “Ettakoyeva visayo, yvāyaṃ",
  "tika-s0104t:1371_6": "indriyagocaro”ti attano dhītuyā hatthaggaṇhanakarājā viya kāmasukhābhirattatāyapi",
  "tika-s0104t:1371_7": "gaṇhātīti āha “kāmasukhagiddhatāya vā”ti. Vaṇṭato patitapaṇṇānaṃ vaṇṭena apaṭisandhikabhāvaṃ",
  "tika-s0104t:1371_8": "sandhāya “na puna viruhantī”ti vuttaṃ. Evameva sattāti yathā paṇḍupalāso bandhanā",
  "tika-s0104t:1371_9": "pavutto puna na paṭisandhīyati, evameva sabbepi sattā appaṭisandhikā maraṇapariyosānā",
  "tika-s0104t:1371_10": "aponobbhavikā appaṭisandhikamaraṇameva nigacchantīti attho. Udakapubbuḷakūpamā hi",
  "tika-s0104t:1371_11": "sattā puna anuppajjamānatoti tassa laddhi. Tathāti “lābhī anussaranto”tiādinā [arahato",
  "tika-s0104t:1371_12": "(aṭṭha)] nidassanavasena vuttappakārena. Aññathāti takkanassa anekappakārasambhavato",
  "tika-s0104t:1371_13": "tato aññenapi pakārena. Lābhinopi cutito uddhaṃ upapātassa adassanamattaṃ pati takkaneneva",
  "tika-s0104t:1371_14": "imā diṭṭhiyo uppajjantīti vuttaṃ “vikappetvāvā”ti. Tathā ca vikappetvāva uppannā",
  "tika-s0104t:1371_15": "aññathā ca vikappetvāva uppannāti hi sambandho. Tattha “dve janā”tiādinā ucchedaggāhakappabhedadassanena",
  "tika-s0104t:1371_16": "imamatthaṃ dasseti. Yathā amarāvikkhepikavādā ekantaalābhīvaseneva desitā, yathā",
  "tika-s0104t:1371_17": "ca uddhamāghātanikasaññīvāde catutthacatukke saññīvādā ekantalābhīvaseneva desitā,",
  "tika-s0104t:1371_18": "nayime. Ime pana sassatekaccasassatavādādayo viya lābhīalābhīvaseneva desitāti. Yadevaṃ",
  "tika-s0104t:1371_19": "kasmā sassatavādādīsu viya lābhīvasena, takkīvasena ca paccekaṃ desanamakatvā sassatavādādidesanāhi",
  "tika-s0104t:1371_20": "aññathā idha desanā katāti? Vuccate – desanāvilāsappattito. Desanāvilāsappattā hi",
  "tika-s0104t:1371_21": "buddhā bhagavanto, te veneyyajjhāsayānurūpaṃ vividhenākārena dhammaṃ desenti, na",
  "tika-s0104t:1371_22": "aññathā. Yadi hi idhāpi ca tathādesanāya nibandhanabhūto veneyyajjhāsayo bhaveyya,",
  "tika-s0104t:1371_23": "tathārūpameva bhagavā vadeyya, kathaṃ? “Idha bhikkhave, ekacco samaṇo vā brāhmaṇo",
  "tika-s0104t:1371_24": "vā ātappamanvāya…pe… yathā samāhite citte sattānaṃ cutūpapātañāṇāya cittaṃ abhininnāmeti,",
  "tika-s0104t:1371_25": "so dibbena cakkhunā visuddhena atikkantamānusakena arahato cuticittaṃ passati, puthūnaṃ",
  "tika-s0104t:1371_26": "vā parasattānaṃ, na heva kho taduddhaṃ upapattiṃ. So evamāha ‘yato kho bho ayaṃ attā",
  "tika-s0104t:1371_27": "rūpī cātumahābhūtiko mātāpettikasambhavo kāyassa bhado ucchijjati vinassati, na hoti",
  "tika-s0104t:1371_28": "paraṃ maraṇā’tiādinā” visesalābhino, takkino ca visuṃ katvā. Yasmā pana tathādesanāya",
  "tika-s0104t:1371_29": "nibandhanabhūto veneyyajjhāsayo na idha bhavati, tasmā desanāvilāsena veneyyajjhāsayānurūpaṃ",
  "tika-s0104t:1371_30": "sassatavādādidesanāhi aññathāyevāyaṃ desanā katāti daṭṭhabbaṃ.",
  "tika-s0104t:1372_0": "Atha vā sassatekaccasassatavādādīsu viya na idha takkīvādato visesalābhīvādo bhinnākāro,",
  "tika-s0104t:1372_1": "atha kho samānappakāratāya samānākāroyevāti imassa visesassa pakāsanatthaṃ ayamucchedavādo",
  "tika-s0104t:1372_2": "bhagavatā purimavādehi visiṭṭhākārabhāvena desito. Sambhavati hi idha takkinopi anussavādivasena",
  "tika-s0104t:1372_3": "adhigamavato viya abhiniveso. Apica na imā diṭṭhiyo bhagavatā anāgate evaṃbhāvīvasena",
  "tika-s0104t:1372_4": "desitā, nāpi evamete bhaveyyunti parikappanāvasena, atha kho yathā yathā diṭṭhigatikehi",
  "tika-s0104t:1372_5": "“idameva saccaṃ, moghamañña”nti maññitā, tathā tathāyeva ime diṭṭhigatā yathābhuccaṃ",
  "tika-s0104t:1372_6": "sabbaññutaññāṇena paricchinditvā pakāsitā, yehi gambhīrādippakārā aputhujjanagocarā",
  "tika-s0104t:1372_7": "buddhadhammā pakāsanti, yesañca parikittanena tathāgatā sammadeva thomitā honti.",
  "tika-s0104t:1373_0": "Aparo nayo – yathā ucchedavādīhi diṭṭhigatikehi uttaruttarabhavadassīhi aparabhavadassīnaṃ",
  "tika-s0104t:1373_1": "tesaṃ vādapaṭisedhavasena sakasakavādā patiṭṭhāpitā, tathāyevāyaṃ desanā katāti purimadesanāhi",
  "tika-s0104t:1373_2": "imissā desanāya pavattibhedo na codetabbo, evañca katvā arūpabhavabhedavasena ucchedavādo",
  "tika-s0104t:1373_3": "catudhā vibhajitvā viya kāmarūpabhavabhedavasenāpi anekadhā vibhajitvāyeva vattabbo,",
  "tika-s0104t:1373_4": "evaṃ sati bhagavatā vuttasattakato bahutarabhedo ucchedavādo āpajjatīti, atha vā",
  "tika-s0104t:1373_5": "paccekaṃ kāmarūpabhavabhedavasena viya arūpabhavavasenāpi na vibhajitvā vattabbo,",
  "tika-s0104t:1373_6": "evampi sati bhagavatā vuttasattakato appatarabhedova ucchedavādo āpajjatīti ca evaṃpakārāpi",
  "tika-s0104t:1373_7": "codanā anavakāsā eva hoti. Diṭṭhigatikānañhi yathābhimataṃ desanā pavattāti.",
  "tika-s0104t:1374_0": "85. Mātāpitūnaṃ etanti taṃsambandhanato etaṃ mātāpitūnaṃ santakanti attho. Sukkasoṇitanti",
  "tika-s0104t:1374_1": "pitu sukkaṃ, mātu soṇitañca, ubhinnaṃ vā sukkasaṅkhātaṃ soṇitaṃ. Mātāpettiketi nimitte",
  "tika-s0104t:1374_2": "cetaṃ bhummaṃ. Itīti imehi tīhi padehi. “Rūpakāyavasenā”ti avatvā “rūpakāyasīsenā”ti",
  "tika-s0104t:1374_3": "vadanto arūpampi tesaṃ “attā”ti gahaṇaṃ ñāpeti. Iminā pakārena itthanti āha “evameke”ti.",
  "tika-s0104t:1374_4": "Evaṃ-saddo hettha idamattho, iminā pakārenāti attho. Eketi ekacce, aññe vā.",
  "tika-s0104t:1375": "86. Manussānaṃ pubbe gahitattā, aññesañca asambhavato “kāmāvacaro”ti ettha chakāmāvacaradevapariyāpannoti attho. Kabaḷīkāro cettha yathāvuttasudhāhāro.",
  "tika-s0104t:1376_0": "87. Jhānamanena nibbattoti ettha yaṃ vattabbaṃ, taṃ heṭṭhā vuttameva. Mahāvayavo",
  "tika-s0104t:1376_1": "aṅgo, tattha visuṃ pavatto paccaṅgo, sabbehi aṅgapaccaṅgehi yutto tathā. Tesanti",
  "tika-s0104t:1376_2": "cakkhusotindriyānaṃ. Itaresanti ghānajivhākāyindriyānaṃ. Tesampi indriyānaṃ saṇṭhānaṃ",
  "tika-s0104t:1376_3": "purisavesavaseneva veditabbaṃ. Tathā hi aṭṭhakathāsu vuttaṃ “samānepi tattha ubhayaliṅgābhāve",
  "tika-s0104t:1376_4": "purisasaṇṭhānāva tattha brahmāno, na itthisaṇṭhānā”ti.",
  "tika-s0104t:1377_0": "88-92. Ākāsānañcāyatana-saddo idha bhaveyevāti āha “ākāsānañcāyatanabhava”nti. Etthāha",
  "tika-s0104t:1377_1": "– yuttaṃ tāva purimesu tīsu vādesu “kāyassa bhedā”ti vattuṃ pañcavokārabhavapariyāpannaṃ",
  "tika-s0104t:1377_2": "attabhāvamārabbha pavattattā tesaṃ vādānaṃ, catuvokārabhavapariyāpannaṃ pana attabhāvaṃ",
  "tika-s0104t:1377_3": "nissāya pavattesu catutthādīsu catūsu vādesu kasmā “kāyassa bhedā”ti vuttaṃ. Na hi",
  "tika-s0104t:1377_4": "arūpīnaṃ kāyo vijjati. Yo bhedoti vucceyyāti? Saccametaṃ, rūpattabhāve pana pavattavohāreneva",
  "tika-s0104t:1377_5": "diṭṭhigatiko arūpattabhāvepi kāyavohāraṃ āropetvā evamāha. Lokasmiñhi dissati aññatthabhūtopi",
  "tika-s0104t:1377_6": "vohāro tadaññatthasamāropito yathā taṃ “sasavisāṇaṃ, khaṃ puppha”nti. Yathā ca diṭṭhigatikā",
  "tika-s0104t:1377_7": "diṭṭhiyo paññapenti, tathāyeva bhagavāpi desetīti. Apica nāmakāyabhāvato phassādidhammasamūhabhūte",
  "tika-s0104t:1377_8": "arūpattabhāve kāyaniddeso daṭṭhabbo. Samūhaṭṭhenapi hi “kāyo”ti vuccati “hatthikāyo",
  "tika-s0104t:1377_9": "assakāyo”tiādīsu viya. Ettha ca kāmāvacaradevattabhāvādiniravasesavibhavapatiṭṭhāpakānaṃ",
  "tika-s0104t:1377_10": "dutiyādivādānaṃ aparantakappikabhāvo yutto hotu anāgataddhavisayattā tesaṃ vādānaṃ,",
  "tika-s0104t:1377_11": "kathaṃ pana diṭṭhigatikassa paccakkhabhūtamanussattabhāvāpagamapatiṭṭhāpakassa paṭhamavādassa",
  "tika-s0104t:1377_12": "aparantakappikabhāvo yujjeyya paccuppannaddhavisayattā tassa vādassa. Dutiyavādādīnañhi",
  "tika-s0104t:1377_13": "purimapurimavādasaṅgahitasseva attano anāgate taduttaribhavūpapannassa samucchedabodhanato",
  "tika-s0104t:1377_14": "yujjati aparantakappikatā, tathā ceva vuttaṃ “no ca kho bho ayaṃ attā ettāvatā sammā",
  "tika-s0104t:1377_15": "samucchinno hotī”tiādi yaṃ pana tattha vuttaṃ “atthi kho bho añño attā”ti, taṃ manussattabhāvādiheṭṭhimattabhāvavisesāpekkhāya",
  "tika-s0104t:1377_16": "vuttaṃ, na sabbathā aññabhāvato. Paṭhamavādassa pana anāgate taduttaribhavūpapannassa",
  "tika-s0104t:1377_17": "attano samucchedabodhanābhāvato, “atthi kho bho añño attā”ti ettha aññabhāvena aggahaṇato",
  "tika-s0104t:1377_18": "ca na yujjateva aparantakappikatāti? No na yujjati idhalokapariyāpannattepi paṭhamavādavisayassa",
  "tika-s0104t:1377_19": "anāgatakālikasseva tena adhippetattā. Paṭhamavādināpi hi idhalokapariyāpannassa attano",
  "tika-s0104t:1377_20": "paraṃ maraṇā ucchedo anāgatakālavaseneva adhippeto, tasmā cassa aparantakappikatāya na koci virodhoti.",
  "tika-s0104t:1378": "Diṭṭhadhammanibbānavādavaṇṇanā",
  "tika-s0104t:1379_0": "93. Ñāṇena daṭṭhabboti diṭṭho, diṭṭho ca so sabhāvaṭṭhena dhammo cāti diṭṭhadhammo,",
  "tika-s0104t:1379_1": "dassanabhūtena ñāṇena upaladdhasabhāvoti attho. So pana akkhānamindriyānaṃ abhimukhībhūto",
  "tika-s0104t:1379_2": "visayoyevāti vuttaṃ “paccakkhadhammo vuccatī”ti. Tattha yo anindriyavisayo, sopi",
  "tika-s0104t:1379_3": "supākaṭabhāvena indriyavisayo viya hotīti katvā tathā vuttanti daṭṭhabbaṃ, tenevāha",
  "tika-s0104t:1379_4": "“tattha tattha paṭiladdhattabhāvassetaṃ adhivacana”nti, tasmiṃ tasmiṃ bhave yathākammaṃ",
  "tika-s0104t:1379_5": "paṭilabhitabbattabhāvassa vācakaṃ padaṃ, nāmanti vā attho. Nibbānañcettha dukkhavūpasamanameva,",
  "tika-s0104t:1379_6": "na aggaphalaṃ, na ca asaṅkhatadhātu tesamavisayattāti āha “dukkhavūpasamana”nti.",
  "tika-s0104t:1379_7": "Diṭṭhadhammanibbāne pavatto vādo etesanti diṭṭhadhammanibbānavādātipi yujjati.",
  "tika-s0104t:1380_0": "94. Kāmanīyattā kāmā ca te anekāvayavānaṃ samūhabhāvato sattānañca bandhanato guṇā",
  "tika-s0104t:1380_1": "cāti kāmaguṇāti atthaṃ sandhāyāha “manāpiyarūpādīhī”tiādi. Yāva phoṭṭhabbārammaṇañcettha",
  "tika-s0104t:1380_2": "ādi-saddena saṅgaṇhāti. Suṭṭhu appitoti sammā ṭhapito. Ṭhapanā cettha allīyanāti",
  "tika-s0104t:1380_3": "āha “allīno”ti. Parito tattha tattha kāmaguṇesu yathāsakaṃ indriyāni cāreti gocaraṃ",
  "tika-s0104t:1380_4": "gaṇhāpetīti atthaṃ dassetuṃ “tesū”tiādi vuttaṃ, tenāha “ito cito ca upanetī”ti. Pari-saddavisiṭṭho",
  "tika-s0104t:1380_5": "vā idha cara-saddo kīḷāyanti vuttaṃ “palaḷatī”tiādi [laḷati (aṭṭhakathāyaṃ)]. Palaḷatīti",
  "tika-s0104t:1380_6": "hi pakārena laḷati, vilāsaṃ karotīti attho. “Ettha cā”tiādinā uttamakāmaguṇikānameva",
  "tika-s0104t:1380_7": "diṭṭhadhammanibbānaṃ paññapentīti dasseti. Mandhātumahārājavasavattīdevarājakāmaguṇā",
  "tika-s0104t:1380_8": "hi uttamatāya nidassitā, kasmāti āha “evarūpe”tiādi.",
  "tika-s0104t:1381_0": "95. Aññathābhāvāti kāraṇe nissakkavacanaṃ. Vuttanayenāti suttapadesu desitanayena,",
  "tika-s0104t:1381_1": "etena sokādīnamuppajjanākāraṃ dasseti. Ñātibhogarogasīladiṭṭhibyasanehi phuṭṭhassa",
  "tika-s0104t:1381_2": "cetaso abbhantaraṃ nijjhāyanaṃ socanaṃ antonijjhāyanaṃ, tadeva lakkhaṇametassāti",
  "tika-s0104t:1381_3": "antonijjhāyanalakkhaṇo. Tasmiṃ soke samuṭṭhānahetubhūte nissitaṃ tannissitaṃ. Bhusaṃ",
  "tika-s0104t:1381_4": "vilapanaṃ lālappanaṃ, tannissitameva lālappanaṃ, tadeva lakkhaṇamassāti tannissitalālappanalakkhaṇo.",
  "tika-s0104t:1381_5": "Pasādasaṅkhāte kāye nissitassa dukkhasahagatakāyaviññāṇassa paṭipīḷanaṃ kāyapaṭipīḷanaṃ,",
  "tika-s0104t:1381_6": "sasambhārakathanaṃ vā etaṃ yathā “dhanunā vijjhatī”ti tadupanissayassa vā aniṭṭharūpassa",
  "tika-s0104t:1381_7": "pacchā pavattanato “rūpakāyassa paṭipīḷana”ntipi vaṭṭati. Paṭighasampayuttassa manaso",
  "tika-s0104t:1381_8": "vihesanaṃ manovighātaṃ. Tadeva lakkhaṇamassāti sabbattha yojetabbaṃ. Ñātibyasanādinā",
  "tika-s0104t:1381_9": "phuṭṭhassa paridevanāyapi asakkuṇantassa antogatasokasamuṭṭhito bhuso āyāso upāyāso.",
  "tika-s0104t:1381_10": "So pana cetaso appasannākāro evāti āha “visādalakkhaṇo”ti. Sādanaṃ pasādanaṃ sādo,",
  "tika-s0104t:1381_11": "pasannatā. Anupasaggopi hi saddo saupasaggo viya yathāvuttassa atthassa bodhako yathā",
  "tika-s0104t:1381_12": "“gotrabhū”ti. Evaṃ sabbattha. Tato vigamanaṃ visādo, appasannabhāvo.",
  "tika-s0104t:1382_0": "96. Vitakkanaṃ vitakkitaṃ, taṃ panatthato vitakkova, tathā vicāritanti etthāpi, tena",
  "tika-s0104t:1382_1": "vuttaṃ “abhiniropanavasena pavatto vitakko”tiādi. Etenāti vitakkavicāre parāmasitvā",
  "tika-s0104t:1382_2": "karaṇaniddeso, hetuniddeso vā. Tenetamatthaṃ dīpeti “khobhakarasabhāvattā vitakkavicārānaṃ",
  "tika-s0104t:1382_3": "taṃsahitampi jhānaṃ tehi sauppīḷanaṃ viya hotī”ti, tenāha “sakaṇṭakaṃ [bhakaṇḍakaṃ",
  "tika-s0104t:1382_4": "(aṭṭhakathāyaṃ)] viya khāyatī”ti. Oḷārikabhāvo hi vitakkavicārasaṅkhātena kaṇṭakena",
  "tika-s0104t:1382_5": "saha pavattakathā. Kaṇṭakasahitabhāvo ca sauppīḷanatā eva, loke hi sakaṇṭakaṃ pharusakaṃ oḷārikanti vadanti.",
  "tika-s0104t:1383_0": "97. Pītigataṃ pītiyeva “diṭṭhigata”ntiādīsu viya gata-saddassa tabbhāvavuttito. Ayañhi",
  "tika-s0104t:1383_1": "saṃvaṇṇakānaṃ pakati, yadidaṃ anatthakapadaṃ, tulyādhikaraṇapadañca ṭhapetvā atthavaṇṇanā.",
  "tika-s0104t:1383_2": "Tathā hi tattha tattha dissati. “Yopanāti yo yādiso, nibbānadhātūti nibbāyanamatta”nti",
  "tika-s0104t:1383_3": "ca ādi. Yāya nimittabhūtāya ubbilāvanapītiyā uppannāya cittaṃ ubbilāvitaṃ nāma, sāyeva",
  "tika-s0104t:1383_4": "ubbilāvitattaṃ bhāvavācakassa nimitte pavattanato. Iti pītiyā uppannāya eva cittassa",
  "tika-s0104t:1383_5": "ubbilāvanato tassa ubbilāvitabhāvo pītiyā kato nāmāti āha “ubbilabhāvakaraṇa”nti.",
  "tika-s0104t:1384_0": "98. Ābhujanaṃ manasikaraṇaṃ ābhogo. Sammā anukkamena, punappunaṃ vā ārammaṇassa āhāro",
  "tika-s0104t:1384_1": "samannāhāro. Ayaṃ pana ṭīkāyaṃ vuttanayo – cittassa ābhuggabhāvo ārammaṇe abhinatabhāvo",
  "tika-s0104t:1384_2": "ābhogo. Sukhena hi cittaṃ ārammaṇe abhinataṃ hoti, na dukkhena viya apanataṃ, nāpi",
  "tika-s0104t:1384_3": "adukkhamasukhena viya anabhinataṃ, anapanatañcāti. Ettha ca “manuññabhojanādīsu khuppipāsādiabhibhūtassa",
  "tika-s0104t:1384_4": "viya kāmehi viveciyamānassa upādārammaṇapatthanāvisesato abhivaḍḍhati, manuññabhojanaṃ",
  "tika-s0104t:1384_5": "bhuttāvino viya pana uḷārakāmarasassa yāvadatthaṃ nicitassa sahitassa bhuttakāmatāya",
  "tika-s0104t:1384_6": "kāmesu pātabyatā na hoti, visayānabhigiddhanato visayehi dummociyehi jalūkā viya",
  "tika-s0104t:1384_7": "sayameva muccatī”ti ca ayoniso ummujjitvā kāmaguṇasantappitatāya saṃsāradukkhavūpasamaṃ",
  "tika-s0104t:1384_8": "byākāsi paṭhamavādī. Kāmādīnaṃ ādīnavadassitāya, paṭhamādijhānasukhassa santabhāvadassitāya",
  "tika-s0104t:1384_9": "ca paṭhamādijhānasukhatittiyā saṃsāradukkhupacchedaṃ byākaṃsu dutiyādivādino. Idhāpi",
  "tika-s0104t:1384_10": "ucchedavādeva vuttappakāro vicāro yathāsambhavaṃ ānetvā vattabbo. Ayaṃ panettha viseso",
  "tika-s0104t:1384_11": "– ekasmimpi attabhāve pañca vādā labbhanti. Paṭhamavāde yadi kāmaguṇasamappito attā,",
  "tika-s0104t:1384_12": "evaṃ so diṭṭhadhammanibbānappatto. Dutiyādivādesu yadi paṭhamavādasaṅgahito soyeva",
  "tika-s0104t:1384_13": "attā paṭhamajjhānādisamaṅgī, evaṃ sati diṭṭhadhammanibbānappattoti. Teneva hi ucchedavāde",
  "tika-s0104t:1384_14": "viya idha pāḷiyaṃ “añño attā”ti aññaggahaṇaṃ na kataṃ. Kathaṃ pana accantanibbānapaññāpakassa",
  "tika-s0104t:1384_15": "attano diṭṭhadhammanibbānavādassa sassatadiṭṭhiyā saṅgaho, na ucchedadiṭṭhiyāti?",
  "tika-s0104t:1384_16": "Taṃtaṃsukhavisesasamaṅgitāpaṭiladdhena bandhavimokkhena suddhassa attano sakarūpeneva",
  "tika-s0104t:1384_17": "avaṭṭhānadīpanato. Tesañhi tathāpaṭiladdhena kammabandhavimokkhena suddho hutvā diṭṭhadhammanibbānappatto",
  "tika-s0104t:1384_18": "attā sakarūpeneva avaṭṭhāsīti laddhi. Tathā hi pāḷiyaṃ “ettāvatā kho bho ayaṃ attā",
  "tika-s0104t:1384_19": "paramadiṭṭhadhammanibbānaṃ patto hotī”ti sassatabhāvañāpakacchāyāya eva tesaṃ vādadassanaṃ katanti.",
  "tika-s0104t:1385_0": "“Ettāvatā”tiādinā pāḷiyatthasampiṇḍanaṃ. Tattha yāsanti yathāvuttānaṃ diṭṭhīnaṃ aniyamaniddesavacanaṃ.",
  "tika-s0104t:1385_1": "Tassa imā dvāsaṭṭhi diṭṭhiyo kathitāti niyamanaṃ, niyatānapekkhavacanaṃ vā etaṃ “yaṃ",
  "tika-s0104t:1385_2": "sandhāya vutta”nti āgataṭṭhāne viya. Sesāti pañcapaññāsa diṭṭhiyo. Tāsu antānantikavādādīnaṃ",
  "tika-s0104t:1385_3": "sassatadiṭṭhisaṅgahabhāvo tattha tattha pakāsitoyeva. Kiṃ panettha kāraṇaṃ, pubbantāparantā",
  "tika-s0104t:1385_4": "eva diṭṭhābhinivesassa visayabhāvena dassitā, na pana tadubhayamekajjhanti? Asambhavo",
  "tika-s0104t:1385_5": "evettha kāraṇaṃ. Na hi pubbantāparantesu viya tadubhayavinimutte majjhante diṭṭhikappanā",
  "tika-s0104t:1385_6": "sambhavati tadubhayantaramattena ittarakālattā. Atha pana paccuppannattabhāvo tadubhayavemajjhaṃ,",
  "tika-s0104t:1385_7": "evaṃ sati diṭṭhikappanākkhamo tassa ubhayasabhāvo pubbantāparantesuyeva antogadhoti",
  "tika-s0104t:1385_8": "kathaṃ tadubhayamekajjhaṃ adassitaṃ siyā. Atha vā pubbantāparantavantatāya “pubbantāparanto”ti",
  "tika-s0104t:1385_9": "majjhanto vuccati, sopi “pubbantakappikā ca aparantakappikā ca pubbantāparantakappikā",
  "tika-s0104t:1385_10": "cā”ti upari vadantena bhagavatā pubbantāparantehi visuṃ katvā vuttoyevāti daṭṭhabbo.",
  "tika-s0104t:1385_11": "Aṭṭhakathāyampi “sabbepi te pubbantāparantakappike”ti etena sāmaññaniddesena, ekasesena",
  "tika-s0104t:1385_12": "vā saṅgahitoti veditabbaṃ. Aññathā hi saṅkaḍḍhitvā vuttavacanassa niravasesasaṅkaḍḍhanābhāvato",
  "tika-s0104t:1385_13": "anatthakatā āpajjeyyāti. Ke pana te pubbantāparantakappikāti? Ye antānantikā hutvā",
  "tika-s0104t:1385_14": "diṭṭhadhammanibbānavādāti evamādinā ubhayasambandhābhinivesino veditabbā.",
  "tika-s0104t:1386_0": "100-104. “Idānī”tiādinā appanāvacanadvayassa visesaṃ dasseti. Tattha ekajjhanti rāsikaraṇatthe",
  "tika-s0104t:1386_1": "nipāto. Ekadhā karotīti ekajjhantipi neruttikā, bhāvanapuṃsakañcetaṃ. Iti-saddo idamattho,",
  "tika-s0104t:1386_2": "iminā pakārena pucchitvā vissajjesīti attho. Ajjhāsayanti sassatucchedavasena diṭṭhijjhāsayaṃ.",
  "tika-s0104t:1386_3": "Tadubhayavasena hi sattānaṃ saṃkilesapakkhe duvidho ajjhāsayo. Tathā hi vuttaṃ –",
  "tika-s0104t:1387": "“Sassatucchedadiṭṭhi ca, khanti cevānulomikā;",
  "tika-s0104t:1388": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-s0104t:1389_0": "Tañca bhagavā aparimāṇāsu lokadhātūsu aparimāṇānaṃ sattānaṃ aparimāṇe eva ñeyyavisese",
  "tika-s0104t:1389_1": "uppajjanavasena anekabhedabhinnampi “cattāro janā sassatavādā”tiādinā dvāsaṭṭhiyā",
  "tika-s0104t:1389_2": "pabhedehi saṅgaṇhanavasena sabbaññutaññāṇena paricchinditvā dassento pamāṇabhūtāya",
  "tika-s0104t:1389_3": "tulāya dhārayamāno viya hotīti āha “tulāya tulayanto viyā”ti. Tathā hi vakkhati “antojālīkatā”tiādi",
  "tika-s0104t:1389_4": "“sinerupādato vālukaṃ uddharanto viyā”ti pana etena sabbaññutaññāṇato aññassa ñāṇassa",
  "tika-s0104t:1389_5": "imissā desanāya asakkuṇeyyataṃ dasseti paramagambhīratāvacanato.",
  "tika-s0104t:1390_0": "Ettha ca “sabbe te imeheva dvāsaṭṭhiyā vatthūhi, etesaṃ vā aññatarena, natthi ito",
  "tika-s0104t:1390_1": "bahiddhā”ti vacanato, pubbantakappikādittayavinimuttassa ca kassaci diṭṭhigatikassa",
  "tika-s0104t:1390_2": "abhāvato yāni tāni sāmaññaphalādisuttantaresu vuttappakārāni akiriyāhetukanatthikavādādīni,",
  "tika-s0104t:1390_3": "yāni ca issarapakatipajāpatipurisakālasabhāvaniyatiyadicchāvādādippabhedāni diṭṭhigatāni",
  "tika-s0104t:1390_4": "bahiddhāpi dissamānāni, tesaṃ ettheva saṅgahato antogadhatā veditabbā. Kathaṃ? Akiriyavādo",
  "tika-s0104t:1390_5": "tāva “vañjho kūṭaṭṭho”tiādinā kiriyābhāvadīpanato sassatavāde antogadho, tathā “sattime",
  "tika-s0104t:1390_6": "kāyā”tiādi nayappavatto pakudhavādo, “natthi hetu natthi paccayo sattānaṃ saṃkilesāyā”tiādi",
  "tika-s0104t:1390_7": "nayappavatto ahetukavādo ca adhiccasamuppannavāde. “Natthi paro loko”tiādi nayappavatto",
  "tika-s0104t:1390_8": "natthikavādo ucchedavāde. Tathā hi tattha “kāyassa bhedā ucchijjatī”tiādi vuttaṃ.",
  "tika-s0104t:1390_9": "Paṭhamena ādi-saddena nigaṇṭhavādādayo saṅgahitā.",
  "tika-s0104t:1391_0": "Yadipi pāḷiyaṃ nāṭaputtavādabhāvena cātuyāmasaṃvaro āgato, tathāpi sattavatātikkamena",
  "tika-s0104t:1391_1": "vikkhepavāditāya nāṭaputtavādopi sañcayavādo viya amarāvikkhepavādesu antogadho.",
  "tika-s0104t:1391_2": "“Taṃ jīvaṃ taṃ sarīraṃ, aññaṃ jīvaṃ aññaṃ sarīra”nti evaṃpakārā vādā pana “rūpī attā",
  "tika-s0104t:1391_3": "hoti arogo paraṃ maraṇā”tiādivādesu saṅgahaṃ gacchanti. “Hoti tathāgato paraṃ maraṇā,",
  "tika-s0104t:1391_4": "atthi sattā opapātikā”ti evaṃpakārā sassatavāde. “Na hoti tathāgato paraṃ maraṇā,",
  "tika-s0104t:1391_5": "natthi sattā opapātikā”ti evaṃpakārā ucchedavāde. “Hoti ca na hoti ca tathāgato paraṃ",
  "tika-s0104t:1391_6": "maraṇā, atthi ca natthi ca sattā opapātikā”ti evaṃpakārā ekaccasassatavāde. “Neva",
  "tika-s0104t:1391_7": "hoti na na hoti tathāgato paraṃ maraṇā, nevatthi na natthi sattā opapātikā”ti evaṃpakārā",
  "tika-s0104t:1391_8": "amarāvikkhepavāde. Issarapakatipajāpatipurisakālavādā ekaccasassatavāde. Kaṇādavādo,",
  "tika-s0104t:1391_9": "sabhāvaniyatiyadicchāvādā ca adhiccasamuppannavāde saṅgahaṃ gacchanti. Iminā nayena",
  "tika-s0104t:1391_10": "suttantaresu, bahiddhā ca aññatitthiyasamaye dissamānānaṃ diṭṭhigatānaṃ imāsuyeva",
  "tika-s0104t:1391_11": "dvāsaṭṭhiyā diṭṭhīsu antogadhatā veditabbā. Te pana tattha tatthāgatanayena vuccamānā",
  "tika-s0104t:1391_12": "ganthavitthārakarā, atitthe ca pakkhandanamiva hotīti na vitthārayimha. Idha pāḷiyaṃ",
  "tika-s0104t:1391_13": "atthavicāraṇāya aṭṭhakathāyaṃ anuttānatthapakāsanameva hi amhākaṃ bhāroti.",
  "tika-s0104t:1392_0": "“Evamayaṃ yathānusandhivasena desanā āgatā”ti vacanappasaṅgena suttassānusandhayo",
  "tika-s0104t:1392_1": "vibhajituṃ “tayo hī”tiādimāha. Atthantaranisedhanatthañhi visesaniddhāraṇaṃ. Tattha",
  "tika-s0104t:1392_2": "anusandhanaṃ anusandhi, sambandhamattaṃ, yaṃ desanāya kāraṇaṭṭhena “samuṭṭhāna”ntipi",
  "tika-s0104t:1392_3": "vuccati. Pucchādayo hi desanāya bāhirakāraṇaṃ tadanurūpena desanāpavattanato. Taṃsambandhopi",
  "tika-s0104t:1392_4": "tannissitattā kāraṇameva. Abbhantarakāraṇaṃ pana mahākaruṇādesanāñāṇādayo. Ayamattho",
  "tika-s0104t:1392_5": "upari āvi bhavissati. Pucchāya kato anusandhi pucchānusandhi, pucchaṃ anusandhiṃ",
  "tika-s0104t:1392_6": "katvā desitattā suttassa sambandho pucchāya kato nāma hoti. Pucchāsaṅkhāto anusandhi",
  "tika-s0104t:1392_7": "pucchānusandhītipi yujjati. Pucchānissitena hi anusandhinā tannissayabhūtā pucchāpi",
  "tika-s0104t:1392_8": "gahitāti. Atha vā anusandhahatīti anusandhi, pucchāsaṅkhāto anusandhi etassāti pucchānusandhi,",
  "tika-s0104t:1392_9": "taṃtaṃsuttapadeso. Pucchāya vā anusandhīyatīti pucchānusandhi, pucchaṃ vacanasambandhaṃ",
  "tika-s0104t:1392_10": "katvā desito taṃsamuṭṭhāniko taṃtaṃsuttapadesova. Ajjhāsayānusandhimhipi eseva nayo.",
  "tika-s0104t:1392_11": "Anusandhīyatīti anusandhi, yo yo anusandhi, anusandhino anurūpaṃ vā yathānusandhi.",
  "tika-s0104t:1393_0": "Pucchāya, ajjhāsayena ca ananusandhiko ādimhi desitadhammassa anurūpadhammavasena",
  "tika-s0104t:1393_1": "vā tappaṭipakkhadhammavasena vā pavatto uparisuttapadeso. Tathā hi so “yena pana",
  "tika-s0104t:1393_2": "dhammena…pe… kakacūpamā āgatā”tiādinā aṭṭhakathāyaṃ vutto, yathāpāḷimayaṃ vibhāgoti",
  "tika-s0104t:1393_3": "dasseti “tatthā”tiādinā. Tattha “evaṃ vutte nando gopālako bhagavantaṃ etadavocā”ti",
  "tika-s0104t:1393_4": "paṭhanti, taṃ na sundaraṃ sutte tathā abhāvato. “Evaṃ vutte nandagopālakasutte bhagavantaṃ",
  "tika-s0104t:1393_5": "etadavocā”ti pana paṭhitabbaṃ tasmiṃ sutte “aññataro bhikkhu bhagavantaṃ etadavocā”ti",
  "tika-s0104t:1393_6": "atthassa upapattito. Idañhi saṃyuttāgamavare saḷāyatanavagge saṅgītasuttaṃ. Gaṅgāya",
  "tika-s0104t:1393_7": "vuyhamānaṃ dārukkhandhaṃ upamaṃ katvā saddhāpabbajite kulaputte desite nando gopālako",
  "tika-s0104t:1393_8": "“ahamimaṃ paṭipattiṃ pūressāmī”ti bhagavato santike pabbajjaṃ, upasampadañca gahetvā",
  "tika-s0104t:1393_9": "tathāpaṭipajjamāno nacirasseva arahattaṃ patto. Tasmā “nandagopālakasutta”nti paññāyittha.",
  "tika-s0104t:1393_10": "“Kiṃ nu kho bhante”tiādīni pana aññataroyeva bhikkhu avoca. Vuttañhi tattha “evaṃ",
  "tika-s0104t:1393_11": "vutte aññataro bhikkhu bhagavantaṃ etadavoca ‘kiṃ nu kho bhante, orimaṃ tīra’ntiādi”.",
  "tika-s0104t:1394_0": "Tatrāyamattho – evaṃ vutteti “sace kho bhikkhave, dārukkhandho na orimaṃ tīraṃ upagacchatī”tiādinā",
  "tika-s0104t:1394_1": "gaṅgāya vuyhamānaṃ dārukkhandhaṃ upamaṃ katvā saddhāpabbajite kulaputte desite. Bhagavantaṃ",
  "tika-s0104t:1394_2": "etadavocāti anusandhikusalatāya “kiṃ nu kho bhante”tiādivacanamavoca. Tathāgato hi",
  "tika-s0104t:1394_3": "“imissaṃ parisati nisinno anusandhi kusalo atthi, so maṃ pañhaṃ pucchissatī”ti ettakeneva",
  "tika-s0104t:1394_4": "desanaṃ niṭṭhāpesi. Orimaṃ tīranti orimabhūtaṃ tīraṃ. Tathā pārimaṃ tīranti. Majjhe",
  "tika-s0104t:1394_5": "saṃsīdoti vemajjhe saṃsīdanaṃ nimmujjanaṃ. Thale ussādoti jalamajjhe uṭṭhite thalasmiṃ",
  "tika-s0104t:1394_6": "ussārito āruḷho. Manussaggāhoti manussānaṃ sambandhībhūtānaṃ, manussehi vā gahaṇaṃ.",
  "tika-s0104t:1394_7": "Tathā amanussaggāhoti āvaṭṭaggāhoti udakāvaṭṭena gahaṇaṃ. Antopūtīti vakkahadayādīsu",
  "tika-s0104t:1394_8": "apūtikassāpi guṇānaṃ pūtibhāvena abbhantaraṃpūtīti.",
  "tika-s0104t:1395_0": "“Atha kho aññatarassa bhikkhuno”tiādi majjhimāgamavare uparipaṇṇāsake mahāpuṇṇamasuttaṃ",
  "tika-s0104t:1395_1": "tatrāyamattho – iti kirāti ettha kira-saddo aruciyaṃ, tena bhagavato yathādesitāya",
  "tika-s0104t:1395_2": "attasuññatāya attano aruciyabhāvaṃ dīpeti. Bhoti dhammālapanaṃ, ambho sabhāvadhammāti",
  "tika-s0104t:1395_3": "attho. Yadi rūpaṃ anattā…pe… viññāṇaṃ anattā. Evaṃ satīti sapāṭhasesayojanā. Anattakatānīti",
  "tika-s0104t:1395_4": "attanā na katāni, anattabhūtehi vā khandhehi katāni. Kamattānaṃ phusissantīti kīdisamattabhāvaṃ",
  "tika-s0104t:1395_5": "phusissanti. Asati attani khandhānañca khaṇikattā tāni kammāni kaṃ nāma attānaṃ attano",
  "tika-s0104t:1395_6": "phalena phusissanti, ko kammaphalaṃ paṭisaṃvedissatīti vuttaṃ hoti. Tassa bhikkhuno",
  "tika-s0104t:1395_7": "cetoparivitakkaṃ attano cetasā ceto – pariyañāṇasampayuttena sabbaññutaññāṇasampayuttena",
  "tika-s0104t:1395_8": "vā aññāya jānitvāti sambandho.",
  "tika-s0104t:1396_0": "Avidvāti sutādivirahena ariyadhammassa akovidatāya apaṇḍito. Vidvāti hi paṇḍitādhivacanaṃ",
  "tika-s0104t:1396_1": "vidati jānātīti katvā. Avijjāgatoti avijjāya upagato, ariyadhamme avinītatāya appahīnāvijjoti",
  "tika-s0104t:1396_2": "attho. Taṇhādhipateyyena cetasāti “yadi ahaṃ nāma koci natthi, evaṃ sati mayā katassa",
  "tika-s0104t:1396_3": "kammassa phalaṃ ko paṭisaṃvedeti, sati pana tasmiṃ siyā kammaphalūpabhogo”ti taṇhādhipatito",
  "tika-s0104t:1396_4": "āgatena attavādupādānasahagatena cetasā. Atidhāvitabbanti atikkamitvā dhāvitabbaṃ.",
  "tika-s0104t:1396_5": "Idaṃ vuttaṃ hoti – khaṇikattepi saṅkhārānaṃ yasmiṃ santāne kammaṃ kataṃ, tattheva",
  "tika-s0104t:1396_6": "phalūpapattito dhammapuñjamattasseva siddhe kammaphalasambandhe ekattanayaṃ micchā",
  "tika-s0104t:1396_7": "gahetvā ekena kārakavedakabhūtena bhavitabbaṃ, aññathā kammakammaphalānamasambandho",
  "tika-s0104t:1396_8": "siyāti attattaniyasuññatāpakāsanaṃ satthusāsanaṃ atikkamitabbaṃ maññeyyāti. Idāni",
  "tika-s0104t:1396_9": "anatidhāvitabbataṃ vibhāvetuṃ “taṃ kiṃ maññathā”tiādimāha.",
  "tika-s0104t:1397_0": "Upari desanāti desanāsamuṭṭhānadhammadīpikāya heṭṭhimadesanāya upari pavattitā desanā.",
  "tika-s0104t:1397_1": "Desanāsamuṭṭhānadhammassa anurūpapaṭipakkhadhammappakāsanavasena duvidhesu yathānusandhīsu",
  "tika-s0104t:1397_2": "anurūpadhammappakāsanavasena yathānusandhidassanametaṃ “upari cha abhiññā āgatā”ti.",
  "tika-s0104t:1397_3": "Tadavasesaṃ pana sabbampi paṭipakkhadhammappakāsanavasena. Majjhimāgamavare mūlapaṇṇāsakeyeva",
  "tika-s0104t:1397_4": "cetāni suttāni. Kilesenāti “lobho cittassa upakkileso”tiādinā kilesavasena. Bhaṇḍanenāti",
  "tika-s0104t:1397_5": "vivādena. Akkhantiyāti kopena. Kakacūpamāti kharapantiupamā. Imasmimpīti pi-saddo",
  "tika-s0104t:1397_6": "apekkhāyaṃ “ayampi pārājiko”tiādīsu viya, sampiṇḍane vā, tena yathā vatthasuttādīsu",
  "tika-s0104t:1397_7": "paṭipakkhadhammappakāsanavasena yathānusandhi, evaṃ imasmimpi brahmajāleti apekkhanaṃ,",
  "tika-s0104t:1397_8": "sampiṇḍanaṃ vā karoti. Tathā hi niccasārādipaññāpakānaṃ diṭṭhigatānaṃ vasena uṭṭhitāyaṃ",
  "tika-s0104t:1397_9": "desanā niccasārādisuññatāpakāsanena niṭṭhāpitāti. “Tenā”tiādinā yathāvuttasaṃvaṇṇanāya guṇaṃ dasseti.",
  "tika-s0104t:1398": "Paritassitavipphanditavāravaṇṇanā",
  "tika-s0104t:1399_0": "105-117. Mariyādavibhāgadassanatthanti diṭṭhigatikānaṃ taṇhādiṭṭhiparāmāsassa tathāgatānaṃ",
  "tika-s0104t:1399_1": "jānanapassanena, sassatādimicchādassanassa ca sammādassanena saṅkarābhāva-vibhāgappakāsanatthaṃ.",
  "tika-s0104t:1399_2": "Taṇhādiṭṭhiparāmāsoyeva tesaṃ, na tu tathāgatānamiva yathābhūtaṃ jānanapassanaṃ.",
  "tika-s0104t:1399_3": "Taṇhādiṭṭhivipphandanamevetaṃ micchādassanavedayitaṃ, na tu sotāpannassa sammādassanavedayitamiva",
  "tika-s0104t:1399_4": "niccalanti ca hi imāya desanāya mariyādavibhāgaṃ dasseti. Tena vakkhati “yena diṭṭhiassādena…pe…",
  "tika-s0104t:1399_5": "taṃ vedayita”nti, “diṭṭhisaṅkhātena ceva…pe… dassetī”ti ca. “Tadapī”ti vuttattā yena",
  "tika-s0104t:1399_6": "somanassajātā paññapentīti attho labbhatīti dassetuṃ “yenā”tiādi vuttaṃ. Sāmatthiyato",
  "tika-s0104t:1399_7": "hi avagatatthassevettha ta-saddena parāmasanaṃ. Diṭṭhiassādenāti diṭṭhiyā paccayabhūtena",
  "tika-s0104t:1399_8": "assādena. “Diṭṭhisukhenā”tiādi tasseva vevacanaṃ. Ajānantānaṃ apassantānaṃ tesaṃ",
  "tika-s0104t:1399_9": "bhavantānaṃ samaṇabrāhmaṇānaṃ tadapi vedayitaṃ taṇhāgatānaṃ vedayitanti sambandho.",
  "tika-s0104t:1400_0": "“Yathābhūtadhammānaṃ sabhāva”nti ca avisesena vuttaṃ. Na hi saṅkhatadhammasabhāvaṃ",
  "tika-s0104t:1400_1": "ajānanamattena micchā abhinivisanti. Sāmaññajotanā ca visese avatiṭṭhati. Tasmāyamettha",
  "tika-s0104t:1400_2": "visesayojanā kātabbā – “sassato attā ca loko cā”ti idaṃ diṭṭhiṭṭhānaṃ evaṃgahitaṃ",
  "tika-s0104t:1400_3": "evaṃparāmaṭṭhaṃ evaṃgatikaṃ hoti evaṃabhisamparāyanti yathābhūtamajānantānaṃ apassantānaṃ",
  "tika-s0104t:1400_4": "atha vā yasmiṃ vedayite avītataṇhatāya evaṃdiṭṭhigataṃ upādīyati, taṃ vedayitaṃ samudayaatthaṅgamādito",
  "tika-s0104t:1400_5": "yathābhūtamajānantānaṃ apassantānanti. Evaṃ visesayojanāya hi yathā anāvaraṇañāṇasamantacakkhūhi",
  "tika-s0104t:1400_6": "tathāgatānaṃ yathābhūtamettha jānanaṃ, passanañca hoti, na evaṃ diṭṭhigatikānaṃ,",
  "tika-s0104t:1400_7": "atha kho tesaṃ taṇhādiṭṭhiparāmāsoyevāti imamatthaṃ imāya desanāya dassetīti pākaṭaṃ",
  "tika-s0104t:1400_8": "hoti. Evampi cāyaṃ desanā mariyādavibhāgadassanatthaṃ jātā.",
  "tika-s0104t:1401_0": "Vedayitanti “sassato attā ca loko cā”ti diṭṭhipaññāpanavasena pavattaṃ diṭṭhissādasukhapariyāyena",
  "tika-s0104t:1401_1": "vuttaṃ, tadapi anubhavanaṃ. Taṇhāgatānanti taṇhāya upagatānaṃ, pavattānaṃ vā tadeva",
  "tika-s0104t:1401_2": "vuttinayena vivarati “kevalaṃ…pe… vedayita”nti. Tañca kho panetanti ca yathāvuttaṃ",
  "tika-s0104t:1401_3": "vedayitameva paccāmasati, tenetaṃ dīpeti – “tadapi vedayitaṃ taṇhāgatānaṃ vedayitamevā”ti",
  "tika-s0104t:1401_4": "vacchinditvā “tadapi vedayitaṃ paritassitavipphanditamevā”ti puna sambandho kātabboti.",
  "tika-s0104t:1401_5": "Tadapi tāva na sampāpuṇātīti heṭṭhimaparicchedena mariyādavibhāgaṃ dassetuṃ “na sotāpannassa",
  "tika-s0104t:1401_6": "dassanamiva niccala”nti vuttaṃ. Dassananti ca sammādassanasukhaṃ, maggaphalasukhanti",
  "tika-s0104t:1401_7": "vuttaṃ hoti. Kuto cāyamattho labbhatīti eva-saddasāmatthiyato. “Paritassitavipphanditamevā”ti",
  "tika-s0104t:1401_8": "hi vuttena maggaphalasukhaṃ viya avipphanditaṃ hutvā ekarūpe avatiṭṭhati, atha kho",
  "tika-s0104t:1401_9": "taṃ vaṭṭāmisabhūtaṃ diṭṭhitaṇhāsallānuviddhatāya sauppīḷattā vipphanditamevāti attho",
  "tika-s0104t:1401_10": "āpanno hoti, tenevāha “paritassitenā”tiādi. Ayamettha aṭṭhakathāmuttako sasambandhanayo.",
  "tika-s0104t:1402_0": "Evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni",
  "tika-s0104t:1402_1": "dassetuṃ “tatra bhikkhave”tiādikā desanā āraddhā. Sabbesañhi diṭṭhigatānaṃ vedanā,",
  "tika-s0104t:1402_2": "avijjā, taṇhā ca avisiṭṭhakāraṇaṃ. Tattha tadapīti “sassataṃ attānañca lokañca paññapentī”ti",
  "tika-s0104t:1402_3": "ettha yadetaṃ “sassato attā ca loko cā”ti paññāpanahetubhūtaṃ sukhādibhedaṃ tividhampi",
  "tika-s0104t:1402_4": "vedayitaṃ, tadapi yathākkamaṃ dukkhasallāniccato, avisesena samudayatthaṅgamassādādīnavanissaraṇato",
  "tika-s0104t:1402_5": "vā yathābhūtamajānantānaṃ apassantānaṃ hoti, tato eva ca sukhādipatthanāsambhavato,",
  "tika-s0104t:1402_6": "taṇhāya ca upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva.",
  "tika-s0104t:1402_7": "“Asati attani ko vedanaṃ anubhavatī”ti kāyavacīdvāresu diṭṭhiyā copanappattimattameva,",
  "tika-s0104t:1402_8": "na pana diṭṭhiyā paññapetabbo koci dhammo sassato atthīti adhippāyoti. Ekaccasassatādīsupi esa nayo.",
  "tika-s0104t:1403": "Phassapaccayavāravaṇṇanā",
  "tika-s0104t:1404_0": "118. Paramparapaccayadassanatthanti yaṃ diṭṭhiyā mūlakāraṇaṃ, tassāpi kāraṇaṃ, puna",
  "tika-s0104t:1404_1": "tassapi kāraṇanti evaṃ paccayaparamparadassanatthaṃ. Yena hi taṇhāparitassitena etāni",
  "tika-s0104t:1404_2": "diṭṭhigatāni pavattanti, tassa vedayitaṃ paccayo, vedayitassāpi phasso paccayoti",
  "tika-s0104t:1404_3": "evaṃ paccayaparamparavibhāvinī ayaṃ desanā. Kimatthiyaṃ pana paccayaparamparadassananti",
  "tika-s0104t:1404_4": "ce? Atthantaraviññāpanatthaṃ. Tena hi yathā diṭṭhisaṅkhāto paññāpanadhammo, tappaccayadhammā",
  "tika-s0104t:1404_5": "ca yathāsakaṃ paccayavaseneva uppajjanti, na paccayehi vinā, evaṃ paññapetabbadhammāpi",
  "tika-s0104t:1404_6": "rūpavedanādayo, na ettha koci sassato attā vā loko vāti evamatthantaraṃ viññāpitaṃ",
  "tika-s0104t:1404_7": "hoti. Taṇhādiṭṭhipariphanditaṃ tadapi vedayitaṃ diṭṭhikāraṇabhūtāya taṇhāya paccayabhūtaṃ",
  "tika-s0104t:1404_8": "phassapaccayā hotīti attho.",
  "tika-s0104t:1405_0": "131. Tassa paccayassāti tassa phassasaṅkhātassa paccayassa. Diṭṭhivedayite diṭṭhiyā",
  "tika-s0104t:1405_1": "paccayabhūte vedayite, phassapadhānehi attano paccayehi nipphādetabbe. Sādhetabbe",
  "tika-s0104t:1405_2": "cetaṃ bhummaṃ. Balavabhāvadassanatthanti balavakāraṇabhāvadassanatthaṃ. Tathā hi",
  "tika-s0104t:1405_3": "vināpi cakkhādivatthūhi, sampayuttadhammehi ca kehici vedanā uppajjati, na pana kadācipi",
  "tika-s0104t:1405_4": "phassena vinā, tasmā phasso vedanāya balavakāraṇaṃ. Na kevalaṃ vedanāya eva, atha",
  "tika-s0104t:1405_5": "kho sesasampayuttadhammānampi. Sannihitopi hi visayo sace cittuppādo phusanākāravirahito",
  "tika-s0104t:1405_6": "hoti, na tassa ārammaṇapaccayo bhavatīti phasso sabbesampi sampayuttadhammānaṃ visesapaccayo.",
  "tika-s0104t:1405_7": "Tathā hi bhagavatā dhammasaṅgaṇīpakaraṇe cittuppādaṃ vibhajantena “phasso hotī”ti",
  "tika-s0104t:1405_8": "phassasseva paṭhamamuddharaṇaṃ kataṃ, vedanāya pana sātisayamadhiṭṭhānapaccayo eva.",
  "tika-s0104t:1405_9": "“Paṭisaṃvedissantī”ti vuttattā “tadapī”ti etthādhikāroti āha “taṃ vedayita”nti. Gamyamānatthassa",
  "tika-s0104t:1405_10": "vā-saddassa payogaṃ pati kāmacārattā, lopattā, sesattāpi ca esa na payutto. Evamīdisesu. Hoti cettha –",
  "tika-s0104t:1406": "“Gamyamānādhikārato, lopato sesato cāti;",
  "tika-s0104t:1407": "Kāraṇehi catūhipi, na katthaci ravo yutto”ti.",
  "tika-s0104t:1408": "“Yathā hī”tiādinā phassassa balavakāraṇatādassanena tadatthaṃ samattheti. Tattha patatoti patantassa. Thūṇāti upatthambhakadārussetaṃ adhivacanaṃ.",
  "tika-s0104t:1409": "Diṭṭhigatikādhiṭṭhānavaṭṭakathāvaṇṇanā",
  "tika-s0104t:1410_0": "144. Kiñcāpi imasmiṃ ṭhāne pāḷiyaṃ vedayitamanāgataṃ, heṭṭhā pana tīsupi vāresu adhikatattā,",
  "tika-s0104t:1410_1": "upari ca “phussa phussa paṭisaṃvedentī”ti vakkhamānattā vedayitamevettha padhānanti",
  "tika-s0104t:1410_2": "āha “sabbadiṭṭhivedayitāni sampiṇḍetī”ti. “Yepi te”ti tattha tattha āgatassa ca pi-saddassa",
  "tika-s0104t:1410_3": "atthaṃ sandhāya “sampiṇḍetī”ti vuttaṃ. Ye te samaṇabrāhmaṇā sassatavādā…pe… sabbepi",
  "tika-s0104t:1410_4": "te chahi phassāyatanehi phussa phussa paṭisaṃvedentīti hi vedayitakiriyāvasena taṃtaṃdiṭṭhigatikānaṃ",
  "tika-s0104t:1410_5": "sampiṇḍitattā vedayitasampiṇḍanameva jātaṃ. Sabbampi hi vākyaṃ kiriyāpadhānanti.",
  "tika-s0104t:1410_6": "Upari phasse pakkhipanatthāyāti “chahi phassāyatanehī”ti vutte upari phasse pakkhipanatthaṃ,",
  "tika-s0104t:1410_7": "pakkhipanañcettha vedayitassa phassapaccayatādassanameva. “Chahi phassāyatanehi phussa",
  "tika-s0104t:1410_8": "phussa paṭisaṃvedentī”ti iminā hi chahi ajjhattikāyatanehi chaḷārammaṇapaṭisaṃvedanaṃ",
  "tika-s0104t:1410_9": "ekantato chaphassahetukamevāti dassitaṃ hoti, tena vuttaṃ “sabbe te”tiādi.",
  "tika-s0104t:1411_0": "Kambojoti evaṃnāmakaṃ raṭṭhaṃ. Tathā dakkhiṇāpatho. “Sañjātiṭṭhāne”ti iminā sañjāyanti",
  "tika-s0104t:1411_1": "etthāti adhikaraṇattho sañjāti-saddoti dasseti. Evaṃ samosaraṇa-saddo. Āyatana-saddopi",
  "tika-s0104t:1411_2": "tadubhayatthe. Āyataneti samosaraṇabhūte catumahāpathe. Nanti mahānigrodharukkhaṃ.",
  "tika-s0104t:1411_3": "Idañhi aṅguttarāgame pañcanipāte saddhānisaṃsasuttapadaṃ. Tattha ca seyyathāpi bhikkhave",
  "tika-s0104t:1411_4": "subhūmiyaṃ catumahāpathe mahānigrodho samantā pakkhīnaṃ paṭisaraṇaṃ hotī”ti tanniddeso",
  "tika-s0104t:1411_5": "vutto. Sati satiāyataneti satisaṅkhāte kāraṇe vijjamāne, tatra tatreva sakkhitabbataṃ",
  "tika-s0104t:1411_6": "pāpuṇātīti attho. Āyatanti ettha phalāni tadāyattavuttitāya pavattanti, āyabhūtaṃ",
  "tika-s0104t:1411_7": "vā attano phalaṃ tanoti pavattetīti āyatanaṃ, kāraṇaṃ. Sammantīti upasammanti assāsaṃ",
  "tika-s0104t:1411_8": "janenti. Āyatana-saddo aññesu viya na ettha atthantarāvabodhakoti āha “paṇṇattimatte”ti,",
  "tika-s0104t:1411_9": "tathā tathā paññattimatteti attho. Rukkhagacchasamūhe paṇṇattimatte hi araññavohāro,",
  "tika-s0104t:1411_10": "araññameva ca araññāyatananti. Atthattayepīti ettha pi-saddena ākaranivāsādhiṭṭhānatthe",
  "tika-s0104t:1411_11": "sampiṇḍeti. “Hiraññāyatanaṃ suvaṇṇāyatana”ntiādīsu hi ākare, “issarāyatanaṃ vāsudevāyatana”ntiādīsu",
  "tika-s0104t:1411_12": "nivāse, “kammāyatanaṃ sippāyatana”ntiādīsu adhiṭṭhāne pavattati, nissayeti attho.",
  "tika-s0104t:1412_0": "Āyatanti ettha ākaronti, nivasanti, adhiṭṭhahantīti yathākkamaṃ vacanattho. Cakkhādīsu",
  "tika-s0104t:1412_1": "ca phassādayo ākiṇṇā, tāni ca nesaṃ vāso, adhiṭṭhānañca nissayapaccayabhāvato. Tasmā",
  "tika-s0104t:1412_2": "tadetampi atthattayamidha yujjatiyeva. Kathaṃ yujjatīti āha “cakkhādīsu hī”tiādi.",
  "tika-s0104t:1412_3": "Phasso vedanā saññā cetanā cittanti ime phassapañcamakā dhammā upalakkhaṇavasena",
  "tika-s0104t:1412_4": "vuttā aññesampi taṃsampayuttadhammānaṃ āyatanabhāvato, padhānavasena vā. Tathā hi",
  "tika-s0104t:1412_5": "cittuppādaṃ vibhajantena bhagavatā teyeva “phasso hoti, vedanā, saññā, cetanā, cittaṃ",
  "tika-s0104t:1412_6": "hotī”ti paṭhamaṃ vibhattā. Sañjāyanti tannissayārammaṇabhāvena tattheva uppattito.",
  "tika-s0104t:1412_7": "Samosaranti tattha tattha vatthudvārārammaṇabhāvena samosaraṇato. Tāni ca nesaṃ kāraṇaṃ",
  "tika-s0104t:1412_8": "tesamabhāve abhāvato. Ayaṃ pana yathāvutto sañjātidesādiattho ruḷhivaseneva tattha",
  "tika-s0104t:1412_9": "tattha niruḷhatāya eva pavattattāti ācariyaānandattherena vuttaṃ. Ayaṃ pana padatthavivaraṇamukhena",
  "tika-s0104t:1412_10": "pavatto attho – āyatanato, āyānaṃ tananato, āyatassa ca nayanato āyatanaṃ. Cakkhādīsu",
  "tika-s0104t:1412_11": "hi taṃtaṃdvārārammaṇā cittacetasikā dhammā sena sena anubhavanādikiccena āyatanti",
  "tika-s0104t:1412_12": "uṭṭhahanti ghaṭenti vāyamanti, āyabhūte ca dhamme etāni tanonti vitthārenti, āyatañca",
  "tika-s0104t:1412_13": "saṃsāradukkhaṃ nayanti pavattentīti. Iti iminā nayenāti ettha ādiatthena iti saddena",
  "tika-s0104t:1412_14": "“sotaṃ paṭiccā”tiādipāḷiṃ saṅgaṇhāti.",
  "tika-s0104t:1413_0": "Tattha tiṇṇanti cakkhupasādarūpārammaṇacakkhuviññāṇādīnaṃ tiṇṇaṃ visayindriyaviññāṇānaṃ.",
  "tika-s0104t:1413_1": "Tesaṃ samāgamanabhāvena gahetabbato “phasso saṅgatī”ti vutto. Tathā hi so “sannipātapaccupaṭṭhāno”ti",
  "tika-s0104t:1413_2": "vuccati. Iminā nayena āropetvāti sambandho. Tena imamatthaṃ dasseti – yathā “cakkhuṃpaṭicca…pe…",
  "tika-s0104t:1413_3": "phasso”ti etasmiṃ sutte vijjamānesupi saññādīsu sampayuttadhammesu vedanāya padhānakāraṇabhāvadassanatthaṃ",
  "tika-s0104t:1413_4": "phassasīsena desanā katā, evamidhāpi “phassapaccayā vedanā”tiādinā phassaṃ ādiṃ katvā",
  "tika-s0104t:1413_5": "aparantapaṭisandhānena paccayaparamparaṃ dassetuṃ “chahi phassāyatanehī”ti ca “phussa",
  "tika-s0104t:1413_6": "phussā”ti ca phassasīsena desanā katāti. Phassāyatanādīnīti ādi-saddena “phussa phussā”ti vacanaṃ saṅgaṇhāti.",
  "tika-s0104t:1414_0": "“Kiñcāpī”tiādinā saddamattato codanālesaṃ dassetvā “tathāpī”tiādinā atthato taṃ pariharati.",
  "tika-s0104t:1414_1": "Na āyatanāni phusanti rūpānamanārammaṇabhāvato. Phasso arūpadhammo visamāno ekadesena",
  "tika-s0104t:1414_2": "ārammaṇaṃ analliyamānopi phusanākārena pavatto phusanto viya hotīti āha “phassova",
  "tika-s0104t:1414_3": "taṃ taṃ ārammaṇaṃ phusatī”ti. Teneva so “phusanalakkhaṇo, saṅghaṭṭanaraso”ti ca vuccati.",
  "tika-s0104t:1414_4": "“Chahi phassāyatanehi phussa phussā”ti aphusanakiccānipi nissitavohārena phusanakiccāni",
  "tika-s0104t:1414_5": "katvā dassanameva phasse upanikkhipanaṃ nāma yathā “mañcā ghosantī”ti. Upanikkhipitvāti",
  "tika-s0104t:1414_6": "hi phusanakiccāropanavasena phassasmiṃ pavesetvāti attho. Phassagatikāni katvā phassupacāraṃ",
  "tika-s0104t:1414_7": "āropetvāti vuttaṃ hoti. Upacāro nāma vohāramattaṃ, na tena atthasiddhi ataṃsabhāvato.",
  "tika-s0104t:1414_8": "Atthasijjhanako pana taṃsabhāvoyeva attho gahetabboti dassetuṃ “tasmā”tiādimāha. Yathāhu –",
  "tika-s0104t:1415": "“Atthañhi nātho saraṇaṃ avoca,",
  "tika-s0104t:1416": "Na byañjanaṃ lokahito mahesī”ti.",
  "tika-s0104t:1417": "Attano paccayabhūtānaṃ channaṃ phassānaṃ vasena cakkhusamphassajā yāva manosamphassajāti saṅkhepato chabbidhaṃ sandhāya “chaphassāyatanasambhavā vedanā”ti vuttaṃ. Vitthārato pana –",
  "tika-s0104t:1418": "“Phassato chabbidhāpetā, upavicārabhedato;",
  "tika-s0104t:1419": "Tidhā nissitato dvīhi, tidhā kālena vaḍḍhitā”ti. –",
  "tika-s0104t:1420_0": "Aṭṭhasatapariyāye vuttanayena aṭṭhasatappabhedā. Mahāvihāravāsino cettha yathā viññāṇaṃ",
  "tika-s0104t:1420_1": "nāmarūpaṃ saḷāyatanaṃ, evaṃ phassaṃ, vedanañca paccayapaccayuppannampi sasantatipariyāpannaṃ",
  "tika-s0104t:1420_2": "dīpento vipākameva icchanti, aññe pana yathā tathā vā paccayabhāvo sati na sakkā",
  "tika-s0104t:1420_3": "vajjetunti sabbameva icchanti. Sāti yathāvuttappabhedā vedanā. Rūpataṇhādibhedāyāti",
  "tika-s0104t:1420_4": "“seṭṭhiputto brāhmaṇaputto”ti pitunāmavasena viya ārammaṇanāmavasena vuttāya rūpataṇhā",
  "tika-s0104t:1420_5": "yāva dhammataṇhāti saṅkhepato chabbidhāya. Vitthārato pana –",
  "tika-s0104t:1421": "“Rūpataṇhādikā kāma-taṇhādīhi tidhā puna;",
  "tika-s0104t:1422": "Santānato dvidhā kāla-bhedena guṇitā siyu”nti. –",
  "tika-s0104t:1423_0": "Evaṃ vuttaaṭṭhasatappabhedāya. Upanissayakoṭiyāti upanissayasīsena. Kasmā panettha",
  "tika-s0104t:1423_1": "upanissayapaccayova uddhaṭo, nanu sukhā vedanā, adukkhamasukhā ca taṇhāya ārammaṇamattaārammaṇādhipatiārammaṇūpanissayapakatūpanissayavasena",
  "tika-s0104t:1423_2": "catudhā paccayo, dukkhā ca ārammaṇamattapakatūpanissayavasena dvidhāti? Saccametaṃ,",
  "tika-s0104t:1423_3": "upanissaye eva pana taṃ sabbampi antogadhanti evamuddhaṭo. Yuttaṃ tāva ārammaṇūpanissayassa",
  "tika-s0104t:1423_4": "upanissayasāmaññato upanissaye antogadhatā, kathaṃ pana ārammaṇamattaārammaṇādhipatīnaṃ",
  "tika-s0104t:1423_5": "tattha antogadhabhāvo siyāti? Tesampi ārammaṇasāmaññato ārammaṇūpanissayena saṅgahitattā",
  "tika-s0104t:1423_6": "ārammaṇūpanissayavasamodhānabhūteva upanissaye eva antogadhatā hoti. Etadatthameva",
  "tika-s0104t:1423_7": "hi sandhāya “upanissayenā”ti avatvā “upanissayakoṭiyā”ti vuttaṃ. Siddhe hi satyārambho",
  "tika-s0104t:1423_8": "niyamāya vā hoti atthantaraviññāpanāya vāti. Evamīdisesu.",
  "tika-s0104t:1424_0": "Catubbidhassāti kāmupādānaṃ yāva attavādupādānanti catubbidhassa. Nanu ca taṇhāva",
  "tika-s0104t:1424_1": "kāmupādānaṃ, kathaṃ sāyeva tassa paccayo siyāti? Saccaṃ, purimataṇhāya pana upanissayapaccayena",
  "tika-s0104t:1424_2": "pacchimataṇhāya daḷhabhāvato purimāyeva taṇhā pacchimāya paccayo bhavati. Taṇhādaḷhattameva",
  "tika-s0104t:1424_3": "hi “kāmupādānaṃ upāyāso upakaṭṭhā”tiādīsu viya upa-saddassa daḷhatthe pavattanato.",
  "tika-s0104t:1424_4": "Apica dubbalā taṇhā taṇhāyeva, balavatī taṇhā kāmupādānaṃ. Atha vā apattavisayapatthanā",
  "tika-s0104t:1424_5": "taṇhā tamasi corānaṃ hatthapasāraṇaṃ viya, sampattavisayaggahaṇaṃ kāmupādānaṃ corānaṃ",
  "tika-s0104t:1424_6": "hatthagatabhaṇḍaggahaṇaṃ viya. Appicchatāpaṭipakkhā taṇhā. Santuṭṭhitāpaṭipakkhaṃ",
  "tika-s0104t:1424_7": "kāmupādānaṃ. Pariyesanadukkhamūlaṃ taṇhā, ārakkhadukkhamūlaṃ kāmupādānaṃ. Ayampi",
  "tika-s0104t:1424_8": "tesaṃ viseso kecivādavasena ācariyadhammapālattherena dassito purimanayasseva visuddhimagge",
  "tika-s0104t:1424_9": "sakavādabhāvena vuttattā.",
  "tika-s0104t:1425_0": "Asahajātassa upādānassa upanissayakoṭiyā, sahajātassa pana sahajātakoṭiyāti yathālābhamattho",
  "tika-s0104t:1425_1": "gahetabbo. Tattha asahajātā anantaraniruddhā anantarasamanantaraanantarūpanissayanatthivigatāsevanapaccayehi",
  "tika-s0104t:1425_2": "chadhā paccayo. Ārammaṇabhūtā pana ārammaṇamattaārammaṇādhipatiārammaṇūpanissayehi",
  "tika-s0104t:1425_3": "tidhā, taṃ sabbampi vuttanayena upanissayeneva saṅgahetvā “upanissayakoṭiyā”ti vuttaṃ.",
  "tika-s0104t:1425_4": "Yasmā ca taṇhāya rūpādīni assādetvā kāmesu pātabyataṃ āpajjati, tasmā taṇhā kāmupādānassa",
  "tika-s0104t:1425_5": "upanissayakoṭiyā paccayo. Tathā rūpādibhede sammūḷho “natthi dinna”ntiādinā micchādassanaṃ,",
  "tika-s0104t:1425_6": "saṃsārato muccitukāmo asuddhimagge suddhimaggaparāmasanaṃ, khandhesu attattaniyagāhabhūtaṃ",
  "tika-s0104t:1425_7": "sakkāyadassanañca gaṇhāti. Tasmā itaresampi tiṇṇaṃ taṇhā upanissayakoṭiyā paccayoti",
  "tika-s0104t:1425_8": "daṭṭhabbaṃ. Sahajātā pana sahajātaaññamaññanissayasampayuttaatthiavigatahetuvasena",
  "tika-s0104t:1425_9": "sattadhā sahajātānaṃ paccayo. Tampi sabbaṃ sahajātapaccayeneva saṅgahetvā “sahajātakoṭiyā”ti vuttaṃ.",
  "tika-s0104t:1426_0": "Bhavassāti kammabhavassa ceva upapattibhavassa ca. Tattha cetanādisaṅkhātaṃ sabbaṃ",
  "tika-s0104t:1426_1": "bhavagāmikammaṃ kammabhavo. Kāmabhavādinavavidho upapattibhavo. Tesu upapattibhavassa",
  "tika-s0104t:1426_2": "catubbidhampi upādānaṃ upapattibhavahetubhūtassa kammabhavassa kāraṇabhāvato, tassa",
  "tika-s0104t:1426_3": "ca sahāyabhāvūpagamanato pakatūpanissayavasena paccayo. Kammārammaṇakaraṇakāle pana",
  "tika-s0104t:1426_4": "kammasahajātamupādānaṃ upapattibhavassa ārammaṇavasena paccayo. Kammabhavassa pana",
  "tika-s0104t:1426_5": "sahajātassa sahajātamupādānaṃ sahajātaaññamaññanissayasampayuttaatthiavigatavasena",
  "tika-s0104t:1426_6": "ceva hetumaggavasena ca anekadhā paccayo. Asahajātassa pana anantarassa asahajātamupādānaṃ",
  "tika-s0104t:1426_7": "anantarasamanantaraanantarūpanissayanatthivigatāsevanavasena, itarassa ca nānantarassa",
  "tika-s0104t:1426_8": "pakatūpanissayavasena, sammasanādikālesu ārammaṇādivasena ca paccayo. Tattha anantarādike",
  "tika-s0104t:1426_9": "upanissayapaccaye, sahajātādike ca sahajātapaccaye pakkhipitvā tathāti vuttaṃ, rūpūpahārattho",
  "tika-s0104t:1426_10": "vā hesa anukaḍḍhanattho vā. Tena hi upanissayakoṭiyā ceva sahajātakoṭiyā cāti atthaṃ dasseti.",
  "tika-s0104t:1427_0": "Bhavo jātiyāti ettha bhavoti kammabhavo adhippeto. So hi jātiyā paccayo, na upapattibhavo.",
  "tika-s0104t:1427_1": "Jātiyeva hi upapattibhavoti, sā ca paṭhamābhinibbattakhandhā. Tena vuttaṃ “jātīti",
  "tika-s0104t:1427_2": "panettha savikārā pañcakkhandhā daṭṭhabbā”ti, tenāyaṃ codanā nivattitā “nanu jātipi",
  "tika-s0104t:1427_3": "bhavoyeva, kathaṃ so jātiyā paccayo”ti, kathaṃ panetaṃ jānitabbaṃ “kammabhavo jātiyā",
  "tika-s0104t:1427_4": "paccayo”ti ce? Bāhirapaccayasamattepi kammavaseneva hīnapaṇītādivisesadassanato.",
  "tika-s0104t:1427_5": "Yathāha bhagavā “kammaṃ satte vibhajati yadidaṃ hīnapaṇītatāyā”ti savikārāti nibbattivikārena",
  "tika-s0104t:1427_6": "savikārā, na aññehi, te ca atthato upapattibhavoyeva, so eva ca tassa kāraṇaṃ bhavitumayutto",
  "tika-s0104t:1427_7": "taṇhāya kāmupādānassa paccayabhāve viya purimapacchimādivisesānamasambhavato, tasmā",
  "tika-s0104t:1427_8": "kammabhavoyeva upapattibhavasaṅkhātāya jātiyā kammapaccayena ceva pakatūpanissayapaccayena",
  "tika-s0104t:1427_9": "ca paccayoti atthaṃ dassetuṃ “kammapaccayaṃ upanissayeneva saṅgahetvā upanissayakoṭiyā",
  "tika-s0104t:1427_10": "paccayo”ti vuttaṃ. Yasmā pana jātiyā sati jarāmaraṇaṃ, jarāmaraṇādinā phuṭṭhassa",
  "tika-s0104t:1427_11": "ca bālassa sokādayo sambhavanti, nāsati, tasmā jātijarāmaraṇādīnaṃ upanissayavasena",
  "tika-s0104t:1427_12": "paccayoti āha “jāti…pe… paccayo”ti vitthārato atthavinicchayassa akatattā, sahajātūpanissayasīseneva",
  "tika-s0104t:1427_13": "paccayavicāraṇāya ca, dassitattā, aṅgādividhānassa ca anāmaṭṭhattā “ayamettha saṅkhepo”tiādi",
  "tika-s0104t:1427_14": "vuttaṃ. Mahāvisayattā paṭiccasamuppādavicāraṇāya niravasesā ayaṃ kuto laddhabbāti",
  "tika-s0104t:1427_15": "codanamapaneti “vitthārato”tiādinā. “Idha panassā”tiādinā pāḷiyampi paṭiccasamuppādakathā",
  "tika-s0104t:1427_16": "ekadeseneva kathitāti dasseti. Tattha idhāti imasmiṃ brahmajāle. Assāti paṭiccasamuppādassa.",
  "tika-s0104t:1427_17": "Payojanamattamevāti diṭṭhiyā kāraṇabhūtavedanāvasena ekadesamattaṃ payojanameva.",
  "tika-s0104t:1427_18": "“Mattamevā”ti hi avadhāraṇatthe pariyāyavacanaṃ “appaṃ vassasataṃ āyu, idānetarahi",
  "tika-s0104t:1427_19": "vijjatī”tiādīsu viya aññamaññatthāvabodhanavasena sapayojanattā, matta-saddo vā pamāṇe,",
  "tika-s0104t:1427_20": "payojanasaṅkhātaṃ pamāṇameva, na taduttarīti attho. “Matta-saddo avadhāraṇe eva-saddo",
  "tika-s0104t:1427_21": "sanniṭṭhāne”tipi vadanti. Evaṃ sabbattha. Hoti cettha –",
  "tika-s0104t:1428": "“Mattamevāti ekatthaṃ, mattapadaṃ pamāṇake;",
  "tika-s0104t:1429": "Mattāvadhāraṇe vā, sanniṭṭhānamhi cetara”nti.",
  "tika-s0104t:1430_0": "Ekadesenevidha pāḷiyaṃ kathitattā paṭiccasamuppādassa tathā kathane saddhiṃ udāharaṇena",
  "tika-s0104t:1430_1": "kāraṇaṃ dassento “bhagavā hī”tiādimāha. Tena imamadhippāyaṃ dasseti “vaṭṭakathaṃ",
  "tika-s0104t:1430_2": "kathento bhagavā avijjā-taṇhā-diṭṭhīnamaññatarasīsena kathesi, tesu idha diṭṭhisīseneva",
  "tika-s0104t:1430_3": "kathento vedanāya diṭṭhiyā balavakāraṇattā vedanāmūlakaṃ ekadesameva paṭiccasamuppādaṃ",
  "tika-s0104t:1430_4": "kathesī”ti. Etāni ca suttāni aṅguttaranikāye dasanipāte tattha purimakoṭi na paññāyatīti",
  "tika-s0104t:1430_5": "asukassa nāma sammāsambuddhassa, cakkavattino vā kāle avijjā uppannā, na tato pubbeti",
  "tika-s0104t:1430_6": "evaṃ avijjāya purimo ādimariyādo appaṭihatassa mama sabbaññutaññāṇassāpi na paññāyati",
  "tika-s0104t:1430_7": "tatā mariyādassa avijjamānattāti attho. Evañcetanti iminā mariyādābhāvena ayaṃ avijjā",
  "tika-s0104t:1430_8": "kāmaṃ vuccati. Atha ca panāti evaṃ kālaniyamena mariyādābhāvena vuccamānāpi. Idappaccayāti",
  "tika-s0104t:1430_9": "imasmā pañcanīvaraṇasaṅkhātapaccayā avijjā sambhavatīti evaṃ dhammaniyāmena avijjāya",
  "tika-s0104t:1430_10": "koṭi paññāyatīti attho. “Ko cāhāro avijjāya, ‘pañca nīvaraṇā’ tissa vacanīya”nti",
  "tika-s0104t:1430_11": "hi tattheva vuttaṃ, ṭīkāyaṃ pana “āsavapaccayā”ti āha, taṃ udāharaṇasuttena na sameti.",
  "tika-s0104t:1430_12": "Ayaṃ paccayo idappaccayo ma-kārassa da-kārādesavasena. Saddavidū pana “īdisassa payogassa",
  "tika-s0104t:1430_13": "dissanato ida-saddoyeva pakatī”ti vadanti, ayuttamevetaṃ vaṇṇavikārādivasena nānāpayogassa",
  "tika-s0104t:1430_14": "dissamānattā. Yathā hi vaṇṇavikārena “amū”ti vuttepi “asū”ti dissati, “imesū”ti vuttepi",
  "tika-s0104t:1430_15": "“esū”ti, evamidhāpi vaṇṇavikāro ca vākye viya samāsepi labbhateva yathā “jānipati",
  "tika-s0104t:1430_16": "tudampatī”ti. Kimettha vattabbaṃ, pabhinnapaṭisambhidena āyasmatā mahākaccāyanattherena",
  "tika-s0104t:1430_17": "vuttameva pamāṇanti daṭṭhabbaṃ.",
  "tika-s0104t:1431_0": "Bhavataṇhāyāti bhavasaññojanabhūtāya taṇhāya. Idappaccayāti imasmā avijjāpaccayā.",
  "tika-s0104t:1431_1": "“Ko cāhāro bhavataṇhāya, ‘avijjā’ tissa vacanīya”nti hi vuttaṃ. Bhavadiṭṭhiyāti sassatadiṭṭhiyā.",
  "tika-s0104t:1431_2": "Idappaccayāti idha pana vedanāpaccayātveva attho. Nanu diṭṭhiyo eva kathetabbā, kimatthiyaṃ",
  "tika-s0104t:1431_3": "pana paṭiccasamuppādakathananti anuyogenāha “tenā”tiādi. Idaṃ vuttaṃ hoti – anulomena",
  "tika-s0104t:1431_4": "paṭiccasamuppādakathā nāma vaṭṭakathā, taṃ kathaneneva bhagavā ete diṭṭhigatikā yāvidaṃ",
  "tika-s0104t:1431_5": "micchādassanaṃ na paṭinissajjanti, tāva iminā paccayaparamparena vaṭṭeyeva nimujjantīti",
  "tika-s0104t:1431_6": "dassesīti. Ito bhavādito. Ettha bhavādīsu. Esa nayo sesapadadvayepi. Iminā apariyantaṃ",
  "tika-s0104t:1431_7": "aparāparuppattiṃ dasseti. Vipannaṭṭhāti vividhena nāsitā.",
  "tika-s0104t:1432": "Vivaṭṭakathādivaṇṇanā",
  "tika-s0104t:1433_0": "145. Diṭṭhigatikādhiṭṭhānanti diṭṭhigatikānaṃ micchāgāhadassanavasena adhiṭṭhānabhūtaṃ,",
  "tika-s0104t:1433_1": "diṭṭhigatikavasena puggalādhiṭṭhānanti vuttaṃ hoti. Puggalādhiṭṭhānadhammadesanā",
  "tika-s0104t:1433_2": "hesā. Yuttayogabhikkhuadhiṭṭhānanti yuttayogānaṃ bhikkhūnamadhiṭṭhānabhūtaṃ, bhikkhuvasena",
  "tika-s0104t:1433_3": "puggalādhiṭṭhānanti vuttaṃ hoti. Vivaṭṭanti vaṭṭato vigataṃ. “Yehī”tiādinā diṭṭhigatikānaṃ",
  "tika-s0104t:1433_4": "micchādassanassa kāraṇabhūtāya vedanāya paccayabhūtaṃ heṭṭhā vuttameva phassāyatanamidha",
  "tika-s0104t:1433_5": "gahitaṃ desanākusalena bhagavatāti dasseti. Vedanākammaṭṭhāneti “vedanānaṃ samudaya”ntiādikaṃ",
  "tika-s0104t:1433_6": "imaṃ pāḷiṃ sandhāya vuttaṃ. Kiñcimattameva visesoti āha “yathā panā”tiādi. Nti “phassasamudayā,",
  "tika-s0104t:1433_7": "phassanirodhā”ti vuttaṃ kāraṇaṃ. “Āhārasamudayā”tiādīsu kabaḷīkāro āhāro veditabbo.",
  "tika-s0104t:1433_8": "So hi “kabaḷīkāro āhāro imassa kāyassa āhārapaccayena paccayo”ti paṭṭhāne vacanato",
  "tika-s0104t:1433_9": "kammasamuṭṭhānānampi cakkhādīnaṃ upatthambhakapaccayo hotiyeva. “Nāmarūpasamudayā”tiādīsu",
  "tika-s0104t:1433_10": "vedanādikkhandhattayameva nāmaṃ. Nanu ca “nāmarūpapaccayā saḷāyatana”nti vacanato",
  "tika-s0104t:1433_11": "sabbesu chasu phassāyatanesu “nāmarūpasamudayā nāmarūpanirodhā” icceva vattabbaṃ,",
  "tika-s0104t:1433_12": "atha kasmā cakkhāyatanādīsu “āhārasamudayā āhāranirodhā”ti vuttanti? Saccametaṃ avisesena,",
  "tika-s0104t:1433_13": "idha pana evampi cakkhādīsu sambhavatīti visesato dassetuṃ tathā vuttanti daṭṭhabbaṃ.",
  "tika-s0104t:1434_0": "Uttaritarajānaneneva diṭṭhigatassa jānanampi siddhanti katvā pāḷiyamanāgatepi “diṭṭhiñca",
  "tika-s0104t:1434_1": "jānātī”ti vuttaṃ. Sīlasamādhipaññāyo lokiyalokuttaramissakā, vimutti pana ida heṭṭhimā",
  "tika-s0104t:1434_2": "phalasamāpattiyo “yāva arahattā”ti aggaphalassa visuṃ vacanato. Paccakkhānumānena",
  "tika-s0104t:1434_3": "cettha pajānanā, tenevāha “bahussuto ganthadharo bhikkhu jānātī”tiādi, yathālābhaṃ",
  "tika-s0104t:1434_4": "vā yojetabbaṃ. Desanā panāti ettha pana-saddo aruciyattho, tenimaṃ dīpeti – yadipi",
  "tika-s0104t:1434_5": "anāgāmiādayo yathābhūtaṃ pajānanti, tathāpi arahato ukkaṃsagativijānanavasena desanā",
  "tika-s0104t:1434_6": "arahattanikūṭena niṭṭhāpitāti. Suvaṇṇageho viya ratanamayakaṇṇikāya desanā arahattakaṇṇikāya",
  "tika-s0104t:1434_7": "niṭṭhāpitāti attho. Ettha ca “yato kho…pe… pajānātī”ti etena dhammassa niyyānikabhāvena",
  "tika-s0104t:1434_8": "saddhiṃ saṅghassa suppaṭipattiṃ dasseti, teneva aṭṭhakathāyaṃ “ko evaṃ jānātīti?",
  "tika-s0104t:1434_9": "Khīṇāsavo jānāti, yāva āraddhavipassako jānātī”ti paripuṇṇaṃ katvā bhikkhusaṅgho",
  "tika-s0104t:1434_10": "dassito, tena yadetaṃ heṭṭhā vuttaṃ “bhikkhusaṅghavasenāpi dīpetu”nti, taṃ yathārutavaseneva",
  "tika-s0104t:1434_11": "dīpitaṃ hotīti daṭṭhabbaṃ.",
  "tika-s0104t:1435_0": "146. “Desanājālavimutto diṭṭigatiko nāma natthī”ti dassanaṃ desanāya kevalaparipuṇṇataṃ",
  "tika-s0104t:1435_1": "ñāpetunti veditabbaṃ. Anto jālassāti antojālaṃ, dabbapavesanavasena antojāle akatāpi",
  "tika-s0104t:1435_2": "tannissitavādappavesanavasena katāti antojālīkatā, anto jālassa tiṭṭhantīti vā antojālā,",
  "tika-s0104t:1435_3": "dabbavasena anantojālāpi tannissitavādavasena antojālā katāti antojālīkatā. Abhūtatabbhāve",
  "tika-s0104t:1435_4": "karāsabhūyoge vikāravācakato īpaccayo, antasarassa vā īkārādesoti saddavidū yathā",
  "tika-s0104t:1435_5": "“dhavalīkāro, kabaḷīkāro”ti, imamatthaṃ dassetuṃ “imassā”tiādi vuttaṃ. Nissitā avasitāva",
  "tika-s0104t:1435_6": "hutvā ummujjamānā ummujjantīti attho. Māna-saddo cettha bhāvenabhāvalakkhaṇattho",
  "tika-s0104t:1435_7": "appahīnena ummujjanabhāvena puna ummujjanabhāvassa lakkhitattā, tathā “osīdantā”tiādīsupi",
  "tika-s0104t:1435_8": "anta-saddo. Ummujjaneneva avuttassāpi nimujjanassa gahaṇanti dasseti “osīdantā”tiādinā.",
  "tika-s0104t:1435_9": "Tattha apāyūpapattivasena adho osīdanaṃ, sampattibhavavasena uddhamuggamanaṃ. Tathā",
  "tika-s0104t:1435_10": "parittabhūmimahaggatabhūmivasena, diṭṭhiyā olīnatātidhāvanavasena, pubbantānudiṭṭhiaparantānudiṭṭhivasena",
  "tika-s0104t:1435_11": "ca yathākkamaṃ yojetabbaṃ. Pariyāpannāti antogadhā. Tabbhāvo ca tadābaddhenāti vuttaṃ",
  "tika-s0104t:1435_12": "“etena ābaddhā”ti. “Na hetthā”tiādinā yathāvuttapāḷiyā āpannatthaṃ dasseti.",
  "tika-s0104t:1436_0": "Idāni upamāsaṃsandanamāha “kevaṭṭo viyā”tiādinā. Ke udake vaṭṭati paricaratīti kevaṭṭo,",
  "tika-s0104t:1436_1": "macchabandho. Kāmaṃ kevaṭṭantevāsīpi pāḷiyaṃ vutto, so pana tadanugatikovāti tathā",
  "tika-s0104t:1436_2": "vuttaṃ. Dasasahassilokadhātūti jātikkhettaṃ sandhāyāha tattheva paṭivedhasambhavato,",
  "tika-s0104t:1436_3": "aññesañca taggahaṇeneva gahitattā. Aññatthāpi hi diṭṭhigatikā ettha pariyāpannā antojālīkatāva.",
  "tika-s0104t:1436_4": "Oḷārikāti pākaṭabhāvena thūlā. Tassāti parittodakassa.",
  "tika-s0104t:1437_0": "147. “Sabbadiṭṭhīnaṃ saṅgahitattā”ti etena vādasaṅgahaṇena puggalasaṅgahoti dasseti.",
  "tika-s0104t:1437_1": "Attano…pe… dassentoti desanākusalatāya yathāvuttesu diṭṭhigatikānaṃ ummujjananimujjanaṭṭhānabhūtesu",
  "tika-s0104t:1437_2": "katthacipi bhavādīsu attano anavarodhabhāvaṃ dassento. Nayantīti satte icchitaṭṭhānamāvahanti,",
  "tika-s0104t:1437_3": "taṃ pana tathāākaḍḍhanavasenāti āha “gīvāyā”tiādi. “Nettisadisatāyā”ti iminā sadisavohāraṃ,",
  "tika-s0104t:1437_4": "upamātaddhitaṃ vā dasseti. “Sā hī”tiādi sadisatāvibhāvanā. Gīvāyāti ettha mahājanānanti",
  "tika-s0104t:1437_5": "sambandhīniddeso netīti etthāpi kammabhāvena sambajjhitabbo nī-saddassa dvikammikattā,",
  "tika-s0104t:1437_6": "ākhyātapayoge ca bahulaṃ sāmivacanassa kattukammatthajotakattā. Assāti anena bhagavatā,",
  "tika-s0104t:1437_7": "sā bhavanetti ucchinnāti sambandho. Puna appaṭisandhikabhāvāti sāmatthiyatthamāha.",
  "tika-s0104t:1437_8": "Jīvitapariyādāne vutteyeva hi puna appaṭisandhikabhāvo vutto nāma tasseva adassanassa",
  "tika-s0104t:1437_9": "padhānakāraṇattā. “Na dakkhantī”ti ettha anāgatavacanavasena padasiddhi “yatra hi",
  "tika-s0104t:1437_10": "nāma sāvako evarūpaṃ ñassati vā dakkhati vā sakkhiṃ vā karissatī”tiādīsu viyāti dasseti",
  "tika-s0104t:1437_11": "“na dakkhissantī”ti iminā. Kiṃ vuttaṃ hotīti āha “apaṇṇattikabhāvaṃ gamissantī”ti.",
  "tika-s0104t:1437_12": "Apaṇṇattikabhāvanti ca dharamānakapaṇṇattiyā eva apaṇṇattikabhāvaṃ, atītapaṇṇattiyā",
  "tika-s0104t:1437_13": "pana tathāgatapaṇṇatti yāva sāsanantaradhānā, tato uddhampi aññabuddhuppādesu pavattati",
  "tika-s0104t:1437_14": "eva yathā adhunā vipassiādīnaṃ. Tathā hi vakkhati “vohāramattameva bhavissatī”ti",
  "tika-s0104t:1437_15": "paññāya cettha paṇṇādesoti neruttikā.",
  "tika-s0104t:1438_0": "Kāyoti attabhāvo, yo rūpārūpadhammasamūho. Evañhissa ambarukkhasadisatā, tadavayavānañca",
  "tika-s0104t:1438_1": "rūpakkhandhacakkhāyatanacakkhudhātādīnaṃ ambapakkasadisatā yujjati. Tanti kāyaṃ.",
  "tika-s0104t:1438_2": "Pañcapakkadvādasapakkaaṭṭhārasapakkaparimāṇāti pañcapakkaparimāṇā ekā, dvādasapakkaparimāṇā",
  "tika-s0104t:1438_3": "ekā, aṭṭhārasapakkaparimāṇā ekāti tividhā pakkambaphalapiṇḍī viya. Piṇḍo etassāti",
  "tika-s0104t:1438_4": "piṇḍī, thavako. Tadanvayānīti vaṇṭānugatāni, tenāha “taṃyeva vaṇṭaṃ anugatānī”ti.",
  "tika-s0104t:1439_0": "Maṇḍūkakaṇṭakavisasamphassanti visavantassa bhekavisesassa kaṇṭakena, tadaññena ca",
  "tika-s0104t:1439_1": "visena samphassaṃ, maṇḍūkakaṇṭake vijjamānassa visassa samphassaṃ vā. Sakaṇṭako jalacārī",
  "tika-s0104t:1439_2": "satto idha maṇḍūko nāma, yo “pāsāṇakacchapo”ti voharanti, tassa naṅguṭṭhe aggakoṭiyaṃ",
  "tika-s0104t:1439_3": "ṭhito kaṇṭakotipi vadanti. Ekaṃ visamacchakaṇṭakantipi eke. Kirāti anussavanatthe",
  "tika-s0104t:1439_4": "nipāto. Ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo",
  "tika-s0104t:1439_5": "viya bhavanetticchede tadupanibandhānaṃ khandhādīnaṃ santānato vicchedoti ettāvatāva",
  "tika-s0104t:1439_6": "pāḷiyamāgataṃ opammaṃ, tadavasesaṃ pana atthato laddhamevāti daṭṭhabbaṃ.",
  "tika-s0104t:1440_0": "148. Buddhabalanti buddhānaṃ ñāṇabalaṃ. Kathitasuttassa nāmāti ettha nāma-saddo sambhāvane",
  "tika-s0104t:1440_1": "nipāto, tena “evampi nāma kathitasuttassā”ti vuttanayena suttassa guṇaṃ sambhāveti.",
  "tika-s0104t:1440_2": "Handāti vossaggatthe. Tena hi adhunāva gaṇhāpessāmi. Na papañcaṃ karissāmīti vossaggaṃ karoti.",
  "tika-s0104t:1441_0": "Dhammapariyāyeti dhammadesanāsaṅkhātāya pāḷiyā. Idhatthoti diṭṭhadhammahitaṃ. Paratthoti",
  "tika-s0104t:1441_1": "samparāyahitaṃ, tadubhayattho vā. Bhāsitatthopi yujjati “dhammajāla”nti ettha tantidhammassa",
  "tika-s0104t:1441_2": "gahitattā. Ihāti idha sāsane. Nanti nipātamattaṃ “na naṃ suto samaṇo gotamo”tiādīsu",
  "tika-s0104t:1441_3": "viya. Nti dhammāti pāḷidhammā. Sabbena sabbaṃ saṅgaṇhanato atthasaṅkhātaṃ jālametthāti",
  "tika-s0104t:1441_4": "atthajālaṃ. Tathā dhammajālaṃ brahmajālaṃ diṭṭhijālanti etthāpi. Saṅgāmaṃ vijināti",
  "tika-s0104t:1441_5": "etenāti saṅgāmavijayo, saṅgāmo cettha pañcahi mārehi samāgamanaṃ abhiyujjhananti",
  "tika-s0104t:1441_6": "āha “devaputtamārampī”tiādi. Atthasampattiyā hi atthajālaṃ. Byañjanasampattiyā, sīlādianavajjadhammaniddesato",
  "tika-s0104t:1441_7": "ca dhammajālaṃ. Seṭṭhaṭṭhena brahmabhūtānaṃ maggaphalanibbānānaṃ vibhattattā brahmajālaṃ.",
  "tika-s0104t:1441_8": "Diṭṭivivecanamukhena suññatāpakāsanena sammādiṭṭhiyā vibhattattā diṭṭhijālaṃ. Titthiyavādanimmaddanupāyattā",
  "tika-s0104t:1441_9": "anuttaro saṅgāmavijayoti evampettha atthayojanā veditabbā.",
  "tika-s0104t:1442_0": "Nidānāvasānatoti “atha bhagavā anuppatto”ti vacanasaṅkhātanidānapariyosānato. Mariyādāvadhivacanañhetaṃ.",
  "tika-s0104t:1442_1": "Apica nidānāvasānatoti nidānapariyosāne vuttattā nidānāvasānabhūtato “mamaṃ vā bhikkhave,",
  "tika-s0104t:1442_2": "pare avaṇṇaṃ bhāseyyu”ntiādi vacanato. Ābhividhiavadhivacanañhetaṃ. Idañca “avocā”ti",
  "tika-s0104t:1442_3": "kiriyāsambandhanena vuttaṃ. “Nidānena ādikalyāṇa”nti vacanato pana nidānampi nigamanaṃ",
  "tika-s0104t:1442_4": "viya suttapariyāpannameva. Alabbha…pe… gambhīranti sabbaññutaññāṇassa visesanaṃ.",
  "tika-s0104t:1443": "149. Yathā anattamanā attano anatthacaratāya paramanā verimanā nāma honti, yathāha dhammarājā dhammapade, udāne ca –",
  "tika-s0104t:1444": "“Diso disaṃ yaṃ taṃ kayirā, verī vā pana verinaṃ;",
  "tika-s0104t:1445": "Micchāpaṇihitaṃ cittaṃ, pāpiyo naṃ tato kare”ti. ;",
  "tika-s0104t:1446": "Na evamime anattamanā, ime pana attano atthacaratāya attamanā nāma hontīti āha “sakamanā”ti. Sakamanatā ca pītiyā gahitacittattāti dasseti “buddhagatāyā”tiādinā.",
  "tika-s0104t:1447_0": "Ayaṃ pana aṭṭhakathāto aparo nayo – attamanāti samattamanā, imāya desanāya paripuṇṇamanasaṅkappāti",
  "tika-s0104t:1447_1": "attho. Desanāvilāso desanāya vijambhanaṃ, tañca desanākiccanipphādakaṃ sabbaññutaññāṇameva.",
  "tika-s0104t:1447_2": "Karavīkassa rutamiva mañjumadhurassaro yassāti karavīkarutamañjū, tena. Amatābhisekasadisenāti",
  "tika-s0104t:1447_3": "kāyacittadarathavūpasamakaṃ sabbasambhārābhisaṅkhataṃ udakaṃ dīghāyukatāsaṃvattanato",
  "tika-s0104t:1447_4": "amataṃ nāma. Tenābhisekasadisena. Brahmuno saro viya aṭṭhaṅgasamannāgato saro yassātibrahmassaro,",
  "tika-s0104t:1447_5": "tena. Abhinandatīti taṇhāyati, tenāha “taṇhāyampi āgato”ti. Anekatthattā dhātūnaṃ",
  "tika-s0104t:1447_6": "abhinandantīti upagacchanti sevantīti atthoti āha “upagamanepī”ti.",
  "tika-s0104t:1448": "Tathā abhinandantīti sampaṭicchantīti atthamāha “sampaṭicchanepī”ti. Abhinanditvāti vuttoyevattho “anumoditvā”ti iminā pakāsitoti sandhāya “anumodanepī”ti vuttaṃ.",
  "tika-s0104t:1449_0": "Imamevatthaṃ gāthābandhavasena dassetuṃ “subhāsita”ntiādimāha. Tattha saddato subhāsitaṃ,",
  "tika-s0104t:1449_1": "atthato sulapitaṃ. Sīlappakāsanena vā subhāsitaṃ, suññatāpakāsanena sulapitaṃ. Diṭṭhivibhajanena",
  "tika-s0104t:1449_2": "vā subhāsitaṃ, tannibbedhakasabbaññutaññāṇavibhajanena sulapitaṃ. Evaṃ avaṇṇavaṇṇanisedhanādīhipi",
  "tika-s0104t:1449_3": "idha dassitappakārehi yojetabbaṃ. Tādinoti iṭṭhāniṭṭhesu samapekkhanādīhi pañcahi",
  "tika-s0104t:1449_4": "kāraṇehi tādibhūtassa. Imassa padassa vitthāro “iṭṭhāniṭṭhe tādī, cattāvīti tādī,",
  "tika-s0104t:1449_5": "vantāvīti tādī”tiādinā mahāniddese vutto, so upari aṭṭhakathāyampi āvibhavissati.",
  "tika-s0104t:1449_6": "Kiñcāpi “katamañca taṃ bhikkhave”tiādinā tattha tattha pavattāya kathetukamyatāpucchāya",
  "tika-s0104t:1449_7": "vissajjanavasena vuttattā idaṃ suttaṃ veyyākaraṇaṃ nāma bhavati. Byākaraṇameva hi",
  "tika-s0104t:1449_8": "veyyākaraṇaṃ, tathāpi pucchāvissajjanāvasena pavattaṃ suttaṃ sagāthakaṃ ce, geyyaṃ",
  "tika-s0104t:1449_9": "nāma bhavati. Niggāthakaṃ, ce aṅgantaraheturahitañca, veyyākaraṇaṃ nāma. Iti pucchāvissajjanāvasena",
  "tika-s0104t:1449_10": "pavattassāpi geyyasādhāraṇato, aṅgantaraheturahitassa ca niggāthakabhāvasseva anaññasādhāraṇato",
  "tika-s0104t:1449_11": "pucchāvissajjanabhāvamanapekkhitvā niggāthakabhāvameva veyyākaraṇahetutāya dassento",
  "tika-s0104t:1449_12": "“niggāthakattā hi idaṃ veyyākaraṇa”nti āha.",
  "tika-s0104t:1450_0": "Kasmāti codanaṃ sodheti “bhaññamāneti hi vutta”nti iminā. Ubhayasambandhapadañhetaṃ",
  "tika-s0104t:1450_1": "heṭṭhā, upari ca sambajjhanato. Idaṃ vuttaṃ hoti – “bhaññamāne”ti vattamānakālavasena",
  "tika-s0104t:1450_2": "vuttattā na kevalaṃ suttapariyosāneyeva, atha kho dvāsaṭṭhiyā ṭhānesu akampitthāti",
  "tika-s0104t:1450_3": "veditabbāti. Yadevaṃ sakalepi imasmiṃ sutte bhaññamāne akampitthāti atthoyeva sambhavati,",
  "tika-s0104t:1450_4": "na pana tassa tassa diṭṭhigatassa pariyosāne pariyosāneti atthoti? Nāyamanuyogo katthacipi",
  "tika-s0104t:1450_5": "na pavisati sambhavamatteneva anuyuñjanato, ayaṃ pana attho na sambhavamatteneva",
  "tika-s0104t:1450_6": "vutto, atha kho desanākāle kampanākāreneva ācariyaparamparābhatena. Teneva hi ākārenāyamattho",
  "tika-s0104t:1450_7": "saṅgītimāruḷho, tathāruḷhanayeneva ca saṅgahakārena vuttoti niṭṭhamettha gantabbaṃ,",
  "tika-s0104t:1450_8": "itarathā atakkāvacarassa imassatthassa takkapariyāhatakathanaṃ anupapannaṃ siyāti.",
  "tika-s0104t:1450_9": "Evamīdisesu. “Dhātukkhobhenā”tiādīsu attho mahāparinibbānasuttavaṇṇanāya gahetabbo.",
  "tika-s0104t:1451": "Aparesupīti ettha pi-saddena pāramipavicayanaṃ sampiṇḍeti. Vuttañhi buddhavaṃse –",
  "tika-s0104t:1452": "“Ime dhamme sammasato, sabhāvasarasalakkhaṇe;",
  "tika-s0104t:1453": "Dhammatejena vasudhā, dasasahassī pakampathā”ti. ;",
  "tika-s0104t:1454_0": "Tathā sāsanapatiṭṭhānantaradhānādayopi. Tattha sāsanapatiṭṭhāne tāva bhagavato veḷuvanapaṭiggahaṇe,",
  "tika-s0104t:1454_1": "mahāmahindattherassa mahāmeghavanapaṭiggahaṇe, mahāariṭṭhattherassa vinayapiṭakasajjhāyaneti",
  "tika-s0104t:1454_2": "evamādīsu sāsanassa mūlāni otiṇṇānīti pītivasaṃ gatā naccantā viya ayaṃ mahāpathavī",
  "tika-s0104t:1454_3": "kampittha. Sāsanantaradhāne pana “aho īdisassa saddhammassa antaradhāna”nti domanassappattā",
  "tika-s0104t:1454_4": "viya yathā taṃ kassapassa bhagavato sāsanantaradhāne. Vuttañhetamapadāne –",
  "tika-s0104t:1455": "“Tadāyaṃ pathavī sabbā, acalā sā calācalā;",
  "tika-s0104t:1456": "Sāgaro ca sasokova, vinadī karuṇaṃ gira”nti. ;",
  "tika-s0104t:1457_0": "Bodhimaṇḍūpasaṅkamaneti visākhāpuṇṇamadivase paṭhamaṃ bodhimaṇḍūpasaṅkamane. Paṃsukūlaggahaṇeti",
  "tika-s0104t:1457_1": "puṇṇaṃ nāma dāsiṃ pārupitvā āmakasusāne chaḍḍitassa sāṇamayapaṃsukūlassa tumbamatte",
  "tika-s0104t:1457_2": "pāṇe vidhunitvā mahāariyavaṃse ṭhatvā gahaṇe. Paṃsukūladhovaneti tasseva paṃsukūlassa",
  "tika-s0104t:1457_3": "dhovane. Kāḷakārāmasuttaṃ aṅguttarāgame catukkanipāte. Gotamakasuttampi tattheva",
  "tika-s0104t:1457_4": "tikanipāte. Vīriyabalenāti mahābhinikkhamane cakkavattisiripariccāgahetubhūtavīriyappabhāvena.",
  "tika-s0104t:1457_5": "Bodhimaṇḍūpasaṅkamane –",
  "tika-s0104t:1458": "“Kāmaṃ taco ca nhāru ca, aṭṭhi ca avasissatu;",
  "tika-s0104t:1459": "Upasussatu nissesaṃ, sarīre maṃsalohita”nti. ;",
  "tika-s0104t:1460_0": "Vuttacaturaṅgasamannāgatavīriyānubhāvenāti yathārahamattho veditabbo. Acchariyavegābhihatāti",
  "tika-s0104t:1460_1": "vimhayāvahakiriyānubhāvaghaṭṭitā. Paṃsukūladhovane bhagavato puññatejenāti vadanti.",
  "tika-s0104t:1460_2": "Paṃsukūlaggahaṇe yathā acchariyavegābhihatāti yuttaṃ viya dissati, taṃ pana kadāci",
  "tika-s0104t:1460_3": "pavattattā “akālakampanenā”ti vuttaṃ. Vessantarajātake pana pāramīpūraṇapuññatejena",
  "tika-s0104t:1460_4": "anekakkhattuṃ kampitattā akālakampanaṃ nāma bhavati. Sakkhinidassane kathetabbassa",
  "tika-s0104t:1460_5": "atthassānurūpato sakkhi viya bhavatīti vuttaṃ “sakkhibhāvenā”ti yathā taṃ māravijayakāle.",
  "tika-s0104t:1460_6": "Sādhukāradānenāti pakaraṇānurūpavasena vuttaṃ yathā taṃ dhammacakkappavattanasaṅgītikālādīsu.",
  "tika-s0104t:1461_0": "“Na kevala”ntiādinā anekatthapathavīkampanadassanamukhena imassa suttassa mahānubhāvatāyeva",
  "tika-s0104t:1461_1": "dassitā. Tattha jotivaneti nandavane. Tañhi sāsanassa ñāṇālokasaṅkhātāya jotiyā pātubhūtaṭṭhānattā",
  "tika-s0104t:1461_2": "jotivananti vuccatīti vinayasaṃvaṇṇanāyaṃ vuttaṃ. Dhammanti anamataggasuttādidhammaṃ.",
  "tika-s0104t:1461_3": "Pācīnaambalaṭṭhikaṭṭhānanti pācīnadisābhāge taruṇambarukkhena lakkhitaṭṭhānaṃ.",
  "tika-s0104t:1462_0": "Evanti bhagavatā desitakālādīsu pathavīkampanamatidisati. Anekasoti anekadhā. Sayambhunā",
  "tika-s0104t:1462_1": "desitassa brahmajālassa yassa suttaseṭṭhassāti yojanā. Idhāti imasmiṃ sāsane. Yonisoti",
  "tika-s0104t:1462_2": "micchādiṭṭhippahānasammādiṭṭhisamādānādinā ñāyena upāyena paṭipajjantūti attho. Ayaṃ",
  "tika-s0104t:1462_3": "tāvettha aṭṭhakathāya līnatthavibhāvanā.",
  "tika-s0104t:1463": "Pakaraṇanayavaṇṇanā",
  "tika-s0104t:1464": "“Ito paraṃ ācariya-dhammapālena yā katā;",
  "tika-s0104t:1465": "Samuṭṭhānādihārādi-vividhatthavibhāvanā.",
  "tika-s0104t:1466": "Na sā amhehupekkheyyā, ayañhi tabbisodhanā;",
  "tika-s0104t:1467": "Tasmā tampi pavakkhāma, sotūnaṃ ñāṇavuḍḍhiyā.",
  "tika-s0104t:1468_0": "Ayañhi pakaraṇanayena pāḷiyā atthavaṇṇanā – pakaraṇanayoti ca tambapaṇṇibhāsāya vaṇṇanānayo.",
  "tika-s0104t:1468_1": "“Nettipeṭakappakaraṇe dhammakathikānaṃ yojanānayotipi vadantī”ti abhidhammaṭīkāyaṃ",
  "tika-s0104t:1468_2": "vuttaṃ. Yasmā panāyaṃ desanāya samuṭṭhānapayojanabhājanesu, piṇḍatthesu ca paṭhamaṃ",
  "tika-s0104t:1468_3": "niddhāritesu sukarā, hoti suviññeyyā ca, tasmā –",
  "tika-s0104t:1469": "Samuṭṭhānaṃ payojanaṃ, bhājanañcāpi piṇḍatthaṃ;",
  "tika-s0104t:1470": "Niddhāretvāna paṇḍito, tato hārādayo saṃse.",
  "tika-s0104t:1471_0": "Tattha samuṭṭhānaṃ nāma desanānidānaṃ, taṃ sādhāraṇamasādhāraṇanti duvidhaṃ, tathā",
  "tika-s0104t:1471_1": "sādhāraṇampi ajjhattikabāhirato. Tattha sādhāraṇaṃ ajjhattikasamuṭṭhānaṃ nāma bhagavato",
  "tika-s0104t:1471_2": "mahākaruṇā. Tāya hi samussāhitassa lokanāthassa veneyyānaṃ dhammadesanāya cittaṃ",
  "tika-s0104t:1471_3": "udapādi, taṃ sandhāya vuttaṃ “sattesu kāruññataṃ paṭicca buddhacakkhunā lokaṃ volokesī”tiādi.",
  "tika-s0104t:1471_4": "Ettha ca tividhāvatthāyapi mahākaruṇāya saṅgaho daṭṭhabbo yāvadeva saddhammadesanāhatthadānehi",
  "tika-s0104t:1471_5": "saṃsāramahoghato sattasantāraṇatthaṃ taduppattito. Yathā ca mahākaruṇā, evaṃ sabbaññutaññāṇadasabalañāṇādayopi",
  "tika-s0104t:1471_6": "desanāya sādhāraṇamajjhattikasamuṭṭhānaṃ nāma. Sabbañhi ñeyyadhammaṃ tesaṃ desetabbākāraṃ,",
  "tika-s0104t:1471_7": "sattānaṃ āsayānusayādikañca yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ",
  "tika-s0104t:1471_8": "vicitranayadesanaṃ pavattesi. Bāhiraṃ pana sādhāraṇasamuṭṭhānaṃ dasasahassimahābrahmaparivārassa",
  "tika-s0104t:1471_9": "sahampatibrahmuno ajjhesanaṃ. Tadajjhesanañhi pati dhammagambhīratāpaccavekkhaṇājanitaṃ",
  "tika-s0104t:1471_10": "appossukkataṃ paṭippassambhetvā dhammassāmī dhammadesanāya ussāhajāto ahosi.",
  "tika-s0104t:1472_0": "Asādhāraṇampi ajjhattikabāhirato duvidhameva. Tattha ajjhattikaṃ yāya mahākaruṇāya,",
  "tika-s0104t:1472_1": "yena ca desanāñāṇena idaṃ suttaṃ pavattitaṃ, tadubhayameva. Sāmaññāvatthāya hi sādhāraṇampi",
  "tika-s0104t:1472_2": "samānaṃ mahākaruṇādivisesāvatthāya asādhāraṇaṃ bhavati, bāhiraṃ pana asādhāraṇasamuṭṭhānaṃ",
  "tika-s0104t:1472_3": "vaṇṇāvaṇṇabhaṇananti aṭṭhakathāyaṃ vuttaṃ. Apica nindāpasaṃsāsu sattānaṃ veneyyāghātānandādibhāvamanāpatti.",
  "tika-s0104t:1472_4": "Tattha ca anādīnavadassanaṃ bāhiramasādhāraṇasamuṭṭhānameva, tathā nindāpasaṃsāsu",
  "tika-s0104t:1472_5": "paṭipajjanakkamassa, pasaṃsāvisayassa ca khuddakādivasena anekavidhassa sīlassa,",
  "tika-s0104t:1472_6": "sabbaññutaññāṇassa ca sassatādidiṭṭhiṭṭhāne, taduttari ca appaṭihatacāratāya, tathāgatassa",
  "tika-s0104t:1472_7": "ca katthacipi bhavādīsu apariyāpannatāya sattānamanavabodhopi bāhiramasādhāraṇasamuṭṭhānaṃ.",
  "tika-s0104t:1473_0": "Payojanampi sādhāraṇāsādhāraṇato duvidhaṃ. Tattha sādhāraṇaṃ anupādāparinibbānaṃ",
  "tika-s0104t:1473_1": "vimuttirasattā sabbāyapi bhagavato desanāya, tenevāha “etadatthā kathā, etadatthā",
  "tika-s0104t:1473_2": "mantanā”tiādi asādhāraṇaṃ pana bāhirasamuṭṭhānato vipariyāyena veditabbaṃ. Nindāpasaṃsāsu",
  "tika-s0104t:1473_3": "hi sattānanveneyyāghātānandādibhāvappattiādikaṃ imissā desanāya phalabhūtaṃ kāraṇabhāvena",
  "tika-s0104t:1473_4": "imaṃ desanaṃ payojeti. Phalañhi taduppādakasattiyā kāraṇaṃ payojeti nāma phale satiyeva",
  "tika-s0104t:1473_5": "tāya sattiyā kāraṇabhāvappattito. Atha vā yathāvuttaṃ phalaṃ imāya desanāya bhagavantaṃ",
  "tika-s0104t:1473_6": "payojetīti ācariyasāriputtattherena vuttaṃ. Yañhi desanāya sādhetabbaṃ phalaṃ, taṃ",
  "tika-s0104t:1473_7": "ākaṅkhitabbattā desanāya desakaṃ payojeti nāma. Apica kuhanalapanādinānāvidhamicchājīvaviddhaṃsanaṃ,",
  "tika-s0104t:1473_8": "dvāsaṭṭhidiṭṭhijālaviniveṭhanaṃ, diṭṭhisīsena paccayākāravibhāvanaṃ, chaphassāyatanavasena",
  "tika-s0104t:1473_9": "catusaccakammaṭṭhānaniddeso, sabbadiṭṭhigatānaṃ anavasesapariyādānaṃ, attano anupādāparinibbānadīpanañca payojanameva.",
  "tika-s0104t:1474_0": "Bhājanaṃ pana desanādhiṭṭhānaṃ. Ye hi vaṇṇāvaṇṇanimittaanurodhavirodhavantacittā",
  "tika-s0104t:1474_1": "kuhanādivividhamicchājīvaniratā sassatādidiṭṭhipaṅkanimuggā sīlakkhandhādīsu aparipūrakārino",
  "tika-s0104t:1474_2": "abuddhaguṇavisesañāṇā veneyyā, te imissā desanāya bhājanaṃ.",
  "tika-s0104t:1475_0": "Piṇḍattho pana idha labbhamānapadehi, samudāyena ca suttapadena yathāsambhavaṃ saṅgahito",
  "tika-s0104t:1475_1": "attho. Āghātādīnaṃ akaraṇīyatāvacanena hi dassitaṃ paṭiññānurūpaṃ samaṇasaññāya niyojanaṃ,",
  "tika-s0104t:1475_2": "tathā khantisoraccānuṭṭhānaṃ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṃ,",
  "tika-s0104t:1475_3": "paṭisaṅkhānabhāvanābalasiddhi, pariyuṭṭhānānusayappahānaṃ, ubhayahitapaṭipatti, lokadhammehi anupalepo ca –",
  "tika-s0104t:1476_0": "Pāṇātipātādīhi paṭivirativacanena dassitā sīlavisuddhi, tāya ca hirottappasampatti,",
  "tika-s0104t:1476_1": "mettākaruṇāsamaṅgitā, vītikkamappahānaṃ, tadaṅgappahānaṃ, duccaritasaṃkilesappahānaṃ,",
  "tika-s0104t:1476_2": "viratittayasiddhi, piyamanāpagarubhāvanīyatānipphatti, lābhasakkārasilokasamudāgamo,",
  "tika-s0104t:1476_3": "samathavipassanānaṃ adhiṭṭhānabhāvo, akusalamūlatanukaraṇaṃ, kusalamūlaropanaṃ, ubhayānatthadūrīkaraṇaṃ,",
  "tika-s0104t:1476_4": "parisāsu visāradatā, appamādavihāro, parehi duppadhaṃsiyatā, avippaṭisārādisamaṅgitā ca –",
  "tika-s0104t:1477_0": "“Gambhīrā”tiādivacanehi dassitaṃ gambhīradhammavibhāvanaṃ, alabbhaneyyapatiṭṭhatā,",
  "tika-s0104t:1477_1": "kappānamasaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhitumasakkuṇeyyatā,",
  "tika-s0104t:1477_2": "dhammanvayasaṅkhātena anumānañāṇenāpi duradhigamanīyatā, passaddhasabbadarathatā,",
  "tika-s0104t:1477_3": "santadhammavibhāvanaṃ, sobhanapariyosānatā, atittikarabhāvo, padhānabhāvappatti,",
  "tika-s0104t:1477_4": "yathābhūtañāṇagocaratā, sukhumasabhāvatā, mahāpaññāvibhāvanā ca. Diṭṭhidīpakapadehi",
  "tika-s0104t:1477_5": "dassitā samāsato sassataucchedadiṭṭhiyo līnatātidhāvanavibhāvanaṃ, ubhayavinibandhaniddeso,",
  "tika-s0104t:1477_6": "micchābhinivesakittanaṃ, kummaggapaṭipattippakāsanaṃ, vipariyesaggāhañāpanaṃ, parāmāsapariggaho,",
  "tika-s0104t:1477_7": "pubbantāparantānudiṭṭhipatiṭṭhāpanā, bhavavibhavadiṭṭhivibhāgā, taṇhāvijjāpavatti,",
  "tika-s0104t:1477_8": "antavānantavādiṭṭhiniddeso, antadvayāvatāraṇaṃ, āsavoghayogakilesaganthasaṃyojanupādānavisesavibhajanañca –",
  "tika-s0104t:1478_0": "Tathā “vedanānaṃ samudaya”ntiādivacanehi dassitā catunnamariyasaccānaṃ anubodhapaṭibodhasiddhi,",
  "tika-s0104t:1478_1": "vikkhambhanasamucchedappahānaṃ taṇhāvijjāvigamo, saddhammaṭṭhitinimittapariggaho,",
  "tika-s0104t:1478_2": "āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṃ,",
  "tika-s0104t:1478_3": "saddhāpaññāsamāyogo, vīriyasamatānuyojanaṃ, samathavipassanānipphatti ca –",
  "tika-s0104t:1479_0": "“Ajānataṃ apassata”nti padehi dassitā avijjāsiddhi, tathā “taṇhāgatānaṃ paritassitavipphandita”nti",
  "tika-s0104t:1479_1": "padehi taṇhāsiddhi, tadubhayena ca nīvaraṇasaññojanadvayasiddhi, anamataggasaṃsāravaṭṭānupacchedo,",
  "tika-s0104t:1479_2": "pubbantāharaṇāparantānusandhānāni, atītapaccuppannakālavasena hetuvibhāgo, avijjātaṇhānaṃ",
  "tika-s0104t:1479_3": "aññamaññānativattanaṃ, aññamaññūpakāritā, paññāvimutticetovimuttīnaṃ paṭipakkhaniddeso ca –",
  "tika-s0104t:1480_0": "“Tadapi phassapaccayā”ti padena dassitā sassatādipaññāpanassa paccayādhīnavuttitā,",
  "tika-s0104t:1480_1": "tena ca dhammānaṃ niccatāpaṭisedho, aniccatāpatiṭṭhāpanaṃ, paramatthato kārakādipaṭikkhepo,",
  "tika-s0104t:1480_2": "evaṃdhammatāniddeso, suññatāpakāsanaṃ samatthanirīha paccayalakkhaṇavibhāvanañca –",
  "tika-s0104t:1481_0": "“Ucchinnabhavanettiko”tiādinā dassitā bhagavato pahānasampatti, vijjāvimuttivasībhāvo,",
  "tika-s0104t:1481_1": "sikkhattayanipphatti, nibbānadhātudvayavibhāgo, caturadhiṭṭhānaparipūraṇaṃ, bhavayoniādīsu apariyāpannatā ca –",
  "tika-s0104t:1482_0": "Sakalena pana suttapadena dassito iṭṭhāniṭṭhesu bhagavato tādibhāvo, tattha ca paresaṃ",
  "tika-s0104t:1482_1": "patiṭṭhāpanaṃ, kusaladhammānaṃ ādibhūtadhammadvayaniddeso sikkhattayūpadeso, attantapādipuggalacatukkasiddhi,",
  "tika-s0104t:1482_2": "kaṇhakaṇhavipākādikammacatukkavibhāgo, caturappamaññāvisayaniddeso, samudayatthaṅgamādipañcakassa",
  "tika-s0104t:1482_3": "yathābhūtāvabodho, chasāraṇīyadhammavibhāvanā, dasanāthakadhammapatiṭṭhāpananti evamādayo",
  "tika-s0104t:1482_4": "yathāsambhavaṃ saṅgahetvā dassetabbā atthā piṇḍattho.",
  "tika-s0104t:1483": "Soḷasahāravaṇṇanā",
  "tika-s0104t:1484": "Desanāhāravaṇṇanā",
  "tika-s0104t:1485_0": "Idāni nettiyā, peṭakopadese ca vuttanayavasena hārādīnaṃ niddhāraṇaṃ. Tattha “attā,",
  "tika-s0104t:1485_1": "loko”ti ca diṭṭhiyā adhiṭṭhānabhāvena, vedanāphassāyatanādimukhena ca gahitesu pañcasu",
  "tika-s0104t:1485_2": "upādānakkhandhesu taṇhāvajjitā pañcupādānakkhandhā dukkhasaccaṃ. Taṇhā samudayasaccaṃ.",
  "tika-s0104t:1485_3": "Taṃ pana “paritassanāgahaṇena taṇhāgatāna”nti, “vedanāpaccayā taṇhā”ti ca padehi",
  "tika-s0104t:1485_4": "samudayaggahaṇenañca pāḷiyaṃ sarūpena gahitameva. Ayaṃ tāva suttantanayo.",
  "tika-s0104t:1486_0": "Abhidhamme pana vibhaṅgappakaraṇe āgatanayena āghātānandādivacanehi, “ātappamanvāyā”tiādipadehi,",
  "tika-s0104t:1486_1": "cittapadosavacanena, sabbadiṭṭhigatikapadehi, kusalākusalaggahaṇena, bhavaggahaṇena,",
  "tika-s0104t:1486_2": "sokādiggahaṇena, diṭṭhiggahaṇena, tattha tattha samudayaggahaṇena cāti saṅkhepato",
  "tika-s0104t:1486_3": "sabbalokiyakusalākusaladhammavibhāvanapadehi gahitā dhammakilesā samudayasaccaṃ.",
  "tika-s0104t:1486_4": "Tadubhayesamappavatti nirodhasaccaṃ. Tassa pana tattha tattha vedanānaṃ atthaṅgamanissaraṇapariyāyehi",
  "tika-s0104t:1486_5": "paccattaṃ nibbutivacanena, anupādāvimuttivacanena ca pāḷiyaṃ gahaṇaṃ veditabbaṃ.",
  "tika-s0104t:1486_6": "Nirodhapajānanā paṭipadā maggasaccaṃ. Tassapi tattha tattha vedanānaṃ samudayādīni",
  "tika-s0104t:1486_7": "yathābhūtapaṭivedhanāpadesena channaṃ phassāyatanānaṃ samudayādīni yathābhūtapajānanapariyāyena,",
  "tika-s0104t:1486_8": "bhavanettiyā ucchedavacanena ca gahaṇaṃ veditabbaṃ.",
  "tika-s0104t:1487_0": "Tattha samudayena assādo, dukkhena ādīnavo, magganirodhehi nissaraṇanti evaṃ catusaccavasena,",
  "tika-s0104t:1487_1": "yāni pāḷiyaṃ sarūpeneva āgatāni assādādīnavanissaraṇāni, tesañca vasena idha assādādayo",
  "tika-s0104t:1487_2": "veditabbā. Veneyyānaṃ tādibhāvāpattiādi phalaṃ. Yañhi desanāya sādhetabbaṃ heṭṭhā",
  "tika-s0104t:1487_3": "vuttaṃ payojanaṃ. Tadeva phalanti vuttovāyamattho. Tadatthañhi idaṃ suttaṃ bhagavatā",
  "tika-s0104t:1487_4": "desitaṃ. Āghātādīnamakaraṇīyatā, āghātādiphalassa ca anaññasantānabhāvitā nindāpasaṃsāsu",
  "tika-s0104t:1487_5": "yathāsabhāvaṃ paṭijānananibbeṭhanānīti evaṃ taṃtaṃpayojanādhigamahetu upāyo. Āghātādīnaṃ",
  "tika-s0104t:1487_6": "karaṇapaṭisedhanādiapadesena atthakāmehi tato cittaṃ sādhukaṃ rakkhitabbanti ayaṃ",
  "tika-s0104t:1487_7": "āṇārahassa dhammarājassa āṇattīti. Ayaṃ assādādīnavanissaraṇaphalūpāyāṇattivasena",
  "tika-s0104t:1487_8": "chabbidhadhammasandassanalakkhaṇo desanāhāro nāma. Vuttañca –",
  "tika-s0104t:1488": "“Assādādīnavatā, nissaraṇampi ca phalaṃ upāyo ca;",
  "tika-s0104t:1489": "Āṇattī ca bhagavato, yogīnaṃ desanāhāro”ti.",
  "tika-s0104t:1490": "Vicayahāravaṇṇanā",
  "tika-s0104t:1491_0": "Kappanābhāvepi vohāravasena, anuvādavasena ca “mama”nti vuttaṃ. Niyamābhāvato vikappanatthaṃ",
  "tika-s0104t:1491_1": "vāggahaṇaṃ. Taṃguṇasamaṅgitāya, abhimukhīkaraṇāya ca “bhikkhave”ti āmantanaṃ. Aññabhāvato,",
  "tika-s0104t:1491_2": "paṭiviruddhabhāvato ca “pare”ti vuttaṃ, vaṇṇapaṭipakkhato, avaṇṇanīyato ca “avaṇṇa”nti,",
  "tika-s0104t:1491_3": "byattivasena, vitthāravasena ca “bhāseyyu”nti, dhāraṇasabhāvato, adhammapaṭipakkhato",
  "tika-s0104t:1491_4": "ca “dhammassā”ti, diṭṭhisīlehi saṃhatabhāvato, kilesānaṃ saṅghātakaraṇato ca “saṅghassā”ti,",
  "tika-s0104t:1491_5": "vuttapaṭiniddesato, vacanupanyāsato ca “tatrā”ti, sammukhībhāvato, puthubhāvato ca",
  "tika-s0104t:1491_6": "“tumhehī”ti, cittassa hananato, ārammaṇābhighātato ca “āghāto”ti, ārammaṇe saṅkocavuttiyā",
  "tika-s0104t:1491_7": "anabhimukhatāya, atuṭṭhākāratāya ca “appaccayo”ti, ārammaṇacintanato, nissayato ca",
  "tika-s0104t:1491_8": "“cetaso”ti, atthassa asādhanato, anu anu anatthasādhanato ca “anabhiraddhī”ti, kāraṇānarahattā, satthusāsane",
  "tika-s0104t:1492": "Ṭhitehi kātumasakkuṇeyyattā ca “na karaṇīyā”ti vuttaṃ. Evaṃ tasmiṃ tasmiṃ adhippetatthe pavattatānidassanena, atthaso ca –",
  "tika-s0104t:1493_0": "Mamanti sāminiddiṭṭhaṃ sabbanāmapadaṃ. Vāti vikappananiddiṭṭhaṃ nipātapadaṃ. Bhikkhaveti",
  "tika-s0104t:1493_1": "ālapananiddiṭṭhaṃ nāmapadaṃ. Pareti kattuniddiṭṭhaṃ nāmapadaṃ. Avaṇṇanti kammaniddiṭṭhaṃ",
  "tika-s0104t:1493_2": "nāmapadaṃ. Bhāseyyunti kiriyāniddiṭṭhaṃ ākhyātapadaṃ. Dhammassa, saṅghassāti ca sāminiddiṭṭhaṃ",
  "tika-s0104t:1493_3": "nāmapadaṃ. Tatrāti ādhāraniddiṭṭhaṃ sabbanāmapadaṃ. Tumhehīti kattuniddiṭṭhaṃ sabbanāmapadaṃ.",
  "tika-s0104t:1493_4": "Na-iti paṭisedhaniddiṭṭhaṃ nipātapadaṃ. Āghāto, appaccayo, anabhiraddhīti ca kammaniddiṭṭhaṃ",
  "tika-s0104t:1493_5": "nāmapadaṃ. Cetasoti sāminiddiṭṭhaṃ nāmapadaṃ. Karaṇīyāti kiriyāniddiṭṭhaṃ nāmapadanti.",
  "tika-s0104t:1493_6": "Evaṃ tassa tassa padassa visesatānidassanena, byañjanaso ca vicayanaṃ padavicayo.",
  "tika-s0104t:1493_7": "Ativitthārabhayena pana sakkāyeva aṭṭhakathaṃ, tassā ca līnatthavibhāvanaṃ anugantvā",
  "tika-s0104t:1493_8": "ayamattho viññunā vibhāvetunti na vitthārayimha.",
  "tika-s0104t:1494_0": "“Tatra ce tumhe assatha kupitā vā anattamanā vā, api nu tumhe paresaṃ subhāsitaṃ",
  "tika-s0104t:1494_1": "dubbhāsitaṃ ājāneyyāthā”ti ayaṃ anumatipucchā. Sattādhiṭṭhānā, anekādhiṭṭhānā, paramatthavisayā,",
  "tika-s0104t:1494_2": "paccuppannavisayāti evaṃ sabbattha yathāsambhavaṃ pucchāvicayanaṃ pucchāvicayo. “No",
  "tika-s0104t:1494_3": "hetaṃ bhante”ti idaṃ vissajjanaṃ ekaṃsabyākaraṇaṃ, niravasesaṃ, sauttaraṃ, lokiyanti",
  "tika-s0104t:1494_4": "evaṃ sabbassāpi vissajjanassa yathārahaṃ vicayanaṃ vissajjanāvicayo.",
  "tika-s0104t:1495_0": "“Mamaṃ vā bhikkhave pare avaṇṇaṃ bhāseyyuṃ…pe… na cetaso anabhiraddhi karaṇīyā”ti",
  "tika-s0104t:1495_1": "imāya paṭhamadesanāya “mamaṃ vā…pe… tumhaṃyevassa tena antarāyo”ti ayaṃ dutiyadesanā",
  "tika-s0104t:1495_2": "saṃsandati. Kasmā? Paṭhamāya manopadosaṃ nivāretvā dutiyāya tatthādīnavassa dassitattā.",
  "tika-s0104t:1495_3": "Tathā imāya dutiyadesanāya “mamaṃ vā…pe… api nu tumhe paresaṃ subhāsitaṃ dubbhāsitaṃ",
  "tika-s0104t:1495_4": "ājāneyyāthā”ti ayaṃ tatiyadesanā saṃsandati. Kasmā? Dutiyāya tatthādīnavaṃ dassetvā",
  "tika-s0104t:1495_5": "tatiyāya vacanatthasallakkhaṇamattepi asamatthabhāvassa dassitattā. Tathā imāya tatiyadesanāya",
  "tika-s0104t:1495_6": "“mamaṃ vā…pe… na ca panetaṃ amhesu saṃvijjatī”ti ayaṃ catutthadesanā saṃsandati.",
  "tika-s0104t:1495_7": "Kasmā? Tatiyāya manopadosaṃ sabbathā nivāretvā catutthāya avaṇṇaṭṭhāne paṭipajjitabbākārassa",
  "tika-s0104t:1495_8": "dassitattāti iminā nayena pubbena aparaṃ saṃsanditvā vicayanaṃ pubbāparavicayo. Assādavicayādayo",
  "tika-s0104t:1495_9": "vuttanayāva. Tesaṃ lakkhaṇasandassanamattameva hettha viseso.",
  "tika-s0104t:1496_0": "“Api nu tumhe paresaṃ subhāsitaṃ dubbhāsitaṃ ājāneyyāthā”ti imāya pucchāya “no hetaṃ",
  "tika-s0104t:1496_1": "bhante”ti ayaṃ vissajjanā sameti. Kupito hi neva buddhapaccekabuddhaariyasāvakānaṃ",
  "tika-s0104t:1496_2": "na mātāpitūnaṃ na paccatthikānaṃ subhāsitadubbhāsitassa atthaṃ ājānāti. “Katamañca",
  "tika-s0104t:1496_3": "taṃ bhikkhave, appamattakaṃ…pe… tathāgatassa vaṇṇaṃ vadamāno vadeyyā”ti imāya pucchāya",
  "tika-s0104t:1496_4": "“pāṇātipātaṃ pahāya pāṇātipātā paṭivirato”tiādikā ayaṃ vissajjanā sameti. Bhagavā",
  "tika-s0104t:1496_5": "hi anuttarena pāṇātipātaviramaṇādiguṇena samannāgato, tañca kho samādhiṃ, paññañca",
  "tika-s0104t:1496_6": "upanidhāya appamattakaṃ oramattakaṃ sīlamattakaṃ. “Katame ca te bhikkhave, dhammā",
  "tika-s0104t:1496_7": "gambhīrā duddasā”tiādikāya pucchāya “santi bhikkhave, eke samaṇabrāhmaṇā pubbantakappikā”tiādikā",
  "tika-s0104t:1496_8": "vissajjanā sameti. Sabbaññutaññāṇaguṇā hi aññatra tathāgatā aññesaṃ ñāṇena alabbhaneyyapatiṭṭhattā",
  "tika-s0104t:1496_9": "gambhīrā duddasā duranubodhā santā paṇītā atakkāvacarā nipuṇā paṇḍitavedanīyāti iminā",
  "tika-s0104t:1496_10": "nayena vissajjanāya pucchānurūpatāvicayanameva idha saṅgahagāthāya abhāvato anugītivicayoti.",
  "tika-s0104t:1496_11": "Ayaṃ padapañhādiekādasadhammavicayanalakkhaṇo vicayahāro nāma. Vuttañca “yaṃ pucchitañca",
  "tika-s0104t:1496_12": "vissajjitañcā”tiādi.",
  "tika-s0104t:1497": "Yuttihārasaṃvaṇṇanā",
  "tika-s0104t:1498_0": "Mamanti sāminiddeso yujjati sabhāvaniruttiyā tathāpayogadissanato, avaṇṇassa ca tadapekkhattā.",
  "tika-s0104t:1498_1": "Vāti vikappanatthaniddeso yujjati nepātikānamanekatthattā, ettha ca niyamābhāvato.",
  "tika-s0104t:1498_2": "Bhikkhaveti āmantananiddeso yujjati tadattheyeva etassa payogassa dissanato, desakassa",
  "tika-s0104t:1498_3": "ca paṭiggāhakāpekkhatoti evamādinā byañjanato ca –",
  "tika-s0104t:1499_0": "Sabbena sabbaṃ āghātādīnamakaraṇaṃ tādibhāvāya saṃvattatīti yujjati iṭṭhāniṭṭhesu",
  "tika-s0104t:1499_1": "samappavattisabbhāvato. Yasmiṃ santāne āghātādayo uppannā, tannimittakā antarāyā",
  "tika-s0104t:1499_2": "tasseva sampattivibandhāya saṃvattantīti yujjati kammānaṃ santānantaresu asaṅkamanato.",
  "tika-s0104t:1499_3": "Cittamabhibhavitvā uppannā āghātādayo subhāsitadubbhāsitasallakkhaṇepi asamatthatāya",
  "tika-s0104t:1499_4": "saṃvattantīti yujjati kodhalobhānaṃ andhatamasabhāvato. Pāṇātipātādidussīlyato veramaṇī",
  "tika-s0104t:1499_5": "sabbasattānaṃ pāmojjapāsaṃsāya saṃvattatīti yujjati sīlasampattiyā mahato kittisaddassa",
  "tika-s0104t:1499_6": "abbhuggatattā. Gambhīratādivisesayuttena guṇena tathāgatassa vaṇṇanā ekadesabhūtāpi",
  "tika-s0104t:1499_7": "sakalasabbaññuguṇaggahaṇāya saṃvattatīti yujjati anaññasādhāraṇattā. Tajjāayonisomanasikāraparikkhatāni",
  "tika-s0104t:1499_8": "adhigamatakkanāni sassatavādādiabhinivesāya saṃvattantīti yujjati kappanajālassa",
  "tika-s0104t:1499_9": "asamugghāṭitattā. Vedanādīnaṃ anavabodhena vedanāpaccayā taṇhā vaḍḍhatīti yujjati",
  "tika-s0104t:1499_10": "assādānupassanāsabbhāvato, sati ca vedayitabhāve (vedayitarāge tattha attattaniyagāho,",
  "tika-s0104t:1499_11": "sassatādigāho ca viparipphandatīti yujjati kāraṇassa sannihitattā. Taṇhāpaccayā hi",
  "tika-s0104t:1499_12": "upādānaṃ sambhavati. Sassatādivāde paññapentānaṃ, tadanucchavikañca vedanaṃ vedayantānaṃ",
  "tika-s0104t:1499_13": "phasso hetūti yujjati visayindriyaviññāṇasaṅgatiyā vinā tadabhāvato. Chaphassāyatananimittaṃ",
  "tika-s0104t:1499_14": "vaṭṭassa anupacchedoti yujjati tattha avijjātaṇhānaṃ appahīnattā. Channaṃ phassāyatanānaṃ",
  "tika-s0104t:1499_15": "samudayatthaṅgamādipajānanā sabbadiṭṭhigatikasaññaṃ aticca tiṭṭhatīti yujjati catusaccapaṭivedhabhāvato.",
  "tika-s0104t:1499_16": "Imāhiyeva dvāsaṭṭhiyā sabbadiṭṭhigatānaṃ antojālīkatabhāvoti yujjati akiriyavādādīnaṃ,",
  "tika-s0104t:1499_17": "issaravādādīnañca tadantogadhattā, tathā ceva heṭṭhā saṃvaṇṇitaṃ. Ucchinnabhavanettiko",
  "tika-s0104t:1499_18": "tathāgatassa kāyoti yujjati bhagavato abhinīhārasampattiyā catūsu satipaṭṭhānesu",
  "tika-s0104t:1499_19": "ṭhatvā sattannaṃ bojjhaṅgānaṃ yathābhūtaṃ bhāvitattā. Kāyassa bhedā parinibbutaṃ",
  "tika-s0104t:1499_20": "na dakkhantīti yujjati anupādisesanibbānappattiyaṃ rūpādīsu kassacipi anavasesatoti",
  "tika-s0104t:1499_21": "iminā nayena atthato ca sutte byañjanatthānaṃ yuttitāvibhāvanalakkhaṇo yuttihāro",
  "tika-s0104t:1499_22": "nāma yathāha “sabbesaṃ hārānaṃ, yā bhūmī”tiādi.",
  "tika-s0104t:1500": "Padaṭṭhānahāravaṇṇanā",
  "tika-s0104t:1501_0": "Vaṇṇārahāvaṇṇadubbaṇṇatānādeyyavacanatādi vipattīnaṃ padaṭṭhānaṃ. Vaṇṇārahavaṇṇasubbaṇṇatāsaddheyyavacanatādi",
  "tika-s0104t:1501_1": "sampattīnaṃ padaṭṭhānaṃ. Tathā āghātādayo nirayādidukkhassa padaṭṭhānaṃ. Āghātādīnamakaraṇaṃ",
  "tika-s0104t:1501_2": "saggasampattiyādisabbasampattīnaṃ padaṭṭhānaṃ. Pāṇātipātādipaṭivirati ariyassa sīlakkhandhassa",
  "tika-s0104t:1501_3": "padaṭṭhānaṃ, ariyo sīlakkhandho ariyassa samādhikkhandhassa padaṭṭhānaṃ. Ariyo samādhikkhandho",
  "tika-s0104t:1501_4": "ariyassa paññākkhandhassa padaṭṭhānaṃ. Gambhīratādivisesayuttaṃ bhagavato paṭivedhappakārañāṇaṃ",
  "tika-s0104t:1501_5": "desanāñāṇassa padaṭṭhānaṃ. Desanāñāṇaṃ veneyyānaṃ sakalavaṭṭadukkhanissaraṇassa padaṭṭhānaṃ.",
  "tika-s0104t:1501_6": "Sabbāyapi diṭṭhiyā diṭṭhupādānabhāvato sā yathārahaṃ navavidhassapi bhavassa padaṭṭhānaṃ.",
  "tika-s0104t:1501_7": "Bhavo jātiyā. Jāti jarāmaraṇassa, sokādīnañca padaṭṭhānaṃ. Vedanānaṃ yathābhūtaṃ",
  "tika-s0104t:1501_8": "samudayatthaṅgamādipaṭivedhanā catunnaṃ ariyasaccānaṃ anubodhapaṭivedho hoti. Tattha",
  "tika-s0104t:1501_9": "anubodho paṭivedhassa padaṭṭhānaṃ. Paṭivedho catubbidhassa sāmaññaphalassa padaṭṭhānaṃ.",
  "tika-s0104t:1501_10": "“Ajānataṃ apassata”nti avijjāgahaṇaṃ. Tattha avijjā saṅkhārānaṃ padaṭṭhānaṃ, saṅkhārā",
  "tika-s0104t:1501_11": "viññāṇassa. Yāva vedanā taṇhāya padaṭṭhānanti netvā tesaṃ “vedanāpaccayā taṇhā”tiādinā",
  "tika-s0104t:1501_12": "pāḷiyamāgatanayena sambajjhitabbaṃ. “Taṇhāgatānaṃ paritassitavipphandita”nti ettha",
  "tika-s0104t:1501_13": "taṇhā upādānassa padaṭṭhānaṃ. “Tadapi phassapaccayā”ti ettha sassatādipaññāpanaṃ",
  "tika-s0104t:1501_14": "paresaṃ micchābhinivesassa padaṭṭhānaṃ. Micchābhiniveso saddhammassavanasappurisūpanissayayonisomanasikāradhammānudhammapaṭipattīhi",
  "tika-s0104t:1501_15": "vimukhatāya asaddhammassavanādīnañca padaṭṭhānaṃ. “Aññatra phassā”tiādīsu phasso",
  "tika-s0104t:1501_16": "vedanāya padaṭṭhānaṃ. Cha phassāyatanāni phassassa, sakalassa ca vaṭṭadukkhassa padaṭṭhānaṃ.",
  "tika-s0104t:1501_17": "Channaṃ phassāyatanānaṃ yathābhūtaṃ samudayādipajānanaṃ nibbidāya padaṭṭhānaṃ, nibbidā",
  "tika-s0104t:1501_18": "virāgassātiādinā yāva anupādāparinibbānaṃ netabbaṃ. Bhagavato bhavanettisamucchedo",
  "tika-s0104t:1501_19": "sabbaññutāya padaṭṭhānaṃ, tathā anupādāparinibbānassa cāti. Ayaṃ sutte āgatadhammānaṃ",
  "tika-s0104t:1501_20": "padaṭṭhānadhammā, tesañca padaṭṭhānadhammāti yathāsambhavaṃ padaṭṭhānadhammaniddhāraṇalakkhaṇo",
  "tika-s0104t:1501_21": "padaṭṭhānahāro nāma. Vuttañhi “dhammaṃ deseti jino, tassa ca dhammassa yaṃ padaṭṭhāna”ntiādi.",
  "tika-s0104t:1502": "Lakkhaṇahāravaṇṇanā",
  "tika-s0104t:1503_0": "Āghātādiggahaṇena kodhūpanāhamakkhapalāsaissāmacchariyasārambhaparavambhanādīnaṃ",
  "tika-s0104t:1503_1": "saṅgaho paṭighacittuppādapariyāpannatāya ekalakkhaṇattā. Ānandādiggahaṇena abhijjhāvisamalobhamānātimānamadappamādānaṃ",
  "tika-s0104t:1503_2": "saṅgaho lobhacittuppādapariyāpannatāya ekalakkhaṇattā. Tathā āghātaggahaṇena avasiṭṭhaganthanīvaraṇānaṃ",
  "tika-s0104t:1503_3": "saṅgaho kāyaganthanīvaraṇalakkhaṇena ekalakkhaṇattā. Ānandaggahaṇena phassādīnaṃ",
  "tika-s0104t:1503_4": "saṅgaho saṅkhārakkhandhalakkhaṇena ekalakkhaṇattā. Sīlaggahaṇena adhicittādhipaññāsikkhānaṃ",
  "tika-s0104t:1503_5": "saṅgaho sikkhālakkhaṇena ekalakkhaṇattā. Diṭṭhiggahaṇena avasiṭṭhaupādānānaṃ saṅgaho",
  "tika-s0104t:1503_6": "upādānalakkhaṇena ekalakkhaṇattā. “Vedanāna”nti ettha vedanāggahaṇena avasiṭṭhaupādānakkhandhānaṃ",
  "tika-s0104t:1503_7": "saṅgaho upādānakkhandhalakkhaṇena ekalakkhaṇattā. Tathā dhammāyatanadhammadhātupariyāpannavedanāggahaṇena",
  "tika-s0104t:1503_8": "sammasanupagānaṃ sabbesampi āyatanānaṃ, dhātūnañca saṅgaho āyatanalakkhaṇena, dhātulakkhaṇena",
  "tika-s0104t:1503_9": "ca ekalakkhaṇattā. “Ajānataṃ apassata”nti ettha avijjāggahaṇena hetuāsavoghayoganīvaraṇādīnaṃ",
  "tika-s0104t:1503_10": "saṅgaho hetādilakkhaṇena ekalakkhaṇattā, tathā “taṇhāgatānaṃ paritassitavipphandita”nti",
  "tika-s0104t:1503_11": "ettha taṇhāggahaṇenapi. “Tadapi phassapaccayā”ti ettha phassaggahaṇena saññāsaṅkhāraviññāṇānaṃ",
  "tika-s0104t:1503_12": "saṅgaho vipallāsahetubhāvena, khandhalakkhaṇena ca ekalakkhaṇattā. Chaphassāyatanaggahaṇena",
  "tika-s0104t:1503_13": "avasiṭṭhakhandhāyatanadhātindriyādīnaṃ saṅgaho phassuppattinimittatāya, sammasanīyabhāvena",
  "tika-s0104t:1503_14": "ca ekalakkhaṇattā. Bhavanettiggahaṇena avijjādīnaṃ saṃkilesadhammānaṃ saṅgaho vaṭṭahetubhāvena",
  "tika-s0104t:1503_15": "ekalakkhaṇattāti. Ayaṃ sutte anāgatepi dhamme ekalakkhaṇatādinā āgate viya niddhāraṇalakkhaṇo",
  "tika-s0104t:1503_16": "lakkhaṇahāro nāma. Tathā hi vuttaṃ “vuttamhi ekadhamme, ye dhammā ekalakkhaṇā”tiādi.",
  "tika-s0104t:1504": "Catubyūhahāravaṇṇanā",
  "tika-s0104t:1505_0": "Mamanti aneruttapadaṃ, tathā vāti ca. Bhikkhanasīlā bhikkhū. Parentiviruddhabhāvamupagacchantīti",
  "tika-s0104t:1505_1": "parā, aññatthe panetaṃ aneruttapadanti evamādinā neruttaṃ, taṃ pana “eva”ntiādinidānapadānaṃ,",
  "tika-s0104t:1505_2": "“mama”ntiādipāḷipadānañca aṭṭhakathāvasena, tassā līnatthavibhāvanīvasena ca suviññeyyattā",
  "tika-s0104t:1505_3": "ativitthārabhayena na vitthārayimha. Ye te nindāpasaṃsāhi sammākampitacetasā micchājīvato",
  "tika-s0104t:1505_4": "anoratā sassatādimicchābhinivesino sīlādidhammakkhandhesu appatiṭṭhitā sammāsambuddhaguṇarasassādavimukhā",
  "tika-s0104t:1505_5": "veneyyā, te kathaṃ nu kho yathāvuttadosavinimuttā sammāpaṭipattiyā ubhayahitaparā",
  "tika-s0104t:1505_6": "bhaveyyunti ayamettha bhagavato adhippāyo. Evamadhippetā puggalā, desanābhājanaṭṭhāne",
  "tika-s0104t:1505_7": "ca dassitā imissā desanāya nidānaṃ.",
  "tika-s0104t:1506_0": "Pubbāparānusandhi pana padasandhipadatthaniddesanikkhepasuttadesanāsandhivasena chabbidhā.",
  "tika-s0104t:1506_1": "Tattha “mama”nti etassa “avaṇṇa”nti iminā sambandhotiādinā padassa padantarena sambandho",
  "tika-s0104t:1506_2": "padasandhi. “Mama”nti vuttassa bhagavato “avaṇṇa”nti vuttena parehi upavaditena aguṇenasambandhotiādinā",
  "tika-s0104t:1506_3": "padatthassa padatthantarena sambandho padatthasandhi. “Mamaṃ vā bhikkhave, pare avaṇṇaṃ",
  "tika-s0104t:1506_4": "bhāseyyu”ntiādidesanā suppiyena paribbājakena vuttaavaṇṇānusandhivasena pavattā.",
  "tika-s0104t:1506_5": "“Mamaṃ vā bhikkhave, pare vaṇṇaṃ bhāseyyu”ntiādidesanā brahmadattena māṇavena vuttavaṇṇānusandhivasena",
  "tika-s0104t:1506_6": "pavattā. “Atthi bhikkhave, aññeva dhammā gambhīrā duddasā duranubodhā”tiādidesanā",
  "tika-s0104t:1506_7": "bhikkhūhi vuttavaṇṇānusandhivasena pavattāti evaṃ nānānusandhikassa suttassa taṃtadanusandhīhi,",
  "tika-s0104t:1506_8": "ekānusandhikassa ca pubbāparabhāgehi sambandho niddesasandhi. Nikkhepasandhi pana",
  "tika-s0104t:1506_9": "catubbidhasuttanikkhepavasena. Suttasandhi ca tividhasuttānusandhivasena aṭṭhakathāyaṃ",
  "tika-s0104t:1506_10": "eva vicāritā, amhehi ca pubbe saṃvaṇṇitā. Ekissā desanāya desanāntarehi saddhiṃ saṃsandanaṃ",
  "tika-s0104t:1506_11": "desanāsandhi, sā panevaṃ veditabbā – “mamaṃ vā bhikkhave…pe… na cetaso anabhiraddhi",
  "tika-s0104t:1506_12": "karaṇīyā”ti ayaṃ desanā “ubhatodaṇḍakena cepi bhikkhave, kakacena corā ocarakā aṅgamaṅgāni",
  "tika-s0104t:1506_13": "okanteyyuṃ, tatrapi yo mano padūseñña, na me so tena sāsanakaro”ti imāya desanāya",
  "tika-s0104t:1506_14": "saddhiṃ saṃsandati. “Tumhaṃyevassa tena anantarāyo”ti ayaṃ “kammassakā māṇava sattā",
  "tika-s0104t:1506_15": "kammadāyādā kammayonī kammabandhū kammapaṭisaraṇā kammaṃ satte vibhajati, yadidaṃ",
  "tika-s0104t:1506_16": "hīnapaṇītatāyā”ti imāya, “api nu tumhe…pe… ājāneyyāthā”ti ayaṃ –",
  "tika-s0104t:1507": "“Kuddho atthaṃ na jānāti, kuddho dhammaṃ na passati;",
  "tika-s0104t:1508": "Andhaṃ tamaṃ tadā hoti, yaṃ kodho sahate nara”nti. ; –",
  "tika-s0104t:1509_0": "Imāya, “mamaṃ vā bhikkhave, pare vaṇṇaṃ…pe… na cetaso ubbilāvitattaṃ karaṇīya”nti",
  "tika-s0104t:1509_1": "ayaṃ “dhammāpi vo bhikkhave, pahātabbā, pageva adhammā”ti, “kullūpamaṃ vo bhikkhave,",
  "tika-s0104t:1509_2": "dhammaṃ desessāmi nittharaṇatthāya, no gahaṇatthāyā”ti ca imāya, “tatra ce tumhe…pe…",
  "tika-s0104t:1509_3": "tumhaṃyevassa tena antarāyo”ti ayaṃ –",
  "tika-s0104t:1510": "“Luddho atthaṃ na jānāti, luddho dhammaṃ na passati;",
  "tika-s0104t:1511": "Andhaṃ tamaṃ tadā hoti, yaṃ lobho sahate nara”nti. ca –",
  "tika-s0104t:1512": "“Kāmandhā jālasañchannā, taṇhāchadanachāditā;",
  "tika-s0104t:1513": "Pamattabandhunābaddhā, macchāva kumīnāmukhe;",
  "tika-s0104t:1514": "Jarāmaraṇamanventi, vaccho khīrapakova mātara”nti. ca –",
  "tika-s0104t:1515_0": "Imāya, “appamattakaṃ kho panetaṃ sīlamattaka”nti ayaṃ “vivicceva kāmehi…pe… paṭhamaṃ",
  "tika-s0104t:1515_1": "jhānaṃ upasampajja viharati, ayampi kho brāhmaṇa yañño purimehi yaññehi appaṭṭhataro",
  "tika-s0104t:1515_2": "ca appasamārambhataro ca mahapphalataro ca mahānisaṃsataro cā”ti imāya paṭhamajjhānassa",
  "tika-s0104t:1515_3": "sīlato mahapphalamahānisaṃsataratāvacanena jhānato sīlassa appaphalaappānisaṃsatarabhāvadīpanato.",
  "tika-s0104t:1516_0": "“Pāṇātipātaṃ pahāyā”tiādidesanā “samaṇo khalu bho gotamo sīlavā ariyasīlena samannāgato”tiādidesanāya,",
  "tika-s0104t:1516_1": "“aññeva dhammā gambhīrā”tiādidesanā “adhigato kho myāyaṃ dhammo gambhīro duddaso",
  "tika-s0104t:1516_2": "duranubodho”tiādidesanāya, gambhīratādivisesayuttadhammapaṭivedhena hi ñāṇassa gambhīrādibhāvo viññāyati.",
  "tika-s0104t:1517_0": "“Santi bhikkhave, eke samaṇabrāhmaṇā pubbantakappikā”tiādidesanā “santi bhikkhave,",
  "tika-s0104t:1517_1": "eke samaṇabrāhmaṇā pubbantakappikā…pe… abhivadanti sassato attā ca loko ca, idameva",
  "tika-s0104t:1517_2": "saccaṃ, moghamaññanti ittheke abhivadanti, asassato, sassato ca asassato ca, nevasassato",
  "tika-s0104t:1517_3": "ca nāsassato ca, antavā, anantavā, antavā ca anantavā ca, nevantavā ca nānantavā",
  "tika-s0104t:1517_4": "ca attā ca loko ca, idameva saccaṃ, moghamaññanti ittheke abhivadantī”tiādidesanāya.",
  "tika-s0104t:1518_0": "Tathā “santi bhikkhave, eke samaṇabrāhmaṇā aparantakappikā”tiādidesanā “santi bhikkhave",
  "tika-s0104t:1518_1": "…pe… abhivadanti saññī attā hoti arogo paraṃ maraṇā. Ittheke abhivadanti asaññī,",
  "tika-s0104t:1518_2": "saññī ca asaññī ca, nevasaññī ca nāsaññī ca attā hoti arogo paraṃ maraṇā. Ittheke",
  "tika-s0104t:1518_3": "abhivadanti sato vā pana sattassa ucchedaṃ vināsaṃ vibhavaṃ paññapenti, diṭṭhadhammanibbānaṃ",
  "tika-s0104t:1518_4": "vā paneke abhivadantī”ntiādidesanāya, “vedanānaṃ samudayañca…pe… tathāgato”tiādidesanā",
  "tika-s0104t:1518_5": "“tadidaṃ saṅkhataṃ oḷārikaṃ, atthi kho pana saṅkhārānaṃ nirodho, atthetanti iti viditvā",
  "tika-s0104t:1518_6": "tassa nissaraṇadassāvī tathāgato tadupātivatto”tiādidesanāya, “tadapi tesaṃ…pe… vipphanditamevā”ti",
  "tika-s0104t:1518_7": "ayaṃ “idaṃ tesaṃ vata aññatreva saddhāya aññatra ruciyā aññatra anussavā aññatra",
  "tika-s0104t:1518_8": "ākāraparivitakkā aññatra diṭṭhinijjhānakkhantiyā paccattaṃyeva ñāṇaṃ bhavissati parisuddhaṃ",
  "tika-s0104t:1518_9": "pariyodāta’nti netaṃ ṭhānaṃ vijjati. Paccattaṃ kho pana bhikkhave, ñāṇe asati parisuddhe",
  "tika-s0104t:1518_10": "pariyodāte yadapi te bhonto samaṇabrāhmaṇā tattha ñāṇabhāvamattameva pariyodāpenti,",
  "tika-s0104t:1518_11": "tadapi tesaṃ bhavataṃ samaṇabrāhmaṇānaṃ upādānamakkhāyatī”tiādidesanāya, “tadapi",
  "tika-s0104t:1518_12": "phassapaccayā”ti ayaṃ “cakkhuñca paṭicca rūpe ca uppajjati cakkhuviññāṇaṃ, tiṇṇaṃ",
  "tika-s0104t:1518_13": "saṅgati phasso, phassapaccayā vedanā, vedanāpaccayā taṇhā, taṇhāpaccayā upādāna”nti,",
  "tika-s0104t:1518_14": "“chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā”ti",
  "tika-s0104t:1518_15": "(pariyesitabbaṃ) ca ādidesanāya, “yato kho bhikkhave, bhikkhu channaṃ phassāyatanāna”ntiādidesanā",
  "tika-s0104t:1518_16": "“yato kho bhikkhave, bhikkhu neva vedanaṃ attato samanupassati, na saññaṃ, na saṅkhāre,",
  "tika-s0104t:1518_17": "na viññāṇaṃ attato samanupassati, so evaṃ asamanupassanto na kiñci loke upādiyati,",
  "tika-s0104t:1518_18": "anupādiyaṃ na paritassati, aparitassaṃ paccattaṃyeva parinibbāyatī”tiādidesanāya,",
  "tika-s0104t:1518_19": "“sabbete imeheva dvāsaṭṭhiyā vatthūhi antojālīkatā”tiādidesanā “ye hi keci bhikkhave…pe…",
  "tika-s0104t:1518_20": "abhivadanti, sabbete imāneva pañca kāyāni abhivadanti etesaṃ vā aññatara”ntiādidesanāya,",
  "tika-s0104t:1518_21": "“kāyassa bhedā…pe… devamanussā”ti ayaṃ –",
  "tika-s0104t:1519": "“Accī yathā vātavegena khittā (upasivāti bhagavā),",
  "tika-s0104t:1520": "Atthaṃ paleti na upeti saṅkhaṃ;",
  "tika-s0104t:1521": "Evaṃ munī nāmakāyā vimutto,",
  "tika-s0104t:1522": "Atthaṃ paleti na upeti saṅkha”nti. –",
  "tika-s0104t:1523": "Ādidesanāya saddhiṃ saṃsandatīti. Ayaṃ neruttamadhippāyadesanānidānapubbāparānusandhīnaṃ catunnaṃ vibhāvanalakkhaṇo catubyūhahāro nāma. Vuttampi cetaṃ “neruttamadhippāyo”tiādi.",
  "tika-s0104t:1524": "Āvattahāravaṇṇanā",
  "tika-s0104t:1525_0": "Āghātādīnamakaraṇīyatāvacanena khantisoraccānuṭṭhānaṃ. Tattha khantiyā saddhāpaññāparāpakāradukkhasahagatānaṃ",
  "tika-s0104t:1525_1": "saṅgaho, tathā soraccena sīlassa. Saddhādiggahaṇena ca saddhindriyādisakalabodhipakkhiyadhammā",
  "tika-s0104t:1525_2": "āvattanti. Sīlaggahaṇena avippaṭisārādayo sabbepi sīlānisaṃsadhammā āvattanti. Pāṇātipātādīhi",
  "tika-s0104t:1525_3": "paṭivirativacanena appamādavihāro, tena sakalaṃ sāsanabrahmacariyaṃ āvattati. Gambhīratādivisesayuttadhammaggahaṇena",
  "tika-s0104t:1525_4": "mahābodhipakittanaṃ. Anāvaraṇañāṇapadaṭṭhānañhi āsavakkhayañāṇaṃ, āsavakkhayañāṇapadaṭṭhānañca",
  "tika-s0104t:1525_5": "anāvaraṇañāṇaṃ mahābodhīti vuccati, tena dasabalādayo sabbe buddhaguṇā āvattanti.",
  "tika-s0104t:1525_6": "Sassatādidiṭṭhiggahaṇena taṇhāvijjānaṃ saṅgaho, tāhi anamataggaṃ saṃsāravaṭṭaṃ āvattati.",
  "tika-s0104t:1525_7": "Vedanānaṃ yathābhūtaṃ samudayādipaṭivedhanena bhagavato pariññāttayavisuddhi, tāya",
  "tika-s0104t:1525_8": "paññāpāramimukhena sabbāpi pāramiyo āvattanti. “Ajānataṃ apassata”nti ettha avijjāggahaṇena",
  "tika-s0104t:1525_9": "ayonisomanasikārapariggaho, tena ca nava ayonisomanasikāramūlakā dhammā āvattanti.",
  "tika-s0104t:1525_10": "“Taṇhāgatānaṃ paritassitavipphandita”nti ettha taṇhāggahaṇena nava taṇhāmūlakā dhammā",
  "tika-s0104t:1525_11": "āvattanti. “Tadapi phassapaccayā”tiādi sassatādipaññāpanassa paccayādhīnavuttidassanaṃ,",
  "tika-s0104t:1525_12": "tena aniccatādilakkhaṇattayaṃ āvattati. Channaṃ phassāyatanānaṃ yathābhūtaṃ pajānanena",
  "tika-s0104t:1525_13": "vimuttisampadāniddeso, tena sattapi visuddhiyo āvattanti. “Ucchinnabhavanettiko tathāgatassa",
  "tika-s0104t:1525_14": "kāyo”ti taṇhāpahānaṃ vuttaṃ, tena bhagavato sakalasaṃkilesappahānaṃ āvattatīti ayaṃ",
  "tika-s0104t:1525_15": "desanāya gahitadhammānaṃ sabhāgavisabhāgadhammavasena āvattanalakkhaṇo āvattahāro",
  "tika-s0104t:1525_16": "nāma. Yathāha “ekamhi padaṭṭhāne, pariyesati sesakaṃ padaṭṭhāna”ntiādi.",
  "tika-s0104t:1526": "Vibhattihāravaṇṇanā",
  "tika-s0104t:1527_0": "Āghātānandādayo akusalā dhammā, tesaṃ ayonisomanasikārādi padaṭṭhānaṃ. Yehi pana",
  "tika-s0104t:1527_1": "dhammehi āghātānandādīnaṃ akaraṇaṃ appavatti, te abyāpādādayo kusalā dhammā, tesaṃ",
  "tika-s0104t:1527_2": "yonisomanasikārādi padaṭṭhānaṃ. Tesu āghātādayokāmāvacarāva, abyāpādādayo catubhūmakā,",
  "tika-s0104t:1527_3": "tathā pāṇātipātādīhi paṭivirati kusalā vā abyākatā vā, tassā hirottappādayo dhammā",
  "tika-s0104t:1527_4": "padaṭṭhānaṃ. Tattha kusalā siyā kāmāvacarā, siyā lokuttarā. Abyākatā lokuttarāva.",
  "tika-s0104t:1527_5": "“Atthi bhikkhave, aññeva dhammā gambhīrā”ti vuttadhammā siyā kusalā, siyā abyākatā.",
  "tika-s0104t:1527_6": "Tattha kusalānaṃ vuṭṭhānagāminivipassanā padaṭṭhānaṃ. Abyākatānaṃ maggadhammā, vipassanā,",
  "tika-s0104t:1527_7": "āvajjanā vā padaṭṭhānaṃ. Tesu kusalā lokuttarāva, abyākatā siyā kāmāvacarā, siyā",
  "tika-s0104t:1527_8": "lokuttarā, sabbāpi diṭṭhiyo akusalāva kāmāvacarāva, tāsaṃ avisesena micchābhinivese",
  "tika-s0104t:1527_9": "ayonisomanasikāro padaṭṭhānaṃ. Visesato pana santatighanavinibbhogābhāvato ekattanayassa",
  "tika-s0104t:1527_10": "micchāgāho atītajātianussaraṇatakkasahito sassatadiṭṭhiyā padaṭṭhānaṃ. Hetuphalabhāvena",
  "tika-s0104t:1527_11": "sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā",
  "tika-s0104t:1527_12": "padaṭṭhānaṃ. Evaṃ sesadiṭṭhīnampi yathāsambhavaṃ vattabbaṃ.",
  "tika-s0104t:1528_0": "“Vedanāna”nti ettha vedanā siyā kusalā, siyā akusalā, siyā abyākatā, siyā kāmāvacarā,",
  "tika-s0104t:1528_1": "siyā rūpāvacarā, siyā arūpāvacarā, tāsaṃ phasso padaṭṭhānaṃ. Vedanānaṃ yathābhūtaṃ",
  "tika-s0104t:1528_2": "vedanānaṃ samudayādipaṭivedhanaṃ maggañāṇaṃ, anupādāvimutti ca phalañāṇaṃ, tesaṃ",
  "tika-s0104t:1528_3": "“aññeva dhammā gambhīrā”ti ettha vuttanayena dhammādivibhāgo netabbo. “Ajānataṃ apassata”ntiādīsu",
  "tika-s0104t:1528_4": "avijjātaṇhā akusalā kāmāvacarā, tāsu avijjāya āsavā, ayonisomanasikāro eva vā padaṭṭhānaṃ.",
  "tika-s0104t:1528_5": "Taṇhāya saṃyojaniyesu dhammesu assādadassanaṃ padaṭṭhānaṃ. “Tadapi phassapaccayā”ti",
  "tika-s0104t:1528_6": "ettha phassassa vedanāya viya dhammādivibhāgo veditabbo. Iminā nayena phassāyatanādīnampi",
  "tika-s0104t:1528_7": "yathārahaṃ dhammādivibhāgo netabboti ayaṃ saṃkilesadhamme, vodānadhamme ca sādhāraṇāsādhāraṇato,",
  "tika-s0104t:1528_8": "padaṭṭhānato, bhūmito ca vibhajanalakkhaṇo vibhattihāro nāma. Yathāha “dhammañca",
  "tika-s0104t:1528_9": "padaṭṭhānaṃ, bhūmiñca vibhajjate ayaṃ hāro”tiādi.",
  "tika-s0104t:1529": "Parivattanahāravaṇṇanā",
  "tika-s0104t:1530_0": "Āghātādīnamakaraṇaṃ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattimāvahati.",
  "tika-s0104t:1530_1": "Āghātādayo pana pavattiyamānā dubbaṇṇataṃ, dukkhaseyyaṃ, bhogahāniṃ, akittiṃ, parehi",
  "tika-s0104t:1530_2": "durupasaṅkamanatañca nipphādentā nirayādīsu mahādukkhamāvahanti. Pāṇātipātādipaṭivirati",
  "tika-s0104t:1530_3": "avippaṭisārādikalyāṇaṃ paramparamāvahati. Pāṇātipātādi pana vippaṭisārādiakalyāṇaṃ",
  "tika-s0104t:1530_4": "paramparamāvahati. Gambhīratādivisesayuttaṃ ñāṇaṃ veneyyānaṃ yathārahaṃ vijjābhiññādiguṇavisesamāvahati",
  "tika-s0104t:1530_5": "sabbaññeyyassa yathāsabhāvāvabodhato. Tathā gambhīratādivisesarahitaṃ pana ñāṇaṃ",
  "tika-s0104t:1530_6": "ñeyyesu sādhāraṇabhāvato yathāvuttaguṇavisesaṃ nāvahati. Sabbāpi cetā diṭṭhiyo yathārahaṃ",
  "tika-s0104t:1530_7": "sassatucchedabhāvato antadvayabhūtā sakkāyatīraṃ nātivattanti aniyyānikasabhāvattā.",
  "tika-s0104t:1530_8": "Sammādiṭṭhi pana saparikkhārā majjhimapaṭipadābhūtā sakkāyatīramatikkamma pāraṃ gacchati",
  "tika-s0104t:1530_9": "niyyānikasabhāvattā. Vedanānaṃ yathābhūtaṃ samudayādipaṭivedhanā anupādāvimuttimāvahati",
  "tika-s0104t:1530_10": "maggabhāvato. Vedanānaṃ yathābhūtaṃ samudayādiasampaṭivedho saṃsāracārakāvarodhamāvahati",
  "tika-s0104t:1530_11": "saṅkhārānaṃ paccayabhāvato. Vedayitasabhāvapaṭicchādako sammoho tadabhinandanamāvahati,",
  "tika-s0104t:1530_12": "yathābhūtāvabodho pana tattha nibbedhaṃ, virāgañca āvahati. Micchābhinivese ayonisomanasikārasahitā",
  "tika-s0104t:1530_13": "taṇhā anekavihitaṃ diṭṭhijālaṃ pasāreti. Yathāvuttataṇhāsamucchedo paṭhamamaggo taṃ",
  "tika-s0104t:1530_14": "diṭṭhijālaṃ saṅkoceti. Sassatavādādipaññāpanassa phasso paccayo asati phasse tadabhāvato.",
  "tika-s0104t:1530_15": "Diṭṭhibandhanabaddhānaṃ phassāyatanādīnamanirodhanena phassādianirodho saṃsāradukkhassa",
  "tika-s0104t:1530_16": "anivattiyeva yāthāvato phassāyatanādipariññā sabbadiṭṭhidassanāni ativattati, tesaṃ",
  "tika-s0104t:1530_17": "pana tathā apariññā diṭṭhidassanaṃ nātivattati. Bhavanettisamucchedo āyatiṃ attabhāvassa",
  "tika-s0104t:1530_18": "anibbattiyā saṃvattati, asamucchinnāya bhavanettiyā anāgate bhavappabandho parivattatiyevāti",
  "tika-s0104t:1530_19": "ayaṃ sutte niddiṭṭhānaṃ dhammānaṃ paṭipakkhato parivattanalakkhaṇo parivattanahāro",
  "tika-s0104t:1530_20": "nāma. Kimāha “kusalākusale dhamme, niddiṭṭhe bhāvite pahīne cā”tiādi.",
  "tika-s0104t:1531": "Vevacanahāravaṇṇanā",
  "tika-s0104t:1532_0": "“Mamaṃ mama me”ti pariyāyavacanaṃ. ‘Vā yadi cā”ti pariyāyavacanaṃ. “Bhikkhave samaṇā",
  "tika-s0104t:1532_1": "tapassino”ti pariyāyavacanaṃ. “Pare aññe paṭiviruddhā”ti…pe… naṃ. “Avaṇṇaṃ akittiṃ",
  "tika-s0104t:1532_2": "ninda”nti…pe… naṃ. “Bhāseyyuṃ bhaṇeyyuṃ katheyyu”nti…pe… naṃ. “Dhammassa vinayassa",
  "tika-s0104t:1532_3": "satthusāsanassā”ti…pe… naṃ. “Saṅghassa samūhassa gaṇassā”ti…pe… naṃ. “Tatra tattha",
  "tika-s0104t:1532_4": "tesū”ti…pe… naṃ. “Tumhehi vo bhavantehī”ti…pe… naṃ. “Āghāto doso byāpādo”ti…pe… naṃ",
  "tika-s0104t:1532_5": "“appaccayo domanassaṃ cetasikadukkha”nti…pe… naṃ. “Cetaso cittassa manaso”ti…pe…",
  "tika-s0104t:1532_6": "naṃ. “Anabhiraddhi byāpatti manopadoso”ti…pe… naṃ. “Na no a mā”ti…pe… naṃ. “Karaṇīyā",
  "tika-s0104t:1532_7": "uppādetabbā pavattetabbā”ti pariyāyavacanaṃ. Iminā nayena sabbapadesu vevacanaṃ vattabbanti",
  "tika-s0104t:1532_8": "ayaṃ tassa tassa atthassa taṃtaṃpariyāyasaddayojanālakkhaṇo vevacanahāro nāma. Vuttañhetaṃ",
  "tika-s0104t:1532_9": "“vevacanāni bahūni tu, sutte vuttāni ekadhammassā”tiādi.",
  "tika-s0104t:1533": "Paññattihāravaṇṇanā",
  "tika-s0104t:1534_0": "Āghāto vatthuvasena dasavidhena, ekūnavīsatividhena vā paññatto. Apaccayo upavicāravasena",
  "tika-s0104t:1534_1": "chadhā paññatto. Ānando pītiādivasena vevacanena navadhā paññatto. Pīti sāmaññato",
  "tika-s0104t:1534_2": "pana khuddikādivasena pañcadhā paññatto. Somanassaṃ upavicāravasena chadhā, sīlaṃ",
  "tika-s0104t:1534_3": "vārittacārittādivasena anekadhā, gambhīratādivisesayuttaṃ ñāṇaṃ cittuppādavasena",
  "tika-s0104t:1534_4": "catudhā, dvādasadhā vā, visayabhedato anekadhā ca, diṭṭhisassatādivasena dvāsaṭṭhiyā",
  "tika-s0104t:1534_5": "bhedehi, tadantogadhavibhāgena anekadhā ca, vedanā chadhā, aṭṭhasatadhā, anekadhā",
  "tika-s0104t:1534_6": "ca, tassā samudayo pañcadhā, tathā atthaṅgamopi, assādo duvidhena, ādīnavo tividhena,",
  "tika-s0104t:1534_7": "nissaraṇaṃ ekadhā, catudhā ca, anupādāvimutti duvidhena, “ajānataṃ apassata”nti vuttā",
  "tika-s0104t:1534_8": "avijjā visayabhedena catudhā, aṭṭhadhā ca, “taṇhāgatāna”ntiādinā vuttā taṇhā chadhā,",
  "tika-s0104t:1534_9": "aṭṭhasatadhā, anekadhā ca, phasso nissayavasena chadhā, upādānaṃ catudhā, bhavo dvidhā,",
  "tika-s0104t:1534_10": "anekadhā ca, jāti vevacanavasena chadhā, tathā jarā sattadhā, maraṇaṃ aṭṭhadhā, navadhā",
  "tika-s0104t:1534_11": "ca, soko pañcadhā, paridevo chadhā, dukkhaṃ catudhā, tathā domanassaṃ, upāyāso catudhā",
  "tika-s0104t:1534_12": "paññattoti ayaṃ pabhedapaññatti, samūhapaññatti ca.",
  "tika-s0104t:1535_0": "“Samudayo hotī”ti pabhavapaññatti, “yathābhūtaṃ pajānātī”ti dukkhassa pariññāpaññatti,",
  "tika-s0104t:1535_1": "samudayassa pahānapaññatti, nirodhassa sacchikiriyāpaññatti, maggassa bhāvanāpaññatti.",
  "tika-s0104t:1535_2": "“Antojālīkatā”tiādisabbadiṭṭhīnaṃ saṅgahapaññatti. “Ucchinnabhavanettiko”tiādi duvidhena",
  "tika-s0104t:1535_3": "parinibbānapaññattīti evaṃ āghātādīnaṃ pabhavapaññattipariññāpaññattiādivasena. Tathā",
  "tika-s0104t:1535_4": "“āghāto”ti byāpādassa vevacanapaññatti. “Appaccayo”ti domanassassavevacanapaññattītiādivasena",
  "tika-s0104t:1535_5": "ca paññattibhedo vibhajjitabboti ayaṃ ekekassa dhammassa anekāhi paññattīhi paññapetabbākāravibhāvanalakkhaṇo",
  "tika-s0104t:1535_6": "paññattihāro nāma, tena vuttaṃ “ekaṃ bhagavā dhammaṃ, paṇṇattīhi vividhāhi desetī”tiādi.",
  "tika-s0104t:1536": "Otaraṇahāravaṇṇanā",
  "tika-s0104t:1537_0": "Āghātaggahaṇena saṅkhārakkhandhasaṅgaho, tathā anabhiraddhiggahaṇena. Appaccayaggahaṇena",
  "tika-s0104t:1537_1": "vedanākkhandhasaṅgahoti idaṃ khandhamukhena otaraṇaṃ. Tathā āghātādiggahaṇena dhammāyatanaṃ,",
  "tika-s0104t:1537_2": "dhammadhātu, dukkhasaccaṃ, samudayasaccaṃ vā gahitanti idaṃ āyatanamukhena, dhātumukhena,",
  "tika-s0104t:1537_3": "saccamukhena ca otaraṇaṃ. Tathā āghātādīnaṃ sahajātā avijjā hetusahajātaaññamaññanissasampayuttaatthiavigatapaccayehi",
  "tika-s0104t:1537_4": "paccayo, asahajātā pana anantaraniruddhā anantarasamanantaraanantarūpanissayanatthivigatāsevanapaccayehi",
  "tika-s0104t:1537_5": "paccayo. Ananantarā pana upanissayavaseneva paccayo. Taṇhāupādānādi phassādīnampi",
  "tika-s0104t:1537_6": "tesaṃ sahajātānaṃ, asahajātānañca yathārahaṃ paccayabhāvo vattabbo. Koci panettha",
  "tika-s0104t:1537_7": "adhipativasena, koci kammavasena, koci āhāravasena, koci indriyavasena, koci jhānavasena",
  "tika-s0104t:1537_8": "koci maggavasenāpi paccayoti ayampi viseso veditabboti idaṃ paṭiccasamuppādamukhena",
  "tika-s0104t:1537_9": "otaraṇaṃ. Imināva nayena ānandādīnampi khandhādimukhena otaraṇaṃ vibhāvetabbaṃ.",
  "tika-s0104t:1538_0": "Tathā sīlaṃ pāṇātipātādīhi viraticetanā, abyāpādādicetasikadhammā ca, pāṇātipātādayo",
  "tika-s0104t:1538_1": "cetanāva, tesaṃ, tadupakārakadhammānañca lajjādayādīnaṃ saṅkhārakkhandhadhammāyatanādīsu",
  "tika-s0104t:1538_2": "saṅgahato purimanayeneva khandhādimukhena otaraṇaṃ vibhāvetabbaṃ. Esa nayo ñāṇadiṭṭhivedanāavijjātaṇhādiggahaṇesupi.",
  "tika-s0104t:1538_3": "Nissaraṇānupādāvimuttiggahaṇesu pana asaṅkhatadhātuvasenapi dhātumukhena otaraṇaṃ",
  "tika-s0104t:1538_4": "vibhāvetabbaṃ, tathā “vedanānaṃ…pe… anupādāvimutto”ti etena bhagavato sīlādayo pañcadhammakkhandhā,",
  "tika-s0104t:1538_5": "satipaṭṭhānādayo ca bodhipakkhiyadhammā pakāsitā hontīti taṃmukhenapi otaraṇaṃ veditabbaṃ.",
  "tika-s0104t:1538_6": "“Tadapi phassapaccayā”ti sassatādipaññāpanassa paccayādhīnavuttitādīpanena aniccatāmukhena",
  "tika-s0104t:1538_7": "otaraṇaṃ, tathā evaṃdhammatāya paṭiccasamuppādamukhena otaraṇaṃ. Aniccassa dukkhānattabhāvato",
  "tika-s0104t:1538_8": "appaṇihitamukhena, suññatāmukhena otaraṇaṃ. Sesapadesupi eseva nayo. Ayaṃ paṭiccasamuppādādimukhehi",
  "tika-s0104t:1538_9": "suttatthassa otaraṇalakkhaṇo otaraṇahāro nāma. Tathā hi vuttaṃ “yo ca paṭiccuppādo,",
  "tika-s0104t:1538_10": "indriyakhandhā ca dhātuāyatanā”tiādi.",
  "tika-s0104t:1539": "Sodhanahāravaṇṇanā",
  "tika-s0104t:1540_0": "“Mamaṃ vā bhikkhave, pare avaṇṇaṃ bhāseyyu”nti ārambho. “Dhammassa vā avaṇṇaṃ bhāseyyuṃ",
  "tika-s0104t:1540_1": "saṅghassa vā avaṇṇaṃ bhāseyyu”nti padasuddhi, no ārambhasuddhi. “Tatra tumhehi na",
  "tika-s0104t:1540_2": "āghāto, na appaccayo, na cetaso anabhiraddhi karaṇīyā”ti padasuddhi ceva ārambhasuddhi",
  "tika-s0104t:1540_3": "ca. Dutiyanayādīsupi eseva nayo, tathā “appamattakaṃ kho paneta”ntiādi ārambho. “Katama”ntiādi",
  "tika-s0104t:1540_4": "pucchā. “Pāṇātipātaṃ pahāyā”tiādi padasuddhi, no ārambhasuddhi. No ca pucchāsuddhi.",
  "tika-s0104t:1540_5": "“Idaṃ kho”tiādi pucchāsuddhi ceva padasuddhi ca, ārambhasuddhi.",
  "tika-s0104t:1541_0": "Tathā “atthi bhikkhave”tiādi ārambho. “Katame ca te”tiādi pucchā. “Santi bhikkhave”tiādi",
  "tika-s0104t:1541_1": "ārambho. “Kimāgammā”tiādi ārambhapucchā. “Yathā samāhite”tiādi padasuddhi, no ārambhasuddhi,",
  "tika-s0104t:1541_2": "no ca pucchāsuddhi. “Ime kho”tiādi padasuddhi ceva pucchāsuddhi ca ārambhasuddhi",
  "tika-s0104t:1541_3": "ca. Iminā nayena sabbattha ārambhādayo veditabbā. Ayaṃ padārambhānaṃ sodhitāsodhitabhāvavicāraṇalakkhaṇo",
  "tika-s0104t:1541_4": "sodhanahāro nāma, vuttampi ca “vissajjitamhi pañhe, gāthāyaṃ pucchitāyamārabbhā”tiādi.",
  "tika-s0104t:1542": "Adhiṭṭhānahāravaṇṇanā",
  "tika-s0104t:1543_0": "“Avaṇṇa”nti sāmaññato adhiṭṭhānaṃ. Tamavikappetvā visesavacanaṃ “mamaṃ vā”ti. Dhammassa",
  "tika-s0104t:1543_1": "vā saṅghassa vāti pakkhepi esa nayo. Tathā “sīla”nti sāmaññato adhiṭṭhānaṃ. Tamavikappetvā",
  "tika-s0104t:1543_2": "visesavacanaṃ “pāṇātipātā paṭivirato”tiādi. “Aññeva dhammā”tiādi sāmaññato adhiṭṭhānaṃ,",
  "tika-s0104t:1543_3": "tamavikappetvā visesavacanaṃ “tayidaṃ bhikkhave, tathāgato pajānātī”tiādi, tathā",
  "tika-s0104t:1543_4": "“pubbantakappikā”tiādi sāmaññato adhiṭṭhānaṃ. Tamavikappetvā visesavacanaṃ “sassatavādā”tiādi.",
  "tika-s0104t:1543_5": "Iminā nayena sabbattha yathādesitameva sāmaññavisesā niddhāretabbā. Ayaṃ suttāgatānaṃ",
  "tika-s0104t:1543_6": "dhammānaṃ avikappanāvasena yathādesitameva sāmaññavisesaniddhāraṇalakkhaṇo adhiṭṭhānahāro",
  "tika-s0104t:1543_7": "nāma, yathāha “ekattatāya dhammā, yepi ca vemattatāya niddiṭṭhā”tiādi.",
  "tika-s0104t:1544": "Parikkhārahāravaṇṇanā",
  "tika-s0104t:1545_0": "Āghātādīnaṃ “anatthaṃ me acarī”tiādīni ekūnavīsati āghātavatthūni hetu. Ānandādīnaṃ",
  "tika-s0104t:1545_1": "ārammaṇābhisineho hetu. Sīlassa hiriottappaṃ, appicchatādayo ca hetu. “Gambhīrā”tiādinā",
  "tika-s0104t:1545_2": "vuttadhammassa sabbāpi pāramiyo hetu. Visesena paññāpāramī. Diṭṭhīnaṃ asappurisūpanissayo,",
  "tika-s0104t:1545_3": "asaddhammassavanaṃ micchābhinivesena ayonisomanasikāro ca avisesena hetu. Visesena",
  "tika-s0104t:1545_4": "pana sassatavādādīnaṃ atītajātianussaraṇādi hetu. Vedanānaṃ avijjā, taṇhā, kammādiphasso",
  "tika-s0104t:1545_5": "ca hetu. Anupādāvimuttiyā ariyamaggo hetu. Aññāṇassa ayonisomanasikāro hetu. Taṇhāya",
  "tika-s0104t:1545_6": "saṃyojaniyesu assādānupassanā hetu. Phassassa saḷāyatanāni hetu. Saḷāyatanassa nāmarūpaṃ",
  "tika-s0104t:1545_7": "hetu. Bhavanettisamucchedassa visuddhibhāvanā hetūti ayaṃ parikkhārasaṅkhāte hetupaccaye",
  "tika-s0104t:1545_8": "niddhāretvā saṃvaṇṇanālakkhaṇo parikkhārahāro nāma, tena vuttaṃ “ye dhammā yaṃ dhammaṃ,",
  "tika-s0104t:1545_9": "janayantippaccayā paramparato”tiādi.",
  "tika-s0104t:1546": "Samāropanahāravaṇṇanā",
  "tika-s0104t:1547_0": "Āghātādīnamakaraṇīyatāvacanena khantisampadā dassitā hoti. “Appamattakaṃ kho paneta”ntiādinā",
  "tika-s0104t:1547_1": "soraccasampadā. “Atthi bhikkhave”tiādinā ñāṇasampadā. “Aparāmasato cassa paccattaññeva",
  "tika-s0104t:1547_2": "nibbuti viditā”ti, “vedanānaṃ…pe… yathābhūtaṃ viditvā anupādāvimutto”ti ca etehi",
  "tika-s0104t:1547_3": "samādhisampadāya saddhiṃ vijjāvimuttivasībhāvasampadā dassitā. Tattha khantisampadā",
  "tika-s0104t:1547_4": "paṭisaṅkhānabalasiddhito soraccasampadāya padaṭṭhānaṃ, soraccasampadā pana atthato",
  "tika-s0104t:1547_5": "sīlameva, sīlaṃ samādhisampadāya padaṭṭhānaṃ. Samādhi ñāṇasampadāya padaṭṭhānanti",
  "tika-s0104t:1547_6": "ayaṃ padaṭṭhānasamāropanā.",
  "tika-s0104t:1548": "Pāṇātipātādīhi paṭivirativacanaṃ sīlassa pariyāyavibhāgadassanaṃ. Sassatavādādivibhāgadassanaṃ pana diṭṭhiyā pariyāyavacananti ayaṃ vevacanasamāropanā.",
  "tika-s0104t:1549_0": "Sīlena vītikkamappahānaṃ, tadaṅgappahānaṃ, duccaritasaṃkilesappahānañca sijjhati.",
  "tika-s0104t:1549_1": "Samādhinā pariyuṭṭhānappahānaṃ, vikkhambhanappahānaṃ, taṇhāsaṃkilesappahānañca sijjhati.",
  "tika-s0104t:1549_2": "Paññāya diṭṭhisaṃkilesappahānaṃ, samucchedappahānaṃ, anusayappahānañca sijjhatīti",
  "tika-s0104t:1549_3": "ayaṃ pahānasamāropanā.",
  "tika-s0104t:1550_0": "Sīlādidhammakkhandhehi samathavipassanābhāvanāpāripūriṃ gacchati pahānattayasiddhitoti",
  "tika-s0104t:1550_1": "ayaṃ bhāvanāsamāropanā. Ayaṃ sutte āgatadhammānaṃ padaṭṭhānavevacanapahānabhāvanāsamāropanavicāraṇalakkhaṇo",
  "tika-s0104t:1550_2": "samāropanahāro nāma. Vuttañhetaṃ “ye dhammā yaṃ mūlā, ye cekatthā pakāsitā muninā”tiādi,",
  "tika-s0104t:1550_3": "ayaṃ soḷasahārayojanā.",
  "tika-s0104t:1551": "Soḷasahāravaṇṇanā niṭṭhitā.",
  "tika-s0104t:1552": "Pañcavidhanayavaṇṇanā",
  "tika-s0104t:1553": "Nandiyāvaṭṭanayavaṇṇanā",
  "tika-s0104t:1554_0": "Āghātādīnamakaraṇavacanena taṇhāvijjāsaṅkoco dassito. Sati hi attattaniyavatthūsu",
  "tika-s0104t:1554_1": "sinehe, sammohe ca “anatthaṃ me acarī”tiādinā āghāto jāyati, nāsati. Tathā “pāṇātipātā",
  "tika-s0104t:1554_2": "paṭivirato”tiādivacanehi “paccattaññeva nibbuti viditā, anupādāvimutto, channaṃ phassāyatanānaṃ…pe…",
  "tika-s0104t:1554_3": "yathābhūtaṃ pajānātī”tiādivacanehi ca taṇhāvijjānaṃ accantappahānaṃ dassitaṃ hoti.",
  "tika-s0104t:1554_4": "Tāsaṃ pana pubbantakappikādipadehi, “ajānataṃ apassata”ntiādipadehi ca sarūpatopi",
  "tika-s0104t:1554_5": "dassitānaṃ taṇhāvijjānaṃ rūpadhammā, arūpadhammā ca adhiṭṭhānaṃ. Yathākkamaṃ samatho",
  "tika-s0104t:1554_6": "ca vipassanā ca paṭipakkho, tesaṃ pana cetovimutti, paññāvimutti ca phalaṃ. Tattha",
  "tika-s0104t:1554_7": "taṇhā samudayasaccaṃ, taṇhāvijjā vā, tadadhiṭṭhānabhūtā rūpārūpadhammā dukkhasaccaṃ,",
  "tika-s0104t:1554_8": "tesamappavatti nirodhasaccaṃ, nirodhapajānanā samathavipassanā maggasaccanti evaṃ,",
  "tika-s0104t:1554_9": "catusaccayojanā veditabbā.",
  "tika-s0104t:1555_0": "Taṇhāggahaṇena cettha māyāsāṭheyyamānātimānamadapamādapāpicchatāpāpamittatāahirikānottappādivasena",
  "tika-s0104t:1555_1": "sabbopi akusalapakkho netabbo. Tathā avijjāggahaṇenapi viparītamanasikārakodhupanāhamakkhapaḷāsaissāmacchariyasārambha",
  "tika-s0104t:1555_2": "dovacassatā bhavadiṭṭhivibhavadiṭṭhādivasena. Vuttavipariyāyena pana amāyāasāṭheyyādivasena,",
  "tika-s0104t:1555_3": "aviparītamanasikārādivasena ca sabbopi kusalapakkho netabbo. Tathā samathapakkhiyānaṃ",
  "tika-s0104t:1555_4": "saddhindriyādīnaṃ, vipassanāpakkhiyānañca aniccasaññādīnaṃ vasenāti ayaṃ taṇhāvijjāhi",
  "tika-s0104t:1555_5": "saṃkilesapakkhaṃ suttatthaṃ samathavipassanāhi ca vodānapakkhaṃ catusaccayojanamukhena",
  "tika-s0104t:1555_6": "nayanalakkhaṇassa nandiyāvaṭṭanayassa bhūmi. Vuttañhi “taṇhañca avijjampi ca, samathena",
  "tika-s0104t:1555_7": "vipassanāya yo netī”tiādi.",
  "tika-s0104t:1556": "Tipukkhalanayavaṇṇanā",
  "tika-s0104t:1557_0": "Āghātādīnamakaraṇavacanena adosasiddhi, tathā pāṇātipātapharusavācāhi paṭivirativacanenāpi.",
  "tika-s0104t:1557_1": "Ānandādīnamakaraṇavacanena pana alobhasiddhi, tathā abrahmacariyato paṭivirativacanenāpi.",
  "tika-s0104t:1557_2": "Adinnādānādīhi pana paṭivirativacanena tadubhayasiddhi. “Tayidaṃ bhikkhave, tathāgato",
  "tika-s0104t:1557_3": "pajānātī”tiādinā amohasiddhi. Iti tīhi akusalamūlehi gahitehi tappaṭipakkhato āghātādīnamakaraṇavacanena",
  "tika-s0104t:1557_4": "ca tīṇi kusalamūlāni siddhāniyeva honti. Tattha tīhi akusalamūlehi tividhaduccaritasaṃkilesamalavisamākusalasaññāvitakkapañcādivasena",
  "tika-s0104t:1557_5": "sabbopi akusalapakkho vitthāretabbo. Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0104t:1557_6": "vimokkhamukhavimokkhādivasena sabbopi kusalapakkho vibhāvetabbo.",
  "tika-s0104t:1558_0": "Ettha cāyaṃ saccayojanā – lobho samudayasaccaṃ, sabbāni vā kusalākusalamūlāni, tehi",
  "tika-s0104t:1558_1": "pana nibbattā tesamadhiṭṭhānagocarabhūtā upādānakkhandhā dukkhasaccaṃ, tesamappavatti",
  "tika-s0104t:1558_2": "nirodhasaccaṃ, nirodhapajānanā vimokkhādikā maggasaccanti. Ayaṃ akusalamūlehi saṃkilesapakkhaṃ,",
  "tika-s0104t:1558_3": "kusalamūlehi ca vodānapakkhaṃ catusaccayojanamukhena nayanalakkhaṇassa tipukkhalanayassa",
  "tika-s0104t:1558_4": "bhūmi. Tathā hi vuttaṃ –",
  "tika-s0104t:1559": "“Yo akusale samūlehi,",
  "tika-s0104t:1560": "Neti kusale ca kusalamūlehī”tiādi. ;",
  "tika-s0104t:1561": "Sīhavikkīḷitanayavaṇṇanā",
  "tika-s0104t:1562_0": "Āghātānandādīnamakaraṇa-vacanena satisiddhi. Micchājīvāpaṭivirativacanena vīriyasiddhi.",
  "tika-s0104t:1562_1": "Vīriyena hi kāmabyāpādavihiṃsāvitakke vinodeti, vīriyasādhanañca ājīvapārisuddhisīlanti.",
  "tika-s0104t:1562_2": "Pāṇātipātādīhi paṭivirativacanena satisiddhi. Satiyā hi sāvajjānavajjo diṭṭho hoti.",
  "tika-s0104t:1562_3": "Tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattati.",
  "tika-s0104t:1562_4": "Tathā hi sā “niyyātanapaccupaṭṭhānā”ti vuccati. “Tayidaṃ bhikkhave, tathāgato pajānātī”tiādinā",
  "tika-s0104t:1562_5": "samādhipaññāsiddhi. Paññavā hi yathābhūtāvabodho samāhito ca yathābhūtaṃ pajānātīti.",
  "tika-s0104t:1563_0": "Tathā “nicco dhuvo”tiādinā anicce “nicca”nti vipallāso, “arogo paraṃ maraṇā, ekantasukhī",
  "tika-s0104t:1563_1": "attā, diṭṭhadhammanibbānappatto”ti ca evamādīhi asukhe “sukha”nti vipallāso. “Pañcahi",
  "tika-s0104t:1563_2": "kāmaguṇehi samappito”tiādinā asubhe “subha”nti vipallāso. Sabbeheva diṭṭhippakāsanapadehi",
  "tika-s0104t:1563_3": "anattani “attā”ti vipallāsoti evamettha cattāro vipallāsā siddhā honti, tesaṃ paṭipakkhato",
  "tika-s0104t:1563_4": "cattāri satipaṭṭhānāni siddhāneva. Tattha catūhi yathāvuttehi indriyehi cattāro puggalā",
  "tika-s0104t:1563_5": "niddisitabbā. Kathaṃ duvidho hi taṇhācarito mudindriyo tikkhindriyoti, tathā diṭṭhicaritopi.",
  "tika-s0104t:1563_6": "Tesu paṭhamo asubhe “subha”nti vipallatthadiṭṭhiko satibalena yathābhūtaṃ kāyasabhāvaṃ",
  "tika-s0104t:1563_7": "sallakkhetvā sammattaniyāmaṃ okkamati. Dutiyo asukhe “sukha”nti vipallatthadiṭṭhiko",
  "tika-s0104t:1563_8": "“uppannaṃ kāmavitakkaṃ nādhivāsetī”tiādinā vuttena vīriyasaṃvarasaṅkhātena vīriyabalena",
  "tika-s0104t:1563_9": "taṃ vipallāsaṃ vidhamati. Tatiyo anicce “nicca”nti vipallatthadiṭṭhiko samādhibalena",
  "tika-s0104t:1563_10": "samāhitabhāvato saṅkhārānaṃ khaṇikabhāvaṃ yathābhūtaṃ paṭivijjhati. Catuttho santatisamūhakiccārammaṇaghanavicittattā",
  "tika-s0104t:1563_11": "phassādidhammapuñjamatte anattani “attā”ti vipallatthadiṭṭhiko catukoṭikasuññatāmanasikārena",
  "tika-s0104t:1563_12": "taṃ micchābhinivesaṃ viddhaṃseti. Catūhi cettha vipallāsehi caturāsavoghayogaganthaagatitaṇhuppādupādānasattaviññāṇaṭṭhitiapariññādivasena",
  "tika-s0104t:1563_13": "sabbopi akusalapakkho netabbo. Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0104t:1563_14": "sabbopi vodānapakkho netabbo.",
  "tika-s0104t:1564_0": "Ettha cāyaṃ saccayojanā – subhasaññāsukhasaññāhi, catūhipi vā vipallāsehi samudayasaccaṃ,",
  "tika-s0104t:1564_1": "tesamadhiṭṭhānārammaṇabhūtā pañcupādānakkhandhā dukkhasaccaṃ, tesamappavatti nirodhasaccaṃ,",
  "tika-s0104t:1564_2": "nirodhapajānanā satipaṭṭhānādikā maggasaccanti. Ayaṃ vipallāsehi saṃkilesapakkhaṃ,",
  "tika-s0104t:1564_3": "saddhindriyādīhi vodānapakkhaṃ catusaccayojanamukhena nayanalakkhaṇassa sīhavikkīḷitanayassa",
  "tika-s0104t:1564_4": "bhūmi, yathāha “yo neti vipallāsehi, kilese indriyehi saddhamme”tiādi.",
  "tika-s0104t:1565": "Disālocanaaṅkusanayadvayavaṇṇanā",
  "tika-s0104t:1566_0": "Iti tiṇṇaṃ atthanayānaṃ siddhiyā vohāranayadvayampi siddhameva hoti. Tathā hi atthanayattayadisābhūtadhammānaṃ",
  "tika-s0104t:1566_1": "samālocanameva disālocananayo. Tesaṃ samānayanameva aṅkusanayo. Tasmā yathāvuttanayena",
  "tika-s0104t:1566_2": "atthanayānaṃ disābhūtadhammasamālokananayanavasena tampi nayadvayaṃ yojetabbanti,",
  "tika-s0104t:1566_3": "tena vuttaṃ “veyyākaraṇesu hi ye, kusalākusalā”tiādi. Ayaṃ pañcanayayojanā.",
  "tika-s0104t:1567": "Pañcavidhanayavaṇṇanā niṭṭhitā.",
  "tika-s0104t:1568": "Sāsanapaṭṭhānavaṇṇanā",
  "tika-s0104t:1569_0": "Idaṃ pana suttaṃ soḷasavidhe sāsanapaṭṭhāne saṃkilesavāsanāsekkhabhāgiyaṃ taṇhādiṭṭhādisaṃkilesānaṃ",
  "tika-s0104t:1569_1": "sīlādipuññakiriyassa, asekkhasīlādikkhandhassa ca vibhattattā, saṃkilesavāsanānibbedhāsekkhabhāgiyameva",
  "tika-s0104t:1569_2": "vā yathāvuttatthānaṃ sekkhasīlakkhandhādikassa ca vibhattattā. Aṭṭhavīsatividhe pana",
  "tika-s0104t:1569_3": "sāsanapaṭṭhāne lokiyalokuttaraṃ sattadhammādhiṭṭhānaṃ ñāṇañeyyaṃ dassanabhāvanaṃ",
  "tika-s0104t:1569_4": "sakavacanaparavacanaṃ vissajjanīyāvissajjanīyaṃ kammavipākaṃ kusalākusalaṃ anuññātapaṭikkhittaṃ",
  "tika-s0104t:1569_5": "bhavo ca lokiyalokuttarādīnamatthānaṃ idha vibhattattāti. Ayaṃ sāsanapaṭṭhānayojanā.",
  "tika-s0104t:1570": "Pakaraṇanayavaṇṇanā niṭṭhitā.",
  "tika-s0104t:1571_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t:1571_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0104t:1571_2": "sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t:1571_3": "mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā",
  "tika-s0104t:1571_4": "katāya sādhuvilāsiniyā nāma līnatthapakāsaniyā brahmajālasuttavaṇṇanāya līnatthavibhāvanā.",
  "tika-s0104t:1572": "Brahmajālasuttavaṇṇanā niṭṭhitā.",
  "tika-s0104t:1573": "Paṭhamo bhāgo niṭṭhito."
}