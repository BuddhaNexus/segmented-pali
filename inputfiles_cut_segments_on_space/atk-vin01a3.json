{
  "atk-vin01a3:0": "2. Saṅghādisesakaṇḍaṁ",
  "atk-vin01a3:1": "1. Sukkavissaṭṭhisikkhāpadavaṇṇanā",
  "atk-vin01a3:2": "Yaṁ pārājikakaṇḍassa, saṅgītaṁ samanantaraṁ;",
  "atk-vin01a3:3": "Tassa terasakassāyamapubbapadavaṇṇanā.",
  "atk-vin01a3:4_0": "234. Tena samayena buddho bhagavā sāvatthiyaṁ viharati jetavane anāthapiṇḍikassa",
  "atk-vin01a3:4_1": "ārāme. Tena kho pana samayena āyasmā seyyasako anabhirato brahmacariyaṁ caratīti",
  "atk-vin01a3:4_2": "ettha āyasmāti piyavacanaṁ. Seyyasakoti tassa bhikkhuno nāmaṁ. Anabhiratoti vikkhittacitto",
  "atk-vin01a3:4_3": "kāmarāgapariḷāhena pariḍayhamāno na pana gihibhāvaṁ patthayamāno. So tena kiso hotīti",
  "atk-vin01a3:4_4": "so seyyasako tena anabhiratabhāvena kiso hoti.",
  "atk-vin01a3:5_0": "Addasā kho āyasmā udāyīti ettha udāyīti tassa therassa nāmaṁ, ayañhi seyyasakassa",
  "atk-vin01a3:5_1": "upajjhāyo lāḷudāyī nāma bhantamigasappaṭibhāgo niddārāmatādimanuyuttānaṁ aññataro",
  "atk-vin01a3:5_2": "lolabhikkhu. Kacci no tvanti kacci nu tvaṁ. Yāvadatthaṁ bhuñjātiādīsu yāvatā atthoti",
  "atk-vin01a3:5_3": "yāvadatthaṁ. Idaṁ vuttaṁ hoti – yāvatā te bhojanena attho yattakaṁ tvaṁ icchasi tattakaṁ",
  "atk-vin01a3:5_4": "bhuñja, yattakaṁ kālaṁ rattiṁ vā divā vā supituṁ icchasi tattakaṁ supa, mattikādīhi",
  "atk-vin01a3:5_5": "kāyaṁ ubbaṭṭetvā cuṇṇādīhi ghaṁsitvā yattakaṁ nhānaṁ icchasi tattakaṁ nhāya, uddesena",
  "atk-vin01a3:5_6": "vā paripucchāya vā vattapaṭipattiyā vā kammaṭṭhānena vā attho natthīti. Yadā te anabhirati",
  "atk-vin01a3:5_7": "uppajjatīti yasmiṁ kāle tava kāmarāgavasena ukkaṇṭhitatā vikkhittacittatā uppajjati.",
  "atk-vin01a3:5_8": "Rāgo cittaṁ anuddhaṁsetīti kāmarāgo cittaṁ dhaṁseti padhaṁseti vikkhipati ceva milāpeti",
  "atk-vin01a3:5_9": "ca. Tadā hatthena upakkamitvā asuciṁ mocehīti tasmiṁ kāle hatthena vāyamitvā asucimocanaṁ",
  "atk-vin01a3:5_10": "karohi, evañhi te cittekaggatā bhavissati. Iti taṁ upajjhāyo anusāsi yathā taṁ bālo bālaṁ mago magaṁ.",
  "atk-vin01a3:6_0": "235.Tesaṁ muṭṭhassatīnaṁ asampajānānaṁ niddaṁ okkamantānanti satisampajaññaṁ pahāya",
  "atk-vin01a3:6_1": "niddaṁ otarantānaṁ. Tattha kiñcāpi niddaṁ okkamantānaṁ abyākato bhavaṅgavāro pavattati,",
  "atk-vin01a3:6_2": "satisampajaññavāro gaḷati, tathāpi sayanakāle manasikāro kātabbo. Divā supantena",
  "atk-vin01a3:6_3": "yāva nhātassa bhikkhuno kesā na sukkhanti tāva supitvā vuṭṭhahissāmīti saussāhena",
  "atk-vin01a3:6_4": "supitabbaṁ. Rattiṁ supantena ettakaṁ nāma rattibhāgaṁ supitvā candena vā tārakāya",
  "atk-vin01a3:6_5": "vā idaṁ nāma ṭhānaṁ pattakāle vuṭṭhahissāmīti saussāhena supitabbaṁ. Buddhānussatiādīsu",
  "atk-vin01a3:6_6": "ca dasasu kammaṭṭhānesu ekaṁ aññaṁ vā cittaruciyaṁ kammaṭṭhānaṁ gahetvāva niddā okkamitabbā.",
  "atk-vin01a3:6_7": "Evaṁ karonto hi sato sampajāno satiñca sampajaññañca avijahitvāva niddaṁ okkamatīti",
  "atk-vin01a3:6_8": "vuccati. Te pana bhikkhū bālā lolā bhantamigasappaṭibhāgā na evamakaṁsu. Tena vuttaṁ",
  "atk-vin01a3:6_9": "– ‘‘tesaṁ muṭṭhassatīnaṁ asampajānānaṁ niddaṁ okkamantāna’’nti.",
  "atk-vin01a3:7_0": "Atthi cettha cetanā labbhatīti ettha ca supinante assādacetanā atthi upalabbhati.",
  "atk-vin01a3:7_1": "Atthesā, bhikkhave, cetanā; sā ca kho abbohārikāti bhikkhave esā assādacetanā atthi,",
  "atk-vin01a3:7_2": "sā ca kho avisaye uppannattā abbohārikā, āpattiyā aṅgaṁ na hoti. Iti bhagavā supinante",
  "atk-vin01a3:7_3": "cetanāya abbohārikabhāvaṁ dassetvā ‘‘evañca pana bhikkhave imaṁ sikkhāpadaṁ uddiseyyātha,",
  "atk-vin01a3:7_4": "sañcetanikā sukkavissaṭṭhi aññatra supinantā saṅghādiseso’’ti sānupaññattikaṁ sikkhāpadaṁ paññāpesi.",
  "atk-vin01a3:8_0": "236-237. Tattha saṁvijjati cetanā assāti sañcetanā, sañcetanāva sañcetanikā, sañcetanā",
  "atk-vin01a3:8_1": "vā assā atthīti sañcetanikā. Yasmā pana yassa sañcetanikā sukkavissaṭṭhi hoti so",
  "atk-vin01a3:8_2": "jānanto sañjānanto hoti, sā cassa sukkavissaṭṭhi cecca abhivitaritvā vītikkamo hoti,",
  "atk-vin01a3:8_3": "tasmā byañjane ādaraṁ akatvā atthameva dassetuṁ ‘‘jānanto sañjānanto cecca abhivitaritvā",
  "atk-vin01a3:8_4": "vītikkamo’’ti evamassa padabhājanaṁ vuttaṁ. Tattha jānantoti upakkamāmīti jānanto.",
  "atk-vin01a3:8_5": "Sañjānantoti sukkaṁ mocemīti sañjānanto, teneva upakkamajānanākārena saddhiṁ jānantoti",
  "atk-vin01a3:8_6": "attho. Ceccāti mocanassādacetanāvasena cetetvā pakappetvā. Abhivitaritvāti upakkamavasena",
  "atk-vin01a3:8_7": "maddanto nirāsaṅkacittaṁ pesetvā. Vītikkamoti evaṁ pavattassa yo vītikkamo ayaṁ sañcetanikāsaddassa",
  "atk-vin01a3:8_8": "sikhāppatto atthoti vuttaṁ hoti.",
  "atk-vin01a3:9_0": "Idāni sukkavissaṭṭhīti ettha yassa sukkassa vissaṭṭhi taṁ tāva saṅkhyāto vaṇṇabhedato",
  "atk-vin01a3:9_1": "ca dassetuṁ ‘‘sukkanti dasa sukkānī’’tiādimāha. Tattha sukkānaṁ āsayabhedato dhātunānattato",
  "atk-vin01a3:9_2": "ca nīlādivaṇṇabhedo veditabbo.",
  "atk-vin01a3:10_0": "Vissaṭṭhīti vissaggo, atthato panetaṁ ṭhānācāvanaṁ hoti, tenāha – ‘‘vissaṭṭhīti ṭhānatocāvanā",
  "atk-vin01a3:10_1": "vuccatī’’ti. Tattha vatthisīsaṁ kaṭi kāyoti tidhā sukkassa ṭhānaṁ pakappenti, eko",
  "atk-vin01a3:10_2": "kirācariyo ‘‘vatthisīsaṁ sukkassa ṭhāna’’nti āha. Eko ‘‘kaṭī’’ti, eko ‘‘sakalo kāyo’’ti,",
  "atk-vin01a3:10_3": "tesu tatiyassa bhāsitaṁ subhāsitaṁ. Kesalomanakhadantānañhi maṁsavinimuttaṭṭhānaṁ",
  "atk-vin01a3:10_4": "uccārapassāvakheḷasiṅghāṇikāthaddhasukkhacammāni ca vajjetvā avaseso chavimaṁsalohitānugato",
  "atk-vin01a3:10_5": "sabbopi kāyo kāyappasādabhāvajīvitindriyābaddhapittānaṁ sambhavassa ca ṭhānameva.",
  "atk-vin01a3:10_6": "Tathā hi rāgapariyuṭṭhānenābhibhūtānaṁ hatthīnaṁ ubhohi kaṇṇacūḷikāhi sambhavo nikkhamati,",
  "atk-vin01a3:10_7": "mahāsenarājā ca rāgapariyuṭṭhito sambhavavegaṁ adhivāsetuṁ asakkonto satthena bāhusīsaṁ",
  "atk-vin01a3:10_8": "phāletvā vaṇamukhena nikkhantaṁ sambhavaṁ dassesīti.",
  "atk-vin01a3:11_0": "Ettha pana paṭhamassa ācariyassa vāde mocanassādena nimitte upakkamato yattakaṁ ekā",
  "atk-vin01a3:11_1": "khuddakamakkhikā piveyya tattake asucimhi vatthisīsato muñcitvā dakasotaṁ otiṇṇamatte",
  "atk-vin01a3:11_2": "bahi nikkhante vā anikkhante vā saṅghādiseso. Dutiyassa vāde tatheva kaṭito muccitvā",
  "atk-vin01a3:11_3": "dakasotaṁ otiṇṇamatte, tatiyassa vāde tatheva sakalakāyaṁ saṅkhobhetvā tato muccitvā",
  "atk-vin01a3:11_4": "dakasotaṁ otiṇṇamatte bahi nikkhante vā anikkhante vā saṅghādiseso. Dakasotorohaṇañcettha",
  "atk-vin01a3:11_5": "adhivāsetvā antarā nivāretuṁ asakkuṇeyyatāya vuttaṁ, ṭhānā cutañhi avassaṁ dakasotaṁ",
  "atk-vin01a3:11_6": "otarati. Tasmā ṭhānā cāvanamattenevettha āpatti veditabbā, sā ca kho nimitte upakkamantasseva",
  "atk-vin01a3:11_7": "hatthaparikammapādaparikammagattaparikammakaraṇena sacepi asuci muccati, anāpatti.",
  "atk-vin01a3:11_8": "Ayaṁ sabbācariyasādhāraṇavinicchayo.",
  "atk-vin01a3:12_0": "Aññatra supinantāti ettha supino eva supinanto, taṁ ṭhapetvā apanetvāti vuttaṁ hoti.",
  "atk-vin01a3:12_1": "Tañca pana supinaṁ passanto catūhi kāraṇehi passati dhātukkhobhato vā anubhūtapubbato",
  "atk-vin01a3:12_2": "vā devatopasaṁhārato vā pubbanimittato vāti.",
  "atk-vin01a3:13_0": "Tattha pittādīnaṁ khobhakaraṇapaccayayogena khubhitadhātuko dhātukkhobhato supinaṁ",
  "atk-vin01a3:13_1": "passati, passanto ca nānāvidhaṁ supinaṁ passati – pabbatā patanto viya, ākāsena gacchanto",
  "atk-vin01a3:13_2": "viya, vāḷamigahatthīcorādīhi anubaddho viya hoti. Anubhūtapubbato passanto pubbe",
  "atk-vin01a3:13_3": "anubhūtapubbaṁ ārammaṇaṁ passati. Devatopasaṁhārato passantassa devatā atthakāmatāya",
  "atk-vin01a3:13_4": "vā anatthakāmatāya vā atthāya vā anatthāya vā nānāvidhāni ārammaṇāni upasaṁharanti,",
  "atk-vin01a3:13_5": "so tāsaṁ devatānaṁ ānubhāvena tāni ārammaṇāni passati. Pubbanimittato passanto puññāpuññavasena",
  "atk-vin01a3:13_6": "uppajjitukāmassa atthassa vā anatthassa vā pubbanimittabhūtaṁ supinaṁ passati, bodhisattassamātā",
  "atk-vin01a3:13_7": "viya puttapaṭilābhanimittaṁ, bodhisatto viya pañca mahāsupine (a. ni. 5.196), kosalarājā",
  "atk-vin01a3:13_8": "viya soḷasa supineti.",
  "atk-vin01a3:14_0": "Tattha yaṁ dhātukkhobhato anubhūtapubbato ca supinaṁ passati na taṁ saccaṁ hoti.",
  "atk-vin01a3:14_1": "Yaṁ devatopasaṁhārato passati taṁ saccaṁ vā hoti alīkaṁ vā, kuddhā hi devatā upāyena",
  "atk-vin01a3:14_2": "vināsetukāmā viparītampi katvā dassenti. Yaṁ pana pubbanimittato passati taṁ ekantasaccameva",
  "atk-vin01a3:14_3": "hoti. Etesañca catunnaṁ mūlakāraṇānaṁ saṁsaggabhedatopi supinabhedo hotiyeva.",
  "atk-vin01a3:15_0": "Tañca panetaṁ catubbidhampi supinaṁ sekkhaputhujjanāva passanti appahīnavipallāsattā,",
  "atk-vin01a3:15_1": "asekkhā pana na passanti pahīnavipallāsattā. Kiṁ panetaṁ passanto sutto passati paṭibuddho,",
  "atk-vin01a3:15_2": "udāhu neva sutto na paṭibuddhoti? Kiñcettha yadi tāva sutto passati abhidhammavirodho",
  "atk-vin01a3:15_3": "āpajjati, bhavaṅgacittena hi supati taṁ rūpanimittādiārammaṇaṁ rāgādisampayuttaṁ",
  "atk-vin01a3:15_4": "vā na hoti, supinaṁ passantassa ca īdisāni cittāni uppajjanti. Atha paṭibuddho passati",
  "atk-vin01a3:15_5": "vinayavirodho āpajjati, yañhi paṭibuddho passati taṁ sabbohārikacittena passati,",
  "atk-vin01a3:15_6": "sabbohārikacittena ca kate vītikkame anāpatti nāma natthi. Supinaṁ passantena pana",
  "atk-vin01a3:15_7": "katepi vītikkame ekantaṁ anāpatti eva. Atha neva sutto na paṭibuddho passati, ko",
  "atk-vin01a3:15_8": "nāma passati; evañca sati supinassa abhāvova āpajjatīti, na abhāvo. Kasmā ? Yasmā",
  "atk-vin01a3:15_9": "kapimiddhapareto passati. Vuttañhetaṁ – ‘‘kapimiddhapareto kho, mahārāja, supinaṁ",
  "atk-vin01a3:15_10": "passatī’’ti. Kapimiddhaparetoti makkaṭaniddāya yutto. Yathā hi makkaṭassa niddā lahuparivattā",
  "atk-vin01a3:15_11": "hoti; evaṁ yā niddā punappunaṁ kusalādicittavokiṇṇattā lahuparivattā, yassā pavattiyaṁ",
  "atk-vin01a3:15_12": "punappunaṁ bhavaṅgato uttaraṇaṁ hoti tāya yutto supinaṁ passati, tenāyaṁ supino kusalopi",
  "atk-vin01a3:15_13": "hoti akusalopi abyākatopi. Tattha supinante cetiyavandanadhammassavanadhammadesanādīni",
  "atk-vin01a3:15_14": "karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe",
  "atk-vin01a3:15_15": "abyākatoti veditabbo. Svāyaṁ dubbalavatthukattā cetanāya paṭisandhiṁ ākaḍḍhituṁ asamattho,",
  "atk-vin01a3:15_16": "pavatte pana aññehi kusalākusalehi upatthambhito vipākaṁ deti. Kiñcāpi vipākaṁ deti?",
  "atk-vin01a3:15_17": "Atha kho avisaye uppannattā abbohārikāva supinantacetanā. Tenāha – ‘‘ṭhapetvā supinanta’’nti.",
  "atk-vin01a3:16_0": "Saṅghādisesoti imassa āpattinikāyassa nāmaṁ. Tasmā yā aññatra supinantā sañcetanikā",
  "atk-vin01a3:16_1": "sukkavissaṭṭhi , ayaṁ saṅghādiseso nāma āpattinikāyoti evamettha sambandho veditabbo",
  "atk-vin01a3:16_2": ". Vacanattho panettha saṅgho ādimhi ceva sese ca icchitabbo assāti saṅghādiseso.",
  "atk-vin01a3:16_3": "Kiṁ vuttaṁ hoti? Imaṁ āpattiṁ āpajjitvā vuṭṭhātukāmassa yaṁ taṁ āpattivuṭṭhānaṁ,",
  "atk-vin01a3:16_4": "tassa ādimhi ceva parivāsadānatthāya ādito sese ca majjhe mānattadānatthāya mūlāya",
  "atk-vin01a3:16_5": "paṭikassanena vā saha mānattadānatthāya avasāne abbhānatthāya saṅgho icchitabbo.",
  "atk-vin01a3:16_6": "Na hettha ekampi kammaṁ vinā saṅghena sakkā kātunti saṅgho ādimhi ceva sese ca icchitabbo",
  "atk-vin01a3:16_7": "assāti saṅghādisesoti. Byañjanaṁ pana anādiyitvā atthameva dassetuṁ ‘‘saṅghova tassā",
  "atk-vin01a3:16_8": "āpattiyā parivāsaṁ deti, mūlāya paṭikassati, mānattaṁ deti, abbheti na sambahulā",
  "atk-vin01a3:16_9": "na ekapuggalo, tena vuccati saṅghādiseso’’ti idamassa padabhājanaṁ –",
  "atk-vin01a3:17": "‘‘Saṅghādisesoti yaṁ vuttaṁ, taṁ suṇohi yathātathaṁ;",
  "atk-vin01a3:18": "Saṅghova deti parivāsaṁ, mūlāya paṭikassati;",
  "atk-vin01a3:19": "Mānattaṁ deti abbheti, tenetaṁ iti vuccatī’’ti. (pari. 339) –",
  "atk-vin01a3:20": "Parivāre vacanakāraṇañca vuttaṁ, tattha parivāsadānādīni samuccayakkhandhake vitthārato āgatāni, tattheva nesaṁ saṁvaṇṇanaṁ karissāma.",
  "atk-vin01a3:21_0": "Tasseva āpattinikāyassāti tassa eva āpattisamūhassa. Tattha kiñcāpi ayaṁ ekāva āpatti,",
  "atk-vin01a3:21_1": "rūḷhisaddena pana avayave samūhavohārena vā ‘‘nikāyo’’ti vutto – ‘‘eko vedanākkhandho,",
  "atk-vin01a3:21_2": "eko viññāṇakkhandho’’tiādīsu viya.",
  "atk-vin01a3:22_0": "Evaṁ uddiṭṭhasikkhāpadaṁ padānukkamena vibhajitvā idāni imaṁ sukkavissaṭṭhiṁ āpajjantassa",
  "atk-vin01a3:22_1": "upāyañca kālañca adhippāyañca adhippāyavatthuñca dassetuṁ ‘‘ajjhattarūpe mocetī’’tiādimāha.",
  "atk-vin01a3:22_2": "Ettha hi ajjhattarūpādīhi catūhi padehi upāyo dassito, ajjhattarūpe vā moceyya bahiddhārūpe",
  "atk-vin01a3:22_3": "vā ubhayattha vā ākāse vā kaṭiṁ kampento, ito paraṁ añño upāyo natthi. Tattha rūpe",
  "atk-vin01a3:22_4": "ghaṭṭetvā mocentopi rūpena ghaṭṭetvā mocentopi rūpe moceticceva veditabbo. Rūpe hi",
  "atk-vin01a3:22_5": "sati so moceti na rūpaṁ alabhitvā. Rāgūpatthambhādīhi pana pañcahi kālo dassito.",
  "atk-vin01a3:22_6": "Rāgūpatthambhādikālesu hi aṅgajātaṁ kammaniyaṁ hoti, yassa kammaniyatte sati moceti.",
  "atk-vin01a3:22_7": "Ito paraṁ añño kālo natthi, na hi vinā rāgūpatthambhādīhi pubbaṇhādayo kālabhedā",
  "atk-vin01a3:22_8": "mocane nimittaṁ honti.",
  "atk-vin01a3:23_0": "Ārogyatthāyātiādīhi dasahi adhippāyo dassito, evarūpena hi adhippāyabhedena moceti",
  "atk-vin01a3:23_1": "na aññathā. Nīlādīhi pana dasahi navamassa adhippāyassa vatthu dassitaṁ, vīmaṁsanto",
  "atk-vin01a3:23_2": "hi nīlādīsu aññatarassa vasena vīmaṁsati na tehi vinimuttanti.",
  "atk-vin01a3:24_0": "238. Ito paraṁ pana imesaṁyeva ajjhattarūpādīnaṁ padānaṁ pakāsanatthaṁ ‘‘ajjhattarūpeti",
  "atk-vin01a3:24_1": "ajjhattaṁ upādinne rūpe’’tiādi vuttaṁ, tattha ajjhattaṁ upādinne rūpeti attano hatthādibhede",
  "atk-vin01a3:24_2": "rūpe. Bahiddhā upādinneti parassa tādiseyeva. Anupādinneti tāḷacchiddādibhede. Tadubhayeti",
  "atk-vin01a3:24_3": "attano ca parassa ca rūpe, ubhayaghaṭṭanavasenetaṁ vuttaṁ. Attano rūpena ca anupādinnarūpena",
  "atk-vin01a3:24_4": "ca ekato ghaṭṭanepi labbhati. Ākāse vāyamantassāti kenaci rūpena aghaṭṭetvā ākāseyeva",
  "atk-vin01a3:24_5": "kaṭikampanapayaogena aṅgajātaṁ cālentassa.",
  "atk-vin01a3:25_0": "Rāgūpatthambheti rāgassa balavabhāve, rāgena vā aṅgajātassa upatthambhe, thaddhabhāve",
  "atk-vin01a3:25_1": "sañjāteti vuttaṁ hoti. Kammaniyaṁ hotīti mocanakammakkhamaṁ ajjhattarūpādīsu upakkamārahaṁ hoti.",
  "atk-vin01a3:26_0": "Uccāliṅgapāṇakadaṭṭhūpatthambheti uccāliṅgapāṇakadaṭṭhena aṅgajāte upatthambhe. Uccāliṅgapāṇakā",
  "atk-vin01a3:26_1": "nāma lomasapāṇakā honti, tesaṁ lomehi phuṭṭhaṁ aṅgajātaṁ kaṇḍuṁ gahetvā thaddhaṁ",
  "atk-vin01a3:26_2": "hoti, tattha yasmā tāni lomāni aṅgajātaṁ ḍaṁsantāni viya vijjhanti, tasmā ‘‘uccāliṅgapāṇakadaṭṭhenā’’ti",
  "atk-vin01a3:26_3": "vuttaṁ, atthato pana uccāliṅgapāṇakalomavedhanenāti vuttaṁ hoti.",
  "atk-vin01a3:27_0": "239.Arogo bhavissāmīti mocetvā arogo bhavissāmi. Sukhaṁ vedanaṁ uppādessāmīti mocanena",
  "atk-vin01a3:27_1": "ca muccanuppattiyā muttapaccayā ca yā sukhā vedanā hoti, taṁ uppādessāmīti attho.",
  "atk-vin01a3:27_2": "Bhesajjaṁ bhavissatīti idaṁ me mocitaṁ kiñcideva bhesajjaṁ bhavissati. Dānaṁ dassāmīti",
  "atk-vin01a3:27_3": "mocetvā kīṭakipillikādīnaṁ dānaṁ dassāmi. Puññaṁ bhavissatīti mocetvā kīṭādīnaṁ dentassa",
  "atk-vin01a3:27_4": "puññaṁ bhavissati. Yaññaṁ yajissāmīti mocetvā kīṭādīnaṁ yaññaṁ yajissāmi. Kiñci kiñci",
  "atk-vin01a3:27_5": "mantapadaṁ vatvā dassāmīti vuttaṁ hoti. Saggaṁ gamissāmīti mocetvā kīṭādīnaṁ dinnadānena",
  "atk-vin01a3:27_6": "vā puññena vā yaññena vā saggaṁ gamissāmi. Bījaṁ bhavissatīti kulavaṁsaṅkurassa dārakassa",
  "atk-vin01a3:27_7": "bījaṁ bhavissati, ‘‘iminā bījena putto nibbattissatī’’ti iminā adhippāyena mocetīti",
  "atk-vin01a3:27_8": "attho. Vīmaṁsatthāyāti jānanatthāya. Nīlaṁ bhavissatītiādīsu jānissāmi tāva kiṁ me",
  "atk-vin01a3:27_9": "mocitaṁ nīlaṁ bhavissati pītakādīsu aññataravaṇṇanti evamattho daṭṭhabbo. Khiḍḍādhippāyoti",
  "atk-vin01a3:27_10": "khiḍḍāpasuto, tena tena adhippāyena kīḷanto mocetīti vuttaṁ hoti.",
  "atk-vin01a3:28_0": "240. Idāni yadidaṁ ‘‘ajjhattarūpe mocetī’’tiādi vuttaṁ tattha yathā mocento āpattiṁ",
  "atk-vin01a3:28_1": "āpajjati, tesañca padānaṁ vasena yattako āpattibhedo hoti, taṁ sabbaṁ dassento ‘‘ajjhattarūpe",
  "atk-vin01a3:28_2": "ceteti upakkamati muccati āpatti saṅghādisesassā’’tiādimāha.",
  "atk-vin01a3:29_0": "Tattha cetetīti mocanassādasampayuttāya cetanāya muccatūti ceteti. Upakkamatīti tadanurūpaṁ",
  "atk-vin01a3:29_1": "vāyāmaṁ karoti. Muccatīti evaṁ cetentassa tadanurūpena vāyāmena vāyamato sukkaṁ ṭhānā",
  "atk-vin01a3:29_2": "cavati. Āpatti saṅghādisesassāti imehi tīhi aṅgehi assa puggalassa saṅghādiseso nāma",
  "atk-vin01a3:29_3": "āpattinikāyo hotīti attho. Esa nayo bahiddhārūpetiādīsupi avasesesu aṭṭhavīsatiyā padesu.",
  "atk-vin01a3:30_0": "Ettha pana dve āpattisahassāni nīharitvā dassetabbāni. Kathaṁ? Ajjhattarūpe tāva",
  "atk-vin01a3:30_1": "rāgūpatthambhe ārogyatthāya nīlaṁ mocentassa ekā āpatti, ajjhattarūpeyeva rāgūpatthambhe",
  "atk-vin01a3:30_2": "ārogyatthāya pītādīnaṁ mocanavasena aparā navāti dasa. Yathā ca ārogyatthāya dasa,",
  "atk-vin01a3:30_3": "evaṁ sukhādīnaṁ navannaṁ padānaṁ atthāya ekekapade dasa dasa katvā navuti, iti imā",
  "atk-vin01a3:30_4": "ca navuti purimā ca dasāti rāgūpatthambhe tāva sataṁ. Yathā pana rāgūpatthambhe evaṁ",
  "atk-vin01a3:30_5": "vaccūpatthambhādīsupi catūsu ekekasmiṁ upatthambhe sataṁ sataṁ katvā cattāri satāni,",
  "atk-vin01a3:30_6": "iti imāni cattāri purimañca ekanti ajjhattarūpe tāva pañcannaṁ upatthambhānaṁ vasena",
  "atk-vin01a3:30_7": "pañca satāni. Yathā ca ajjhattarūpe pañca, evaṁ bahiddhārūpe pañca, ajjhattabahiddhārūpe",
  "atk-vin01a3:30_8": "pañca, ākāse kaṭiṁ kampentassa pañcāti sabbānipi catunnaṁ pañcakānaṁ vasena dve āpattisahassāni veditabbāni.",
  "atk-vin01a3:31_0": "Idāni ārogyatthāyātiādīsu tāva dasasu padesu paṭipāṭiyā vā uppaṭipāṭiyā vā heṭṭhā",
  "atk-vin01a3:31_1": "vā gahetvā upari gaṇhantassa, upari vā gahetvā heṭṭhā gaṇhantassa, ubhato vā gahetvā",
  "atk-vin01a3:31_2": "majjhe ṭhapentassa, majjhe vā gahetvā ubhato harantassa, sabbamūlaṁ vā katvā gaṇhantassa",
  "atk-vin01a3:31_3": "cetanūpakkamamocane sati visaṅketo nāma natthīti dassetuṁ ‘‘ārogyatthañca sukhatthañcā’’ti",
  "atk-vin01a3:31_4": "khaṇḍacakkabaddhacakkādibhedavicittaṁ pāḷimāha.",
  "atk-vin01a3:32_0": "Tattha ārogyatthañca sukhatthañca ārogyatthañca bhesajjatthañcā ti evaṁ ārogyapadaṁ",
  "atk-vin01a3:32_1": "sabbapadehi yojetvā vuttamekaṁ khaṇḍacakkaṁ. Sukhapadādīni sabbapadehi yojetvā yāva",
  "atk-vin01a3:32_2": "attano attano atītānantarapadaṁ tāva ānetvā vuttāni nava baddhacakkānīti evaṁ ekekamūlakāni",
  "atk-vin01a3:32_3": "dasa cakkāni honti, tāni dumūlakādīhi saddhiṁ asammohato vitthāretvā veditabbāni.",
  "atk-vin01a3:32_4": "Attho panettha pākaṭoyeva.",
  "atk-vin01a3:33_0": "Yathā ca ārogyatthāyātiādīsu dasasu padesu, evaṁ nīlādīsupi ‘‘nīlañca pītakañca ceteti",
  "atk-vin01a3:33_1": "upakkamatī’’tiādinā nayena dasa cakkāni vuttāni, tānipi asammohato vitthāretvā veditabbāni.",
  "atk-vin01a3:33_2": "Attho panettha pākaṭoyeva.",
  "atk-vin01a3:34_0": "Puna ārogyatthañca nīlañca ārogyatthañca sukhatthañca nīlañca pītakañcāti ekenekaṁ",
  "atk-vin01a3:34_1": "dvīhi dve…pe… dasahi dasāti evaṁ purimapadehi saddhiṁ pacchimapadāni yojetvā ekaṁ",
  "atk-vin01a3:34_2": "missakacakkaṁ vuttaṁ.",
  "atk-vin01a3:35_0": "Idāni yasmā ‘‘nīlaṁ mocessāmī’’ti cetetvā upakkamantassa pītakādīsu muttesupi pītakādivasena",
  "atk-vin01a3:35_1": "cetetvā upakkamantassa itaresu muttesupi nevatthi visaṅketo , tasmā etampi nayaṁ",
  "atk-vin01a3:35_2": "dassetuṁ ‘‘nīlaṁ mocessāmīti ceteti upakkamati pītakaṁ muccatī’’tiādinā nayena cakkāni",
  "atk-vin01a3:35_3": "vuttāni. Tato paraṁ sabbapacchimapadaṁ nīlādīhi navahi padehi saddhiṁ yojetvā kucchicakkaṁ",
  "atk-vin01a3:35_4": "nāma vuttaṁ. Tato pītakādīni nava padāni ekena nīlapadeneva saddhiṁ yojetvā piṭṭhicakkaṁ",
  "atk-vin01a3:35_5": "nāma vuttaṁ. Tato lohitakādīni nava padāni ekena pītakapadeneva saddhiṁ yojetvā dutiyaṁ",
  "atk-vin01a3:35_6": "piṭṭhicakkaṁ vuttaṁ. Evaṁ lohitakapadādīhi saddhiṁ itarāni nava nava padāni yojetvā",
  "atk-vin01a3:35_7": "aññānipi aṭṭha cakkāni vuttānīti evaṁ dasagatikaṁ piṭṭhicakkaṁ veditabbaṁ.",
  "atk-vin01a3:36_0": "Evaṁ khaṇḍacakkādīnaṁ anekesaṁ cakkānaṁ vasena vitthārato garukāpattimeva dassetvā",
  "atk-vin01a3:36_1": "idāni aṅgavaseneva garukāpattiñca lahukāpattiñca anāpattiñca dassetuṁ ‘‘ceteti upakkamati",
  "atk-vin01a3:36_2": "muccatī’’tiādimāha. Tattha purimanayena ajjhattarūpādīsu rāgādiupatthambhe sati ārogyādīnaṁ",
  "atk-vin01a3:36_3": "atthāya cetentassa upakkamitvā asucimocane tivaṅgasampannā garukāpatti vuttā. Dutiyena",
  "atk-vin01a3:36_4": "nayena cetentassa upakkamantassa ca mocane asati duvaṅgasampannā lahukā thullaccayāpatti.",
  "atk-vin01a3:36_5": "‘‘Ceteti na upakkamati muccatī’’tiādīhi chahi nayehi anāpatti.",
  "atk-vin01a3:37_0": "Ayaṁ pana āpattānāpattibhedo saṇho sukhumo, tasmā suṭṭhu sallakkhetabbo . Suṭṭhu",
  "atk-vin01a3:37_1": "sallakkhetvā kukkuccaṁ pucchitena āpatti vā anāpatti vā ācikkhitabbā, vinayakammaṁ",
  "atk-vin01a3:37_2": "vā kātabbaṁ. Asallakkhetvā karonto hi roganidānaṁ ajānitvā bhesajjaṁ karonto vejjo",
  "atk-vin01a3:37_3": "viya vighātañca āpajjati, na ca taṁ puggalaṁ tikicchituṁ samattho hoti. Tatrāyaṁ",
  "atk-vin01a3:37_4": "sallakkhaṇavidhi – kukkuccena āgato bhikkhu yāvatatiyaṁ pucchitabbo – ‘‘katarena",
  "atk-vin01a3:37_5": "payogena katarena rāgena āpannosī’’ti. Sace paṭhamaṁ aññaṁ vatvā pacchā aññaṁ vadati",
  "atk-vin01a3:37_6": "na ekamaggena katheti, so vattabbo – ‘‘tvaṁ na ekamaggena kathesi pariharasi, na",
  "atk-vin01a3:37_7": "sakkā tava vinayakammaṁ kātuṁ gaccha sotthiṁ gavesā’’ti. Sace pana tikkhattumpi ekamaggeneva",
  "atk-vin01a3:37_8": "katheti, yathābhūtaṁ attānaṁ āvikaroti, athassa āpattānāpattigarukalahukāpattivinicchayatthaṁ",
  "atk-vin01a3:37_9": "ekādasannaṁ rāgānaṁ vasena ekādasa payogā samavekkhitabbā.",
  "atk-vin01a3:38_0": "Tatrime ekādasa rāgā – mocanassādo, muccanassādo, muttassādo, methunassādo, phassassādo,",
  "atk-vin01a3:38_1": "kaṇḍuvanassādo, dassanassādo, nisajjassādo, vācassādo, gehassitapemaṁ, vanabhaṅgiyanti.",
  "atk-vin01a3:38_2": "Tattha mocetuṁ assādo mocanassādo, muccane assādo muccanassādo, mutte assādo muttassādo,",
  "atk-vin01a3:38_3": "methune assādo methunassādo, phasse assādo phassassādo, kaṇḍuvane assādo kaṇḍuvanassādo,",
  "atk-vin01a3:38_4": "dassane assādo dassanassādo, nisajjāya assādo nisajjassādo, vācāya assādo vācassādo,",
  "atk-vin01a3:38_5": "gehassitaṁ pemaṁ gehassitapemaṁ, vanabhaṅgiyanti yaṁkiñci pupphaphalādi vanato bhañjitvā",
  "atk-vin01a3:38_6": "āhaṭaṁ. Ettha ca navahi padehi sampayuttaassādasīsena rāgo vutto. Ekena padena sarūpeneva,",
  "atk-vin01a3:38_7": "ekena padena vatthunā vutto, vanabhaṅgo hi rāgassa vatthu na rāgoyeva.",
  "atk-vin01a3:39_0": "Etesaṁ pana rāgānaṁ vasena evaṁ payogā samavekkhitabbā – mocanassāde mocanassādacetanāya",
  "atk-vin01a3:39_1": "cetento ceva assādento ca upakkamati muccati saṅghādiseso. Tatheva cetento ca assādento",
  "atk-vin01a3:39_2": "ca upakkamati na muccati thullaccayaṁ. Sace pana sayanakāle rāgapariyuṭṭhito hutvā",
  "atk-vin01a3:39_3": "ūrunā vā muṭṭhinā vā aṅgajātaṁ gāḷhaṁ pīḷetvā mocanatthāya saussāhova supati, supantassa",
  "atk-vin01a3:39_4": "cassa asuci muccati saṅghādiseso. Sace rāgapariyuṭṭhānaṁ asubhamanasikārena vūpasametvā",
  "atk-vin01a3:39_5": "suddhacitto supati, supantassa muttepi anāpatti.",
  "atk-vin01a3:40_0": "Muccanassāde attano dhammatāya muccamānaṁ assādeti na upakkamati anāpatti. Sace pana",
  "atk-vin01a3:40_1": "muccamānaṁ assādento upakkamati, tena upakkamena mutte saṅghādiseso. Attano dhammatāya",
  "atk-vin01a3:40_2": "muccamāne ‘‘mā kāsāvaṁ vā senāsanaṁ vā dussī’’ti aṅgajātaṁ gahetvā jagganatthāya",
  "atk-vin01a3:40_3": "udakaṭṭhānaṁ gacchati vaṭṭatīti mahāpaccariyaṁ vuttaṁ.",
  "atk-vin01a3:41_0": "Muttassāde attano dhammatāya mutte ṭhānā cute asucimhi pacchā assādentassa vinā upakkamena",
  "atk-vin01a3:41_1": "muccati, anāpatti. Sace assādetvā puna mocanatthāya nimitte upakkamitvā moceti, saṅghādiseso.",
  "atk-vin01a3:42_0": "Methunassāde methunarāgena mātugāmaṁ gaṇhāti, tena payogena asuci muccati, anāpatti.",
  "atk-vin01a3:42_1": "Methunadhammassa payogattā pana tādise gahaṇe dukkaṭaṁ, sīsaṁ patte pārājikaṁ. Sace",
  "atk-vin01a3:42_2": "methunarāgena ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a3:43_0": "Phassassāde duvidho phasso – ajjhattiko, bāhiro ca. Ajjhattike tāva attano nimittaṁ",
  "atk-vin01a3:43_1": "thaddhaṁ mudukanti jānissāmīti vā lolabhāvena vā kīḷāpayato asuci muccati, anāpatti.",
  "atk-vin01a3:43_2": "Sace kīḷāpento assādetvā mocanatthāya nimitte upakkamitvā moceti, saṅghādiseso. Bāhiraphasse",
  "atk-vin01a3:43_3": "pana kāyasaṁsaggarāgena mātugāmassa aṅgamaṅgāni parāmasato ceva āliṅgato ca asuci",
  "atk-vin01a3:43_4": "muccati, anāpatti. Kāyasaṁsaggasaṅghādisesaṁ pana āpajjati. Sace kāyasaṁsaggarāgena",
  "atk-vin01a3:43_5": "ratto puna assādetvā mocanatthāya nimitte upakkamitvā moceti visaṭṭhipaccayāpi saṅghādiseso.",
  "atk-vin01a3:44_0": "Kaṇḍuvanassāde daddukacchupiḷakapāṇakādīnaṁ aññataravasena kaṇḍuvamānaṁ nimittaṁ",
  "atk-vin01a3:44_1": "kaṇḍuvanassāde neva kaṇḍuvato asuci muccati, anāpatti. Kaṇḍuvanassādena ratto puna",
  "atk-vin01a3:44_2": "assādetvā mocanatthāya nimitte upakkamitvā moceti, saṅghādiseso.",
  "atk-vin01a3:45_0": "Dassanassāde dassanassādena punappunaṁ mātugāmassa anokāsaṁ upanijjhāyato asuci muccati,",
  "atk-vin01a3:45_1": "anāpatti. Mātugāmassa anokāsupanijjhāne pana dukkaṭaṁ. Sace dassanassādena ratto",
  "atk-vin01a3:45_2": "puna assādetvā mocanatthāya nimitte upakkamitvā moceti, saṅghādiseso.",
  "atk-vin01a3:46_0": "Nisajjassāde mātugāmena saddhiṁ raho nisajjassādarāgena nisinnassa asuci muccati,",
  "atk-vin01a3:46_1": "anāpatti. Raho nisajjapaccayā pana āpannāya āpattiyā kāretabbo. Sace nisajjassādena",
  "atk-vin01a3:46_2": "ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a3:47_0": "Vācassāde vācassādarāgena mātugāmaṁ methunasannissitāhi vācāhi obhāsantassa asuci",
  "atk-vin01a3:47_1": "muccati, anāpatti. Duṭṭhullavācāsaṅghādisesaṁ pana āpajjati. Sace vācassādena ratto",
  "atk-vin01a3:47_2": "puna assādetvā mocanatthāya nimitte upakkamitvā moceti, saṅghādiseso.",
  "atk-vin01a3:48_0": "Gehassitapeme mātaraṁ vā mātupemena bhaginiṁ vā bhaginipemena punappunaṁ parāmasato",
  "atk-vin01a3:48_1": "ceva āliṅgato ca asuci muccati, anāpatti. Gehassitapemena pana phusanapaccayā dukkaṭaṁ.",
  "atk-vin01a3:48_2": "Sace gehassitapemena ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a3:49_0": "Vanabhaṅge itthipurisā aññamaññaṁ kiñcideva tambūlagandhapupphavāsādippakāraṁ paṇṇākāraṁ",
  "atk-vin01a3:49_1": "mittasanthavabhāvassa daḷhabhāvatthāya pesenti ayaṁ vanabhaṅgo nāma. Tañce mātugāmo",
  "atk-vin01a3:49_2": "kassaci saṁsaṭṭhavihārikassa kulūpakabhikkhuno peseti, tassa ca ‘‘asukāya nāma idaṁ",
  "atk-vin01a3:49_3": "pesita’’nti sārattassa punappunaṁ hatthehi taṁ vanabhaṅgaṁ kīḷāpayato asuci muccati,",
  "atk-vin01a3:49_4": "anāpatti. Sace vanabhaṅge sāratto puna assādetvā mocanatthāya nimitte upakkamitvā",
  "atk-vin01a3:49_5": "moceti, saṅghādiseso. Sace upakkamantepi na muccati, thullaccayaṁ.",
  "atk-vin01a3:50_0": "Evametesaṁ ekādasannaṁ rāgānaṁ vasena ime ekādasa payoge samevekkhitvā āpatti vā",
  "atk-vin01a3:50_1": "anāpatti vā sallakkhetabbā. Sallakkhetvā sace garukā hoti ‘‘garukā’’ti ācikkhitabbā.",
  "atk-vin01a3:50_2": "Sace lahukā hoti ‘‘lahukā’’ti ācikkhitabbā. Tadanurūpañca vinayakammaṁ kātabbaṁ.",
  "atk-vin01a3:50_3": "Evañhi kataṁ sukataṁ hoti roganidānaṁ ñatvā vejjena katabhesajjamiva, tassa ca puggalassa",
  "atk-vin01a3:50_4": "sotthibhāvāya saṁvattati.",
  "atk-vin01a3:51_0": "262.Ceteti na upakkamatītiādīsu mocanassādacetanāya ceteti, na upakkamati, muccati,",
  "atk-vin01a3:51_1": "anāpatti. Mocanassādapīḷito ‘‘aho vata mucceyyā’’ti ceteti, na upakkamati, na muccati,",
  "atk-vin01a3:51_2": "anāpatti. Mocanassādena na ceteti, phassassādena kaṇḍuvanassādena vā upakkamati,",
  "atk-vin01a3:51_3": "muccati, anāpatti. Tatheva na ceteti, upakkamati, na muccati, anāpatti. Kāmavitakkaṁ",
  "atk-vin01a3:51_4": "vitakkento mocanatthāya na ceteti, na upakkamati, muccati, anāpatti. Sace panassa",
  "atk-vin01a3:51_5": "vitakkayatopi na muccati idaṁ āgatameva hoti, ‘‘na ceteti, na upakkamati, na muccati, anāpattī’’ti.",
  "atk-vin01a3:52_0": "Anāpattisupinantenāti suttassa supine methunaṁ dhammaṁ paṭisevantassa viya kāyasaṁsaggādīni",
  "atk-vin01a3:52_1": "āpajjantassa viya supinanteneva kāraṇena yassa asuci muccati, tassa anāpatti. Supine",
  "atk-vin01a3:52_2": "pana uppannāya assādacetanāya sacassa visayo hoti, niccalena bhavitabbaṁ, na hatthena",
  "atk-vin01a3:52_3": "nimittaṁ kīḷāpetabbaṁ, kāsāvapaccattharaṇarakkhaṇatthaṁ pana hatthapuṭena gahetvā",
  "atk-vin01a3:52_4": "jagganatthāya udakaṭṭhānaṁ gantuṁ vaṭṭati.",
  "atk-vin01a3:53_0": "Namocanādhippāyassāti yassa bhesajjena vā nimittaṁ ālimpantassa uccārādīni vā karontassa",
  "atk-vin01a3:53_1": "namocanādhippāyassa muccati, tassāpi anāpatti. Ummattakassa duvidhassāpi anāpatti.",
  "atk-vin01a3:53_2": "Idha seyyasako ādikammiko, tassa anāpatti ādikammikassāti.",
  "atk-vin01a3:54": "Padabhājanīyavaṇṇanā niṭṭhitā.",
  "atk-vin01a3:55_0": "Samuṭṭhānādīsu idaṁ sikkhāpadaṁ paṭhamapārājikasamuṭṭhānaṁ kāyacittato samuṭṭhāti.",
  "atk-vin01a3:55_1": "Kiriyā, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dvivedanaṁ,",
  "atk-vin01a3:55_2": "sukhamajjhattadvayenāti.",
  "atk-vin01a3:56": "263. Vinītavatthūsu supinavatthu anupaññattiyaṁ vuttanayameva. Uccārapassāvavatthūni uttānatthāneva.",
  "atk-vin01a3:57_0": "Vitakkavatthusmiṁ kāmavitakkanti gehassitakāmavitakkaṁ. Tattha kiñcāpi anāpatti vuttā,",
  "atk-vin01a3:57_1": "atha kho vitakkagatikena na bhavitabbaṁ. Uṇhodakavatthūsu paṭhamaṁ uttānameva. Dutiye",
  "atk-vin01a3:57_2": "so bhikkhu mocetukāmo uṇhodakena nimittaṁ paharitvā paharitvā nhāyi, tenassa āpatti",
  "atk-vin01a3:57_3": "vuttā. Tatiye upakkamassa atthitāya thullaccayaṁ. Bhesajjakaṇḍuvanavatthūni uttānatthāneva.",
  "atk-vin01a3:58_0": "264.Maggavatthūsu paṭhamassa thulaūrukassa maggaṁ gacchantassa sambādhaṭṭhāne ghaṭṭanāya",
  "atk-vin01a3:58_1": "asuci mucci, tassa namocanādhippāyattā anāpatti. Dutiyassa tatheva mucci, mocanādhippāyattā",
  "atk-vin01a3:58_2": "pana saṅghādiseso. Tatiyassa na mucci, upakkamasabbhāvato pana thullaccayaṁ. Tasmā",
  "atk-vin01a3:58_3": "maggaṁ gacchantena uppanne pariḷāhe na gantabbaṁ, gamanaṁ upacchinditvā asubhādimanasikārena",
  "atk-vin01a3:58_4": "cittaṁ vūpasametvā suddhacittena kammaṭṭhānaṁ ādāya gantabbaṁ. Sace ṭhito vinodetuṁ",
  "atk-vin01a3:58_5": "na sakkoti, maggā okkamma nisīditvā vinodetvā kammaṭṭhānaṁ ādāya suddhacitteneva gantabbaṁ.",
  "atk-vin01a3:59_0": "Vatthivatthūsu te bhikkhū vatthiṁ daḷhaṁ gahetvā pūretvā pūretvā vissajjentā gāmadārakā",
  "atk-vin01a3:59_1": "viya passāvamakaṁsu. Jantāgharavatthusmiṁ udaraṁ tāpentassa mocanādhippāyassāpi amocanādhippāyassāpi",
  "atk-vin01a3:59_2": "mutte anāpattiyeva. Parikammaṁ karontassa nimittacālanavasena asuci mucci, tasmā",
  "atk-vin01a3:59_3": "āpattiṭṭhāne āpatti vuttā.",
  "atk-vin01a3:60": "265.Ūrughaṭṭāpanavatthūsu yesaṁ āpatti vuttā te aṅgajātampi phusāpesunti veditabbāti evaṁ kurundaṭṭhakathāyaṁ vuttaṁ. Sāmaṇerādivatthūni uttānatthāneva.",
  "atk-vin01a3:61": "266. Kāyatthambhanavatthusmiṁ kāyaṁ thambhentassāti ciraṁ nisīditvā vā nipajjitvā vā navakammaṁ vā katvā ālasiyavimocanatthaṁ vijambhentassa.",
  "atk-vin01a3:62_0": "Upanijjhāyanavatthusmiṁ sacepi paṭasataṁ nivatthā hoti purato vā pacchato vā ṭhatvā",
  "atk-vin01a3:62_1": "‘‘imasmiṁ nāma okāse nimitta’’nti upanijjhāyantassa dukkaṭameva. Anivatthānaṁ gāmadārikānaṁ",
  "atk-vin01a3:62_2": "nimittaṁ upanijjhāyantassa pana kimeva vattabbaṁ. Tiracchānagatānampi nimitte eseva",
  "atk-vin01a3:62_3": "nayo. Ito cito ca aviloketvā pana divasampi ekapayogena upanijjhāyantassa ekameva",
  "atk-vin01a3:62_4": "dukkaṭaṁ. Ito cito ca viloketvā punappunaṁ upanijjhāyantassa payoge payoge dukkaṭaṁ.",
  "atk-vin01a3:62_5": "Ummīlananimīlanavasena pana na kāretabbo. Sahasā upanijjhāyitvā puna paṭisaṅkhāya",
  "atk-vin01a3:62_6": "saṁvare tiṭṭhato anāpatti, taṁ saṁvaraṁ pahāya puna upanijjhāyato dukkaṭameva.",
  "atk-vin01a3:63_0": "267.Tāḷacchiddādivatthūni uttānatthāneva. Nhānavatthūsu ye udakasotaṁ nimittena pahariṁsu",
  "atk-vin01a3:63_1": "tesaṁ āpatti vuttā. Udañjalavatthūsupi eseva nayo. Ettha ca udañjalanti udakacikkhallo",
  "atk-vin01a3:63_2": "vuccati. Eteneva upāyena ito parāni sabbāneva udake dhāvanādivatthūni veditabbāni.",
  "atk-vin01a3:63_3": "Ayaṁ pana viseso. Pupphāvaḷiyavatthūsu sacepi namocanādhippāyassa anāpatti, kīḷanapaccayā",
  "atk-vin01a3:63_4": "pana dukkaṭaṁ hotīti.",
  "atk-vin01a3:64": "Sukkavissaṭṭhisikkhāpadavaṇṇanā niṭṭhitā.",
  "atk-vin01a3:65": "2. Kāyasaṁsaggasikkhāpadavaṇṇanā",
  "atk-vin01a3:66_0": "269.Tenasamayena buddho bhagavāti kāyasaṁsaggasikkhāpadaṁ. Tatrāyaṁ anuttānapadavaṇṇanā",
  "atk-vin01a3:66_1": "– araññe viharatīti na āveṇike araññe, jetavanavihārasseva paccante ekapasse. Majjhe",
  "atk-vin01a3:66_2": "gabbhoti tassa ca vihārassa majjhe gabbho hoti. Samantā pariyāgāroti samantā panassa",
  "atk-vin01a3:66_3": "maṇḍalamāḷaparikkhepo hoti. So kira majjhe caturassaṁ gabbhaṁ katvā bahi maṇḍalamāḷaparikkhepena",
  "atk-vin01a3:66_4": "kato, yathā sakkā hoti antoyeva āviñchantehi vicarituṁ.",
  "atk-vin01a3:67_0": "Supaññattanti suṭṭha ṭhapitaṁ, yathā yathā yasmiṁ yasmiñca okāse ṭhapitaṁ pāsādikaṁ",
  "atk-vin01a3:67_1": "hoti lokarañjakaṁ tathā tathā tasmiṁ tasmiṁ okāse ṭhapitaṁ, vattasīsena hi soṁ ekakiccampi",
  "atk-vin01a3:67_2": "na karoti. Ekacce vātapāne vivarantoti yesu vivaṭesu andhakāro hoti tāni vivaranto",
  "atk-vin01a3:67_3": "yesu vivaṭesu āloko hoti tāni thakento.",
  "atk-vin01a3:68_0": "Evaṁ vutte sā brāhmaṇī taṁ brāhmaṇaṁ etadavocāti evaṁ tena brāhmaṇena pasaṁsitvā",
  "atk-vin01a3:68_1": "vutte sā brāhmaṇī ‘‘pasanno ayaṁ brāhmaṇo pabbajitukāmo maññe’’ti sallakkhetvā nigūhitabbampi",
  "atk-vin01a3:68_2": "taṁ attano vippakāraṁ pakāsentī kevalaṁ tassa saddhāvighātāpekkhā hutvā etaṁ ‘‘kuto",
  "atk-vin01a3:68_3": "tassa uḷārattatā’’tiādivacanamavoca. Tattha uḷāro attā assāti uḷārattā, uḷārattano",
  "atk-vin01a3:68_4": "bhāvo uṭṭhārattatā. Kulitthīhītiādīsu kulitthiyo nāma gharassāminiyo. Kuladhītaro",
  "atk-vin01a3:68_5": "nāma purisantaragatā kuladhītaro . Kulakumāriyo nāma aniviṭṭhā vuccanti. Kulasuṇhā",
  "atk-vin01a3:68_6": "nāma parakulato ānītā kuladārakānaṁ vadhuyo.",
  "atk-vin01a3:69_0": "270.Otiṇṇoti yakkhādīhi viya sattā anto uppajjantena rāgena otiṇṇo, kūpādīni viya",
  "atk-vin01a3:69_1": "sattā asamapekkhitvā rajanīye ṭhāne rajjanto sayaṁ vā rāgaṁ otiṇṇo, yasmā pana ubhayathāpi",
  "atk-vin01a3:69_2": "rāgasamaṅgissevetaṁ adhivacanaṁ, tasmā ‘‘otiṇṇo nāma sāratto apekkhavā paṭibaddhacitto’’ti",
  "atk-vin01a3:69_3": "evamassa padabhājanaṁ vuttaṁ.",
  "atk-vin01a3:70_0": "Tattha sārattoti kāyasaṁsaggarāgena suṭṭhu ratto. Apekkhavāti kāyasaṁsaggāpekkhāya",
  "atk-vin01a3:70_1": "apekkhavā. Paṭibaddhacittoti kāyasaṁsaggarāgeneva tasmiṁ vatthusmiṁ paṭibaddhacitto.",
  "atk-vin01a3:70_2": "Vipariṇatenāti parisuddhabhavaṅgasantatisaṅkhātaṁ pakatiṁ vijahitvā aññathā pavattena,",
  "atk-vin01a3:70_3": "virūpaṁ vā pariṇatena virūpaṁ parivattena, yathā parivattamānaṁ virūpaṁ hoti evaṁ",
  "atk-vin01a3:70_4": "parivattitvā ṭhitenāti adhippāyo.",
  "atk-vin01a3:71_0": "271. Yasmā panetaṁ rāgādīhi sampayogaṁ nātivattati, tasmā ‘‘vipariṇatanti rattampi",
  "atk-vin01a3:71_1": "citta’’ntiādinā nayenassa padabhājanaṁ vatvā ante idhādhippetamatthaṁ dassento ‘‘apica",
  "atk-vin01a3:71_2": "rattaṁ cittaṁ imasmiṁ atthe adhippetaṁ vipariṇata’’nti āha.",
  "atk-vin01a3:72_0": "Tadahujātāti taṁdivasaṁ jātā jātamattā allamaṁsapesivaṇṇā, evarūpāyapi hi saddhiṁ",
  "atk-vin01a3:72_1": "kāyasaṁsagge saṅghādiseso, methunavītikkame pārājikaṁ, raho nisajjassāde pācittiyañca",
  "atk-vin01a3:72_2": "hoti. Pagevāti paṭhamameva.",
  "atk-vin01a3:73_0": "Kāyasaṁsaggaṁ samāpajjeyyāti hatthaggahaṇādikāyasampayogaṁ kāyamissībhāvaṁ samāpajjeyya,",
  "atk-vin01a3:73_1": "yasmā panetaṁ samāpajjantassa yo so kāyasaṁsaggo nāma so atthato ajjhācāro hoti,",
  "atk-vin01a3:73_2": "rāgavasena abhibhavitvā saññamavelaṁ ācāro, tasmāssa saṅkhepana atthaṁ dassento ‘‘ajjhācāro",
  "atk-vin01a3:73_3": "vuccatī’’ti padabhājanamāha.",
  "atk-vin01a3:74_0": "Hatthaggāhaṁ vātiādibhedaṁ panassa vitthārena atthadassanaṁ. Tattha hatthādīnaṁ vibhāgadassanatthaṁ",
  "atk-vin01a3:74_1": "‘‘hattho nāma kapparaṁ upādāyā’’tiādimāha tattha kapparaṁ upādāyāti dutiyaṁ. Mahāsandhiṁ",
  "atk-vin01a3:74_2": "upādāya. Aññattha pana maṇibandhato paṭṭhāya yāva agganakhā hattho idha saddhiṁ aggabāhāya",
  "atk-vin01a3:74_3": "kapparato paṭṭhāya adhippeto.",
  "atk-vin01a3:75_0": "Suddhakesā vāti suttādīhi amissā suddhā kesāyeva. Veṇīti tīhi kesavaṭṭīhi vinandhitvā",
  "atk-vin01a3:75_1": "katakesakalāpassetaṁ nāmaṁ. Suttamissāti pañcavaṇṇena suttena kese missetvā katā.",
  "atk-vin01a3:75_2": "Mālāmissāti vassikapupphādīhi missetvā tīhi kesavaṭṭīhi vinandhitvā katā, avinaddhopi",
  "atk-vin01a3:75_3": "vā kevalaṁ pupphamissako kesakalāpo idha ‘‘veṇī’’ti veditabbo. Hiraññamissāti kahāpaṇamālāya",
  "atk-vin01a3:75_4": "missetvā katā. Suvaṇṇamissāti suvaṇṇacīrakehi vā pāmaṅgādīhi vā missetvā katā. Muttāmissāti",
  "atk-vin01a3:75_5": "muttāvalīhi missetvā katā. Maṇimissāti suttārūḷhehi maṇīhi missetvā katā. Etāsu hi",
  "atk-vin01a3:75_6": "yaṁkiñci veṇiṁ gaṇhantassa saṅghādisesoyeva. ‘‘Ahaṁ missakaveṇiṁ aggahesi’’nti vadantassa",
  "atk-vin01a3:75_7": "mokkho natthi. Veṇiggahaṇena cettha kesāpi gahitāva honti, tasmā yo ekampi kesaṁ",
  "atk-vin01a3:75_8": "gaṇhāti tassapi āpattiyeva.",
  "atk-vin01a3:76_0": "Hatthañcaveṇiñca ṭhapetvāti idha vuttalakkhaṇaṁ hatthañca sabbappakārañca veṇiṁ ṭhapetvā",
  "atk-vin01a3:76_1": "avasesaṁ sarīraṁ ‘‘aṅga’’nti veditabbaṁ. Evaṁ paricchinnesu hatthādīsu hatthassa",
  "atk-vin01a3:76_2": "gahaṇaṁ hatthaggāho, veṇiyā gahaṇaṁ veṇiggāho, avasesasasarīrassa parāmasanaṁ aññatarassa",
  "atk-vin01a3:76_3": "vā aññatarassa vā aṅgassa parāmasanaṁ, yo taṁ hatthaggāhaṁ vā veṇiggāhaṁ vā aññatarassa",
  "atk-vin01a3:76_4": "vā aññatarassa vā aṅgassa parāmasanaṁ samāpajjeyya, tassa saṅghādiseso nāma āpattinikāyo",
  "atk-vin01a3:76_5": "hotīti. Ayaṁ sikkhāpadassa attho.",
  "atk-vin01a3:77_0": "272. Yasmā pana yo ca hatthaggāho yo ca veṇiggāho yañca avasesassa aṅgassa parāmasanaṁ",
  "atk-vin01a3:77_1": "taṁ sabbampi bhedato dvādasavidhaṁ hoti, tasmā taṁ bhedaṁ dassetuṁ ‘‘āmasanā parāmasanā’’tiādinā",
  "atk-vin01a3:77_2": "nayenassa padabhājanaṁ vuttaṁ. Tattha yañca vuttaṁ ‘‘āmasanā nāma āmaṭṭhamattā’’ti",
  "atk-vin01a3:77_3": "yañca ‘‘chupanaṁ nāma phuṭṭhamatta’’nti, imesaṁ ayaṁ viseso – āmasanāti āmajjanā",
  "atk-vin01a3:77_4": "phuṭṭhokāsaṁ anatikkamitvāpi tattheva saṅghaṭṭanā. Ayañhi ‘‘āmaṭṭhamattā’’ti vuccati.",
  "atk-vin01a3:77_5": "Chupananti asaṅghaṭṭetvā phuṭṭhamattaṁ.",
  "atk-vin01a3:78_0": "Yampi ummasanāya ca ullaṅghanāya ca niddese ‘‘uddhaṁ uccāraṇā’’ti ekameva padaṁ vuttaṁ.",
  "atk-vin01a3:78_1": "Tatrāpi ayaṁ viseso – paṭhamaṁ attano kāyassa itthiyā kāye uddhaṁ pesanavasena vuttaṁ,",
  "atk-vin01a3:78_2": "dutiyaṁ itthiyā kāyaṁ ukkhipanavasena, sesaṁ pākaṭameva.",
  "atk-vin01a3:79_0": "273. Idāni yvāyaṁ otiṇṇo vipariṇatena cittena kāyasaṁsaggaṁ samāpajjati, tassa etesaṁ",
  "atk-vin01a3:79_1": "padānaṁ vasena vitthārato āpattibhedaṁ dassento ‘‘itthī ca hoti itthisaññī sāratto",
  "atk-vin01a3:79_2": "ca bhikkhu ca naṁ itthiyā kāyena kāya’’ntiādimāha. Tattha bhikkhu ca naṁ itthiyā",
  "atk-vin01a3:79_3": "kāyena kāyanti so sāratto ca itthisaññī ca bhikkhu attano kāyena. Nanti nipātamattaṁ.",
  "atk-vin01a3:79_4": "Atha vā etaṁ tassā itthiyā hatthādibhedaṁ kāyaṁ. Āmasati parāmasatīti etesu ce ekenāpi",
  "atk-vin01a3:79_5": "ākārena ajjhācarati, āpatti saṅghādisesassa. Tattha sakiṁ āmasato ekā āpatti, punappunaṁ",
  "atk-vin01a3:79_6": "āmasato payoge payoge saṅghādiseso.",
  "atk-vin01a3:80_0": "Parāmasantopi sace kāyato amocetvāva ito cito ca attano hatthaṁ vā kāyaṁ vā sañcopeti",
  "atk-vin01a3:80_1": "harati peseti divasampi parāmasato ekāva āpatti. Sace kāyato mocetvā mocetvā parāmasati",
  "atk-vin01a3:80_2": "payoge payoge āpatti.",
  "atk-vin01a3:81_0": "Omasantopi sace kāyato amocetvāva itthiyā matthakato paṭṭhāya yāva pādapiṭṭhiṁ omasati",
  "atk-vin01a3:81_1": "ekāva āpatti. Sace pana udarādīsu taṁ taṁ ṭhānaṁ patvā muñcitvā muñcitvā omasati",
  "atk-vin01a3:81_2": "payoge payoge āpatti. Ummasanāyapi pādato paṭṭhāya yāva sīsaṁ ummasantassa eseva nayo.",
  "atk-vin01a3:82_0": "Olaṅghanāya mātugāmaṁ kesesu gahetvā nāmetvā cumbanādīsu yaṁ ajjhācāraṁ icchati taṁ",
  "atk-vin01a3:82_1": "katvā muñcato ekāva āpatti. Uṭṭhitaṁ punappunaṁ nāmayato payoge payoge āpatti. Ullaṅghanāyapi",
  "atk-vin01a3:82_2": "kesesu vā hatthesu vā gahetvā vuṭṭhāpayato eseva nayo.",
  "atk-vin01a3:83_0": "Ākaḍḍhanāya attano abhimukhaṁ ākaḍḍhanto yāva na muñcati tāva ekāva āpatti. Muñcitvā",
  "atk-vin01a3:83_1": "muñcitvā ākaḍḍhantassa payoge payoge āpatti. Patikaḍḍhanāyapi parammukhaṁ piṭṭhiyaṁ",
  "atk-vin01a3:83_2": "gahetvā paṭippaṇāmayato eseva nayo.",
  "atk-vin01a3:84_0": "Abhiniggaṇhanāya hatthe vā bāhāya vā daḷhaṁ gahetvā yojanampi gacchato ekāva āpatti.",
  "atk-vin01a3:84_1": "Muñcitvā punappunaṁ gaṇhato payoge payoge āpatti. Amuñcitvā punappunaṁ phusato ca",
  "atk-vin01a3:84_2": "āliṅgato ca payoge payoge āpattīti mahāsumatthero āha. Mahāpadumatthero panāha –",
  "atk-vin01a3:84_3": "‘‘mūlaggahaṇameva pamāṇaṁ, tasmā yāva na muñcati tāva ekā eva āpattī’’ti.",
  "atk-vin01a3:85": "Abhinippīḷanāya vatthena vā ābharaṇena vā saddhiṁ pīḷayato aṅgaṁ aphusantassa thullaccayaṁ, phusantassa saṅghādiseso, ekapayogena ekā āpatti, nānāpayogena nānā.",
  "atk-vin01a3:86": "Gahaṇachupanesu aññaṁ kiñci vikāraṁ akarontopi gahitamattaphuṭṭhamattenāpi āpattiṁ āpajjati.",
  "atk-vin01a3:87_0": "Evametesu āmasanādīsu ekenāpi ākārena ajjhācārato itthiyā itthisaññissa saṅghādiseso,",
  "atk-vin01a3:87_1": "vematikassa thullaccayaṁ, paṇḍakapurisatiracchānagatasaññissāpi thullaccayameva.",
  "atk-vin01a3:87_2": "Paṇḍake paṇḍakasaññissa thullaccayaṁ, vematikassa dukkaṭaṁ. Purisatiracchānagataitthisaññissāpi",
  "atk-vin01a3:87_3": "dukkaṭameva. Purise purisasaññissāpi vematikassāpi itthipaṇḍakatiracchānagatasaññissāpi",
  "atk-vin01a3:87_4": "dukkaṭameva. Tiracchānagatepi sabbākārena dukkaṭamevāti. Imā ekamūlakanaye vuttā",
  "atk-vin01a3:87_5": "āpattiyo sallakkhetvā imināva upāyena ‘‘dve itthiyo dvinnaṁ itthīna’’ntiādivasena",
  "atk-vin01a3:87_6": "vutte dumūlakanayepi diguṇā āpattiyo veditabbā. Yathā ca dvīsu itthīsu dve saṅghādisesā;",
  "atk-vin01a3:87_7": "evaṁ sambahulāsu sambahulā veditabbā.",
  "atk-vin01a3:88_0": "Yo hi ekato ṭhitā sambahulā itthiyo bāhāhi parikkhipitvā gaṇhāti so yattakā itthiyo",
  "atk-vin01a3:88_1": "phuṭṭhā tāsaṁ gaṇanāya saṅghādisese āpajjati, majjhagatānaṁ gaṇanāya thullaccaye.",
  "atk-vin01a3:88_2": "Tā hi tena kāyappaṭibaddhena āmaṭṭhā honti. Yo pana sambahulānaṁ aṅguliyo vā kese",
  "atk-vin01a3:88_3": "vā ekato katvā gaṇhāti, so aṅguliyo ca kese ca agaṇetvā itthiyo gaṇetvā saṅghādisesehi",
  "atk-vin01a3:88_4": "kāretabbo. Yāsañca itthīnaṁ aṅguliyo vā kesā vā majjhagatā honti, tāsaṁ gaṇanāya",
  "atk-vin01a3:88_5": "thullaccaye āpajjati. Tā hi tena kāyappaṭibaddhena āmaṭṭhā honti, sambahulā pana",
  "atk-vin01a3:88_6": "itthiyo kāyappaṭibaddhehi rajjuvatthādīhi parikkhipitvā gaṇhanto sabbāsaṁyeva antoparikkhepagatānaṁ",
  "atk-vin01a3:88_7": "gaṇanāya thullaccaye āpajjati. Mahāpaccariyaṁ aphuṭṭhāsu dukkaṭaṁ vuttaṁ. Tattha",
  "atk-vin01a3:88_8": "yasmā pāḷiyaṁ kāyappaṭibaddhappaṭibaddhena āmasanaṁ nāma natthi, tasmā sabbampi kāyappaṭibaddhappaṭibaddhaṁ",
  "atk-vin01a3:88_9": "kāyappaṭibaddheneva saṅgahetvā mahāaṭṭhakathāyañca kurundiyañca vutto purimanayoyevettha yuttataro dissati.",
  "atk-vin01a3:89_0": "Yo hi hatthena hatthaṁ gahetvā paṭipāṭiyā ṭhitāsu itthīsu samasārāgo ekaṁ hatthe",
  "atk-vin01a3:89_1": "gaṇhāti, so gahititthiyā vasena ekaṁ saṅghādisesaṁ āpajjati, itarāsaṁ gaṇanāya purimanayeneva",
  "atk-vin01a3:89_2": "thullaccaye. Sace so taṁ kāyappaṭibaddhe vatthe vā pupphe vā gaṇhāti, sabbāsaṁ gaṇanāya",
  "atk-vin01a3:89_3": "thullaccaye āpajjati. Yatheva hi rajjuvatthādīhi parikkhipantena sabbāpi kāyappaṭibaddhena",
  "atk-vin01a3:89_4": "āmaṭṭhā honti, tathā idhāpi sabbāpi kāyappaṭibaddhena āmaṭṭhā honti. Sace pana tā",
  "atk-vin01a3:89_5": "itthiyo aññamaññaṁ vatthakoṭiyaṁ gahetvā ṭhitā honti, tatra ceso purimanayeneva paṭhamaṁ",
  "atk-vin01a3:89_6": "itthiṁ hatthe gaṇhāti gahitāya vasena saṅghādisesaṁ āpajjati, itarāsaṁ gaṇanāya dukkaṭāni.",
  "atk-vin01a3:89_7": "Sabbāsañhi tāsaṁ tena purimanayeneva kāyapaṭibaddhena kāyappaṭibaddhaṁ āmaṭṭhaṁ hoti.",
  "atk-vin01a3:89_8": "Sace pana sopi taṁ kāyappaṭibaddheyeva gaṇhāti tassā vasena thullaccayaṁ āpajjati,",
  "atk-vin01a3:89_9": "itarāsaṁ gaṇanāya anantaranayeneva dukkaṭāni.",
  "atk-vin01a3:90_0": "Yo pana ghanavatthanivatthaṁ itthiṁ kāyasaṁsaggarāgena vatthe ghaṭṭeti, thullaccayaṁ.",
  "atk-vin01a3:90_1": "Viraḷavatthanivatthaṁ ghaṭṭeti, tatra ce vatthantarehi itthiyā vā nikkhantalomāni",
  "atk-vin01a3:90_2": "bhikkhuṁ bhikkhuno vā paviṭṭhalomāni itthiṁ phusanti, ubhinnaṁ lomāniyeva vā lomāni",
  "atk-vin01a3:90_3": "phusanti, saṅghādiseso. Upādinnakena hi kammajarūpena upādinnakaṁ vā anupādinnakaṁ",
  "atk-vin01a3:90_4": "vā anupādinnakenapi kenaci kesādinā upādinnakaṁ vā anupādinnakaṁ vā phusantopi saṅghādisesaṁ āpajjatiyeva.",
  "atk-vin01a3:91_0": "Tattha kurundiyaṁ ‘‘lomāni gaṇetvā saṅghādiseso’’ti vuttaṁ. Mahāaṭṭhakathāyaṁ pana",
  "atk-vin01a3:91_1": "‘‘lomāni gaṇetvā āpattiyā na kāretabbo, ekameva saṅghādisesaṁ āpajjati. Saṅghikamañce",
  "atk-vin01a3:91_2": "pana apaccattharitvā nipanno lomāni gaṇetvā kāretabbo’’ti vuttaṁ , tadeva yuttaṁ.",
  "atk-vin01a3:91_3": "Itthivasena hi ayaṁ āpatti, na koṭṭhāsavasenāti.",
  "atk-vin01a3:92_0": "Etthāha ‘‘yo pana ‘kāyappaṭibaddhaṁ gaṇhissāmī’ti kāyaṁ gaṇhāti, ‘kāyaṁ gaṇhissāmī’ti",
  "atk-vin01a3:92_1": "kāyappaṭibaddhaṁ gaṇhāti, so kiṁ āpajjatī’’ti. Mahāsumatthero tāva ‘‘yathāvatthukamevā’’ti",
  "atk-vin01a3:92_2": "vadati. Ayaṁ kirassa laddhi –",
  "atk-vin01a3:93": "‘‘Vatthu saññā ca rāgo ca, phassappaṭivijānanā;",
  "atk-vin01a3:94": "Yathāniddiṭṭhaniddese, garukaṁ tena kāraye’’ti.",
  "atk-vin01a3:95_0": "Ettha ‘‘vatthū’’ti itthī. ‘‘Saññā’’ti itthisaññā. ‘‘Rāgo’’ti kāyasaṁsaggarāgo. ‘‘Phassappaṭivijānanā’’ti",
  "atk-vin01a3:95_1": "kāyasaṁsaggaphassajānanā. Tasmā yo itthiyā itthisaññī kāyasaṁsaggarāgena ‘‘kāyappaṭibaddhaṁ",
  "atk-vin01a3:95_2": "gahessāmī’’ti pavattopi kāyaṁ phusati, garukaṁ saṅghādisesaṁyeva āpajjati. Itaropi",
  "atk-vin01a3:95_3": "thullaccayanti mahāpadumatthero panāha –",
  "atk-vin01a3:96": "‘‘Saññāya virāgitamhi, gahaṇe ca virāgite;",
  "atk-vin01a3:97": "Yathāniddiṭṭhaniddese, garukaṁ tattha na dissatī’’ti.",
  "atk-vin01a3:98_0": "Assāpāyaṁ laddhi itthiyā itthisaññino hi saṅghādiseso vutto. Iminā ca itthisaññā",
  "atk-vin01a3:98_1": "virāgitā kāyappaṭibaddhe kāyappaṭibaddhasaññā uppāditā, taṁ gaṇhantassa pana thullaccayaṁ",
  "atk-vin01a3:98_2": "vuttaṁ. Iminā ca gahaṇampi virāgitaṁ taṁ aggahetvā itthī gahitā, tasmā ettha itthisaññāya",
  "atk-vin01a3:98_3": "abhāvato saṅghādiseso na dissati, kāyappaṭibaddhassa aggahitattā thullaccayaṁ na",
  "atk-vin01a3:98_4": "dissati, kāyasaṁsaggarāgena phuṭṭhattā pana dukkaṭaṁ. Kāyasaṁsaggarāgena hi imaṁ",
  "atk-vin01a3:98_5": "nāma vatthuṁ phusato anāpattīti natthi, tasmā dukkaṭamevāti.",
  "atk-vin01a3:99_0": "Idañca pana vatvā idaṁ catukkamāha. ‘‘Sārattaṁ gaṇhissāmī’ti sārattaṁ gaṇhi saṅghādiseso,",
  "atk-vin01a3:99_1": "‘virattaṁ gaṇhissāmī’ti virattaṁ gaṇhi dukkaṭaṁ, ‘sārattaṁ gaṇhissāmī’ti virattaṁ",
  "atk-vin01a3:99_2": "gaṇhi dukkaṭaṁ, ‘virattaṁ gaṇhissāmī’ti sārattaṁ gaṇhi dukkaṭamevā’’ti. Kiñcāpi evamāha?",
  "atk-vin01a3:99_3": "Atha kho mahāsumattheravādoyevettha ‘‘itthi ca hoti itthisaññī sāratto ca bhikkhu",
  "atk-vin01a3:99_4": "ca naṁ itthiyā kāyena kāyappaṭibaddhaṁ āmasati parāmasati…pe… gaṇhāti chupati āpatti",
  "atk-vin01a3:99_5": "thullaccayassā’’ti imāya pāḷiyā ‘‘yo hi ekato ṭhitā sambahulā itthiyo bāhāhi parikkhipitvā",
  "atk-vin01a3:99_6": "gaṇhāti, so yattakā itthiyo phuṭṭhā tāsaṁ gaṇanāya saṅghādisese āpajjati, majjhagatānaṁ",
  "atk-vin01a3:99_7": "gaṇanāya thullaccaye’’tiādīhi aṭṭhakathāvinicchayehi ca sameti. Yadi hi saññādivirāgena",
  "atk-vin01a3:99_8": "virāgitaṁ nāma bhaveyya ‘‘paṇḍako ca hoti itthisaññī’’tiādīsu viya ‘‘kāyappaṭibaddhañca",
  "atk-vin01a3:99_9": "hoti kāyasaññī cā’’tiādināpi nayena pāḷiyaṁ visesaṁ vadeyya. Yasmā pana so na vutto,",
  "atk-vin01a3:99_10": "tasmā itthiyā itthisaññāya sati itthiṁ āmasantassa saṅghādiseso, kāyappaṭibaddhaṁ",
  "atk-vin01a3:99_11": "āmasantassa thullaccayanti yathāvatthukameva yujjati.",
  "atk-vin01a3:100_0": "Mahāpaccariyampi cetaṁ vuttaṁ – ‘‘nīlaṁ pārupitvā sayitāya kāḷitthiyā kāyaṁ ghaṭṭessāmī’ti",
  "atk-vin01a3:100_1": "kāyaṁ ghaṭṭeti, saṅghādiseso; ‘kāyaṁ ghaṭṭessāmī’ti nīlaṁ ghaṭṭeti, thullaccayaṁ;",
  "atk-vin01a3:100_2": "‘nīlaṁ ghaṭṭessāmī’ti kāyaṁ ghaṭṭeti, saṅghādiseso; ‘nīlaṁ ghaṭṭessāmī’ti nīlaṁ ghaṭṭeti,",
  "atk-vin01a3:100_3": "thullaccaya’’nti. Yopāyaṁ ‘‘itthī ca paṇḍako cā’’tiādinā nayena vatthumissakanayo",
  "atk-vin01a3:100_4": "vutto, tasmimpi vatthu saññāvimativasena vuttā āpattiyo pāḷiyaṁ asammuyhantena veditabbā.",
  "atk-vin01a3:101_0": "Kāyenakāyappaṭibaddhavāre pana itthiyā itthisaññissa kāyappaṭibaddhaṁ gaṇhato thullaccayaṁ,",
  "atk-vin01a3:101_1": "sese sabbattha dukkaṭaṁ. Kāyappaṭibaddhenakāyavārepi eseva nayo. Kāyappaṭibaddhenakaāyappaṭibaddhavāre",
  "atk-vin01a3:101_2": "ca nissaggiyenakāyavārādīsu cassa sabbattha dukkaṭameva.",
  "atk-vin01a3:102_0": "‘‘Itthī ca hoti itthisaññī sāratto ca itthī ca naṁ bhikkhussa kāyena kāya’’ntiādivāro",
  "atk-vin01a3:102_1": "pana bhikkhumhi mātugāmassa rāgavasena vutto. Tattha itthī ca naṁ bhikkhussa kāyena",
  "atk-vin01a3:102_2": "kāyanti bhikkhumhi sārattā itthī tassa nisinnokāsaṁ vā nipannokāsaṁ vā gantvā attano",
  "atk-vin01a3:102_3": "kāyena taṁ bhikkhussa kāyaṁ āmasati…pe… chupati. Sevanādhippāyo kāyena vāyamati,",
  "atk-vin01a3:102_4": "phassaṁ paṭivijānātīti evaṁ tāya āmaṭṭho vā chupito vā sevanādhippāyo hutvā sace",
  "atk-vin01a3:102_5": "phassappaṭivijānanatthaṁ īsakampi kāyaṁ cāleti phandeti, saṅghādisesaṁ āpajjati.",
  "atk-vin01a3:103_0": "Dveitthiyoti ettha dve saṅghādisese āpajjati, itthiyā ca paṇḍake ca saṅghādisesena",
  "atk-vin01a3:103_1": "saha dukkaṭaṁ . Etena upāyena yāva ‘‘nissaggiyena nissaggiyaṁ āmasati, sevanādhippāyo",
  "atk-vin01a3:103_2": "kāyena vāyamati na ca phassaṁ paṭivijānāti, āpatti dukkaṭassā’’ti tāva purimanayeneva",
  "atk-vin01a3:103_3": "āpattibhedo veditabbo.",
  "atk-vin01a3:104_0": "Ettha ca kāyena vāyamati na ca phassaṁ paṭivijānātīti attanā nissaṭṭhaṁ pupphaṁ vā",
  "atk-vin01a3:104_1": "phalaṁ vā itthiṁ attano nissaggiyena pupphena vā phalena vā paharantiṁ disvā kāyena",
  "atk-vin01a3:104_2": "vikāraṁ karoti, aṅguliṁ vā cāleti, bhamukaṁ vā ukkhipati, akkhiṁ vā nikhaṇati, aññaṁ",
  "atk-vin01a3:104_3": "vā evarūpaṁ vikāraṁ karoti, ayaṁ vuccati ‘‘kāyena vāyamati na ca phassaṁ paṭivijānātī’’ti.",
  "atk-vin01a3:104_4": "Ayampi kāyena vāyamitattā dukkaṭaṁ āpajjati, dvīsu itthīsu dve, itthīpaṇḍakesupi",
  "atk-vin01a3:104_5": "dve eva dukkaṭe āpajjati.",
  "atk-vin01a3:105_0": "279. Evaṁ vatthuvasena vitthārato āpattibhedaṁ dassetvā idāni lakkhaṇavasena saṅkhepato",
  "atk-vin01a3:105_1": "āpattibhedañca anāpattibhedañca dassento ‘‘sevanādhippāyo’’tiādimāha. Tattha purimanaye",
  "atk-vin01a3:105_2": "itthiyā phuṭṭho samāno sevanādhippāyo kāyena vāyamati, phassaṁ paṭivijānātīti tivaṅgasampattiyā",
  "atk-vin01a3:105_3": "saṅghādiseso. Dutiye naye nissaggiyena nissaggiyāmasane viya vāyamitvā achupane viya",
  "atk-vin01a3:105_4": "ca phassassa appaṭivijānanato duvaṅgasampattiyā dukkaṭaṁ. Tatiye kāyena avāyamato",
  "atk-vin01a3:105_5": "anāpatti. Yo hi sevanādhippāyopi niccalena kāyena kevalaṁ phassaṁ paṭivijānāti sādiyati",
  "atk-vin01a3:105_6": "anubhoti, tassa cittuppādamatte āpattiyā abhāvato anāpatti. Catutthe pana nissaggiyena",
  "atk-vin01a3:105_7": "nissaggiyāmasane viya phassappaṭivijānanāpi natthi, kevalaṁ cittuppādamattameva,",
  "atk-vin01a3:105_8": "tasmā anāpatti. Mokkhādhippāyassa sabbākāresu anāpattiyeva.",
  "atk-vin01a3:106_0": "Ettha pana yo itthiyā gahito taṁ attano sarīrā mocetukāmo paṭippaṇāmeti vā paharati",
  "atk-vin01a3:106_1": "vā ayaṁ kāyena vāyamati phassaṁ paṭivijānāti. Yo āgacchantiṁ disvā tato muñcitukāmo",
  "atk-vin01a3:106_2": "uttāsetvā palāpeti, ayaṁ kāyena vāyamati na ca phassaṁ paṭivijānāti. Yo tādisaṁ dīghajātiṁ",
  "atk-vin01a3:106_3": "kāye ārūḷhaṁ disvā ‘‘saṇikaṁ gacchatu ghaṭṭiyamānā anatthāya saṁvatteyyā’’ti na ghaṭṭeti,",
  "atk-vin01a3:106_4": "itthimeva vā aṅgaṁ phusamānaṁ ñatvā ‘‘esā ‘anatthiko ayaṁ mayā’ti sayameva pakkamissatī’’ti",
  "atk-vin01a3:106_5": "ajānanto viya niccalo hoti, balavitthiyā vā gāḷhaṁ āliṅgitvā gahito daharabhikkhu",
  "atk-vin01a3:106_6": "palāyitukāmopi suṭṭhu gahitattā niccalo hoti, ayaṁ na ca kāyena vāyamati, phassaṁ",
  "atk-vin01a3:106_7": "paṭivijānāti. Yo pana āgacchantiṁ disvā ‘‘āgacchatu tāva tato naṁ paharitvā vā paṇāmetvā",
  "atk-vin01a3:106_8": "vā pakkamissāmī’’ti niccalo hoti, ayaṁ mokkhādhippāyo na ca kāyena vāyamati, na ca",
  "atk-vin01a3:106_9": "phassaṁ paṭivijānātīti veditabbo.",
  "atk-vin01a3:107": "280.Asañciccāti iminā upāyena imaṁ phusissāmīti acetetvā, evañhi acetetvā pattappaṭiggahaṇādīsu mātugāmassa aṅge phuṭṭhepi anāpatti.",
  "atk-vin01a3:108": "Asatiyāti aññavihito hoti mātugāmaṁ phusāmīti sati natthi, evaṁ asatiyā hatthapādapasāraṇādikāle phusantassa anāpatti.",
  "atk-vin01a3:109": "Ajānantassāti dārakavesena ṭhitaṁ dārikaṁ ‘‘itthī’’ti ajānanto kenacideva karaṇīyena phusati, evaṁ ‘‘itthī’’ti ajānantassa phusato anāpatti.",
  "atk-vin01a3:110_0": "Asādiyantassāti kāyasaṁsaggaṁ asādiyantassa, tassa bāhāparamparāya nītabhikkhussa",
  "atk-vin01a3:110_1": "viya anāpatti. Ummattakādayo vuttanayāeva. Idha pana udāyitthero ādikammiko, tassa",
  "atk-vin01a3:110_2": "anāpatti ādikammikassāti.",
  "atk-vin01a3:111": "Padabhājanīyavaṇṇanā niṭṭhitā.",
  "atk-vin01a3:112_0": "Samuṭṭhānādīsu idaṁ sikkhāpadaṁ paṭhamapārājikasamuṭṭhānaṁ kāyacittato samuṭṭhāti,",
  "atk-vin01a3:112_1": "kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dvivedanaṁ,",
  "atk-vin01a3:112_2": "sukhamajjhattadvayenāti.",
  "atk-vin01a3:113_0": "281. Vinītavatthūsu – mātuyā mātupemenāti mātupemena mātuyā kāyaṁ āmasi. Esa nayo",
  "atk-vin01a3:113_1": "dhītubhaginivatthūsu. Tattha yasmā mātā vā hotu dhītā vā itthī nāma sabbāpi brahmacariyassa",
  "atk-vin01a3:113_2": "pāripanthikāva. Tasmā ‘‘ayaṁ me mātā ayaṁ dhītā ayaṁ me bhaginī’’ti gehassitapemena",
  "atk-vin01a3:113_3": "āmasatopi dukkaṭameva vuttaṁ.",
  "atk-vin01a3:114_0": "Imaṁ pana bhagavato āṇaṁ anussarantena sacepi nadīsotena vuyhamānaṁ mātaraṁ passati",
  "atk-vin01a3:114_1": "neva hatthena parāmasitabbā. Paṇḍitena pana bhikkhunā nāvā vā phalakaṁ vā kadalikkhandho",
  "atk-vin01a3:114_2": "vā dārukkhandho vā upasaṁharitabbo. Tasmiṁ asati kāsāvampi upasaṁharitvā purato ṭhapetabbaṁ,",
  "atk-vin01a3:114_3": "‘‘ettha gaṇhāhī’’ti pana na vattabbā. Gahite parikkhāraṁ kaḍḍhāmīti kaḍḍhantena gantabbaṁ.",
  "atk-vin01a3:114_4": "Sace bhāyati purato purato gantvā ‘‘mā bhāyī’’ti samassāsetabbā. Sace bhāyamānā puttassa",
  "atk-vin01a3:114_5": "sahasā khandhe vā abhiruhati, hatthe vā gaṇhāti, na ‘‘apehi mahallike’’ti niddhunitabbā,",
  "atk-vin01a3:114_6": "thalaṁ pāpetabbā. Kaddame laggāyapi kūpe patitāyapi eseva nayo.",
  "atk-vin01a3:115_0": "Tatrapi hi yottaṁ vā vatthaṁ vā pakkhipitvā hatthena gahitabhāvaṁ ñatvā uddharitabbā,",
  "atk-vin01a3:115_1": "natveva āmasitabbā. Na kevalañca mātugāmassa sarīrameva anāmāsaṁ, nivāsanapāvuraṇampi",
  "atk-vin01a3:115_2": "ābharaṇabhaṇḍampi tiṇaṇḍupakaṁ vā tāḷapaṇṇamuddikaṁ vā upādāya anāmāsameva, tañca",
  "atk-vin01a3:115_3": "kho nivāsanapārupanaṁ piḷandhanatthāya ṭhapitameva. Sace pana nivāsanaṁ vā pārupanaṁ",
  "atk-vin01a3:115_4": "vā parivattetvā cīvaratthāya pādamūle ṭhapeti vaṭṭati. Ābharaṇabhaṇḍesu pana sīsapasādhanakadantasūciādikappiyabhaṇḍaṁ",
  "atk-vin01a3:115_5": "‘‘imaṁ bhante tumhākaṁ gaṇhathā’’ti diyyamānaṁ sipāṭikāsūciādiupakaraṇatthāya gahetabbaṁ.",
  "atk-vin01a3:115_6": "Suvaṇṇarajatamuttādimayaṁ pana anāmāsameva dīyyamānampi na gahetabbaṁ. Na kevalañca",
  "atk-vin01a3:115_7": "etāsaṁ sarīrūpagameva anāmāsaṁ, itthisaṇṭhānena kataṁ kaṭṭharūpampi dantarūpampi",
  "atk-vin01a3:115_8": "ayarūpampi loharūpampi tipurūpampi potthakarūpampi sabbaratanarūpampi antamaso piṭṭhamayarūpampi",
  "atk-vin01a3:115_9": "anāmāsameva. Paribhogatthāya pana ‘‘idaṁ tumhākaṁ hotū’’ti labhitvā ṭhapetvā sabbaratanamayaṁ",
  "atk-vin01a3:115_10": "avasesaṁ bhinditvā upakaraṇārahaṁ upakaraṇe paribhogārahaṁ paribhoge upanetuṁ vaṭṭati.",
  "atk-vin01a3:116_0": "Yathā ca itthirūpakaṁ; evaṁ sattavidhampi dhaññaṁ anāmāsaṁ. Tasmā khettamajjhena",
  "atk-vin01a3:116_1": "gacchatā tatthajātakampi dhaññaphalaṁ na āmasantena gantabbaṁ. Sace gharadvāre vā",
  "atk-vin01a3:116_2": "antarāmagge vā dhaññaṁ pasāritaṁ hoti passena ca maggo atthi na maddantena gantabbaṁ.",
  "atk-vin01a3:116_3": "Gamanamagge asati maggaṁ adhiṭṭhāya gantabbaṁ. Antaraghare dhaññassa upari āsanaṁ",
  "atk-vin01a3:116_4": "paññāpetvā denti nisīdituṁ vaṭṭati. Keci āsanasālāyaṁ dhaññaṁ ākiranti, sace sakkā",
  "atk-vin01a3:116_5": "hoti harāpetuṁ harāpetabbaṁ, no ce ekamantaṁ dhaññaṁ amaddantena pīṭhakaṁ paññapetvā",
  "atk-vin01a3:116_6": "nisīditabbaṁ. Sace okāso na hoti, manussā dhaññamajjheyeva āsanaṁ paññapetvā denti,",
  "atk-vin01a3:116_7": "nisīditabbaṁ. Tatthajātakāni muggamāsādīni aparaṇṇānipi tālapanasādīni vā phalāni",
  "atk-vin01a3:116_8": "kīḷantena na āmasitabbāni. Manussehi rāsikatesupi eseva nayo. Araññe pana rukkhato",
  "atk-vin01a3:116_9": "patitāni phalāni ‘‘anupasampannānaṁ dassāmī’’ti gaṇhituṁ vaṭṭati.",
  "atk-vin01a3:117_0": "Muttā , maṇi, veḷuriyo, saṅkho, silā, pavāḷaṁ, rajataṁ, jātarūpaṁ, lohitaṅko, masāragallanti",
  "atk-vin01a3:117_1": "imesu dasasu ratanesu muttā adhotā anividdhā yathājātāva āmasituṁ vaṭṭati. Sesā anāmāsāti",
  "atk-vin01a3:117_2": "vadanti. Mahāpaccariyaṁ pana ‘‘muttā dhotāpi adhotāpi anāmāsā bhaṇḍamūlatthāya ca",
  "atk-vin01a3:117_3": "sampaṭicchituṁ na vaṭṭati, kuṭṭharogassa bhesajjatthāya pana vaṭṭatī’’ti vuttaṁ.",
  "atk-vin01a3:117_4": "Antamaso jātiphalikaṁ upādāya sabbopi nīlapītādivaṇṇabhedo maṇi dhotaviddhavaṭṭito",
  "atk-vin01a3:117_5": "anāmāso, yathājāto pana ākaramutto pattādibhaṇḍamūlatthaṁ sampaṭicchituṁ vaṭṭatīti",
  "atk-vin01a3:117_6": "vutto. Sopi mahāpaccariyaṁ paṭikkhitto, pacitvā kato kācamaṇiyeveko vaṭṭatīti vutto.",
  "atk-vin01a3:117_7": "Veḷuriyepi maṇisadisova vinicchayo.",
  "atk-vin01a3:118_0": "Saṅkho dhamanasaṅkho ca dhotaviddho ca ratanamisso anāmāso. Pānīyasaṅkho dhotopi",
  "atk-vin01a3:118_1": "adhotopi āmāsova sesañca añjanādibhesajjatthāyapi bhaṇḍamūlatthāyapi sampaṭicchituṁ",
  "atk-vin01a3:118_2": "vaṭṭati. Silā dhotaviddhā ratanasaṁyuttā muggavaṇṇāva anāmāsā. Sesā satthakanisānādiatthāya",
  "atk-vin01a3:118_3": "gaṇhituṁ vaṭṭati. Ettha ca ratanasaṁyuttāti suvaṇṇena saddhiṁ yojetvā pacitvā katāti",
  "atk-vin01a3:118_4": "vadanti. Pavāḷaṁ dhotaviddhaṁ anāmāsaṁ. Sesaṁ āmāsaṁ bhaṇḍamūlatthañca sampaṭicchituṁ",
  "atk-vin01a3:118_5": "vaṭṭati. Mahāpaccariyaṁ pana ‘‘dhotampi adhotampi sabbaṁ anāmāsaṁ, na ca sampaṭicchituṁ vaṭṭatī’’ti vuttaṁ.",
  "atk-vin01a3:119_0": "Rajataṁ jātarūpañca katabhaṇḍampi akatabhaṇḍampi sabbena sabbaṁ bījato paṭṭhāya anāmāsañca",
  "atk-vin01a3:119_1": "asampaṭicchiyañca, uttararājaputto kira suvaṇṇacetiyaṁ kāretvā mahāpadumattherassa",
  "atk-vin01a3:119_2": "pesesi. Thero ‘‘na kappatī’’ti paṭikkhipi. Cetiyaghare suvaṇṇapadumasuvaṇṇabubbuḷakādīni",
  "atk-vin01a3:119_3": "honti, etānipi anāmāsāni. Cetiyagharagopakā pana rūpiyachaḍḍakaṭṭhāne ṭhitā, tasmā",
  "atk-vin01a3:119_4": "tesaṁ keḷāpayituṁ vaṭṭatīti vuttaṁ. Kurundiyaṁ pana taṁ paṭikkhittaṁ. Suvaṇṇacetiye",
  "atk-vin01a3:119_5": "kacavarameva harituṁ vaṭṭatīti ettakameva anuññātaṁ. Ārakūṭalohampi jātarūpagatikameva",
  "atk-vin01a3:119_6": "anāmāsanti sabbaaṭṭhakathāsu vuttaṁ. Senāsanaparibhogo pana sabbakappiyo, tasmā jātarūparajatamayā",
  "atk-vin01a3:119_7": "sabbepi senāsanaparikkhārā āmāsā. Bhikkhūnaṁ dhammavinayavaṇṇanaṭṭhāne ratanamaṇḍape",
  "atk-vin01a3:119_8": "karonti phalikatthambhe ratanadāmapatimaṇḍite, tattha sabbūpakaraṇāni bhikkhūnaṁ",
  "atk-vin01a3:119_9": "paṭijaggituṁ vaṭṭati.",
  "atk-vin01a3:120_0": "Lohitaṅkamasāragallā dhotaviddhā anāmāsā, itare āmāsā, bhaṇḍamūlatthāya vaṭṭantīti",
  "atk-vin01a3:120_1": "vuttā. Mahāpaccariyaṁ pana ‘‘dhotāpi adhotāpi sabbaso anāmāsā na ca sampaṭicchituṁ",
  "atk-vin01a3:120_2": "vaṭṭantī’’ti vuttaṁ.",
  "atk-vin01a3:121_0": "Sabbaṁ āvudhabhaṇḍaṁ anāmāsaṁ, bhaṇḍamūlatthāya dīyyamānampi na sampaṭicchitabbaṁ.",
  "atk-vin01a3:121_1": "Satthavaṇijjā nāma na vaṭṭati. Suddhadhanudaṇḍopi dhanujiyāpi patodopi aṅkusopi antamaso",
  "atk-vin01a3:121_2": "vāsipharasuādīnipi āvudhasaṅkhepena katāni anāmāsāni. Sace kenaci vihāre satti vā",
  "atk-vin01a3:121_3": "tomaro vā ṭhapito hoti, vihāraṁ jaggantena ‘‘harantū’’ti sāmikānaṁ pesetabbaṁ. Sace",
  "atk-vin01a3:121_4": "na haranti, taṁ acālentena vihāro paṭijaggitabbo. Yuddhabhūmiyaṁ patitaṁ asiṁ vā",
  "atk-vin01a3:121_5": "sattiṁ vā tomaraṁ vā disvā pāsāṇena vā kenaci vā asiṁ bhinditvā satthakatthāya gahetuṁ",
  "atk-vin01a3:121_6": "vaṭṭati, itarānipi viyojetvā kiñci satthakatthāya gahetuṁ vaṭṭati kiñci kattaradaṇḍādiatthāya.",
  "atk-vin01a3:121_7": "‘‘Idaṁ gaṇhathā’’ti dīyyamānaṁ pana ‘‘vināsetvā kappiyabhaṇḍaṁ karissāmī’’ti sabbampi",
  "atk-vin01a3:121_8": "sampaṭicchituṁ vaṭṭati.",
  "atk-vin01a3:122_0": "Macchajālapakkhijālādīnipi phalakajālikādīni saraparittānānīpi sabbāni anāmāsāni.",
  "atk-vin01a3:122_1": "Paribhogatthāya labbhamānesu pana jālaṁ tāva ‘‘āsanassa vā cetiyassa vā upari bandhissāmi,",
  "atk-vin01a3:122_2": "chattaṁ vā veṭhessāmī’’ti gahetuṁ vaṭṭati. Saraparittānaṁ sabbampi bhaṇḍamūlatthāya",
  "atk-vin01a3:122_3": "sampaṭicchituṁ vaṭṭati. Parūparodhanivāraṇañhi etaṁ na uparodhakaranti phalakaṁ dantakaṭṭhabhājanaṁ",
  "atk-vin01a3:122_4": "karissāmīti gahetuṁ vaṭṭati.",
  "atk-vin01a3:123_0": "Cammavinaddhāni vīṇābheriādīni anāmāsāni. Kurundiyaṁ pana ‘‘bherisaṅghāṭopi vīṇāsaṅghāṭopi",
  "atk-vin01a3:123_1": "tucchapokkharampi mukhavaṭṭiyaṁ āropitacammampi vīṇādaṇḍakopi sabbaṁ anāmāsa’’nti",
  "atk-vin01a3:123_2": "vuttaṁ. Onahituṁ vā onahāpetuṁ vā vādetuṁ vā vādāpetuṁ vā na labbhatiyeva. Cetiyaṅgaṇe",
  "atk-vin01a3:123_3": "pūjaṁ katvā manussehi chaḍḍitaṁ disvāpi acāletvāva antarantare sammajjitabbaṁ, kacavarachaḍḍanakāle",
  "atk-vin01a3:123_4": "pana kacavaraniyāmeneva haritvā ekamantaṁ nikkhipituṁ vaṭṭatīti mahāpaccariyaṁ vuttaṁ.",
  "atk-vin01a3:123_5": "Bhaṇḍamūlatthāya sampaṭicchitumpi vaṭṭati. Paribhogatthāya labbhamānesu pana vīṇādoṇikañca",
  "atk-vin01a3:123_6": "bheripokkharañca dantakaṭṭhabhājanaṁ karissāma cammaṁ satthakakosakanti evaṁ tassa",
  "atk-vin01a3:123_7": "tassa parikkhārassa upakaraṇatthāya gahetvā tathā tathā kātuṁ vaṭṭati.",
  "atk-vin01a3:124_0": "Purāṇadutiyikāvatthu uttānameva. Yakkhivatthusmiṁ sacepi paranimmitavasavattideviyā",
  "atk-vin01a3:124_1": "kāyasaṁsaggaṁ samāpajjati thullaccayameva. Paṇḍakavatthu ca suttitthivatthu ca pākaṭameva.",
  "atk-vin01a3:124_2": "Matitthivatthusmiṁ pārājikappahonakakāle thullaccayaṁ, tato paraṁ dukkaṭaṁ. Tiracchānagatavatthusmiṁ",
  "atk-vin01a3:124_3": "nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭameva. Dārudhītalikāvatthusmiṁ",
  "atk-vin01a3:124_4": "na kevalaṁ dārunā eva, antamaso cittakammalikhitepi itthirūpe dukkaṭameva.",
  "atk-vin01a3:125_0": "282.Sampīḷanavatthu uttānatthameva. Saṅkamavatthusmiṁ ekapadikasaṅkamo vā hotu sakaṭamaggasaṅkamo",
  "atk-vin01a3:125_1": "vā, cālessāmīti payoge katamatteva cāletu vā mā vā, dukkaṭaṁ. Maggavatthu pākaṭameva.",
  "atk-vin01a3:125_2": "Rukkhavatthusmiṁ rukkho mahanto vā hotu mahājambuppamāṇo khuddako vā, taṁ cāletuṁ",
  "atk-vin01a3:125_3": "sakkotu vā mā vā, payogamattena dukkaṭaṁ. Nāvāvatthusmimpi eseva nayo. Rajjavatthusmiṁ",
  "atk-vin01a3:125_4": "yaṁ rajjuṁ āviñchanto ṭhānā cāletuṁ sakkoti, tattha thullaccayaṁ. Yā mahārajju hoti,",
  "atk-vin01a3:125_5": "īsakampi ṭhānā na calati, tattha dukkaṭaṁ. Daṇḍepi eseva nayo. Bhūmiyaṁ patitamahārukkhopi",
  "atk-vin01a3:125_6": "hi daṇḍaggahaṇeneva idha gahito. Pattavatthu pākaṭameva. Vandanavatthusmiṁ itthī",
  "atk-vin01a3:125_7": "pāde sambāhitvā vanditukāmā vāretabbā pādā vā paṭicchādetabbā, niccalena vā bhavitabbaṁ.",
  "atk-vin01a3:125_8": "Niccalassa hi cittena sādiyatopi anāpatti. Avasāne gahaṇavatthupākaṭamevāti.",
  "atk-vin01a3:126": "Kāyasaṁsaggasikkhāpadavaṇṇanā niṭṭhitā.",
  "atk-vin01a3:127": "3. Duṭṭhullavācāsikkhāpadavaṇṇanā",
  "atk-vin01a3:128_0": "283.Tena samayena buddho bhagavāti duṭṭhullavācāsikkhāpadaṁ. Tattha ādissāti apadisitvā.",
  "atk-vin01a3:128_1": "Vaṇṇampi bhaṇatītiādīni parato āvi bhavissanti. Chinnikāti chinnaottappā. Dhuttikāti",
  "atk-vin01a3:128_2": "saṭhā. Ahirikāyoti nillajjā . Uhasantīti sitaṁ katvā mandahasitaṁ hasanti. Ullapantīti",
  "atk-vin01a3:128_3": "‘‘aho ayyo’’tiādinā nayena uccakaraṇiṁ nānāvidhaṁ palobhanakathaṁ kathenti. Ujjagghantīti",
  "atk-vin01a3:128_4": "mahāhasitaṁ hasanti. Uppaṇḍentīti ‘‘paṇḍako ayaṁ, nāyaṁ puriso’’tiādinā nayena parihāsaṁ karonti.",
  "atk-vin01a3:129_0": "285.Sārattoti duṭṭhullavācassādarāgena sāratto. Apekkhavā paṭibaddhacittoti vuttanayameva,",
  "atk-vin01a3:129_1": "kevalaṁ idha vācassādarāgo yojetabbo. Mātugāmaṁ duṭṭhullāhi vācāhīti ettha adhippetaṁ",
  "atk-vin01a3:129_2": "mātugāmaṁ dassento ‘‘mātugāmo’’tiādimāha. Tattha viññū paṭibalā subhāsitadubbhāsitaṁ",
  "atk-vin01a3:129_3": "duṭṭhullāduṭṭhullaṁ ājānitunti yā paṇḍitā sātthakaniratthakakathaṁ asaddhammasaddhammapaṭisaṁyuttakathañca",
  "atk-vin01a3:129_4": "jānituṁ paṭibalā, ayaṁ idha adhippetā. Yā pana mahallikāpi bālā elamūgā ayaṁ idha",
  "atk-vin01a3:129_5": "anadhippetāti dasseti.",
  "atk-vin01a3:130_0": "Obhāseyyāti avabhāseyya nānāppakārakaṁ asaddhammavacanaṁ vadeyya. Yasmā panevaṁ obhāsantassa",
  "atk-vin01a3:130_1": "yo so obhāso nāma, so atthato ajjhācāro hoti rāgavasena abhibhavitvā saññamavelaṁ",
  "atk-vin01a3:130_2": "ācāro, tasmā tamatthaṁ dassento ‘‘obhāseyyāti ajjhācāro vuccatī’’ti āha. Yathā tanti",
  "atk-vin01a3:130_3": "ettha tanti nipātamattaṁ, yathā yuvā yuvatinti attho.",
  "atk-vin01a3:131_0": "Dve magge ādissātiādi yenākārena obhāsato saṅghādiseso hoti, taṁ dassetuṁ vuttaṁ.",
  "atk-vin01a3:131_1": "Tattha dve maggeti vaccamaggañca passāvamaggañca. Sesaṁ uddese tāva pākaṭameva. Niddese",
  "atk-vin01a3:131_2": "pana thometīti ‘‘itthilakkhaṇena subhalakkhaṇena samannāgatāsī’’ti vadati, na tāva",
  "atk-vin01a3:131_3": "sīsaṁ eti. ‘‘Tava vaccamaggo ca passāvamaggo ca īdiso tena nāma īdisena itthilakkhaṇena",
  "atk-vin01a3:131_4": "subhalakkhaṇena samannāgatāsī’’ti vadati, sīsaṁ eti, saṅghādiseso. Vaṇṇeti pasaṁsatīti",
  "atk-vin01a3:131_5": "imāni pana thomanapadasseva vevacanāni.",
  "atk-vin01a3:132_0": "Khuṁsetīti vācāpatodena ghaṭṭeti. Vambhetīti apasādeti. Garahatīti dosaṁ deti. Parato",
  "atk-vin01a3:132_1": "pana pāḷiyā āgatehi ‘‘animittāsī’’tiādīhi ekādasahi padehi aghaṭite sīsaṁ na eti,",
  "atk-vin01a3:132_2": "ghaṭitepi tesu sikharaṇīsi sambhinnāsi ubhatobyañjanāsīti imehi tīhi ghaṭiteyeva saṅghādiseso.",
  "atk-vin01a3:133": "Dehi meti yācanāyapi ettakeneva sīsaṁ na eti, ‘‘methunaṁ dhammaṁ dehī’’ti evaṁ methunadhammena ghaṭite eva saṅghādiseso.",
  "atk-vin01a3:134_0": "Kadā te mātā pasīdissatītiādīsu āyācanavacanesupi ettakeneva sīsaṁ na eti, ‘‘kadā",
  "atk-vin01a3:134_1": "te mātā pasīdissati, kadā te methunaṁ dhammaṁ labhissāmī’’ti vā ‘‘tava mātari pasannāya",
  "atk-vin01a3:134_2": "methunaṁ dhammaṁ labhissāmī’’ti vā ādinā pana nayena methunadhammena ghaṭiteyeva saṅghādiseso.",
  "atk-vin01a3:135": "Kathaṁ tvaṁ sāmikassa desītiādīsu pucchāvacanesupi methunadhammanti vutteyeva saṅghādiseso, na itarathā. Evaṁ kira tvaṁ sāmikassa desīti paṭipucchāvacanesupi eseva nayo.",
  "atk-vin01a3:136_0": "Ācikkhanāya puṭṭho bhaṇatīti ‘‘kathaṁ dadamānā sāmikassa piyā hotī’’ti evaṁ puṭṭho",
  "atk-vin01a3:136_1": "ācikkhati. Ettha ca ‘‘evaṁ dehi evaṁ dadamānā’’ti vuttepi sīsaṁ na eti. ‘‘Methunadhammaṁ",
  "atk-vin01a3:136_2": "evaṁ dehi evaṁ upanehi evaṁ methunadhammaṁ dadamānā upanayamānā piyā hotī’’tiādinā",
  "atk-vin01a3:136_3": "pana nayena methunadhammena ghaṭiteyeva saṅghādiseso. Anusāsanīvacanesupi eseva nayo.",
  "atk-vin01a3:137": "Akkosaniddese – animittāsīti nimittarahitāsi, kuñcikapaṇālimattameva tava dakasotanti vuttaṁ hoti.",
  "atk-vin01a3:138_0": "Nimittamattāsīti tava itthinimittaṁ aparipuṇṇaṁ saññāmattamevāti vuttaṁ hoti. Alohitāti",
  "atk-vin01a3:138_1": "sukkhasotā. Dhuvalohitāti niccalohitā kilinnadakasotā. Dhuvacoḷāti niccapakkhittāṇicoḷā,",
  "atk-vin01a3:138_2": "sadā āṇicoḷakaṁ sevasīti vuttaṁ hoti. Paggharantīti savantī; sadā te muttaṁ savatīti",
  "atk-vin01a3:138_3": "vuttaṁ hoti. Sikharaṇīti bahinikkhantaāṇimaṁsā. Itthipaṇḍakāti animittāva vuccati.",
  "atk-vin01a3:138_4": "Vepurisikāti samassudāṭhikā purisarūpā itthī. Sambhinnāti sambhinnavaccamaggapassāvamaggā.",
  "atk-vin01a3:138_5": "Ubhatobyañjanāti itthinimittena ca purisanimittena cāti ubhohi byañjanehi samannāgatā.",
  "atk-vin01a3:139_0": "Imesu ca pana ekādasasu padesu sikharaṇīsi sambhinnāsi ubhatobyañjanāsīti imāniyeva",
  "atk-vin01a3:139_1": "tīṇi padāni suddhāni sīsaṁ enti. Iti imāni ca tīṇi purimāni ca vaccamaggapassāvamaggamethunadhammapadāni",
  "atk-vin01a3:139_2": "tīṇīti cha padāni suddhāni āpattikarāni. Sesāni animittātiādīni ‘‘animitte methunadhammaṁ",
  "atk-vin01a3:139_3": "me dehī’’ti vā ‘‘animittāsi methunadhammaṁ me dehī’’ti vā ādinā nayena methunadhammena",
  "atk-vin01a3:139_4": "ghaṭitāneva āpattikarāni hontīti veditabbāni.",
  "atk-vin01a3:140_0": "286. Idāni yvāyaṁ otiṇṇo vipariṇatena cittena obhāsati, tassa vaccamaggapassāvamagge",
  "atk-vin01a3:140_1": "ādissa etesaṁ vaṇṇabhaṇanādīnaṁ vasena vitthārato āpattibhedaṁ dassento ‘‘itthī ca",
  "atk-vin01a3:140_2": "hoti itthisaññī’’tiādimāha. Tesaṁ attho kāyasaṁsagge vuttanayeneva veditabbo.",
  "atk-vin01a3:141_0": "Ayaṁ pana viseso – adhakkhakanti akkhakato paṭṭhāya adho. Ubbhajāṇumaṇḍala jāṇumaṇḍalato",
  "atk-vin01a3:141_1": "paṭṭhāya uddhaṁ. Ubbhakkhakanti akkhakato paṭṭhāya uddhaṁ. Adho jāṇumaṇḍalanti jāṇumaṇḍalato",
  "atk-vin01a3:141_2": "paṭṭhāya adho. Akkhakaṁ pana jāṇumaṇḍalañca ettheva dukkaṭakkhette saṅgahaṁ gacchanti",
  "atk-vin01a3:141_3": "bhikkhuniyā kāyasaṁsagge viya. Na hi buddhā garukāpattiṁ sāvasesaṁ paññapentīti.",
  "atk-vin01a3:141_4": "Kāyappaṭibaddhanti vatthaṁ vā pupphaṁ vā ābharaṇaṁ vā.",
  "atk-vin01a3:142": "287.Atthapurekkhārassāti animittātiādīnaṁ padānaṁ atthaṁ kathentassa, aṭṭhakathaṁ vā sajjhāyaṁ karontassa.",
  "atk-vin01a3:143": "Dhammapurekkhārassāti pāḷiṁ vācentassa vā sajjhāyantassa vā. Evaṁ atthañca dhammañca purakkhatvā bhaṇantassa atthapurekkhārassa ca dhammapurekkhārassa ca anāpatti.",
  "atk-vin01a3:144_0": "Anusāsanipurekkhārassāti ‘‘idānipi animittāsi ubhattobyañjanāsi appamādaṁ idāni kareyyāsi,",
  "atk-vin01a3:144_1": "yathā āyatimpi evarūpā na hohisī’’ti evaṁ anusiṭṭhiṁ purakkhatvā bhaṇantassa anusāsanipurekkhārassa",
  "atk-vin01a3:144_2": "anāpatti. Yo pana bhikkhunīnaṁ pāḷiṁ vācento pakativācanāmaggaṁ pahāya hasanto hasanto",
  "atk-vin01a3:144_3": "‘‘sikharaṇīsi sambhinnāsi ubhatobyañjanāsī’’ti punappunaṁ bhaṇati, tassa āpattiyeva.",
  "atk-vin01a3:144_4": "Ummattakassa anāpatti. Idha ādikammiko udāyitthero, tassa anāpatti ādikammikassāti.",
  "atk-vin01a3:145": "Padabhājanīyavaṇṇanā niṭṭhitā.",
  "atk-vin01a3:146_0": "Samuṭṭhānādīsu idaṁ sikkhāpadaṁ tisamuṭṭhānaṁ kāyacittato vācācittato kāyavācācittato",
  "atk-vin01a3:146_1": "ca samuṭṭhāti, kiriyaṁ, saññāvimokkhaṁ , sacittakaṁ, lokavajjaṁ, kāyakammaṁ, vacīkammaṁ,",
  "atk-vin01a3:146_2": "akusalacittaṁ, dvivedananti.",
  "atk-vin01a3:147": "288. Vinītavatthūsu lohitavatthusmiṁ so bhikkhu itthiyā lohitakaṁ nimittaṁ sandhāyāha – itarā na aññāsi, tasmā dukkaṭaṁ.",
  "atk-vin01a3:148": "Kakkasalomanti rassalomehi bahulomaṁ. Ākiṇṇalomanti jaṭitalomaṁ. Kharalomanti thaddhalomaṁ. Dīghalomanti arassalomaṁ. Sabbaṁ itthinimittameva sandhāya vuttaṁ.",
  "atk-vin01a3:149_0": "289.Vāpitaṁ kho teti asaddhammaṁ sandhāyāha, sā asallakkhetvā no ca kho paṭivuttanti",
  "atk-vin01a3:149_1": "āha. Paṭivuttaṁ nāma udakavappe bījehi appatiṭṭhitokāse pāṇakehi vināsitabīje vā",
  "atk-vin01a3:149_2": "okāse puna bījaṁ patiṭṭhāpetvā udakena āsittaṁ, thalavappe visamapatitānaṁ vā bījānaṁ",
  "atk-vin01a3:149_3": "samakaraṇatthāya puna aṭṭhadantakena samīkataṁ, tesu aññataraṁ sandhāya esā āha.",
  "atk-vin01a3:150": "Maggavatthusmiṁ maggo saṁsīdatīti aṅgajātamaggaṁ sandhāyāha. Sesaṁ uttānamevāti.",
  "atk-vin01a3:151": "Duṭṭhullavācāsikkhāpadavaṇṇanā niṭṭhitā.",
  "atk-vin01a3:152": "4. Attakāmapāricariyasikkhāpadavaṇṇanā",
  "atk-vin01a3:153": "290.Tena samayena buddho bhagavāti attakāmasikkhāpadaṁ. Tattha kulūpakoti kulapayirupāsanako catunnaṁ paccayānaṁ atthāya kulūpasaṅkamane niccappayutto.",
  "atk-vin01a3:154_0": "Cīvarapiṇḍapātasenāsanagilānapaccayabhesajjaparikkhāranti cīvarañca piṇḍapātañca",
  "atk-vin01a3:154_1": "senāsanañca gilānapaccayabhesajjaparikkhārañca. Gilānapaccayabhesajjaparikkhāranti",
  "atk-vin01a3:154_2": "cettha patikaraṇatthena paccayo, yassa kassaci sappāyassetaṁ adhivacanaṁ. Bhisakkassa",
  "atk-vin01a3:154_3": "kammaṁ tena anuññātattāti bhesajjaṁ. Gilānapaccayova bhesajjaṁ gilānapaccayabhesajjaṁ,",
  "atk-vin01a3:154_4": "yaṁkiñci gilānassa sappāyaṁ bhisakkakammaṁ telamadhuphāṇitādīti vuttaṁ hoti. Parikkhāroti",
  "atk-vin01a3:154_5": "pana ‘‘sattahi nagaraparikkhārehi suparikkhataṁ hotī’’tiādīsu (a. ni. 7.67) parivāro",
  "atk-vin01a3:154_6": "vuccati. ‘‘Ratho sīsaparikkhāro jhānakkho cakkavīriyo’’tiādīsu (saṁ. ni. 5.4) alaṅkāro.",
  "atk-vin01a3:154_7": "‘‘Ye cime pabbajitena jīvitaparikkhārā samudānetabbā’’tiādīsu (ro. ni. 1.1.191) sambhāro.",
  "atk-vin01a3:154_8": "Idha pana sambhāropi parivāropi vaṭṭati. Tañhi gilānapaccayabhesajjaṁ jīvitassa parivāropi",
  "atk-vin01a3:154_9": "hoti jīvitavināsakābādhuppattiyā antaraṁ adatvā rakkhaṇato, sambhāropi yathā ciraṁ",
  "atk-vin01a3:154_10": "pavattati evamassa kāraṇabhāvato, tasmā parikkhāroti vuccati. Evaṁ gilānapaccayabhesajjañca",
  "atk-vin01a3:154_11": "taṁ parikkhāro cāti gilānapaccayabhesajjaparikkhāro, taṁ gilānapaccayabhesajjaparikkhāranti",
  "atk-vin01a3:154_12": "evamattho daṭṭhabbo.",
  "atk-vin01a3:155": "Vasalanti hīnaṁ lāmakaṁ. Atha vā vassatīti vasalo, paggharatīti attho, taṁ vasalaṁ, asucipaggharaṇakanti vuttaṁ hoti. Niṭṭhuhitvāti kheḷaṁ pātetvā.",
  "atk-vin01a3:156": "Kassāhaṁ kena hāyāmīti ahaṁ kassā aññissā itthiyā kena bhogena vā alaṅkārena vā rūpena vā parihāyāmi, kā nāma mayā uttaritarāti dīpeti.",
  "atk-vin01a3:157_0": "291.Santiketi upacāre ṭhatvā sāmantā avidūre, padabhājanepi ayamevaattho dīpito .",
  "atk-vin01a3:157_1": "Attakāmapāricariyāyāti methunadhammasaṅkhātena kāmena pāricariyā kāmapāricariyā.",
  "atk-vin01a3:157_2": "Attano atthāya kāmapāricariyā attakāmapāricariyā, attanā vā kāmitā icchitāti attakāmā,",
  "atk-vin01a3:157_3": "sayaṁ methunarāgavasena patthitāti attho. Attakāmā ca sā pāricariyā cāti attakāmapāricariyā,",
  "atk-vin01a3:157_4": "tassā attakāmapāricariyāya. Vaṇṇaṁ bhāseyyāti guṇaṁ ānisaṁsaṁ pakāseyya.",
  "atk-vin01a3:158_0": "Tatra yasmā ‘‘attano atthāya kāmapāricariyā’’ti imasmiṁ atthavikappe kāmo ceva hetu",
  "atk-vin01a3:158_1": "ca pāricariyā ca attho, sesaṁ byañjanaṁ. ‘‘Attakāmā ca sā pāricariyā cāti attakāmapāricariyā’’ti",
  "atk-vin01a3:158_2": "imasmiṁ atthavikappe adhippāyo ceva pāricariyā cāti attho, sesaṁ byañjanaṁ. Tasmā",
  "atk-vin01a3:158_3": "byañjane ādaraṁ akatvā atthamattameva dassetuṁ ‘‘attano kāmaṁ attano hetuṁ attano",
  "atk-vin01a3:158_4": "adhippāyaṁ attano pāricariya’’nti padabhājanaṁ vuttaṁ. ‘‘Attano kāmaṁ attano hetuṁ",
  "atk-vin01a3:158_5": "attano pāricariya’’nti hi vutte jānissanti paṇḍitā ‘‘ettāvatā attano atthāya kāmapāricariyā",
  "atk-vin01a3:158_6": "vuttā’’ti. ‘‘Attano adhippāyaṁ attano pāricariya’’nti vuttepi jānissanti ‘‘ettāvatā",
  "atk-vin01a3:158_7": "attanā icchitakāmitaṭṭhena attakāmapāricariyā vuttā’’ti.",
  "atk-vin01a3:159_0": "Idāni tassā attakāmapāricariyāya vaṇṇabhāsanākāraṁ dassento ‘‘etadagga’’ntiādimāha.",
  "atk-vin01a3:159_1": "Taṁ uddesatopi niddesatopi uttānatthameva. Ayaṁ panettha padasambandho ca āpattivinicchayo",
  "atk-vin01a3:159_2": "ca – etadaggaṁ…pe… paricareyyāti yā mādisaṁ sīlavantaṁ kalyāṇadhammaṁ brahmacāriṁ",
  "atk-vin01a3:159_3": "etena dhammena paricareyya, tassā evaṁ mādisaṁ paricarantiyā yā ayaṁ pāricariyā nāma,",
  "atk-vin01a3:159_4": "etadaggaṁ pāricariyānanti.",
  "atk-vin01a3:160": "Methunupasaṁhitena saṅghādisesoti evaṁ attakāmapāricariyāya vaṇṇaṁ bhāsanto ca methunupasaṁhitena methunadhammapaṭisaṁyutteneva vacanena yo bhāseyya, tassa saṅghādisesoti.",
  "atk-vin01a3:161_0": "Idhāni yasmā methunupasaṁhiteneva bhāsantassa saṅghādiseso vutto, tasmā ‘‘ahampi",
  "atk-vin01a3:161_1": "khattiyo, tvampi khattiyā, arahati khattiyā khattiyassa dātuṁ samajātikattā’’ti evamādīhi",
  "atk-vin01a3:161_2": "vacanehi pāricariyāya vaṇṇaṁ bhāsamānassāpi saṅghādiseso natthi. ‘‘Ahampi khattiyo’’tiādike",
  "atk-vin01a3:161_3": "pana bahūpi pariyāye vatvā ‘‘arahasi tvaṁ mayhaṁ methunadhammaṁ dātu’’nti evaṁ methunappaṭisaṁyutteneva",
  "atk-vin01a3:161_4": "bhāsamānassa saṅghādisesoti.",
  "atk-vin01a3:162": "Itthīca hotītiādi pubbe vuttanayameva. Idha udāyitthero ādikammiko, tassa anāpatti ādikammikassāti.",
  "atk-vin01a3:163": "Samuṭṭhānādi sabbaṁ duṭṭhullavācāsadisaṁ. Vinītavatthūni uttānatthānevāti.",
  "atk-vin01a3:164": "Attakāmapāricariyasikkhāpadavaṇṇanā niṭṭhitā.",
  "atk-vin01a3:165": "5. Sañcarittasikkhāpadavaṇṇanā",
  "atk-vin01a3:166_0": "296.Tenasamayena buddho bhagavāti sañcarittaṁ. Tattha paṇḍitāti paṇḍiccena samannāgatā",
  "atk-vin01a3:166_1": "gatimantā. Byattāti veyyattiyena samannāgatā, upāyena samannāgatā upāyaññū visāradā.",
  "atk-vin01a3:166_2": "Medhāvinīti medhāya samannāgatā, diṭṭhaṁ diṭṭhaṁ karoti. Dakkhāti chekā. Analasāti",
  "atk-vin01a3:166_3": "uṭṭhānavīriyasampannā. Channāti anucchavikā.",
  "atk-vin01a3:167": "Kismiṁ viyāti kicchaṁ viya kileso viya, hiri viya amhākaṁ hotīti adhippāyo. Kumārikāya vattunti ‘‘imaṁ tumhe gaṇhathā’’ti kumārikāya kāraṇā vattuṁ.",
  "atk-vin01a3:168_0": "Āvāhādīsu āvāhoti dārakassa parakulato dārikāya āharaṇaṁ. Vivāhoti attano dārikāya",
  "atk-vin01a3:168_1": "parakulapesanaṁ. Vāreyyanti ‘‘detha no dārakassa dārika’’nti yācanaṁ, divasanakkhattamuhuttaparicchedakaraṇaṁ vā.",
  "atk-vin01a3:169_0": "297.Purāṇagaṇakiyāti ekassa gaṇakassa bhariyāya, sā tasmiṁ jīvamāne gaṇakīti paññāyittha,",
  "atk-vin01a3:169_1": "mate pana purāṇagaṇakīti saṅkhaṁ gatā. Tirogāmoti bahigāmo, añño gāmoti adhippāyo.",
  "atk-vin01a3:169_2": "Manussāti udāyissa imaṁ sañcarittakamme yuttapayuttabhāvaṁ jānanakamanussā.",
  "atk-vin01a3:170_0": "Suṇisabhogenāti yena bhogena suṇisā bhuñjitabbā hoti randhāpanapacāpanapaavesanādinā,",
  "atk-vin01a3:170_1": "tena bhuñjiṁsu. Tato aparena dāsibhogenāti māsātikkame yena bhogena dāsī bhuñjitabbā",
  "atk-vin01a3:170_2": "hoti khettakammakacavarachaḍḍanaudakāharaṇādinā, tena bhuñjiṁsu. Duggatāti daliddā,",
  "atk-vin01a3:170_3": "yattha vā gatā duggatā hoti tādisaṁ kulaṁ gatā. Māyyo imaṁ kumārikanti mā ayyo imaṁ",
  "atk-vin01a3:170_4": "kumārikaṁ. Āhārūpahāroti āhāro ca upahāro ca gahaṇañca dānañca, na amhehi kiñci āhaṭaṁ",
  "atk-vin01a3:170_5": "na upāhaṭaṁ tayā saddhiṁ kayavikkayo vohāro amhākaṁ natthīti dīpenti. Samaṇena bhavitabbaṁ",
  "atk-vin01a3:170_6": "abyāvaṭena, samaṇo assa susamaṇoti samaṇena nāma īdisesu kammesu abyāvaṭena abyāpārena",
  "atk-vin01a3:170_7": "bhavitabbaṁ, evaṁ bhavanto hi samaṇo susamaṇo assāti, evaṁ naṁ apasādetvā ‘‘gaccha",
  "atk-vin01a3:170_8": "tvaṁ na mayaṁ taṁ jānāmā’’ti āhaṁsu.",
  "atk-vin01a3:171": "298.Sajjitoti sabbūpakaraṇasampanno maṇḍitapasādhito vā.",
  "atk-vin01a3:172_0": "300.Dhuttāti itthidhuttā. Paricārentāti manāpiyesu rūpādīsu ito cito ca samantā indriyāni",
  "atk-vin01a3:172_1": "cārentā, kīḷantā abhiramantāti vuttaṁ hoti. Abbhutamakaṁsūti yadi karissati tvaṁ",
  "atk-vin01a3:172_2": "ettakaṁ jito, yadi na karissati ahaṁ ettakanti paṇamakaṁsu. Bhikkhūnaṁ pana abbhutaṁ",
  "atk-vin01a3:172_3": "kātuṁ na vaṭṭati. Yo karoti parājitena dātabbanti mahāpaccariyaṁ vuttaṁ.",
  "atk-vin01a3:173": "Kathañhi nāma ayyo udāyī taṅkhaṇikanti ettha taṅkhaṇoti acirakālo vuccati. Taṅkhaṇikanti acirakālādhikārikaṁ.",
  "atk-vin01a3:174_0": "301.Sañcarittaṁ samāpajjeyyāti sañcaraṇabhāvaṁ samāpajjeyya. Yasmā pana taṁ samāpajjantena",
  "atk-vin01a3:174_1": "kenaci pesitena katthaci gantabbaṁ hoti, parato ca ‘‘itthiyā vā purisamati’’nti ādivacanato",
  "atk-vin01a3:174_2": "idha itthipurisā adhippetā, tasmā tamatthaṁ dassetuṁ ‘‘itthiyā vā pahito purisassa",
  "atk-vin01a3:174_3": "santike gacchati, purisena vā pahito itthiyā santike gacchatī’’ti evamassa padabhājanaṁ",
  "atk-vin01a3:174_4": "vuttaṁ. Itthiyā vā purisamatiṁ purisassa vā itthimatinti ettha āroceyyāti pāṭhaseso",
  "atk-vin01a3:174_5": "daṭṭhabbo, tenevassa padabhājane ‘‘purisassa matiṁ itthiyā āroceti, itthiyā matiṁ",
  "atk-vin01a3:174_6": "purisassa ārocetī’’ti vuttaṁ.",
  "atk-vin01a3:175_0": "Idāni yadatthaṁ taṁ tesaṁ matiṁ adhippāyaṁ ajjhāsayaṁ chandaṁ ruciṁ āroceti, taṁ",
  "atk-vin01a3:175_1": "dassento ‘‘jāyattane vā jārattane vā’’tiādimāha. Tattha jāyattaneti jāyābhāve. Jārattaneti",
  "atk-vin01a3:175_2": "jārabhāve. Purisassa hi matiṁ itthiyā ārocento jāyattane āroceti, itthiyā matiṁ purisassa",
  "atk-vin01a3:175_3": "ārocento jārattane āroceti; apica purisasseva matiṁ itthiyā ārocento jāyattane vā",
  "atk-vin01a3:175_4": "āroceti nibaddhabhariyābhāve, jārattane vā micchācārabhāve. Yasmā panetaṁ ārocentena",
  "atk-vin01a3:175_5": "‘‘tvaṁ kirassa jāyā bhavissasī’’tiādi vattabbaṁ hoti, tasmā taṁ vattabbatākāraṁ dassetuṁ",
  "atk-vin01a3:175_6": "‘‘jāyattane vāti jāyā bhavissasi, jārattane vāti jārī bhavissasī’’ti assa padabhājanaṁ",
  "atk-vin01a3:175_7": "vuttaṁ. Eteneva ca upāyena itthiyā matiṁ purisassa ārocanepi pati bhavissasi, sāmiko",
  "atk-vin01a3:175_8": "bhavissasi, jāro bhavissasīti vattabbatākāro veditabbo.",
  "atk-vin01a3:176_0": "Antamaso taṅkhaṇikāyapīti sabbantimena paricchedena yā ayaṁ taṅkhaṇe muhuttamatte",
  "atk-vin01a3:176_1": "paṭisaṁvasitabbato taṅkhaṇikāti vuccati, muhuttikāti attho. Tassāpi ‘‘muhuttikā bhavissasī’’ti",
  "atk-vin01a3:176_2": "evaṁ purisamatiṁ ārocentassa saṅghādiseso. Etenevupāyena ‘‘muhuttiko bhavissasī’’ti",
  "atk-vin01a3:176_3": "evaṁ purisassa itthimatiṁ ārocentopi saṅghādisesaṁ āpajjatīti veditabbo.",
  "atk-vin01a3:177_0": "303. Idāni ‘‘itthiyā vā purisamati’’nti ettha adhippetā itthiyo pabhedato dassetvā",
  "atk-vin01a3:177_1": "tāsu sañcarittavasena āpattibhedaṁ dassetuṁ ‘‘dasa itthiyo’’tiādimāha. Tattha māturakkhitāti",
  "atk-vin01a3:177_2": "mātarā rakkhitā. Yathā purisena saṁvāsaṁ na kappeti, evaṁ mātarā rakkhitā, tenassa",
  "atk-vin01a3:177_3": "padabhājanepi vuttaṁ – ‘‘mātā rakkhati gopeti issariyaṁ kāreti vasaṁ vattetī’’ti.",
  "atk-vin01a3:177_4": "Tattha rakkhatīti katthaci gantuṁ na deti. Gopetīti yathā aññe na passanti, evaṁ",
  "atk-vin01a3:177_5": "guttaṭṭhāne ṭhapeti. Issariyaṁ kāretīti serivihāramassā nisedhentī abhibhavitvā pavattati.",
  "atk-vin01a3:177_6": "Vasaṁ vattetīti ‘‘idaṁ karohi, idaṁ mā akāsī’’ti evaṁ attano vasaṁ tassā upari vatteti.",
  "atk-vin01a3:177_7": "Etenupāyena piturakkhitādayopi ñātabbā. Gottaṁ vā dhammo vā na rakkhati, sagottehi",
  "atk-vin01a3:177_8": "pana sahadhammikehi ca ekaṁ satthāraṁ uddissa pabbajitehi ekagaṇapariyāpannehi ca",
  "atk-vin01a3:177_9": "rakkhitā ‘‘gottarakkhitā dhammarakkhitā’’ti vuccati, tasmā tesaṁ padānaṁ ‘‘sagottā",
  "atk-vin01a3:177_10": "rakkhantī’’tiādinā nayena padabhājanaṁ vuttaṁ.",
  "atk-vin01a3:178": "Saha ārakkhenāti sārakkhā. Saha paridaṇḍenāti saparidaṇḍā. Tāsaṁ niddesā pākaṭāva. Imāsu dasasu pacchimānaṁ dvinnameva purisantaraṁ gacchantīnaṁ micchācāro hoti, na itarāsaṁ.",
  "atk-vin01a3:179": "Dhanakkītādīsu appena vā bahunā vā dhanena kītā dhanakkītā. Yasmā pana sā na kītamattā eva saṁvāsatthāya pana kītattā bhariyā, tasmāssa niddese dhanena kiṇitvā vāsetīti vuttaṁ.",
  "atk-vin01a3:180": "Chandena attano ruciyā vasatīti chandavāsinī. Yasmā pana sā na attano chandamatteneva bhariyā hoti purisena pana sampaṭicchitattā, tasmāssa niddese ‘‘piyo piyaṁ vāsetī’’ti vuttaṁ.",
  "atk-vin01a3:181": "Bhogena vasatīti bhogavāsinī. Udukkhalamusalādigharūpakaraṇaṁ labhitvā bhariyābhāvaṁ gacchantiyā janapaditthiyā etaṁ adhivacanaṁ.",
  "atk-vin01a3:182": "Paṭena vasatīti paṭavāsinī. Nivāsanamattampi pāvuraṇamattampi labhitvā bhariyābhāvaṁ upagacchantiyā dalidditthiyā etaṁ adhivacanaṁ.",
  "atk-vin01a3:183_0": "Odapattakinīti ubhinnaṁ ekissā udakapātiyā hatthe otāretvā ‘‘idaṁ udakaṁ viya saṁsaṭṭhā",
  "atk-vin01a3:183_1": "abhejjā hothā’’ti vatvā pariggahitāya vohāranāmametaṁ, niddesepissa ‘‘tāya saha udakapattaṁ",
  "atk-vin01a3:183_2": "āmasitvā taṁ vāsetī’’ti evamattho veditabbo.",
  "atk-vin01a3:184": "Obhaṭaṁ oropitaṁ cumbaṭamassāti obhaṭacumbaṭā, kaṭṭhahārikādīnaṁ aññatarā, yassā sīsato cumbaṭaṁ oropetvā ghare vāseti, tassā etaṁ adhivacanaṁ.",
  "atk-vin01a3:185": "Dāsī cāti attanoyeva dāsī ca hoti bhariyā ca.",
  "atk-vin01a3:186": "Kammakārī nāma gehe bhatiyā kammaṁ karoti, tāya saddhiṁ koci gharāvāsaṁ kappeti attano bhariyāya anatthiko hutvā. Ayaṁ vuccati ‘‘kammakārī ca bhariyā cā’’ti.",
  "atk-vin01a3:187_0": "Dhajena āhaṭā dhajāhaṭā, ussitaddhajāya senāya gantvā paravisayaṁ vilumpitvā ānītāti",
  "atk-vin01a3:187_1": "vuttaṁ hoti, taṁ koci bhariyaṁ karoti, ayaṁ dhajāhaṭā nāma. Muhuttikā vuttanayāeva,",
  "atk-vin01a3:187_2": "etāsaṁ dasannampi purisantaragamane micchācāro hoti. Purisānaṁ pana vīsatiyāpi etāsu",
  "atk-vin01a3:187_3": "micchācāro hoti, bhikkhuno ca sañcarittaṁ hotīti.",
  "atk-vin01a3:188_0": "305. Idāni puriso bhikkhuṁ pahiṇatītiādīsu paṭiggaṇhātīti so bhikkhu tassa purisassa",
  "atk-vin01a3:188_1": "‘‘gaccha, bhante, itthannāmaṁ māturakkhitaṁ brūhi, hohi kira itthannāmassa bhariyā",
  "atk-vin01a3:188_2": "dhanakkītā’’ti evaṁ vuttavacanaṁ ‘‘sādhu upāsakā’’ti vā ‘‘hotū’’ti vā ‘‘ārocessāmī’’ti",
  "atk-vin01a3:188_3": "vā yena kenaci ākārena vacībhedaṁ katvā vā sīsakampanādīhi vā sampaṭicchati. Vīmaṁsatīti",
  "atk-vin01a3:188_4": "evaṁ paṭiggaṇhitvā tassā itthiyā santikaṁ gantvā taṁ sāsanaṁ āroceti. Paccāharatīti",
  "atk-vin01a3:188_5": "tena ārocite sā itthī ‘‘sādhū’’ti sampaṭicchatu vā paṭikkhipatu vā lajjāya vā tuṇhī",
  "atk-vin01a3:188_6": "hotu, puna āgantvā tassa purisassa taṁ pavattiṁ āroceti.",
  "atk-vin01a3:189_0": "Ettāvatā imāya paṭiggahaṇārocanapaccāharaṇasaṅkhātāya tivaṅgasampattiyā saṅghādiseso",
  "atk-vin01a3:189_1": "hoti. Sā pana tassa bhariyā hotu vā mā vā, akāraṇametaṁ. Sace pana so māturakkhitāya",
  "atk-vin01a3:189_2": "santikaṁ pesito taṁ adisvā tassā mātuyā taṁ sāsanaṁ āroceti, bahiddhā vimaṭṭhaṁ nāma",
  "atk-vin01a3:189_3": "hoti, tasmā visaṅketanti mahāpadumatthero āha. Mahāsumatthero pana mātā vā hotu pitā",
  "atk-vin01a3:189_4": "vā antamaso gehadāsīpi añño vāpi yo koci taṁ kiriyaṁ sampādessati, tassa vuttepi",
  "atk-vin01a3:189_5": "vimaṭṭhaṁ nāma na hoti, tivaṅgasampattikāle āpattiyeva.",
  "atk-vin01a3:190_0": "Nanu yathā ‘‘buddhaṁ paccakkhāmī’’ti vattukāmo virajjhitvā ‘‘dhammaṁ paccakkhāmī’’ti",
  "atk-vin01a3:190_1": "vadeyya paccakkhātāvassa sikkhā. Yathā vā ‘‘paṭhamaṁ jhānaṁ samāpajjāmī’’ti vattukāmo",
  "atk-vin01a3:190_2": "virajjhitvā ‘‘dutiyaṁ jhānaṁ samāpajjāmī’’ti vadeyya āpannovassa pārājikaṁ. Evaṁsampadamidanti",
  "atk-vin01a3:190_3": "āha. Taṁ panetaṁ ‘‘paṭiggaṇhāti, antevāsiṁ vīmaṁsāpetvā attanā paccāharati, āpatti",
  "atk-vin01a3:190_4": "saṅghādisesassā’’ti iminā sameti, tasmā subhāsitaṁ.",
  "atk-vin01a3:191_0": "Yathā ca ‘‘māturakkhitaṁ brūhī’’ti vuttassa gantvā tassā ārocetuṁ samatthānaṁ mātādīnampi",
  "atk-vin01a3:191_1": "vadato visaṅketo natthi, evameva ‘‘hohi kira itthannāmassa bhariyā dhanakkītā’’ti",
  "atk-vin01a3:191_2": "vattabbe ‘‘hohi kira itthannāmassa bhariyā chandavāsinī’’ti evaṁ pāḷiyaṁ vuttesu",
  "atk-vin01a3:191_3": "chandavāsiniādīsu vacanesu aññataravasena vā avuttesupi ‘‘hohi kira itthannāmassa",
  "atk-vin01a3:191_4": "bhariyā jāyā pajāpati puttamātā gharaṇī gharasāminī bhattarandhikā sussūsikā paricārikā’’tievamādīsu",
  "atk-vin01a3:191_5": "saṁvāsaparidīpakesu vacanesu aññataravasena vā vadantassāpi visaṅketo natthi tivaṅgasampattiyā",
  "atk-vin01a3:191_6": "āpattiyeva. ‘‘Māturakkhitaṁ brūhī’’ti pesitassa pana gantvā aññāsu piturakkhitādīsu",
  "atk-vin01a3:191_7": "aññataraṁ vadantassa visaṅketaṁ. Esa nayo ‘‘piturakkhitaṁ brūhī’’tiādīsupi.",
  "atk-vin01a3:192_0": "Kevalañhettha ekamūlakadumūlakādivasena ‘‘purisassa mātā bhikkhuṁ pahiṇati, māturakkhitāya",
  "atk-vin01a3:192_1": "mātā bhikkhuṁ pahiṇatī’’ti evamādīnaṁ mūlaṭṭhānañca vasena peyyālabhedoyeva viseso",
  "atk-vin01a3:192_2": ". Sopi pubbe vuttanayattā pāḷianusāreneva sakkā jānitunti nāssa vibhāgaṁ dassetuṁ ādaraṁ karimha.",
  "atk-vin01a3:193_0": "338. Paṭiggaṇhātītiādīsu pana dvīsu catukkesu paṭhamacatukke ādipadena tivaṅgasampattiyā",
  "atk-vin01a3:193_1": "saṅghādiseso, majjhe dvīhi duvaṅgasampattiyā thullaccayaṁ, ante ekena ekaṅgasampattiyā",
  "atk-vin01a3:193_2": "dukkaṭaṁ. Dutiyacatukke ādipadena duvaṅgasampattiyā thullaccayaṁ, majjhe dvīhi ekaṅgasampattiyā",
  "atk-vin01a3:193_3": "dukkaṭaṁ, ante ekena aṅgābhāvato anāpatti. Tattha paṭiggaṇhātīti āṇāpakassa sāsanaṁ",
  "atk-vin01a3:193_4": "paṭiggaṇhāti. Vīmaṁsatīti pahitaṭṭhānaṁ gantvā taṁ āroceti. Paccāharatīti puna āgantvā",
  "atk-vin01a3:193_5": "mūlaṭṭhassa āroceti.",
  "atk-vin01a3:194_0": "Na paccāharatīti ārocetvā ettova pakkamati. Paṭiggaṇhāti na vīmaṁsatīti purisena",
  "atk-vin01a3:194_1": "‘‘itthannāmaṁ gantvā brūhī’’ti vuccamāno ‘‘sādhū’’ti tassa sāsanaṁ paṭiggaṇhitvā",
  "atk-vin01a3:194_2": "taṁ pamussitvā vā appamussitvā vā aññena karaṇīyena tassā santikaṁ gantvā kiñcideva",
  "atk-vin01a3:194_3": "kathaṁ kathento nisīdati, ettāvatā ‘‘paṭiggaṇhāti na vīmaṁsati nāmā’’ti vuccati.",
  "atk-vin01a3:194_4": "Atha naṁ sā itthī sayameva vadati ‘‘tumhākaṁ kira upaṭṭhāko maṁ gehe kātukāmo’’ti",
  "atk-vin01a3:194_5": "evaṁ vatvā ca ‘‘ahaṁ tassa bhariyā bhavissāmī’’ti vā ‘‘na bhavissāmī’’ti vā vadati.",
  "atk-vin01a3:194_6": "So tassā vacanaṁ anabhinanditvā appaṭikkositvā tuṇhībhūtova uṭṭhāyāsanā tassa purisassa",
  "atk-vin01a3:194_7": "santikaṁ āgantvā taṁ pavattiṁ āroceti, ettāvatā ‘‘na vīmaṁsati paccāharati nāmā’’ti",
  "atk-vin01a3:194_8": "vuccati. Na vīmaṁsati na paccāharatīti kevalaṁ sāsanārocanakāle paṭiggaṇhātiyeva,",
  "atk-vin01a3:194_9": "itaraṁ pana dvayaṁ na karoti.",
  "atk-vin01a3:195_0": "Na paṭiggaṇhāti vīmaṁsati paccāharatīti koci puriso bhikkhussa ṭhitaṭṭhāne vā nisinnaṭṭhāne",
  "atk-vin01a3:195_1": "vā tathārūpiṁ kathaṁ katheti, bhikkhu tena appahitopi pahito viya hutvā itthiyā santikaṁ",
  "atk-vin01a3:195_2": "gantvā ‘‘hohi kira itthannāmassa bhariyā’’tiādinā nayena vīmaṁsitvā tassā ruciṁ vā",
  "atk-vin01a3:195_3": "aruciṁ vā puna āgantvā imassa āroceti. Teneva nayena vīmaṁsitvā apaccāharanto ‘‘na",
  "atk-vin01a3:195_4": "paṭiggaṇhāti vīmaṁsati na paccāharatī’’ti vuccati. Teneva nayena gato avīmaṁsitvā",
  "atk-vin01a3:195_5": "tāya samuṭṭhāpitaṁ kathaṁ sutvā paṭhamacatukkassa tatiyapade vuttanayena āgantvā",
  "atk-vin01a3:195_6": "imassa ārocento ‘‘na paṭiggaṇhāti na vīmaṁsati paccāharatī’’ti vuccati. Catutthapadaṁ pākaṭameva.",
  "atk-vin01a3:196_0": "Sambahule bhikkhū āṇāpetītiādinayā pākaṭāyeva. Yathā pana sambahulāpi ekavatthumhi",
  "atk-vin01a3:196_1": "āpajjanti, evaṁ ekassapi sambahulavatthūsu sambahulā āpattiyo veditabbā. Kathaṁ?",
  "atk-vin01a3:196_2": "Puriso bhikkhuṁ āṇāpeti ‘‘gaccha, bhante, asukasmiṁ nāma pāsāde saṭṭhimattā vā sattatimattā",
  "atk-vin01a3:196_3": "vā itthiyo ṭhitā tā vadehi, hotha kira itthannāmassa bhariyāyo’’ti. So sampaṭicchitvā",
  "atk-vin01a3:196_4": "tattha gantvā ārocetvā puna taṁ sāsanaṁ paccāharati. Yattakā itthiyo tattakā āpattiyo",
  "atk-vin01a3:196_5": "āpajjati. Vuttañhetaṁ parivārepi –",
  "atk-vin01a3:197": "‘‘Padavītihāramattena, vācāya bhaṇitena ca;",
  "atk-vin01a3:198": "Sabbāni garukāni sappaṭikammāni;",
  "atk-vin01a3:199": "Catusaṭṭhi āpattiyo āpajjeyya ekato;",
  "atk-vin01a3:200": "Pañhāmesā kusalehi cintitā’’ti. (pari. 480);",
  "atk-vin01a3:201_0": "Imaṁ kira atthavasaṁ paṭicca ayaṁ pañho vutto. Vacanasiliṭṭhatāya cettha ‘‘catusaṭṭhi",
  "atk-vin01a3:201_1": "āpattiyo’’ti vuttaṁ. Evaṁ karonto pana satampi sahassampi āpajjatīti. Yathā ca ekena",
  "atk-vin01a3:201_2": "pesitassa ekassa sambahulāsu itthīsu sambahulā āpattiyo, evaṁ eko puriso sambahule",
  "atk-vin01a3:201_3": "bhikkhū ekissā santikaṁ peseti, sabbesaṁ saṅghādiseso. Eko sambahule bhikkhū sambahulānaṁ",
  "atk-vin01a3:201_4": "itthīnaṁ santikaṁ peseti, itthigaṇanāya saṅghādisesā. Sambahulā purisā ekaṁ bhikkhuṁ",
  "atk-vin01a3:201_5": "ekissā santikaṁ pesenti, purisagaṇanāya saṅghādisesā. Sambahulā ekaṁ sambahulānaṁ",
  "atk-vin01a3:201_6": "itthīnaṁ santikaṁ pesenti, vatthugaṇanāya saṅghādisesā. Sambahulā sambahule ekissā",
  "atk-vin01a3:201_7": "santikaṁ pesenti, vatthugaṇanāya saṅghādisesā. Sambahulā purisā sambahule bhikkhū",
  "atk-vin01a3:201_8": "sambahulānaṁ itthīnaṁ santikaṁ pesenti, vatthugaṇanāya saṅghādisesā. Esa nayo ‘‘ekā",
  "atk-vin01a3:201_9": "itthī ekaṁ bhikkhu’’ntiādīsupi. Ettha ca sabhāgavibhāgatā nāma appamāṇaṁ, mātāpitunampi",
  "atk-vin01a3:201_10": "pañcasahadhammikānampi sañcarittakammaṁ karontassa āpattiyeva.",
  "atk-vin01a3:202_0": "Purisobhikkhuṁ āṇāpeti gaccha bhanteti catukkaṁ aṅgavasena āpattibheda dassanatthaṁ",
  "atk-vin01a3:202_1": "vuttaṁ. Tassa pacchimapade antevāsī vīmaṁsitvā bahiddhā paccāharatīti āgantvā ācariyassa",
  "atk-vin01a3:202_2": "anārocetvā ettova gantvā tassa purisassa āroceti. Āpatti ubhinnaṁ thullaccayassāti",
  "atk-vin01a3:202_3": "ācariyassa paṭiggahitattā ca vīmaṁsāpitattā ca dvīhaṅgehi thullaccayaṁ, antevāsikassa",
  "atk-vin01a3:202_4": "vīmaṁsitattā ca paccāhaṭattā ca dvīhaṅgehi thullaccayaṁ. Sesaṁ pākaṭameva.",
  "atk-vin01a3:203_0": "339.Gacchanto sampādetīti paṭiggaṇhāti ceva vīmaṁsati ca. Āgacchanto visaṁvādetīti",
  "atk-vin01a3:203_1": "na paccāharati. Gacchanto visaṁvādetīti na paṭiggaṇhāti. Āgacchanto sampādetīti vīmaṁsati",
  "atk-vin01a3:203_2": "ceva paccāharati ca. Evaṁ ubhayattha dvīhaṅgehi thullaccayaṁ. Tatiyapade āpatti, catutthe anāpatti.",
  "atk-vin01a3:204_0": "340.Anāpatti saṅghassa vā cetiyassa vā gilānassa vā karaṇīyena gacchati ummattakassa",
  "atk-vin01a3:204_1": "ādikammikassāti ettha bhikkhusaṅghassa uposathāgāraṁ vā kiñci vā vippakataṁ hoti.",
  "atk-vin01a3:204_2": "Tattha kārukānaṁ bhattavetanatthāya upāsako vā upāsikāya santikaṁ bhikkhuṁ pahiṇeyya,",
  "atk-vin01a3:204_3": "uṁpāsikā vā upāsakassa, evarūpena saṅghassa karaṇīyena gacchantassa anāpatti. Cetiyakamme",
  "atk-vin01a3:204_4": "kayiramānepi eseva nayo. Gilānassa bhesajjatthāyapi upāsakena vā upāsikāya santikaṁ",
  "atk-vin01a3:204_5": "upāsikāya vā upāsakassa santikaṁ pahitassa gacchato anāpatti. Ummattakaādikammikā vuttanayā eva.",
  "atk-vin01a3:205": "Padabhājanīyavaṇṇanā niṭṭhitā.",
  "atk-vin01a3:206_0": "Samuṭṭhānādīsu idaṁ sikkhāpadaṁ chasamuṭṭhānaṁ, sīsukkhipanādinā kāyavikārena sāsanaṁ",
  "atk-vin01a3:206_1": "gahetvā gantvā hatthamuddāya vīmaṁsitvā puna āgantvā hatthamuddāya eva ārocentassa",
  "atk-vin01a3:206_2": "kāyato samuṭṭhāti. Āsanasālāya nisinnassa ‘‘itthannāmā āgamissati, tassā cittaṁ jāneyyāthā’’ti",
  "atk-vin01a3:206_3": "kenaci vutte ‘‘sādhū’’ti sampaṭicchitvā taṁ āgataṁ vatvā tassā gatāya puna tasmiṁ",
  "atk-vin01a3:206_4": "purise āgate ārocentassa vācato samuṭṭhāti. Vācāya ‘‘sādhū’’ti sāsanaṁ gahetvā aññena",
  "atk-vin01a3:206_5": "karaṇīyena tassā gharaṁ gantvā aññattha vā gamanakāle taṁ disvā vacībhedeneva vīmaṁsitvā",
  "atk-vin01a3:206_6": "puna aññeneva karaṇīyena tato apakkamma kadācideva taṁ purisaṁ disvā ārocentassāpi",
  "atk-vin01a3:206_7": "vācatova samuṭṭhāti. Paṇṇattiṁ ajānantassa pana khīṇāsavassāpi kāyavācato samuṭṭhāti.",
  "atk-vin01a3:206_8": "Kathaṁ? Sace hissa mātāpitaro kujjhitvā alaṁvacanīyā honti, tañca bhikkhuṁ gharaṁ",
  "atk-vin01a3:206_9": "upagataṁ therapitā vadati ‘‘mātā te tāta maṁ mahallakaṁ chaḍḍetvā ñātikulaṁ gatā,",
  "atk-vin01a3:206_10": "gaccha taṁ maṁ upaṭṭhātuṁ pesehī’’ti. So ce gantvā taṁ vatvā puna pituno tassā āgamanaṁ",
  "atk-vin01a3:206_11": "vā anāgamanaṁ vā āroceti, saṅghādiseso. Imāni tīṇi acittakasamuṭṭhānāni.",
  "atk-vin01a3:207_0": "Paṇṇattiṁ pana jānitvā eteheva tīhi nayehi sañcarittaṁ samāpajjato kāyacittato vācācittato",
  "atk-vin01a3:207_1": "kāyavācācittato ca samuṭṭhāti. Imāni tīṇi paṇṇattijānanacittena sacittakasamuṭṭhānāni.",
  "atk-vin01a3:207_2": "Kiriyaṁ, nosaññāvimokkhaṁ, paṇṇattivajjaṁ, kāyakammaṁ, vacīkammaṁ, kusalādivasena",
  "atk-vin01a3:207_3": "cettha tīṇi cittāni, sukhādivasena tisso vedanāti.",
  "atk-vin01a3:208": "341. Vinītavatthūsu ādito vatthupañcake paṭiggahitamattattā dukkaṭaṁ.",
  "atk-vin01a3:209": "Kalahavatthusmiṁ sammodanīyaṁ akāsīti taṁ saññāpetvā puna gehagamanīyaṁ",
  "atk-vin01a3:210_0": "Akāsi. Nālaṁvacanīyāti na pariccattāti attho. Yā hi yathā yathā yesu yesu janapadesu",
  "atk-vin01a3:210_1": "pariccattā pariccattāva hoti, bhariyābhāvaṁ atikkamati, ayaṁ ‘‘alaṁvacanīyā’’ti vuccati.",
  "atk-vin01a3:210_2": "Esā pana na alaṁvacanīyā kenacideva kāraṇena kalahaṁ katvā gatā, tenevettha bhagavā",
  "atk-vin01a3:210_3": "‘‘anāpattī’’ti āha. Yasmā pana kāyasaṁsagge yakkhiyā thullaccayaṁ vuttaṁ, tasmā duṭṭhullādīsupi",
  "atk-vin01a3:210_4": "yakkhipetiyo thullaccayavatthumevāti veditabbā. Aṭṭhakathāsu panetaṁ na vicāritaṁ.",
  "atk-vin01a3:210_5": "Sesaṁ sabbattha uttānatthamevāti.",
  "atk-vin01a3:211": "Sañcarittasikkhāpadavaṇṇanā niṭṭhitā.",
  "atk-vin01a3:212": "6. Kuṭikārasikkhāpadavaṇṇanā",
  "atk-vin01a3:213_0": "342.Tena samayenāti kuṭikārasikkhāpadaṁ. Tattha āḷavakāti āḷaviraṭṭhe jātā dārakā",
  "atk-vin01a3:213_1": "āḷavakā nāma, te pabbajitakālepi ‘‘āḷavakā’’tveva paññāyiṁsu. Te sandhāya vuttaṁ",
  "atk-vin01a3:213_2": "‘‘āḷavakā bhikkhū’’ti. Saññācikāyoti sayaṁ yācitvā gahitūpakaraṇāyo. Kārāpentīti",
  "atk-vin01a3:213_3": "karontipi kārāpentipi, te kira sāsane vipassanādhurañca ganthadhurañcāti dvepi dhurāni",
  "atk-vin01a3:213_4": "chaḍḍetvā navakammameva dhuraṁ katvā paggaṇhiṁsu. Assāmikāyoti anissarāyo, kāretā",
  "atk-vin01a3:213_5": "dāyakena virahitāyoti attho. Attuddesikāyoti attānaṁ uddissa attano atthāya āraddhāyoti",
  "atk-vin01a3:213_6": "attho. Appamāṇikāyoti ‘‘ettakena niṭṭhaṁ gacchissantī’’ti evaṁ aparicchinnappamāṇāyo,",
  "atk-vin01a3:213_7": "vuddhippamāṇāyo vā mahantappamāṇāyoti attho.",
  "atk-vin01a3:214_0": "Yācanā eva bahulā etesaṁ mandaṁ aññaṁ kammanti yācanabahulā. Evaṁ viññattibahulā",
  "atk-vin01a3:214_1": "veditabbā. Atthato panettha nānākaraṇaṁ natthi, anekakkhattuṁ ‘‘purisaṁ detha, purisatthakaraṁ",
  "atk-vin01a3:214_2": "dethā’’ti yācantānametaṁ adhivacanaṁ. Tattha mūlacchejjāya purisaṁ yācituṁ na vaṭṭati,",
  "atk-vin01a3:214_3": "sahāyatthāya kammakaraṇatthāya ‘‘purisaṁ dethā’’ti yācituṁ vaṭṭati. Purisatthakaranti",
  "atk-vin01a3:214_4": "purisena kātabbaṁ hatthakammaṁ vuccati, taṁ yācituṁ vaṭṭati. Hatthakammaṁ nāma kiñci",
  "atk-vin01a3:214_5": "vatthu na hoti, tasmā ṭhapetvā migaluddakamacchabandhakādīnaṁ sakakammaṁ avasesaṁ",
  "atk-vin01a3:214_6": "sabbaṁ kappiyaṁ. ‘‘Kiṁ, bhante, āgatattha kena kamma’’nti pucchite vā apucchite vā",
  "atk-vin01a3:214_7": "yācituṁ vaṭṭati, viññattipaccayā doso natthi. Tasmā migaluddakādayo sakakammaṁ na",
  "atk-vin01a3:214_8": "yācitabbā, ‘‘hatthakammaṁ dethā’’ti aniyametvāpi na yācitabbā; evaṁ yācitā hi te",
  "atk-vin01a3:214_9": "‘‘sādhu, bhante’’ti bhikkhū uyyojetvā migepi māretvā āhareyyuṁ. Niyametvā pana ‘‘vihāre",
  "atk-vin01a3:214_10": "kiñci kattabbaṁ atthi, tattha hatthakammaṁ dethā’’ti yācitabbā. Phālanaṅgalādīni",
  "atk-vin01a3:214_11": "upakaraṇāni gahetvā kasituṁ vā vapituṁ vā lāyituṁ vā gacchantaṁ sakiccapasutampi",
  "atk-vin01a3:214_12": "kassakaṁ vā aññaṁ vā kiñci hatthakammaṁ yācituṁ vaṭṭateva. Yo pana vighāsādo vā añño",
  "atk-vin01a3:214_13": "vā koci nikkammo niratthakakathaṁ kathento niddāyanto vā viharati, evarūpaṁ ayācitvāpi",
  "atk-vin01a3:214_14": "‘‘ehi re idaṁ vā idaṁ vā karohī’’ti yadicchakaṁ kārāpetuṁ vaṭṭati.",
  "atk-vin01a3:215_0": "Hatthakammassa pana sabbakappiyabhāvadīpanatthaṁ imaṁ nayaṁ kathenti. Sace hi bhikkhu",
  "atk-vin01a3:215_1": "pāsādaṁ kāretukāmo hoti, thambhatthāya pāsāṇakoṭṭakānaṁ gharaṁ gantvā vattabbaṁ ‘‘hatthakammaṁ",
  "atk-vin01a3:215_2": "laddhuṁ vaṭṭati upāsakā’’ti. Kiṁ kātabbaṁ, bhante,ti? Pāsāṇatthambhā uddharitvā dātabbāti.",
  "atk-vin01a3:215_3": "Sace te uddharitvā vā denti, uddharitvā nikkhitte attano thambhe vā denti, vaṭṭati.",
  "atk-vin01a3:215_4": "Athāpi vadanti – ‘‘amhākaṁ, bhante, hatthakammaṁ kātuṁ khaṇo natthi, aññaṁ uddharāpetha,",
  "atk-vin01a3:215_5": "tassa mūlaṁ dassāmā’’ti uddharāpetvā ‘‘pāsāṇatthambhe uddhaṭamanussānaṁ mūlaṁ dethā’’ti",
  "atk-vin01a3:215_6": "vattuṁ vaṭṭati. Etenevupāyena pāsādadārūnaṁ atthāya vaḍḍhakīnaṁ santikaṁ iṭṭhakatthāya",
  "atk-vin01a3:215_7": "iṭṭhakavaḍḍhakīnaṁ chadanatthāya gehacchādakānaṁ cittakammatthāya cittakārānanti",
  "atk-vin01a3:215_8": "yena yena attho hoti, tassa tassa atthāya tesaṁ tesaṁ sippakārakānaṁ santikaṁ gantvā",
  "atk-vin01a3:215_9": "hatthakammaṁ yācituṁ vaṭṭati. Hatthakammayācanavasena ca mūlacchejjāya vā bhattavetanānuppadānena",
  "atk-vin01a3:215_10": "vā laddhampi sabbaṁ gahetuṁ vaṭṭati. Araññato āharāpentena ca sabbaṁ anajjhāvutthakaṁ āharāpetabbaṁ.",
  "atk-vin01a3:216_0": "Na kevalañca pāsādaṁ kāretukāmena mañcapīṭhapattaparissāvanadhamakarakacīvarādīni",
  "atk-vin01a3:216_1": "kārāpetukāmenāpi dārulohasuttādīni labhitvā te te sippakārake upasaṅkamitvā vuttanayeneva",
  "atk-vin01a3:216_2": "hatthakammaṁ yācitabbaṁ. Hatthakammayācanavasena ca mūlacchejjāya vā bhattavetanānuppadānena",
  "atk-vin01a3:216_3": "vā laddhampi sabbaṁ gahetabbaṁ. Sace pana kātuṁ na icchanti, bhattavetanaṁ paccāsīsanti,",
  "atk-vin01a3:216_4": "akappiyakahāpaṇādi na dātabbaṁ. Bhikkhācāravattena taṇḍulādīni pariyesitvā dātuṁ vaṭṭati.",
  "atk-vin01a3:217_0": "Hatthakammavasena pattaṁ kāretvā tatheva pācetvā navapakkassa pattassa puñchanatelatthāya",
  "atk-vin01a3:217_1": "antogāmaṁ paviṭṭhena ‘‘bhikkhāya āgato’’ti sallakkhetvā yāguyā vā bhatte vā ānīte",
  "atk-vin01a3:217_2": "hatthena patto pidhātabbo. Sace upāsikā ‘‘kiṁ, bhante’’ti pucchati, ‘‘navapakko patto",
  "atk-vin01a3:217_3": "puñchanatelena attho’’ti vattabbaṁ. Sace sā ‘‘dehi, bhante’’ti pattaṁ gahetvā telena",
  "atk-vin01a3:217_4": "puñchitvā yāguyā vā bhattassa vā pūretvā deti, viññatti nāma na hoti, gahetuṁ vaṭṭatīti.",
  "atk-vin01a3:218_0": "Bhikkhū pageva piṇḍāya caritvā āsanasālaṁ gantvā āsanaṁ apassantā tiṭṭhanti. Tatra",
  "atk-vin01a3:218_1": "ce upāsakā bhikkhū ṭhite disvā sayameva āsanāni āharāpenti, nisīditvā gacchantehi",
  "atk-vin01a3:218_2": "āpucchitvā gantabbaṁ. Anāpucchā gatānampi naṭṭhaṁ gīvā na hoti, āpucchitvā gamanaṁ",
  "atk-vin01a3:218_3": "pana vattaṁ. Sace bhikkhūhi ‘‘āsanāni āharathā’’ti vuttehi āhaṭāni honti, āpucchitvāva",
  "atk-vin01a3:218_4": "gantabbaṁ. Anāpucchā gatānaṁ vattabhedo ca naṭṭhañca gīvāti. Attharaṇakojavādīsupi eseva nayo.",
  "atk-vin01a3:219_0": "Makkhikāyo bahukā honti, ‘‘makkhikābījaniṁ āharathā’’ti vattabbaṁ. Pucimandasākhādīni",
  "atk-vin01a3:219_1": "āharanti, kappiyaṁ kārāpetvā paṭiggahetabbāni. Āsanasālāya udakabhājanaṁ rittaṁ hoti,",
  "atk-vin01a3:219_2": "‘‘dhamakaraṇaṁ gaṇhā’’ti na vattabbaṁ. Dhamakarakañhi rittabhājane pakkhipanto bhindeyya",
  "atk-vin01a3:219_3": "‘‘nadiṁ vā taḷākaṁ vā gantvā pana udakaṁ āharā’’ti vattuṁ vaṭṭati. ‘‘Gehato āharā’’ti",
  "atk-vin01a3:219_4": "neva vattuṁ vaṭṭati, na āhaṭaṁ paribhuñjitabbaṁ. Āsanasālāyaṁ vā araññake vā bhattakiccaṁ",
  "atk-vin01a3:219_5": "karontehi tatthajātakaṁ anajjhāvutthakaṁ yaṁkiñci uttaribhaṅgārahaṁ pattaṁ vā phalaṁ",
  "atk-vin01a3:219_6": "vā sace kiñci kammaṁ karontaṁ āharāpeti, hatthakammavasena āharāpetvā paribhuñjituṁ",
  "atk-vin01a3:219_7": "vaṭṭati. Alajjīhi pana bhikkhūhi vā sāmaṇerehi vā hatthakammaṁ na kāretabbaṁ. Ayaṁ",
  "atk-vin01a3:219_8": "tāva purisatthakare nayo.",
  "atk-vin01a3:220_0": "Goṇaṁ pana aññātakaappavāritaṭṭhānato āharāpetuṁ na vaṭṭati, āharāpentassa dukkaṭaṁ.",
  "atk-vin01a3:220_1": "Ñātipavāritaṭṭhānatopi mūlacchejjāya yācituṁ na vaṭṭati, tāvakālikanayena sabbattha",
  "atk-vin01a3:220_2": "vaṭṭati. Evaṁ āharāpitañca goṇaṁ rakkhitvā jaggitvā sāmikā paṭicchāpetabbā. Sacassa",
  "atk-vin01a3:220_3": "pādo vā siṅgaṁ vā bhijjati vā nassati vā sāmikā ce sampaṭicchanti, iccetaṁ kusalaṁ.",
  "atk-vin01a3:220_4": "No ce sampaṭicchanti, gīvā hoti. Sace ‘‘tumhākaṁyeva demā’’ti vadanti na sampaṭicchitabbaṁ.",
  "atk-vin01a3:220_5": "‘‘Vihārassa demā’’ti vutte pana ‘‘ārāmikānaṁ ācikkhatha jagganatthāyā’’ti vattabbaṁ.",
  "atk-vin01a3:221_0": "‘‘Sakaṭaṁ dethā’’tipi aññātakaappavārite vattuṁ na vaṭṭati, viññattieva hoti dukkaṭaṁ",
  "atk-vin01a3:221_1": "āpajjati. Ñātipavāritaṭṭhāne pana vaṭṭati, tāvakālikaṁ vaṭṭati kammaṁ katvā puna",
  "atk-vin01a3:221_2": "dātabbaṁ. Sace nemiyādīni bhijjanti pākatikāni katvā dātabbaṁ. Naṭṭhe gīvā hoti.",
  "atk-vin01a3:221_3": "‘‘Tumhākameva demā’’ti vutte dārubhaṇḍaṁ nāma sampaṭicchituṁ vaṭṭati. Esa nayo vāsipharasukuṭhārīkudālanikhādanesu.",
  "atk-vin01a3:221_4": "Valliādīsu ca parapariggahitesu. Garubhaṇḍappahonakesuyeva ca valliādīsu viññatti hoti, na tato oraṁ.",
  "atk-vin01a3:222_0": "Anajjhāvutthakaṁ pana yaṁkiñci āharāpetuṁ vaṭṭati. Rakkhitagopitaṭṭhāneyeva hi viññatti",
  "atk-vin01a3:222_1": "nāma vuccati. Sā dvīsu paccayesu sabbena sabbaṁ na vaṭṭati, senāsanapaccaye pana",
  "atk-vin01a3:222_2": "‘‘āhara dehī’’ti viññattimattameva na vaṭṭati , parikathobhāsanimittakammāni vaṭṭanti.",
  "atk-vin01a3:222_3": "Tattha uposathāgāraṁ vā bhojanasālaṁ vā aññaṁ vā yaṁkiñci senāsanaṁ icchato ‘‘imasmiṁ",
  "atk-vin01a3:222_4": "vata okāse evarūpaṁ senāsanaṁ kātuṁ vaṭṭatī’’ti vā ‘‘yutta’’nti vā ‘‘anurūpa’’nti",
  "atk-vin01a3:222_5": "vātiādinā nayena vacanaṁ parikathā nāma. ‘‘Upāsakā tumhe kuhiṁ vasathā’’ti? ‘‘Pāsāde,",
  "atk-vin01a3:222_6": "bhante’’ti. ‘‘Kiṁ bhikkhūnaṁ pana upāsakā pāsādo na vaṭṭatī’’ti evamādivacanaṁ obhāso",
  "atk-vin01a3:222_7": "nāma. Manusse disvā rajjuṁ pasāreti, khīle ākoṭāpeti. ‘‘Kiṁ idaṁ, bhante’’ti vutte",
  "atk-vin01a3:222_8": "‘‘idha āvāsaṁ karissāmā’’ti evamādikaraṇaṁ pana nimittakammaṁ nāma. Gilānapaccaye",
  "atk-vin01a3:222_9": "pana viññattipi vaṭṭati, pageva parikathādīni.",
  "atk-vin01a3:223_0": "Manussā upaddutā yācanāya upaddutā viññattiyāti tesaṁ bhikkhūnaṁ tāya yācanāya ca",
  "atk-vin01a3:223_1": "viññattiyā ca pīḷitā. Ubbijjantipīti ‘‘kiṁ nu āharāpessantī’’ti ubbegaṁ iñjanaṁ calanaṁ",
  "atk-vin01a3:223_2": "paṭilabhanti. Uttasantipīti ahiṁ viya disvā sahasā tasitvā ukkamanti. Palāyantipīti",
  "atk-vin01a3:223_3": "dūratova yena vā tena vā palāyanti. Aññenapi gacchantīti yaṁ maggaṁ paṭipannā taṁ",
  "atk-vin01a3:223_4": "pahāya nivattitvā vāmaṁ vā dakkhiṇaṁ vā gahetvā gacchanti, dvārampi thakenti.",
  "atk-vin01a3:224_0": "344.Bhūtapubbaṁ bhikkhaveti iti bhagavā te bhikkhū garahitvā tadanurūpañca dhammiṁ",
  "atk-vin01a3:224_1": "kathaṁ katvā punapi viññattiyā dosaṁ pākaṭaṁ kurumāno iminā ‘‘bhūtapubbaṁ bhikkhave’’tiādinā",
  "atk-vin01a3:224_2": "nayena tīṇi vatthūni dassesi. Tattha maṇikaṇṭhoti so kira nāgarājā sabbakāmadadaṁ",
  "atk-vin01a3:224_3": "mahagghaṁ maṇiṁ kaṇṭhe pilandhitvā carati, tasmā ‘‘maṇikaṇṭho’’ tveva paññāyittha.",
  "atk-vin01a3:224_4": "Uparimuddhani mahantaṁ phaṇaṁ karitvā aṭṭhāsīti so kira tesaṁ dvinnaṁ isīnaṁ kaniṭṭho",
  "atk-vin01a3:224_5": "isi mettāvihārī ahosi, tasmā nāgarājā nadito uttaritvā devavaṇṇaṁ nimminitvā tassa",
  "atk-vin01a3:224_6": "santike nisīditvā sammodanīyaṁ kathaṁ katvā taṁ devavaṇṇaṁ pahāya sakavaṇṇameva upagantvā",
  "atk-vin01a3:224_7": "taṁ isiṁ parikkhipitvā pasannākāraṁ karonto uparimuddhani mahantaṁ phaṇaṁ karitvā",
  "atk-vin01a3:224_8": "chattaṁ viya dhārayamāno muhuttaṁ ṭhatvā pakkamati, tena vuttaṁ ‘‘uparimuddhani mahantaṁ",
  "atk-vin01a3:224_9": "phaṇaṁ karitvā aṭṭhāsī’’ti. Maṇimassa kaṇṭhe pilandhananti maṇiṁ assa kaṇṭhe pilandhitaṁ,",
  "atk-vin01a3:224_10": "āmukkanti attho. Ekamantaṁ aṭṭhāsīti tena devavaṇṇena āgantvā tāpasena saddhiṁ sammodamāno",
  "atk-vin01a3:224_11": "ekasmiṁ padese aṭṭhāsi.",
  "atk-vin01a3:225_0": "Mamannapānanti mama annañca pānañca. Vipulanti bahulaṁ. Uḷāranti paṇītaṁ . Atiyācakosīti",
  "atk-vin01a3:225_1": "ativiya yācako, asi punappunaṁ yācasīti vuttaṁ hoti. Susūti taruṇo, thāmasampanno",
  "atk-vin01a3:225_2": "yobbanappattapuriso. Sakkharā vuccati kāḷasilā, tattha dhoto asi ‘‘sakkharadhoto",
  "atk-vin01a3:225_3": "nāmā’’ti vuccati, sakkharadhoto pāṇimhi assāti sakkharadhotapāṇi, pāsāṇe dhotanisitakhaggahatthoti",
  "atk-vin01a3:225_4": "attho. Yathā so asihattho puriso tāseyya, evaṁ tāsesi maṁ selaṁ yācamāno, maṇiṁ yācantoti attho.",
  "atk-vin01a3:226": "Na taṁ yāceti taṁ na yāceyya. Kataraṁ? Yassa piyaṁ jigīseti yaṁ assa sattassa piyanti jāneyya.",
  "atk-vin01a3:227": "Kimaṅgaṁ pana manussabhūtānanti manussabhūtānaṁ amanāpāti kimevettha vattabbaṁ.",
  "atk-vin01a3:228_0": "345.Sakuṇasaṅghassa saddena ubbāḷhoti so kira sakuṇasaṅgho paṭhamayāmañca pacchimayāmañca",
  "atk-vin01a3:228_1": "nirantaraṁ saddameva karoti, so bhikkhu tena saddena pīḷito hutvā bhagavato santikaṁ",
  "atk-vin01a3:228_2": "agamāsi. Tenāha – ‘‘yenāhaṁ tenupasaṅkamī’’ti.",
  "atk-vin01a3:229_0": "Kuto ca tvaṁ bhikkhu āgacchasīti ettha nisinno so bhikkhu na āgacchati vattamānasamīpe",
  "atk-vin01a3:229_1": "pana evaṁ vattuṁ labbhati. Tenāha – ‘‘kuto ca tvaṁ bhikkhu āgacchasī’’ti, kuto āgatosīti",
  "atk-vin01a3:229_2": "attho. Tato ahaṁ bhagavā āgacchāmīti etthāpi so eva nayo. Ubbāḷhoti pīḷito, ukkaṇṭhāpito hutvāti attho.",
  "atk-vin01a3:230": "So sakuṇasaṅgho ‘‘bhikkhu pattaṁ yācatī’’ti ettha na te sakuṇā bhikkhuno vacanaṁ jānanti, bhagavā pana attano ānubhāvena yathā jānanti tathā akāsi.",
  "atk-vin01a3:231_0": "346.Apāhaṁ te na jānāmīti api ahaṁ te jane ‘‘ke vā ime, kassa vā ime’’ti na jānāmi.",
  "atk-vin01a3:231_1": "Saṅgamma yācantīti samāgantvā vaggavaggā hutvā yācanti. Yācako appiyo hotīti yo yācati",
  "atk-vin01a3:231_2": "so appiyo hoti. Yācaṁ adadamappiyoti yācanti yācitaṁ vuccati, yācitamatthaṁ adadantopi",
  "atk-vin01a3:231_3": "appiyo hoti. Atha vā yācanti yācantassa, adadamappiyoti adento appiyo hoti. Mā me",
  "atk-vin01a3:231_4": "videssanā ahūti mā me appiyabhāvo ahu, ahaṁ vā tava, tvaṁ vā mama videsso appiyo mā ahosīti attho.",
  "atk-vin01a3:232": "347.Dussaṁharānīti kasigorakkhādīhi upāyehi dukkhena saṁharaṇīyāni.",
  "atk-vin01a3:233_0": "348-9.Saññācikāya pana bhikkhunāti ettha saññācikā nāma sayaṁ pavattitayācanā vuccati,",
  "atk-vin01a3:233_1": "tasmā ‘‘saññācikāyā’’ti attano yācanāyāti vuttaṁ hoti, sayaṁ yācitakehi upakaraṇehīti",
  "atk-vin01a3:233_2": "attho. Yasmā pana sā sayaṁyācitakehi kayiramānā sayaṁ yācitvā kayiramānā hoti, tasmā",
  "atk-vin01a3:233_3": "taṁ atthapariyāyaṁ dassetuṁ ‘‘sayaṁ yācitvā purisampī’’ti evamassa padabhājanaṁ vuttaṁ.",
  "atk-vin01a3:234": "Ullittāti antolittā. Avalittāti bahilittā. Ullittāvalittāti antarabāhiralittāti vuttaṁ hoti.",
  "atk-vin01a3:235_0": "Kārayamānenāti imassa padabhājane ‘‘kārāpentenā’’ti ettakameva vattabbaṁ siyā, evañhi",
  "atk-vin01a3:235_1": "byañjanaṁ sameti. Yasmā pana saññācikāya kuṭiṁ karontenāpi idha vuttanayeneva paṭipajjitabbaṁ,",
  "atk-vin01a3:235_2": "tasmā karonto vā hotu kārāpento vā ubhopete ‘‘kārayamānenā’’ti imināva padena saṅgahitāti",
  "atk-vin01a3:235_3": "etamatthaṁ dassetuṁ ‘‘karonto vā kārāpento vā’’ti vuttaṁ. Yadi pana karontena vā",
  "atk-vin01a3:235_4": "kārāpentena vāti vadeyya, byañjanaṁ vilomitaṁ bhaveyya, na hi kārāpento karonto nāma",
  "atk-vin01a3:235_5": "hoti, tasmā atthamattamevettha dassitanti veditabbaṁ.",
  "atk-vin01a3:236_0": "Attuddesanti ‘‘mayhaṁ esā’’ti evaṁ attā uddeso assāti attuddesā, taṁ attuddesaṁ.",
  "atk-vin01a3:236_1": "Yasmā pana yassā attā uddeso sā attano atthāya hoti, tasmā atthapariyāyaṁ dassento",
  "atk-vin01a3:236_2": "‘‘attuddesanti attano atthāyā’’ti āha. Pamāṇikā kāretabbāti pamāṇayuttā kāretabbā.",
  "atk-vin01a3:236_3": "Tatridaṁ pamāṇanti tassā kuṭiyā idaṁ pamāṇaṁ. Sugatavidatthiyāti sugatavidatthi nāma",
  "atk-vin01a3:236_4": "idāni majjhimassa purisassa tisso vidatthiyo vaḍḍhakīhatthena diyaḍḍho hattho hoti.",
  "atk-vin01a3:236_5": "Bāhirimena mānenāti kuṭiyā bahikuṭṭamānena dvādasa vidatthiyo, minantena pana sabbapaṭhamaṁ",
  "atk-vin01a3:236_6": "dinno mahāmattikapariyanto na gahetabbo. Thusapiṇḍapariyantena minitabbaṁ. Thusapiṇḍassaupari",
  "atk-vin01a3:236_7": "setakammaṁ abbohārikaṁ. Sace thusapiṇḍena anatthiko mahāmattikāya eva niṭṭhāpeti,",
  "atk-vin01a3:236_8": "mahāmattikāva paricchedo.",
  "atk-vin01a3:237_0": "Tiriyanti vitthārato. Sattāti satta sugatavidatthiyo. Antarāti imassa pana ayaṁ niddeso",
  "atk-vin01a3:237_1": ", ‘‘abbhantarimena mānenā’’ti, kuṭṭassa bahi antaṁ aggahetvā abbhantarimena antena",
  "atk-vin01a3:237_2": "miniyamāne tiriyaṁ satta sugatavidatthiyo pamāṇanti vuttaṁ hoti.",
  "atk-vin01a3:238_0": "Yo pana lesaṁ oḍḍento yathāvuttappamāṇameva karissāmīti dīghato ekādasa vidatthiyo",
  "atk-vin01a3:238_1": "tiriyaṁ aṭṭha vidatthiyo, dīghato vā terasa vidatthiyo tiriyaṁ cha vidatthiyo kareyya,",
  "atk-vin01a3:238_2": "na vaṭṭati. Ekatobhāgena atikkantampi hi pamāṇaṁ atikkantameva hoti. Tiṭṭhatu vidatthi,",
  "atk-vin01a3:238_3": "kesaggamattampi dīghato vā hāpetvā tiriyaṁ tiriyato vā hāpetvā dīghaṁ vaḍḍhetuṁ na",
  "atk-vin01a3:238_4": "vaṭṭati, ko pana vādo ubhato vaḍḍhane? Vuttañhetaṁ – ‘‘āyāmato vā vitthārato vā antamaso",
  "atk-vin01a3:238_5": "kesaggamattampi atikkamitvā karoti vā kārāpeti vā payoge dukkaṭa’’ntiādi (pārā. 353).",
  "atk-vin01a3:238_6": "Yathāvuttappamāṇā eva pana vaṭṭati. Yā pana dīghato saṭṭhihatthāpi hoti tiriyaṁ tihatthā",
  "atk-vin01a3:238_7": "vā ūnakacatuhatthā vā yattha pamāṇayutto mañco ito cito ca na parivattati, ayaṁ kuṭīti",
  "atk-vin01a3:238_8": "saṅkhyaṁ na gacchati, tasmā ayampi vaṭṭati. Mahāpaccariyaṁ pana pacchimakoṭiyā catuhatthavitthārā",
  "atk-vin01a3:238_9": "vuttā, tato heṭṭhā akuṭi. Pamāṇikāpi pana adesitavatthukā vā sārambhā vā aparikkamanā",
  "atk-vin01a3:238_10": "vā na vaṭṭati. Pamāṇikā desitavatthukā anārambhā saparikkamanāva vaṭṭati. Pamāṇato",
  "atk-vin01a3:238_11": "ūnatarampi catuhatthaṁ pañcahatthampi karontena desitavatthukāva kāretabbā. Pamāṇātikkantañca",
  "atk-vin01a3:238_12": "pana karonto lepapariyosāne garukaṁ āpattiṁ āpajjati.",
  "atk-vin01a3:239_0": "Tattha lepo ca alepo ca lepokāso ca alepokāso ca veditabbo. Seyyathidaṁ – lepoti",
  "atk-vin01a3:239_1": "dve lepā – mattikālepo ca sudhālepo ca. Ṭhapetvā pana ime dve lepe avaseso bhasmagomayādibhedo",
  "atk-vin01a3:239_2": "lepo, alepo. Sacepi kalalalepo hoti, alapo eva. Lepokāsoti bhittiyo ceva chadanañca,",
  "atk-vin01a3:239_3": "ṭhapetvā pana bhitticchadane avaseso thambhatulāpiṭṭhasaṅghāṭavātapānadhūmacchiddādi",
  "atk-vin01a3:239_4": "alepāraho okāso sabbopi alepokāsoti veditabbo.",
  "atk-vin01a3:240_0": "Bhikkhū abhinetabbā vatthudesanāyāti yasmiṁ ṭhāne kuṭiṁ kāretukāmo hoti, tattha vatthudesanatthāya",
  "atk-vin01a3:240_1": "bhikkhū netabbā. Tena kuṭikārakenātiādi pana yena vidhinā te bhikkhū abhinetabbā,",
  "atk-vin01a3:240_2": "tassa dassanatthaṁ vuttaṁ. Tattha kuṭivatthuṁ sodhetvāti na visamaṁ araññaṁ bhikkhū",
  "atk-vin01a3:240_3": "gahetvā gantabbaṁ , kuṭivatthuṁ pana paṭhamameva sodhetvā samatalaṁ sīmamaṇḍalasadisaṁ",
  "atk-vin01a3:240_4": "katvā pacchā saṅghaṁ upasaṅkamitvā yācitvā netabbāti dasseti. Evamassa vacanīyoti",
  "atk-vin01a3:240_5": "saṅgho evaṁ vattabbo assa. Parato pana ‘‘dutiyampi yācitabbā’’ti bhikkhū sandhāya",
  "atk-vin01a3:240_6": "bahuvacanaṁ vuttaṁ. No ce sabbo saṅgho ussahatīti sace sabbo saṅgho na icchati, sajjhāyamanasikārādīsu",
  "atk-vin01a3:240_7": "uyyuttā te te bhikkhū honti. Sārambhaṁ anārambhanti saupaddavaṁ anupaddavaṁ. Saparikkamanaṁ",
  "atk-vin01a3:240_8": "aparikkamananti saupacāraṁ anupacāraṁ.",
  "atk-vin01a3:241_0": "Pattakallanti patto kālo imassa olokanassāti pattakālaṁ, pattakālameva pattakallaṁ.",
  "atk-vin01a3:241_1": "Idañca vatthuṁolokanatthāya sammutikammaṁ anusāvanānayena oloketvāpi kātuṁ vaṭṭati.",
  "atk-vin01a3:241_2": "Parato pana vatthudesanākammaṁ yathāvuttāya eva ñattiyā ca anusāvanāya ca kātabbaṁ,",
  "atk-vin01a3:241_3": "oloketvā kātuṁ na vaṭṭati.",
  "atk-vin01a3:242_0": "353.Kipillikānanti rattakāḷapiṅgalādibhedānaṁ yāsaṁ kāsañci kipillikānaṁ. Kipīllakānantipi",
  "atk-vin01a3:242_1": "pāṭho. Āsayoti nibaddhavasanaṭṭhānaṁ, yathā ca kipillikānaṁ evaṁ upacikādīnampi nibaddhavasanaṭṭhānaṁyeva",
  "atk-vin01a3:242_2": "āsayo veditabbo. Yattha pana te gocaratthāya āgantvā gacchanti, sabbesampi tādiso",
  "atk-vin01a3:242_3": "sañcaraṇappadeso avārito, tasmā tattha apanetvā sodhetvā kātuṁ vaṭṭati. Imāni tāva",
  "atk-vin01a3:242_4": "cha ṭhānānisattānuddayāya paṭikkhittāni.",
  "atk-vin01a3:243_0": "Hatthīnaṁ vāti hatthīnaṁ pana nibaddhavasanaṭṭhānampi nibaddhagocaraṭṭhānampi na",
  "atk-vin01a3:243_1": "vaṭṭati, sīhādīnaṁ āsayo ca gocarāya pakkamantānaṁ nibaddhagamanamaggo ca na vaṭṭati.",
  "atk-vin01a3:243_2": "Etesaṁ gocarabhūmi na gahitā. Yesaṁ kesañcīti aññesampi vāḷānaṁ tiracchānagatānaṁ",
  "atk-vin01a3:243_3": ". Imāni satta ṭhānāni sappaṭibhayāni bhikkhūnaṁ ārogyatthāya paṭikkhittāni. Sesāni",
  "atk-vin01a3:243_4": "nānāupaddavehi saupaddavāni. Tattha pubbaṇṇanissitanti pubbaṇṇaṁ nissitaṁ sattannaṁ",
  "atk-vin01a3:243_5": "dhaññānaṁ viruhanakakhettasāmantā ṭhitaṁ. Eseva nayo aparaṇṇanissitādīsupi. Ettha",
  "atk-vin01a3:243_6": "pana abbhāghātanti kāraṇāgharaṁ verigharaṁ, corānaṁ māraṇatthāya katanti kurundiādīsu.",
  "atk-vin01a3:244": "Āghātananti dhammagandhikā vuccati. Susānanti mahāsusānaṁ. Saṁsaraṇanti anibbijjhagamanīyo gatapaccāgatamaggo vuccati. Sesaṁ uttānameva.",
  "atk-vin01a3:245_0": "Na sakkā hoti yathāyuttena sakaṭenāti dvīhi balibaddehi yuttena sakaṭena ekaṁ cakkaṁ",
  "atk-vin01a3:245_1": "nibbodakapatanaṭṭhāne ekaṁ bahi katvā āvijjituṁ na sakkā hoti. Kurundiyaṁ pana ‘‘catūhi",
  "atk-vin01a3:245_2": "yuttenā’’ti vuttaṁ. Samantā nisseṇiyā anuparigantunti nisseṇiyaṁ ṭhatvā gehaṁ chādentehi",
  "atk-vin01a3:245_3": "na sakkā hoti samantā nisseṇiyā āvijjituṁ. Iti evarūpe sārambhe ca aparikkamane ca",
  "atk-vin01a3:245_4": "ṭhāne na kāretabbā. Anārambhe pana saparikkamane kāretabbā, taṁ vuttapaṭipakkhanayena pāḷiyaṁ āgatameva.",
  "atk-vin01a3:246": "Puna saññācikā nāmāti evamādi ‘‘sārambhe ce bhikkhu vatthusmiṁ aparikkamane saññācikāya kuṭiṁ kāreyyā’’ti evaṁ vuttasaṁyācikādīnaṁ atthappakāsanatthaṁ vuttaṁ.",
  "atk-vin01a3:247_0": "Payoge dukkaṭanti evaṁ adesitavatthukaṁ vā pamāṇātikkantaṁ vā kuṭiṁ kāressāmīti araññato",
  "atk-vin01a3:247_1": "rukkhā haraṇatthāya vāsiṁ vā pharasuṁ vā niseti dukkaṭaṁ, araññaṁ pavisati dukkaṭaṁ,",
  "atk-vin01a3:247_2": "tattha allatiṇāni chindati dukkaṭena saddhiṁ pācittiyaṁ, sukkhāni chindati dukkaṭaṁ.",
  "atk-vin01a3:247_3": "Rukkhesupi eseva nayo. Bhūmiṁ sodheti khaṇati, paṁsuṁ uddharati, cināti; evaṁ yāva",
  "atk-vin01a3:247_4": "pācīraṁ bandhati tāva pubbapayogo nāma hoti. Tasmiṁ pubbapayoge sabbattha pācittiyaṭṭhāne",
  "atk-vin01a3:247_5": "dukkaṭena saddhiṁ pācittiyaṁ, dukkaṭaṭṭhāne dukkaṭaṁ, tato paṭṭhāya sahapayogo nāma.",
  "atk-vin01a3:247_6": "Tattha thambhehi kātabbāya thambhaṁ ussāpeti, dukkaṭaṁ. Iṭṭhakāhi cinitabbāya iṭṭhakaṁ",
  "atk-vin01a3:247_7": "ācināti, dukkaṭaṁ. Evaṁ yaṁ yaṁ upakaraṇaṁ yojeti, sabbattha payoge payoge dukkaṭaṁ.",
  "atk-vin01a3:247_8": "Tacchantassa hatthavāre hatthavāre tadatthāya gacchantassa pade pade dukkaṭaṁ. Evaṁ",
  "atk-vin01a3:247_9": "kataṁ pana dārukuṭṭikaṁ vā iṭṭhakakuṭṭikaṁ vā silākuṭṭikaṁ vā antamaso paṇṇasālampi",
  "atk-vin01a3:247_10": "sabhitticchadanaṁ limpissāmīti sudhāya vā mattikāya vā limpantassa payoge payoge",
  "atk-vin01a3:247_11": "yāva thullaccayaṁ na hoti, tāva dukkaṭaṁ. Etaṁ pana dukkaṭaṁ mahālepeneva vaṭṭati,",
  "atk-vin01a3:247_12": "setarattavaṇṇakaraṇe vā cittakamme vā anāpatti.",
  "atk-vin01a3:248_0": "Ekaṁ piṇḍaṁ anāgateti yo sabbapacchimo eko lepapiṇḍo, taṁ ekaṁ piṇḍaṁ asampatte kuṭikamme.",
  "atk-vin01a3:248_1": "Idaṁ vuttaṁ hoti, idāni dvīhi piṇḍehi niṭṭhānaṁ gamissatīti tesu paṭhamapiṇḍadāne thullaccayanti.",
  "atk-vin01a3:249_0": "Tasmiṁ piṇḍe āgateti yaṁ ekaṁ piṇḍaṁ anāgate kuṭikamme thullaccayaṁ hoti, tasmiṁ",
  "atk-vin01a3:249_1": "avasānapiṇḍe āgate dinne ṭhapite lepassa ghaṭitattā āpatti saṅghādisesassa. Evaṁ",
  "atk-vin01a3:249_2": "lempantassa ca antolepe vā antolepena saddhiṁ bhittiñca chadanañca ekābaddhaṁ katvā",
  "atk-vin01a3:249_3": "ghaṭite bahilepe vā bahilepena saddhiṁ ghaṭite saṅghādiseso. Sace pana dvārabaddhaṁ",
  "atk-vin01a3:249_4": "vā vātapānaṁ vā aṭṭhapetvāva mattikāya limpati, tasmiñca tassokāsaṁ puna vaḍḍhetvā",
  "atk-vin01a3:249_5": "vā avaḍḍhetvā vā ṭhapite lepo na ghaṭīyati rakkhati tāva, puna limpantassa pana ghaṭitamatte",
  "atk-vin01a3:249_6": "saṅghādiseso. Sace taṁ ṭhapiyamānaṁ paṭhamaṁ dinnalepena saddhiṁ nirantarameva hutvā",
  "atk-vin01a3:249_7": "tiṭṭhati, paṭhamameva saṅghādiseso. Upacikāmocanatthaṁ aṭṭhaṅgulamattena appattacchadanaṁ",
  "atk-vin01a3:249_8": "katvā bhittiṁ limpati, anāpatti. Upacikāmocanatthameva heṭṭhā pāsāṇakuṭṭaṁ katvā",
  "atk-vin01a3:249_9": "taṁ alimpitvā upari limpati, lepo na ghaṭiyati nāma, anāpattiyeva.",
  "atk-vin01a3:250_0": "Iṭṭhakakuṭṭikāya iṭṭhakāhiyeva vātapāne ca dhūmanettāni ca karoti, lepaghaṭaneneva",
  "atk-vin01a3:250_1": "āpatti. Paṇṇasālaṁ limpati, lepaghaṭaneneva āpatti. Tattha ālokatthāya aṭṭhaṅgulamattaṁ",
  "atk-vin01a3:250_2": "ṭhapetvā limpati, lepo na ghaṭīyati nāma, anāpattiyeva. Sace ‘‘vātapānaṁ laddhā ettha",
  "atk-vin01a3:250_3": "ṭhapessāmī’’ti karoti, vātapāne ṭhapite lepaghaṭanena āpatti. Sace mattikāya kuṭṭaṁ",
  "atk-vin01a3:250_4": "karoti, chadanalepena saddhiṁ ghaṭane āpatti. Eko ekapiṇḍāvasesaṁ katvā ṭhapeti,",
  "atk-vin01a3:250_5": "añño taṁ disvā ‘‘dukkataṁ ida’’nti vattasīsena limpati ubhinnampi anāpatti.",
  "atk-vin01a3:251_0": "354.Bhikkhu kuṭiṁ karotīti evamādīni chattiṁsa catukkāni āpattibhedadassanatthaṁ",
  "atk-vin01a3:251_1": "vuttāni, tattha sārambhāya dukkaṭaṁ, aparikkamanāya dukkaṭaṁ , pamāṇātikkantāya saṅghādiseso,",
  "atk-vin01a3:251_2": "adesitavatthukāya saṅghādiseso, etesaṁ vasena vomissakāpattiyo veditabbā.",
  "atk-vin01a3:252": "355.Āpatti dvinnaṁ saṅghādisesena dvinnaṁ dukkaṭānantiādīsu ca dvīhi saṅghādisesehi saddhiṁ dvinnaṁ dukkaṭānantiādinā nayena attho veditabbo.",
  "atk-vin01a3:253_0": "361.So ce vippakate āgacchatītiādīsu pana ayaṁ atthavinicchayo. Soti samādisitvā",
  "atk-vin01a3:253_1": "pakkantabhikkhu. Vippakateti aniṭṭhite kuṭikamme. Aññassa vā dātabbāti aññassa puggalassa",
  "atk-vin01a3:253_2": "vā saṅghassa vā cajitvā dātabbā. Bhinditvā vā puna kātabbāti kittakena bhinnā hoti,",
  "atk-vin01a3:253_3": "sace thambhā bhūmiyaṁ nikhātā, uddharitabbā. Sace pāsāṇānaṁ upari ṭhapitā, apanetabbā.",
  "atk-vin01a3:253_4": "Iṭṭhakacitāya yāva maṅgaliṭṭhakā tāva kuṭṭā apacinitabbā. Saṅkhepato bhūmisamaṁ katvā",
  "atk-vin01a3:253_5": "vināsitā bhinnā hoti, bhūmito upari caturaṅgulamattepi ṭhite abhinnāva. Sesaṁ sabbacatukkesu",
  "atk-vin01a3:253_6": "pākaṭameva. Na hettha aññaṁ kiñci atthi, yaṁ pāḷianusāreneva dubbiññeyyaṁ siyā.",
  "atk-vin01a3:254_0": "363.Attanā vippakatantiādīsu pana attanā āraddhaṁ kuṭiṁ. Attanā pariyosāpetīti mahāmattikāya",
  "atk-vin01a3:254_1": "vā thusamattikāya vā yāya kataṁ pariyositabhāvaṁ pāpetukāmo hoti, tāya avasānapiṇḍaṁ",
  "atk-vin01a3:254_2": "dento pariyosāpeti .",
  "atk-vin01a3:255_0": "Parehi pariyosāpetīti attanova atthāya parehi pariyosāpeti. Attanā vā hi vippakatā",
  "atk-vin01a3:255_1": "hotu parehi vā ubhayehi vā, taṁ ce attano atthāya attanā vā pariyosāpeti, parehi",
  "atk-vin01a3:255_2": "vā pariyosāpeti, attanā ca parehi cāti yuganaddhaṁ vā pariyosāpeti, saṅghādisesoyevāti",
  "atk-vin01a3:255_3": "ayamettha vinicchayo.",
  "atk-vin01a3:256_0": "Kurundiyaṁpana vuttaṁ – ‘‘dve tayo bhikkhū ‘ekato vasissāmā’ti karonti, rakkhati",
  "atk-vin01a3:256_1": "tāva, avibhattattā anāpatti. ‘Idaṁ ṭhānaṁ tava, idaṁ mamā’ti vibhajitvā karonti āpatti.",
  "atk-vin01a3:256_2": "Sāmaṇero ca bhikkhu ca ekato karonti, yāva avibhattā tāva rakkhati. Purimanayena",
  "atk-vin01a3:256_3": "vibhajitvā karonti, bhikkhussa āpattī’’ti.",
  "atk-vin01a3:257_0": "364.Anāpattileṇetiādīsu leṇaṁ mahantampi karontassa anāpatti. Na hettha lepo ghaṭīyati.",
  "atk-vin01a3:257_1": "Guhampi iṭṭhakāguhaṁ vā silāguhaṁ vā dāruguhaṁ vā bhūmiguhaṁ vā mahantampi karontassa anāpatti.",
  "atk-vin01a3:258_0": "Tiṇakuṭikāyāti sattabhūmikopi pāsādo tiṇapaṇṇacchadano ‘‘tiṇakuṭikā’’ti vuccati.",
  "atk-vin01a3:258_1": "Aṭṭhakathāsu pana kukkuṭacchikagehanti chadanaṁ daṇḍakehi jālabaddhaṁ katvā tiṇehi",
  "atk-vin01a3:258_2": "vā paṇṇehi vā chāditakuṭikāva vuttā, tattha anāpatti. Mahantampi tiṇacchadanagehaṁ",
  "atk-vin01a3:258_3": "kātuṁ vaṭṭati, ullittādibhāvo eva hi kuṭiyā lakkhaṇaṁ, so ca chadanameva sandhāya",
  "atk-vin01a3:258_4": "vuttoti veditabbo. Caṅkamanasālāyaṁ tiṇacuṇṇaṁ paripatati ‘‘anujānāmi, bhikkhave,",
  "atk-vin01a3:258_5": "ogumphetvā ullittāvalittaṁ kātu’’ntiādīni (cūḷava. 260) cettha sādhakāni, tasmā ubhato",
  "atk-vin01a3:258_6": "pakkhaṁ vā kūṭabaddhaṁ vā vaṭṭaṁ vā caturassaṁ vā yaṁ ‘‘imaṁ etassa gehassa chadana’’nti",
  "atk-vin01a3:258_7": "chadanasaṅkhepena kataṁ hoti, tassa bhittilepena saddhiṁ lepe ghaṭite āpatti. Sace",
  "atk-vin01a3:258_8": "pana ullittāvalittacchadanassa gehassa leparakkhaṇatthaṁ upari tiṇena chādenti, ettāvatā",
  "atk-vin01a3:258_9": "tiṇakuṭi nāma na hoti. Kiṁ panettha adesitavatthukappamāṇātikkantapaccayāva anāpatti,",
  "atk-vin01a3:258_10": "udāhu sārambhaaparikkamanapaccayāpīti sabbatthāpi anāpatti. Tathā hi tādisaṁ kuṭiṁ",
  "atk-vin01a3:258_11": "sandhāya parivāre vuttaṁ –",
  "atk-vin01a3:259": "‘‘Bhikkhu saññācikāya kuṭiṁ karoti;",
  "atk-vin01a3:260": "Adesitavatthukaṁ pamāṇātikkantaṁ;",
  "atk-vin01a3:261": "Sārambhaṁ aparikkamanaṁ anāpatti;",
  "atk-vin01a3:262": "Pañhā mesā kusalehi cintitā’’ti. (pari. 479);",
  "atk-vin01a3:263_0": "Aññassatthāyāti kuṭilakkhaṇappattampi kuṭiṁ aññassa upajjhāyassa vā ācariyassa vā",
  "atk-vin01a3:263_1": "saṅghassa vā atthāya karontassa anāpatti. Yaṁ pana ‘‘āpatti kārukānaṁ tiṇṇaṁ dukkaṭāna’’ntiādi",
  "atk-vin01a3:263_2": "pāḷiyaṁ vuttaṁ, taṁ yathāsamādiṭṭhāya akaraṇapaccayā vuttaṁ.",
  "atk-vin01a3:264_0": "Vāsāgāraṁ ṭhapetvā sabbatthāti attano vasanatthāya agāraṁ ṭhapetvā aññaṁ uposathāgāraṁ",
  "atk-vin01a3:264_1": "vā jantāgharaṁ vā bhojanasālā vā aggisālā vā bhavissatīti kāreti, sabbattha anāpatti.",
  "atk-vin01a3:264_2": "Sacepissa hoti ‘‘uposathāgārañca bhavissati, ahañca vasissāmi jantāgharañca bhojanasālā",
  "atk-vin01a3:264_3": "ca aggisālā ca bhavissati, ahañca vasissāmī’’ti kāritepi ānāpattiyeva. Mahāpaccariyaṁ",
  "atk-vin01a3:264_4": "pana ‘‘anāpattī’’ti vatvā ‘‘attano vāsāgāratthāya karontasseva āpattī’’ti vuttaṁ.",
  "atk-vin01a3:264_5": "Ummattakassa ādikammikānañca āḷavakānaṁ bhikkhūnaṁ anāpatti.",
  "atk-vin01a3:265_0": "Samuṭṭhānādīsu chasamuṭṭhānaṁ kiriyañca kiriyākiriyañca, idañhi vatthuṁ desāpetvā",
  "atk-vin01a3:265_1": "pamāṇātikkantaṁ karoto kiriyato samuṭṭhāti, vatthuṁ adesāpetvā karoto kiriyākiriyato,",
  "atk-vin01a3:265_2": "nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin01a3:266": "Kuṭikārasikkhāpadavaṇṇanā niṭṭhitā.",
  "atk-vin01a3:267": "7. Vihārakārasikkhāpadavaṇṇanā",
  "atk-vin01a3:268_0": "365.Tena samayenāti vihārakārasikkhāpadaṁ. Tattha kosambiyanti evaṁnāmake nagare.",
  "atk-vin01a3:268_1": "Ghositārāmeti ghositassa ārāme. Ghositanāmakena kira seṭṭhinā so kārito, tasmā ‘‘ghositārāmo’’ti",
  "atk-vin01a3:268_2": "vuccati. Channassāti bodhisattakāle upaṭṭhākachannassa. Vihāravatthuṁ, bhante, jānāhīti",
  "atk-vin01a3:268_3": "vihārassa patiṭṭhānaṭṭhānaṁ, bhante, jānāhi. Ettha ca vihāroti na sakalavihāro, eko",
  "atk-vin01a3:268_4": "āvāso, tenevāha – ‘‘ayyassa vihāraṁ kārāpessāmī’’ti.",
  "atk-vin01a3:269_0": "Cetiyarukkhanti ettha cittīkataṭṭhena cetiyaṁ, pūjārahānaṁ devaṭṭhānānametaṁ adhivacanaṁ,",
  "atk-vin01a3:269_1": "‘‘cetiya’’nti sammataṁ rukkhaṁ cetiyarukkhaṁ. Gāmena pūjitaṁ gāmassa vā pūjitanti",
  "atk-vin01a3:269_2": "gāmapūjitaṁ. Eseva nayo sesapadesupi. Apicettha janapadoti ekassa rañño rajje ekeko",
  "atk-vin01a3:269_3": "koṭṭhāso. Raṭṭhanti sakalarajjaṁ veditabbaṁ, sakalarajjampi hi kadāci kadāci tassa",
  "atk-vin01a3:269_4": "rukkhassa pūjaṁ karoti, tena vuttaṁ ‘‘raṭṭhapūjita’’nti. Ekindriyanti kāyindriyaṁ",
  "atk-vin01a3:269_5": "sandhāya vadanti. Jīvasaññinoti sattasaññino.",
  "atk-vin01a3:270_0": "366.Mahallakanti sassāmikabhāvena saṁyācikakuṭito mahantabhāvo etassa atthīti mahallako.",
  "atk-vin01a3:270_1": "Yasmā vā vatthuṁ desāpetvā pamāṇātikkamenapi kātuṁ vaṭṭati, tasmā pamāṇamahantatāyapi",
  "atk-vin01a3:270_2": "mahallako , taṁ mahallakaṁ. Yasmā panassa taṁ pamāṇamahattaṁ sassāmikattāva labbhati,",
  "atk-vin01a3:270_3": "tasmā tadatthadassanatthaṁ ‘‘mahallako nāma vihāro sassāmiko vuccatī’’ti padabhājanaṁ",
  "atk-vin01a3:270_4": "vuttaṁ. Sesaṁ sabbaṁ kuṭikārasikkhāpade vuttanayeneva veditabbaṁ saddhiṁ samuṭṭhānādīhi.",
  "atk-vin01a3:270_5": "Sassāmikabhāvamattameva hi ettha kiriyato samuṭṭhānābhāvo pamāṇaniyamābhāvo ca viseso,",
  "atk-vin01a3:270_6": "pamāṇaniyamābhāvā ca catukkapārihānīti.",
  "atk-vin01a3:271": "Vihārakārasikkhāpadavaṇṇanā niṭṭhitā.",
  "atk-vin01a3:272": "8. Paṭhamaduṭṭhadosasikkhāpadavaṇṇanā",
  "atk-vin01a3:273_0": "380.Tena samayena buddho bhagavāti duṭṭhadosasikkhāpadaṁ. Tattha veḷuvane kalandakanivāpeti",
  "atk-vin01a3:273_1": "veḷuvananti tassa uyyānassa nāmaṁ, taṁ kira veḷuhi ca parikkhittaṁ ahosi aṭṭhārasahatthena",
  "atk-vin01a3:273_2": "ca pākārena gopuraṭṭālakayuttaṁ nīlobhāsaṁ manoramaṁ tena ‘‘veḷuvana’’nti vuccati,",
  "atk-vin01a3:273_3": "kalandakānañcettha nivāpaṁ adaṁsu tena ‘‘kalandakanivāpa’’ti vuccati.",
  "atk-vin01a3:274_0": "Pubbe kira aññataro rājā tattha uyyānakīḷanatthaṁ āgato, surāmadena matto divāseyyaṁ",
  "atk-vin01a3:274_1": "supi, parijanopissa sutto rājāti pupphaphalādīhi palobhiyamāno ito cito ca pakkami.",
  "atk-vin01a3:274_2": "Atha surāgandhena aññatarasmā susirarukkhā kaṇhasappo nikkhamitvā rañño abhimukho",
  "atk-vin01a3:274_3": "āgacchati, taṁ disvā rukkhadevatā ‘‘rañño jīvitaṁ dassāmī’’ti kāḷakavesena āgantvā",
  "atk-vin01a3:274_4": "kaṇṇamūle saddamakāsi, rājā paṭibujjhi, kaṇhasappo nivatto, so taṁ disvā ‘‘imāya",
  "atk-vin01a3:274_5": "kāḷakāya mama jīvitaṁ dinna’’nti kāḷakānaṁ tattha nivāpaṁ paṭṭhapesi, abhayaghosanañca",
  "atk-vin01a3:274_6": "ghosāpesi , tasmā taṁ tatopabhuti kalandakanivāpanti saṅkhyaṁ gataṁ. Kalandakāti",
  "atk-vin01a3:274_7": "hi kāḷakānaṁ etaṁ nāmaṁ.",
  "atk-vin01a3:275_0": "Dabboti tassa therassa nāmaṁ. Mallaputtoti mallarājassa putto. Jātiyā sattavassena",
  "atk-vin01a3:275_1": "arahattaṁ sacchikatanti thero kira sattavassikova saṁvegaṁ labhitvā pabbajito khuraggeyeva",
  "atk-vin01a3:275_2": "arahattaṁ pāpuṇīti veditabbo. Yaṁkiñci sāvakena pattabbaṁ sabbaṁ tena anuppattanti",
  "atk-vin01a3:275_3": "sāvakena pattabbaṁ nāma tisso vijjā, catasso paṭisambhidā, cha abhiññā, nava lokuttaradhammāti",
  "atk-vin01a3:275_4": "idaṁ guṇajātaṁ, taṁ sabbaṁ tena anuppattaṁ hoti. Natthi cassa kiñci uttari karaṇīyanti",
  "atk-vin01a3:275_5": "catūsu saccesu, catūhi maggehi, soḷasavidhassa kiccassa katattā idānissa kiñci uttari",
  "atk-vin01a3:275_6": "karaṇīyaṁ natthi. Katassa vā paticayoti tasseva katassa kiccassa puna vaḍḍhanampi",
  "atk-vin01a3:275_7": "natthi, dhotassa viya vatthassa paṭidhovanaṁ pisitassa viya gandhassa paṭipisanaṁ,",
  "atk-vin01a3:275_8": "pupphitassa viya ca pupphassa paṭipupphananti. Rahogatassāti rahasi gatassa. Paṭisallīnassāti",
  "atk-vin01a3:275_9": "tato tato paṭikkamitvā sallīnassa, ekībhāvaṁ gatassāti vuttaṁ hoti.",
  "atk-vin01a3:276_0": "Atha kho āyasmato dabbassa mallaputtassa etadahosi – ‘‘yannūnāhaṁ saṅghassa senāsanañca",
  "atk-vin01a3:276_1": "paññapeyyaṁ bhattāni ca uddiseyya’’nti thero kira attano katakiccabhāvaṁ disvā ‘‘ahaṁ",
  "atk-vin01a3:276_2": "imaṁ antimasarīraṁ dhāremi, tañca kho vātamukhe ṭhita padīpo viya aniccatāmukhe ṭhitaṁ,",
  "atk-vin01a3:276_3": "nacirasseva nibbāyanadhammaṁ yāva na nibbāyati tāva kinnu kho ahaṁ saṅghassa veyyāvaccaṁ",
  "atk-vin01a3:276_4": "kareyya’’nti cintento iti paṭisañcikkhati – ‘‘tiroraṭṭhesu bahū kulaputtā bhagavantaṁ",
  "atk-vin01a3:276_5": "adisvāva pabbajanti, te bhagavantaṁ ‘passissāma ceva vandissāma cā’ti dūratopi āgacchanti,",
  "atk-vin01a3:276_6": "tatra yesaṁ senāsanaṁ nappahoti, te silāpaṭṭakepi seyyaṁ kappenti. Pahomi kho panāhaṁ",
  "atk-vin01a3:276_7": "attano ānubhāvena tesaṁ kulaputtānaṁ icchāvasena pāsādavihāraaḍḍhayogādīni mañcapīṭhakattharaṇādīni",
  "atk-vin01a3:276_8": "ca senāsenāni nimminitvā dātuṁ. Punadivase cettha ekacce ativiya kilantarūpā honti,",
  "atk-vin01a3:276_9": "te gāravena bhikkhūnaṁ purato ṭhatvā bhattānipi na uddisāpenti, ahaṁ kho pana nesaṁ",
  "atk-vin01a3:276_10": "bhattānipi uddisituṁ pahomī’’ti. Iti paṭisañcikkhantassa ‘‘atha kho āyasmato dabbassa",
  "atk-vin01a3:276_11": "mallaputtassa etadahosi – ‘yannūnāhaṁ saṅghassa senāsanañca paññapeyyaṁ bhattāni ca uddiseyya’’nti.",
  "atk-vin01a3:277_0": "Nanu ca imāni dve ṭhānāni bhassārāmatādimanuyuttassa yuttāni, ayañca khīṇāsavo nippapañcārāmo,",
  "atk-vin01a3:277_1": "imassa kasmā imāni paṭibhaṁsūti? Pubbapatthanāya coditattā. Sabbabuddhānaṁ kira imaṁ",
  "atk-vin01a3:277_2": "ṭhānantaraṁ pattā sāvakā hontiyeva. Ayañca padumuttarassa bhagavato kāle aññatarasmiṁ",
  "atk-vin01a3:277_3": "kule paccājāto imaṁ ṭhānantaraṁ pattassa bhikkhuno ānubhāvaṁ disvā aṭṭhasaṭṭhiyā",
  "atk-vin01a3:277_4": "bhikkhusatasahassehi saddhiṁ bhagavantaṁ satta divasāni nimantetvā mahādānaṁ datvā",
  "atk-vin01a3:277_5": "pādamūle nipajjitvā ‘‘anāgate tumhādisassa buddhassa uppannakāle ahampi itthannāmo",
  "atk-vin01a3:277_6": "tumhākaṁ sāvako viya senāsanapaññāpako ca bhattuddesako ca assa’’nti patthanaṁ akāsi.",
  "atk-vin01a3:277_7": "Bhagavā anāgataṁsañāṇaṁ pesetvā addasa, disvā ca ito kappasatasahassassa accayena",
  "atk-vin01a3:277_8": "gotamo nāma buddho uppajjissati, tadā tvaṁ dabbo nāma mallaputto hutvā jātiyā sattavasso",
  "atk-vin01a3:277_9": "nikkhamma pabbajitvā arahattaṁ sacchikarissasi, imañca ṭhānantaraṁ lacchasī’’ti byākāsi.",
  "atk-vin01a3:277_10": "So tatopabhuti dānasīlādīni pūrayamāno devamanussasampattiṁ anubhavitvā amhākaṁ bhagavato",
  "atk-vin01a3:277_11": "kāle tena bhagavatā byākatasadisameva arahattaṁ sacchākāsi. Athassa rahogatassa ‘‘kinnu",
  "atk-vin01a3:277_12": "kho ahaṁ saṅghassa veyyāvaccaṁ kareyya’’nti cintayato tāya pubbapatthanāya coditattā",
  "atk-vin01a3:277_13": "imāni dve ṭhānāni paṭibhaṁsūti.",
  "atk-vin01a3:278_0": "Athassa etadahosi – ‘‘ahaṁ kho anissarosmi attani, satthārā saddhiṁ ekaṭṭhāne vasāmi,",
  "atk-vin01a3:278_1": "sace maṁ bhagavā anujānissati , imāni dve ṭhānāni samādiyissāmī’’ti bhagavato santikaṁ",
  "atk-vin01a3:278_2": "agamāsi. Tena vuttaṁ – ‘‘atha kho āyasmā dabbo mallaputto…pe… bhattāni ca uddisitu’’nti.",
  "atk-vin01a3:278_3": "Atha naṁ bhagavā ‘‘sādhu sādhu dabbā’’ti sampahaṁsetvā yasmā arahati evarūpo agatigamanaparibāhiro",
  "atk-vin01a3:278_4": "bhikkhu imāni dve ṭhānāni vicāretuṁ, tasmā ‘‘tena hi tvaṁ dabba saṅghassa senāsanañca",
  "atk-vin01a3:278_5": "paññapehi bhattāni ca uddisā’’ti āha. Bhagavato paccassosīti bhagavato vacanaṁ patiassosi",
  "atk-vin01a3:278_6": "abhimukho assosi, sampaṭicchīti vuttaṁ hoti.",
  "atk-vin01a3:279_0": "Paṭhamaṁ dabbo yācitabboti kasmā bhagavā yācāpeti? Garahamocanatthaṁ. Passati hi",
  "atk-vin01a3:279_1": "bhagavā ‘‘anāgate dabbassa imaṁ ṭhānaṁ nissāya mettiyabhumajakānaṁ vasena mahāupaddavo",
  "atk-vin01a3:279_2": "uppajjissati, tatra keci garahissanti ‘ayaṁ tuṇhībhūto attano kammaṁ akatvā kasmā",
  "atk-vin01a3:279_3": "īdisaṁ ṭhānaṁ vicāretī’ti. Tato aññe vakkhanti ‘ko imassa doso eteheva yācitvā ṭhapito’ti",
  "atk-vin01a3:279_4": "evaṁ garahato muccissatī’’ti. Evaṁ garahamocanatthaṁ yācāpetvāpi puna yasmā asammate",
  "atk-vin01a3:279_5": "bhikkhusmiṁ saṅghamajjhe kiñci kathayamāne khiyyanadhammo uppajjati ‘‘ayaṁ kasmā",
  "atk-vin01a3:279_6": "saṅghamajjhe uccāsaddaṁ karoti, issariyaṁ dassetī’’ti. Sammate pana kathente ‘‘māyasmanto",
  "atk-vin01a3:279_7": "kiñci avacuttha, sammato ayaṁ, kathetu yathāsukha’’nti vattāro bhavanti. Asammatañca",
  "atk-vin01a3:279_8": "abhūtena abbhācikkhantassa lahukā āpatti hoti dukkaṭamattā. Sammataṁ pana abbhācikkhato",
  "atk-vin01a3:279_9": "garukatarā pācittiyāpatti hoti. Atha sammato bhikkhu āpattiyā garukabhāvena verīhipi",
  "atk-vin01a3:279_10": "duppadhaṁsiyataro hoti, tasmā taṁ āyasmantaṁ sammannāpetuṁ ‘‘byattena bhikkhunā’’tiādimāha.",
  "atk-vin01a3:279_11": "Kiṁ pana dve sammutiyo ekassa dātuṁ vaṭṭantīti? Na kevalaṁ dve, sace pahoti, terasāpi",
  "atk-vin01a3:279_12": "dātuṁ vaṭṭanti. Appahontānaṁ pana ekāpi dvinnaṁ vā tiṇṇaṁ vā dātuṁ vaṭṭati.",
  "atk-vin01a3:280_0": "382.Sabhāgānanti guṇasabhāgānaṁ, na mittasanthavasabhāgānaṁ. Tenevāha ‘‘ye te bhikkhū",
  "atk-vin01a3:280_1": "suttantikā tesaṁ ekajjha’’ntiādi . Yāvatikā hi suttantikā honti, te uccinitvā ekato",
  "atk-vin01a3:280_2": "tesaṁ anurūpameva senāsanaṁ paññapeti; evaṁ sesānaṁ. Kāyadaḷhībahulāti kāyassa daḷhībhāvakaraṇabahulā,",
  "atk-vin01a3:280_3": "kāyaposanabahulāti attho. Imāyapime āyasmanto ratiyāti imāya saggamaggassa tiracchānabhūtāya",
  "atk-vin01a3:280_4": "tiracchānakathāratiyā. Acchissantīti viharissanti.",
  "atk-vin01a3:281_0": "Tejodhātuṁ samāpajjitvā tenevālokenāti tejokasiṇacatutthajjhānaṁ samāpajjitvā vuṭṭhāya",
  "atk-vin01a3:281_1": "abhiññāñāṇena aṅgulijalanaṁ adhiṭṭhāya teneva tejodhātusamāpattijanitena aṅgulijālālokenāti",
  "atk-vin01a3:281_2": "attho. Ayaṁ pana therassa ānubhāvo nacirasseva sakalajambudīpe pākaṭo ahosi, taṁ",
  "atk-vin01a3:281_3": "sutvā iddhipāṭihāriyaṁ daṭṭhukāmā apisu bhikkhū sañcicca vikāle āgacchanti. Te sañcicca",
  "atk-vin01a3:281_4": "dūre apadisantīti jānantāva dūre apadisanti. Kathaṁ? ‘‘Amhākaṁ āvuso dabba gijjhakūṭe’’ti iminā nayena.",
  "atk-vin01a3:282": "Aṅguliyā jalamānāya purato purato gacchatīti sace eko bhikkhu hoti, sayameva gacchati. Sace bahū honti, bahū attabhāve nimmināti. Sabbe attanā sadisā eva senāsanaṁ paññapenti.",
  "atk-vin01a3:283": "Ayaṁ mañcotiādīsu pana there ‘‘ayaṁ mañco’’ti vadante nimmitāpi attano attano gatagataṭṭhāne ‘‘ayaṁ mañco’’ti vadanti; evaṁ sabbapadesu. Ayañhi nimmitānaṁ dhammatā –",
  "atk-vin01a3:284": "‘‘Ekasmiṁ bhāsamānasmiṁ, sabbe bhāsanti nimmitā;",
  "atk-vin01a3:285": "Ekasmiṁ tuṇhimāsīne, sabbe tuṇhī bhavanti te’’ti.",
  "atk-vin01a3:286": "Yasmiṁ pana vihāre mañcapīṭhādīni na paripūranti, tasmiṁ attano ānubhāvena pūrenti. Tena nimmitānaṁ avatthukavacanaṁ na hoti.",
  "atk-vin01a3:287": "Senāsanaṁpaññapetvā punadeva veḷuvanaṁ paccāgacchatīti tehi saddhiṁ janapadakathaṁ kathento na nisīdati, attano vasanaṭṭhānameva paccāgacchati.",
  "atk-vin01a3:288_0": "383.Mettiyabhūmajakāti mettiyo ceva bhūmajako ca, chabbaggiyānaṁ aggapurisā ete.",
  "atk-vin01a3:288_1": "Lāmakāni ca bhattānīti senāsanāni tāva navakānaṁ lāmakāni pāpuṇantīti anacchariyametaṁ.",
  "atk-vin01a3:288_2": "Bhattāni pana salākāyo pacchiyaṁ vā cīvarabhoge vā pakkhipitvā āloḷetvā ekamekaṁ",
  "atk-vin01a3:288_3": "uddharitvā paññāpenti, tānipi tesaṁ mandapuñatāya lāmakāni sabbapacchimāneva pāpuṇanti.",
  "atk-vin01a3:288_4": "Yampi ekacārikabhattaṁ hoti, tampi etesaṁ pattadivase lāmakaṁ vā hoti, ete vā disvāva",
  "atk-vin01a3:288_5": "paṇītaṁ adatvā lāmakameva denti.",
  "atk-vin01a3:289": "Abhisaṅkhārikanti nānāsambhārehi abhisaṅkharitvā kataṁ susajjitaṁ, susampāditanti attho. Kaṇājakanti sakuṇḍakabhattaṁ. Bilaṅgadutiyanti kañjikadutiyaṁ.",
  "atk-vin01a3:290_0": "Kalyāṇabhattikoti kalyāṇaṁ sundaraṁ ativiya paṇītaṁ bhattamassāti kalyāṇabhattiko,",
  "atk-vin01a3:290_1": "paṇītadāyakattā bhatteneva paññāto. Catukkabhattaṁ detīti cattāri bhattāni deti,",
  "atk-vin01a3:290_2": "taddhitavohārena pana ‘‘catukkabhatta’’nti vuttaṁ. Upatiṭṭhitvā parivisatīti sabbakammante",
  "atk-vin01a3:290_3": "vissajjetvā mahantaṁ pūjāsakkāraṁ katvā samīpe ṭhatvā parivisati. Odanena pucchantīti",
  "atk-vin01a3:290_4": "odanahatthā upasaṅkamitvā ‘‘kiṁ bhante odanaṁ demā’’ti pucchanti, evaṁ karaṇattheyeva",
  "atk-vin01a3:290_5": "karaṇavacanaṁ hoti. Esa nayo sūpādīsu.",
  "atk-vin01a3:291_0": "Svātanāyāti sve bhavo bhattaparibhogo svātano tassatthāya, svātanāya sve kattabbassa",
  "atk-vin01a3:291_1": "bhattaparibhogassatthāyāti vuttaṁ hoti. Uddiṭṭhaṁ hotīti pāpetvā dinnaṁ hoti. Mettiyabhūmajakānaṁ",
  "atk-vin01a3:291_2": "kho gahapatīti idaṁ thero asamannāharitvā āha. Evaṁbalavatī hi tesaṁ mandapuññatā,",
  "atk-vin01a3:291_3": "yaṁ sativepullappattānampi asamannāhāro hoti. Ye jeti ettha jeti dāsiṁ ālapati.",
  "atk-vin01a3:292_0": "Hiyyo kho āvuso amhākanti rattiṁ sammantayamānā atītaṁ divasabhāgaṁ sandhāya ‘‘hiyyo’’ti",
  "atk-vin01a3:292_1": "vadanti. Na cittarūpanti na cittānurūpaṁ, yathā pubbe yattakaṁ icchanti, tattakaṁ",
  "atk-vin01a3:292_2": "supanti, na evaṁ supiṁsu, appakameva supiṁsūti vuttaṁ hoti.",
  "atk-vin01a3:293": "Bahārāmakoṭṭhaketi veḷuvanavihārassa bahidvārakoṭṭhake. Pattakkhandhāti patitakkhandhā khandhaṭṭhikaṁ nāmetvā nisinnā. Pajjhāyantāti padhūpāyantā.",
  "atk-vin01a3:294": "Yato nivātaṁtato savātanti yattha nivātaṁ appakopi vāto natthi, tattha mahāvāto uṭṭhitoti adhippāyo. Udakaṁ maññe ādittanti udakaṁ viya ādittaṁ.",
  "atk-vin01a3:295_0": "384.Sarasi tvaṁ dabba evarūpaṁ kattāti tvaṁ dabba evarūpaṁ kattā sarasi. Atha vā",
  "atk-vin01a3:295_1": "sarasi tvaṁ dabba evarūpaṁ yathāyaṁ bhikkhunī āha, kattā dhāsi evarūpaṁ, yathāyaṁ",
  "atk-vin01a3:295_2": "bhikkhunī āhāti evaṁ yojetvāpettha attho daṭṭhabbo. Ye pana ‘‘katvā’’ti paṭhanti tesaṁ ujukameva.",
  "atk-vin01a3:296_0": "Yathā maṁ bhante bhagavā jānātīti thero kiṁ dasseti. Bhagavā bhante sabbaññū, ahañca",
  "atk-vin01a3:296_1": "khīṇāsavo, natthi mayhaṁ vatthupaṭisevanā, taṁ maṁ bhagavā jānāti, tatrāhaṁ kiṁ vakkhāmi,",
  "atk-vin01a3:296_2": "yathā maṁ bhagavā jānāti tathevāhaṁ daṭṭhabboti.",
  "atk-vin01a3:297_0": "Na kho dabba dabbā evaṁ nibbeṭhentīti ettha na kho dabba paṇḍitā yathā tvaṁ parappaccayena",
  "atk-vin01a3:297_1": "nibbeṭhesi, evaṁ nibbeṭhenti; api ca kho yadeva sāmaṁ ñātaṁ tena nibbeṭhentīti evamattho",
  "atk-vin01a3:297_2": "daṭṭhabbo. Sace tayā kataṁ katanti iminā kiṁ dasseti? Na hi sakkā parisabalena vā",
  "atk-vin01a3:297_3": "pakkhupatthambhena vā akārako kārako kātuṁ, kārako vā akārako kātuṁ, tasmā yaṁ sayaṁ",
  "atk-vin01a3:297_4": "kataṁ vā akataṁ vā tadeva vattabbanti dasseti. Kasmā pana bhagavā jānantopi ‘‘ahaṁ",
  "atk-vin01a3:297_5": "jānāmi, khīṇāsavo tvaṁ; natthi tuyhaṁ doso, ayaṁ bhikkhunī musāvādinī’’ti nāvocāti?",
  "atk-vin01a3:297_6": "Parānuddayatāya. Sace hi bhagavā yaṁ yaṁ jānāti taṁ taṁ vadeyya, aññena pārājikaṁ",
  "atk-vin01a3:297_7": "āpannena puṭṭhena ‘‘ahaṁ jānāmi tvaṁ pārājiko’’ti vattabbaṁ bhaveyya, tato so puggalo",
  "atk-vin01a3:297_8": "‘‘ayaṁ pubbe dabbaṁ mallaputtaṁ suddhaṁ katvā idāni maṁ asuddhaṁ karoti; kassa dāni",
  "atk-vin01a3:297_9": "kiṁ vadāmi, yatra satthāpi sāvakesu chandāgatiṁ gacchati; kuto imassa sabbaññubhāvo’’ti",
  "atk-vin01a3:297_10": "āghātaṁ bandhitvā apāyūpago bhaveyya, tasmā bhagavā imāya parānuddayatāya jānantopi nāvoca.",
  "atk-vin01a3:298_0": "Kiñca bhiyyo upavādaparivajjanatopi nāvoca. Yadi hi bhagavā evaṁ vadeyya, evaṁ upavādo",
  "atk-vin01a3:298_1": "bhaveyya ‘‘dabbassa mallaputtassa vuṭṭhānaṁ nāma bhāriyaṁ, sammāsambuddhaṁ pana sakkhiṁ",
  "atk-vin01a3:298_2": "labhitvā vuṭṭhito’’ti. Idañca vuṭṭhānalakkhaṇaṁ maññamānā ‘‘buddhakālepi sakkhinā",
  "atk-vin01a3:298_3": "suddhi vā asuddhi vā hoti mayaṁ jānāma, ayaṁ puggalo asuddho’’ti evaṁ pāpabhikkhū",
  "atk-vin01a3:298_4": "lajjimpi vināseyyunti. Apica anāgatepi bhikkhū otiṇṇe vatthusmiṁ codetvā sāretvā",
  "atk-vin01a3:298_5": "‘‘sace tayā kataṁ, ‘kata’nti vadehī’’ti lajjīnaṁ paṭiññaṁ gahetvā kammaṁ karissantīti",
  "atk-vin01a3:298_6": "vinayalakkhaṇe tantiṁ ṭhapento ‘‘ahaṁ jānāmī’’ti avatvāva ‘‘sace tayā kataṁ, ‘kata’nti vadehī’’ti āha.",
  "atk-vin01a3:299_0": "Nābhijānāmi supinantenapi methunaṁ dhammaṁ paṭisevitāti supinantenapi methunaṁ dhammaṁ",
  "atk-vin01a3:299_1": "na abhijānāmi, na paṭisevitā ahanti vuttaṁ hoti. Atha vā paṭisevitā hutvā supinantenapi",
  "atk-vin01a3:299_2": "methunaṁ dhammaṁ na jānāmīti vuttaṁ hoti. Ye pana ‘‘paṭisevitvā’’ti paṭhanti tesaṁ",
  "atk-vin01a3:299_3": "ujukameva. Pageva jāgaroti jāgaranto pana paṭhamaṁyeva na jānāmīti.",
  "atk-vin01a3:300": "Tena hi bhikkhave mettiyaṁ bhikkhuniṁ nāsethāti yasmā dabbassa ca imissā ca vacanaṁ na ghaṭīyati tasmā mettiyaṁ bhikkhuniṁ nāsethāti vuttaṁ hoti.",
  "atk-vin01a3:301_0": "Tattha tisso nāsanā – liṅganāsanā, saṁvāsanāsanā, daṇḍakammanāsanāti. Tāsu ‘‘dūsako",
  "atk-vin01a3:301_1": "nāsetabbo’’ti (pārā. 66) ayaṁ ‘‘liṅganāsanā’’. Āpattiyā adassane vā appaṭikamme vā",
  "atk-vin01a3:301_2": "pāpikāya diṭṭhiyā appaṭinissagge vā ukkhepanīyakammaṁ karonti, ayaṁ ‘‘saṁvāsanāsanā’’.",
  "atk-vin01a3:301_3": "‘‘Cara pire vinassā’’ti (pāci. 429) daṇḍakammaṁ karonti, ayaṁ ‘‘daṇḍakammanāsanā’’.",
  "atk-vin01a3:301_4": "Idha pana liṅganāsanaṁ sandhāyāha – ‘‘mettiyaṁ bhikkhuniṁ nāsethā’’ti.",
  "atk-vin01a3:302": "Ime ca bhikkhū anuyuñjathāti iminā imaṁ dīpeti ‘‘ayaṁ bhikkhunī attano dhammatāya akārikā addhā aññehi uyyojitā, tasmā yehi uyyojitā ime bhikkhū anuyuñjatha gavesatha jānāthā’’ti.",
  "atk-vin01a3:303_0": "Kiṁ pana bhagavatā mettiyā bhikkhunī paṭiññāya nāsitā appaṭiññāya nāsitāti, kiñcettha",
  "atk-vin01a3:303_1": "yadi tāva paṭiññāya nāsitā, thero kārako hoti sadoso? Atha appaṭiññāya, thero akārako hoti niddoso.",
  "atk-vin01a3:304_0": "Bhātiyarājakālepi mahāvihāravāsīnañca abhayagirivāsīnañca therānaṁ imasmiṁyeva pade",
  "atk-vin01a3:304_1": "vivādo ahosi. Abhayagirivāsinopi attano suttaṁ vatvā ‘‘tumhākaṁ vāde thero kārako",
  "atk-vin01a3:304_2": "hotī’’ti vadanti. Mahāvihāravāsinopi attano suttaṁ vatvā ‘‘tumhākaṁ vāde thero kārako",
  "atk-vin01a3:304_3": "hotī’’ti vadanti. Pañho na chijjati. Rājā sutvā there sannipātetvā dīghakārāyanaṁ",
  "atk-vin01a3:304_4": "nāma brāhmaṇajātiyaṁ amaccaṁ ‘‘therānaṁ kathaṁ suṇāhī’’ti āṇāpesi. Amacco kira paṇḍito",
  "atk-vin01a3:304_5": "bhāsantarakusalo so āha – ‘‘vadantu tāva therā sutta’’nti. Tato abhayagiritherā attano",
  "atk-vin01a3:304_6": "suttaṁ vadiṁsu – ‘‘tena hi, bhikkhave, mettiyaṁ bhikkhuniṁ sakāya paṭiññāya nāsethā’’ti.",
  "atk-vin01a3:304_7": "Amacco ‘‘bhante, tumhākaṁ vāde thero kārako hoti sadoso’’ti āha. Mahāvihāravāsinopi",
  "atk-vin01a3:304_8": "attano suttaṁ vadiṁsu – ‘‘tena hi, bhikkhave, mettiyaṁ bhikkhuniṁ nāsethā’’ti. Amacco",
  "atk-vin01a3:304_9": "‘‘bhante, tumhākaṁ vāde thero akārako hoti niddoso’’ti āha. Kiṁ panettha yuttaṁ?",
  "atk-vin01a3:304_10": "Yaṁ pacchā vuttaṁ vicāritañhetaṁ aṭṭhakathācariyehi, bhikkhu bhikkhuṁ amūlakena antimavatthunā",
  "atk-vin01a3:304_11": "anuddhaṁseti, saṅghādiseso; bhikkhuniṁ anuddhaṁseti, dukkaṭaṁ. Kurundiyaṁ pana ‘‘musāvāde",
  "atk-vin01a3:304_12": "pācittiya’’nti vuttaṁ.",
  "atk-vin01a3:305_0": "Tatrāyaṁ vicāraṇā, purimanaye tāva anuddhaṁsanādhippāyattā dukkaṭameva yujjati. Yathā",
  "atk-vin01a3:305_1": "satipi musāvāde bhikkhuno bhikkhusmiṁ saṅghādiseso, satipi ca musāvāde asuddhaṁ suddhadiṭṭhino",
  "atk-vin01a3:305_2": "akkosādhippāyena vadantassa omasavādeneva pācittiyaṁ, na sampajānamusāvādena; evaṁ",
  "atk-vin01a3:305_3": "idhāpi anuddhaṁsanādhippāyattā sampajānamusāvāde pācittiyaṁ na yujjati, dukkaṭameva",
  "atk-vin01a3:305_4": "yuttaṁ. Pacchimanayepi musāvādattā pācittiyameva yujjati, vacanappamāṇato hi anuddhaṁsanādhippāyena",
  "atk-vin01a3:305_5": "bhikkhussa bhikkhusmiṁ saṅghādiseso. Akkosādhippāyassa ca omasavādo. Bhikkhussa pana",
  "atk-vin01a3:305_6": "bhikkhuniyā dukkaṭantivacanaṁ natthi, sampajānamusāvāde pācittiyanti vacanamatthi,",
  "atk-vin01a3:305_7": "tasmā pācittiyameva yujjati.",
  "atk-vin01a3:306_0": "Tatra pana idaṁ upaparikkhitabbaṁ – ‘‘anuddhaṁsanādhippāye asati pācittiyaṁ, tasmiṁ",
  "atk-vin01a3:306_1": "sati kena bhavitabba’’nti? Tatra yasmā musā bhaṇantassa pācittiye siddhepi amūlakena",
  "atk-vin01a3:306_2": "saṅghādisesena anuddhaṁsane visuṁ pācittiyaṁ vuttaṁ, tasmā anuddhaṁsanādhippāye sati",
  "atk-vin01a3:306_3": "sampajānamusāvāde pācittiyassa okāso na dissati, na ca sakkā anuddhaṁsentassa anāpattiyā",
  "atk-vin01a3:306_4": "bhavitunti purimanayovettha parisuddhataro khāyati. Tathā bhikkhunī bhikkhuniṁ amūlakena",
  "atk-vin01a3:306_5": "antimavatthunā anuddhaṁseti saṅghādiseso, bhikkhuṁ anuddhaṁseti dukkaṭaṁ, tatra saṅghādiseso",
  "atk-vin01a3:306_6": "vuṭṭhānagāmī dukkaṭaṁ, desanāgāmī etehi nāsanā natthi. Yasmā pana sā pakatiyāva dussīlā",
  "atk-vin01a3:306_7": "pāpabhikkhunī idāni ca sayameva ‘‘dussīlāmhī’’ti vadati tasmā naṁ bhagavā asuddhattāyeva nāsesīti.",
  "atk-vin01a3:307_0": "Athakho mettiyabhūmajakāti evaṁ ‘‘mettiyaṁ bhikkhuniṁ nāsetha, ime ca bhikkhū anuyuñjathā’’ti",
  "atk-vin01a3:307_1": "vatvā uṭṭhāyāsanā vihāraṁ paviṭṭhe bhagavati tehi bhikkhūhi ‘‘detha dāni imissā setakānī’’ti",
  "atk-vin01a3:307_2": "nāsiyamānaṁ taṁ bhikkhuniṁ disvā te bhikkhū taṁ mocetukāmatāya attano aparādhaṁ āvikariṁsu,",
  "atk-vin01a3:307_3": "etamatthaṁ dassetuṁ ‘‘atha kho mettiyabhūmajakā’’tiādi vuttaṁ.",
  "atk-vin01a3:308_0": "385-6.Duṭṭho dosoti dūsito ceva dūsako ca. Uppanne hi dose puggalo tena dosena dūsito",
  "atk-vin01a3:308_1": "hoti pakatibhāvaṁ jahāpito, tasmā ‘‘duṭṭho’’ti vuccati. Parañca dūseti vināseti,",
  "atk-vin01a3:308_2": "tasmā ‘‘doso’’ti vuccati. Iti ‘‘duṭṭho doso’’ti ekassevetaṁ puggalassa ākāranānattena",
  "atk-vin01a3:308_3": "nidassanaṁ, tena vuttaṁ ‘‘duṭṭho dosoti dūsito ceva dūsako cā’’ti tattha saddalakkhaṇaṁ",
  "atk-vin01a3:308_4": "pariyesitabbaṁ. Yasmā pana so ‘‘duṭṭho doso’’ti saṅkhyaṁ gato paṭighasamaṅgīpuggalo",
  "atk-vin01a3:308_5": "kupitādibhāve ṭhitova hoti, tenassa padabhājane ‘‘kupito’’tiādi vuttaṁ. Tattha kupitoti",
  "atk-vin01a3:308_6": "kuppabhāvaṁ pakatito cavanabhāvaṁ patto. Anattamanoti na sakamano attano vase aṭṭhitacitto;",
  "atk-vin01a3:308_7": "apica pītisukhehi na attamano na attacittoti anattamano. Anabhiraddhoti na sukhito",
  "atk-vin01a3:308_8": "na vā pasāditoti anabhiraddho. Paṭighena āhataṁ cittamassāti āhatacitto. Cittathaddhabhāvacittakacavarasaṅkhātaṁ",
  "atk-vin01a3:308_9": "paṭighakhīlaṁ jātamassāti khilajāto. Appatītoti nappatīto pītisukhādīhi vajjito,",
  "atk-vin01a3:308_10": "na abhisaṭoti attho. Padabhājane pana yesaṁ dhammānaṁ vasena appatīto hoti, te dassetuṁ",
  "atk-vin01a3:308_11": "‘‘tena ca kopenā’’tiādi vuttaṁ.",
  "atk-vin01a3:309_0": "Tattha tena ca kopenāti yena duṭṭhoti ca kupitoti ca vutto ubhayampi hetaṁ pakatibhāvaṁ",
  "atk-vin01a3:309_1": "jahāpanato ekākāraṁ hoti. Tena ca dosenāti yena ‘‘doso’’ti vutto. Imehi dvīhi saṅkhārakkhandhameva dasseti.",
  "atk-vin01a3:310": "Tāya ca anattamanatāyāti yāya ‘‘anattamano’’ti vutto. Tāya ca anabhiraddhiyāti yāya ‘‘anabhiraddho’’ti vutto. Imehi dvīhi vedanākkhandhaṁ dasseti.",
  "atk-vin01a3:311_0": "Amūlakena pārājikenāti ettha nāssa mūlanti amūlakaṁ, taṁ panassa amūlakattaṁ yasmā",
  "atk-vin01a3:311_1": "codakavasena adhippetaṁ, na cuditakavasena. Tasmā tamatthaṁ dassetuṁ padabhājane",
  "atk-vin01a3:311_2": "‘‘amūlakaṁ nāma adiṭṭhaṁ asutaṁ aparisaṅkita’’nti āha. Tena imaṁ dīpeti ‘‘yaṁ pārājikaṁ",
  "atk-vin01a3:311_3": "codakena cuditakamhi puggale neva diṭṭhaṁ na sutaṁ na parisaṅkitaṁ idaṁ etesaṁ dassanasavanaparisaṅkāsaṅkhātānaṁ",
  "atk-vin01a3:311_4": "mūlānaṁ abhāvato amūlakaṁ nāma, taṁ pana so āpanno vā hotu anāpanno vā etaṁ idha appamāṇanti.",
  "atk-vin01a3:312": "Tattha adiṭṭhaṁ nāma attano pasādacakkhunā vā dibbacakkhunā vā adiṭṭhaṁ. Asutaṁ nāma tatheva kenaci vuccamānaṁ na sutaṁ. Aparisaṅkitaṁ nāma cittena aparisaṅkitaṁ.",
  "atk-vin01a3:313_0": "‘‘Diṭṭhaṁ’’ nāma attanā vā parena vā pasādacakkhunā vā dibbacakkhunā vā diṭṭhaṁ.",
  "atk-vin01a3:313_1": "‘‘Sutaṁ’’ nāma tatheva sutaṁ. ‘‘Parisaṅkita’’mpi attanā vā parena vā parisaṅkitaṁ.",
  "atk-vin01a3:313_2": "Tattha attanā diṭṭhaṁ diṭṭhameva, parehi diṭṭhaṁ attanā sutaṁ, parehi sutaṁ, parehi",
  "atk-vin01a3:313_3": "parisaṅkitanti idaṁ pana sabbampi attanā sutaṭṭhāneyeva tiṭṭhati.",
  "atk-vin01a3:314_0": "Parisaṅkitaṁ pana tividhaṁ – diṭṭhaparisaṅkitaṁ, sutaparisaṅkitaṁ, mutaparisaṅkitanti.",
  "atk-vin01a3:314_1": "Tattha diṭṭhaparisaṅkitaṁ nāma eko bhikkhu uccārapassāvakammena gāmasamīpe ekaṁ gumbaṁ",
  "atk-vin01a3:314_2": "paviṭṭho, aññatarāpi itthī kenacideva karaṇīyena taṁ gumbaṁ pavisitvā nivattā, nāpi",
  "atk-vin01a3:314_3": "bhikkhu itthiṁ addasa; na itthī bhikkhuṁ, adisvāva ubhopi yathāruciṁ pakkantā, aññataro",
  "atk-vin01a3:314_4": "bhikkhu ubhinnaṁ tato nikkhamanaṁ sallakkhetvā ‘‘addhā imesaṁ kataṁ vā karissanti",
  "atk-vin01a3:314_5": "vā’’ti parisaṅkati, idaṁ diṭṭhaparisaṅkitaṁ nāma.",
  "atk-vin01a3:315_0": "Sutaparisaṅkitaṁ nāma idhekacco andhakāre vā paṭicchanne vā okāse mātugāmena saddhiṁ",
  "atk-vin01a3:315_1": "bhikkhuno tādisaṁ paṭisanthāravacanaṁ suṇāti, samīpe aññaṁ vijjamānampi ‘‘atthi natthī’’ti",
  "atk-vin01a3:315_2": "na jānāti, so ‘‘addhā imesaṁ kataṁ vā karissanti vā’’ti parisaṅkati, idaṁ sutaparisaṅkitaṁ nāma.",
  "atk-vin01a3:316_0": "Mutaparisaṅkitaṁ nāma sambahulā dhuttā rattibhāge pupphagandhamaṁsasurādīni gahetvā",
  "atk-vin01a3:316_1": "itthīhi saddhiṁ ekaṁ paccantavihāraṁ gantvā maṇḍape vā bhojanasālādīsu vā yathāsukhaṁ",
  "atk-vin01a3:316_2": "kīḷitvā pupphādīni vikiritvā gatā, punadivase bhikkhū taṁ vippakāraṁ disvā ‘‘kassidaṁ",
  "atk-vin01a3:316_3": "kamma’’nti vicinanti. Tatra ca kenaci bhikkhunā pageva vuṭṭhahitvā vattasīsena maṇḍapaṁ",
  "atk-vin01a3:316_4": "vā bhojanasālaṁ vā paṭijaggantena pupphādīni āmaṭṭhāni honti, kenaci upaṭṭhākakulato",
  "atk-vin01a3:316_5": "ābhatehi pupphādīhi pūjā katā hoti, kenaci bhesajjatthaṁ ariṭṭhaṁ pītaṁ hoti, atha",
  "atk-vin01a3:316_6": "te ‘‘kassidaṁ kamma’’nti vicinantā bhikkhū tesaṁ hatthagandhañca mukhagandhañca ghāyitvā",
  "atk-vin01a3:316_7": "te bhikkhū parisaṅkanti, idaṁ mutaparisaṅkitaṁ nāma.",
  "atk-vin01a3:317_0": "Tattha diṭṭhaṁ atthi samūlakaṁ, atthi amūlakaṁ; diṭṭhameva atthi saññāsamūlakaṁ,",
  "atk-vin01a3:317_1": "atthi saññāamūlakaṁ. Esa nayo sutepi. Parisaṅkite pana diṭṭhaparisaṅkitaṁ atthi samūlakaṁ,",
  "atk-vin01a3:317_2": "atthi amūlakaṁ; diṭṭhaparisaṅkitameva atthi saññāsamūlakaṁ , atthi saññāamūlakaṁ.",
  "atk-vin01a3:317_3": "Esa nayo sutamutaparisaṅkitesu. Tattha diṭṭhaṁ samūlakaṁ nāma pārājikaṁ āpajjantaṁ",
  "atk-vin01a3:317_4": "disvāva ‘‘diṭṭho mayā’’ti vadati, amūlakaṁ nāma paṭicchannokāsato nikkhamantaṁ disvā",
  "atk-vin01a3:317_5": "vītikkamaṁ adisvā ‘‘diṭṭho mayā’’ti vadati. Diṭṭhameva saññāsamūlakaṁ nāma disvāva",
  "atk-vin01a3:317_6": "diṭṭhasaññī hutvā codeti, saññāamūlakaṁ nāma pubbe pārājikavītikkamaṁ disvā pacchā",
  "atk-vin01a3:317_7": "adiṭṭhasaññī jāto, so saññāya amūlakaṁ katvā ‘‘diṭṭho mayā’’ti codeti. Etena nayena",
  "atk-vin01a3:317_8": "sutamutaparisaṅkitānipi vitthārato veditabbāni. Ettha ca sabbappakāreṇāpi samūlakena",
  "atk-vin01a3:317_9": "vā saññāsamūlakena vā codentassa anāpatti, amūlakena vā pana saññāamūlakena vā codentasseva āpatti.",
  "atk-vin01a3:318_0": "Anuddhaṁseyyāti dhaṁseyya padhaṁseyya abhibhaveyya ajjhotthareyya. Taṁ pana anuddhaṁsanaṁ",
  "atk-vin01a3:318_1": "yasmā attanā codentopi parena codāpentopi karotiyeva, tasmāssa padabhājane ‘‘codeti",
  "atk-vin01a3:318_2": "vā codāpeti vā’’ti vuttaṁ.",
  "atk-vin01a3:319_0": "Tattha codetīti ‘‘pārājikaṁ dhammaṁ āpannosī’’tiādīhi vacanehi sayaṁ codeti, tassa",
  "atk-vin01a3:319_1": "vācāya vācāya saṅghādiseso. Codāpetīti attanā samīpe ṭhatvā aññaṁ bhikkhu āṇāpeti,",
  "atk-vin01a3:319_2": "so tassa vacanena taṁ codeti, codāpakasseva vācāya vācāya saṅghādiseso. Atha sopi",
  "atk-vin01a3:319_3": "‘‘mayā diṭṭhaṁ sutaṁ atthī’’ti codeti, dvinnampi janānaṁ vācāya vācāya saṅghādiseso.",
  "atk-vin01a3:320_0": "Codanāppabhedakosallatthaṁ panettha ekavatthuekacodakādicatukkaṁ tāva veditabbaṁ.",
  "atk-vin01a3:320_1": "Tattha eko bhikkhu ekaṁ bhikkhuṁ ekena vatthunā codeti, imissā codanāya ekaṁ vatthu",
  "atk-vin01a3:320_2": "eko codako. Sambahulā ekaṁ ekavatthunā codenti, pañcasatā mettiyabhūmajakappamukhā",
  "atk-vin01a3:320_3": "chabbaggiyā bhikkhū āyasmantaṁ dabbaṁ mallaputtamiva, imissā codanāya ekaṁ vatthu",
  "atk-vin01a3:320_4": "nānācodakā. Eko bhikkhu ekaṁ bhikkhuṁ sambahulehi vatthūhi codeti, imissā codanāya",
  "atk-vin01a3:320_5": "nānāvatthūni eko codako. Sambahulā sambahule sambahulehi vatthūhi codenti, imissā",
  "atk-vin01a3:320_6": "codanāya nānāvatthūni nānācodakā.",
  "atk-vin01a3:321_0": "Codetuṁ pana ko labhati, ko na labhatīti? Dubbalacodakavacanaṁ tāva gahetvā koci",
  "atk-vin01a3:321_1": "na labhati. Dubbalacodako nāma sambahulesu kathāsallāpena nisinnesu eko ekaṁ ārabbha",
  "atk-vin01a3:321_2": "anodissakaṁ katvā pārājikavatthuṁ katheti, añño taṁ sutvā itarassa gantvā āroceti.",
  "atk-vin01a3:321_3": "So taṁ upasaṅkamitvā ‘‘tvaṁ kira maṁ idañcidañca vadasī’’ti vadati. So ‘‘nāhaṁ evarūpaṁ",
  "atk-vin01a3:321_4": "jānāmi, kathāpavattiyaṁ pana mayā anodissakaṁ katvā vuttamatthi, sace ahaṁ tava imaṁ",
  "atk-vin01a3:321_5": "dukkhuppattiṁ jāneyyaṁ, ettakampi na katheyya’’nti ayaṁ dubbalacodako. Tassetaṁ kathāsallāpaṁ",
  "atk-vin01a3:321_6": "gahetvā taṁ bhikkhuṁ koci codetuṁ na labhati. Etaṁ pana aggahetvā sīlasampanno bhikkhu",
  "atk-vin01a3:321_7": "bhikkhuṁ vā bhikkhuniṁ vā sīlasampannā ca bhikkhunī bhikkhunīmeva codetuṁ labhatīti",
  "atk-vin01a3:321_8": "mahāpadumatthero āha. Mahāsumatthero pana ‘‘pañcapi sahadhammikā labhantī’’ti āha.",
  "atk-vin01a3:321_9": "Godattatthero pana ‘‘na koci na labhatī’’ti vatvā ‘‘bhikkhussa sutvā codeti, bhikkhuniyā",
  "atk-vin01a3:321_10": "sutvā codeti…pe… titthiyasāvakānaṁ sutvā codetī’’ti idaṁ suttamāhari. Tiṇṇampi therānaṁ",
  "atk-vin01a3:321_11": "vāde cuditakasseva paṭiññāya kāretabbo.",
  "atk-vin01a3:322_0": "Ayaṁ pana codanā nāma dūtaṁ vā paṇṇaṁ vā sāsanaṁ vā pesetvā codentassa sīsaṁ na eti,",
  "atk-vin01a3:322_1": "puggalassa pana samīpe ṭhatvāva hatthamuddāya vā vacībhedena vā codentasseva sīsaṁ",
  "atk-vin01a3:322_2": "eti. Sikkhāpaccakkhānameva hi hatthamuddāya sīsaṁ na eti, idaṁ pana anuddhaṁsanaṁ",
  "atk-vin01a3:322_3": "abhūtārocanañca etiyeva. Yo pana dvinnaṁ ṭhitaṭṭhāne ekaṁ niyametvā codeti, so ce",
  "atk-vin01a3:322_4": "jānāti, sīsaṁ eti. Itaro jānāti, sīsaṁ na eti. Dvepi niyametvā codeti, eko vā jānātu",
  "atk-vin01a3:322_5": "dve vā, sīsaṁ etiyeva. Esava nayo sambahulesu. Taṅkhaṇeyeva ca jānanaṁ nāma dukkaraṁ,",
  "atk-vin01a3:322_6": "samayena āvajjitvā ñāte pana ñātameva hoti. Pacchā ce jānāti, sīsaṁ na eti. Sikkhāpaccakkhānaṁ",
  "atk-vin01a3:322_7": "abhūtārocanaṁ duṭṭhullavācā-attakāma-duṭṭhadosabhūtārocanasikkhāpadānīti sabbāneva",
  "atk-vin01a3:322_8": "hi imāni ekaparicchedāni.",
  "atk-vin01a3:323_0": "Evaṁ kāyavācāvasena cāyaṁ duvidhāpi codanā. Puna diṭṭhacodanā, sutacodanā, parisaṅkitacodanāti",
  "atk-vin01a3:323_1": "tividhā hoti. Aparāpi catubbidhā hoti – sīlavipatticodanā, ācāravipatticodanā, diṭṭhivipatticodanā,",
  "atk-vin01a3:323_2": "ājīvavipatticodanāti. Tattha garukānaṁ dvinnaṁ āpattikkhandhānaṁ vasena sīlavipatticodanā",
  "atk-vin01a3:323_3": "veditabbā. Avasesānaṁ vasena ācāravipatticodanā, micchādiṭṭhiantaggāhikadiṭṭhivasena",
  "atk-vin01a3:323_4": "diṭṭhivipatticodanā, ājīvahetu paññattānaṁ channaṁ sikkhāpadānaṁ vasena ājīvavipatticodanā veditabbā.",
  "atk-vin01a3:324_0": "Aparāpi catubbidhā hoti – vatthusandassanā, āpattisandassanā, saṁvāsapaṭikkhepo,",
  "atk-vin01a3:324_1": "sāmīcipaṭikkhepoti. Tattha vatthusandassanā nāma ‘‘tvaṁ methunaṁ dhammaṁ paṭisevittha,",
  "atk-vin01a3:324_2": "adinnaṁ ādiyittha, manussaṁ ghātayittha, abhūtaṁ ārocayitthā’’ti evaṁ pavattā. Āpattisandassanā",
  "atk-vin01a3:324_3": "nāma ‘‘tvaṁ methunadhammapārājikāpattiṁ āpanno’’ti evamādinayappavattā. Saṁvāsapaṭikkhepo",
  "atk-vin01a3:324_4": "nāma ‘‘natthi tayā saddhiṁ uposatho vā pavāraṇā vā saṅghakammaṁ vā’’ti evaṁ pavattā;",
  "atk-vin01a3:324_5": "ettāvatā pana sīsaṁ na eti, ‘‘assamaṇosi asakyaputtiyosī’’tiādivacanehi saddhiṁ ghaṭiteyeva",
  "atk-vin01a3:324_6": "sīsaṁ eti. Sāmīcipaṭikkhepo nāma abhivādana-paccuṭṭhāna-añjalikamma-bījanādikammānaṁ",
  "atk-vin01a3:324_7": "akaraṇaṁ. Taṁ paṭipāṭiyā vandanādīni karoto ekassa akatvā sesānaṁ karaṇakāle veditabbaṁ.",
  "atk-vin01a3:324_8": "Ettāvatā ca codanā nāma hoti, āpatti pana sīsaṁ na eti. ‘‘Kasmā mama vandanādīni",
  "atk-vin01a3:324_9": "na karosī’’ti pucchite pana ‘‘assamaṇosi asakyaputtiyosī’’tiādivacanehi saddhiṁ ghaṭiteyeva",
  "atk-vin01a3:324_10": "sīsaṁ eti. Yāgubhattādinā pana yaṁ icchati taṁ āpucchati, na tāvatā codanā hoti.",
  "atk-vin01a3:325_0": "Aparāpi pātimokkhaṭṭhapanakkhandhake ‘‘ekaṁ, bhikkhave, adhammikaṁ pātimokkhaṭṭhapanaṁ",
  "atk-vin01a3:325_1": "ekaṁ dhammika’’nti ādiṁ ‘‘katvā yāva dasa adhammikāni pātimokkhaṭṭhapanāni dasa dhammikānī’’ti",
  "atk-vin01a3:325_2": "(cūḷava. 387) evaṁ adhammikā pañcapaññāsa dhammikā pañcapaññāsāti dasuttarasataṁ",
  "atk-vin01a3:325_3": "codanā vuttā. Tā diṭṭhena codentassa dasuttarasataṁ, sutena codentassa dasuttarasataṁ,",
  "atk-vin01a3:325_4": "parisaṅkitena codentassa dasuttarasatanti tiṁsāni tīṇi satāni honti. Tāni kāyena",
  "atk-vin01a3:325_5": "codentassa, vācāya codentassa, kāyavācāhi codentassāti tiguṇāni katāni navutāni nava",
  "atk-vin01a3:325_6": "satāni honti. Tāni attanā codentassāpi parena codāpentassāpi tattakānevāti vīsatiūnāni",
  "atk-vin01a3:325_7": "dve sahassāni honti, puna diṭṭhādibhede samūlakāmūlakavasena anekasahassā codanā hontīti veditabbā.",
  "atk-vin01a3:326_0": "Imasmiṁ pana ṭhāne ṭhatvā aṭṭhakathāya ‘‘attādānaṁ ādātukāmena upāli bhikkhunā pañcaṅgasamannāgataṁ",
  "atk-vin01a3:326_1": "attādānaṁ ādātabba’’nti (cūḷava. 398) ca ‘‘codakena upāli bhikkhunā paraṁ codetukāmena",
  "atk-vin01a3:326_2": "pañca dhamme ajjhattaṁ paccavekkhitvā paro codetabbo’’ti (cūḷava. 399) ca evaṁ upālipañcakādīsu",
  "atk-vin01a3:326_3": "vuttāni bahūni suttāni āharitvā attādānalakkhaṇañca codakavattañca cuditakavattañca",
  "atk-vin01a3:326_4": "saṅghena kātabbakiccañca anuvijjakavattañca sabbaṁ vitthārena kathitaṁ, taṁ mayaṁ",
  "atk-vin01a3:326_5": "yathāāgataṭṭhāneyeva vaṇṇayissāma.",
  "atk-vin01a3:327_0": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe",
  "atk-vin01a3:327_1": "vatthusmiṁ cuditakacodakā vattabbā ‘‘tumhe amhākaṁ vinicchayena tuṭṭhā bhavissathā’’ti.",
  "atk-vin01a3:327_2": "Sace ‘‘bhavissāmā’’ti vadanti, saṅghena taṁ adhikaraṇaṁ sampaṭicchitabbaṁ. Atha pana",
  "atk-vin01a3:327_3": "‘‘vinicchinatha tāva, bhante, sace amhākaṁ khamissati, gaṇhissāmā’’ti vadanti. ‘‘Cetiyaṁ",
  "atk-vin01a3:327_4": "tāva vandathā’’tiādīni vatvā dīghasuttaṁ katvā vissajjitabbaṁ. Te ce cirarattaṁ kilantā",
  "atk-vin01a3:327_5": "pakkantaparisā upacchinnapakkhā hutvā puna yācanti, yāvatatiyaṁ paṭikkhipitvā yadā",
  "atk-vin01a3:327_6": "nimmadā honti tadā nesaṁ adhikaraṇaṁ vinicchinitabbaṁ. Vinicchinantehi ca sace alajjussannā",
  "atk-vin01a3:327_7": "hoti, parisā ubbāhikāya taṁ adhikaraṇaṁ vinicchinitabbaṁ. Sace bālussannā hoti parisā",
  "atk-vin01a3:327_8": "‘‘tumhākaṁ sabhāge vinayadhare pariyesathā’’ti vinayadhare pariyesāpetvā yena dhammena",
  "atk-vin01a3:327_9": "yena vinayena yena satthusāsanena taṁ adhikaraṇaṁ vūpasamati, tathā taṁ adhikaraṇaṁ vūpasametabbaṁ.",
  "atk-vin01a3:328_0": "Tattha ca ‘‘dhammo’’ti bhūtaṁ vatthu. ‘‘Vinayo’’ti codanā sāraṇā ca. ‘‘Satthusāsana’’nti",
  "atk-vin01a3:328_1": "ñattisampadā ca anusāvanasampadā ca. Tasmā codakena vatthusmiṁ ārocite cuditako pucchitabbo",
  "atk-vin01a3:328_2": "‘‘santametaṁ, no’’ti. Evaṁ vatthuṁ upaparikkhitvā bhūtena vatthunā codetvā sāretvā",
  "atk-vin01a3:328_3": "ca ñattisampadāya anusāvanasampadāya ca taṁ adhikaraṇaṁ vūpasametabbaṁ. Tatra ce",
  "atk-vin01a3:328_4": "alajjī lajjiṁ codeti, so ca alajjī bālo hoti abyatto nāssa nayo dātabbo. Evaṁ pana",
  "atk-vin01a3:328_5": "vattabbo – ‘‘kimhi naṁ codesī’’ti? Addhā so vakkhati – ‘‘kimidaṁ, bhante, kimhi naṁ",
  "atk-vin01a3:328_6": "nāmā’’ti. Tvaṁ kimhi nampi na jānāsi, na yuttaṁ tayā evarūpena bālena paraṁ codetunti",
  "atk-vin01a3:328_7": "uyyojetabbo nāssa anuyogo dātabbo. Sace pana so alajjī paṇḍito hoti byatto diṭṭhena",
  "atk-vin01a3:328_8": "vā sutena vā ajjhottharitvā sampādetuṁ sakkoti etassa anuyogaṁ datvā lajjisseva paṭiññāya kammaṁ kātabbaṁ.",
  "atk-vin01a3:329_0": "Sace lajjī alajjiṁ codeti, so ca lajjī bālo hoti abyatto, na sakkoti anuyogaṁ dātuṁ.",
  "atk-vin01a3:329_1": "Tassa nayo dātabbo – ‘‘kimhi naṁ codesi sīlavipattiyā vā ācāravipattiādīsu vā ekissā’’ti.",
  "atk-vin01a3:329_2": "Kasmā pana imasseva evaṁ nayo dātabbo, na itarassa? Nanu na yuttaṁ vinayadharānaṁ",
  "atk-vin01a3:329_3": "agatigamananti? Na yuttameva. Idaṁ pana agatigamanaṁ na hoti, dhammānuggaho nāma",
  "atk-vin01a3:329_4": "eso alajjiniggahatthāya hi lajjipaggahatthāya ca sikkhāpadaṁ paññattaṁ. Tatra alajjī",
  "atk-vin01a3:329_5": "nayaṁ labhitvā ajjhottharanto ehīti, lajjī pana nayaṁ labhitvā diṭṭhe diṭṭhasantānena,",
  "atk-vin01a3:329_6": "sute sutasantānena patiṭṭhāya kathessati, tasmā tassa dhammānuggaho vaṭṭati. Sace",
  "atk-vin01a3:329_7": "pana so lajjī paṇḍito hoti byatto, patiṭṭhāya katheti, alajjī ca ‘‘etampi natthi,",
  "atk-vin01a3:329_8": "etampi natthī’’ti paṭiññaṁ na deti, alajjissa paṭiññāya eva kātabbaṁ.",
  "atk-vin01a3:330_0": "Tadatthadīpanatthañca idaṁ vatthu veditabbaṁ. Tepiṭakacūḷābhayatthero kira lohapāsādassa",
  "atk-vin01a3:330_1": "heṭṭhā bhikkhūnaṁ vinayaṁ kathetvā sāyanhasamaye vuṭṭhāti, tassa vuṭṭhānasamaye dve",
  "atk-vin01a3:330_2": "attapaccatthikā kathaṁ pavattesuṁ. Eko ‘‘etampi natthi, etampi natthī’’ti paṭiññaṁ",
  "atk-vin01a3:330_3": "na deti. Atha appāvasese paṭhamayāme therassa tasmiṁ puggale ‘‘ayaṁ patiṭṭhāya katheti,",
  "atk-vin01a3:330_4": "ayaṁ pana paṭiññaṁ na deti, bahūni ca vatthūni osaṭāni addhā etaṁ kataṁ bhavissatī’’ti",
  "atk-vin01a3:330_5": "asuddhaladdhi uppannā. Tato bījanīdaṇḍakena pādakathalikāya saññaṁ datvā ‘‘ahaṁ āvuso",
  "atk-vin01a3:330_6": "vinicchinituṁ ananucchaviko aññena vinicchināpehī’’ti āha. Kasmā bhanteti? Thero",
  "atk-vin01a3:330_7": "tamatthaṁ ārocesi, cuditakapuggalassa kāye ḍāho uṭṭhito, tato so theraṁ vanditvā",
  "atk-vin01a3:330_8": "‘‘bhante, vinicchinituṁ anurūpena vinayadharena nāma tumhādiseneva bhavituṁ vaṭṭati.",
  "atk-vin01a3:330_9": "Codakena ca īdiseneva bhavituṁ vaṭṭatī’’ti vatvā setakāni nivāsetvā ‘‘ciraṁ kilamitattha",
  "atk-vin01a3:330_10": "mayā’’ti khamāpetvā pakkāmi.",
  "atk-vin01a3:331": "Evaṁ lajjinā codiyamāno alajjī bahūsupi vatthūsu uppannesu paṭiññaṁ na deti, so neva ‘‘suddho’’ti vattabbo na ‘‘asuddho’’ti. Jīvamatako nāma āmakapūtiko nāma cesa.",
  "atk-vin01a3:332_0": "Sace panassa aññampi tādisaṁ vatthuṁ uppajjati na vinicchinitabbaṁ . Tathā nāsitakova",
  "atk-vin01a3:332_1": "bhavissati. Sace pana alajjīyeva alajjiṁ codeti, so vattabbo ‘‘āvuso tava vacanenāyaṁ",
  "atk-vin01a3:332_2": "kiṁ sakkā vattu’’nti itarampi tatheva vatvā ubhopi ‘‘ekasambhogaparibhogā hutvā jīvathā’’ti",
  "atk-vin01a3:332_3": "vatvā uyyojetabbā, sīlatthāya tesaṁ vinicchayo na kātabbo. Pattacīvarapariveṇādiatthāya",
  "atk-vin01a3:332_4": "pana patirūpaṁ sakkhiṁ labhitvā kātabbo.",
  "atk-vin01a3:333_0": "Atha lajjī lajjiṁ codeti, vivādo ca nesaṁ kismiñcideva appamattako hoti, saññāpetvā",
  "atk-vin01a3:333_1": "‘‘mā evaṁ karothā’’ti accayaṁ desāpetvā uyyojetabbā. Atha panettha cuditakena sahasā",
  "atk-vin01a3:333_2": "viraddhaṁ hoti, ādito paṭṭhāya alajjī nāma natthi. So ca pakkhānurakkhaṇatthāya paṭiññaṁ",
  "atk-vin01a3:333_3": "na deti, ‘‘mayaṁ saddahāma, mayaṁ saddahāmā’’ti bahū uṭṭhahanti. So tesaṁ paṭiññāya",
  "atk-vin01a3:333_4": "ekavāraṁ dvevāraṁ suddho hotu. Atha pana viraddhakālato paṭṭhāya ṭhāne na tiṭṭhati,",
  "atk-vin01a3:333_5": "vinicchayo na dātabbo.",
  "atk-vin01a3:334_0": "Evaṁ yāya kāyaci codanāya vasena saṅghamajjhe osaṭe vatthusmiṁ cuditakacodakesu paṭipattiṁ",
  "atk-vin01a3:334_1": "ñatvā tassāyeva codanāya sampattivipattijānanatthaṁ ādimajjhapariyosānādīnaṁ vasena",
  "atk-vin01a3:334_2": "vinicchayo veditabbo. Seyyathidaṁ codanāya ko ādi, kiṁ majjhe, kiṁ pariyosānaṁ? Codanāya",
  "atk-vin01a3:334_3": "‘‘ahaṁ taṁ vattukāmo, karotu me āyasmā okāsa’’nti evaṁ okāsakammaṁ ādi, otiṇṇena",
  "atk-vin01a3:334_4": "vatthunā codetvā sāretvā vinicchayo majjhe, āpattiyaṁ vā anāpattiyaṁ vā patiṭṭhāpanena",
  "atk-vin01a3:334_5": "samatho pariyosānaṁ.",
  "atk-vin01a3:335_0": "Codanāya kati mūlāni, kati vatthūni, kati bhūmiyo? Codanāya dve mūlāni – samūlikā",
  "atk-vin01a3:335_1": "vā amūlikā vā; tīṇi vatthūni – diṭṭhaṁ, sutaṁ, parisaṅkitaṁ; pañca bhūmiyo – kālena",
  "atk-vin01a3:335_2": "vakkhāmi no akālena, bhūtena vakkhāmi no abhūtena, saṇhena vakkhāmi no pharusena,",
  "atk-vin01a3:335_3": "atthasaṁhitena vakkhāmi no anatthasaṁhitena, mettacitto vakkhāmi no dosantaroti.",
  "atk-vin01a3:335_4": "Imāya ca pana codanāya codakena puggalena ‘‘parisuddhakāyasamācāro nu khomhī’’tiādinā",
  "atk-vin01a3:335_5": "(cūḷava. 399) nayena upālipañcake vuttesu pannarasasu dhammesu patiṭṭhātabbaṁ, cuditakena",
  "atk-vin01a3:335_6": "dvīsu dhammesu patiṭṭhātabbaṁ sacce ca akuppe cāti.",
  "atk-vin01a3:336_0": "Appevanāma naṁ imamhā brahmacariyā cāveyyanti api eva nāma naṁ puggalaṁ imamhā seṭṭhacariyā",
  "atk-vin01a3:336_1": "cāveyyaṁ, ‘‘sādhu vatassa sacāhaṁ imaṁ puggalaṁ imamhā brahmacariyā cāveyya’’nti",
  "atk-vin01a3:336_2": "iminā adhippāyena anuddhaṁseyyāti vuttaṁhoti. Padabhājane pana ‘‘brahmacariyā cāveyya’’nti",
  "atk-vin01a3:336_3": "imasseva pariyāyamatthaṁ dassetuṁ ‘‘bhikkhubhāvā cāveyya’’ntiādi vuttaṁ.",
  "atk-vin01a3:337": "Khaṇādīni samayavevacanāni. Taṁ khaṇaṁ taṁ layaṁ taṁ muhuttaṁ vītivatteti tasmiṁ khaṇe tasmiṁ laye tasmiṁ muhutte vītivatte. Bhummappattiyā hi idaṁ upayogavacanaṁ.",
  "atk-vin01a3:338_0": "Samanuggāhiyamānaniddese yena vatthunā anuddhaṁsito hotīti catūsu pārājikavatthūsu",
  "atk-vin01a3:338_1": "yena vatthunā codakena cuditako anuddhaṁsito abhibhūto ajjhotthaṭo hoti. Tasmiṁ vatthusmiṁ",
  "atk-vin01a3:338_2": "samanuggāhiyamānoti tasmiṁ codakena vuttavatthusmiṁ so codako anuvijjakena ‘‘kiṁ",
  "atk-vin01a3:338_3": "te diṭṭhaṁ, kinti te diṭṭha’’ntiādinā nayena anuvijjiyamāno vīmaṁsiyamāno upaparikkhiyamāno.",
  "atk-vin01a3:339_0": "Asamanuggāhiyamānaniddese na kenaci vuccamānoti anuvijjakena vā aññena vā kenaci,",
  "atk-vin01a3:339_1": "atha vā diṭṭhādīsu vatthūsu kenaci avuccamāno. Etesañca dvinnaṁ mātikāpadānaṁ parato",
  "atk-vin01a3:339_2": "‘‘bhikkhu ca dosaṁ patiṭṭhātī’’tiiminā sambandho veditabbo. Idañhi vuttaṁ hoti –",
  "atk-vin01a3:339_3": "‘‘evaṁ samanuggāhiyamāno vā asamanuggāhiyamāno vā bhikkhu ca dosaṁ patiṭṭhāti paṭicca",
  "atk-vin01a3:339_4": "tiṭṭhati paṭijānāti saṅghādiseso’’ti. Idañca amūlakabhāvassa pākaṭakāladassanatthameva",
  "atk-vin01a3:339_5": "vuttaṁ. Āpattiṁ pana anuddhaṁsitakkhaṇeyeva āpajjati.",
  "atk-vin01a3:340_0": "Idāni ‘‘amūlakañceva taṁ adhikaraṇaṁ hotī’’ti ettha yasmā amūlakalakkhaṇaṁ pubbe",
  "atk-vin01a3:340_1": "vuttaṁ, tasmā taṁ avatvā apubbameva dassetuṁ ‘‘adhikaraṇaṁ nāmā’’tiādimāha. Tattha",
  "atk-vin01a3:340_2": "yasmā adhikaraṇaṁ adhikaraṇaṭṭhena ekampi vatthuvasena nānā hoti, tenassa taṁ nānattaṁ",
  "atk-vin01a3:340_3": "dassetuṁ ‘‘cattāri adhikaraṇāni vivādādhikaraṇa’’ntiādimāha. Ko pana so adhikaraṇaṭṭho,",
  "atk-vin01a3:340_4": "yenetaṁ ekaṁ hotīti? Samathehi adhikaraṇīyatā. Tasmā yaṁ adhikicca ārabbha paṭicca",
  "atk-vin01a3:340_5": "sandhāya samathā vattanti, taṁ ‘‘adhikaraṇa’’nti veditabbaṁ.",
  "atk-vin01a3:341_0": "Aṭṭhakathāsu pana vuttaṁ – ‘‘adhikaraṇanti keci gāhaṁ vadanti, keci cetanaṁ, keci",
  "atk-vin01a3:341_1": "akkhantiṁ keci vohāraṁ, keci paṇṇatti’’nti. Puna evaṁ vicāritaṁ ‘‘yadi gāho adhikaraṇaṁ",
  "atk-vin01a3:341_2": "nāma, eko attādānaṁ gahetvā sabhāgena bhikkhunā saddhiṁ mantayamāno tattha ādīnavaṁ",
  "atk-vin01a3:341_3": "disvā puna cajati, tassa taṁ adhikaraṇaṁ samathappattaṁ bhavissati. Yadi cetanā adhikaraṇaṁ,",
  "atk-vin01a3:341_4": "‘‘idaṁ attādānaṁ gaṇhāmī’’ti uppannā cetanā nirujjhati. Yadi akkhanti adhikaraṇaṁ,",
  "atk-vin01a3:341_5": "akkhantiyā attādānaṁ gahetvāpi aparabhāge vinicchayaṁ alabhamāno vā khamāpito vā",
  "atk-vin01a3:341_6": "cajati. Yadi vohāro adhikaraṇaṁ, kathento āhiṇḍitvā aparabhāge tuṇhī hoti niravo,",
  "atk-vin01a3:341_7": "evamassa taṁ adhikaraṇaṁ samathappattaṁ bhavissati, tasmā paṇṇatti adhikaraṇanti.",
  "atk-vin01a3:342_0": "Taṁ panetaṁ ‘‘methunadhammapārājikāpatti methunadhammapārājikāpattiyā tabbhāgiyā…pe…",
  "atk-vin01a3:342_1": "evaṁ āpattādhikaraṇaṁ āpattādhikaraṇassa tabbhāgiyanti ca vivādādhikaraṇaṁ siyā kusalaṁ",
  "atk-vin01a3:342_2": "siyā akusalaṁ siyā abyākata’’nti ca evamādīhi virujjhati. Na hi te paṇṇattiyā kusalādibhāvaṁ",
  "atk-vin01a3:342_3": "icchanti, na ca ‘‘amūlakena pārājikena dhammenā’’ti ettha āgato pārājikadhammo paṇṇatti",
  "atk-vin01a3:342_4": "nāma hoti. Kasmā? Accantaakusalattā. Vuttampi hetaṁ – ‘‘āpattādhikaraṇaṁ siyā akusalaṁ",
  "atk-vin01a3:342_5": "siyā abyākata’’nti (pari. 303).",
  "atk-vin01a3:343_0": "Yañcetaṁ ‘‘amūlakena pārājikenā’’ti ettha amūlakaṁ pārājikaṁ niddiṭṭhaṁ, tassevāyaṁ",
  "atk-vin01a3:343_1": "‘‘amūlakañceva taṁ adhikaraṇaṁ hotī’’ti paṭiniddeso, na paṇṇattiyā na hi aññaṁ niddisitvā",
  "atk-vin01a3:343_2": "aññaṁ paṭiniddisati. Yasmā pana yāya paṇṇattiyā yena abhilāpena codakena so puggalo",
  "atk-vin01a3:343_3": "pārājikaṁ dhammaṁ ajjhāpannoti paññatto, pārājikasaṅkhātassa adhikaraṇassa amūlakattā",
  "atk-vin01a3:343_4": "sāpi paññatti amūlikā hoti, adhikaraṇe pavattattā ca adhikaraṇaṁ. Tasmā iminā pariyāyena",
  "atk-vin01a3:343_5": "paṇṇatti ‘‘adhikaraṇa’’nti yujjeyya, yasmā vā yaṁ amūlakaṁ nāma adhikaraṇaṁ taṁ sabhāvato",
  "atk-vin01a3:343_6": "natthi, paññattimattameva atthi. Tasmāpi paṇṇatti adhikaraṇanti yujjeyya. Tañca kho",
  "atk-vin01a3:343_7": "idheva na sabbattha. Na hi vivādādīnaṁ paṇṇatti adhikaraṇaṁ. Adhikaraṇaṭṭho pana",
  "atk-vin01a3:343_8": "tesaṁ pubbe vuttasamathehi adhikaraṇīyatā. Iti iminā adhikaraṇaṭṭhena idhekacco vivādo",
  "atk-vin01a3:343_9": "vivādo ceva adhikaraṇañcāti vivādādhikaraṇaṁ. Esa nayo sesesu .",
  "atk-vin01a3:344_0": "Tattha ‘‘idha bhikkhū vivadanti dhammoti vā adhammoti vā’’ti evaṁ aṭṭhārasa bhedakaravatthūni",
  "atk-vin01a3:344_1": "nissāya uppanno vivādo vivādādhikaraṇaṁ. ‘‘Idha bhikkhū bhikkhuṁ anuvadanti sīlavipattiyā",
  "atk-vin01a3:344_2": "vā’’ti evaṁ catasso vipattiyo nissāya uppanno anuvādo anuvādādhikaraṇaṁ. ‘‘Pañcapi",
  "atk-vin01a3:344_3": "āpattikkhandhā āpattādhikaraṇaṁ, sattapi āpattikkhandhā āpattādhikaraṇa’’nti evaṁ",
  "atk-vin01a3:344_4": "āpattiyeva āpattādhikaraṇaṁ. ‘‘Yā saṅghassa kiccayatā karaṇīyatā apalokanakammaṁ",
  "atk-vin01a3:344_5": "ñattikammaṁ ñattidutiyakammaṁ ñatticatutthakamma’’nti (cūḷava. 215) evaṁ catubbidhaṁ",
  "atk-vin01a3:344_6": "saṅghakiccaṁ kiccādhikaraṇanti veditabbaṁ.",
  "atk-vin01a3:345_0": "Imasmiṁ panatthe pārājikāpattisaṅkhātaṁ āpattādhikaraṇameva adhippetaṁ. Sesāni atthuddhāravasena",
  "atk-vin01a3:345_1": "vuttāni, ettakā hi adhikaraṇasaddassa atthā. Tesu pārājikameva idha adhippetaṁ. Taṁ",
  "atk-vin01a3:345_2": "diṭṭhādīhi mūlehi amūlakañceva adhikaraṇaṁ hoti. Ayañca bhikkhu dosaṁ patiṭṭhāti,",
  "atk-vin01a3:345_3": "paṭicca tiṭṭhati ‘‘tucchakaṁ mayā bhaṇita’’ntiādīni vadanto paṭijānāti. Tassa bhikkhuno",
  "atk-vin01a3:345_4": "anuddhaṁsitakkhaṇeyeva saṅghādisesoti ayaṁ tāvassa sapadānukkamaniddesassa sikkhāpadassa attho.",
  "atk-vin01a3:346_0": "387. Idāni yāni tāni saṅkhepato diṭṭhādīni codanāvatthūni vuttāni, tesaṁ vasena vitthārato",
  "atk-vin01a3:346_1": "āpattiṁ ropetvā dassento ‘‘adiṭṭhassa hotī’’tiādimāha. Tattha adiṭṭhassa hotīti adiṭṭho",
  "atk-vin01a3:346_2": "assa hoti. Etena codakena adiṭṭho hoti, so puggalo pārājikaṁ dhammaṁ ajjhāpajjantoti",
  "atk-vin01a3:346_3": "attho. Esa nayo asutassa hotītiādīsupi.",
  "atk-vin01a3:347_0": "Diṭṭho mayāti diṭṭhosi mayāti vuttaṁ hoti. Esa nayo suto mayātiādīsupi. Sesaṁ adiṭṭhamūlake",
  "atk-vin01a3:347_1": "uttānatthameva. Diṭṭhamūlake pana tañce codeti ‘‘suto mayā’’ti evaṁ vuttānaṁ suttādīnaṁ",
  "atk-vin01a3:347_2": "ābhāvena amūlakattaṁ veditabbaṁ.",
  "atk-vin01a3:348_0": "Sabbasmiṁyeva ca imasmiṁ codakavāre yathā idhāgatesu ‘‘pārājikaṁ dhammaṁ ajjhāpannosi,",
  "atk-vin01a3:348_1": "assamaṇosi, asakyaputtiyosī’’ti imesu vacanesu ekekassa vasena vācāya vācāya saṅghādiseso",
  "atk-vin01a3:348_2": "hoti, evaṁ aññatra āgatesu ‘‘dussīlo, pāpadhammo, asucisaṅkassarasamācāro, paṭicchannakammanto",
  "atk-vin01a3:348_3": ", assamaṇo samaṇapaṭiñño, abrahmacārī brahmacāripaṭiñño, antopūti, avassuto, kasambujāto’’ti",
  "atk-vin01a3:348_4": "imesupi vacanesu ekekassa vasena vācāya vācāya saṅghādiseso hotiyeva.",
  "atk-vin01a3:349_0": "‘‘Natthi tayā saddhiṁ uposatho vā pavāraṇā vā saṅghakammaṁ vā’’ti imāni pana suddhāni",
  "atk-vin01a3:349_1": "sīsaṁ na enti, ‘‘dussīlosi natthi tayā saddhiṁ uposatho vā’’ti evaṁ dussīlādipadesu",
  "atk-vin01a3:349_2": "pana ‘‘pārājikaṁ dhammaṁ ajjhāpannosī’’tiādipadesu vā yena kenaci saddhiṁ ghaṭitāneva",
  "atk-vin01a3:349_3": "sīsaṁ enti, saṅghādisesakarāni honti.",
  "atk-vin01a3:350_0": "Mahāpadumatthero panāha – ‘‘na kevalaṁ idha pāḷiyaṁ anāgatāni ‘dussīlo pāpadhammo’tiādipadāneva",
  "atk-vin01a3:350_1": "sīsaṁ enti, ‘koṇṭhosi mahāsāmaṇerosi, mahāupāsakosi, jeṭṭhabbatikosi, nigaṇṭhosi,",
  "atk-vin01a3:350_2": "ājīvakosi, tāpasosi, paribbājakosi, paṇḍakosi, theyyasaṁvāsakosi, titthiyapakkantakosi,",
  "atk-vin01a3:350_3": "tiracchānagatosi, mātughātakosi, pitughātakosi, arahantaghātakosi, saṅghabhedakosi,",
  "atk-vin01a3:350_4": "lohituppādakosi, bhikkhunīdūsakosi, ubhatobyañjanakaosī’ti imānipi sīsaṁ entiyevā’’ti.",
  "atk-vin01a3:350_5": "Mahāpadumattheroyeva ca ‘‘diṭṭhe vematikotiādīsu yadaggena vematiko tadaggena no",
  "atk-vin01a3:350_6": "kappeti, yadaggena no kappeti tadaggena nassarati, yadaggena nassarati tadaggena",
  "atk-vin01a3:350_7": "pamuṭṭho hotī’’ti vadati.",
  "atk-vin01a3:351_0": "Mahāsumatthero pana ekekaṁ dvidhā bhinditvā catunnampi pāṭekkaṁ nayaṁ dasseti. Kathaṁ?",
  "atk-vin01a3:351_1": "Diṭṭhe vematikoti ayaṁ tāva dassane vā vematiko hoti puggale vā, tattha ‘‘diṭṭho",
  "atk-vin01a3:351_2": "nukho mayā na diṭṭho’’ti evaṁ dassane vematiko hoti. ‘‘Ayaṁ nukho mayā diṭṭho añño’’ti",
  "atk-vin01a3:351_3": "evaṁ puggale vematiko hoti. Evaṁ dassanaṁ vā no kappeti puggalaṁ vā, dassanaṁ vā",
  "atk-vin01a3:351_4": "nassarati puggalaṁ vā, dassanaṁ vā pamuṭṭho hoti puggalaṁ vā. Ettha ca vematikoti",
  "atk-vin01a3:351_5": "vimatijāto. No kappetīti na saddahati. Nassaratīti asāriyamāno nassarati. Yadā pana",
  "atk-vin01a3:351_6": "taṁ ‘‘asukasmiṁ nāma bhante ṭhāne asukasmiṁ nāma kāle’’ti sārenti tadā sarati. Pamuṭṭhoti",
  "atk-vin01a3:351_7": "yo tehi tehi upāyehi sāriyamānopi nassaratiyevāti . Etenevupāyena codāpakavāropi",
  "atk-vin01a3:351_8": "veditabbo, kevalañhi tattha ‘‘mayā’’ti parihīnaṁ, sesaṁ codakavārasadisameva.",
  "atk-vin01a3:352_0": "389. Tato paraṁ āpattibhedaṁ anāpattibhedañca dassetuṁ ‘‘asuddhe suddhadiṭṭhī’’tiādikaṁ",
  "atk-vin01a3:352_1": "catukkaṁ ṭhapetvā ekamekaṁ padaṁ catūhi catūhi bhedehi niddiṭṭhaṁ, taṁ sabbaṁ pāḷinayeneva",
  "atk-vin01a3:352_2": "sakkā jānituṁ. Kevalaṁ hetthādhippāyabhedo veditabbo. Ayañhi adhippāyo nāma – cāvanādhippāyo,",
  "atk-vin01a3:352_3": "akkosādhippāyo, kammādhippāyo, vuṭṭhānādhippāyo, uposathapavāraṇaṭṭhapanādhippāyo,",
  "atk-vin01a3:352_4": "anuvijjanādhippāyo, dhammakathādhippāyoti anekavidho. Tattha purimesu catūsu adhippāyesu",
  "atk-vin01a3:352_5": "okāsaṁ akārāpentassa dukkaṭaṁ. Okāsaṁ kārāpetvāpi ca sammukhā amūlakena pārājikena",
  "atk-vin01a3:352_6": "anuddhaṁsentassa saṅghādiseso. Amūlakena saṅghādisesena anuddhaṁsentassa pācittiyaṁ.",
  "atk-vin01a3:352_7": "Ācāravipattiyā anuddhaṁsentassa dukkaṭaṁ. Akkosādhippāyena vadantassa pācittiyaṁ.",
  "atk-vin01a3:352_8": "Asammukhā pana sattahipi āpattikkhandhehi vadantassa dukkaṭaṁ. Asammukhā eva sattavidhampi",
  "atk-vin01a3:352_9": "kammaṁ karontassa dukkaṭameva.",
  "atk-vin01a3:353_0": "Kurundiyaṁ pana ‘‘vuṭṭhānādhippāyena ‘tvaṁ imaṁ nāma āpattiṁ āpanno taṁ paṭikarohī’ti",
  "atk-vin01a3:353_1": "vadantassa okāsakiccaṁ natthī’’ti vuttaṁ. Sabbattheva pana ‘‘uposathapavāraṇaṁ ṭhapentassa",
  "atk-vin01a3:353_2": "okāsakammaṁ natthī’’ti vuttaṁ. Ṭhapanakkhettaṁ pana jānitabbaṁ. ‘‘Suṇātu me bhante",
  "atk-vin01a3:353_3": "saṅgho ajjuposatho pannaraso yadi saṅghassa pattakallaṁ saṅgho uposathaṁ kareyya’’ti",
  "atk-vin01a3:353_4": "etasmiñhi re-kāre anatikkanteyeva ṭhapetuṁ labbhati. Tato paraṁ pana yya-kāre patte",
  "atk-vin01a3:353_5": "na labbhati. Esa nayo pavāraṇāya. Anuvijjakassāpi osaṭe vatthusmiṁ ‘‘atthetaṁ tavā’’ti",
  "atk-vin01a3:353_6": "anuvijjanādhippāyena vadantassa okāsakammaṁ natthi.",
  "atk-vin01a3:354_0": "Dhammakathikassāpi dhammāsane nisīditvā ‘‘yo idañcidañca karoti, ayaṁ bhikkhu assamaṇo’’tiādinā",
  "atk-vin01a3:354_1": "nayena anodissa dhammaṁ kathentassa okāsakammaṁ natthi. Sace pana odissa niyametvā",
  "atk-vin01a3:354_2": "‘‘asuko ca asuko ca assamaṇo anupāsako’’ti katheti, dhammāsanato orohitvā āpattiṁ",
  "atk-vin01a3:354_3": "desetvā gantabbaṁ. Yaṁ pana tattha tattha ‘‘anokāsaṁ kārāpetvā’’ti vuttaṁ tassa okāsaṁ",
  "atk-vin01a3:354_4": "akārāpetvāti evamattho veditabbo, na hi koci anokāso nāma atthi, yamokāsaṁ kārāpetvā",
  "atk-vin01a3:354_5": "āpattiṁ āpajjati, okāsaṁ pana akārāpetvā āpajjatīti. Sesaṁ uttānameva.",
  "atk-vin01a3:355_0": "Samuṭṭhānādīsu tisamuṭṭhānaṁ – kāyacittato, vācācittato, kāyavācācittato ca samuṭṭhāti.",
  "atk-vin01a3:355_1": "Kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin01a3:356": "Paṭhamaduṭṭhadosasikkhāpadavaṇṇanā niṭṭhitā.",
  "atk-vin01a3:357": "9. Dutiyaduṭṭhadosasikkhāpadavaṇṇanā",
  "atk-vin01a3:358_0": "391.Tena samayena buddho bhagavāti dutiyaduṭṭhadosasikkhāpadaṁ. Tattha handa mayaṁ",
  "atk-vin01a3:358_1": "āvuso imaṁ chagalakaṁ dabbaṁ mallaputtaṁ nāma karomāti te kira paṭhamavatthusmiṁ",
  "atk-vin01a3:358_2": "attano manorathaṁ sampādetuṁ asakkontā laddhaniggahā vighātappattā ‘‘idāni jānissāmā’’ti",
  "atk-vin01a3:358_3": "tādisaṁ vatthuṁ pariyesamānā vicaranti. Athekadivasaṁ disvā tuṭṭhā aññamaññaṁ oloketvā",
  "atk-vin01a3:358_4": "evamāhaṁsu – ‘‘handa mayaṁ, āvuso, imaṁ chagalakaṁ dabbaṁ mallaputtaṁ nāma karomā’’ti,",
  "atk-vin01a3:358_5": "‘‘dabbo mallaputto nāmāya’’nti evamassa nāmaṁ karomāti vuttaṁ hoti. Esa nayo mettiyaṁ",
  "atk-vin01a3:358_6": "nāma bhikkhuninti etthāpi.",
  "atk-vin01a3:359_0": "Te bhikkhū mettiyabhumajake bhikkhū anuyuñjiṁsūti evaṁ anuyuñjiṁsu –‘‘āvuso, kuhiṁ",
  "atk-vin01a3:359_1": "tumhehi dabbo mallaputto mettiyāya bhikkhuniyā saddhiṁ diṭṭho’’ti? ‘‘Gijjhakūṭapabbatapāde’’ti.",
  "atk-vin01a3:359_2": "‘‘Kāya velāya’’ti? ‘‘Bhikkhācāragamanavelāyā’’ti. Āvuso dabba ime evaṁ vadanti –",
  "atk-vin01a3:359_3": "‘‘tvaṁ tadā kuhi’’nti? ‘‘Veḷuvane bhattāni uddisāmī’’ti. ‘‘Tava tāya velāya veḷuvane",
  "atk-vin01a3:359_4": "atthibhāvaṁ ko jānātī’’ti? ‘‘Bhikkhusaṅgho, bhante’’ti. Te saṅghaṁ pucchiṁsu – ‘‘jānātha",
  "atk-vin01a3:359_5": "tumhe tāya velāya imassa veḷuvane atthibhāva’’nti. ‘‘Āma, āvuso, jānāma, thero sammutiladdhadivasato",
  "atk-vin01a3:359_6": "paṭṭhāya veḷuvaneyevā’’ti. Tato mettiyabhumajake āhaṁsu – ‘‘āvuso, tumhākaṁ kathā",
  "atk-vin01a3:359_7": "na sameti, kacci no lesaṁ oḍḍetvā vadathā’’ti. Evaṁ te tehi bhikkhūhi anuyuñjiyamānā",
  "atk-vin01a3:359_8": "āma āvusoti vatvā etamatthaṁ ārocesuṁ.",
  "atk-vin01a3:360_0": "Kiṁpana tumhe, āvuso, āyasmantaṁ dabbaṁ mallaputtaṁ aññabhāgiyassa adhikaraṇassāti",
  "atk-vin01a3:360_1": "ettha aññabhāgassa idaṁ, aññabhāgo vā assa atthīti aññabhāgiyaṁ. Adhikaraṇanti ādhāro",
  "atk-vin01a3:360_2": "veditabbo, vatthu adhiṭṭhānanti vuttaṁ hoti. Yo hi so ‘‘dabbo mallaputto nāmā’’ti",
  "atk-vin01a3:360_3": "chagalako vutto, so yvāyaṁ āyasmato dabbassa mallaputtassa bhāgo koṭṭhāso pakkho",
  "atk-vin01a3:360_4": "manussajāti ceva bhikkhubhāvo ca tato aññassa bhāgassa koṭṭhāsassa pakkhassa hoti",
  "atk-vin01a3:360_5": "tiracchānajātiyā ceva chagalakabhāvassa ca so vā aññabhāgo assa atthīti tasmā aññabhāgiyasaṅkhyaṁ",
  "atk-vin01a3:360_6": "labhati. Yasmā ca tesaṁ ‘‘imaṁ mayaṁ dabbaṁ mallaputtaṁ nāma karomā’’ti vadantānaṁ",
  "atk-vin01a3:360_7": "tassā nāmakaraṇasaññāya ādhāro vatthu adhiṭṭhānaṁ, tasmā adhikaraṇanti veditabbo.",
  "atk-vin01a3:360_8": "Tañhi sandhāya ‘‘te bhikkhū aññabhāgiyassa adhikaraṇassā’’ti āhaṁsu, na vivādādhikaraṇādīsu",
  "atk-vin01a3:360_9": "aññataraṁ. Kasmā? Asambhavato. Na hi te catunnaṁ adhikaraṇānaṁ kassaci aññabhāgiyassa",
  "atk-vin01a3:360_10": "adhikaraṇassa kañcidesaṁ lesamattaṁ upādiyiṁsu. Na ca catunnaṁ adhikaraṇānaṁ leso",
  "atk-vin01a3:360_11": "nāma atthi. Jātilesādayo hi puggalānaṁyeva lesā vuttā, na vivādādhikaraṇādīnaṁ. Idañca",
  "atk-vin01a3:360_12": "‘‘dabbo mallaputto’’ti nāmaṁ tassa aññabhāgiyādhikaraṇabhāve ṭhitassa chagalakassa",
  "atk-vin01a3:360_13": "koci deso hoti theraṁ amūlakena pārājikena anuddhaṁsetuṁ lesamatto.",
  "atk-vin01a3:361_0": "Ettha ca dissati apadissati assa ayanti voharīyatīti deso. Jātiādīsu aññatarakoṭṭhāsassetaṁ",
  "atk-vin01a3:361_1": "adhivacanaṁ. Aññampi vatthuṁ lissati silissati vohāramatteneva īsakaṁ allīyatīti",
  "atk-vin01a3:361_2": "leso. Jātiādīnaṁyeva aññatarakoṭṭhāsassetaṁ adhivacanaṁ. Tato paraṁ uttānatthameva.",
  "atk-vin01a3:361_3": "Sikkhāpadapaññattiyampi ayamevattho. Padabhājane pana yassa aññabhāgiyassa adhikaraṇassa",
  "atk-vin01a3:361_4": "kiñcidesaṁ lesamattaṁ upādāya pārājikena dhammena anuddhaṁseyya , taṁ yasmā aṭṭhuppattivaseneva",
  "atk-vin01a3:361_5": "āvibhūtaṁ, tasmā na vibhattanti veditabbaṁ.",
  "atk-vin01a3:362_0": "393. Yāni pana adhikaraṇanti vacanasāmaññato atthuddhāravasena pavattāni cattāri",
  "atk-vin01a3:362_1": "adhikaraṇāni, tesaṁ aññabhāgiyatā ca tabbhāgiyatā ca yasmā apākaṭā jānitabbā ca vinayadharehi,",
  "atk-vin01a3:362_2": "tasmā vacanasāmaññato laddhaṁ adhikaraṇaṁ nissāya taṁ āvikaronto ‘‘aññabhāgiyassa",
  "atk-vin01a3:362_3": "adhikaraṇassāti āpattaññabhāgiyaṁ vā hoti adhikaraṇaññabhāgiyaṁ vā’’tiādimāha. Yā",
  "atk-vin01a3:362_4": "ca sā avasāne āpattaññabhāgiyassa adhikaraṇassa vasena codanā vuttā, tampi dassetuṁ",
  "atk-vin01a3:362_5": "ayaṁ sabbādhikaraṇānaṁ tabbhāgiyaaññabhāgiyatā samāhaṭāti veditabbā.",
  "atk-vin01a3:363_0": "Tattha ca āpattaññabhāgiyaṁ vāti paṭhamaṁ uddiṭṭhattā ‘‘kathañca āpatti āpattiyā",
  "atk-vin01a3:363_1": "aññabhāgiyā hotī’’ti niddese ārabhitabbe yasmā āpattādhikaraṇassa tabbhāgiyavicāraṇāyaṁyeva",
  "atk-vin01a3:363_2": "ayamattho āgamissati, tasmā evaṁ anārabhitvā ‘‘kathañca adhikaraṇaṁ adhikaraṇassa",
  "atk-vin01a3:363_3": "aññabhāgiya’’nti pacchimapadaṁyeva gahetvā niddeso āraddhoti veditabbo.",
  "atk-vin01a3:364_0": "Tattha aññabhāgiyavāro uttānatthoyeva. Ekamekañhi adhikaraṇaṁ itaresaṁ tiṇṇaṁ tiṇṇaṁ",
  "atk-vin01a3:364_1": "aññabhāgiyaṁ aññapakkhiyaṁ aññakoṭṭhāsiyaṁ hoti, vatthuvisabhāgattā, tabbhāgiyavāre",
  "atk-vin01a3:364_2": "pana vivādādhikaraṇaṁ vivādādhikaraṇassa tabbhāgiyaṁ tappakkhiyaṁ taṁkoṭṭhāsiyaṁ",
  "atk-vin01a3:364_3": "vatthusabhāgattā, tathā anuvādādhikaraṇaṁ anuvādādhikaraṇassa. Kathaṁ? Buddhakālato",
  "atk-vin01a3:364_4": "paṭṭhāya hi aṭṭhārasa bhedakaravatthūni nissāya uppannavivādo ca idāni uppajjanakavivādo",
  "atk-vin01a3:364_5": "ca vatthusabhāgatāya ekaṁ vivādādhikaraṇameva hoti, tathā buddhakālato paṭṭhāya catasso",
  "atk-vin01a3:364_6": "vipattiyo nissāya uppannaanuvādo ca idāni uppajjanakaanuvādo ca vatthusabhāgatāya",
  "atk-vin01a3:364_7": "ekaṁ anuvādādhikaraṇameva hoti. Yasmā pana āpattādhikaraṇaṁ āpattādhikaraṇassa sabhāgavisabhāgavatthuto",
  "atk-vin01a3:364_8": "sabhāgasarikkhāsarikkhato ca ekaṁsena tabbhāgiyaṁ na hoti, tasmā āpattādhikaraṇaṁ",
  "atk-vin01a3:364_9": "āpattādhikaraṇassa siyā tabbhāgiyaṁ siyā aññabhāgiyanti vuttaṁ. Tattha ādito paṭṭhāya",
  "atk-vin01a3:364_10": "aññabhāgiyassa paṭhamaṁ niddiṭṭhattā idhāpi aññabhāgiyameva paṭhamaṁ niddiṭṭhaṁ,",
  "atk-vin01a3:364_11": "tattha aññabhāgiyattañca parato tabbhāgiyattañca vuttanayeneva veditabbaṁ.",
  "atk-vin01a3:365_0": "Kiccādhikaraṇaṁkiccādhikaraṇassa tabbhāgiyanti ettha pana buddhakālato paṭṭhāya cattāri",
  "atk-vin01a3:365_1": "saṅghakammāni nissāya uppannaṁ adhikaraṇañca idāni cattāri saṅghakammāni nissāya",
  "atk-vin01a3:365_2": "uppajjanakaṁ adhikaraṇañca sabhāgatāya sarikkhatāya ca ekaṁ kiccādhikaraṇameva hoti.",
  "atk-vin01a3:365_3": "Kiṁ pana saṅghakammāni nissāya uppannaṁ adhikaraṇaṁ kiccādhikaraṇaṁ, udāhu saṅghakammānamevetaṁ",
  "atk-vin01a3:365_4": "adhivacananti? Saṅghakammānamevetaṁ adhivacanaṁ. Evaṁ santepi saṅghakammaṁ nāma ‘‘idañcidañca",
  "atk-vin01a3:365_5": "evaṁ kattabba’’nti yaṁ kammalakkhaṇaṁ manasikaroti taṁ nissāya uppajjanato purimaṁ",
  "atk-vin01a3:365_6": "purimaṁ saṅghakammaṁ nissāya uppajjanato ca saṅghakammāni nissāya uppannaṁ adhikaraṇaṁ",
  "atk-vin01a3:365_7": "kiccādhikaraṇanti vuttaṁ.",
  "atk-vin01a3:366_0": "394.Kiñci desaṁ lesamattaṁ upādāyāti ettha pana yasmā desoti vā lesamattoti vā pubbe",
  "atk-vin01a3:366_1": "vuttanayeneva byañjanato nānaṁ atthato ekaṁ, tasmā ‘‘leso nāma dasa lesā jātileso",
  "atk-vin01a3:366_2": "nāmaleso’’tiādimāha. Tattha jātiyeva jātileso. Esa nayo sesesu.",
  "atk-vin01a3:367_0": "395. Idāni tameva lesaṁ vitthārato dassetuṁ yathā taṁ upādāya anuddhaṁsanā hoti tathā",
  "atk-vin01a3:367_1": "savatthukaṁ katvā dassento ‘‘jātileso nāma khattiyo diṭṭho hotī’’tiādimāha. Tattha",
  "atk-vin01a3:367_2": "khattiyo diṭṭho hotīti añño koci khattiyajātiyo iminā codakena diṭṭho hoti. Pārājikaṁ",
  "atk-vin01a3:367_3": "dhammaṁ ajjhāpajjantoti methunadhammādīsu aññataraṁ āpajjanto. Aññaṁ khattiyaṁ passitvācodetīti",
  "atk-vin01a3:367_4": "atha so aññaṁ attano veriṁ khattiyajātiyaṁ bhikkhuṁ passitvā taṁ khattiyajātilesaṁ",
  "atk-vin01a3:367_5": "gahetvā evaṁ codeti ‘‘khattiyo mayā diṭṭho pārājikaṁ dhammaṁ ajjhāpajjanto, tvaṁ",
  "atk-vin01a3:367_6": "khattiyo, pārājikaṁ dhammaṁ ajjhāpannosī’’ atha vā ‘‘tvaṁ so khattiyo, na añño, pārājikaṁ",
  "atk-vin01a3:367_7": "dhammaṁ ajjhāpannosi, assamaṇosi asakyaputtiyosi natthi tayā saddhiṁ uposatho vā",
  "atk-vin01a3:367_8": "pavāraṇā vā saṅghakammaṁ vā’’ti, āpatti vācāya vācāya saṅghādisesassa. Ettha ca tesaṁ",
  "atk-vin01a3:367_9": "khattiyānaṁ aññamaññaṁ asadisassa tassa tassa dīghādino vā diṭṭhādino vā vasena aññabhāgiyatā",
  "atk-vin01a3:367_10": "khattiyajātipaññattiyā ādhāravasena adhikaraṇatā ca veditabbā, etenupāyena sabbapadesu yojanā veditabbā.",
  "atk-vin01a3:368": "400. Pattalesaniddese ca sāṭakapattoti lohapattasadiso susaṇṭhāno succhavi siniddho bhamaravaṇṇo mattikāpatto vuccati. Sumbhakapattoti pakatimattikāpatto.",
  "atk-vin01a3:369_0": "406. Yasmā pana āpattilesassa ekapadeneva saṅkhepato niddeso vutto, tasmā vitthāratopi",
  "atk-vin01a3:369_1": "taṁ dassetuṁ ‘‘bhikkhu saṅghādisesaṁ ajjhāpajjanto diṭṭho hotī’’tiādi vuttaṁ. Kasmā",
  "atk-vin01a3:369_2": "panassa tattheva niddesaṁ avatvā idha visuṁ vuttoti? Sesaniddesehi asabhāgattā. Sesaniddesā",
  "atk-vin01a3:369_3": "hi aññaṁ disvā aññassa codanāvasena vuttā. Ayaṁ pana ekameva aññaṁ āpattiṁ āpajjantaṁ",
  "atk-vin01a3:369_4": "disvā aññāya āpattiyā codanāvasena vutto. Yadi evaṁ kathaṁ aññabhāgiyaṁ adhikaraṇaṁ",
  "atk-vin01a3:369_5": "hotīti? Āpattiyā. Teneva vuttaṁ – ‘‘evampi āpattaññabhāgiyañca hoti leso ca upādinno’’ti.",
  "atk-vin01a3:369_6": "Yañhi so saṅghādisesaṁ āpanno taṁ pārājikassa aññabhāgiyaṁ adhikaraṇaṁ. Tassa pana",
  "atk-vin01a3:369_7": "aññabhāgiyassa adhikaraṇassa leso nāma yo so sabbakhattiyānaṁ sādhāraṇo khattiyabhāvo",
  "atk-vin01a3:369_8": "viya sabbāpattīnaṁ sādhāraṇo āpattibhāvo. Etenupāyena sesāpattimūlakanayo codāpakavāro ca veditabbo.",
  "atk-vin01a3:370_0": "408.Anāpatti tathāsaññī codeti vā codāpeti vāti ‘‘pārājikaṁyeva ayaṁ āpanno’’ti yo",
  "atk-vin01a3:370_1": "evaṁ tathāsaññī codeti vā codāpeti vā tassa anāpatti. Sesaṁ sabbattha uttānameva.",
  "atk-vin01a3:370_2": "Samuṭṭhānādīnipi paṭhamaduṭṭhadosasadisānevāti.",
  "atk-vin01a3:371": "Dutiyaduṭṭhadosasikkhāpadavaṇṇanā niṭṭhitā.",
  "atk-vin01a3:372": "10. Paṭhamasaṅghabhedasikkhāpadavaṇṇanā",
  "atk-vin01a3:373_0": "409.Tenasamayena buddho bhagavāti saṅghabhedasikkhāpadaṁ. Tattha atha kho devadattotiādīsu",
  "atk-vin01a3:373_1": "yo ca devadatto, yathā ca pabbajito, yena ca kāraṇena kokālikādayo upasaṅkamitvā",
  "atk-vin01a3:373_2": "‘‘etha mayaṁ āvuso samaṇassa gotamassa saṅghabhedaṁ karissāma cakkabheda’’nti āha.",
  "atk-vin01a3:373_3": "Taṁ sabbaṁ saṅghabhedakkhandhake (cūḷava. 343) āgatameva. Pañcavatthuyācanā pana",
  "atk-vin01a3:373_4": "kiñcāpi tattheva āgamissati. Atha kho idhāpi āgatattā yadettha vattabbaṁ, taṁ vatvāva gamissāma.",
  "atk-vin01a3:374_0": "Sādhu bhanteti āyācanā. Bhikkhū yāvajīvaṁ āraññikā assūti āraññikadhutaṅgaṁ samādāya",
  "atk-vin01a3:374_1": "sabbepi bhikkhū yāva jīvanti tāva āraññikā hontu , araññeyeva vasantu. Yo gāmantaṁ",
  "atk-vin01a3:374_2": "osareyya vajjaṁ naṁ phuseyyāti yo ekabhikkhupi araññaṁ pahāya nivāsatthāya gāmantaṁ",
  "atk-vin01a3:374_3": "osareyya, vajjaṁ taṁ phuseyya naṁ bhikkhuṁ doso phusatu, āpattiyā naṁ bhagavā kāretū’’ti",
  "atk-vin01a3:374_4": "adhippāyena vadati. Esa nayo sesavatthūsupi.",
  "atk-vin01a3:375": "410.Janaṁ saññāpessāmāti janaṁ amhākaṁ appicchatādibhāvaṁ jānāpessāma, atha vā paritosessāma pasādessāmāti vuttaṁ hoti.",
  "atk-vin01a3:376_0": "Imāni pana pañca vatthūni yācato devadattassa vacanaṁ sutvāva aññāsi bhagavā ‘‘saṅghabhedatthiko",
  "atk-vin01a3:376_1": "hutvā ayaṁ yācatī’’ti. Yasmā pana tāni anujāniyamānāni bahūnaṁ kulaputtānaṁ maggantarāyāya",
  "atk-vin01a3:376_2": "saṁvattanti, tasmā bhagavā ‘‘alaṁ devadattā’’ti paṭikkhipitvā ‘‘yo icchati āraññiko hotū’’tiādimāha.",
  "atk-vin01a3:377_0": "Ettha pana bhagavato adhippāyaṁ viditvā kulaputtena attano patirūpaṁ veditabbaṁ.",
  "atk-vin01a3:377_1": "Ayañhettha bhagavato adhippāyo – ‘‘eko bhikkhu mahajjhāsayo hoti mahussāho, sakkoti",
  "atk-vin01a3:377_2": "gāmantasenāsanaṁ paṭikkhipitvā araññe viharanto dukkhassantaṁ kātuṁ. Eko dubbalo",
  "atk-vin01a3:377_3": "hoti appathāmo araññe na sakkoti, gāmanteyeva sakkoti. Eko mahabbalo samappavattadhātuko",
  "atk-vin01a3:377_4": "adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva.",
  "atk-vin01a3:377_5": "Eko neva gāmante na araññe sakkoti padaparamo hoti.",
  "atk-vin01a3:378_0": "Tatra yvāyaṁ mahajjhāsayo hoti mahussāho, sakkoti gāmantasenāsanaṁ paṭikkhipitvā",
  "atk-vin01a3:378_1": "araññe viharanto dukkhassantaṁ kātuṁ, so araññeyeva vasatu, idamassa patirūpaṁ. Saddhivihārikādayopi",
  "atk-vin01a3:378_2": "cassa anusikkhamānā araññe vihātabbameva maññissanti.",
  "atk-vin01a3:379_0": "Yo pana dubbalo hoti appathāmo gāmanteyeva sakkoti dukkhassantaṁ kātuṁ, na araññe",
  "atk-vin01a3:379_1": "so gāmanteyeva vasatu, yvāyaṁ mahabbalo samappavattadhātuko adhivāsanakhantisampanno",
  "atk-vin01a3:379_2": "iṭṭhāniṭṭhesu samacitto araññepi gāmantepi sakkotiyeva, ayampi gāmantasenāsanaṁ pahāya",
  "atk-vin01a3:379_3": "araññe viharatu, idamassa patirūpaṁ saddhivihārikāpi hissa anusikkhamānā araññe vihātabbaṁ maññissanti.",
  "atk-vin01a3:380_0": "Yo panāyaṁ neva gāmante na araññe sakkoti padaparamo hoti. Ayampi araññeyeva vasatu.",
  "atk-vin01a3:380_1": "Ayaṁ hissa dhutaṅgasevanā kammaṭṭhānabhāvanā ca āyatiṁ maggaphalānaṁ upanissayo bhavissati.",
  "atk-vin01a3:380_2": "Saddhivihārikādayo cassa anusikkhamānā araññe vihātabbaṁ maññissantīti.",
  "atk-vin01a3:381_0": "Evaṁ yvāyaṁ dubbalo hoti appathāmo gāmanteyeva viharanto sakkoti dukkhassantaṁ kātuṁ",
  "atk-vin01a3:381_1": "na araññe, imaṁ puggalaṁ sandhāya bhagavā ‘‘yo icchati gāmante viharatū’’ti āha.",
  "atk-vin01a3:381_2": "Iminā ca puggalena aññesampi dvāraṁ dinnaṁ.",
  "atk-vin01a3:382_0": "Yadi pana bhagavā devadattassa vādaṁ sampaṭiccheyya, yvāyaṁ puggalo pakatiyā dubbalo",
  "atk-vin01a3:382_1": "hoti appathāmo, yopi daharakāle araññavāsaṁ abhisambhuṇitvā jiṇṇakāle vā vātapittādīhi",
  "atk-vin01a3:382_2": "samuppannadhātukkhobhakāle vā nābhisambhuṇāti, gāmanteyeva pana viharanto sakkoti",
  "atk-vin01a3:382_3": "dukkhassantaṁ kātuṁ, tesaṁ ariyamaggupacchedo bhaveyya, arahattaphalādhigamo na bhaveyya,",
  "atk-vin01a3:382_4": "uddhammaṁ ubbinayaṁ vilomaṁ aniyyānikaṁ satthu sāsanaṁ bhaveyya, satthā ca tesaṁ",
  "atk-vin01a3:382_5": "asabbaññū assa ‘‘sakavādaṁ chaḍḍetvā devadattavāde patiṭṭhito’’ti gārayho ca bhaveyya.",
  "atk-vin01a3:382_6": "Tasmā bhagavā evarūpe puggale saṅgaṇhanto devadattassa vādaṁ paṭikkhipi. Etenevūpāyena",
  "atk-vin01a3:382_7": "piṇḍapātikavatthusmimpi paṁsukūlikavatthusmimpi aṭṭha māse rukkhamūlikavatthusmimpi",
  "atk-vin01a3:382_8": "vinicchayo veditabbo. Cattāro pana māse rukkhamūlasenāsanaṁ paṭikkhittameva.",
  "atk-vin01a3:383_0": "Macchamaṁsavatthusmiṁ tikoṭiparisuddhanti tīhi koṭīhi parisuddhaṁ, diṭṭhādīhi aparisuddhīhi",
  "atk-vin01a3:383_1": "virahitanti attho. Tenevāha – ‘‘adiṭṭhaṁ, asutaṁ, aparisaṅkita’’nti. Tattha ‘‘adiṭṭhaṁ’’",
  "atk-vin01a3:383_2": "nāma bhikkhūnaṁ atthāya migamacche vadhitvā gayhamānaṁ adiṭṭhaṁ. ‘‘Asutaṁ’’ nāma",
  "atk-vin01a3:383_3": "bhikkhūnaṁ atthāya migamacche vadhitvā gahitanti asutaṁ. ‘‘Aparisaṅkitaṁ’’ pana diṭṭhaparisaṅkitaṁ",
  "atk-vin01a3:383_4": "sutaparisaṅkitaṁ tadubhayavimuttaparisaṅkitañca ñatvā tabbipakkhato jānitabbaṁ. Kathaṁ?",
  "atk-vin01a3:383_5": "Idha bhikkhū passanti manusse jālavāgurādihatthe gāmato va nikkhamante araññe vā",
  "atk-vin01a3:383_6": "vicarante, dutiyadivase ca nesaṁ taṁ gāmaṁ piṇḍāya paviṭṭhānaṁ samacchamaṁsaṁ piṇḍapātaṁ",
  "atk-vin01a3:383_7": "abhiharanti. Te tena diṭṭhena parisaṅkanti ‘‘bhikkhūnaṁ nukho atthāya kata’’nti idaṁ",
  "atk-vin01a3:383_8": "diṭṭhaparisaṅkitaṁ, nāma etaṁ gahetuṁ na vaṭṭati. Yaṁ evaṁ aparisaṅkitaṁ taṁ vaṭṭati.",
  "atk-vin01a3:383_9": "Sace pana te manussā ‘‘kasmā bhante na gaṇhathā’’ti pucchitvā tamatthaṁ sutvā ‘‘nayidaṁ",
  "atk-vin01a3:383_10": "bhante bhikkhūnaṁ atthāya kataṁ, amhehi attano atthāya vā rājayuttādīnaṁ atthāya",
  "atk-vin01a3:383_11": "vā kata’’nti vadanti kappati.",
  "atk-vin01a3:384_0": "Naheva kho bhikkhū passanti; apica suṇanti, manussā kira jālavāgurādihatthā gāmato",
  "atk-vin01a3:384_1": "vā nikkhamanti, araññe vā vicarantī’’ti. Dutiyadivase ca nesaṁ taṁ gāmaṁ piṇḍāya",
  "atk-vin01a3:384_2": "paviṭṭhānaṁ ‘‘bhikkhūnaṁ nukho atthāya kata’’nti idaṁ ‘‘sutaparisaṅkitaṁ’’ nāma.",
  "atk-vin01a3:384_3": "Etaṁ gahetuṁ na vaṭṭati, yaṁ evaṁ aparisaṅkitaṁ taṁ vaṭṭati. Sace pana te manussā",
  "atk-vin01a3:384_4": "‘‘kasmā, bhante, na gaṇhathā’’ti pucchitvā tamatthaṁ sutvā ‘‘nayidaṁ, bhante, bhikkhūnaṁ",
  "atk-vin01a3:384_5": "atthāya kataṁ, amhehi attano atthāya vā rājayuttādīnaṁ atthāya vā kata’’nti vadanti kappati.",
  "atk-vin01a3:385_0": "Naheva kho pana bhikkhū passanti, na suṇanti; apica kho tesaṁ gāmaṁ piṇḍāya paviṭṭhānaṁ",
  "atk-vin01a3:385_1": "pattaṁ gahetvā samacchamaṁsaṁ piṇḍapātaṁ abhisaṅkharitvā abhiharanti, te parisaṅkanti",
  "atk-vin01a3:385_2": "‘‘bhikkhūnaṁ nukho atthāya kata’’nti idaṁ ‘‘tadubhayavimuttaparisaṅkitaṁ’’ nāma.",
  "atk-vin01a3:385_3": "Etaṁ gahetuṁ na vaṭṭati. Yaṁ evaṁ aparisaṅkitaṁ taṁ vaṭṭati. Sace pana te manussā",
  "atk-vin01a3:385_4": "‘‘kasmā, bhante, na gaṇhathā’’ti pucchitvā tamatthaṁ sutvā ‘‘nayidaṁ, bhante, bhikkhūnaṁ",
  "atk-vin01a3:385_5": "atthāya kataṁ amhehi attano atthāya vā rājayuttādīnaṁ atthāya vā kataṁ pavattamaṁsaṁ",
  "atk-vin01a3:385_6": "vā kappiyameva labhitvā bhikkhūnaṁ atthāya sampādita’’nti vadanti kappati. Matānaṁ",
  "atk-vin01a3:385_7": "petakiccatthāya maṅgalādīnaṁ vā atthāya katepi eseva nayo. Yaṁ yañhi bhikkhūnaṁyeva",
  "atk-vin01a3:385_8": "atthāya akataṁ, yattha ca nibbematiko hoti, taṁ sabbaṁ kappati.",
  "atk-vin01a3:386_0": "Sace pana ekasmiṁ vihāre bhikkhū uddissa kataṁ hoti, te ca attano atthāya katabhāvaṁ",
  "atk-vin01a3:386_1": "na jānanti, aññe jānanti. Ye jānanti, tesaṁ na vaṭṭati , itaresaṁ vaṭṭati. Aññe na",
  "atk-vin01a3:386_2": "jānanti, teyeva jānanti, tesaṁyeva na vaṭṭati, aññesaṁ vaṭṭati. Tepi amhākaṁ atthāya",
  "atk-vin01a3:386_3": "katanti jānanti, aññepi etesaṁ atthāya katanti jānanti, sabbesampi na vaṭṭati, sabbe",
  "atk-vin01a3:386_4": "na jānanti, sabbesampi vaṭṭati. Pañcasu hi sahadhammikesu yassa vā tassa vā atthāya",
  "atk-vin01a3:386_5": "uddissa kataṁ, sabbesaṁ na kappati.",
  "atk-vin01a3:387_0": "Sace pana koci ekaṁ bhikkhuṁ uddissa pāṇaṁ vadhitvā tassa pattaṁ pūretvā deti, so",
  "atk-vin01a3:387_1": "ca attano atthāya katabhāvaṁ jānaṁyeva gahetvā aññassa bhikkhuno deti, so tassa saddhāya",
  "atk-vin01a3:387_2": "paribhuñjati, kassa āpattīti? Dvinnampi anāpatti. Yañhi uddissa kataṁ tassa abhuttatāya",
  "atk-vin01a3:387_3": "anāpatti, itarassa ajānanatāya. Kappiyamaṁsassa hi paṭiggahaṇe āpatti natthi. Uddissa",
  "atk-vin01a3:387_4": "katañca ajānitvā bhuttassa pacchā ñatvā āpattidesanākiccaṁ nāma natthi, akappiyamaṁsaṁ",
  "atk-vin01a3:387_5": "pana ajānitvā bhuttena pacchā ñatvāpi āpatti desetabbā, uddissa katañhi ñatvā bhuñjatova",
  "atk-vin01a3:387_6": "āpatti. Akappiyamaṁsaṁ ajānitvā bhuñjantassāpi āpattiyeva. Tasmā āpattibhīrukena",
  "atk-vin01a3:387_7": "rūpaṁ sallakkhentenapi pucchitvāva maṁsaṁ paṭiggahetabbaṁ. Paribhogakāle pucchitvā",
  "atk-vin01a3:387_8": "paribhuñjissāmīti vā gahetvā pucchitvāva paribhuñjitabbaṁ. Kasmā? Duviññeyyattā.",
  "atk-vin01a3:387_9": "Acchamaṁsaṁ hi sūkaramaṁsasadisaṁ hoti, dīpimaṁsādīnipi migamaṁsādisadisāni, tasmā",
  "atk-vin01a3:387_10": "pucchitvā gahaṇameva vattanti vadanti.",
  "atk-vin01a3:388_0": "Haṭṭho udaggoti tuṭṭho ceva unnatakāyacitto ca hutvā. So kira ‘‘na bhagavā imāni",
  "atk-vin01a3:388_1": "pañca vatthūni anujānāti, idāni sakkhissāmi saṅghabhedaṁ kātu’’nti kokālikassa iṅgitākāraṁ",
  "atk-vin01a3:388_2": "dassetvā yathā visaṁ vā khāditvā rajjuyā vā ubbandhitvā satthaṁ vā āharitvā maritukāmo",
  "atk-vin01a3:388_3": "puriso visādīsu aññataraṁ labhitvā tappaccayā āsannampi maraṇadukkhaṁ ajānanto haṭṭho",
  "atk-vin01a3:388_4": "udaggo hoti; evameva saṅghabhedapaccayā āsannampi avīcimhi nibbattitvā paṭisaṁvedanīyaṁ",
  "atk-vin01a3:388_5": "dukkhaṁ ajānanto ‘‘laddho dāni me saṅghabhedassa upāyo’’ti haṭṭho udaggo sapariso",
  "atk-vin01a3:388_6": "uṭṭhāyāsanā teneva haṭṭhabhāvena bhagavantaṁ abhivādetvā padakkhiṇaṁ katvā pakkāmi.",
  "atk-vin01a3:389_0": "Te mayaṁ imehi pañcahi vatthūhi samādāya vattāmāti ettha pana ‘‘imāni pañca vatthūnī’’ti",
  "atk-vin01a3:389_1": "vattabbepi te mayaṁ imehi pañcahi vatthūhi janaṁ saññāpessāmāti abhiṇhaṁ parivitakkavasena",
  "atk-vin01a3:389_2": "vibhattivipallāsaṁ asallakkhetvā abhiṇhaṁ parivitakkānurūpameva ‘‘te mayaṁ imehi",
  "atk-vin01a3:389_3": "pañcahi vatthūhī’’ti āha, yathā taṁ vikkhittacitto.",
  "atk-vin01a3:390": "Dhutāsallekhavuttinoti yā paṭipadā kilese dhunāti, tāya samannāgatattā dhutā. Yā ca kilese sallikhati, sā etesaṁ vuttīti sallekhavuttino.",
  "atk-vin01a3:391_0": "Bāhulikoti cīvarādīnaṁ paccayānaṁ bahulabhāvo bāhullaṁ, taṁ bāhullamassa atthi, tasmiṁ",
  "atk-vin01a3:391_1": "vā bāhulle niyutto ṭhitoti bāhuliko. Bāhullāya cetetīti bāhulattāya ceteti kappeti",
  "atk-vin01a3:391_2": "pakappeti. Kathañhi nāma mayhañca sāvakānañca cīvarādīnaṁ paccayānaṁ bahulabhāvo",
  "atk-vin01a3:391_3": "bhaveyyāti evaṁ ussukkamāpannoti adhippāyo. Cakkabhedāyāti āṇābhedāya.",
  "atk-vin01a3:392_0": "Dhammiṁ kathaṁ katvāti khandhake vuttanayena ‘‘alaṁ, devadatta, mā te rucci saṅghabhedo.",
  "atk-vin01a3:392_1": "Garuko kho, devadatta, saṅghabhedo. Yo kho, devadatta, samaggaṁ saṅghaṁ bhindati,",
  "atk-vin01a3:392_2": "kappaṭṭhikaṁ kibbisaṁ pasavati, kappaṁ nirayamhi paccati, yo ca kho, devadatta, bhinnaṁ",
  "atk-vin01a3:392_3": "saṅghaṁ samaggaṁ karoti, brahmaṁ puññaṁ pasavati, kappaṁ saggamhi modatī’’ti (cūḷava.",
  "atk-vin01a3:392_4": "343) evamādikaṁ anekappakāraṁ devadattassa ca bhikkhūnañca tadanucchavikaṁ tadanulomikaṁ",
  "atk-vin01a3:392_5": "dhammiṁ kathaṁ katvā.",
  "atk-vin01a3:393_0": "411.Samaggassāti sahitassa cittena ca sarīrena ca aviyuttassāti attho. Padabhājanepi",
  "atk-vin01a3:393_1": "hi ayameva attho dassito. Samānasaṁvāsakoti hi vadatā cittena aviyogo dassito hoti.",
  "atk-vin01a3:393_2": "Samānasīmāyaṁ ṭhitoti vadatā sarīrena. Kathaṁ? Samānasaṁvāsako hi laddhinānāsaṁvāsakena",
  "atk-vin01a3:393_3": "vā kammanānāsaṁvāsakena vā virahito samacittatāya cittena aviyutto hoti. Samānasīmāyaṁ",
  "atk-vin01a3:393_4": "ṭhito kāyasāmaggidānato sarīrena aviyutto.",
  "atk-vin01a3:394_0": "Bhedanasaṁvattanikaṁ vā adhikaraṇanti bhedanassa saṅghabhedassa atthāya saṁvattanikaṁ",
  "atk-vin01a3:394_1": "kāraṇaṁ. Imasmiñhi okāse ‘‘kāmahetu kāmanidānaṁ kāmādhikaraṇa’’ntiādīsu (ma. ni.",
  "atk-vin01a3:394_2": "1.168) viya kāraṇaṁ adhikaraṇanti adhippetaṁ. Tañca yasmā aṭṭhārasavidhaṁ hoti, tasmā",
  "atk-vin01a3:394_3": "padabhājane ‘‘aṭṭhārasa bhedakaravatthūnī’’ti vuttaṁ. Tāni pana ‘‘idhūpāli, bhikkhu",
  "atk-vin01a3:394_4": "adhammaṁ dhammoti dīpetī’’tiādinā (cūḷava. 352) nayena khandhake āgatāni, tasmā tatreva",
  "atk-vin01a3:394_5": "nesaṁ atthaṁ vaṇṇayissāma. Yopi cāyaṁ imāni vatthūni nissāya aparehipi kammena, uddesena,",
  "atk-vin01a3:394_6": "vohārena, anusāvanāya, salākaggāhenāti pañcahi kāraṇehi saṅghabhedo hoti, tampi āgataṭṭhāneyeva",
  "atk-vin01a3:394_7": "pakāsayissāma. Saṅkhepato pana bhedanasaṁvattanikaṁ vā adhikaraṇaṁ samādāyāti ettha",
  "atk-vin01a3:394_8": "saṅghabhedassa atthāya saṁvattanikaṁ saṅghabhedanipphattisamatthaṁ kāraṇaṁ gahetvāti",
  "atk-vin01a3:394_9": "evamattho veditabbo. Paggayhāti paggahitaṁ abbhussitaṁ pākaṭaṁ katvā. Tiṭṭheyyāti",
  "atk-vin01a3:394_10": "yathāsamādinnaṁ yathāpaggahitameva ca katvā accheyya . Yasmā pana evaṁ paggaṇhatā",
  "atk-vin01a3:394_11": "tiṭṭhatā ca taṁ dīpitañceva appaṭinissaṭṭhañca hoti, tasmā padabhājane ‘‘dīpeyyā’’ti",
  "atk-vin01a3:394_12": "ca ‘‘nappaṭinissajjeyyā’’ti ca vuttaṁ.",
  "atk-vin01a3:395_0": "Bhikkhūhi evamassa vacanīyoti aññehi lajjīhi bhikkhūhi evaṁ vattabbo bhaveyya. Padabhājane",
  "atk-vin01a3:395_1": "cassa ye passantīti ye sammukhā paggayha tiṭṭhantaṁ passanti. Ye suṇantīti yepi ‘‘asukasmiṁ",
  "atk-vin01a3:395_2": "nāma vihāre bhikkhū bhedanasaṁvattanikaṁ adhikaraṇaṁ samādāya paggayha tiṭṭhantī’’ti suṇanti.",
  "atk-vin01a3:396": "Sametāyasmā saṅghenāti āyasmā saṅghena saddhiṁ sametu samāgacchatu ekaladdhiko hotūti attho. Kiṁ kāraṇā? Samaggo hi saṅgho sammodamāno avivadamāno ekuddeso phāsu viharatīti.",
  "atk-vin01a3:397_0": "Tattha sammodamānoti aññamaññaṁ sampattiyā saṭṭhu modamāno. Avivadamānoti ‘‘ayaṁ",
  "atk-vin01a3:397_1": "dhammo, nāyaṁ dhammo’’ti evaṁ na vivadamāno. Eko uddeso assāti ekuddeso, ekato pavattapātimokkhuddeso,",
  "atk-vin01a3:397_2": "na visunti attho. Phāsu viharatīti sukhaṁ viharati.",
  "atk-vin01a3:398_0": "Iccetaṁ kusalanti etaṁ paṭinissajjanaṁ kusalaṁ khemaṁ sotthibhāvo tassa bhikkhuno.",
  "atk-vin01a3:398_1": "No ce paṭinissajjati āpatti dukkaṭassāti tikkhattuṁ vuttassa appaṭinissajjato dukkaṭaṁ.",
  "atk-vin01a3:398_2": "Sutvā na vadanti āpatti dukkaṭassāti ye sutvā na vadanti, tesampi dukkaṭaṁ. Kīvadūre",
  "atk-vin01a3:398_3": "sutvā avadantānaṁ dukkaṭaṁ? Ekavihāre tāva vattabbaṁ natthi. Aṭṭhakathāyaṁ pana vuttaṁ",
  "atk-vin01a3:398_4": "‘‘samantā addhayojane bhikkhūnaṁ bhāro. Dūtaṁ vā paṇṇaṁ vā pesetvā vadatopi āpattimokkho",
  "atk-vin01a3:398_5": "natthi. Sayameva gantvā ‘garuko kho, āvuso, saṅghabhedo , mā saṅghabhedāya, parakkamī’ti",
  "atk-vin01a3:398_6": "nivāretabbo’’ti. Pahontena pana dūrampi gantabbaṁ agilānānañhi dūrepi bhāroyeva.",
  "atk-vin01a3:399_0": "Idāni ‘‘evañca so bhikkhu bhikkhūhi vuccamāno’’tiādīsu atthamattameva dassetuṁ ‘‘so",
  "atk-vin01a3:399_1": "bhikkhu saṅghamajjhampi ākaḍḍhitvā vattabbo’’tiādimāha. Tattha saṅghamajjhampi ākaḍḍhitvāti",
  "atk-vin01a3:399_2": "sace purimanayena vuccamāno na paṭinissajjati hatthesu ca pādesu ca gahetvāpi saṅghamajjhaṁ",
  "atk-vin01a3:399_3": "ākaḍḍhitvā punapi ‘‘mā āyasmā’’tiādinā nayena tikkhattuṁ vattabbo.",
  "atk-vin01a3:400_0": "Yāvatatiyaṁ samanubhāsitabboti yāva tatiyaṁ samanubhāsanaṁ tāva samanubhāsitabbo.",
  "atk-vin01a3:400_1": "Tīhi samanubhāsanakammavācāhi kammaṁ kātabbanti vuttaṁ hoti. Padabhājane panassa",
  "atk-vin01a3:400_2": "atthameva gahetvā samanubhāsanavidhiṁ dassetuṁ ‘‘so bhikkhu samanubhāsitabbo. Evañca",
  "atk-vin01a3:400_3": "pana, bhikkhave, samanubhāsitabbo’’tiādi vuttaṁ.",
  "atk-vin01a3:401_0": "414. Tattha ñattiyā dukkaṭaṁ dvīhi kammavācāhi thullaccayā paṭippassambhantīti yañca",
  "atk-vin01a3:401_1": "ñattipariyosāne dukkaṭaṁ āpanno, ye ca dvīhi kammavācāhi thullaccaye, tā tissopi",
  "atk-vin01a3:401_2": "āpattiyo ‘‘yassa nakkhamati so bhāseyyā’’ti evaṁ yya-kārappattamattāya tatiyakammavācāya",
  "atk-vin01a3:401_3": "paṭippassambhanti saṅghādisesoyeva tiṭṭhati. Kiṁ pana āpannāpattiyo paṭippassambhanti",
  "atk-vin01a3:401_4": "anāpannāti? Mahāsumatthero tāva vadati ‘‘yo avasāne paṭinissajjissati, so tā āpattiyo",
  "atk-vin01a3:401_5": "na āpajjati, tasmā anāpannā paṭippassambhantī’’ti. Mahāpadumatthero pana liṅgaparivattena",
  "atk-vin01a3:401_6": "asādhāraṇāpattiyo viya āpannā paṭippassambhanti, anāpannānaṁ kiṁ paṭippassaddhiyā’’ti āha.",
  "atk-vin01a3:402_0": "415.Dhammakamme dhammakammasaññīti tañce samanubhāsanakammaṁ dhammakammaṁ hoti, tasmiṁ",
  "atk-vin01a3:402_1": "dhammakammasaññīti attho. Esa nayo sabbattha. Idha saññā na rakkhati, kammassa dhammikattā",
  "atk-vin01a3:402_2": "eva appaṭinissajjanto āpajjati.",
  "atk-vin01a3:403": "416.Asamanubhāsantassāti asamanubhāsiyamānassa appaṭinissajjantassāpi saṅghādisesena anāpatti.",
  "atk-vin01a3:404_0": "Paṭinissajjantassāti ñattito pubbe vā ñattikkhaṇe vā ñattipariyosāne vā paṭhamāya",
  "atk-vin01a3:404_1": "vā anusāvanāya dutiyāya vā tatiyāya vā yāva yya-kāraṁ na sampāpuṇāti, tāva paṭinissajjantassa",
  "atk-vin01a3:404_2": "saṅghādisesena anāpatti.",
  "atk-vin01a3:405_0": "Ādikammikassāti. Ettha pana ‘‘devadatto samaggassa saṅghassa bhedāya parakkami, tasmiṁ",
  "atk-vin01a3:405_1": "vatthusmi’’nti parivāre (pari. 17) āgatattā devadatto ādikammiko. So ca kho saṅghabhedāya",
  "atk-vin01a3:405_2": "parakkamanasseva, na appaṭinissajjanassa. Na hi tassa taṁ kammaṁ kataṁ. Kathamidaṁ",
  "atk-vin01a3:405_3": "jānitabbanti ce? Suttato. Yathā hi ‘‘ariṭṭho bhikkhu gaddhabādhipubbo yāvatatiyaṁ",
  "atk-vin01a3:405_4": "samanubhāsanāya na paṭinissajji, tasmiṁ vatthusmi’’nti parivāre (pari. 121) āgatattā",
  "atk-vin01a3:405_5": "ariṭṭhassa kammaṁ katanti paññāyati, na tathā devadattassa. Athāpissa katena bhavitabbanti",
  "atk-vin01a3:405_6": "koci attano rucimattena vadeyya, tathāpi appaṭinissajjane ādikammikassa anāpatti",
  "atk-vin01a3:405_7": "nāma natthi. Na hi paññattaṁ sikkhāpadaṁ vītikkamantassa aññatra uddissa anuññātato",
  "atk-vin01a3:405_8": "anāpatti nāma dissati. Yampi ariṭṭhasikkhāpadassa anāpattiyaṁ ‘‘ādikammikassā’’ti",
  "atk-vin01a3:405_9": "potthakesu likhitaṁ, taṁ pamādalikhitaṁ. Pamādalikhitabhāvo cassa ‘‘paṭhamaṁ ariṭṭho",
  "atk-vin01a3:405_10": "bhikkhu codetabbo, codetvā sāretabbo, sāretvā āpattiṁ ropetabbo’’ti (cūḷava. 65)",
  "atk-vin01a3:405_11": "evaṁ kammakkhandhake āpattiropanavacanato veditabbo.",
  "atk-vin01a3:406_0": "Iti bhedāya parakkamane ādikammikassa devadattassa yasmā taṁ kammaṁ na kataṁ, tasmāssa",
  "atk-vin01a3:406_1": "āpattiyeva na jātā. Sikkhāpadaṁ pana taṁ ārabbha paññattanti katvā ‘‘ādikammiko’’ti",
  "atk-vin01a3:406_2": "vutto. Iti āpattiyā abhāvatoyevassa anāpatti vuttā. Sā panesā kiñcāpi asamanubhāsantassāti",
  "atk-vin01a3:406_3": "imināva siddhā, yasmā pana asamanubhāsanto nāma yassa kevalaṁ samanubhāsanaṁ na karonti,",
  "atk-vin01a3:406_4": "so vuccati, na ādikammiko. Ayañca devadatto ādikammikoyeva, tasmā ‘‘ādikammikassā’’ti",
  "atk-vin01a3:406_5": "vuttaṁ. Etenupāyena ṭhapetvā ariṭṭhasikkhāpadaṁ sabbasamanubhāsanāsu vinicchayo veditabbo.",
  "atk-vin01a3:406_6": "Sesaṁ sabbattha uttānameva.",
  "atk-vin01a3:407_0": "Samuṭṭhānādīsu tivaṅgikaṁ ekasamuṭṭhānaṁ, samanubhāsanasamuṭṭhānaṁ nāmametaṁ, kāyavācācittato",
  "atk-vin01a3:407_1": "samuṭṭhāti. Paṭinissajjāmīti kāyavikāraṁ vā vacībhedaṁ vā akarontasseva pana āpajjanato",
  "atk-vin01a3:407_2": "akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin01a3:408": "Paṭhamasaṅghabhedasikkhāpadavaṇṇanā niṭṭhitā.",
  "atk-vin01a3:409": "11. Dutiyasaṅghabhedasikkhāpadavaṇṇanā",
  "atk-vin01a3:410_0": "417-8.Tena samayena buddho bhagavāti dutiyasaṅghabhedasikkhāpadaṁ. Tattha anuvattakāti",
  "atk-vin01a3:410_1": "tassa diṭṭhikhantiruciggahaṇena anupaṭipajjanakā. Vaggaṁ asāmaggipakkhiyavacanaṁ",
  "atk-vin01a3:410_2": "vadantīti vaggavādakā. Padabhājane pana ‘‘tassa vaṇṇāya pakkhāya ṭhitā hontī’’ti",
  "atk-vin01a3:410_3": "vuttaṁ, tassa saṅghabhedāya parakkamantassa vaṇṇatthāya ca pakkhavuḍḍhiatthāya ca",
  "atk-vin01a3:410_4": "ṭhitāti attho. Ye hi vaggavādakā, te niyamena īdisā honti, tasmā evaṁ vuttaṁ. Yasmā",
  "atk-vin01a3:410_5": "pana tiṇṇaṁ uddhaṁ kammārahā na honti, na hi saṅgho saṅghassa kammaṁ karoti, tasmā",
  "atk-vin01a3:410_6": "eko vā dve vā tayo vāti vuttaṁ.",
  "atk-vin01a3:411": "Jānātinoti amhākaṁ chandādīni jānāti. Bhāsatīti ‘‘evaṁ karomā’’ti amhehi saddhiṁ bhāsati. Amhākampetaṁ khamatīti yaṁ so karoti, etaṁ amhākampi ruccati.",
  "atk-vin01a3:412_0": "Sametāyasmantānaṁ saṅghenāti āyasmantānaṁ cittaṁ saṅghena saddhiṁ sametu samāgacchatu,",
  "atk-vin01a3:412_1": "ekībhāvaṁ yātūti vuttaṁ hoti. Sesamettha paṭhamasikkhāpade vuttanayattā uttānatthattā ca pākaṭameva.",
  "atk-vin01a3:413": "Samuṭṭhānādīnipi paṭhamasikkhāpadasadisānevāti.",
  "atk-vin01a3:414": "Dutiyasaṅghabhedasikkhāpadavaṇṇanā niṭṭhitā.",
  "atk-vin01a3:415": "12. Dubbacasikkhāpadavaṇṇanā",
  "atk-vin01a3:416_0": "424.Tena samayena buddho bhagavāti dubbacasikkhāpadaṁ. Tattha anācāraṁ ācaratīti",
  "atk-vin01a3:416_1": "anekappakāraṁ kāyavacīdvāravītikkamaṁ karoti. Kiṁ nu kho nāmāti vambhanavacanametaṁ.",
  "atk-vin01a3:416_2": "Ahaṁ kho nāmāti ukkaṁsavacanaṁ. Tumhe vadeyyanti ‘‘idaṁ karotha, idaṁ mā karothā’’ti",
  "atk-vin01a3:416_3": "ahaṁ tumhe vattuṁ arahāmīti dasseti. Kasmāti ce? Yasmā amhākaṁ buddho bhagavā kaṇṭakaṁ",
  "atk-vin01a3:416_4": "āruyha mayā saddhiṁ nikkhamitvā pabbajitotievamādimatthaṁ sandhāyāha. ‘‘Amhākaṁ dhammo’’ti",
  "atk-vin01a3:416_5": "vatvā pana attano santakabhāve yuttiṁ dassento ‘‘amhākaṁ ayyaputtena dhammo abhisamito’’ti",
  "atk-vin01a3:416_6": "āha. Yasmā amhākaṁ ayyaputtena catusaccadhammo paṭividdho, tasmā dhammopi amhākanti",
  "atk-vin01a3:416_7": "vuttaṁ hoti. Saṅghaṁ pana attano veripakkhe ṭhitaṁ maññamāno amhākaṁ saṅghoti na",
  "atk-vin01a3:416_8": "vadati. Upamaṁ pana vatvā saṅghaṁ apasādetukāmo ‘‘seyyathāpi nāmā’’tiādimāha. Tiṇakaṭṭhapaṇṇasaṭanti",
  "atk-vin01a3:416_9": "tattha tattha patitaṁ tiṇakaṭṭhapaṇṇaṁ. Atha vā tiṇañca nissārakaṁ lahukaṁ kaṭṭhañca",
  "atk-vin01a3:416_10": "tiṇakaṭṭhaṁ. Paṇṇasaṭanti purāṇapaṇṇaṁ. Ussāreyyāti rāsiṁ kareyya.",
  "atk-vin01a3:417_0": "Pabbateyyāti pabbatappabhavā, sā hi sīghasotā hoti, tasmā tameva gaṇhāti. Saṅkhasevālapaṇakanti",
  "atk-vin01a3:417_1": "ettha saṅkhoti dīghamūlako paṇṇasevālo vuccati. Sevāloti nīlasevālo, avaseso udakapappaṭakatilabījakādi",
  "atk-vin01a3:417_2": "sabbopi paṇakoti saṅkhyaṁ gacchati. Ekato ussāritāti ekaṭṭhāne kenāpi sampiṇḍitā rāsīkatāti dasseti.",
  "atk-vin01a3:418_0": "425-6.Dubbacajātikoti dubbacasabhāvo vattuṁ asakkuṇeyyoti attho. Padabhājanepissa",
  "atk-vin01a3:418_1": "dubbacoti dukkhena kicchena vaditabbo, na sakkā sukhena vattunti attho. Dovacassakaraṇehīti",
  "atk-vin01a3:418_2": "dubbacabhāvakaraṇīyehi, ye dhammā dubbacaṁ puggalaṁ karonti, tehi samannāgatoti attho.",
  "atk-vin01a3:418_3": "Te pana ‘‘katame ca, āvuso, dovacassakaraṇā dhammā? Idhāvuso, bhikkhu pāpiccho hotī’’tiādinā",
  "atk-vin01a3:418_4": "nayena paṭipāṭiyā anumānasutte (ma. ni. 1.181) āgatā pāpicchatā, attukkaṁsakaparavambhakatā,",
  "atk-vin01a3:418_5": "kodhanatā, kodhahetu upanāhitā, kodhahetuabhisaṅgitā, kodhahetukodhasāmantavācānicchāraṇatā,",
  "atk-vin01a3:418_6": "codakaṁ paṭippharaṇatā, codakaṁ apasādanatā, codakassa paccāropanatā, aññena aññaṁpaṭicaraṇatā",
  "atk-vin01a3:418_7": ", apadānena na sampāyanatā, makkhipaḷāsitā, issukīmaccharitā, saṭhamāyāvitā, thaddhātimānitā,",
  "atk-vin01a3:418_8": "sandiṭṭhiparāmāsiādhānaggahiduppaṭinissaggitāti ekūnavīsati dhammā veditabbā.",
  "atk-vin01a3:419": "Ovādaṁ nakkhamati na sahatīti akkhamo. Yathānusiṭṭhaṁ appaṭipajjanato padakkhiṇena anusāsaniṁ na gaṇhātīti appadakkhiṇaggāhī anusāsaniṁ.",
  "atk-vin01a3:420_0": "Uddesapariyāpannesūti uddese pariyāpannesu antogadhesu. ‘‘Yassa siyā āpatti, so āvikareyyā’’ti",
  "atk-vin01a3:420_1": "evaṁ saṅgahitattā anto pātimokkhassa vattamānesūti attho. Sahadhammikaṁ vuccamānoti",
  "atk-vin01a3:420_2": "sahadhammikena vuccamāno karaṇatthe upayogavacanaṁ, pañcahi sahadhammikehi sikkhitabbattā",
  "atk-vin01a3:420_3": "tesaṁ vā santakattā sahadhammikanti laddhanāmena buddhapaññattena sikkhāpadena vuccamānoti attho.",
  "atk-vin01a3:421": "Viramathāyasmanto mama vacanāyāti yena vacanena maṁ vadatha, tato mama vacanato viramatha. Mā maṁ taṁ vacanaṁ vadathāti vuttaṁ hoti.",
  "atk-vin01a3:422_0": "Vadatu sahadhammenāti sahadhammikena sikkhāpadena sahadhammena vā aññenapi pāsādikabhāvasaṁvattanikena",
  "atk-vin01a3:422_1": "vacanena vadatu. Yadidanti vuḍḍhikāraṇanidassanatthe nipāto. Tena ‘‘yaṁ idaṁ aññamaññassa",
  "atk-vin01a3:422_2": "hitavacanaṁ āpattito vuṭṭhāpanañca tena aññamaññavacanena aññamaññavuṭṭhāpanena ca",
  "atk-vin01a3:422_3": "saṁvaḍḍhā parisā’’ti evaṁ parisāya vuḍḍhikāraṇaṁ dassitaṁ hoti. Sesaṁ sabbattha uttānameva.",
  "atk-vin01a3:423": "Samuṭṭhānādīni paṭhamasaṅghabhedasadisānevāti.",
  "atk-vin01a3:424": "Dubbacasikkhāpadavaṇṇanā niṭṭhitā.",
  "atk-vin01a3:425": "13. Kuladūsakasikkhāpadavaṇṇanā",
  "atk-vin01a3:426_0": "431.Tenasamayena buddho bhagavāti kuladūsakasikkhāpadaṁ. Tattha assajipunabbasukā",
  "atk-vin01a3:426_1": "nāmāti assaji ceva punabbasuko ca. Kīṭāgirisminti evaṁnāmake janapade. Āvāsikā hontīti",
  "atk-vin01a3:426_2": "ettha āvāso etesaṁ atthīti āvāsikā. ‘‘Āvāso’’ti vihāro vuccati. So yesaṁ āyatto navakammakaraṇapurāṇapaṭisaṅkharaṇādibhārahāratāya,",
  "atk-vin01a3:426_3": "te āvāsikā. Ye pana kevalaṁ vihāre vasanti, te nevāsikāti vuccanti. Ime āvāsikā ahesuṁ.",
  "atk-vin01a3:426_4": "Alajjino pāpabhikkhūti nillajjā lāmakabhikkhū, te hi chabbaggiyānaṁ jeṭṭhakachabbaggiyā.",
  "atk-vin01a3:427_0": "Sāvatthiyaṁ kira cha janā sahāyakā ‘‘kasikammādīni dukkarāni, handa mayaṁ sammā pabbajāma!",
  "atk-vin01a3:427_1": "Pabbajantehi ca uppanne kicce nittharaṇakaṭṭhāne pabbajituṁ vaṭṭatī’’ti sammantayitvā",
  "atk-vin01a3:427_2": "dvinnaṁ aggasāvakānaṁ santike pabbajiṁsu. Te pañcavassā hutvā mātikaṁ paguṇaṁ katvā",
  "atk-vin01a3:427_3": "mantayiṁsu ‘‘janapado nāma kadāci subhikkho hoti kadāci dubbhikkho, mayaṁ mā ekaṭṭhāne",
  "atk-vin01a3:427_4": "vasimha, tīsu ṭhānesu vasāmā’’ti. Tato paṇḍukalohitake āhaṁsu – ‘‘āvuso, sāvatthi",
  "atk-vin01a3:427_5": "nāma sattapaññāsāya kulasatasahassehi ajjhāvutthā, asītigāmasahassapaṭimaṇḍitānaṁ",
  "atk-vin01a3:427_6": "tiyojanasatikānaṁ dvinnaṁ kāsikosalaraṭṭhānaṁ āyamukhabhūtā, tatra tumhe dhuraṭṭhāneyeva",
  "atk-vin01a3:427_7": "pariveṇāni kāretvā ambapanasanāḷikerādīni ropetvā pupphehi ca phalehi ca kulāni saṅgaṇhantā",
  "atk-vin01a3:427_8": "kuladārake pabbājetvā parisaṁ vaḍḍhethā’’ti.",
  "atk-vin01a3:428_0": "Mettiyabhūmajake āhaṁsu – ‘‘āvuso, rājagahaṁ nāma aṭṭhārasahi manussakoṭīhi ajjhāvutthaṁ",
  "atk-vin01a3:428_1": "asītigāmasahassapaṭimaṇḍitānaṁ tiyojanasatikānaṁ dvinnaṁ aṅgamagadharaṭṭhānaṁ āyamukhabhūtaṁ,",
  "atk-vin01a3:428_2": "tatra tumhe dhuraṭṭhāneyeva…pe… parisaṁ vaḍḍhethā’’ti.",
  "atk-vin01a3:429_0": "Assajipunabbasuke āhaṁsu – ‘‘āvuso, kīṭāgiri nāma dvīhi meghehi anuggahito tīṇi sassāni",
  "atk-vin01a3:429_1": "pasavanti, tatra tumhe dhuraṭṭhāneyeva pariveṇāni kāretvā…pe… parisaṁ vaḍḍhethā’’ti.",
  "atk-vin01a3:429_2": "Te tathā akaṁsu. Tesu ekamekassa pakkhassa pañca pañca bhikkhusatāni parivārā, evaṁ",
  "atk-vin01a3:429_3": "samadhikaṁ diyaḍḍhabhikkhusahassaṁ hoti. Tatra paṇḍukalohitakā saparivārā sīlavantova",
  "atk-vin01a3:429_4": "bhagavatā saddhiṁ janapadacārikampi caranti, te akatavatthuṁ uppādenti, paññattasikkhāpadaṁ",
  "atk-vin01a3:429_5": "pana na maddanti, itare sabbe alajjino akatavatthuñca uppādenti, paññattasikkhāpadañca",
  "atk-vin01a3:429_6": "maddanti, tena vuttaṁ – ‘‘alajjino pāpabhikkhū’’ti.",
  "atk-vin01a3:430_0": "Evarūpanti evaṁjātikaṁ. Anācāraṁ ācarantīti anācaritabbaṁ ācaranti, akātabbaṁ karonti.",
  "atk-vin01a3:430_1": "Mālāvacchanti taruṇapuppharukkhaṁ, taruṇakā hi puppharukkhāpi pupphagacchāpi mālāvacchā",
  "atk-vin01a3:430_2": "tveva vuccanti, te ca anekappakāraṁ mālāvacchaṁ sayampi ropenti, aññenapi ropāpenti,",
  "atk-vin01a3:430_3": "tena vuttaṁ – ‘‘mālāvacchaṁ ropentipi ropāpentipī’’ti. Siñcantīti sayameva udakena",
  "atk-vin01a3:430_4": "siñcanti. Siñcāpentīti aññenapi siñcāpenti.",
  "atk-vin01a3:431_0": "Ettha pana akappiyavohāro kappiyavohāro pariyāyo obhāso nimittakammanti imāni pañca",
  "atk-vin01a3:431_1": "jānitabbāni. Tattha akappiyavohāro nāma allaharitānaṁ koṭṭanaṁ koṭṭāpanaṁ, āvāṭassa",
  "atk-vin01a3:431_2": "khaṇanaṁ khaṇāpanaṁ, mālāvacchassa ropanaṁ ropāpanaṁ, āḷiyā bandhanaṁ bandhāpanaṁ,",
  "atk-vin01a3:431_3": "udakassa secanaṁ secāpanaṁ, mātikāya sammukhakaraṇaṁ kappiyaudakasiñcanaṁ hatthamukhapādadhovananhānodakasiñcananti.",
  "atk-vin01a3:431_4": "Kappiyavohāro nāma ‘‘imaṁ rukkhaṁ jāna, imaṁ āvāṭaṁ jāna, imaṁ mālāvacchaṁ jāna,",
  "atk-vin01a3:431_5": "ettha udakaṁ jānā’’ti vacanaṁ sukkhamātikāya ujukaraṇañca. Pariyāyo nāma ‘‘paṇḍitena",
  "atk-vin01a3:431_6": "nāma mālāvacchādayo ropāpetabbā nacirasseva upakārāya saṁvattantī’’tiādivacanaṁ.",
  "atk-vin01a3:431_7": "Obhāso nāma kudālakhaṇittādīni ca mālāvacche ca gahetvā ṭhānaṁ, evaṁ ṭhitañhi sāmaṇerādayo",
  "atk-vin01a3:431_8": "disvā thero kārāpetukāmoti gantvā karonti. Nimittakammaṁ nāma kudāla-khaṇitti-vāsi-pharasu-udakabhājanāni",
  "atk-vin01a3:431_9": "āharitvā samīpe ṭhapanaṁ.",
  "atk-vin01a3:432_0": "Imāni pañcapi kulasaṅgahatthāya ropane na vaṭṭanti, phalaparibhogatthāya kappiyākappiyavohāradvayameva",
  "atk-vin01a3:432_1": "na vaṭṭati, itarattayaṁ vaṭṭati. Mahāpaccariyaṁ pana ‘‘kappiyavohāropi vaṭṭati. Yañca",
  "atk-vin01a3:432_2": "attano paribhogatthāya vaṭṭati, taṁ aññapuggalassa vā saṅghassa vā cetiyassa vā atthāyapi vaṭṭatī’’ti vuttaṁ.",
  "atk-vin01a3:433_0": "Ārāmatthāya pana vanatthāyaca chāyatthāya ca akappiyavohāramattameva na ca vaṭṭati,",
  "atk-vin01a3:433_1": "sesaṁ vaṭṭati, na kevalañca sesaṁ yaṁkiñci mātikampi ujuṁ kātuṁ kappiyaudakaṁ siñcituṁ",
  "atk-vin01a3:433_2": "nhānakoṭṭhakaṁ katvā nhāyituṁ hatthapādamukhadhovanudakāni ca tattha chaḍḍetumpi",
  "atk-vin01a3:433_3": "vaṭṭati. Mahāpaccariyaṁ pana kurundiyañca ‘‘kappiyapathaviyaṁ sayaṁ ropetumpi vaṭṭatī’’ti",
  "atk-vin01a3:433_4": "vuttaṁ. Ārāmādiatthāya pana ropitassa vā ropāpitassa vā phalaṁ paribhuñjitumpi vaṭṭati.",
  "atk-vin01a3:434_0": "Ocinanaocināpane pakatiyāpi pācittiyaṁ. Kuladūsanatthāya pana pācittiyañceva dukkaṭañca.",
  "atk-vin01a3:434_1": "Ganthanādīsu ca uracchadapariyosānesu kuladūsanatthāya aññatthāya vā karontassa dukkaṭameva",
  "atk-vin01a3:434_2": ". Kasmā? Anācārattā, ‘‘pāpasamācāro’’ti ettha vuttapāpasamācārattā ca. Ārāmādiatthāya",
  "atk-vin01a3:434_3": "rukkharopane viya vatthupūjanatthāya kasmā na anāpattīti ce? Anāpattiyeva. Yathā",
  "atk-vin01a3:434_4": "hi tattha kappiyavohārena pariyāyādīhi ca anāpatti tathā vatthupūjatthāyapi anāpattiyeva.",
  "atk-vin01a3:435_0": "Nanu ca tattha ‘‘kappiyapathaviyaṁ sayaṁ ropetumpi vaṭṭatī’’ti vuttanti? Vuttaṁ,",
  "atk-vin01a3:435_1": "na pana mahāaṭṭhakathāyaṁ. Athāpi maññeyyāsi itarāsu vuttampi pamāṇaṁ. Mahāaṭṭhakathāyañca",
  "atk-vin01a3:435_2": "kappiyaudakasecanaṁ vuttaṁ, taṁ kathanti? Tampi na virujjhati. Tatra hi avisesena",
  "atk-vin01a3:435_3": "‘‘rukkhaṁ ropentipi ropāpentipi, siñcantipi siñcāpentipī’’ti vattabbe ‘‘mālāvaccha’’nti",
  "atk-vin01a3:435_4": "vadanto ñāpeti ‘‘kulasaṅgahatthāya pupphaphalūpagameva sandhāyetaṁ vuttaṁ, aññatra",
  "atk-vin01a3:435_5": "pana pariyāyo atthī’’ti. Tasmā tattha pariyāyaṁ, idha ca pariyāyābhāvaṁ ñatvā yaṁ",
  "atk-vin01a3:435_6": "aṭṭhakathāsu vuttaṁ, taṁ suvuttameva. Vuttañcetaṁ –",
  "atk-vin01a3:436": "‘‘Buddhena dhammo vinayo ca vutto;",
  "atk-vin01a3:437": "Yo tassa puttehi tatheva ñāto;",
  "atk-vin01a3:438": "So yehi tesaṁ matimaccajantā;",
  "atk-vin01a3:439": "Yasmā pure aṭṭhakathā akaṁsu.",
  "atk-vin01a3:440": "‘‘Tasmā hi yaṁ aṭṭhakathāsu vuttaṁ;",
  "atk-vin01a3:441": "Taṁ vajjayitvāna pamādalekhaṁ;",
  "atk-vin01a3:442": "Sabbampi sikkhāsu sagāravānaṁ;",
  "atk-vin01a3:443": "Yasmā pamāṇaṁ idha paṇḍitāna’’nti.",
  "atk-vin01a3:444_0": "Sabbaṁ vuttanayeneva veditabbaṁ. Tattha siyā yadi vatthupūjanatthāyapi ganthānādīsu",
  "atk-vin01a3:444_1": "āpatti, haraṇādīsu kasmā anāpattīti? Kulitthīādīnaṁ atthāya haraṇato haraṇādhikāre",
  "atk-vin01a3:444_2": "hi visesetvā te kulitthīnantiādi vuttaṁ, tasmā buddhādīnaṁ atthāya harantassa anāpatti.",
  "atk-vin01a3:445_0": "Tattha ekatovaṇṭikanti pupphānaṁ vaṇṭe ekato katvā katamālaṁ. Ubhatovaṇṭikanti ubhohi",
  "atk-vin01a3:445_1": "passehi pupphavaṇṭe katvā katamālaṁ. Mañjarikantiādīsu pana mañjarī viya katā pupphavikati",
  "atk-vin01a3:445_2": "mañjarikāti vuccati. Vidhūtikāti sūciyā vā salākāya vā sinduvārapupphādīni vijjhitvā",
  "atk-vin01a3:445_3": "katā. Vaṭaṁsakoti vataṁsako. Āveḷāti kaṇṇikā. Uracchadoti hārasadisaṁ ure ṭhapanakapupphadāmaṁ.",
  "atk-vin01a3:445_4": "Ayaṁ tāva ettha padavaṇṇanā.",
  "atk-vin01a3:446_0": "Ayaṁ pana ādito paṭṭhāya vitthārena āpattivinicchayo. Kuladūsanatthāya akappiyapathaviyaṁ",
  "atk-vin01a3:446_1": "mālāvacchaṁ ropentassa pācittiyañceva dukkaṭañca, tathā akappiyavohārena ropāpentassa.",
  "atk-vin01a3:446_2": "Kappiyapathaviyaṁ ropanepi ropāpanepi dukkaṭameva. Ubhayatthāpi sakiṁ āṇattiyā bahunnampi",
  "atk-vin01a3:446_3": "ropane ekameva sapācittiyadukkaṭaṁ vā suddhadukkaṭaṁ vā hoti. Paribhogatthāya hi",
  "atk-vin01a3:446_4": "kappiyabhūmiyaṁ vā akappiyabhūmiyaṁ vā kappiyavohārena ropāpane anāpatti. Ārāmādiatthāyapi",
  "atk-vin01a3:446_5": "akappiyapathaviyaṁ ropentassa vā akappiyavacanena ropāpentassa vā pācittiyaṁ. Ayaṁ",
  "atk-vin01a3:446_6": "pana nayo mahāaṭṭhakathāyaṁ na suṭṭhu vibhatto, mahāpaccariyaṁ vibhattoti.",
  "atk-vin01a3:447_0": "Siñcanasiñcāpane pana akappiyaudakena sabbattha pācittiyaṁ, kuladūsanaparibhogatthāya",
  "atk-vin01a3:447_1": "dukkaṭampi. Kappiyena tesaṁyeva dvinnamatthāya dukkaṭaṁ. Paribhogatthāya cettha kappiyavohārena",
  "atk-vin01a3:447_2": "siñcāpane anāpatti. Āpattiṭṭhāne pana dhārāvacchedavasena payogabahulatāya āpattibahulatā veditabbā.",
  "atk-vin01a3:448_0": "Kuladūsanatthāya ocinane pupphagaṇanāya dukkaṭapācittiyāni aññattha pācittiyāneva.",
  "atk-vin01a3:448_1": "Bahūni pana pupphāni ekapayogena ocinanto payogavasena kāretabbo. Ocināpane kuladūsanatthāya",
  "atk-vin01a3:448_2": "sakiṁ āṇatto bahumpi ocinati, ekameva sapācittiyadukkaṭaṁ, aññatra pācittiyameva.",
  "atk-vin01a3:449_0": "Ganthanādīsu sabbāpi cha pupphavikatiyo veditabbā – ganthimaṁ, gopphimaṁ, vedhimaṁ,",
  "atk-vin01a3:449_1": "veṭhimaṁ, pūrimaṁ, vāyimanti. Tattha ‘‘ganthimaṁ’’ nāma sadaṇḍakesu vā uppalapadumādīsu",
  "atk-vin01a3:449_2": "aññesu vā dīghavaṇṭesu pupphesu daṭṭhabbaṁ. Daṇḍakena daṇḍakaṁ vaṇṭena vā vaṇṭaṁ",
  "atk-vin01a3:449_3": "ganthetvā katameva hi ganthimaṁ. Taṁ bhikkhussa vā bhikkhuniyā vā kātumpi akappiyavacanena",
  "atk-vin01a3:449_4": "kārāpetumpi na vaṭṭati. Evaṁ jāna, evaṁ kate sobheyya, yathā etāni pupphāni na vikiriyanti",
  "atk-vin01a3:449_5": "tathā karohītiādinā pana kappiyavacanena kāretuṁ vaṭṭati.",
  "atk-vin01a3:450_0": "‘‘Gopphimaṁ’’ nāma suttena vā vākādīhi vā vassikapupphādīnaṁ ekatovaṇṭikaubhatovaṇṭikamālāvasena",
  "atk-vin01a3:450_1": "gopphanaṁ, vākaṁ vā rajjuṁ vā diguṇaṁ katvā tattha avaṇṭakāni nīpapupphādīni pavesetvā",
  "atk-vin01a3:450_2": "paṭipāṭiyā bandhanti, etampi gopphimameva. Sabbaṁ purimanayeneva na vaṭṭati.",
  "atk-vin01a3:451_0": "‘‘Vedhimaṁ’’ nāma savaṇṭakāni vassikapupphādīni vaṇṭesu, avaṇṭakāni vā vakulapupphādīni",
  "atk-vin01a3:451_1": "antochidde sūcitālahīrādīhi vinivijjhitvā āvunanti, etaṁ vedhimaṁ nāma, tampi purimanayeneva",
  "atk-vin01a3:451_2": "na vaṭṭati. Keci pana kadalikkhandhamhi kaṇṭake vā tālahīrādīni vā pavesetvā tattha",
  "atk-vin01a3:451_3": "pupphāni vijjhitvā ṭhapenti, keci kaṇṭakasākhāsu, keci pupphacchattapupphakūṭāgārakaraṇatthaṁ",
  "atk-vin01a3:451_4": "chatte ca bhittiyañca pavesetvā ṭhapitakaṇṭakesu, keci dhammāsanavitāne baddhakaṇṭakesu,",
  "atk-vin01a3:451_5": "keci kaṇikārapupphādīni salākāhi vijjhanti, chattādhichattaṁ viya ca karonti, taṁ",
  "atk-vin01a3:451_6": "atioḷārikameva . Pupphavijjhanatthaṁ pana dhammāsanavitāne kaṇṭakampi bandhituṁ kaṇṭakādīhi",
  "atk-vin01a3:451_7": "vā ekapupphampi vijjhituṁ puppheyeva vā pupphaṁ pavesetuṁ na vaṭṭati. Jālavitānavedika-nāgadantaka",
  "atk-vin01a3:451_8": "pupphapaṭicchakatālapaṇṇaguḷakādīnaṁ pana chiddesu asokapiṇḍiyā vā antaresu pupphāni",
  "atk-vin01a3:451_9": "pavesetuṁ na doso. Etaṁ vedhimaṁ nāma na hoti. Dhammarajjuyampi eseva nayo.",
  "atk-vin01a3:452_0": "‘‘Veṭhimaṁ’’ nāma pupphadāmapupphahatthakesu daṭṭhabbaṁ. Keci hi matthakadāmaṁ karontā",
  "atk-vin01a3:452_1": "heṭṭhā ghaṭakākāraṁ dassetuṁ pupphehi veṭhenti, keci aṭṭhaṭṭha vā dasa dasa vā uppalapupphādīni",
  "atk-vin01a3:452_2": "suttena vā vākena vā daṇḍakesu bandhitvā uppalahatthake vā padumahatthake vā karonti,",
  "atk-vin01a3:452_3": "taṁ sabbaṁ purimanayeneva na vaṭṭati. Sāmaṇerehi uppāṭetvā thale ṭhapitauppalādīni",
  "atk-vin01a3:452_4": "kāsāvena bhaṇḍikampi bandhituṁ na vaṭṭati. Tesaṁyeva pana vākena vā daṇḍakena vā",
  "atk-vin01a3:452_5": "bandhituṁ aṁsabhaṇḍikaṁ vā kātuṁ vaṭṭati. Aṁsabhaṇḍikā nāma khandhe ṭhapitakāsāvassa",
  "atk-vin01a3:452_6": "ubho ante āharitvā bhaṇḍikaṁ katvā tasmiṁ pasibbake viya pupphāni pakkhipanti, ayaṁ",
  "atk-vin01a3:452_7": "vuccati aṁsabhaṇḍikā, etaṁ kātuṁ vaṭṭati. Daṇḍakehi paduminipaṇṇaṁ vijjhitvā uppalādīni",
  "atk-vin01a3:452_8": "paṇṇena veṭhetvā gaṇhanti, tatrāpi pupphānaṁ upari paduminipaṇṇameva bandhituṁ vaṭṭati.",
  "atk-vin01a3:452_9": "Heṭṭhā daṇḍakaṁ pana bandhituṁ na vaṭṭati.",
  "atk-vin01a3:453_0": "‘‘Pūrimaṁ’’ nāma mālāguṇe ca pupphapaṭe ca daṭṭhabbaṁ. Yo hi mālāguṇena cetiyaṁ vā",
  "atk-vin01a3:453_1": "bodhiṁ vā vedikaṁ vā parikkhipanto puna ānetvā pūrimaṭhānaṁ atikkāmeti, ettāvatāpi",
  "atk-vin01a3:453_2": "pūrimaṁ nāma hoti. Ko pana vādo anekakkhattuṁ parikkhipantassa, nāgadanta-kantarehi",
  "atk-vin01a3:453_3": "pavesetvā haranto olambakaṁ katvā puna nāgadantakaṁ parikkhipati, etampi pūrimaṁ",
  "atk-vin01a3:453_4": "nāma. Nāgadantake pana pupphavalayaṁ pavesetuṁ vaṭṭati. Mālāguṇehi pupphapaṭaṁ karonti.",
  "atk-vin01a3:453_5": "Tatrāpi ekameva mālāguṇaṁ harituṁ vaṭṭati. Puna paccāharato pūrimameva hoti, taṁ",
  "atk-vin01a3:453_6": "sabbaṁ purimanayeneva na vaṭṭati. Mālāguṇehi pana bahūhipi kataṁ pupphadāmaṁ labhitvā",
  "atk-vin01a3:453_7": "āsanamatthakādīsu bandhituṁ vaṭṭati. Atidīghaṁ pana mālāguṇaṁ ekavāraṁ haritvā vā",
  "atk-vin01a3:453_8": "parikkhipitvā vā puna aññassa bhikkhuno dātuṁ vaṭṭati. Tenāpi tatheva kātuṁ vaṭṭati.",
  "atk-vin01a3:454_0": "‘‘Vāyimaṁ’’ nāma pupphajālapupphapaṭapuppharūpesu daṭṭhabbaṁ. Cetiyesu pupphajālaṁ",
  "atk-vin01a3:454_1": "karontassa ekamekamhi jālacchidde dukkaṭaṁ. Bhitticchattabodhitthambhādīsupi eseva",
  "atk-vin01a3:454_2": "nayo. Pupphapaṭaṁ pana parehi pūritampi vāyituṁ na labbhati. Gopphimapuppheheva hatthiassādirūpakāni",
  "atk-vin01a3:454_3": "karonti, tānipi vāyimaṭṭhāne tiṭṭhanti. Purimanayeneva sabbaṁ na vaṭṭati. Aññehi",
  "atk-vin01a3:454_4": "kataparicchede pana pupphāni ṭhapentena hatthiassādirūpakampi kātuṁ vaṭṭati. Mahāpaccariyaṁ",
  "atk-vin01a3:454_5": "pana kalambakena aḍḍhacandakena ca saddhiṁ aṭṭhapupphavikatiyo vuttā. Tattha kalambakoti",
  "atk-vin01a3:454_6": "aḍḍhacandakantare ghaṭikadāmaolambako vutto. ‘‘Aḍḍhacandako’’ti aḍḍhacandākārena",
  "atk-vin01a3:454_7": "mālāguṇaparikkhepo. Tadubhayampi pūrimeyeva paviṭṭhaṁ. Kurundiyaṁ pana ‘‘dve tayo",
  "atk-vin01a3:454_8": "mālāguṇe ekato katvā pupphadāmakaraṇampi vāyimaṁyevā’’ti vuttaṁ. Tampi idha pūrimaṭṭhāneyeva",
  "atk-vin01a3:454_9": "paviṭṭhaṁ, na kevalañca pupphaguḷadāmameva piṭṭhamayadāmampi geṇḍukapupphadāmampi",
  "atk-vin01a3:454_10": "kurundiyaṁ vuttaṁ, kharapattadāmampi sikkhāpadassa sādhāraṇattā bhikkhūnampi bhikkhunīnampi",
  "atk-vin01a3:454_11": "neva kātuṁ na kārāpetuṁ vaṭṭati. Pūjānimittaṁ pana kappiyavacanaṁ sabbattha vattuṁ",
  "atk-vin01a3:454_12": "vaṭṭati. Pariyāyaobhāsanimittakammāni vaṭṭantiyeva.",
  "atk-vin01a3:455_0": "Tuvaṭṭentīti nipajjanti. Lāsentīti pītiyā uppilavamānā viya uṭṭhahitvā lāsiyanāṭakaṁ",
  "atk-vin01a3:455_1": "nāṭenti, recakaṁ denti. Naccantiyāpi naccantīti yadā nāṭakitthī naccati, tadā tepi",
  "atk-vin01a3:455_2": "tassā purato vā pacchato vā gacchantā naccanti. Naccantiyāpi gāyantīti yadā sā naccati,",
  "atk-vin01a3:455_3": "tadā naccānurūpaṁ gāyanti. Esa nayo sabbattha. Aṭṭhapadepi kīḷantīti aṭṭhapadaphalake",
  "atk-vin01a3:455_4": "jūtaṁ kīḷanti. Tathā dasapade, ākāsepīti aṭṭhapadadasapadesu viya ākāseyeva kīḷanti.",
  "atk-vin01a3:455_5": "Parihārapathepīti bhūmiyaṁ nānāpathamaṇḍalaṁ katvā tattha pariharitabbapathaṁ pariharantā",
  "atk-vin01a3:455_6": "kīḷanti. Santikāyapi kīḷantīti santikakīḷāya kīḷanti, ekajjhaṁ ṭhapitā sāriyo vā",
  "atk-vin01a3:455_7": "pāsāṇasakkharāyo vā acālentā nakheneva apanenti ca upanenti ca, sace tattha kāci",
  "atk-vin01a3:455_8": "calati, parājayo hoti. Khalikāyāti jūtaphalake pāsakakīḷāya kīḷanti. Ghaṭikāyāti",
  "atk-vin01a3:455_9": "ghaṭikā vuccati daṇḍakakīḷā, tāya kīḷanti. Dīghadaṇḍakena rassadaṇḍakaṁ paharantā vicaranti.",
  "atk-vin01a3:456_0": "Salākahatthenāti lākhāya vā mañjaṭṭhiyā vā piṭṭhaudake vā salākahatthaṁ temetvā ‘‘kiṁ",
  "atk-vin01a3:456_1": "hotū’’ti bhūmiyaṁ vā bhittiyaṁ vā taṁ paharitvā hatthiassādīrūpāni dassentā kīḷanti.",
  "atk-vin01a3:456_2": "Akkhenāti guḷena. Paṅgacīrenāti paṅgacīraṁ vuccati paṇṇanāḷikā, taṁ dhamantā kīḷanti.",
  "atk-vin01a3:456_3": "Vaṅkakenāti gāmadārakānaṁ kīḷanakena khuddakanaṅgalena. Mokkhacikāyāti mokkhacikā",
  "atk-vin01a3:456_4": "vuccati samparivattakakīḷā, ākāse vā daṇḍaṁ gahetvā, bhūmiyaṁ vā sīsaṁ ṭhapetvā heṭṭhupariyabhāvena",
  "atk-vin01a3:456_5": "parivattantā kīḷantīti attho. Ciṅgulakenāti ciṅgulakaṁ vuccati tālapaṇṇādīhi kataṁ",
  "atk-vin01a3:456_6": "vātappahārena paribbhamanacakkaṁ, tena kīḷanti. Pattāḷhakenāti pattāḷhakaṁ vuccati",
  "atk-vin01a3:456_7": "paṇṇanāḷi, tāya vālikādīni minantā kīḷanti. Rathakenāti khuddakarathena. Dhanukenāti khuddakadhanunā.",
  "atk-vin01a3:457_0": "Akkharikāyāti akkharikā vuccati ākāse vā piṭṭhiyaṁ vā akkharajānanakīḷā, tāya kīḷanti.",
  "atk-vin01a3:457_1": "Manesikāyāti manesikā vuccati manasā cintitajānanakīḷā, tāya kīḷanti. Yathāvajjenāti",
  "atk-vin01a3:457_2": "yathāvajjaṁ vuccati kāṇakuṇikakhañjādīnaṁ yaṁ yaṁ vajjaṁ taṁ taṁ payojetvā dassanakīḷā",
  "atk-vin01a3:457_3": "tāya kīḷanti, velambhakā viya. Hatthismimpi sikkhantīti hatthinimittaṁ yaṁ sippaṁ",
  "atk-vin01a3:457_4": "sikkhitabbaṁ, taṁ sikkhanti. Eseva nayo assādīsu. Dhāvantipīti parammukhā gacchantā",
  "atk-vin01a3:457_5": "dhāvanti. Ādhāvantipīti yattakaṁ dhāvanti, tattakameva abhimukhā puna āgacchantā",
  "atk-vin01a3:457_6": "ādhāvanti. Nibbujjhantīti mallayuddhaṁ karonti. Nalāṭikampi dentīti ‘‘sādhu, sādhu,",
  "atk-vin01a3:457_7": "bhaginī’’ti attano nalāṭe aṅguliṁ ṭhapetvā tassā nalāṭe ṭhapenti. Vividhampi anācāraṁ",
  "atk-vin01a3:457_8": "ācarantīti aññampi pāḷiyaṁ anāgataṁ mukhaḍiṇḍimādivividhaṁ anācāraṁ ācaranti.",
  "atk-vin01a3:458_0": "432.Pāsādikenāti pasādāvahena, sāruppena samaṇānucchavikena. Abhikkantenāti gamanena.",
  "atk-vin01a3:458_1": "Paṭikkantenāti nivattanena. Ālokitenāti purato dassanena. Vilokitenāti ito cito ca",
  "atk-vin01a3:458_2": "dassanena. Samiñjitenāti pabbasaṅkocanena. Pasāritenāti tesaṁyeva pasāraṇena. Sabbattha",
  "atk-vin01a3:458_3": "itthambhūtākhyānatthe karaṇavacanaṁ, satisampajaññehi abhisaṅkhatattā pāsādika abhikkanta-paṭikkanta-ālokita-vilokita-samiñjita-pasārito",
  "atk-vin01a3:458_4": "hutvāti vuttaṁ hoti. Okkhittacakkhūti heṭṭhā-khittacakkhu . Iriyāpathasampannoti",
  "atk-vin01a3:458_5": "tāya pāsādikaabhikkantāditāya sampannairiyāpatho.",
  "atk-vin01a3:459_0": "Kvāyanti ko ayaṁ. Abalabalo viyāti abalo kira bondo vuccati, atisayatthe ca idaṁ",
  "atk-vin01a3:459_1": "āmeḍitaṁ, tasmā atibondo viyāti vuttaṁ hoti. Mandamandoti abhikkantādīnaṁ anuddhatatāya",
  "atk-vin01a3:459_2": "atimando. Atisaṇhoti evaṁ guṇameva dosato dassenti. Bhākuṭikabhākuṭiko viyāti okkhittacakkhutāya",
  "atk-vin01a3:459_3": "bhakuṭiṁ katvā saṅkuṭitamukho kupito viya vicaratīti maññamānā vadanti. Saṇhāti nipuṇā,",
  "atk-vin01a3:459_4": "‘‘amma tāta bhaginī’’ti evaṁ upāsakajanaṁ yuttaṭṭhāne upanetuṁ chekā, na yathā ayaṁ;",
  "atk-vin01a3:459_5": "evaṁ abalabalo viyāti adhippāyo. Sakhilāti sākhalyena yuttā. Sukhasambhāsāti idaṁ",
  "atk-vin01a3:459_6": "purimassa kāraṇavacanaṁ. Yesañhi sukhasambhāsā sammodanīyakathā nelā hoti kaṇṇasukhā,",
  "atk-vin01a3:459_7": "te sakhilāti vuccanti. Tenāhaṁsu – ‘‘sakhilā sukhasambhāsā’’ti. Ayaṁ panettha adhippāyo",
  "atk-vin01a3:459_8": "– amhākaṁ ayyā upāsake disvā madhuraṁ sammodanīyaṁ kathaṁ kathenti, tasmā sakhilā",
  "atk-vin01a3:459_9": "sukhasambhāsā, na yathā ayaṁ; evaṁ mandamandā viyāti. Mihitapubbaṅgamāti mihitaṁ",
  "atk-vin01a3:459_10": "pubbaṅgamaṁ etesaṁ vacanassāti mihitapubbaṅgamā, paṭhamaṁ sitaṁ katvā pacchā vadantīti",
  "atk-vin01a3:459_11": "attho. Ehisvāgatavādinoti upāsakaṁ disvā ‘‘ehi svāgataṁ tavā’’ti evaṁvādino, na yathā",
  "atk-vin01a3:459_12": "ayaṁ; evaṁ saṅkuṭitamukhatāya bhākuṭikabhākuṭikā viya evaṁ mihitapubbaṅgamāditāya",
  "atk-vin01a3:459_13": "abhākuṭikabhāvaṁ atthato dassetvā puna sarūpenapi dassento āhaṁsu – ‘‘abhākuṭikā",
  "atk-vin01a3:459_14": "uttānamukhā pubbabhāsino’’ti. Uppaṭipāṭiyā vā tiṇṇampi ākārānaṁ abhāvadassanametanti",
  "atk-vin01a3:459_15": "veditabbaṁ. Kathaṁ? Ettha hi ‘‘abhākuṭikā’’ti iminā bhākuṭikabhākuṭikākārassa abhāvo",
  "atk-vin01a3:459_16": "dassito. ‘‘Uttānamukhā’’ti iminā mandamandākārassa, ye hi cakkhūni ummiletvā ālokanena",
  "atk-vin01a3:459_17": "uttānamukhā honti, na te mandamandā. Pubbabhāsinoti iminā abalabalākārassa abhāvo",
  "atk-vin01a3:459_18": "dassito, ye hi ābhāsanakusalatāya ‘‘amma tātā’’ti paṭhamataraṁ ābhāsanti, na te abalabalāti.",
  "atk-vin01a3:460_0": "Ehi, bhante, gharaṁ gamissāmāti so kira upāsako ‘‘na kho, āvuso, piṇḍo labbhatī’’ti",
  "atk-vin01a3:460_1": "vutte ‘‘tumhākaṁ bhikkhūhiyeva etaṁ kataṁ , sakalampi gāmaṁ vicarantā na lacchathā’’ti",
  "atk-vin01a3:460_2": "vatvā piṇḍapātaṁ dātukāmo ‘‘ehi, bhante, gharaṁ gamissāmā’’ti āha. Kiṁ panāyaṁ payuttavācā",
  "atk-vin01a3:460_3": "hoti, na hotīti? Na hoti. Pucchitapañho nāmāyaṁ kathetuṁ vaṭṭati. Tasmā idāni cepi",
  "atk-vin01a3:460_4": "pubbaṇhe vā sāyanhe vā antaragharaṁ paviṭṭhaṁ bhikkhuṁ koci puccheyya – ‘‘kasmā,",
  "atk-vin01a3:460_5": "bhante, carathā’’ti? Yenatthena carati, taṁ ācikkhitvā ‘‘laddhaṁ na laddha’’nti vutte",
  "atk-vin01a3:460_6": "sace na laddhaṁ, ‘‘na laddha’’nti vatvā yaṁ so deti, taṁ gahetuṁ vaṭṭati.",
  "atk-vin01a3:461_0": "Duṭṭhoti na pasādādīnaṁ vināsena duṭṭho, puggalavasena duṭṭho. Dānapathānīti dānāniyeva",
  "atk-vin01a3:461_1": "vuccanti. Atha vā dānapathānīti dānanibaddhāni dānavattānīti vuttaṁ hoti. Upacchinnānīti",
  "atk-vin01a3:461_2": "dāyakehi upacchinnāni, na te tāni etarahi denti. Riñcantīti visuṁ honti nānā honti,",
  "atk-vin01a3:461_3": "pakkamantīti vuttaṁ hoti. Saṇṭhaheyyāti sammā tiṭṭheyya, pesalānaṁ bhikkhūnaṁ patiṭṭhā bhaveyya.",
  "atk-vin01a3:462_0": "Evamāvusoti kho so bhikkhu saddhassa pasannassa upāsakassa sāsanaṁ sampaṭicchi. Evarūpaṁ",
  "atk-vin01a3:462_1": "kira sāsanaṁ kappiyaṁ harituṁ vaṭṭati, tasmā ‘‘mama vacanena bhagavato pāde vandathā’’ti",
  "atk-vin01a3:462_2": "vā ‘‘cetiyaṁ paṭimaṁ bodhiṁ saṅghattheraṁ vandathā’’ti vā ‘‘cetiye gandhapūjaṁ karotha,",
  "atk-vin01a3:462_3": "pupphapūjaṁ karothā’’ti vā ‘‘bhikkhū sannipātetha, dānaṁ dassāma , dhammaṁ sossāmāti",
  "atk-vin01a3:462_4": "vā īdisesu sāsanesu kukkuccaṁ na kātabbaṁ. Kappiyasāsanāni etāni na gihīnaṁ gihikammapaṭisaṁyuttānīti.",
  "atk-vin01a3:462_5": "Kuto ca tvaṁ, bhikkhu, āgacchasīti nisinno so bhikkhu na āgacchati atthato pana āgato",
  "atk-vin01a3:462_6": "hoti; evaṁ santepi vattamānasamīpe vattamānavacanaṁ labbhati, tasmā na doso. Pariyosāne",
  "atk-vin01a3:462_7": "‘‘tato ahaṁ bhagavā āgacchāmī’’ti etthāpi vacane eseva nayo.",
  "atk-vin01a3:463_0": "433.Paṭhamaṁ assajipunabbasukā bhikkhū codetabbāti ‘‘mayaṁ tumhe vattukāmā’’ti okāsaṁ",
  "atk-vin01a3:463_1": "kāretvā vatthunā ca āpattiyā ca codetabbā. Codetvā yaṁ na saranti, taṁ sāretabbā.",
  "atk-vin01a3:463_2": "Sace vatthuñca āpattiñca paṭijānanti, āpattimeva vā paṭijānanti, na vatthuṁ, āpattiṁ",
  "atk-vin01a3:463_3": "ropetabbā. Atha vatthumeva paṭijānanti, nāpattiṁ; evampi ‘‘imasmiṁ vatthusmiṁ ayaṁ",
  "atk-vin01a3:463_4": "nāma āpattī’’ti ropetabbā eva. Yadi neva vatthuṁ, nāpattiṁ paṭijānanti, āpattiṁ na",
  "atk-vin01a3:463_5": "ropetabbā ayamettha vinicchayo. Yathāpaṭiññāya pana āpattiṁ ropetvā; evaṁ pabbājanīyakammaṁ",
  "atk-vin01a3:463_6": "kātabbanti dassento ‘‘byattena bhikkhunā’’tiādimāha, taṁ uttānatthameva.",
  "atk-vin01a3:464_0": "Evaṁ pabbājanīyakammakatena bhikkhunā yasmiṁ vihāre vasantena yasmiṁ gāme kuladūsakakammaṁ",
  "atk-vin01a3:464_1": "kataṁ hoti, tasmiṁ vihāre vā tasmiṁ gāme vā na vasitabbaṁ. Tasmiṁ vihāre vasantena",
  "atk-vin01a3:464_2": "sāmantagāmepi piṇḍāya na caritabbaṁ. Sāmantavihārepi vasantena tasmiṁ gāme piṇḍāya",
  "atk-vin01a3:464_3": "na caritabbaṁ. Upatissatthero pana ‘‘bhante nagaraṁ nāma mahantaṁ dvādasayojanikampi",
  "atk-vin01a3:464_4": "hotī’’ti antevāsikehi vutto ‘‘yassā vīthiyā kuladūsakakammaṁ kataṁ tattheva vārita’’nti",
  "atk-vin01a3:464_5": "āha. Tato ‘‘vīthipi mahatī nagarappamāṇāva hotī’’ti vutto ‘‘yassā gharapaṭipāṭiyā’’ti",
  "atk-vin01a3:464_6": "āha, ‘‘gharapaṭipāṭīpi vīthippamāṇāva hotī’’ti vutto ito cito ca satta gharāni vāritānī’’ti",
  "atk-vin01a3:464_7": "āha. Taṁ pana sabbaṁ therassa manorathamattameva. Sacepi vihāro tiyojanaparamo hoti",
  "atk-vin01a3:464_8": "dvādasayojanaparamañca nagaraṁ, neva vihāre vasituṁ labbhati, na nagare caritunti.",
  "atk-vin01a3:465_0": "435.Tesaṅghena pabbājanīyakammakatāti kathaṁ saṅgho tesaṁ kammaṁ akāsi? Na gantvāva",
  "atk-vin01a3:465_1": "ajjhottharitvā akāsi, atha kho kulehi nimantetvā saṅghabhattesu kayiramānesu tasmiṁ",
  "atk-vin01a3:465_2": "tasmiṁ ṭhāne therā samaṇapaṭipadaṁ kathetvā ‘‘ayaṁ samaṇo, ayaṁ assamaṇo’’ti manusse",
  "atk-vin01a3:465_3": "saññāpetvā ekaṁ dve bhikkhū sīmaṁ pave setvā etenevupāyena sabbesaṁ pabbājanīyakammaṁ",
  "atk-vin01a3:465_4": "akaṁsūti. Evaṁ pabbājanīyakammakatassa ca aṭṭhārasa vattāni pūretvā yācantassa kammaṁ",
  "atk-vin01a3:465_5": "paṭippassambhetabbaṁ. Paṭippassaddhakammenāpi ca tena yesu kulesu pubbe kuladūsakakammaṁ",
  "atk-vin01a3:465_6": "kataṁ, tato paccayā na gahetabbā, āsavakkhayappattenāpi na gahetabbā, akappiyāva",
  "atk-vin01a3:465_7": "honti. ‘‘Kasmā na gaṇhathā’’ti pucchitena ‘‘pubbe evaṁ katattā’’ti vutte, sace vadanti",
  "atk-vin01a3:465_8": "‘‘na mayaṁ tena kāraṇena dema idāni sīlavantatāya demā’’ti gahetabbā. Pakatiyā dānaṭṭhāneyeva",
  "atk-vin01a3:465_9": "kuladūsakakammaṁ kataṁ hoti. Tato pakatidānameva gahetuṁ vaṭṭati, yaṁ vaḍḍhetvā denti, taṁ na vaṭṭati.",
  "atk-vin01a3:466_0": "Na sammā vattantīti te pana assajipunabbasukā aṭṭhārasasu vattesu sammā na vattanti.",
  "atk-vin01a3:466_1": "Na lomaṁ pātentīti anulomapaṭipadaṁ appaṭipajjanatāya na pannalomā honti. Na netthāraṁ",
  "atk-vin01a3:466_2": "vattantīti attano nittharaṇamaggaṁ na paṭipajjanti . Na bhikkhū khamāpentīti ‘‘dukkaṭaṁ,",
  "atk-vin01a3:466_3": "bhante, amhehi, na puna evaṁ karissāma, khamatha amhāka’’nti evaṁ bhikkhūnaṁ khamāpanaṁ",
  "atk-vin01a3:466_4": "na karonti. Akkosantīti kārakasaṅghaṁ dasahi akkosavatthūhi akkosanti. Paribhāsantīti",
  "atk-vin01a3:466_5": "bhayaṁ nesaṁ dassenti. Chandagāmitā…pe… bhayagāmitā pāpentīti ete chandagāmino ca…pe…",
  "atk-vin01a3:466_6": "bhayagāmino cāti evaṁ chandagāmitāyapi…pe… bhayagāmitāyapi pāpenti, yojentīti attho.",
  "atk-vin01a3:466_7": "Pakkamantīti tesaṁ parivāresu pañcasu samaṇasatesu ekacce disā pakkamanti. Vibbhamantīti",
  "atk-vin01a3:466_8": "ekacce gihī honti. Kathañhi nāma assajipunabbasukā bhikkhūti ettha dvinnaṁ pamokkhānaṁ",
  "atk-vin01a3:466_9": "vasena sabbepi ‘‘assajipunabbasukā’’ti vuttā.",
  "atk-vin01a3:467_0": "436-7.Gāmaṁ vāti ettha nagarampi gāmaggahaṇeneva gahitaṁ. Tenassa padabhājane ‘‘gāmopi",
  "atk-vin01a3:467_1": "nigamopi nagarampi gāmo ceva nigamo cā’’ti vuttaṁ. Tattha apākāraparikkhepo saāpaṇo nigamoti veditabbo.",
  "atk-vin01a3:468_0": "Kulāni dūsetīti kuladūsako. Dūsento ca na asucikaddamādīhi dūseti, atha kho attano",
  "atk-vin01a3:468_1": "duppaṭipattiyā tesaṁ pasādaṁ vināseti. Tenevassa padabhājane ‘‘pupphena vā’’tiādi",
  "atk-vin01a3:468_2": "vuttaṁ. Tattha yo haritvā vā harāpetvā vā pakkositvā vā pakkosāpetvā vā sayaṁ vā",
  "atk-vin01a3:468_3": "upagatānaṁ yaṁkiñci attano santakaṁ pupphaṁ kulasaṅgahatthāya deti, dukkaṭaṁ. Parasantakaṁ",
  "atk-vin01a3:468_4": "deti, dukkaṭameva. Theyyacittena deti, bhaṇḍagghena kāretabbo. Eseva nayo saṅghikepi.",
  "atk-vin01a3:468_5": "Ayaṁ pana viseso, senāsanatthāya niyāmitaṁ issaravatāya dadato thullaccayaṁ.",
  "atk-vin01a3:469_0": "Pupphaṁ nāma kassa dātuṁ vaṭṭati, kassa na vaṭṭatīti? Mātāpitūnnaṁ tāva haritvāpi",
  "atk-vin01a3:469_1": "harāpetvāpi pakkositvāpi pakkosāpetvāpi dātuṁ vaṭṭati, sesañātakānaṁ pakkosāpetvāva.",
  "atk-vin01a3:469_2": "Tañca kho vatthupūjanatthāya, maṇḍanatthāya pana sivaliṅgādipūjanatthāya vā kassacipi",
  "atk-vin01a3:469_3": "dātuṁ na vaṭṭati. Mātāpitūnañca harāpentena ñātisāmaṇereheva harāpetabbaṁ. Itare",
  "atk-vin01a3:469_4": "pana yadi sayameva icchanti, vaṭṭati. Sammatena pupphabhājakena bhājanakāle sampattānaṁ",
  "atk-vin01a3:469_5": "sāmaṇerānaṁ upaḍḍhabhāgaṁ dātuṁ vaṭṭati. Kurundiyaṁ sampattagihīnaṁ upaḍḍhabhāgaṁ.",
  "atk-vin01a3:469_6": "Mahāpaccariyaṁ ‘‘cūḷakaṁ dātuṁ vaṭṭatī’’ti vuttaṁ. Asammatena apaloketvā dātabbaṁ.",
  "atk-vin01a3:470_0": "Ācariyupajjhāyesu sagāravā sāmaṇerā bahūni pupphāni āharitvā rāsiṁ katvā ṭhapenti,",
  "atk-vin01a3:470_1": "therā pātova sampattānaṁ saddhivihārikādīnaṁ upāsakānaṁ vā ‘‘tvaṁ idaṁ gaṇha, tvaṁ",
  "atk-vin01a3:470_2": "idaṁ gaṇhā’’ti denti, pupphadānaṁ nāma na hoti. ‘‘Cetiyaṁ pūjessāmā’’ti gahetvā gacchantāpi",
  "atk-vin01a3:470_3": "pūjaṁ karontāpi tattha tattha sampattānaṁ cetiyapūjanatthāya denti, etampi pupphadānaṁ",
  "atk-vin01a3:470_4": "nāma na hoti. Upāsake akkapupphādīhi pūjente disvā ‘‘vihāre kaṇikārapupphādīni atthi,",
  "atk-vin01a3:470_5": "upāsakā tāni gahetvā pūjethā’’ti vattumpi vaṭṭati. Bhikkhū pupphapūjaṁ katvā divātaraṁ",
  "atk-vin01a3:470_6": "gāmaṁ paviṭṭhe ‘‘kiṁ, bhante, atidivā paviṭṭhatthā’’ti pucchanti, ‘‘vihāre bahūni",
  "atk-vin01a3:470_7": "pupphāni pūjaṁ akarimhā’’ti vadanti. Manussā ‘‘bahūni kira vihāre pupphānī’’ti punadivase",
  "atk-vin01a3:470_8": "pahūtaṁ khādanīyaṁ bhojanīyaṁ gahetvā vihāraṁ gantvā pupphapūjañca karonti, dānañca",
  "atk-vin01a3:470_9": "denti, vaṭṭati. Manussā ‘‘mayaṁ, bhante, asukadivasaṁ nāma pūjessāmā’’ti pupphavāraṁ",
  "atk-vin01a3:470_10": "yācitvā anuññātadivase āgacchanti, sāmaṇerehi ca pageva pupphāni ocinitvā ṭhapitāni",
  "atk-vin01a3:470_11": "honti, te rukkhesu pupphāni apassantā ‘‘kuhiṁ, bhante, pupphānī’’ti vadanti, sāmaṇerehi",
  "atk-vin01a3:470_12": "ocinitvā ṭhapitāni tumhe pana pūjetvā gacchatha, saṅgho aññaṁ divasaṁ pūjessatīti.",
  "atk-vin01a3:470_13": "Te pūjetvā dānaṁ datvā gacchanti, vaṭṭati. Mahāpaccariyaṁ pana kurundiyañca ‘‘therā",
  "atk-vin01a3:470_14": "sāmaṇerehi dāpetuṁ na labhanti. Sace sayameva tāni pupphāni tesaṁ denti, vaṭṭati.",
  "atk-vin01a3:470_15": "Therehi pana ‘sāmaṇerehi ocinitvā ṭhapitānī’ti ettakameva vattabba’’nti vuttaṁ. Sace",
  "atk-vin01a3:470_16": "pana pupphavāraṁ yācitvā anocitesu pupphesu yāgubhattādīni ādāya āgantvā sāmaṇere",
  "atk-vin01a3:470_17": "‘‘ocinitvā dethā’’ti vadanti. Ñātakasāmaṇerānaṁyeva ocinitvā dātuṁ vaṭṭati. Aññātake",
  "atk-vin01a3:470_18": "ukkhipitvā rukkhasākhāya ṭhapenti, na orohitvā palāyitabbaṁ, ocinitvā dātuṁ vaṭṭati.",
  "atk-vin01a3:470_19": "Sace pana koci dhammakathiko ‘‘bahūni upāsakā vihāre pupphāni yāgubhattādīni ādāya",
  "atk-vin01a3:470_20": "gantvā pupphapūjaṁ karothā’’ti vadati, tasseva na kappatīti mahāpaccariyañca kurundiyañca",
  "atk-vin01a3:470_21": "vuttaṁ. Mahāaṭṭhakathāyaṁ pana ‘‘etaṁ akappiyaṁ na vaṭṭatī’’ti avisesena vuttaṁ.",
  "atk-vin01a3:471_0": "Phalampi attano santakaṁ vuttanayeneva mātāpitūnaṁñca sesañātakānañca dātuṁ vaṭṭati.",
  "atk-vin01a3:471_1": "Kulasaṅgahatthāya pana dentassa vuttanayeneva attano santake parasantake saṅghike",
  "atk-vin01a3:471_2": "senāsanatthāya niyāmite ca dukkaṭādīni veditabbāni. Attano santakaṁyeva gilānamanussānaṁ",
  "atk-vin01a3:471_3": "vā sampattaissarānaṁ vā khīṇaparibbayānaṁ vā dātuṁ vaṭṭati, phaladānaṁ na hoti. Phalabhājakenāpi",
  "atk-vin01a3:471_4": "sammatena saṅghassa phalabhājanakāle sampattamanussānaṁ upaḍḍhabhāgaṁ dātuṁ vaṭṭati.",
  "atk-vin01a3:471_5": "Asammatena apaloketvā dātabbaṁ. Saṅghārāmepi phalaparicchedena vā rukkhaparicchedena",
  "atk-vin01a3:471_6": "vā katikā kātabbā. Tato gilānamanussānaṁ vā aññesaṁ vā phalaṁ yācantānaṁ yathāparicchedena",
  "atk-vin01a3:471_7": "cattāri pañca phalāni dātabbāni. Rukkhā vā dassetabbā ‘‘ito gahetuṁ labbhatī’’ti.",
  "atk-vin01a3:471_8": "‘‘Igha phalāni sundarāni, ito gaṇhathā’’ti evaṁ pana na vattabbaṁ.",
  "atk-vin01a3:472_0": "Cuṇṇenāti ettha attano santakaṁ sirīsacuṇṇaṁ vā aññaṁ vā kasāvaṁ yaṁkiñci kulasaṅgahatthāya",
  "atk-vin01a3:472_1": "deti, dukkaṭaṁ. Parasantakādīsupi vuttanayeneva vinicchayo veditabbo. Ayaṁ pana viseso",
  "atk-vin01a3:472_2": "– idha saṅghassa rakkhitagopitāpi rukkhacchalli garubhaṇḍameva. Mattikadantakaṭṭhaveḷūsupi",
  "atk-vin01a3:472_3": "garubhaṇḍūpagaṁ ñatvā cuṇṇe vuttanayeneva vinicchayo veditabbo. Paṇṇadānaṁ pana ettha",
  "atk-vin01a3:472_4": "na āgataṁ, tampi vuttanayeneva veditabbaṁ. Paratopi garubhaṇḍavinicchaye sabbaṁ vitthārena vaṇṇayissāma.",
  "atk-vin01a3:473": "Vejjikāya vāti ettha vejjakammavidhi tatiyapārājikavaṇṇanāyaṁ vuttanayeneva veditabbo.",
  "atk-vin01a3:474_0": "Jaṅghapesanikenāti ettha jaṅghapesaniyanti gihīnaṁ dūteyyasāsanaharaṇakammaṁ vuccati,",
  "atk-vin01a3:474_1": "taṁ na kātabbaṁ. Gihīnañhi sāsanaṁ gahetvā gacchantassa pade pade dukkaṭaṁ. Taṁ kammaṁ",
  "atk-vin01a3:474_2": "nissāya laddhabhojanaṁ bhuñjantassāpi ajjhohāre ajjhohāre dukkaṭaṁ. Paṭhamaṁ sāsanaṁ",
  "atk-vin01a3:474_3": "aggahetvāpi pacchā ‘‘ayaṁ dāni so gāmo handa taṁ sāsanaṁ ārocemī’’ti maggā okkamantassāpi",
  "atk-vin01a3:474_4": "pade pade dukkaṭaṁ. Sāsanaṁ ārocetvā laddhabhojanaṁ bhuñjato purimanayeneva dukkaṭaṁ.",
  "atk-vin01a3:474_5": "Sāsanaṁ aggahetvā āgatena pana ‘‘bhante tasmiṁ gāme itthannāmassa kā pavattī’’ti",
  "atk-vin01a3:474_6": "pucchiyamānena kathetuṁ vaṭṭati, pucchitapañhe doso natthi. Pañcannaṁ pana sahadhammikānaṁ",
  "atk-vin01a3:474_7": "mātāpitūnaṁ paṇḍupalāsassa attano veyyāvaccakarassa ca sāsanaṁ harituṁ vaṭṭati, gihīnañca",
  "atk-vin01a3:474_8": "pubbe vuttappakāraṁ kappiyasāsanaṁ. Idañhi jaṅghapesaniyakammaṁ nāma na hoti. Imehi",
  "atk-vin01a3:474_9": "pana aṭṭhahi kuladūsakakammehi uppannapaccayā pañcannampi sahadhammikānaṁ na kappanti,",
  "atk-vin01a3:474_10": "abhūtārocanarūpiyasaṁvohārehi uppannapaccayasadisāva honti.",
  "atk-vin01a3:475_0": "Pāpā samācārā assāti pāpasamācāro. Te pana yasmā mālāvaccharopanādayo idha adhippetā,",
  "atk-vin01a3:475_1": "tasmā ‘‘mālāvacchaṁ ropentipī’’tiādinā nayenassa padabhājanaṁ vuttaṁ. Tirokkhāti",
  "atk-vin01a3:475_2": "parammukhā. Kulāni ca tena duṭṭhānīti ettha pana yasmā ‘‘kulānī’’ti vohāramattametaṁ,",
  "atk-vin01a3:475_3": "atthato hi manussā tena duṭṭhā honti, tasmāssa padabhājane ‘‘pubbe saddhā hutvā’’tiādimāha.",
  "atk-vin01a3:475_4": "Chandagāminoti chandena gacchantīti chandagāmino. Esa nayo sesesu. Samanubhāsitabbo",
  "atk-vin01a3:475_5": "tassa paṭinissaggāyāti ettha kuladūsakakammena dukkaṭameva. Yaṁ pana so saṅghaṁ paribhavitvā",
  "atk-vin01a3:475_6": "‘‘chandagāmino’’tiādimāha. Tassa paṭinissaggāya samanubhāsanakammaṁ kātabbanti evamattho",
  "atk-vin01a3:475_7": "daṭṭhabbo. Sesaṁ sabbattha uttānatthameva.",
  "atk-vin01a3:476": "Samuṭṭhānādīnipi paṭhamasaṅghabhedasadisānevāti.",
  "atk-vin01a3:477": "Kuladūsakasikkhāpadavaṇṇanā niṭṭhitā.",
  "atk-vin01a3:478": "Nigamanavaṇṇanā",
  "atk-vin01a3:479_0": "442.Uddiṭṭhā kho…pe… evametaṁ dhārayāmīti ettha paṭhamaṁ āpatti etesanti paṭhamāpattikā,",
  "atk-vin01a3:479_1": "paṭhamaṁ vītikkamakkhaṇeyeva āpajjitabbāti attho. Itare pana yathā tatiye catutthe",
  "atk-vin01a3:479_2": "ca divase hotīti jaro ‘‘tatiyako catutthako’’ti ca vuccati; evaṁ yāvatatiye samanubhāsanakamme",
  "atk-vin01a3:479_3": "hontīti yāvatatiyakāti veditabbā.",
  "atk-vin01a3:480_0": "Yāvatīhaṁ jānaṁ paṭicchādetīti yattakāni ahāni jānanto paṭicchādeti, ‘‘ahaṁ itthannāmaṁ",
  "atk-vin01a3:480_1": "āpattiṁ āpanno’’ti sabrahmacārīnaṁ nāroceti. Tāvatīhanti tattakāni ahāni. Akāmā parivatthabbanti",
  "atk-vin01a3:480_2": "na kāmena, na vasena, atha kho akāmena avasena parivāsaṁ samādāya vatthabbaṁ. Uttari",
  "atk-vin01a3:480_3": "chārattanti parivāsato uttari cha rattiyo. Bhikkhumānattāyāti bhikkhūnaṁ mānanabhāvāya,",
  "atk-vin01a3:480_4": "ārādhanatthāyāti vuttaṁ hoti. Vīsatisaṅgho gaṇo assāti vīsatigaṇo . Tatrāti yatra",
  "atk-vin01a3:480_5": "sabbantimena paricchedena vīsatigaṇo bhikkhusaṅgho atthi tatra. Abbhetabboti abhietabbo",
  "atk-vin01a3:480_6": "sampaṭicchitabbo, abbhānakammavasena osāretabboti vuttaṁ hoti , avhātabboti vā attho.",
  "atk-vin01a3:480_7": "Anabbhitoti na abbhito, asampaṭicchito, akatabbhānakammoti vuttaṁ hoti, anavhātoti",
  "atk-vin01a3:480_8": "vā attho. Sāmīcīti anudhammatā, lokuttaradhammaṁ anugatā ovādānusāsanī, sāmīci dhammatāti",
  "atk-vin01a3:480_9": "vuttaṁ hoti. Sesamettha vuttanayamevāti.",
  "atk-vin01a3:481": "Samantapāsādikāya vinayasaṁvaṇṇanāya",
  "atk-vin01a3:482": "Terasakavaṇṇanā niṭṭhitā."
}