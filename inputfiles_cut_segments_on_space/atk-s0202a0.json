{
  "atk-s0202a0:0": "Namo tassa bhagavato arahato sammāsambuddhassa",
  "atk-s0202a0:1": "Majjhimanikāye",
  "atk-s0202a0:2": "1. Kandarakasuttavaṇṇanā",
  "atk-s0202a0:3_0": "1. Evaṃ me sutanti kandarakasuttaṃ. Tattha campāyanti evaṃnāmake nagare. Tassa hi",
  "atk-s0202a0:3_1": "nagarassa ārāmapokkharaṇīādīsu tesu tesu ṭhānesu campakarukkhāva ussannā ahesuṃ,",
  "atk-s0202a0:3_2": "tasmā campāti saṅkhamagamāsi. Gaggarāya pokkharaṇiyā tīreti tassa campānagarassa",
  "atk-s0202a0:3_3": "avidūre gaggarāya nāma rājamahesiyā khaṇitattā gaggarāti laddhavohārā pokkharaṇī",
  "atk-s0202a0:3_4": "atthi. Tassā tīre samantato nīlādipañcavaṇṇakusumapaṭimaṇḍitaṃ mahantaṃ campakavanaṃ.",
  "atk-s0202a0:3_5": "Tasmiṃ bhagavā kusumagandhasugandhe campakavane viharati. Taṃ sandhāya “gaggarāya",
  "atk-s0202a0:3_6": "pokkharaṇiyā tīre”ti vuttaṃ. Mahatā bhikkhusaṅghena saddhinti adassitaparicchedena",
  "atk-s0202a0:3_7": "mahantena bhikkhusaṅghena saddhiṃ. Pessoti tassa nāmaṃ. Hatthārohaputtoti hatthācariyassa",
  "atk-s0202a0:3_8": "putto. Kandarako ca paribbājakoti kandarakoti evaṃnāmo channaparibbājako. Abhivādetvāti",
  "atk-s0202a0:3_9": "chabbaṇṇānaṃ ghanabuddharasmīnaṃ antaraṃ pavisitvā pasannalākhārase nimujjamāno viya,",
  "atk-s0202a0:3_10": "siṅgīsuvaṇṇavaṇṇaṃ dussavaraṃ pasāretvā sasīsaṃ pārupamāno viya, vaṇṇagandhasampannacampakapupphāni",
  "atk-s0202a0:3_11": "sirasā sampaṭicchanto viya, sinerupādaṃ upagacchanto puṇṇacando viya bhagavato cakkalakkhaṇapaṭimaṇḍite",
  "atk-s0202a0:3_12": "alattakavaṇṇaphullapadumasassirike pāde vanditvāti attho. Ekamantaṃ nisīdīti chanisajjadosavirahite",
  "atk-s0202a0:3_13": "ekasmiṃ okāse nisīdi.",
  "atk-s0202a0:4_0": "Tuṇhībhū taṃ tuṇhībhūtanti yato yato anuviloketi, tato tato tuṇhībhūtamevāti attho.",
  "atk-s0202a0:4_1": "Tattha hi ekabhikkhussāpi hatthakukkuccaṃ vā pādakukkuccaṃ vā natthi, sabbe bhagavato",
  "atk-s0202a0:4_2": "ceva gāravena attano ca sikkhitasikkhatāya aññamaññaṃ vigatasallāpā antamaso ukkāsitasaddampi",
  "atk-s0202a0:4_3": "akarontā sunikhātaindakhīlā viya nivātaṭṭhāne sannisinnaṃ mahāsamuddaudakaṃ viya",
  "atk-s0202a0:4_4": "kāyenapi niccalā manasāpi avikkhittā rattavalāhakā viya sinerukūṭaṃ bhagavantaṃ parivāretvā",
  "atk-s0202a0:4_5": "nisīdiṃsu. Paribbājakassa evaṃ sannisinnaṃ parisaṃ disvā mahantaṃ pītisomanassaṃ",
  "atk-s0202a0:4_6": "uppajji. Uppannaṃ pana antohadayasmiṃyeva sannidahituṃ asakkonto piyasamudāhāraṃ",
  "atk-s0202a0:4_7": "samuṭṭhāpesi. Tasmā acchariyaṃ bhotiādimāha.",
  "atk-s0202a0:5_0": "Tattha andhassa pabbatārohanaṃ viya niccaṃ na hotīti acchariyaṃ. Ayaṃ tāva saddanayo.",
  "atk-s0202a0:5_1": "Ayaṃ pana aṭṭhakathānayo, accharāyogganti acchariyaṃ. Accharaṃ paharituṃ yuttanti",
  "atk-s0202a0:5_2": "attho. Abhūtapubbaṃ bhūtanti abbhutaṃ. Ubhayampetaṃ vimhayassevādhivacanaṃ. Taṃ panetaṃ",
  "atk-s0202a0:5_3": "garahaacchariyaṃ, pasaṃsāacchariyanti duvidhaṃ hoti. Tattha acchariyaṃ moggallāna",
  "atk-s0202a0:5_4": "abbhutaṃ moggallāna, yāva bāhāgahaṇāpi nāma so moghapuriso āgamessatīti, idaṃ garahaacchariyaṃ",
  "atk-s0202a0:5_5": "nāma. “Acchariyaṃ nandamāte abbhutaṃ nandamāte, yatra hi nāma cittuppādampi parisodhessasīti",
  "atk-s0202a0:5_6": "idaṃ pasaṃsāacchariyaṃ nāma. Idhāpi idameva adhippetaṃ” ayañhi taṃ pasaṃsanto evamāha.",
  "atk-s0202a0:6_0": "Yāvañcidanti ettha idanti nipātamattaṃ. Yāvāti pamāṇaparicchedo, yāva sammā paṭipādito,",
  "atk-s0202a0:6_1": "yattakena pamāṇena sammā paṭipādito, na sakkā tassa vaṇṇe vattuṃ, atha kho acchariyamevetaṃ",
  "atk-s0202a0:6_2": "abbhutamevetanti vuttaṃ hoti. Etaparamaṃyevāti evaṃ sammā paṭipādito eso bhikkhusaṅgho",
  "atk-s0202a0:6_3": "tassāpi bhikkhusaṅghassa paramoti etaparamo, taṃ etaparamaṃ yathā ayaṃ paṭipādito,",
  "atk-s0202a0:6_4": "evaṃ paṭipāditaṃ katvā paṭipādesuṃ, na ito bhiyyoti attho. Dutiyanaye evaṃ paṭipādessanti,",
  "atk-s0202a0:6_5": "na ito bhiyyoti yojetabbaṃ. Tattha paṭipāditoti ābhisamācārikavattaṃ ādiṃ katvā sammā",
  "atk-s0202a0:6_6": "apaccanīkapaṭipattiyaṃ yojito. Atha kasmā ayaṃ paribbājako atītānāgate buddhe dasseti,",
  "atk-s0202a0:6_7": "kimassa tiyaddhajānanañāṇaṃ atthīti. Natthi, nayaggāhe pana ṭhatvā “yenākārena ayaṃ",
  "atk-s0202a0:6_8": "bhikkhusaṅgho sannisinno danto vinīto upasanto, atītabuddhāpi etaparamaṃyeva katvā",
  "atk-s0202a0:6_9": "paṭipajjāpesuṃ, anāgatabuddhāpi paṭipajjāpessanti, natthi ito uttari paṭipādanā”ti",
  "atk-s0202a0:6_10": "maññamāno anubuddhiyā evamāha.",
  "atk-s0202a0:7_0": "2. Evametaṃ kandarakāti pāṭiekko anusandhi. Bhagavā kira taṃ sutvā “kandaraka tvaṃ",
  "atk-s0202a0:7_1": "bhikkhusaṅghaṃ upasantoti vadasi, imassa pana bhikkhusaṅghassa upasantakāraṇaṃ tuyhaṃ",
  "atk-s0202a0:7_2": "apākaṭaṃ, na hi tvaṃ samatiṃsa pāramiyā pūretvā kusalamūlaṃ paripācetvā bodhipallaṅke",
  "atk-s0202a0:7_3": "sabbaññutaññāṇaṃ paṭivijjhi, mayā pana pāramiyo pūretvā ñātatthacariyaṃ lokatthacariyaṃ",
  "atk-s0202a0:7_4": "buddhatthacariyañca koṭiṃ pāpetvā bodhipallaṅke sabbaññutaññāṇaṃ paṭividdhaṃ, mayhaṃ",
  "atk-s0202a0:7_5": "etesaṃ upasantakāraṇaṃ pākaṭa”nti dassetuṃ imaṃ desanaṃ ārabhi.",
  "atk-s0202a0:8_0": "Santi hi kandarakāti ayampi pāṭiekko anusandhi. Bhagavato kira etadahosi – “ayaṃ",
  "atk-s0202a0:8_1": "paribbājako imaṃ bhikkhusaṅghaṃ upasantoti vadati, ayañca bhikkhusaṅgho kappetvā",
  "atk-s0202a0:8_2": "pakappetvā kuhakabhāvena iriyāpathaṃ saṇṭhapento cittena anupasanto na upasantākāraṃ",
  "atk-s0202a0:8_3": "dasseti. Ettha pana bhikkhusaṅghe paṭipadaṃ pūrayamānāpi paṭipadaṃ pūretvā matthakaṃ",
  "atk-s0202a0:8_4": "patvā ṭhitabhikkhūpi atthi, tattha paṭipadaṃ pūretvā matthakaṃ pattā attanā paṭividdhaguṇeheva",
  "atk-s0202a0:8_5": "upasantā, paṭipadaṃ pūrayamānā uparimaggassa vipassanāya upasantā, ito muttā pana",
  "atk-s0202a0:8_6": "avasesā catūhi satipaṭṭhānehi upasantā. Taṃ nesaṃ upasantakāraṇaṃ dassessāmī”ti “iminā",
  "atk-s0202a0:8_7": "ca iminā ca kāraṇena ayaṃ bhikkhusaṅgho upasanto”ti dassetuṃ “santi hi kandarakā”tiādimāha.",
  "atk-s0202a0:9_0": "Tattha arahanto khīṇāsavātiādīsu yaṃ vattabbaṃ, taṃ mūlapariyāyasuttavaṇṇanāyameva",
  "atk-s0202a0:9_1": "vuttaṃ. Sekhapaṭipadampi tattheva vitthāritaṃ. Santatasīlāti satatasīlā nirantarasīlā.",
  "atk-s0202a0:9_2": "Santatavuttinoti tasseva vevacanaṃ, santatajīvikā vātipi attho. Tasmiṃ santatasīle",
  "atk-s0202a0:9_3": "ṭhatvāva jīvikaṃ kappenti, na dussīlyaṃ maraṇaṃ pāpuṇantīti attho.",
  "atk-s0202a0:10_0": "Nipakāti nepakkena samannāgatā paññavanto. Nipakavuttinoti paññāya vuttino, paññāya",
  "atk-s0202a0:10_1": "ṭhatvā jīvikaṃ kappenti. Yathā ekacco sāsane pabbajitvāpi jīvitakāraṇā chasu agocaresu",
  "atk-s0202a0:10_2": "carati, vesiyāgocaro hoti, vidhavathullakumārikapaṇḍakapānāgārabhikkhunigocaro hoti.",
  "atk-s0202a0:10_3": "Saṃsaṭṭho viharati rājūhi rājamahāmattehi titthiyehi titthiyasāvakehi ananulomikena",
  "atk-s0202a0:10_4": "gihisaṃsaggena, vejjakammaṃ karoti, dūtakammaṃ karoti, pahiṇakammaṃ karoti, gaṇḍaṃ",
  "atk-s0202a0:10_5": "phāleti, arumakkhanaṃ deti, uddhaṃvirecanaṃ deti, adhovirecanaṃ deti, natthutelaṃ",
  "atk-s0202a0:10_6": "pacati, pivanatelaṃ pacati, veḷudānaṃ, pattadānaṃ, pupphadānaṃ, phaladānaṃ, sinānadānaṃ,",
  "atk-s0202a0:10_7": "dantakaṭṭhadānaṃ, mukhodakadānaṃ, cuṇṇamattikadānaṃ deti, cāṭukamyaṃ karoti, muggasūpiyaṃ,",
  "atk-s0202a0:10_8": "pāribhaṭuṃ, jaṅghapesaniyaṃ karotīti ekavīsatividhāya anesanāya jīvikaṃ kappento",
  "atk-s0202a0:10_9": "anipakavutti nāma hoti, na paññāya ṭhatvā jīvikaṃ kappeti, tato kālakiriyaṃ katvā",
  "atk-s0202a0:10_10": "samaṇayakkho nāma hutvā “tassa saṅghāṭipi ādittā hoti sampajjalitā”ti vuttanayena",
  "atk-s0202a0:10_11": "mahādukkhaṃ anubhoti. Evaṃvidhā ahutvā jīvitahetupi sikkhāpadaṃ anatikkamanto catupārisuddhisīle",
  "atk-s0202a0:10_12": "patiṭṭhāya yathābalaṃ buddhavacanaṃ uggaṇhitvā rathavinītapaṭipadaṃ, mahāgosiṅgapaṭipadaṃ,",
  "atk-s0202a0:10_13": "mahāsuññatapaṭipadaṃ, anaṅgaṇapaṭipadaṃ, dhammadāyādapaṭipadaṃ, nālakapaṭipadaṃ,",
  "atk-s0202a0:10_14": "tuvaṭṭakapaṭipadaṃ, candopamapaṭipadanti imāni ariyapaṭipadāni pūrento catupaccaya-santosa-bhāvanārāma-ariyavaṃsapaṭipattiyaṃ",
  "atk-s0202a0:10_15": "kāyasakkhino hutvā anīkā nikkhantahatthī viya yūthā vissaṭṭhasīho viya nipacchābandhamahānāvā",
  "atk-s0202a0:10_16": "viya ca gamanādīsu ekavihārino vipassanaṃ paṭṭhapetvā ajjaajjeva arahattanti pavattaussāhā viharantīti attho.",
  "atk-s0202a0:11_0": "Suppatiṭṭhitacittāti catūsu satipaṭṭhānesu suṭṭhapitacittā hutvā. Sesā satipaṭṭhānakathā",
  "atk-s0202a0:11_1": "heṭṭhā vitthāritāva. Idha pana lokiyalokuttaramissakā satipaṭṭhānā kathitā, ettakena",
  "atk-s0202a0:11_2": "bhikkhusaṅghassa upasantakāraṇaṃ kathitaṃ hoti.",
  "atk-s0202a0:12_0": "3. Yāva supaññattāti yāva suṭṭhapitā sudesitā. Mayampi hi, bhanteti iminā esa attano",
  "atk-s0202a0:12_1": "kārakabhāvaṃ dasseti, bhikkhusaṅghañca ukkhipati. Ayañhettha adhippāyo, mayampi hi,",
  "atk-s0202a0:12_2": "bhante, gihi…pe… suppatiṭṭhitacittā viharāma, bhikkhusaṅghassa pana ayameva kasi",
  "atk-s0202a0:12_3": "ca bījañca yuganaṅgalañca phālapācanañca, tasmā bhikkhusaṅgho sabbakālaṃ satipaṭṭhānaparāyaṇo,",
  "atk-s0202a0:12_4": "mayaṃ pana kālena kālaṃ okāsaṃ labhitvā etaṃ manasikāraṃ karoma, mayampi kārakā,",
  "atk-s0202a0:12_5": "na sabbaso vissaṭṭhakammaṭṭhānāyevāti. Manussagahaneti manussānaṃ ajjhāsayagahanena",
  "atk-s0202a0:12_6": "gahanatā, ajjhāsayassāpi nesaṃ kilesagahanena gahanatā veditabbā. Kasaṭasāṭheyyesupi",
  "atk-s0202a0:12_7": "eseva nayo. Tattha aparisuddhaṭṭhena kasaṭatā, kerāṭiyaṭṭhena sāṭheyyatā veditabbā.",
  "atk-s0202a0:12_8": "Sattānaṃ hitāhitaṃ jānātīti evaṃ gahanakasaṭakerāṭiyānaṃ manussānaṃ hitāhitapaṭipadaṃ",
  "atk-s0202a0:12_9": "yāva suṭṭhu bhagavā jānāti. Yadidaṃ pasavoti ettha sabbāpi catuppadajāti pasavoti",
  "atk-s0202a0:12_10": "adhippetā. Pahomīti sakkomi. Yāvatakena antarenāti yattakena khaṇena. Campaṃ gatāgataṃ",
  "atk-s0202a0:12_11": "karissatīti assamaṇḍalato yāva campānagaradvārā gamanañca āgamanañca karissati. Sāṭheyyānīti",
  "atk-s0202a0:12_12": "saṭhattāni. Kūṭeyyānīti kūṭattāni. Vaṅkeyyānīti vaṅkattāni. Jimheyyānīti jimhattāni.",
  "atk-s0202a0:12_13": "Pātukarissatīti pakāsessati dassessati. Na hi sakkā tena tāni ettakena antarena dassetuṃ.",
  "atk-s0202a0:13_0": "Tattha yassa kismiñcideva ṭhāne ṭhātukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_1": "purato gantvā vañcetvā ṭhassāmīti na hoti, tasmiṃ ṭhātukāmaṭṭhāneyeva nikhātatthambho",
  "atk-s0202a0:13_2": "viya cattāro pāde niccale katvā tiṭṭhati, ayaṃ saṭho nāma. Yassa pana kismiñcideva",
  "atk-s0202a0:13_3": "ṭhāne avacchinditvā khandhagataṃ pātetukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_4": "purato gantvā vañcetvā pātessāmīti na hoti, tattheva avacchinditvā pāteti, ayaṃ kūṭo",
  "atk-s0202a0:13_5": "nāma. Yassa kismiñcideva ṭhāne maggā ukkamma nivattitvā paṭimaggaṃ ārohitukāmassa",
  "atk-s0202a0:13_6": "sato yaṃ ṭhānaṃ manussānaṃ sappaṭibhayaṃ, purato gantvā vañcetvā evaṃ karissāmīti",
  "atk-s0202a0:13_7": "na hoti, tattheva maggā ukkamma nivattitvā paṭimaggaṃ ārohati, ayaṃ vaṅko nāma. Yassa",
  "atk-s0202a0:13_8": "pana kālena vāmato kālena dakkhiṇato kālena ujumaggeneva gantukāmassa sato yaṃ ṭhānaṃ",
  "atk-s0202a0:13_9": "manussānaṃ sappaṭibhayaṃ, purato gantvā vañcetvā evaṃ karissāmīti na hoti, tattheva",
  "atk-s0202a0:13_10": "kālena vāmato kālena dakkhiṇato kālena ujumaggaṃ gacchati, tathā laṇḍaṃ vā passāvaṃ",
  "atk-s0202a0:13_11": "vā vissajjetukāmassa sato idaṃ ṭhānaṃ susammaṭṭhaṃ ākiṇṇamanussaṃ ramaṇīyaṃ, imasmiṃ",
  "atk-s0202a0:13_12": "ṭhāne evarūpaṃ kātuṃ na yuttaṃ, purato gantvā paṭicchannaṭhāne karissāmīti na hoti,",
  "atk-s0202a0:13_13": "tattheva karoti, ayaṃ jimho nāma. Iti imaṃ catubbidhampi kiriyaṃ sandhāyetaṃ vuttaṃ.",
  "atk-s0202a0:13_14": "Sabbāni tāni sāṭheyyāni kūṭeyyāni vaṅkeyyāni jimheyyāni pātukarissatīti evaṃ karontāpi",
  "atk-s0202a0:13_15": "te saṭhādayo tāni sāṭheyyādīni pātukaronti nāma.",
  "atk-s0202a0:14_0": "Evaṃ pasūnaṃ uttānabhāvaṃ dassetvā idāni manussānaṃ gahanabhāvaṃ dassento amhākaṃ",
  "atk-s0202a0:14_1": "pana, bhantetiādimāha. Tattha dāsāti antojātakā vā dhanakkītā vā karamarānītā vā",
  "atk-s0202a0:14_2": "sayaṃ vā dāsabyaṃ upagatā. Pessāti pesanakārakā. Kammakarāti bhattavetanabhatā. Aññathāva",
  "atk-s0202a0:14_3": "kāyenāti aññenevākārena kāyena samudācaranti, aññenevākārena vācāya, aññena ca nesaṃ",
  "atk-s0202a0:14_4": "ākārena cittaṃ ṭhitaṃ hotīti dasseti. Tattha ye sammukhā sāmike disvā paccuggamanaṃ",
  "atk-s0202a0:14_5": "karonti, hatthato bhaṇḍakaṃ gaṇhanti, imaṃ vissajjetvā imaṃ gaṇhantā sesānipi āsana-paññāpana-tālavaṇṭabījana-pādadhovanādīni",
  "atk-s0202a0:14_6": "sabbāni kiccāni karonti, parammukhakāle pana telampi uttarantaṃ na olokenti, satagghanakepi",
  "atk-s0202a0:14_7": "sahassagghanakepi kamme parihāyante nivattitvā oloketumpi na icchanti, ime aññathā",
  "atk-s0202a0:14_8": "kāyena samudācaranti nāma. Ye pana sammukhā “amhākaṃ sāmi amhākaṃ ayyo”tiādīni vatvā",
  "atk-s0202a0:14_9": "pasaṃsanti, parammukhā avattabbaṃ nāma natthi, yaṃ icchanti, taṃ vadanti, ime aññathā",
  "atk-s0202a0:14_10": "vācāya samudācaranti nāma.",
  "atk-s0202a0:15_0": "4. Cattārome pessapuggalāti ayampi pāṭiekko anusandhi. Ayañhi pesso “yāvañcidaṃ,",
  "atk-s0202a0:15_1": "bhante, bhagavā evaṃ manussagahaṇe evaṃ manussakasaṭe evaṃ manussasāṭheyye vattamāne",
  "atk-s0202a0:15_2": "sattānaṃ hitāhitaṃ jānātī”ti āha. Purime ca tayo puggalā ahitapaṭipadaṃ paṭipannā,",
  "atk-s0202a0:15_3": "upari catuttho hitapaṭipadaṃ, evamahaṃ sattānaṃ hitāhitaṃ jānāmīti dassetuṃ imaṃ",
  "atk-s0202a0:15_4": "desanaṃ ārabhi. Heṭṭhā kandarakassa kathāya saddhiṃ yojetumpi vaṭṭati. Tena vuttaṃ",
  "atk-s0202a0:15_5": "“yāvañcidaṃ bhotā gotamena sammā bhikkhusaṅgho paṭipādito”ti. Athassa bhagavā “purime",
  "atk-s0202a0:15_6": "tayo puggale pahāya upari catutthapuggalassa hitapaṭipattiyaṃyeva paṭipādemī”ti dassentopi",
  "atk-s0202a0:15_7": "imaṃ desanaṃ ārabhi. Santoti idaṃ saṃvijjamānāti padasseva vevacanaṃ. “Santā honti",
  "atk-s0202a0:15_8": "samitā vūpasantā”ti ettha hi niruddhā santāti vuttā. “Santā ete vihārā ariyassa vinaye",
  "atk-s0202a0:15_9": "vuccantī”ti ettha nibbutā. “Santo have sabbhi pavedayantī”ti ettha paṇḍitā. Idha",
  "atk-s0202a0:15_10": "pana vijjamānā upalabbhamānāti attho.",
  "atk-s0202a0:16_0": "Attantapādīsu attānaṃ tapati dukkhāpetīti attantapo. Attano paritāpanānuyogaṃ attaparitāpanānuyogaṃ.",
  "atk-s0202a0:16_1": "Paraṃ tapati dukkhāpetīti parantapo. Paresaṃ paritāpanānuyogaṃ paraparitāpanānuyogaṃ.",
  "atk-s0202a0:16_2": "Diṭṭheva dhammeti imasmiṃyeva attabhāve. Nicchātoti chātaṃ vuccati taṇhā, sā assa",
  "atk-s0202a0:16_3": "natthīti nicchāto. Sabbakilesānaṃ nibbutattā nibbuto. Anto tāpanakilesānaṃ abhāvā",
  "atk-s0202a0:16_4": "sītalo jātoti sītibhūto. Jhānamaggaphalanibbānasukhāni paṭisaṃvedetīti sukhapaṭisaṃvedī.",
  "atk-s0202a0:16_5": "Brahmabhūtena attanāti seṭṭhabhūtena attanā. Cittaṃ ārādhetīti cittaṃ sampādeti,",
  "atk-s0202a0:16_6": "paripūreti gaṇhāti pasādetīti attho.",
  "atk-s0202a0:17": "5. Dukkhapaṭikkūlanti dukkhassa paṭikūlaṃ, paccanīkasaṇṭhitaṃ dukkhaṃ apatthayamānanti attho.",
  "atk-s0202a0:18_0": "6. Paṇḍitoti idha catūhi kāraṇehi paṇḍitoti na vattabbo, satipaṭṭhānesu pana kammaṃ",
  "atk-s0202a0:18_1": "karotīti paṇḍitoti vattuṃ vaṭṭati. Mahāpaññoti idampi mahante atthe pariggaṇhātītiādinā",
  "atk-s0202a0:18_2": "mahāpaññalakkhaṇena na vattabbaṃ, satipaṭṭhānapariggāhikāya pana paññāya samannāgatattā",
  "atk-s0202a0:18_3": "mahāpaññoti vattuṃ vaṭṭati. Mahatā atthena saṃyutto agamissāti mahatā atthena saṃyutto",
  "atk-s0202a0:18_4": "hutvā gato bhaveyya, sotāpattiphalaṃ pāpuṇeyyāti attho. Kiṃ pana yesaṃ maggaphalānaṃ",
  "atk-s0202a0:18_5": "upanissayo atthi, buddhānaṃ sammukhībhāve ṭhitepi tesaṃ antarāyo hotīti. Āma hoti,",
  "atk-s0202a0:18_6": "na pana buddhe paṭicca, atha kho kiriyaparihāniyā vā pāpamittatāya vā hoti. Tattha",
  "atk-s0202a0:18_7": "kiriyaparihāniyā hoti nāma – sace hi dhammasenāpati dhanañjānissa brāhmaṇassa āsayaṃ",
  "atk-s0202a0:18_8": "ñatvā dhammaṃ adesayissā, so brāhmaṇo sotāpanno abhavissā, evaṃ tāva kiriyaparihāniyā",
  "atk-s0202a0:18_9": "hoti. Pāpamittatāya hoti nāma – sace hi ajātasattu devadattassa vacanaṃ gahetvā pitughātakammaṃ",
  "atk-s0202a0:18_10": "nākarissā, sāmaññaphalasuttakathitadivaseva sotāpanno abhavissā, tassa vacanaṃ gahetvā",
  "atk-s0202a0:18_11": "pitughātakammassa katattā pana na hoti, evaṃ pāpamittatāya hoti. Imassāpi upāsakassa",
  "atk-s0202a0:18_12": "kiriyaparihāni jātā, apariniṭṭhitāya desanāya uṭṭhahitvā pakkanto. Apica, bhikkhave,",
  "atk-s0202a0:18_13": "ettāvatāpi pesso hatthārohaputto mahatā atthena saṃyuttoti katarena mahantena atthena?",
  "atk-s0202a0:18_14": "Dvīhi ānisaṃsehi. So kira upāsako saṅghe ca pasādaṃ paṭilabhi, satipaṭṭhānapariggahaṇatthāya",
  "atk-s0202a0:18_15": "cassa abhinavo nayo udapādi. Tena vuttaṃ “mahatā atthena saṃyutto”ti. Kandarako pana",
  "atk-s0202a0:18_16": "saṅghe pasādameva paṭilabhi. Etassa bhagavā kāloti etassa dhammakkhānassa, catunnaṃ",
  "atk-s0202a0:18_17": "vā puggalānaṃ vibhajanassa kālo.",
  "atk-s0202a0:19_0": "8. Orabbhikādīsu urabbhā vuccanti eḷakā, urabbhe hanatīti orabbhiko. Sūkarikādīsupi",
  "atk-s0202a0:19_1": "eseva nayo. Luddoti dāruṇo kakkhaḷo. Macchaghātakoti macchabandhakevaṭṭo. Bandhanāgārikoti",
  "atk-s0202a0:19_2": "bandhanāgāragopako. Kururakammantāti dāruṇakammantā.",
  "atk-s0202a0:20_0": "9. Muddhāvasittoti khattiyābhisekena muddhani abhisitto. Puratthimena nagarassāti",
  "atk-s0202a0:20_1": "nagarato puratthimadisāya. Santhāgāranti yaññasālaṃ. Kharājinaṃ nivāsetvāti sakhuraṃ",
  "atk-s0202a0:20_2": "ajinacammaṃ nivāsetvā. Sappitelenāti sappinā ca telena ca. Ṭhapetvā hi sappiṃ avaseso",
  "atk-s0202a0:20_3": "yo koci sneho telanti vuccati. Kaṇḍūvamānoti nakhānaṃ chinnattā kaṇḍūvitabbakāle",
  "atk-s0202a0:20_4": "tena kaṇḍūvamāno. Anantarahitāyāti asanthatāya. Sarūpavacchāyāti sadisavacchāya.",
  "atk-s0202a0:20_5": "Sace gāvī setā hoti, vacchopi setakova. Sace gāvī kabarā vā rattā vā, vacchopi tādiso",
  "atk-s0202a0:20_6": "vāti evaṃ sarūpavacchāya. So evamāhāti so rājā evaṃ vadeti. Vacchatarāti taruṇavacchakabhāvaṃ",
  "atk-s0202a0:20_7": "atikkantā balavavacchā. Vacchatarīsupi eseva nayo. Barihisatthāyāti parikkhepakaraṇatthāya",
  "atk-s0202a0:20_8": "ceva yaññabhūmiyaṃ attharaṇatthāya ca. Sesaṃ heṭṭhā tattha tattha vitthāritattā uttānamevāti.",
  "atk-s0202a0:21": "Papañcasūdaniyā majjhimanikāyaṭṭhakathāya",
  "atk-s0202a0:22": "Kandarakasuttavaṇṇanā niṭṭhitā.",
  "atk-s0202a0:23": "2. Aṭṭhakanāgarasuttavaṇṇanā",
  "atk-s0202a0:24_0": "17. Evaṃ me sutanti aṭṭhakanāgarasuttaṃ. Tattha beluvagāmaketi vesāliyā dakkhiṇapasse",
  "atk-s0202a0:24_1": "avidūre beluvagāmako nāma atthi, taṃ gocaragāmaṃ katvāti attho. Dasamoti so hi jātigottavasena",
  "atk-s0202a0:24_2": "ceva sārappattakulagaṇanāya ca dasame ṭhāne gaṇīyati, tenassa dasamotveva nāmaṃ jātaṃ.",
  "atk-s0202a0:24_3": "Aṭṭhakanāgaroti aṭṭhakanagaravāsī. Kukkuṭārāmoti kukkuṭaseṭṭhinā kārito ārāmo.",
  "atk-s0202a0:25_0": "18. Tena bhagavatā…pe… akkhātoti ettha ayaṃ saṅkhepattho, yo so bhagavā samatiṃsa",
  "atk-s0202a0:25_1": "pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho, tena",
  "atk-s0202a0:25_2": "bhagavatā, tesaṃ tesaṃ sattānaṃ āsayānusayaṃ jānatā, hatthatale ṭhapitaāmalakaṃ viya",
  "atk-s0202a0:25_3": "sabbaṃ ñeyyadhammaṃ passatā. Apica pubbenivāsādīhi jānatā, dibbena cakkhunā passatā,",
  "atk-s0202a0:25_4": "tīhi vijjāhi chahi vā pana abhiññāhi jānatā, sabbattha appaṭihatena samantacakkhunā",
  "atk-s0202a0:25_5": "passatā, sabbadhammajānanasamatthāya paññāya jānatā, sabbasattānaṃ cakkhuvisayātītāni",
  "atk-s0202a0:25_6": "tirokuṭṭādigatānipi rūpāni ativisuddhena maṃsacakkhunā passatā, attahitasādhikāya",
  "atk-s0202a0:25_7": "samādhipadaṭṭhānāya paṭivedhapaññāya jānatā, parahitasādhikāya karuṇāpadaṭṭhānāya",
  "atk-s0202a0:25_8": "desanāpaññāya passatā, arīnaṃ hatattā paccayādīnañca arahattā arahatā, sammā sāmañca",
  "atk-s0202a0:25_9": "saccānaṃ buddhattā sammāsambuddhena. Antarāyikadhamme vā jānatā, niyyānikadhamme",
  "atk-s0202a0:25_10": "passatā, kilesārīnaṃ hatattā arahatā, sāmaṃ sabbadhammānaṃ buddhattā sammāsambuddhenāti",
  "atk-s0202a0:25_11": "evaṃ catuvesārajjavasena catūhi kāraṇehi thomitena. Atthi nu kho eko dhammo akkhātoti.",
  "atk-s0202a0:26_0": "19. Abhisaṅkhatanti kataṃ uppāditaṃ. Abhisañcetayitanti cetayitaṃ pakappitaṃ. So",
  "atk-s0202a0:26_1": "tattha ṭhitoti so tasmiṃ samathavipassanādhamme ṭhito. Dhammarāgena dhammanandiyāti",
  "atk-s0202a0:26_2": "padadvayehi samathavipassanāsu chandarāgo vutto. Samathavipassanāsu hi sabbena sabbaṃ",
  "atk-s0202a0:26_3": "chandarāgaṃ pariyādiyituṃ sakkonto arahā hoti, asakkonto anāgāmī hoti. So samathavipassanāsu",
  "atk-s0202a0:26_4": "chandarāgassa appahīnattā catutthajjhānacetanāya suddhāvāse nibbattati, ayaṃ ācariyānaṃ samānakathā.",
  "atk-s0202a0:27_0": "Vitaṇḍavādī panāha “teneva dhammarāgenāti vacanato akusalena suddhāvāse nibbattatī”ti",
  "atk-s0202a0:27_1": "so “suttaṃ āharā”ti vattabbo, addhā aññaṃ apassanto idameva āharissati, tato vattabbo",
  "atk-s0202a0:27_2": "“kiṃ panidaṃ suttaṃ neyyatthaṃ nītattha”nti, addhā nītatthanti vakkhati. Tato vattabbo",
  "atk-s0202a0:27_3": "– evaṃ sante anāgāmiphalatthikena samathavipassanāsu chandarāgo kattabbo bhavissati,",
  "atk-s0202a0:27_4": "chandarāge uppādite anāgāmiphalaṃ paṭividdhaṃ bhavissati “mā suttaṃ me laddha”nti",
  "atk-s0202a0:27_5": "yaṃ vā taṃ vā dīpehi. Pañhaṃ kathentena hi ācariyassa santike uggahetvā attharasaṃ",
  "atk-s0202a0:27_6": "paṭivijjhitvā kathetuṃ vaṭṭati, akusalena hi sagge, kusalena vā apāye paṭisandhi",
  "atk-s0202a0:27_7": "nāma natthi. Vuttañhetaṃ bhagavatā –",
  "atk-s0202a0:28_0": "“Na, bhikkhave, lobhajena kammena dosajena kammena mohajena kammena devā paññāyanti,",
  "atk-s0202a0:28_1": "manussā paññāyanti, yā vā panaññāpi kāci sugatiyo, atha kho, bhikkhave, lobhajena",
  "atk-s0202a0:28_2": "kammena dosajena kammena mohajena kammena nirayo paññāyati, tiracchānayoni paññāyati,",
  "atk-s0202a0:28_3": "pettivisayo paññāyati, yā vā panaññāpi kāci duggatiyo”ti –",
  "atk-s0202a0:29": "Evaṃ paññāpetabbo. Sace sañjānāti sañjānātu, no ce sañjānāti, “gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0202a0:30_0": "Yathā ca pana imasmiṃ sutte, evaṃ mahāmālukyovādepi mahāsatipaṭṭhānepi kāyagatāsatisuttepi",
  "atk-s0202a0:30_1": "samathavipassanā kathitā. Tattha imasmiṃ sutte samathavasena gacchatopi vipassanāvasena",
  "atk-s0202a0:30_2": "gacchatopi samathadhurameva dhuraṃ, mahāmālukyovāde vipassanāva dhuraṃ, mahāsatipaṭṭhānaṃ",
  "atk-s0202a0:30_3": "pana vipassanuttaraṃ nāma kathitaṃ, kāyagatāsatisuttaṃ samathuttaranti.",
  "atk-s0202a0:31_0": "Ayaṃ kho gahapati…pe… ekadhammo akkhātoti ekadhammaṃ pucchitena ayampi ekadhammoti",
  "atk-s0202a0:31_1": "evaṃ pucchāvasena kathitattā ekādasapi dhammā ekadhammo nāma jāto. Mahāsakuludāyisuttasmiñhi",
  "atk-s0202a0:31_2": "ekūnavīsati pabbāni paṭipadāvasena ekadhammo nāma jātāni, idha ekādasapucchāvasena",
  "atk-s0202a0:31_3": "ekadhammoti āgatāni. Amatuppattiyatthena vā sabbānipi ekadhammoti vattuṃ vaṭṭati.",
  "atk-s0202a0:32_0": "21. Nidhimukhaṃ gavesantoti nidhiṃ pariyesanto. Sakidevāti ekapayogena. Kathaṃ pana",
  "atk-s0202a0:32_1": "ekapayogeneva ekādasannaṃ nidhīnaṃ adhigamo hotīti. Idhekacco araññe nidhiṃ gavesamāno",
  "atk-s0202a0:32_2": "carati, tamenaṃ aññataro atthacarako disvā “kiṃ bho carasī”ti pucchati. So “jīvitavuttiṃ",
  "atk-s0202a0:32_3": "pariyesāmī”ti āha. Itaro “tena hi samma āgaccha, etaṃ pāsāṇaṃ pavattehī”ti āha. So",
  "atk-s0202a0:32_4": "taṃ pavattetvā uparūpari ṭhapitā vā kucchiyā kucchiṃ āhacca ṭhitā vā ekādasa kumbhiyo",
  "atk-s0202a0:32_5": "passeyya, evaṃ ekapayogena ekādasannaṃ nidhīnaṃ adhigamo hoti.",
  "atk-s0202a0:33_0": "Ācariyadhanaṃ pariyesissantīti aññatitthiyā hi yassa santike sippaṃ uggaṇhanti, tassa",
  "atk-s0202a0:33_1": "sippuggahaṇato pure vā pacchā vā antarantare vā gehato nīharitvā dhanaṃ denti. Yesaṃ",
  "atk-s0202a0:33_2": "gehe natthi, te ñātisabhāgato pariyesanti, tathā alabhamānā bhikkhampi caritvā dentiyeva.",
  "atk-s0202a0:33_3": "Taṃ sandhāyetaṃ vuttaṃ.",
  "atk-s0202a0:34_0": "Kimaṅgaṃ panāhanti bāhirakā tāva aniyyānikepi sāsane sippamattadāyakassa dhanaṃ pariyesanti;",
  "atk-s0202a0:34_1": "ahaṃ pana evaṃvidhe niyyānikasāsane ekādasavidhaṃ amatuppattipaṭipadaṃ desentassa",
  "atk-s0202a0:34_2": "ācariyassa pūjaṃ kiṃ na karissāmi, karissāmiyevāti vadati. Paccekadussayugena acchādesīti",
  "atk-s0202a0:34_3": "ekamekassa bhikkhuno ekekaṃ dussayugamadāsīti attho. Samudācāravacanaṃ panettha evarūpaṃ",
  "atk-s0202a0:34_4": "hoti, tasmā acchādesīti vuttaṃ. Pañcasatavihāranti pañcasatagghanikaṃ paṇṇasālaṃ",
  "atk-s0202a0:34_5": "kāresīti attho. Sesaṃ sabbattha uttānamevāti.",
  "atk-s0202a0:35": "Papañcasūdaniyā majjhimanikāyaṭṭhakathāya",
  "atk-s0202a0:36": "Aṭṭhakanāgarasuttavaṇṇanā niṭṭhitā.",
  "atk-s0202a0:37": "3. Sekhasuttavaṇṇanā",
  "atk-s0202a0:38_0": "22. Evaṃ me sutanti sekhasuttaṃ. Tattha navaṃ santhāgāranti adhunā kāritaṃ santhāgāraṃ,",
  "atk-s0202a0:38_1": "ekā mahāsālāti attho. Uyyogakālādīsu hi rājāno tattha ṭhatvā “ettakā purato gacchantu,",
  "atk-s0202a0:38_2": "ettakā pacchā, ettakā ubhohi passehi, ettakā hatthīsu abhiruhantu, ettakā assesu,",
  "atk-s0202a0:38_3": "ettakā rathesu tiṭṭhantū”ti evaṃ santhaṃ karonti, mariyādaṃ bandhanti, tasmā taṃ",
  "atk-s0202a0:38_4": "ṭhānaṃ santhāgāranti vuccati. Uyyogaṭṭhānato ca āgantvā yāva gehesu allagomayaparibhaṇḍādīni",
  "atk-s0202a0:38_5": "karonti, tāva dve tīṇi divasāni te rājāno tattha santhambhantītipi santhāgāraṃ. Tesaṃ",
  "atk-s0202a0:38_6": "rājūnaṃ saha atthānusāsanaṃ agārantipi santhāgāraṃ gaṇarājāno hi te, tasmā uppannakiccaṃ",
  "atk-s0202a0:38_7": "ekassa vasena na chijjati, sabbesaṃ chando laddhuṃ vaṭṭati, tasmā sabbe tattha sannipatitvā",
  "atk-s0202a0:38_8": "anusāsanti. Tena vuttaṃ “saha atthānusāsanaṃ agārantipi santhāgāra”nti. Yasmā panete",
  "atk-s0202a0:38_9": "tattha sannipatitvā “imasmiṃ kāle kasituṃ vaṭṭati, imasmiṃ kāle vapitu”nti evamādinā",
  "atk-s0202a0:38_10": "nayena gharāvāsakiccāni sammantayanti, tasmā chiddāvachiddaṃ gharāvāsaṃ tattha santharantītipi",
  "atk-s0202a0:38_11": "santhāgāraṃ. Acirakāritaṃ hotīti kaṭṭhakamma-silākamma-cittakammādivasena susajjitaṃ",
  "atk-s0202a0:38_12": "devavimānaṃ viya adhunā niṭṭhāpitaṃ. Samaṇena vāti ettha yasmā gharavatthupariggahakāleyeva",
  "atk-s0202a0:38_13": "devatā attano vasanaṭṭhānaṃ gaṇhanti, tasmā “devena vā”ti avatvā “samaṇena vā brāhmaṇena",
  "atk-s0202a0:38_14": "vā kenaci vā manussabhūtenā”ti vuttaṃ.",
  "atk-s0202a0:39_0": "Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma, naṃ passissāmā”ti",
  "atk-s0202a0:39_1": "gantvā dvārakoṭṭhakato paṭṭhāya sabbaṃ oloketvā “idaṃ santhāgāraṃ devavimānasadisaṃ",
  "atk-s0202a0:39_2": "ativiya manoramaṃ sassirikaṃ kena paṭhamaṃ paribhuttaṃ amhākaṃ dīgharattaṃ hitāya",
  "atk-s0202a0:39_3": "sukhāya assā”ti cintetvā “amhākaṃ ñātiseṭṭhassa paṭhamaṃ diyyamānepi satthunova anucchavikaṃ,",
  "atk-s0202a0:39_4": "dakkhiṇeyyavasena diyyamānepi satthunova anucchavikaṃ, tasmā paṭhamaṃ satthāraṃ paribhuñjāpessāma,",
  "atk-s0202a0:39_5": "bhikkhusaṅghassa āgamanaṃ karissāma, bhikkhusaṅghe āgate tepiṭakaṃ buddhavacanaṃ",
  "atk-s0202a0:39_6": "āgatameva bhavissati, satthāraṃ tiyāmarattiṃ amhākaṃ dhammakathaṃ kathāpessāma, iti",
  "atk-s0202a0:39_7": "tīhi ratanehi paribhuttaṃ mayaṃ pacchā paribhuñjissāma, evaṃ no dīgharattaṃ hitāya",
  "atk-s0202a0:39_8": "sukhāya bhavissatī”ti sanniṭṭhānaṃ katvā upasaṅkamiṃsu.",
  "atk-s0202a0:40_0": "Yena santhāgāraṃ tenupasaṅkamiṃsūti taṃ divasaṃ kira santhāgāraṃ kiñcāpi rājakulānaṃ",
  "atk-s0202a0:40_1": "dassanatthāya devavimānaṃ viya susajjitaṃ hoti supaṭijaggitaṃ, buddhārahaṃ pana katvā",
  "atk-s0202a0:40_2": "appaññattaṃ. Buddhā hi nāma araññajjhāsayā araññārāmā antogāme vaseyyuṃ vā no vā,",
  "atk-s0202a0:40_3": "tasmā bhagavato manaṃ jānitvāva paññāpessāmāti cintetvā te bhagavantaṃ upasaṅkamiṃsu.",
  "atk-s0202a0:40_4": "Idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.",
  "atk-s0202a0:41_0": "Sabbasanthariṃ santhāgāraṃ santharitvāti yathā sabbameva santhataṃ hoti, evaṃ taṃ",
  "atk-s0202a0:41_1": "santharāpetvā. Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi",
  "atk-s0202a0:41_2": "bhūmiṃ allagomayena opuñchāpetvā parisukkhabhāvaṃ ñatvā yathā akkantaṭṭhāne padaṃ",
  "atk-s0202a0:41_3": "na paññāyati, evaṃ catujjātiyagandhehi limpāpetvā upari nānāvaṇṇe kaṭasārake santharitvā",
  "atk-s0202a0:41_4": "tesaṃ upari mahāpiṭṭhikakojavake ādiṃ katvā hatthattharaka-assattharaka-sīhattharaka-byagghattharaka-candattharaka-sūriyattharaka-cittattharakādīhi",
  "atk-s0202a0:41_5": "nānāvaṇṇehi attharaṇehi santharitabbakayuttaṃ sabbokāsaṃ santharāpesuṃ. Tena vuttaṃ",
  "atk-s0202a0:41_6": "“sabbasanthariṃ santhāgāraṃ santharitvā”ti.",
  "atk-s0202a0:42_0": "Āsanāni paññāpetvāti majjhaṭṭhāne tāva maṅgalatthambhaṃ nissāya mahārahaṃ buddhāsanaṃ",
  "atk-s0202a0:42_1": "paññāpetvā tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā",
  "atk-s0202a0:42_2": "bhagavato lohitakaṃ manuññadassanaṃ upadhānaṃ upadahitvā upari suvaṇṇarajatatārakavicittaṃ",
  "atk-s0202a0:42_3": "vitānaṃ bandhitvā gandhadāmapupphadāmapattadāmādīhi paccattharaṇehi alaṅkaritvā samantā",
  "atk-s0202a0:42_4": "dvādasahatthaṭṭhāne pupphajālaṃ karitvā tiṃsahatthamattaṃ ṭhānaṃ paṭasāṇiyā parikkhipāpetvā",
  "atk-s0202a0:42_5": "pacchimabhittiṃ nissāya bhikkhusaṅghassa pallaṅkapīṭha-apassayapīṭha-muṇḍapīṭhāni",
  "atk-s0202a0:42_6": "paññāpetvā upari setapaccattharaṇehi paccattharāpetvā pācīnabhittiṃ nissāya attano",
  "atk-s0202a0:42_7": "attano mahāpiṭṭhikakojavake paññāpetvā haṃsalomādipūritāni upadhānāni ṭhapāpesuṃ",
  "atk-s0202a0:42_8": "“evaṃ akilamamānā sabbarattiṃ dhammaṃ suṇissāmā”ti. Idaṃ sandhāya vuttaṃ “āsanāni paññāpetvā”ti.",
  "atk-s0202a0:43_0": "Udakamaṇikanti mahākucchikaṃ udakacāṭiṃ. Upaṭṭhapetvāti evaṃ bhagavā ca bhikkhusaṅgho",
  "atk-s0202a0:43_1": "ca yathāruciyā hatthe vā dhovissanti pāde vā, mukhaṃ vā vikkhālessantīti tesu tesu",
  "atk-s0202a0:43_2": "ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni",
  "atk-s0202a0:43_3": "ca pakkhipitvā kadalipaṇṇehi pidahitvā patiṭṭhāpesuṃ. Idaṃ sandhāya vuttaṃ “upaṭṭhapetvā”ti.",
  "atk-s0202a0:44_0": "Telappadīpaṃ āropetvāti rajatasuvaṇṇādimayadaṇḍāsu dīpikāsu yonakarūpakirātarūpakādīnaṃ",
  "atk-s0202a0:44_1": "hatthe ṭhapitasuvaṇṇarajatādimayakapallakādīsu ca telappadīpaṃ jalayitvāti attho.",
  "atk-s0202a0:44_2": "Yena bhagavā tenupasaṅkamiṃsūti ettha pana te sakyarājāno na kevalaṃ santhāgārameva,",
  "atk-s0202a0:44_3": "atha kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā",
  "atk-s0202a0:44_4": "gehadvāresu puṇṇaghaṭe ca kadaliyo ca ṭhapāpetvā sakalanagaraṃ dīpamālādīhi vippakiṇṇatārakaṃ",
  "atk-s0202a0:44_5": "viya katvā “khīrapāyake dārake khīraṃ pāyetha, dahare kumāre lahuṃ lahuṃ bhojetvā",
  "atk-s0202a0:44_6": "sayāpetha, uccāsaddaṃ mā karittha, ajja ekarattiṃ satthā antogāme vasissati, buddhā",
  "atk-s0202a0:44_7": "nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0202a0:45_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ",
  "atk-s0202a0:45_1": "tenupasaṅkamīti. “Yassa dāni, bhante, bhagavā kālaṃ maññatī”ti evaṃ kira kāle ārocite",
  "atk-s0202a0:45_2": "bhagavā lākhārasena tintarattakoviḷārapupphavaṇṇaṃ rattadupaṭṭaṃ kattariyā padumaṃ",
  "atk-s0202a0:45_3": "kantanto viya saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ",
  "atk-s0202a0:45_4": "parikkhipanto viya vijjullatāsassirikaṃ kāyabandhanaṃ bandhitvā rattakambalena gajakumbhaṃ",
  "atk-s0202a0:45_5": "pariyonaddhanto viya ratanasatubbedhe suvaṇṇagghike pavāḷajālaṃ khipamāno viya suvaṇṇacetiye",
  "atk-s0202a0:45_6": "rattakambalakañcukaṃ paṭimuñcanto viya gacchantaṃ puṇṇacandaṃ rattavaṇṇavalāhakena",
  "atk-s0202a0:45_7": "paṭicchādayamāno viya kañcanapabbatamatthake supakkalākhārasaṃ parisiñcanto viya",
  "atk-s0202a0:45_8": "cittakūṭapabbatamatthakaṃ vijjullatāya parikkhipanto viya ca sacakkavāḷasineruyugandharaṃ",
  "atk-s0202a0:45_9": "mahāpathaviṃ cāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā",
  "atk-s0202a0:45_10": "gandhakuṭidvārato nikkhami kañcanaguhato sīho viya udayapabbatakūṭato puṇṇacando",
  "atk-s0202a0:45_11": "viya ca. Nikkhamitvā pana gandhakuṭipamukhe aṭṭhāsi.",
  "atk-s0202a0:46_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekamañjaripattapupphaphalaviṭape",
  "atk-s0202a0:46_1": "viya ārāmarukkhe kariṃsu. Tāvadeva ca attano attano pattacīvaramādāya mahābhikkhusaṅgho",
  "atk-s0202a0:46_2": "bhagavantaṃ parivāresi. Te pana parivāretvā ṭhitā bhikkhū evarūpā ahesuṃ appicchā",
  "atk-s0202a0:46_3": "santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahī",
  "atk-s0202a0:46_4": "sīlasampannā samādhisampannā paññāvimuttivimuttiñāṇadassanasampannāti. Tehi parivārito",
  "atk-s0202a0:46_5": "bhagavā rattakambalaparikkhitto viya suvaṇṇakkhandho rattapadumasaṇḍamajjhagatā viya",
  "atk-s0202a0:46_6": "suvaṇṇanāvā pavāḷavedikāparikkhitto viya suvaṇṇapāsādo virocittha. Sāriputtamoggallānādayo",
  "atk-s0202a0:46_7": "mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā parivārayiṃsu",
  "atk-s0202a0:46_8": "vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0202a0:47_0": "Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,",
  "atk-s0202a0:47_1": "nittaṇho nittaṇhehi, nikkileso nikkilesehi, sayaṃ buddho bahussutabuddhehi parivārito,",
  "atk-s0202a0:47_2": "pattaparivāritaṃ viya kesaraṃ, kesaraparivāritā viya kaṇṇikā, aṭṭhanāgasahassaparivārito",
  "atk-s0202a0:47_3": "viya chaddanto nāgarājā, navutihaṃsasahassaparivārito viya dhataraṭṭho haṃsarājā,",
  "atk-s0202a0:47_4": "senaṅgaparivārito viya cakkavatti, marugaṇaparivārito viya sakko devarājā, brahmagaṇaparivārito",
  "atk-s0202a0:47_5": "viya hāritamahābrahmā, tārāgaṇaparivārito viya puṇṇacando, asamena buddhavesena aparimāṇena",
  "atk-s0202a0:47_6": "buddhavilāsena kapilavatthugamanamaggaṃ paṭipajji.",
  "atk-s0202a0:48_0": "Athassa puratthimakāyato suvaṇṇavaṇṇā rasmī uṭṭhahitvā asītihatthaṭṭhānaṃ aggahesi.",
  "atk-s0202a0:48_1": "Pacchimakāyato dakkhiṇahatthato, vāmahatthato suvaṇṇavaṇṇā rasmī uṭṭhahitvā asītihatthaṭṭhānaṃ",
  "atk-s0202a0:48_2": "aggahesi. Upari kesantato paṭṭhāya sabbakesāvattehi moragīvavaṇṇā rasmī uṭṭhahitvā",
  "atk-s0202a0:48_3": "gaganatale asītihatthaṭṭhānaṃ aggahesi. Heṭṭhā pādatalehi pavāḷavaṇṇā rasmī uṭṭhahitvā",
  "atk-s0202a0:48_4": "ghanapathaviyaṃ asītihatthaṭṭhānaṃ aggahesi. Evaṃ samantā asītihatthamattaṃ ṭhānaṃ",
  "atk-s0202a0:48_5": "chabbaṇṇā buddharasmiyo vijjotamānā vipphandamānā kañcanadaṇḍadīpikāhi niccharitvā",
  "atk-s0202a0:48_6": "ākāsaṃ pakkhandajālā viya cātuddīpikamahāmeghato nikkhantavijjullatā viya vidhāviṃsu.",
  "atk-s0202a0:48_7": "Sabbadisābhāgā suvaṇṇacampakapupphehi vikiriyamānā viya, suvaṇṇaghaṭā nikkhantasuvaṇṇarasadhārāhi",
  "atk-s0202a0:48_8": "siñcamānā viya, pasāritasuvaṇṇapaṭaparikkhittā viya, verambhavātasamuṭṭhitakiṃsukakaṇikārapupphacuṇṇasamokiṇṇā viya vippakiriṃsu.",
  "atk-s0202a0:49_0": "Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ samuggatatārakaṃ",
  "atk-s0202a0:49_1": "viya gaganatalaṃ, vikasitamiva padumavanaṃ, sabbapāliphullo viya yojanasatiko pāricchattako,",
  "atk-s0202a0:49_2": "paṭipāṭiyā ṭhapitānaṃ dvattiṃsūcandānaṃ dvattiṃsasūriyānaṃ dvattiṃsacakkavattīnaṃ",
  "atk-s0202a0:49_3": "dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocittha,",
  "atk-s0202a0:49_4": "yathā taṃ dasahi pāramīhi dasahi upapāramīhi dasahi paramatthapāramīhi supūritāhi",
  "atk-s0202a0:49_5": "samatiṃsapāramitāhi alaṅkataṃ. Kappasatasahasādhikāni cattāri asaṅkhyeyyāni dinnadānaṃ",
  "atk-s0202a0:49_6": "rakkhitasīlaṃ katakalyāṇakammaṃ ekasmiṃ attabhāve osaritvā vipākaṃ dātuṃ ṭhānaṃ alabhamānaṃ",
  "atk-s0202a0:49_7": "sambādhapattaṃ viya ahosi. Nāvāsahassabhaṇḍaṃ ekanāvaṃ āropanakālo viya, sakaṭasahassabhaṇḍaṃ",
  "atk-s0202a0:49_8": "ekasakaṭaṃ āropanakālo viya, pañcavīsatiyā nadīnaṃ oghassa sambhijja mukhadvāre ekato",
  "atk-s0202a0:49_9": "rāsībhūtakālo viya ca ahosi.",
  "atk-s0202a0:50_0": "Imāya buddhasiriyā obhāsamānassāpi ca bhagavato purato anekāni daṇḍadīpikasahassāni",
  "atk-s0202a0:50_1": "ukkhipiṃsu. Tathā pacchato. Vāmapasse dakkhiṇapasse. Jātikusumacampakavanamallikarattuppalanīluppalamakulasinduvārapupphāni",
  "atk-s0202a0:50_2": "ceva nīlapītādivaṇṇasugandhagandhacuṇṇāni ca cātuddīpikameghavissaṭṭhodakavuṭṭhiyo",
  "atk-s0202a0:50_3": "viya vippakiriṃsu. Pañcaṅgikatūriyanigghosā ceva buddhadhammasaṅghaguṇappaṭisaṃyuttā",
  "atk-s0202a0:50_4": "thutighosā ca sabbadisā pūrayiṃsu. Devamanussanāgasupaṇṇagandhabbayakkhādīnaṃ akkhīni",
  "atk-s0202a0:50_5": "amatapānaṃ viya labhiṃsu. Imasmiṃ pana ṭhāne ṭhatvā padasahassena gamanavaṇṇaṃ vattuṃ",
  "atk-s0202a0:50_6": "vaṭṭati. Tatridaṃ mukhamattaṃ –",
  "atk-s0202a0:51": "“Evaṃ sabbaṅgasampanno, kampayanto vasundharaṃ;",
  "atk-s0202a0:52": "Aheṭhayanto pāṇāni, yāti lokavināyako.",
  "atk-s0202a0:53": "Dakkhiṇaṃ paṭhamaṃ pādaṃ, uddharanto narāsabho;",
  "atk-s0202a0:54": "Gacchanto sirisampanno, sobhate dvipaduttamo.",
  "atk-s0202a0:55": "Gacchato buddhaseṭṭhassa, heṭṭhā pādatalaṃ mudu;",
  "atk-s0202a0:56": "Samaṃ samphusate bhūmiṃ, rajasā nupalippati.",
  "atk-s0202a0:57": "Ninnaṭṭhānaṃ unnamati, gacchante lokanāyake;",
  "atk-s0202a0:58": "Unnatañca samaṃ hoti, pathavī ca acetanā.",
  "atk-s0202a0:59": "Pāsāṇā sakkharā ceva, kathalā khāṇukaṇṭakā;",
  "atk-s0202a0:60": "Sabbe maggā vivajjanti, gacchante lokanāyake.",
  "atk-s0202a0:61": "Nātidūre uddharati, naccāsanne ca nikkhipaṃ;",
  "atk-s0202a0:62": "Aghaṭṭayanto niyyāti, ubho jāṇū ca gopphake.",
  "atk-s0202a0:63": "Nātisīghaṃ pakkamati, sampannacaraṇo muni;",
  "atk-s0202a0:64": "Na cātisaṇikaṃ yāti, gacchamāno samāhito.",
  "atk-s0202a0:65": "Uddhaṃ adho ca tiriyaṃ, disañca vidisaṃ tathā;",
  "atk-s0202a0:66": "Na pekkhamāno so yāti, yugamattamhi pekkhati.",
  "atk-s0202a0:67": "Nāgavikkantacāro so, gamane sobhate jino;",
  "atk-s0202a0:68": "Cāruṃ gacchati lokaggo, hāsayanto sadevake.",
  "atk-s0202a0:69": "Uḷurājāva sobhanto, catucārīva kesarī;",
  "atk-s0202a0:70": "Tosayanto bahū satte, puraṃ seṭṭhaṃ upāgamī”ti.",
  "atk-s0202a0:71_0": "Vaṇṇakālo nāma kiresa, evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa",
  "atk-s0202a0:71_1": "thāmoyeva pamāṇaṃ cuṇṇiyapadehi vā gāthābandhena vā yattakaṃ sakkoti, tattakaṃ vattabbaṃ.",
  "atk-s0202a0:71_2": "Dukkathitanti na vattabbaṃ. Appamāṇavaṇṇā hi buddhā, tesaṃ buddhāpi anavasesato vaṇṇaṃ",
  "atk-s0202a0:71_3": "vattuṃ asamatthā, pageva itarā pajāti. Iminā sirivilāsena alaṅkatappaṭiyattaṃ sakyarājapuraṃ",
  "atk-s0202a0:71_4": "pavisitvā bhagavā pasannacittena janena gandhadhūmavāsacuṇṇādīhi pūjayamāno santhāgāraṃ",
  "atk-s0202a0:71_5": "pāvisi. Tena vuttaṃ – “atha kho bhagavā nivāsetvā pattacīvaramādāya saddhiṃ bhikkhusaṅghena",
  "atk-s0202a0:71_6": "yena evaṃ santhāgāraṃ tenupasaṅkamī”ti.",
  "atk-s0202a0:72_0": "Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva",
  "atk-s0202a0:72_1": "upāsakānañca majjhe nisinno gandhodakena nhāpetvā dukūlacumbaṭakena vodakaṃ katvā",
  "atk-s0202a0:72_2": "jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā",
  "atk-s0202a0:72_3": "viya ativirocittha. Ayaṃ panettha porāṇānaṃ vaṇṇabhaṇanamaggo –",
  "atk-s0202a0:73": "“Gantvāna maṇḍalamāḷaṃ, nāgavikkantacaraṇo;",
  "atk-s0202a0:74": "Obhāsayanto lokaggo, nisīdi varamāsane.",
  "atk-s0202a0:75": "Tasmiṃ nisinno naradammasārathi,",
  "atk-s0202a0:76": "Devātidevo satapuññalakkhaṇo;",
  "atk-s0202a0:77": "Buddhāsane majjhagato virocati,",
  "atk-s0202a0:78": "Suvaṇṇanekkhaṃ viya paṇḍukambale.",
  "atk-s0202a0:79": "Nekkhaṃ jambonadasseva, nikkhittaṃ paṇḍukambale;",
  "atk-s0202a0:80": "Virocati vītamalo, maṇiverocano yathā.",
  "atk-s0202a0:81": "Mahāsālova samphullo, nerurājāvalaṅkato;",
  "atk-s0202a0:82": "Suvaṇṇayūpasaṅkāso, padumo kokanado yathā.",
  "atk-s0202a0:83": "Jalanto dīparukkhova, pabbatagge yathā sikhī;",
  "atk-s0202a0:84": "Devānaṃ pāricchattova, sabbaphullo virocathā”ti.",
  "atk-s0202a0:85_0": "Kāpilavatthave sakye bahudeva rattiṃ dhammiyā kathāyāti ettha dhammī kathā nāma santhāgāraanumodanappaṭisaṃyuttā",
  "atk-s0202a0:85_1": "pakiṇṇakakathā veditabbā. Tadā hi bhagavā ākāsagaṅgaṃ otārento viya pathavojaṃ ākaḍḍhanto",
  "atk-s0202a0:85_2": "viya mahājambuṃ khandhe gahetvā cālento viya yojanikaṃ madhubhaṇḍaṃ cakkayantena",
  "atk-s0202a0:85_3": "pīḷetvā madhupānaṃ pāyamāno viya kāpilavatthavānaṃ sakyānaṃ hitasukhāvahaṃ pakiṇṇakakathaṃ",
  "atk-s0202a0:85_4": "kathesi. “Āvāsadānaṃ nāmetaṃ mahārāja mahantaṃ, tumhākaṃ āvāso mayā paribhutto bhikkhusaṅghena",
  "atk-s0202a0:85_5": "paribhutto mayā ca bhikkhusaṅghena ca paribhutto pana dhammaratanena paribhutto yevāti",
  "atk-s0202a0:85_6": "tīhi ratanehi paribhutto nāma hoti. Āvāsadānasmiñhi dinne sabbadānaṃ dinnameva hoti.",
  "atk-s0202a0:85_7": "Bhūmaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ na sakkā”ti",
  "atk-s0202a0:85_8": "nānānayavicittaṃ bahuṃ dhammakathaṃ kathetvā –",
  "atk-s0202a0:86": "“Sītaṃ uṇhaṃ paṭihanti, tato vāḷamigāni ca;",
  "atk-s0202a0:87": "Sarīsape ca makase, sisire cāpi vuṭṭhiyo.",
  "atk-s0202a0:88": "Tato vātātapo ghoro, sañjāto paṭihaññati;",
  "atk-s0202a0:89": "Leṇatthañca sukhatthañca, jhāyituñca vipassituṃ.",
  "atk-s0202a0:90": "Vihāradānaṃ saṅghassa, aggaṃ buddhena vaṇṇitaṃ;",
  "atk-s0202a0:91": "Tasmā hi paṇḍito poso, sampassaṃ atthamattano.",
  "atk-s0202a0:92": "Vihāre kāraye ramme, vāsayettha bahussute;",
  "atk-s0202a0:93": "Tesaṃ annañca pānañca, vatthasenāsanāni ca.",
  "atk-s0202a0:94": "Dadeyya ujubhūtesu, vippasannena cetasā;",
  "atk-s0202a0:95": "Te tassa dhammaṃ desenti, sabbadukkhāpanūdanaṃ;",
  "atk-s0202a0:96": "Yaṃ so dhammaṃ idhaññāya, parinibbāti anāsavo”ti. –",
  "atk-s0202a0:97_0": "Evaṃ ayampi āvāse ānisaṃso, ayampi ānisaṃsoti bahudevarattiṃ atirekataraṃ diyaḍḍhayāmaṃ",
  "atk-s0202a0:97_1": "āvāsānisaṃsakathaṃ kathesi. Tattha imā gāthāva saṅgahaṃ āruḷhā, pakiṇṇakadhammadesanā",
  "atk-s0202a0:97_2": "pana saṅgahaṃ na ārohati. Sandassesītiādīni vuttatthāneva.",
  "atk-s0202a0:98_0": "Āyasmantaṃ ānandaṃ āmantesīti dhammakathaṃ kathāpetukāmo jānāpesi. Atha kasmā sāriputtamahāmoggallānamahākassapādīsu",
  "atk-s0202a0:98_1": "asītimahātheresu vijjamānesu bhagavā ānandattherassa bhāramakāsīti. Parisajjhāsayavasena.",
  "atk-s0202a0:98_2": "Āyasmā hi ānando bahussutānaṃ aggo, pahosi parimaṇḍalehi padabyañjanehi madhuradhammakathaṃ",
  "atk-s0202a0:98_3": "kathetunti sākiyamaṇḍale pākaṭo paññāto. Tassa sakyarājūhi vihāraṃ gantvāpi dhammakathā",
  "atk-s0202a0:98_4": "sutapubbā, orodhā pana nesaṃ na yathāruciyā vihāraṃ gantuṃ labhanti, tesaṃ etadahosi",
  "atk-s0202a0:98_5": "– “aho vata bhagavā appaṃyeva dhammakathaṃ kathetvā amhākaṃ ñātiseṭṭhassa ānandassa",
  "atk-s0202a0:98_6": "bhāraṃ kareyyā”ti. Tesaṃ ajjhāsayavasena bhagavā tasseva bhāramakāsi.",
  "atk-s0202a0:99_0": "Sekho pāṭipadoti paṭipannako sekhasamaṇo. So tuyhaṃ paṭibhātu upaṭṭhātu, tassa paṭipadaṃ",
  "atk-s0202a0:99_1": "desehīti paṭipadāya puggalaṃ niyametvā dasseti. Kasmā pana bhagavā imaṃ paṭipadaṃ",
  "atk-s0202a0:99_2": "niyamesi? Bahūhi kāraṇehi. Ime tāva sakyā maṅgalasālāya maṅgalaṃ paccāsīsanti vaḍḍhiṃ",
  "atk-s0202a0:99_3": "icchanti, ayañca sekhapaṭipadā mayhaṃ sāsane maṅgalapaṭipadā vaḍḍhamānakapaṭipadātipi",
  "atk-s0202a0:99_4": "imaṃ paṭipadaṃ niyamesi. Tassañca parisati sekhāva bahū nisinnā, te attanā paṭividdhaṭṭhāne",
  "atk-s0202a0:99_5": "kathīyamāne akilamantāva sallakkhessantītipi imaṃ paṭipadaṃ niyamesi. Āyasmā ca ānando",
  "atk-s0202a0:99_6": "sekhapaṭisambhidāpattova, so attanā paṭividdhe paccakkhaṭṭhāne kathento akilamanto",
  "atk-s0202a0:99_7": "viññāpetuṃ sakkhissatītipi imaṃ paṭipadaṃ niyamesi. Sekhapaṭipadāya ca tissopi sikkhā",
  "atk-s0202a0:99_8": "osaṭā, tattha adhisīlasikkhāya kathitāya sakalaṃ vinayapiṭakaṃ kathitameva hoti,",
  "atk-s0202a0:99_9": "adhicittasikkhāya kathitāya sakalaṃ suttantapiṭakaṃ kathitaṃ hoti, adhipaññāsikkhāya",
  "atk-s0202a0:99_10": "kathitāya sakalaṃ abhidhammapiṭakaṃ kathitaṃ hoti, ānando ca bahussuto tipiṭakadharo,",
  "atk-s0202a0:99_11": "so pahoti tīhi piṭakehi tisso sikkhā kathetuṃ, evaṃ kathite sakyānaṃ maṅgalameva",
  "atk-s0202a0:99_12": "vaḍḍhiyeva bhavissatītipi imaṃ paṭipadaṃ niyamesi.",
  "atk-s0202a0:100_0": "Piṭṭhi me āgilāyatīti kasmā āgilāyati? Bhagavato hi chabbassāni padhānaṃ padahantassa",
  "atk-s0202a0:100_1": "mahantaṃ kāyadukkhaṃ ahosi, athassa aparabhāge mahallakakāle piṭṭhivāto uppajji.",
  "atk-s0202a0:100_2": "Akāraṇaṃ vā etaṃ. Pahoti hi bhagavā uppannaṃ vedanaṃ vikkhambhetvā ekampi dvepi sattāhe",
  "atk-s0202a0:100_3": "ekapallaṅkena nisīdituṃ. Santhāgārasālaṃ pana catūhi iriyāpathehi paribhuñjitukāmo",
  "atk-s0202a0:100_4": "ahosi, tattha pādadhovanaṭṭhānato yāva dhammāsanā agamāsi, ettake ṭhāne gamanaṃ nipphannaṃ.",
  "atk-s0202a0:100_5": "Dhammāsanaṃ patto thokaṃ ṭhatvā nisīdi, ettake ṭhānaṃ. Diyaḍḍhayāmaṃ dhammāsane nisīdi,",
  "atk-s0202a0:100_6": "ettake ṭhāne nisajjā nipphannā. Idāni dakkhiṇena passena thokaṃ nipanne sayanaṃ nipphajjissatīti",
  "atk-s0202a0:100_7": "evaṃ catūhi iriyāpathehi paribhuñjitukāmo ahosi. Upādinnakasarīrañca nāma “no āgilāyatī”ti",
  "atk-s0202a0:100_8": "na vattabbaṃ, tasmā ciraṃ nisajjāya sañjātaṃ appakampi āgilāyanaṃ gahetvā evamāha.",
  "atk-s0202a0:101_0": "Saṅghāṭiṃ paññāpetvāti santhāgārassa kira ekapasse te rājāno paṭṭasāṇiṃ parikkhipāpetvā",
  "atk-s0202a0:101_1": "kappiyamañcakaṃ paññapetvā kappiyapaccattharaṇena attharitvā upari suvaṇṇa-tāraka-gandhamālā-dāmapaṭimaṇḍitaṃ",
  "atk-s0202a0:101_2": "vitānaṃ bandhitvā gandhatelappadīpaṃ āropayiṃsu “appeva nāma satthā dhammāsanato",
  "atk-s0202a0:101_3": "vuṭṭhāya thokaṃ vissamanto idha nipajjeyya, evaṃ no imaṃ santhāgāraṃ bhagavatā catūhi",
  "atk-s0202a0:101_4": "iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva",
  "atk-s0202a0:101_5": "sandhāya tattha saṅghāṭiṃ paññapetvā nipajji. Uṭṭhānasaññaṃ manasi karitvāti ettakaṃ",
  "atk-s0202a0:101_6": "kālaṃ atikkamitvā vuṭṭhahissāmīti vuṭṭhānasaññaṃ citte ṭhapetvā.",
  "atk-s0202a0:102_0": "23. Mahānāmaṃ sakkaṃ āmantesīti so kira tasmiṃ kāle tassaṃ parisati jeṭṭhako pāmokkho,",
  "atk-s0202a0:102_1": "tasmiṃ saṅgahite sesaparisā saṅgahitāva hotīti thero tameva āmantesi. Sīlasampannoti",
  "atk-s0202a0:102_2": "sīlena sampanno, sampannasīlo paripuṇṇasīloti attho. Saddhammehīti sundaradhammehi,",
  "atk-s0202a0:102_3": "sataṃ vā sappurisānaṃ dhammehi.",
  "atk-s0202a0:103_0": "24. Kathañca mahānāmāti iminā ettakena ṭhānena sekhapaṭipadāya mātikaṃ ṭhapetvā paṭipāṭiyā",
  "atk-s0202a0:103_1": "vitthāretukāmo evamāha. Tattha sīlasampannotiādīni “sampannasīlā, bhikkhave, viharathā”ti",
  "atk-s0202a0:103_2": "ākaṅkheyyasuttādīsu vuttanayeneva veditabbāni.",
  "atk-s0202a0:104_0": "25. Kāyaduccaritenātiādīsu upayogatthe karaṇavacanaṃ, hiriyitabbāni kāyaduccaritādīni",
  "atk-s0202a0:104_1": "hiriyati jigucchatīti attho. Ottappaniddese hetvatthe karaṇavacanaṃ, kāyaduccaritādīhi",
  "atk-s0202a0:104_2": "ottappassa hetubhūtehi ottappati bhāyatīti attho. Āraddhavīriyoti paggahitavīriyo",
  "atk-s0202a0:104_3": "anosakkitamānaso. Pahānāyāti pahānatthāya. Upasampadāyāti paṭilābhatthāya. Thāmavāti",
  "atk-s0202a0:104_4": "vīriyathāmena samannāgato. Daḷhaparakkamoti thiraparakkamo. Anikkhittadhuro kusalesu",
  "atk-s0202a0:104_5": "dhammesūti kusalesu dhammesu anoropitadhuro anosakkitavīriyo. Paramenāti uttamena.",
  "atk-s0202a0:104_6": "Satinepakkenāti satiyā ca nipakabhāvena ca. Kasmā pana satibhājaniye paññā āgatāti?",
  "atk-s0202a0:104_7": "Satiyā balavabhāvadīpanatthaṃ. Paññāvippayuttā hi sati dubbalā hoti, sampayuttā balavatīti.",
  "atk-s0202a0:105_0": "Cirakatampīti attanā vā parena vā kāyena cirakataṃ cetiyaṅgaṇavattādi asīti mahāvattapaṭipattipūraṇaṃ.",
  "atk-s0202a0:105_1": "Cirabhāsitampīti attanā vā parena vā vācāya cirabhāsitaṃ sakkaccaṃ uddisana-uddisāpana-dhammosāraṇa-dhammadesanā-upanisinnakathā-anumodaniyādivasena",
  "atk-s0202a0:105_2": "pavattitaṃ vacīkammaṃ. Saritā anussaritāti tasmiṃ kāyena cirakate “kāyo nāma kāyaviññatti,",
  "atk-s0202a0:105_3": "cirabhāsite vācā nāma vacīviññatti. Tadubhayampi rūpaṃ, taṃsamuṭṭhāpikā cittacetasikā",
  "atk-s0202a0:105_4": "arūpaṃ. Iti ime rūpārūpadhammā evaṃ uppajjitvā evaṃ niruddhā”ti sarati ceva anussarati",
  "atk-s0202a0:105_5": "ca, satisambojjhaṅgaṃ samuṭṭhāpetīti attho. Bojjhaṅgasamuṭṭhāpikā hi sati idha adhippetā.",
  "atk-s0202a0:105_6": "Tāya satiyā esa sakimpi saraṇena saritā, punappunaṃ saraṇena anussaritāti veditabbā.",
  "atk-s0202a0:106_0": "Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ",
  "atk-s0202a0:106_1": "samatthāya. Ariyāyāti vikkhambhanavasena ca samucchedavasena ca kilesehi ārakā ṭhitāya",
  "atk-s0202a0:106_2": "parisuddhāya. Paññāya samannāgatoti vipassanāpaññāya ceva maggapaññāya ca samaṅgībhūto.",
  "atk-s0202a0:106_3": "Nibbedhikāyāti sāyeva nibbijjhanato nibbedhikāti vuccati, tāya samannāgatoti attho.",
  "atk-s0202a0:106_4": "Tattha maggapaññāya samucchedavasena anibbiddhapubbaṃ apadālitapubbaṃ lobhakkhandhaṃ",
  "atk-s0202a0:106_5": "dosakkhandhaṃ mohakkhandhaṃ nibbijjhati padāletīti nibbedhikā. Vipassanāpaññāya tadaṅgavasena",
  "atk-s0202a0:106_6": "nibbedhikāya maggapaññāya paṭilābhasaṃvattanato cāti vipassanā “nibbedhikā”ti vattuṃ",
  "atk-s0202a0:106_7": "vaṭṭati. Sammā dukkhakkhayagāminiyāti idhāpi maggapaññā “sammā hetunā nayena vaṭṭadukkhaṃ",
  "atk-s0202a0:106_8": "khepayamānā gacchatīti sammā dukkhakkhayagāminī nāma. Vipassanā tadaṅgavasena vaṭṭadukkhañca",
  "atk-s0202a0:106_9": "kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā",
  "atk-s0202a0:106_10": "maggapaññāya paṭilābhasaṃvattanato esā dukkhakkhayagāminī”ti veditabbā.",
  "atk-s0202a0:107_0": "26. Abhicetasikānanti abhicittaṃ seṭṭhacittaṃ sitānaṃ nissitānaṃ. Diṭṭhadhammasukhavihārānanti",
  "atk-s0202a0:107_1": "appitappitakkhaṇe sukhapaṭilābhahetūnaṃ. Nikāmalābhīti icchiticchitakkhaṇe samāpajjitā.",
  "atk-s0202a0:107_2": "Akicchalābhīti nidukkhalābhī. Akasiralābhīti vipulalābhī. Paguṇabhāvena eko icchiticchitakkhaṇe",
  "atk-s0202a0:107_3": "samāpajjituṃ sakkoti, samādhipāripanthikadhamme pana akilamanto vikkhambhetuṃ na",
  "atk-s0202a0:107_4": "sakkoti, so attano anicchāya khippameva vuṭṭhāti, yathāparicchedavasena samāpattiṃ",
  "atk-s0202a0:107_5": "ṭhapetuṃ na sakkoti ayaṃ kicchalābhī kasiralābhī nāma. Eko icchiticchitakkhaṇe ca",
  "atk-s0202a0:107_6": "samāpajjituṃ sakkoti, samādhipāripanthikadhamme ca akilamanto vikkhambheti, so yathāparicchedavaseneva",
  "atk-s0202a0:107_7": "vuṭṭhātuṃ sakkoti, ayaṃ akicchalābhī akasiralābhī nāma.",
  "atk-s0202a0:108_0": "27. Ayaṃ vuccati mahānāma ariyasāvako sekho pāṭipadoti mahānāma ariyasāvako sekho",
  "atk-s0202a0:108_1": "pāṭipado vipassanāgabbhāya vaḍḍhamānakapaṭipadāya samannāgatoti vuccatīti dasseti.",
  "atk-s0202a0:108_2": "Apuccaṇḍatāyāti apūtiaṇḍatāya. Bhabbo abhinibbhidāyāti vipassanādiñāṇappabhedāya",
  "atk-s0202a0:108_3": "bhabbo. Sambodhāyāti ariyamaggāya. Anuttarassa yogakkhemassāti arahattaṃ anuttaro",
  "atk-s0202a0:108_4": "yogakkhemo nāma, tadabhigamāya bhabboti dasseti. Yā panāyamettha atthadīpanatthaṃ",
  "atk-s0202a0:108_5": "upamā āhaṭā, sā cetokhilasutte vuttanayeneva veditabbā. Kevalañhi tattha “tassā kukkuṭiyā",
  "atk-s0202a0:108_6": "aṇḍesu tividhakiriyakaraṇaṃ viya hi imassa bhikkhuno ussoḷhipannarasehi aṅgehi samannāgatabhāvo”ti",
  "atk-s0202a0:108_7": "yaṃ evaṃ opammasaṃsandanaṃ āgataṃ, taṃ idha evaṃ sīlasampanno hotītiādivacanato “tassā",
  "atk-s0202a0:108_8": "kukkuṭiyā aṇḍesu tividhakiriyakaraṇaṃ viya imassa bhikkhuno sīlasampannatādīhi pannarasehi",
  "atk-s0202a0:108_9": "dhammehi samaṅgibhāvo”ti. Evaṃ yojetvā veditabbaṃ. Sesaṃ sabbattha vuttasadisameva.",
  "atk-s0202a0:109_0": "28. Imaṃyeva anuttaraṃ upekkhāsatipārisuddhinti imaṃ paṭhamādijjhānehi asadisaṃ uttamaṃ",
  "atk-s0202a0:109_1": "catutthajjhānikaṃ upekkhāsatipārisuddhiṃ. Paṭhamābhinibbhidāti paṭhamo ñāṇabhedo.",
  "atk-s0202a0:109_2": "Dutiyādīsupi eseva nayo. Kukkuṭacchāpako pana ekavāraṃ mātukucchito ekavāraṃ aṇḍakosatoti",
  "atk-s0202a0:109_3": "dve vāre jāyati. Ariyasāvako tīhi vijjāhi tāyo vāre jāyati. Pubbenivāsacchādakaṃ",
  "atk-s0202a0:109_4": "tamaṃ vinodetvā pubbenivāsañāṇena paṭhamaṃ jāyati, sattānaṃ cutipaṭisandhicchādakaṃ",
  "atk-s0202a0:109_5": "tamaṃ vinodetvā dibbacakkhuñāṇena dutiyaṃ jāyati, catusaccapaṭicchādakaṃ tamaṃ vinodetvā",
  "atk-s0202a0:109_6": "āsavakkhayañāṇena tatiyaṃ jāyati.",
  "atk-s0202a0:110_0": "29. Idampissa hoti caraṇasminti idampi sīlaṃ assa bhikkhuno caraṇaṃ nāma hotīti attho.",
  "atk-s0202a0:110_1": "Caraṇaṃ nāma bahu anekavidhaṃ, sīlādayo pannarasadhammā, tattha idampi ekaṃ caraṇanti",
  "atk-s0202a0:110_2": "attho. Padattho pana carati tena agatapubbaṃ disaṃ gacchatīti caraṇaṃ. Esa nayo sabbattha.",
  "atk-s0202a0:111_0": "Idampissa hoti vijjāyāti idaṃ pubbenivāsañāṇaṃ tassa vijjā nāma hotīti attho. Vijjā",
  "atk-s0202a0:111_1": "nāma bahu anekavidhā, vipassanañāṇādīni aṭṭha ñāṇāni, tattha idampi ñāṇaṃ ekā vijjātipi",
  "atk-s0202a0:111_2": "attho. Padattho pana vinivijjhitvā etāya jānātīti vijjā. Esa nayo sabbattha. Vijjāsampanno",
  "atk-s0202a0:111_3": "itipīti tīhi vijjāhi vijjāsampanno itipi. Caraṇasampanno itipīti pañcadasahi dhammehi",
  "atk-s0202a0:111_4": "caraṇasampanno itipi. Tadubhayena pana vijjācaraṇasampanno itipīti.",
  "atk-s0202a0:112_0": "30. Sanaṅkumārenāti porāṇakakumārena, cirakālato paṭṭhāya kumāroti paññātena. So",
  "atk-s0202a0:112_1": "kira manussapathe pañcacūḷakakumārakakāle jhānaṃ nibbattetvā aparihīnajjhāno brahmaloke",
  "atk-s0202a0:112_2": "nibbatti, tassa so attabhāvo piyo ahosi manāpo, tasmā tādiseneva attabhāvena carati,",
  "atk-s0202a0:112_3": "tena naṃ sanaṅkumāroti sañjānanti. Janetasminti janitasmiṃ, pajāyāti attho. Ye gottapaṭisārinoti",
  "atk-s0202a0:112_4": "ye janetasmiṃ gottaṃ paṭisaranti “ahaṃ gotamo, ahaṃ kassapo”ti, tesu loke gottapaṭisārīsu",
  "atk-s0202a0:112_5": "khattiyo seṭṭho. Anumatā bhagavatāti mama pañhabyākaraṇena saddhiṃ saṃsanditvā desitāti",
  "atk-s0202a0:112_6": "ambaṭṭhasutte buddhena bhagavatā “ahampi, ambaṭṭha, evaṃ vadāmi –",
  "atk-s0202a0:113": "‘Khattiyo seṭṭho janetasmiṃ, ye gottapaṭisārino;",
  "atk-s0202a0:114": "Vijjācaraṇasampanno, so seṭṭho devamānuse’ti”. –",
  "atk-s0202a0:115_0": "Evaṃ bhāsantena anuññātā anumoditā. Sādhu sādhu ānandāti, bhagavā kira ādito paṭṭhāya",
  "atk-s0202a0:115_1": "niddaṃ anokkamantova imaṃ suttaṃ sutvā ānandena sekhapaṭipadāya kūṭaṃ gahitanti ñatvā",
  "atk-s0202a0:115_2": "uṭṭhāya pallaṅkaṃ ābhujitvā nisinno sādhukāraṃ adāsi. Ettāvatā ca pana idaṃ suttaṃ",
  "atk-s0202a0:115_3": "jinabhāsitaṃ nāma jātaṃ. Sesaṃ sabbattha uttānamevāti.",
  "atk-s0202a0:116": "Papañcasūdaniyā majjhimanikāyaṭṭhakathāya",
  "atk-s0202a0:117": "Sekhasuttavaṇṇanā niṭṭhitā.",
  "atk-s0202a0:118": "4. Potaliyasuttavaṇṇanā",
  "atk-s0202a0:119_0": "31. Evaṃ me sutanti potaliyasuttaṃ. Tattha aṅguttarāpesūti aṅgāyeva so janapado,",
  "atk-s0202a0:119_1": "mahiyā panassa uttarena yā āpo, tāsaṃ avidūrattā uttarāpotipi vuccati. Kataramahiyā",
  "atk-s0202a0:119_2": "uttarena yā āpoti, mahāmahiyā. Tatthāyaṃ āvibhāvakathā – ayaṃ kira jambudīpo dasasahassayojanaparimāṇo.",
  "atk-s0202a0:119_3": "Tattha ca catusahassayojanappamāṇo padeso udakena ajjhotthaṭo samuddoti saṅkhaṃ gato.",
  "atk-s0202a0:119_4": "Tisahassayojanappamāṇe manussā vasanti. Tisahassayojanappamāṇe himavā patiṭṭhito",
  "atk-s0202a0:119_5": "ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0202a0:119_6": "yattha āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā",
  "atk-s0202a0:119_7": "anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho",
  "atk-s0202a0:119_8": "sīhapapātadahoti satta mahāsarā patiṭṭhitā. Tesu anotattadaho sudassanakūṭaṃ citrakūṭaṃ",
  "atk-s0202a0:119_9": "kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto.",
  "atk-s0202a0:120_0": "Tattha sudassanakūṭaṃ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ",
  "atk-s0202a0:120_1": "tameva saraṃ paṭicchādetvā ṭhitaṃ. Citrakūṭaṃ sabbaratanamayaṃ. Kāḷakūṭaṃ añjanamayaṃ.",
  "atk-s0202a0:120_2": "Gandhamādanakūṭaṃ sānumayaṃ abbhantare muggavaṇṇaṃ, mūlagandho sāragandho pheggugandho",
  "atk-s0202a0:120_3": "tacagandho papaṭikagandho rasagandho pattagandho pupphagandho phalagandho gandhagandhoti",
  "atk-s0202a0:120_4": "imehi dasahi gandhehi ussannaṃ nānappakāraosadhasañchannaṃ, kāḷapakkhauposathadivase",
  "atk-s0202a0:120_5": "ādittamiva aṅgāraṃ jalantaṃ tiṭṭhati. Kelāsakūṭaṃ rajatamayaṃ. Sabbāni sudassanena",
  "atk-s0202a0:120_6": "samānubbedhasaṇṭhānāni, tameva saraṃ paṭicchādetvā ṭhitāni. Tāni sabbāni devānubhāvena",
  "atk-s0202a0:120_7": "nāgānubhāvena ca vassanti, nadiyo ca tesu sandanti. Taṃ sabbampi udakaṃ anotattameva",
  "atk-s0202a0:120_8": "pavisati. Candimasūriyā dakkhiṇena vā uttarena vā gacchantā pabbatantarena tattha",
  "atk-s0202a0:120_9": "obhāsaṃ karonti, ujuṃ gacchantā na karonti, tenevassa anotattanti saṅkhā udapādi.",
  "atk-s0202a0:121_0": "Tattha manoharasilātalāni nimmacchakacchapāni phalikasadisanimmaludakāni nhānatitthāni",
  "atk-s0202a0:121_1": "supaṭiyattāni honti, yesu buddhapaccekabuddhakhīṇāsavā ca iddhimanto ca isayo nhāyanti,",
  "atk-s0202a0:121_2": "devayakkhādayo uyyānakīḷakaṃ kīḷanti.",
  "atk-s0202a0:122_0": "Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni",
  "atk-s0202a0:122_1": "honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "atk-s0202a0:122_2": "honti. Hatthimukhādīhi hatthiassausabhā. Puratthimadisato nikkhantanadī anotattaṃ",
  "atk-s0202a0:122_3": "tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva amanussapathaṃ",
  "atk-s0202a0:122_4": "gantvā mahāsamuddaṃ pavisati. Pacchimadisato ca uttaradisato ca nikkhantanadiyopi",
  "atk-s0202a0:122_5": "tatheva padakkhiṇaṃ katvā pacchimahimavanteneva uttarahimavanteneva ca amanussapathaṃ",
  "atk-s0202a0:122_6": "gantvā mahāsamuddaṃ pavisanti. Dakkhiṇadisato nikkhantanadī pana taṃ tikkhattuṃ padakkhiṇaṃ",
  "atk-s0202a0:122_7": "katvā dakkhiṇena ujukaṃ pāsāṇapiṭṭheneva saṭṭhiyojanāni gantvā pabbataṃ paharitvā",
  "atk-s0202a0:122_8": "vuṭṭhāya parikkhepena tigāvutappamāṇā udakadhārā ca hutvā ākāsena saṭṭhiyojanāni",
  "atk-s0202a0:122_9": "gantvā tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā",
  "atk-s0202a0:122_10": "tiyaggaḷā nāma pokkharaṇī jātā, pokkharaṇiyā kūlaṃ bhinditvā pāsāṇaṃ pavisitvā saṭṭhiyojanāni",
  "atk-s0202a0:122_11": "gatā. Tato ghanapathaviṃ bhinditvā umaṅgena saṭṭhiyojanāni gantvā viñjhuṃ nāma tiracchānapabbataṃ",
  "atk-s0202a0:122_12": "paharitvā hatthatale pañcaṅgulisadisā pañcadhārā hutvā pavattanti. Sā tikkhattuṃ",
  "atk-s0202a0:122_13": "anotattaṃ padakkhiṇaṃ katvā gataṭṭhāne āvaṭṭagaṅgāti vuccati. Ujukaṃ pāsāṇapiṭṭhena",
  "atk-s0202a0:122_14": "saṭṭhiyojanāni gataṭṭhāne kaṇhagaṅgāti, ākāsena saṭṭhiyojanāni gataṭṭhāne ākāsagaṅgāti,",
  "atk-s0202a0:122_15": "tiyaggaḷapāsāṇe paññāsayojanokāse ṭhitā tiyaggaḷapokkharaṇīti, kūlaṃ bhinditvā pāsāṇaṃ",
  "atk-s0202a0:122_16": "pavisitvā saṭṭhiyojanāni gataṭṭhāne bahalagaṅgāti, umaṅgena saṭṭhiyojanāni gataṭṭhāne",
  "atk-s0202a0:122_17": "umaṅgagaṅgāti vuccati. Viñjhuṃ nāma tiracchānapabbataṃ paharitvā pañcadhārā hutvā",
  "atk-s0202a0:122_18": "pavattaṭṭhāne pana gaṅgā yamunā aciravatī sarabhū mahīti pañcadhā saṅkhaṃ gatā. Evametā",
  "atk-s0202a0:122_19": "pañca mahānadiyo himavantato pabhavanti. Tāsu yā ayaṃ pañcamī mahī nāma, sā idha",
  "atk-s0202a0:122_20": "mahāmahīti adhippetā. Tassā uttarena yā āpo, tāsaṃ avidūrattā so janapado aṅguttarāpoti",
  "atk-s0202a0:122_21": "veditabbo. Tasmiṃ aṅguttarāpesu janapade.",
  "atk-s0202a0:123_0": "Āpaṇaṃ nāmāti tasmiṃ kira nigame vīsati āpaṇamukhasahassāni vibhattāni ahesuṃ. Iti",
  "atk-s0202a0:123_1": "so āpaṇānaṃ ussannattā āpaṇantveva saṅkhaṃ gato. Tassa ca nigamassa avidūre nadītīre",
  "atk-s0202a0:123_2": "ghanacchāyo ramaṇīyo bhūmibhāgo mahāvanasaṇḍo, tasmiṃ bhagavā viharati. Tenevettha",
  "atk-s0202a0:123_3": "vasanaṭṭhānaṃ na niyāmitanti veditabbaṃ. Yenaññataro vanasaṇḍo tenupasaṅkamīti bhikkhusaṅghaṃ",
  "atk-s0202a0:123_4": "vasanaṭṭhānaṃ pesetvā ekakova upasaṅkami potaliyaṃ gahapatiṃ sandhāya. Potaliyopi",
  "atk-s0202a0:123_5": "kho gahapatīti potaliyoti evaṃnāmako gahapati. Sampannanivāsanapāvuraṇoti paripuṇṇanivāsanapāvuraṇo,",
  "atk-s0202a0:123_6": "ekaṃ dīghadasaṃ sāṭakaṃ nivattho ekaṃ pārutoti attho. Chattupāhanāhīti chattaṃ gahetvā",
  "atk-s0202a0:123_7": "upāhanā āruyhāti attho. Āsanānīti pallaṅkapīṭhapalālapīṭhakādīni. Antamaso sākhābhaṅgampi",
  "atk-s0202a0:123_8": "hi āsananteva vuccati. Gahapativādenāti gahapatīti iminā vacanena. Samudācaratīti voharati.",
  "atk-s0202a0:124_0": "Bhagavantaṃ etadavocāti tatiyaṃ gahapatīti vacanaṃ adhivāsetuṃ asakkonto bhagavantametaṃ",
  "atk-s0202a0:124_1": "“tayidaṃ, bho, gotamā”tiādivacanaṃ avoca. Tattha nacchannanti na anucchavikaṃ. Nappatirūpanti",
  "atk-s0202a0:124_2": "na sāruppaṃ. Ākārātiādīni sabbāneva kāraṇavevacanāni. Dīghadasavatthadhāraṇa-kesamassunakhaṭhapanādīni",
  "atk-s0202a0:124_3": "hi sabbāneva gihibyañjanāni tassa gihibhāvaṃ pākaṭaṃ karontīti ākārā, gihisaṇṭhānena",
  "atk-s0202a0:124_4": "saṇṭhitattā liṅgā, gihibhāvassa sañjānananimittatāya nimittāti vuttā. Yathā taṃ gahapatissāti",
  "atk-s0202a0:124_5": "yathā gahapatissa ākāraliṅganimittā bhaveyyuṃ, tatheva tuyhaṃ. Tena tāhaṃ evaṃ samudācarāmīti",
  "atk-s0202a0:124_6": "dasseti. Atha so yena kāraṇena gahapativādaṃ nādhivāseti, taṃ pakāsento “tathā hi pana me”tiādimāha.",
  "atk-s0202a0:125_0": "Niyyātanti niyyātitaṃ. Anovādī anupavādīti “tātā, kasatha, vapatha, vaṇippathaṃ payojethā”tiādinā",
  "atk-s0202a0:125_1": "hi nayena ovadanto ovādī nāma hoti. “Tumhe na kasatha, na vapatha, na vaṇippathaṃ",
  "atk-s0202a0:125_2": "payojetha, kathaṃ jīvissatha, puttadāraṃ vā bharissathā”tiādinā nayena pana upavadanto",
  "atk-s0202a0:125_3": "upavādī nāma hoti. Ahaṃ pana ubhayampi taṃ na karomi. Tenāhaṃ tattha anovādī anupavādīti",
  "atk-s0202a0:125_4": "dasseti. Ghāsacchādanaparamo viharāmīti ghāsamattañceva acchādanamattañca paramaṃ",
  "atk-s0202a0:125_5": "katvā viharāmi, tato paraṃ natthi, na ca patthemīti dīpeti.",
  "atk-s0202a0:126_0": "32. Giddhilobho pahātabboti gedhabhūto lobho pahātabbo. Anindārosanti anindābhūtaṃ",
  "atk-s0202a0:126_1": "aghaṭṭanaṃ. Nindārosoti nindāghaṭṭanā. Vohārasamucchedāyāti ettha vohāroti byavahāravohāropi",
  "atk-s0202a0:126_2": "paṇṇattipi vacanampi cetanāpi. Tattha –",
  "atk-s0202a0:127": "“Yo hi koci manussesu, vohāraṃ upajīvati;",
  "atk-s0202a0:128": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0202a0:129_0": "Ayaṃ byavahāravohāro nāma. “Saṅkhā samaññā paññatti vohāro”ti ayaṃ paṇṇattivohāro",
  "atk-s0202a0:129_1": "nāma. “Tathā tathā voharati aparāmasa”nti ayaṃ vacanavohāro nāma. “Aṭṭha ariyavohārā",
  "atk-s0202a0:129_2": "aṭṭha anariyavoharā”ti ayaṃ cetanāvohāro nāma, ayamidhādhippeto. Yasmā vā pabbajitakālato",
  "atk-s0202a0:129_3": "paṭṭhāya gihīti cetanā natthi, samaṇoti cetanā hoti. Gihīti vacanaṃ natthi, samaṇoti",
  "atk-s0202a0:129_4": "vacanaṃ hoti. Gihīti paṇṇatti natthi, samaṇoti paṇṇatti hoti. Gihīti byavahāro natthi,",
  "atk-s0202a0:129_5": "samaṇoti vā pabbajitoti vā byavahāro hoti. Tasmā sabbepete labbhanti.",
  "atk-s0202a0:130_0": "33. Yesaṃ kho ahaṃ saṃyojanānaṃ hetu pāṇātipātīti ettha pāṇātipātova saṃyojanaṃ.",
  "atk-s0202a0:130_1": "Pāṇātipātasseva hi hetu pāṇātipātapaccayā pāṇātipātī nāma hoti. Pāṇātipātānaṃ pana",
  "atk-s0202a0:130_2": "bahutāya “yesaṃ kho aha”nti vuttaṃ. Tesāhaṃ saṃyojanānanti tesaṃ ahaṃ pāṇātipātabandhanānaṃ.",
  "atk-s0202a0:130_3": "Pahānāya samucchedāya paṭipannoti iminā apāṇātipātasaṅkhātena kāyikasīlasaṃvarena",
  "atk-s0202a0:130_4": "pahānatthāya samucchedanatthāya paṭipanno. Attāpi maṃ upavadeyyāti kunthakipillikampi",
  "atk-s0202a0:130_5": "nāma jīvitā avoropanakasāsane pabbajitvā pāṇātipātamattatopi oramituṃ na sakkomi,",
  "atk-s0202a0:130_6": "kiṃ mayhaṃ pabbajjāyāti evaṃ attāpi maṃ upavadeyya. Anuviccāpi maṃ viññū garaheyyunti",
  "atk-s0202a0:130_7": "evarūpe nāma sāsane pabbajitvā pāṇātipātamattatopi oramituṃ na sakkoti, kiṃ etassa",
  "atk-s0202a0:130_8": "pabbajjāyāti evaṃ anuvicca tulayitvā pariyogāhetvā aññepi viññū paṇḍitā garaheyyuṃ.",
  "atk-s0202a0:130_9": "Etadeva kho pana saṃyojanametaṃ nīvaraṇanti dasasu saṃyojanesu pañcasu ca nīvaraṇesu",
  "atk-s0202a0:130_10": "apariyāpannampi “aṭṭha nīvaraṇā”ti desanāvasenetaṃ vuttaṃ. Vaṭṭabandhanaṭṭhena hi",
  "atk-s0202a0:130_11": "hitapaṭicchādanaṭṭhena ca saṃyojanantipi nīvaraṇantipi vuttaṃ. Āsavāti pāṇātipātakāraṇā",
  "atk-s0202a0:130_12": "eko avijjāsavo uppajjati. Vighātapariḷāhāti vighātā ca pariḷāhā ca. Tattha vighātaggahaṇena",
  "atk-s0202a0:130_13": "kilesadukkhañca vipākadukkhañca gahitaṃ, pariḷāhaggahaṇenapi kilesapariḷāho ca vipākapariḷāho",
  "atk-s0202a0:130_14": "ca gahito. Iminā upāyena sabbattha attho veditabbo.",
  "atk-s0202a0:131_0": "34-40. Ayaṃ pana viseso – tesāhaṃ saṃyojanānaṃ pahānāyāti imasmiṃ pade iminā dinnādānasaṅkhātena",
  "atk-s0202a0:131_1": "kāyikasīlasaṃvarena, saccavācāsaṅkhātena vācasikasīlasaṃvarena, apisuṇāvācāsaṅkhātena",
  "atk-s0202a0:131_2": "vācasikasīlasaṃvarena, agiddhilobhasaṅkhātena mānasikasīlasaṃvarena, anindārosasaṅkhātena",
  "atk-s0202a0:131_3": "kāyikavācasikasīlasaṃvarena, akodhupāyāsasaṅkhātena mānasikasīlasaṃvarena, anatimānasaṅkhātena",
  "atk-s0202a0:131_4": "mānasikasīlasaṃvarena pahānatthāya samucchedanatthāya paṭipannoti evaṃ sabbavāresu yojanā kātabbā.",
  "atk-s0202a0:132_0": "Attāpi maṃ upavadeyya anuviccāpi maṃ viññū garaheyyunti imesu pana padesu tiṇasalākampi",
  "atk-s0202a0:132_1": "nāma upādāya adinnaṃ aggahaṇasāsane pabbajitvā adinnādānamattatopi viramituṃ na sakkomi,",
  "atk-s0202a0:132_2": "kiṃ mayhaṃ pabbajjāyāti evaṃ attāpi maṃ upavadeyya. Evarūpe nāma sāsane pabbajitvā",
  "atk-s0202a0:132_3": "adinnādānamattatopi oramituṃ na sakkoti, kiṃ imassa pabbajjāyāti evaṃ anuviccāpi",
  "atk-s0202a0:132_4": "maṃ viññū garaheyyuṃ? Hasāpekkhatāyapi nāma davakamyatāya vā musāvādaṃ akaraṇasāsane",
  "atk-s0202a0:132_5": "pabbajitvā. Sabbākārena pisuṇaṃ akaraṇasāsane nāma pabbajitvā. Appamattakampi giddhilobhaṃ",
  "atk-s0202a0:132_6": "akaraṇasāsane nāma pabbajitvāpi. Kakacena aṅgesu okkantiyamānesupi nāma paresaṃ nindārosaṃ",
  "atk-s0202a0:132_7": "akaraṇasāsane pabbajitvā. Chinnakhāṇukaṇṭakādīsupi nāma kodhupāyāsaṃ akaraṇasāsane",
  "atk-s0202a0:132_8": "pabbajitvā. Adhimānamattampi nāma mānaṃ akaraṇasāsane pabbajitvā atimānamattampi",
  "atk-s0202a0:132_9": "pajahituṃ na sakkomi, kiṃ mayhaṃ pabbajjāyāti evaṃ attāpi maṃ upavadeyya. Evarūpe",
  "atk-s0202a0:132_10": "nāma sāsane pabbajitvā atimānamattampi pajahituṃ na sakkoti, kiṃ imassa pabbajjāyāti",
  "atk-s0202a0:132_11": "evaṃ anuviccāpi maṃ viññū garaheyyunti evaṃ sabbavāresu yojanā kātabbā.",
  "atk-s0202a0:133_0": "Āsavāti imasmiṃ pana pade adinnādānakāraṇā kāmāsavo diṭṭhāsavo avijjāsavoti tayo",
  "atk-s0202a0:133_1": "āsavā uppajjanti, tathā musāvādakāraṇā pisuṇāvācākāraṇā ca, giddhilobhakāraṇā diṭṭhāsavo",
  "atk-s0202a0:133_2": "avijjāsavo ca, nindārosakāraṇā avijjāsavova, tathā kodhupāyāsakāraṇā, atimānakāraṇā",
  "atk-s0202a0:133_3": "bhavāsavo avijjāsavo cāti dveva āsavā uppajjantīti evaṃ āsavuppatti veditabbā.",
  "atk-s0202a0:134_0": "Imesu pana aṭṭhasupi vāresu asammohatthaṃ puna ayaṃ saṅkhepavinicchayo – purimesu",
  "atk-s0202a0:134_1": "tāva catūsu viramituṃ na sakkomīti vattabbaṃ, pacchimesu pajahituṃ na sakkomīti.",
  "atk-s0202a0:134_2": "Pāṇātipātanindārosakodhupāyāsesu ca eko avijjāsavova hoti, adinnādānamusāvādapisuṇāvācāsu",
  "atk-s0202a0:134_3": "kāmāsavo diṭṭhāsavo avijjāsavo, giddhilobhe diṭṭhāsavo avijjāsavo, atimāne bhavāsavo",
  "atk-s0202a0:134_4": "avijjāsavo, apāṇātipātaṃ dinnādānaṃ kāyikaṃ sīlaṃ, amusā apisuṇaṃ vācasikasīlaṃ,",
  "atk-s0202a0:134_5": "ṭhapetvā anindārosaṃ sesāni tīṇi mānasikasīlāni. Yasmā pana kāyenapi ghaṭṭeti roseti",
  "atk-s0202a0:134_6": "vācāyapi, tasmā anindāroso dve ṭhānāni yāti, kāyikasīlampi hoti vācasikasīlampi.",
  "atk-s0202a0:134_7": "Ettāvatā kiṃ kathitaṃ? Pātimokkhasaṃvarasīlaṃ. Pātimokkhasaṃvarasīle ṭhitassa ca",
  "atk-s0202a0:134_8": "bhikkhuno paṭisaṅkhāpahānavasena gihivohārasamucchedo kathitoti veditabbo.",
  "atk-s0202a0:135": "Kāmādīnavakathāvaṇṇanā",
  "atk-s0202a0:136_0": "42. Vitthāradesanāyaṃ tamenaṃ dakkhoti padassa upasumbheyyāti iminā saddhiṃ sambandho",
  "atk-s0202a0:136_1": "veditabbo. Idaṃ vuttaṃ hoti, tamenaṃ kukkuraṃ upasumbheyya, tassa samīpe khipeyyāti",
  "atk-s0202a0:136_2": "attho. Aṭṭhikaṅkalanti uraṭṭhiṃ vā piṭṭhikaṇṭakaṃ vā sīsaṭṭhiṃ vā. Tañhi nimmaṃsattā",
  "atk-s0202a0:136_3": "kaṅkalanti vuccati. Sunikkantaṃ nikkantanti yathā sunikkantaṃ hoti, evaṃ nikkantaṃ",
  "atk-s0202a0:136_4": "nillikhitaṃ, yadettha allīnamaṃsaṃ atthi, taṃ sabbaṃ nillikhitvā aṭṭhimattameva katanti",
  "atk-s0202a0:136_5": "attho. Tenevāha “nimmaṃsa”nti. Lohitaṃ pana makkhitvā tiṭṭhati, tena vuttaṃ “lohitamakkhita”nti.",
  "atk-s0202a0:137_0": "Bahudukkhā bahupāyāsāti diṭṭhadhammikasamparāyikehi dukkhehi bahudukkhā, upāyāsasaṃkilesehi",
  "atk-s0202a0:137_1": "bahupāyāsā. Yāyaṃ upekkhā nānattā nānattasitāti yā ayaṃ pañcakāmaguṇārammaṇavasena",
  "atk-s0202a0:137_2": "nānāsabhāvā, tāneva ca ārammaṇāni nissitattā “nānattasitā”ti vuccati pañcakāmaguṇūpekkhā,",
  "atk-s0202a0:137_3": "taṃ abhinivajjetvā. Ekattā ekattasitāti catutthajjhānupekkhā, sā hi divasampi ekasmiṃ",
  "atk-s0202a0:137_4": "ārammaṇe uppajjanato ekasabhāvā, tadeva ekaṃ ārammaṇaṃ nissitattā ekattasitā nāma.",
  "atk-s0202a0:137_5": "Yattha sabbaso lokāmisūpādānā aparisesā nirujjhantīti yattha catutthajjhānupekkhāyaṃ",
  "atk-s0202a0:137_6": "yaṃ upekkhaṃ āgamma yaṃ paṭicca sabbena sabbaṃ aparisesā lokāmisasaṅkhātā pañcakāmaguṇāmisā",
  "atk-s0202a0:137_7": "nirujjhanti. Pañcakāmaguṇāmisāti ca kāmaguṇārammaṇachandarāgā, gahaṇaṭṭhena teyeva",
  "atk-s0202a0:137_8": "ca upādānātipi vuttā. Tamevūpekkhaṃ bhāvetīti taṃ lokāmisūpādānānaṃ paṭipakkhabhūtaṃ",
  "atk-s0202a0:137_9": "catutthajjhānupekkhameva vaḍḍheti.",
  "atk-s0202a0:138": "43. Uḍḍīyeyyāti uppatitvā gaccheyya. Anupatitvāti anubandhitvā. Vitaccheyyunti mukhatuṇḍakena ḍaṃsantā taccheyyuṃ. Vissajjeyyunti maṃsapesiṃ nakhehi kaḍḍhitvā pāteyyuṃ.",
  "atk-s0202a0:139": "47. Yānaṃ vā poriseyyanti purisānucchavikaṃ yānaṃ. Pavaramaṇikuṇḍalanti nānappakāraṃ uttamamaṇiñca kuṇḍalañca. Sāni harantīti attano bhaṇḍakāni gaṇhanti.",
  "atk-s0202a0:140": "48. Sampannaphalanti madhuraphalaṃ. Upapannaphalanti phalūpapannaṃ bahuphalaṃ.",
  "atk-s0202a0:141": "49. Anuttaranti uttamaṃ pabhassaraṃ nirupakkilesaṃ.",
  "atk-s0202a0:142_0": "50. Ārakā ahaṃ, bhanteti pathavito nabhaṃ viya samuddassa orimatīrato paratīraṃ viya",
  "atk-s0202a0:142_1": "ca suvidūravidūre ahaṃ. Anājānīyeti gihivohārasamucchedanassa kāraṇaṃ ajānanake.",
  "atk-s0202a0:142_2": "Ājānīyabhojananti kāraṇaṃ jānantehi bhuñjitabbaṃ bhojanaṃ. Anājānīyabhojananti kāraṇaṃ",
  "atk-s0202a0:142_3": "ajānantehi bhuñjitabbaṃ bhojanaṃ. Sesaṃ sabbattha uttānamevāti.",
  "atk-s0202a0:143": "Papañcasūdaniyā majjhimanikāyaṭṭhakathāya",
  "atk-s0202a0:144": "Potaliyasuttavaṇṇanā niṭṭhitā.",
  "atk-s0202a0:145": "5. Jīvakasuttavaṇṇanā",
  "atk-s0202a0:146_0": "51. Evaṃ me sutanti jīvakasuttaṃ. Tattha jīvakassa komārabhaccassa ambavaneti ettha",
  "atk-s0202a0:146_1": "jīvatīti jīvako. Kumārena bhatoti komārabhacco. Yathāha “kiṃ etaṃ bhaṇe kākehi samparikiṇṇanti?",
  "atk-s0202a0:146_2": "Dārako devāti. Jīvati bhaṇeti? Jīvati devāti. Tena hi bhaṇe taṃ dārakaṃ amhākaṃ antepuraṃ",
  "atk-s0202a0:146_3": "netvā dhātīnaṃ detha posetunti. Tassa jīvatīti jīvakoti nāmaṃ akaṃsu, kumārena posāpitoti",
  "atk-s0202a0:146_4": "komārabhaccoti nāmaṃ akaṃsū”ti. Ayamettha saṅkhepo. Vitthārena pana jīvakavatthu",
  "atk-s0202a0:146_5": "khandhake āgatameva. Vinicchayakathāpissa samantapāsādikāya vinayaṭṭhakathāya vuttā.",
  "atk-s0202a0:147_0": "Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā sīveyyakaṃ",
  "atk-s0202a0:147_1": "dussayugaṃ datvā vatthānumodanapariyosāne sotāpattiphale patiṭṭhāya cintesi – “mayā",
  "atk-s0202a0:147_2": "divasassa dvattikkhattuṃ buddhupaṭṭhānaṃ gantabbaṃ, idañca veḷuvanaṃ atidūre, mayhaṃ",
  "atk-s0202a0:147_3": "uyyānaṃ ambavanaṃ āsannataraṃ, yaṃnūnāhamettha bhagavato vihāraṃ kāreyya”nti. So",
  "atk-s0202a0:147_4": "tasmiṃ ambavane rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṃ",
  "atk-s0202a0:147_5": "gandhakuṭiṃ kāretvā ambavanaṃ aṭṭhārasahatthubbedhena tambapaṭṭavaṇṇena pākārena",
  "atk-s0202a0:147_6": "parikkhipāpetvā buddhappamukhaṃ bhikkhusaṅghaṃ cīvarabhattena santappetvā dakkhiṇodakaṃ",
  "atk-s0202a0:147_7": "pātetvā vihāraṃ niyyātesi. Taṃ sandhāya vuttaṃ – “jīvakassa komārabhaccassa ambavane”ti.",
  "atk-s0202a0:148_0": "Ārabhantīti ghātenti. Uddissakatanti uddisitvā kataṃ. Paṭiccakammanti attānaṃ paṭicca",
  "atk-s0202a0:148_1": "kataṃ. Atha vā paṭiccakammanti nimittakammassetaṃ adhivacanaṃ, taṃ paṭicca kammamettha",
  "atk-s0202a0:148_2": "atthīti maṃsaṃ “paṭiccakamma”nti vuttaṃ hoti yo evarūpaṃ maṃsaṃ paribhuñjati, sopi",
  "atk-s0202a0:148_3": "tassa kammassa dāyādo hoti, vadhakassa viya tassāpi pāṇaghātakammaṃ hotīti tesaṃ",
  "atk-s0202a0:148_4": "laddhi. Dhammassa cānudhammaṃ byākarontīti bhagavatā vuttakāraṇassa anukāraṇaṃ kathenti.",
  "atk-s0202a0:148_5": "Ettha ca kāraṇaṃ nāma tikoṭiparisuddhamacchamaṃsaparibhogo, anukāraṇaṃ nāma mahājanassa",
  "atk-s0202a0:148_6": "tathā byākaraṇaṃ. Yasmā pana bhagavā uddissakataṃ na paribhuñjati, tasmā neva taṃ",
  "atk-s0202a0:148_7": "kāraṇaṃ hoti, na titthiyānaṃ tathā byākaraṇaṃ anukāraṇaṃ. Sahadhammiko vādānuvādoti",
  "atk-s0202a0:148_8": "parehi vuttakāraṇena sakāraṇo hutvā tumhākaṃ vādo vā anuvādo vā viññūhi garahitabbakāraṇaṃ",
  "atk-s0202a0:148_9": "koci appamattakopi kiṃ na āgacchati. Idaṃ vuttaṃ hoti – “kiṃ sabbākārenapi tumhākaṃ",
  "atk-s0202a0:148_10": "vāde gārayhaṃ kāraṇaṃ natthī”ti. Abbhācikkhantīti abhibhavitvā ācikkhanti.",
  "atk-s0202a0:149_0": "52. Ṭhānehīti kāraṇehi. Diṭṭhādīsu diṭṭhaṃ nāma bhikkhūnaṃ atthāya migamacche vadhitvā",
  "atk-s0202a0:149_1": "gayhamānaṃ diṭṭhaṃ. Sutaṃ nāma bhikkhūnaṃ atthāya migamacche vadhitvā gahitanti sutaṃ.",
  "atk-s0202a0:149_2": "Parisaṅkitaṃ nāma diṭṭhaparisaṅkitaṃ sutaparisaṅkitaṃ tadubhayavimuttaparisaṅkitanti tividhaṃ hoti.",
  "atk-s0202a0:150_0": "Tatrāyaṃ sabbasaṅgāhakavinicchayo – idha bhikkhū passanti manusse jālavāgurādihatthe",
  "atk-s0202a0:150_1": "gāmato vā nikkhamante araññe vā vicarante. Dutiyadivase ca nesaṃ taṃ gāmaṃ piṇḍāya",
  "atk-s0202a0:150_2": "paviṭṭhānaṃ samacchamaṃsaṃ piṇḍapātaṃ abhiharanti. Te tena diṭṭhena parisaṅkanti",
  "atk-s0202a0:150_3": "“bhikkhūnaṃ nu kho atthāya kata”nti, idaṃ diṭṭhaparisaṅkitaṃ nāma, etaṃ gahetuṃ na",
  "atk-s0202a0:150_4": "vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā “kasmā, bhante,",
  "atk-s0202a0:150_5": "na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ,",
  "atk-s0202a0:150_6": "amhehi attano atthāya vā rājayuttādīnaṃ atthāya vā kata”nti vadanti, kappati.",
  "atk-s0202a0:151_0": "Na heva kho bhikkhū passanti, apica suṇanti “manussā kira jālavāgurādihatthā gāmato",
  "atk-s0202a0:151_1": "vā nikkhamanti araññe vā vicarantī”ti. Dutiyadivase ca nesaṃ taṃ gāmaṃ piṇḍāya paviṭṭhānaṃ",
  "atk-s0202a0:151_2": "samacchamaṃsaṃ piṇḍapātaṃ abhiharanti. Te tena sutena parisaṅkanti “bhikkhūnaṃ nu",
  "atk-s0202a0:151_3": "kho atthāya kata”nti, idaṃ sutaparisaṅkitaṃ nāma, etaṃ gahetuṃ na vaṭṭati. Yaṃ evaṃ",
  "atk-s0202a0:151_4": "aparisaṅkitaṃ, taṃ vaṭṭati. Sace pana te manussā “kasmā, bhante, na gaṇhathā”ti pucchitvā",
  "atk-s0202a0:151_5": "tamatthaṃ sutvā “nayidaṃ, bhante, bhikkhūnaṃ atthāya kataṃ, amhehi attano atthāya",
  "atk-s0202a0:151_6": "vā rājayuttādīnaṃ atthāya vā kata”nti vadanti, kappati.",
  "atk-s0202a0:152_0": "Na heva kho pana passanti na suṇanti, apica tesaṃ gāmaṃ piṇḍāya paviṭṭhānaṃ pattaṃ",
  "atk-s0202a0:152_1": "gahetvā samacchamaṃsaṃ piṇḍapātaṃ abhisaṅkharitvā abhiharanti. Te parisaṅkanti “bhikkhūnaṃ",
  "atk-s0202a0:152_2": "nu kho atthāya kata”nti, idaṃ tadubhayavimuttaparisaṅkitaṃ nāma. Etampi gahetuṃ na",
  "atk-s0202a0:152_3": "vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā “kasmā, bhante,",
  "atk-s0202a0:152_4": "na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ,",
  "atk-s0202a0:152_5": "amhehi attano atthāya vā rājayuttādīnaṃ atthāya vā kataṃ, pavattamaṃsaṃ vā kataṃ,",
  "atk-s0202a0:152_6": "kappiyameva labhitvā bhikkhūnaṃ atthāya sampādita”nti vadanti, kappati.",
  "atk-s0202a0:153_0": "Matānaṃ petakiccatthāya maṅgalādīnaṃ vā atthāya katepi eseva nayo. Yaṃ yañhi bhikkhūnaṃyeva",
  "atk-s0202a0:153_1": "atthāya akataṃ, yattha ca nibbematikā honti, taṃ sabbaṃ kappati. Sace pana ekasmiṃ",
  "atk-s0202a0:153_2": "vihāre bhikkhū uddissa kataṃ hoti, te ca attano atthāya katabhāvaṃ na jānanti, aññe",
  "atk-s0202a0:153_3": "jānanti. Ye jānanti, tesaṃ na vaṭṭati, itaresaṃ vaṭṭati. Aññe na jānanti, teyeva",
  "atk-s0202a0:153_4": "jānanti, tesaṃyeva na vaṭṭati, aññesaṃ vaṭṭati. Tepi “amhākaṃ atthāya kataṃ”ti jānanti",
  "atk-s0202a0:153_5": "aññepi “etesaṃ atthāya kata”nti jānanti, sabbesampi taṃ na vaṭṭati. Sabbe na jānanti,",
  "atk-s0202a0:153_6": "sabbesaṃ vaṭṭati. Pañcasu hi sahadhammikesu yassa kassaci vā atthāya uddissa kataṃ",
  "atk-s0202a0:153_7": "sabbesaṃ na kappati.",
  "atk-s0202a0:154_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti, so",
  "atk-s0202a0:154_1": "ce attano atthāya katabhāvaṃ jānaṃyeva gahetvā aññassa bhikkhuno deti, so tassa saddhāya",
  "atk-s0202a0:154_2": "paribhuñjati. Kassāpattīti? Dvinnampi anāpatti. Yañhi uddissa kataṃ, tassa abhuttatāya",
  "atk-s0202a0:154_3": "anāpatti, itarassa ajānanatāya. Kappiyamaṃsassa hi paṭiggahaṇe āpatti natthi. Uddissakatañca",
  "atk-s0202a0:154_4": "ajānitvā bhuttassa pacchā ñatvā āpattidesanākiccaṃ nāma natthi. Akappiyamaṃsaṃ pana",
  "atk-s0202a0:154_5": "ajānitvā bhuttena pacchā ñatvāpi āpatti desetabbā. Uddissakatañhi ñatvā bhuñjatova",
  "atk-s0202a0:154_6": "āpatti, akappiyamaṃsaṃ ajānitvā bhuttassāpi āpattiyeva. Tasmā āpattibhīrukena rūpaṃ",
  "atk-s0202a0:154_7": "sallakkhentenāpi pucchitvāva maṃsaṃ paṭiggahetabbaṃ, paribhogakāle pucchitvā paribhuñjissāmīti",
  "atk-s0202a0:154_8": "vā gahetvā pucchitvāva paribhuñjitabbaṃ. Kasmā? Duviññeyyattā. Acchamaṃsañhi sūkaramaṃsasadisaṃ",
  "atk-s0202a0:154_9": "hoti, dīpimaṃsādīni ca migamaṃsasadisāni, tasmā pucchitvā gahaṇameva vaṭṭatīti vadanti.",
  "atk-s0202a0:155_0": "Adiṭṭhanti bhikkhūnaṃ atthāya vadhitvā gayhamānaṃ adiṭṭhaṃ. Asutanti bhikkhūnaṃ atthāya",
  "atk-s0202a0:155_1": "vadhitvā gahitanti asutaṃ. Aparisaṅkitanti diṭṭhaparisaṅkitādivasena aparisaṅkitaṃ.",
  "atk-s0202a0:155_2": "Paribhoganti vadāmīti imehi tīhi kāraṇehi parisuddhaṃ tikoṭiparisuddhaṃ nāma hoti,",
  "atk-s0202a0:155_3": "tassa paribhogo araññe jātasūpeyyasākaparibhogasadiso hoti, tathārūpaṃ paribhuñjantassa",
  "atk-s0202a0:155_4": "mettāvihārissa bhikkhuno doso vā vajjaṃ vā natthi, tasmā taṃ paribhuñjitabbanti vadāmīti attho.",
  "atk-s0202a0:156_0": "53. Idāni tādisassa paribhoge mettāvihārinopi anavajjataṃ dassetuṃ idha, jīvaka,",
  "atk-s0202a0:156_1": "bhikkhūtiādimāha. Tattha kiñcāpi aniyametvā bhikkhūti vuttaṃ, atha kho attānameva",
  "atk-s0202a0:156_2": "sandhāya etaṃ vuttanti veditabbaṃ. Bhagavatā hi mahāvacchagottasutte, caṅkīsutte,",
  "atk-s0202a0:156_3": "imasmiṃ sutteti tīsu ṭhānesu attānaṃyeva sandhāya desanā katā. Paṇītena piṇḍapātenāti",
  "atk-s0202a0:156_4": "heṭṭhā anaṅgaṇasutte yo koci mahaggho piṇḍapāto paṇītapiṇḍapātoti adhippeto, idha",
  "atk-s0202a0:156_5": "pana maṃsūpasecanova adhippeto. Agathitoti taṇhāya agathito. Amucchitoti taṇhāmucchanāya",
  "atk-s0202a0:156_6": "amucchito. Anajjhopannoti na adhiopanno, sabbaṃ ālumpitvā ekappahāreneva gilitukāmo",
  "atk-s0202a0:156_7": "kāko viya na hotīti attho. Ādīnavadassāvīti ekarattivāsena udarapaṭalaṃ pavisitvā",
  "atk-s0202a0:156_8": "navahi vaṇamukhehi nikkhamissatītiādinā nayena ādīnavaṃ passanto. Nissaraṇapañño",
  "atk-s0202a0:156_9": "paribhuñjatīti idamatthamāhāraparibhogoti paññāya paricchinditvā paribhuñjati. Attabyābādhāya",
  "atk-s0202a0:156_10": "vā cetetīti attadukkhāya vā citeti. Sutametanti sutaṃ mayā etaṃ pubbe, etaṃ mayhaṃ",
  "atk-s0202a0:156_11": "savanamattamevāti dasseti. Sace kho te, jīvaka, idaṃ sandhāya bhāsitanti, jīvaka,",
  "atk-s0202a0:156_12": "mahābrahmunā vikkhambhanappahānena byāpādādayo pahīnā, tena so mettāvihārī mayhaṃ",
  "atk-s0202a0:156_13": "samucchedappahānena, sace te idaṃ sandhāya bhāsitaṃ, evaṃ sante tava idaṃ vacanaṃ",
  "atk-s0202a0:156_14": "anujānāmīti attho. So sampaṭicchi.",
  "atk-s0202a0:157": "54. Athassa bhagavā sesabrahmavihāravasenāpi uttari desanaṃ vaḍḍhento “idha, jīvaka, bhikkhū”tiādimāha. Taṃ uttānatthameva.",
  "atk-s0202a0:158_0": "55. Yo kho jīvakāti ayaṃ pāṭiekko anusandhi. Imasmiñhi ṭhāne bhagavā dvāraṃ thaketi,",
  "atk-s0202a0:158_1": "sattānuddayaṃ dasseti. Sace hi kassaci evamassa “ekaṃ rasapiṇḍapātaṃ datvā kappasatasahassaṃ",
  "atk-s0202a0:158_2": "saggasampattiṃ paṭilabhanti, yaṃkiñci katvā paraṃ māretvāpi rasapiṇḍapātova dātabbo”ti,",
  "atk-s0202a0:158_3": "taṃ paṭisedhento “yo kho, jīvaka, tathāgataṃ vā”tiādimāha.",
  "atk-s0202a0:159_0": "Tattha iminā paṭhamena ṭhānenāti iminā āṇattimatteneva tāva paṭhamena kāraṇena. Galappavedhakenāti",
  "atk-s0202a0:159_1": "yottena gale bandhitvā kaḍḍhito galena pavedhentena. Ārabhiyamānoti māriyamāno. Akappiyena",
  "atk-s0202a0:159_2": "āsādetīti acchamaṃsaṃ sūkaramaṃsanti, dīpimaṃsaṃ vā migamaṃsanti khādāpetvā – “tvaṃ",
  "atk-s0202a0:159_3": "kiṃ samaṇo nāma, akappiyamaṃsaṃ te khādita”nti ghaṭṭeti. Ye pana dubbhikkhādīsu vā",
  "atk-s0202a0:159_4": "byādhiniggahaṇatthaṃ vā “acchamaṃsaṃ nāma sūkaramaṃsasadisaṃ, dīpimaṃsaṃ migamaṃsasadisa”nti",
  "atk-s0202a0:159_5": "jānantā “sūkaramaṃsaṃ idaṃ, migamaṃsaṃ ida”nti vatvā hitajjhāsayena khādāpenti, na",
  "atk-s0202a0:159_6": "te sandhāyetaṃ vuttaṃ. Tesañhi bahupuññameva hoti. Esāhaṃ, bhante, bhagavantaṃ saraṇaṃ",
  "atk-s0202a0:159_7": "gacchāmi dhammañca bhikkhusaṅghañcāti ayaṃ āgataphalo viññātasāsano diṭṭhasacco ariyasāvako.",
  "atk-s0202a0:159_8": "Imaṃ pana dhammadesanaṃ ogāhanto pasādaṃ uppādetvā dhammakathāya thutiṃ karonto evamāha.",
  "atk-s0202a0:159_9": "Sesaṃ sabbattha uttānamevāti.",
  "atk-s0202a0:160": "Papañcasūdaniyā majjhimanikāyaṭṭhakathāya",
  "atk-s0202a0:161": "Jīvakasuttavaṇṇanā niṭṭhitā.",
  "atk-s0202a0:162": "6. Upālisuttavaṇṇanā",
  "atk-s0202a0:163_0": "56. Evaṃ me sutanti upālisuttaṃ. Tattha nāḷandāyanti nālandāti evaṃnāmake nagare",
  "atk-s0202a0:163_1": "taṃ nagaraṃ gocaragāmaṃ katvā. Pāvārikambavaneti dussapāvārikaseṭṭhino ambavane.",
  "atk-s0202a0:163_2": "Taṃ kira tassa uyyānaṃ ahosi, so bhagavato dhammadesanaṃ sutvā bhagavati pasanno",
  "atk-s0202a0:163_3": "tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyādesi, so",
  "atk-s0202a0:163_4": "vihāro jīvakambavanaṃ viya pāvārikambavananteva saṅkhaṃ gato. Tasmiṃ pāvārikambavane",
  "atk-s0202a0:163_5": "viharatīti attho. Dīghatapassīti dīghattā evaṃladdhanāmo. Piṇḍapātapaṭikkantoti piṇḍapātato",
  "atk-s0202a0:163_6": "paṭikkanto. Sāsane viya kiṃ pana bāhirāyatane piṇḍapātoti vohāro atthīti, natthi.",
  "atk-s0202a0:164_0": "Paññapetīti dasseti ṭhapeti. Daṇḍāni paññapetīti idaṃ nigaṇṭhasamayena pucchanto",
  "atk-s0202a0:164_1": "āha. Kāyadaṇḍaṃ vacīdaṇḍaṃ manodaṇḍanti ettha purimadaṇḍadvayaṃ te acittakaṃ payyapenti.",
  "atk-s0202a0:164_2": "Yathā kira vāte vāyante sākhā calati, udakaṃ calati, na ca tattha cittaṃ atthi, evaṃ",
  "atk-s0202a0:164_3": "kāyadaṇḍopi acittakova hoti. Yathā ca vāte vāyante tālapaṇṇādīni saddaṃ karonti,",
  "atk-s0202a0:164_4": "udakāni saddaṃ karonti, na ca tattha cittaṃ atthi, evaṃ vacīdaṇḍopi acittakova hotīti",
  "atk-s0202a0:164_5": "imaṃ daṇḍadvayaṃ acittakaṃ paññapenti. Cittaṃ pana manodaṇḍanti paññapenti. Athassa",
  "atk-s0202a0:164_6": "bhagavā vacanaṃ patiṭṭhapetukāmo “kiṃ pana tapassī”tiādimāha.",
  "atk-s0202a0:165_0": "Tattha kathāvatthusminti ettha kathāyeva kathāvatthu. Kathāyaṃ patiṭṭhapesīti attho.",
  "atk-s0202a0:165_1": "Kasmā pana bhagavā evamakāsi? Passati hi bhagavā “ayaṃ imaṃ kathaṃ ādāya gantvā attano",
  "atk-s0202a0:165_2": "satthu mahānigaṇṭhassa ārocessati, tāsañca parisati, upāli gahapati nisinno, so imaṃ",
  "atk-s0202a0:165_3": "kathaṃ sutvā mama vādaṃ āropetuṃ āgamissati, tassāhaṃ dhammaṃ desessāmi, so tikkhattuṃ",
  "atk-s0202a0:165_4": "saraṇaṃ gamissati, athassa cattāri saccāni pakāsessāmi, so saccapakāsanāvasāne sotāpattiphale",
  "atk-s0202a0:165_5": "patiṭṭhahissati, paresaṃ saṅgahatthameva hi mayā pāramiyo pūritā”ti. Imamatthaṃ passanto evamakāsi.",
  "atk-s0202a0:166_0": "57. Kammāni paññapesīti idaṃ nigaṇṭho buddhasamayena pucchanto āha. Kāyakammaṃ vacīkammaṃ",
  "atk-s0202a0:166_1": "manokammanti ettha kāyadvāre ādānagahaṇamuñcanacopanapattā aṭṭhakāmāvacarakusalacetanā",
  "atk-s0202a0:166_2": "dvādasākusalacetanāti vīsaticetanā kāyakammaṃ nāma. Kāyadvāre ādānādīni apatvā vacīdvāre",
  "atk-s0202a0:166_3": "vacanabhedaṃ pāpayamānā uppannā tāyeva vīsaticetanā vacīkammaṃ nāma. Ubhayadvāre",
  "atk-s0202a0:166_4": "copanaṃ appatvā manodvāre uppannā ekūnatiṃsakusalākusalacetanā manokammaṃ nāma. Apica",
  "atk-s0202a0:166_5": "saṅkhepato tividhaṃ kāyaduccaritaṃ kāyakammaṃ nāma, catubbidhaṃ vacīduccaritaṃ vacīkammaṃ",
  "atk-s0202a0:166_6": "nāma, tividhaṃ manoduccaritaṃ manokammaṃ nāma. Imasmiñca sutte kammaṃ dhuraṃ, anantarasutte",
  "atk-s0202a0:166_7": "“cattārimāni puṇṇa kammāni mayā sayaṃ abhiññā sacchikatvā paveditānī”ti evamāgatepi",
  "atk-s0202a0:166_8": "cetanā dhuraṃ. Yattha katthaci pavattā cetanā “kaṇhaṃ kaṇhavipāka”ntiādibhedaṃ labhati.",
  "atk-s0202a0:166_9": "Niddesavāre cassa “sabyābajjhaṃ kāyasaṅkhāraṃ abhisaṅkharotī”tiādinā nayena sā vuttāva.",
  "atk-s0202a0:166_10": "Kāyadvāre pavattā pana idha kāyakammanti adhippetaṃ, vacīdvāre pavattā vacīkammaṃ,",
  "atk-s0202a0:166_11": "manodvāre pavattā manokammaṃ. Tena vuttaṃ – “imasmiṃ sutte kammaṃ dhuraṃ, anantarasutte",
  "atk-s0202a0:166_12": "cetanā”ti. Kammampi hi bhagavā kammanti paññapeti yathā imasmiṃyeva sutte. Cetanampi,",
  "atk-s0202a0:166_13": "yathāha – “cetanāhaṃ, bhikkhave, kammaṃ vadāmi, cetayitvā kammaṃ karotī”ti. Kasmā",
  "atk-s0202a0:166_14": "pana cetanā kammanti vuttā? Cetanāmūlakattā kammassa.",
  "atk-s0202a0:167_0": "Ettha ca akusalaṃ patvā kāyakammaṃ vacīkammaṃ mahantanti vadanto na kilamati, kusalaṃ",
  "atk-s0202a0:167_1": "patvā manokammaṃ. Tathā hi mātughātādīni cattāri kammāni kāyeneva upakkamitvā kāyeneva",
  "atk-s0202a0:167_2": "karoti, niraye kappaṭṭhikasaṅghabhedakammaṃ vacīdvārena karoti. Evaṃ akusalaṃ patvā",
  "atk-s0202a0:167_3": "kāyakammaṃ vacīkammaṃ mahantanti vadanto na kilamati nāma. Ekā pana jhānacetanā caturāsītikappasahassāni",
  "atk-s0202a0:167_4": "saggasampattiṃ āvahati, ekā maggacetanā sabbākusalaṃ samugghātetvā arahattaṃ gaṇhāpeti.",
  "atk-s0202a0:167_5": "Evaṃ kusalaṃ patvā manokammaṃ mahantanti vadanto na kilamati nāma. Imasmiṃ pana ṭhāne",
  "atk-s0202a0:167_6": "bhagavā akusalaṃ patvā manokammaṃ mahāsāvajjaṃ vadamāno niyatamicchādiṭṭhiṃ sandhāya",
  "atk-s0202a0:167_7": "vadati. Tenevāha – “nāhaṃ, bhikkhave, aññaṃ ekadhammampi samanupassāmi, yaṃ evaṃ",
  "atk-s0202a0:167_8": "mahāsāvajjaṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, mahāsāvajjānī”ti.",
  "atk-s0202a0:168": "Idāni nigaṇṭhopi tathāgatena gatamaggaṃ paṭipajjanto kiñci atthanipphattiṃ apassantopi “kiṃ panāvuso, gotamā”tiādimāha.",
  "atk-s0202a0:169_0": "58. Bālakiniyāti upālissa kira bālakaloṇakāragāmo nāma atthi, tato āyaṃ gahetvā manussā",
  "atk-s0202a0:169_1": "āgatā, so “etha bhaṇe, amhākaṃ satthāraṃ mahānigaṇṭhaṃ passissāmā”ti tāya parisāya",
  "atk-s0202a0:169_2": "parivuto tattha agamāsi. Taṃ sandhāya vuttaṃ “bālakiniyā parisāyā”ti, bālakagāmavāsiniyāti",
  "atk-s0202a0:169_3": "attho. Upālipamukhāyāti upālijeṭṭhakāya. Apica bālakiniyāti bālavatiyā bālussannāyātipi",
  "atk-s0202a0:169_4": "attho. Upālipamukhāyāti upāligahapatiyeva tattha thokaṃ sappañño, so tassā pamukho",
  "atk-s0202a0:169_5": "jeṭṭhako. Tenāpi vuttaṃ “upālipamukhāyā”ti. Handāti vacasāyatthe nipāto. Chavoti",
  "atk-s0202a0:169_6": "lāmako. Oḷārikassāti mahantassa. Upanidhāyāti upanikkhipitvā. Idaṃ vuttaṃ hoti, kāyadaṇḍassa",
  "atk-s0202a0:169_7": "santike nikkhipitvā “ayaṃ nu kho mahanto, ayaṃ mahanto”ti evaṃ olokiyamāno chavo",
  "atk-s0202a0:169_8": "manodaṇḍo kiṃ sobhati, kuto sobhissati, na sobhati, upanikkhepamattampi nappahotīti",
  "atk-s0202a0:169_9": "dīpeti. Sādhu sādhu, bhante, tapassīti dīghatapassissa sādhukāraṃ dento, bhanteti nāṭaputtamālapati.",
  "atk-s0202a0:170_0": "60. Na kho metaṃ, bhante, ruccatīti, bhante, etaṃ mayhaṃ na ruccati. Māyāvīti māyākāro.",
  "atk-s0202a0:170_1": "Āvaṭṭanimāyanti āvaṭṭetvā gahaṇamāyaṃ. Āvaṭṭetīti āvaṭṭetvā parikkhipitvā gaṇhāti.",
  "atk-s0202a0:170_2": "Gaccha tvaṃ gahapatīti kasmā mahānigaṇṭho gahapatiṃ yāvatatiyaṃ pahiṇatiyeva? Dīghatapassī",
  "atk-s0202a0:170_3": "pana paṭibāhateva? Mahānigaṇṭhena hi bhagavatā saddhiṃ ekaṃ nagaraṃ upanissāya viharantenapi",
  "atk-s0202a0:170_4": "na bhagavā diṭṭhapubbo. Yo hi satthuvādapaṭiñño hoti, so taṃ paṭiññaṃ appahāya buddhadassane",
  "atk-s0202a0:170_5": "abhabbo. Tasmā esa buddhadassanassa aladdhapubbattā dasabalassa dassanasampattiñca",
  "atk-s0202a0:170_6": "niyyānikakathābhāvañca ajānanto yāvatatiyaṃ pahiṇateva. Dīghatapassī pana kālena",
  "atk-s0202a0:170_7": "kālaṃ bhagavantaṃ upasaṅkamitvā tiṭṭhatipi nisīdatipi pañhampi pucchati, so tathāgatassa",
  "atk-s0202a0:170_8": "dassanasampattimpi niyyānikakathābhāvampi jānāti. Athassa etadahosi – “ayaṃ gahapati",
  "atk-s0202a0:170_9": "paṇḍito, samaṇassa gotamassa santike gantvā dassanepi pasīdeyya, niyyānikakathaṃ",
  "atk-s0202a0:170_10": "sutvāpi pasīdeyya. Tato na puna amhākaṃ santikaṃ āgaccheyyā”ti. Tasmā yāvatatiyaṃ paṭibāhateva.",
  "atk-s0202a0:171_0": "Abhivādetvāti vanditvā. Tathāgatañhi disvā pasannāpi appasannāpi yebhuyyena vandantiyeva,",
  "atk-s0202a0:171_1": "appakā na vandanti. Kasmā? Atiucce hi kule jāto agāraṃ ajjhāvasantopi vanditabboyevāti.",
  "atk-s0202a0:171_2": "Ayaṃ pana gahapati pasannattāva vandi, dassaneyeva kira pasanno. Āgamā nu khvidhāti āgamā nu kho idha.",
  "atk-s0202a0:172_0": "61. Sādhu sādhu, bhante, tapassīti dīghatapassissa sādhukāraṃ dento, bhanteti, bhagavantaṃ",
  "atk-s0202a0:172_1": "ālapati. Sacce patiṭṭhāyāti thusarāsimhi ākoṭitakhāṇuko viya acalanto vacīsacce patiṭṭhahitvā.",
  "atk-s0202a0:172_2": "Siyā noti bhaveyya amhākaṃ.",
  "atk-s0202a0:173_0": "62. Idhāti imasmiṃ loke. Assāti bhaveyya. Sītodakapaṭikkhittoti nigaṇṭhā sattasaññāya",
  "atk-s0202a0:173_1": "sītodakaṃ paṭikkhipanti. Taṃ sandhāyetaṃ vuttaṃ. Manosattā nāma devāti manamhi sattā",
  "atk-s0202a0:173_2": "laggā lagitā. Manopaṭibaddhoti yasmā manamhi paṭibaddho hutvā kālaṅkaroti, tasmā",
  "atk-s0202a0:173_3": "manosattesu devesu upapajjatīti dasseti. Tassa hi pittajararogo bhavissati. Tenassa",
  "atk-s0202a0:173_4": "uṇhodakaṃ pivituṃ vā hatthapādādidhovanatthāya vā gattaparisiñcanatthāya vā upanetuṃ",
  "atk-s0202a0:173_5": "na vaṭṭati, rogo balavataro hoti. Sītodakaṃ vaṭṭati, rogaṃ vūpasameti. Ayaṃ pana",
  "atk-s0202a0:173_6": "uṇhodakameva paṭisevati, taṃ alabhamāno odanakañjikaṃ paṭisevati. Cittena pana sītodakaṃ",
  "atk-s0202a0:173_7": "pātukāmo ca paribhuñjitukāmo ca hoti. Tenassa manodaṇḍo tattheva bhijjati. So kāyadaṇḍaṃ",
  "atk-s0202a0:173_8": "vacīdaṇḍaṃ rakkhāmīti sītodakaṃ pātukāmo vā paribhuñjitukāmo vā sītodakameva dethāti",
  "atk-s0202a0:173_9": "vattuṃ na visahati. Tassa evaṃ rakkhitāpi kāyadaṇḍavacīdaṇḍā cutiṃ vā paṭisandhiṃ",
  "atk-s0202a0:173_10": "vā ākaḍḍhituṃ na sakkonti. Manodaṇḍo pana bhinnopi cutimpi paṭisandhimpi ākaḍḍhatiyeva.",
  "atk-s0202a0:173_11": "Iti naṃ bhagavā dubbalakāyadaṇḍavacīdaṇḍā chavā lāmakā, manodaṇḍova balavā mahantoti vadāpesi.",
  "atk-s0202a0:174_0": "Tassapi upāsakassa etadahosi. “Mucchāvasena asaññibhūtānañhi sattāhampi assāsapassāsā",
  "atk-s0202a0:174_1": "nappavattanti, cittasantatipavattimatteneva pana te matāti na vuccanti. Yadā nesaṃ",
  "atk-s0202a0:174_2": "cittaṃ nappavattati, tadā ‘matā ete nīharitvā te jhāpethā’ti vattabbataṃ āpajjanti.",
  "atk-s0202a0:174_3": "Kāyadaṇḍo nirīho abyāpāro, tathā vacīdaṇḍo. Citteneva pana tesaṃ cutipi paṭisandhipi",
  "atk-s0202a0:174_4": "hoti. Itipi manodaṇḍova mahanto. Bhijjitvāpi cutipaṭisandhiākaḍḍhanato eseva mahanto.",
  "atk-s0202a0:174_5": "Amhākaṃ pana mahānigaṇṭhassa kathā aniyyānikā”ti sallakkhesi. Bhagavato pana vicittāni",
  "atk-s0202a0:174_6": "pañhapaṭibhānāni sotukāmo na tāva anujānāti.",
  "atk-s0202a0:175_0": "Na kho te sandhiyatīti na kho te ghaṭiyati. Purimena vā pacchimanti “kāyadaṇḍo mahanto”ti",
  "atk-s0202a0:175_1": "iminā purimena vacanena idāni “manodaṇḍo mahanto”ti idaṃ vacanaṃ. Pacchimena vā purimanti",
  "atk-s0202a0:175_2": "tena vā pacchimena aduṃ purimavacanaṃ na ghaṭiyati.",
  "atk-s0202a0:176_0": "63. Idānissa bhagavā aññānipi kāraṇāni āharanto “taṃ kiṃ maññasī”tiādimāha. Tattha",
  "atk-s0202a0:176_1": "cātuyāmasaṃvarasaṃvutoti na pāṇamatipāteti, na pāṇamatipātayati, na pāṇamatipātayato",
  "atk-s0202a0:176_2": "samanuñño hoti. Na adinnaṃ ādiyati, na adinnaṃ ādiyāpeti, na adinnaṃ ādiyato samanuñño",
  "atk-s0202a0:176_3": "hoti. Na musā bhaṇati, na musā bhaṇāpeti, na musā bhaṇato samanuñño hoti. Na bhāvitamāsīsati,",
  "atk-s0202a0:176_4": "na bhāvitamāsīsāpeti, na bhāvitamāsīsato samanuñño hotīti iminā catukoṭṭhāsena saṃvarena",
  "atk-s0202a0:176_5": "saṃvuto. Ettha ca bhāvitanti pañcakāmaguṇā.",
  "atk-s0202a0:177_0": "Sabbavārivāritoti vāritasabbaudako, paṭikkhittasabbasītodakoti attho. So hi sītodake",
  "atk-s0202a0:177_1": "sattasaññī hoti, tasmā na taṃ valañjeti. Atha vā sabbavārivāritoti sabbena pāpavāraṇena",
  "atk-s0202a0:177_2": "vāritapāpo. Sabbavāriyuttoti sabbena pāpavāraṇena yutto. Sabbavāridhutoti sabbena",
  "atk-s0202a0:177_3": "pāpavāraṇena dhutapāpo. Sabbavāriphuṭoti sabbena pāpavāraṇena phuṭo. Khuddake pāṇe",
  "atk-s0202a0:177_4": "saṅghātaṃ āpādetīti khuddake pāṇe vadhaṃ āpādeti. So kira ekindriyaṃ pāṇaṃ duvindriyaṃ",
  "atk-s0202a0:177_5": "pāṇanti paññapeti. Sukkhadaṇḍaka-purāṇapaṇṇasakkhara-kathalānipi pāṇoteva paññapeti.",
  "atk-s0202a0:177_6": "Tattha khuddakaṃ udakabindu khuddako pāṇo, mahantaṃ mahantoti saññī hoti. Taṃ sandhāyetaṃ",
  "atk-s0202a0:177_7": "vuttaṃ. Kismiṃ paññapetīti kattha katarasmiṃ koṭṭhāse paññapeti. Manodaṇḍasminti",
  "atk-s0202a0:177_8": "manodaṇḍakoṭṭhāse, bhanteti. Ayaṃ pana upāsako bhaṇantova sayampi sallakkhesi – “amhākaṃ",
  "atk-s0202a0:177_9": "mahānigaṇṭho ‘asañcetanikaṃ kammaṃ appasāvajjaṃ, sañcetanikaṃ mahāsāvajja’nti paññapetvā",
  "atk-s0202a0:177_10": "cetanaṃ manodaṇḍoti paññapeti, aniyyānikā etassa kathā, bhagavatova niyyānikā”ti.",
  "atk-s0202a0:178_0": "64. Iddhāti samiddhā. Phītāti atisamiddhā sabbapāliphullā viya. Ākiṇṇamanussāti janasamākulā.",
  "atk-s0202a0:178_1": "Pāṇāti hatthiassādayo tiracchānagatā ceva itthipurisadārakādayo manussajātikā ca.",
  "atk-s0202a0:178_2": "Ekaṃ maṃsakhalanti ekaṃ maṃsarāsiṃ. Puñjanti tasseva vevacanaṃ. Iddhimāti ānubhāvasampanno.",
  "atk-s0202a0:178_3": "Cetovasippattoti citte vasībhāvappatto. Bhasmaṃ karissāmīti chārikaṃ karissāmi. Kiñhi",
  "atk-s0202a0:178_4": "sobhati ekā chavā nāḷandāti idampi bhaṇanto so gahapati – “kāyapayogena paññāsampi",
  "atk-s0202a0:178_5": "manussā ekaṃ nāḷandaṃ ekaṃ maṃsakhalaṃ kātuṃ na sakkonti, iddhimā pana eko ekeneva",
  "atk-s0202a0:178_6": "manopadosena bhasmaṃ kātuṃ samattho. Amhākaṃ mahānigaṇṭhassa kathā aniyyānikā, bhagavatova",
  "atk-s0202a0:178_7": "kathā niyyānikā”ti sallakkhesi.",
  "atk-s0202a0:179_0": "65. Araññaṃ araññabhūtanti agāmakaṃ araññameva hutvā araññaṃ jātaṃ. Isīnaṃ manopadosenāti",
  "atk-s0202a0:179_1": "isīnaṃ atthāya katena manopadosena taṃ manopadosaṃ asahamānāhi devatāhi tāni raṭṭhāni",
  "atk-s0202a0:179_2": "vināsitāni. Lokikā pana isayo manaṃ padosetvā vināsayiṃsūti maññanti. Tasmā imasmiṃ",
  "atk-s0202a0:179_3": "lokavāde ṭhatvāva idaṃ vādāropanaṃ katanti veditabbaṃ.",
  "atk-s0202a0:180_0": "Tattha daṇḍakīraññādīnaṃ evaṃ araññabhūtabhāvo jānitabbo – sarabhaṅgabodhisattassa",
  "atk-s0202a0:180_1": "tāva parisāya ativepullataṃ gatāya kisavaccho nāma tāpaso mahāsattassa antevāsī vivekavāsaṃ",
  "atk-s0202a0:180_2": "patthayamāno gaṇaṃ pahāya godhāvarītīrato kaliṅgaraṭṭhe daṇḍakīrañño kumbhapuraṃ",
  "atk-s0202a0:180_3": "nāma nagaraṃ upanissāya rājuyyāne vivekamanubrūhayamāno viharati. Tassa senāpati upaṭṭhāko hoti.",
  "atk-s0202a0:181_0": "Tadā ca ekā gaṇikā rathaṃ abhiruhitvā pañcamātugāmasataparivārā nagaraṃ upasobhayamānā",
  "atk-s0202a0:181_1": "vicarati. Mahājano tameva olokayamāno parivāretvā vicarati, nagaravīthiyo nappahonti.",
  "atk-s0202a0:181_2": "Rājā vātapānaṃ vivaritvā ṭhito taṃ disvā kā esāti pucchi. Tumhākaṃ nagarasobhinī",
  "atk-s0202a0:181_3": "devāti. So ussūyamāno “kiṃ etāya sobhati, nagaraṃ sayaṃ sobhissatī”ti taṃ ṭhānantaraṃ acchindāpesi.",
  "atk-s0202a0:182_0": "Sā tato paṭṭhāya kenaci saddhiṃ santhavaṃ katvā ṭhānantaraṃ pariyesamānā ekadivasaṃ",
  "atk-s0202a0:182_1": "rājuyyānaṃ pavisitvā caṅkamanakoṭiyaṃ ālambanaphalakaṃ nissāya pāsāṇaphalake nisinnaṃ",
  "atk-s0202a0:182_2": "tāpasaṃ disvā cintesi – “kiliṭṭho vatāyaṃ tāpaso anañjitamaṇḍito, dāṭhikāhi paruḷhāhi",
  "atk-s0202a0:182_3": "mukhaṃ pihitaṃ, massunā uraṃ pihitaṃ, ubho kacchā paruḷhā”ti. Athassā domanassaṃ",
  "atk-s0202a0:182_4": "uppajji – “ahaṃ ekena kiccena vicarāmi, ayañca me kāḷakaṇṇī diṭṭho, udakaṃ āharatha,",
  "atk-s0202a0:182_5": "akkhīni dhovissāmī”ti udakadantakaṭṭhaṃ āharāpetvā dantakaṭṭhaṃ khāditvā tāpasassa",
  "atk-s0202a0:182_6": "sarīre piṇḍaṃ piṇḍaṃ kheḷaṃ pātetvā dantakaṭṭhaṃ jaṭāmatthake khipitvā mukhaṃ vikkhāletvā",
  "atk-s0202a0:182_7": "udakaṃ tāpasassa matthakasmiṃyeva siñcitvā – “yehi me akkhīhi kāḷakaṇṇī diṭṭho, tāni",
  "atk-s0202a0:182_8": "dhotāni kalipavāhito”ti nikkhantā.",
  "atk-s0202a0:183_0": "Taṃdivasañca rājā satiṃ paṭilabhitvā – “bho kuhiṃ nagarasobhinī”ti pucchi. Imasmiṃyeva",
  "atk-s0202a0:183_1": "nagare devāti. Pakatiṭṭhānantaraṃ tassā dethāti ṭhānantaraṃ dāpesi. Sā pubbe sukatakammaṃ",
  "atk-s0202a0:183_2": "nissāya laddhaṃ ṭhānantaraṃ tāpasassa sarīre kheḷapātanena laddhanti saññamakāsi.",
  "atk-s0202a0:184_0": "Tato katipāhassaccayena rājā purohitassa ṭhānantaraṃ gaṇhi. So nagarasobhiniyā santikaṃ",
  "atk-s0202a0:184_1": "gantvā “bhagini kinti katvā ṭhānantaraṃ paṭilabhī”ti pucchi. “Kiṃ brāhmaṇa aññaṃ",
  "atk-s0202a0:184_2": "kātabbaṃ atthi, rājuyyāne anañjitakāḷakaṇṇī kūṭajaṭilo eko atthi, tassa sarīre kheḷaṃ",
  "atk-s0202a0:184_3": "pātehi, evaṃ ṭhānantaraṃ labhissasī”ti āha. So “evaṃ karissāmi bhaginī”ti tattha",
  "atk-s0202a0:184_4": "gantvā tāya kathitasadisameva sabbaṃ katvā nikkhami. Rājāpi taṃdivasameva satiṃ paṭilabhitvā",
  "atk-s0202a0:184_5": "– “kuhiṃ, bho, brāhmaṇo”ti pucchi. Imasmiṃyeva nagare devāti. “Amhehi anupadhāretvā",
  "atk-s0202a0:184_6": "kataṃ, tadevassa ṭhānantaraṃ dethā”ti dāpesi. Sopi puññabalena labhitvā “tāpasassa",
  "atk-s0202a0:184_7": "sarīre kheḷapātanena laddhaṃ me”ti saññamakāsi.",
  "atk-s0202a0:185_0": "Tato katipāhassaccayena rañño paccanto kupito. Rājā paccantaṃ vūpasamessāmīti caturaṅginiyā",
  "atk-s0202a0:185_1": "senāya nikkhami. Purohito gantvā rañño purato ṭhatvā “jayatu mahārājā”ti vatvā –",
  "atk-s0202a0:185_2": "“tumhe, mahārāja, jayatthāya gacchathā”ti pucchi. Āma brāhmaṇāti. Evaṃ sante rājuyyāne",
  "atk-s0202a0:185_3": "anañjitakāḷakaṇṇī eko kūṭajaṭilo vasati, tassa sarīre kheḷaṃ pātethāti. Rājā tassa",
  "atk-s0202a0:185_4": "vacanaṃ gahetvā yathā gaṇikāya ca tena ca kataṃ, tatheva sabbaṃ katvā orodhepi āṇāpesi",
  "atk-s0202a0:185_5": "– “etassa kūṭajaṭilassa sarīre kheḷaṃ pātethā”ti. Tato orodhāpi orodhapālakāpi tatheva",
  "atk-s0202a0:185_6": "akaṃsu. Atha rājā uyyānadvāre rakkhaṃ ṭhapāpetvā “raññā saddhiṃ nikkhamantā sabbe",
  "atk-s0202a0:185_7": "tāpasassa sarīre kheḷaṃ apātetvā nikkhamituṃ na labhantī”ti āṇāpesi. Atha sabbo balakāyo",
  "atk-s0202a0:185_8": "ca seniyo ca teneva niyāmena tāpasassa upari kheḷañca dantakaṭṭhāni ca mukhavikkhālita",
  "atk-s0202a0:185_9": "udakañca pāpayiṃsu, kheḷo ca dantakaṭṭhāni ca sakalasarīraṃ avatthariṃsu.",
  "atk-s0202a0:186_0": "Senāpati sabbapacchā suṇitvā “mayhaṃ kira satthāraṃ bhavantaṃ puññakkhettaṃ saggasopānaṃ",
  "atk-s0202a0:186_1": "evaṃ ghaṭṭayiṃsū”ti usumajātahadayo mukhena assasanto vegena rājuyyānaṃ āgantvā tathā",
  "atk-s0202a0:186_2": "byasanapattaṃ isiṃ disvā kacchaṃ bandhitvā dvīhi hatthehi dantakaṭṭhāni apaviyūhitvā",
  "atk-s0202a0:186_3": "ukkhipitvā nisīdāpetvā udakaṃ āharāpetvā nhāpetvā sabbaosadhehi ceva catujjātigandhehi",
  "atk-s0202a0:186_4": "ca sarīraṃ ubbaṭṭetvā sukhumasāṭakena puñchitvā purato añjaliṃ katvā ṭhito evamāha",
  "atk-s0202a0:186_5": "“ayuttaṃ, bhante, manussehi kataṃ, etesaṃ kiṃ bhavissatī”ti. Devatā senāpati tidhā",
  "atk-s0202a0:186_6": "bhinnā, ekaccā “rājānameva nāsessāmā”ti vadanti, ekaccā “saddhiṃ parisāya rājāna”nti,",
  "atk-s0202a0:186_7": "ekaccā “rañño vijitaṃ sabbaṃ nāsessāmā”ti. Idaṃ vatvā pana tāpaso appamattakampi",
  "atk-s0202a0:186_8": "kopaṃ akatvā lokassa santiupāyameva ācikkhanto āha “aparādho nāma hoti, accayaṃ pana",
  "atk-s0202a0:186_9": "desetuṃ jānantassa pākatikameva hotī”ti.",
  "atk-s0202a0:187_0": "Senāpati nayaṃ labhitvā rañño santikaṃ gantvā rājānaṃ vanditvā āha – “tumhehi, mahārāja,",
  "atk-s0202a0:187_1": "nirāparādhe mahiddhike tāpase aparajjhantehi bhāriyaṃ kammaṃ kataṃ, devatā kira tidhā",
  "atk-s0202a0:187_2": "bhinnā evaṃ vadantī”ti sabbaṃ ārocetvā – “khamāpite kira, mahārāja, pākatikaṃ hoti,",
  "atk-s0202a0:187_3": "raṭṭhaṃ mā nāsetha, tāpasaṃ khamāpethā”ti āha. Rājā attani dosaṃ kataṃ disvāpi evaṃ",
  "atk-s0202a0:187_4": "vadati “na taṃ khamāpessāmī”ti. Senāpati yāvatatiyaṃ yācitvā anicchantamāha – “ahaṃ,",
  "atk-s0202a0:187_5": "mahārāja, tāpasassa balaṃ jānāmi, na so abhūtavādī, nāpi kupito, sattānuddayena pana",
  "atk-s0202a0:187_6": "evamāha khamāpetha naṃ mahārājā”ti. Na khamāpemīti. Tena hi senāpatiṭṭhānaṃ aññassa",
  "atk-s0202a0:187_7": "detha, ahaṃ tumhākaṃ āṇāpavattiṭṭhāne na vasissāmīti. Tvaṃ yenakāmaṃ gaccha, ahaṃ",
  "atk-s0202a0:187_8": "mayhaṃ senāpatiṃ labhissāmīti. Tato senāpati tāpasassa santikaṃ āgantvā vanditvā",
  "atk-s0202a0:187_9": "“kathaṃ paṭipajjāmi, bhante”ti āha. Senāpati ye te vacanaṃ suṇanti, sabbe saparikkhāre",
  "atk-s0202a0:187_10": "sadhane sadvipadacatuppade gahetvā sattadivasabbhantare bahi rajjasīmaṃ gaccha, devatā",
  "atk-s0202a0:187_11": "ativiya kupitā dhuvaṃ raṭṭhampi araṭṭhaṃ karissantīti. Senāpati tathā akāsi.",
  "atk-s0202a0:188_0": "Rājā gatamattoyeva amittamathanaṃ katvā janapadaṃ vūpasametvā āgamma jayakhandhāvāraṭṭhāne",
  "atk-s0202a0:188_1": "nisīditvā nagaraṃ paṭijaggāpetvā antonagaraṃ pāvisi. Devatā paṭhamaṃyeva udakavuṭṭhiṃ",
  "atk-s0202a0:188_2": "pātayiṃsu. Mahājano attamano ahosi “kūṭajaṭilaṃ aparaddhakālato paṭṭhāya amhākaṃ",
  "atk-s0202a0:188_3": "rañño vaḍḍhiyeva, amitte nimmathesi, āgatadivaseyeva devo vuṭṭho”ti. Devatā puna",
  "atk-s0202a0:188_4": "sumanapupphavuṭṭhiṃ pātayiṃsu, mahājano attamanataro ahosi. Devatā puna māsakavuṭṭhiṃ",
  "atk-s0202a0:188_5": "pātayiṃsu. Tato kahāpaṇavuṭṭhiṃ, tato kahāpaṇatthaṃ na nikkhameyyunti maññamānā hatthūpagapādūpagādikatabhaṇḍavuṭṭhiṃ",
  "atk-s0202a0:188_6": "pātesuṃ. Mahājano sattabhūmikapāsāde ṭhitopi otaritvā ābharaṇāni piḷandhanto attamano",
  "atk-s0202a0:188_7": "ahosi. “Arahati vata kūṭajaṭilake kheḷapātanaṃ, tassa upari kheḷapātitakālato paṭṭhāya",
  "atk-s0202a0:188_8": "amhākaṃ rañño vaḍḍhi jātā, amittamathanaṃ kataṃ, āgatadivaseyeva devo vassi, tato",
  "atk-s0202a0:188_9": "sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo jātā”ti",
  "atk-s0202a0:188_10": "attamanavācaṃ nicchāretvā rañño katapāpe samanuñño jāto.",
  "atk-s0202a0:189_0": "Tasmiṃ samaye devatā ekatodhāraubhatodhārādīni nānappakārāni āvudhāni mahājanassa",
  "atk-s0202a0:189_1": "upari phalake maṃsaṃ koṭṭayamānā viya pātayiṃsu. Tadanantaraṃ vītaccike vītadhūme",
  "atk-s0202a0:189_2": "kiṃsukapupphavaṇṇe aṅgāre, tadanantaraṃ kūṭāgārappamāṇe pāsāṇe, tadanantaraṃ antomuṭṭhiyaṃ",
  "atk-s0202a0:189_3": "asaṇṭhahanikaṃ sukhumavālikaṃ vassāpayamānā asītihatthubbedhaṃ thalaṃ akaṃsu. Rañño",
  "atk-s0202a0:189_4": "vijitaṭṭhāne kisavacchatāpaso senāpati mātuposakarāmoti tayova manussabhūtā arogā",
  "atk-s0202a0:189_5": "ahesuṃ. Sesānaṃ tasmiṃ kamme asamaṅgībhūtānaṃ tiracchānānaṃ pānīyaṭṭhāne pānīyaṃ",
  "atk-s0202a0:189_6": "nāhosi, tiṇaṭṭhāne tiṇaṃ. Te yena pānīyaṃ yena tiṇanti gacchantā appatteyeva sattame",
  "atk-s0202a0:189_7": "divase bahirajjasīmaṃ pāpuṇiṃsu. Tenāha sarabhaṅgabodhisatto –",
  "atk-s0202a0:190": "“Kisañhi vacchaṃ avakiriya daṇḍakī,",
  "atk-s0202a0:191": "Ucchinnamūlo sajano saraṭṭho;",
  "atk-s0202a0:192": "Kukkuḷanāme nirayamhi paccati,",
  "atk-s0202a0:193": "Tassa phuliṅgāni patanti kāye”ti. ;",
  "atk-s0202a0:194": "Evaṃ tāva daṇḍakīraññassa araññabhūtabhāvo veditabbo.",
  "atk-s0202a0:195_0": "Kaliṅgaraṭṭhe pana nāḷikiraraññe rajjaṃ kārayamāne himavati pañcasatatāpasā anitthigandhā",
  "atk-s0202a0:195_1": "ajinajaṭavākacīradharā vanamūlaphalabhakkhā hutvā ciraṃ vītināmetvā loṇambilasevanatthaṃ",
  "atk-s0202a0:195_2": "manussapathaṃ otaritvā anupubbena kaliṅgaraṭṭhe nāḷikirarañño nagaraṃ sampattā. Te",
  "atk-s0202a0:195_3": "jaṭājinavākacīrāni saṇṭhapetvā pabbajitānurūpaṃ upasamasiriṃ dassayamānā nagaraṃ",
  "atk-s0202a0:195_4": "bhikkhāya pavisiṃsu. Manussā anuppanne buddhuppāde tāpasapabbajite disvā pasannā",
  "atk-s0202a0:195_5": "nisajjaṭṭhānaṃ saṃvidhāya hatthato bhikkhābhājanaṃ gahetvā nisīdāpetvā bhikkhaṃ sampādetvā",
  "atk-s0202a0:195_6": "adaṃsu. Tāpasā katabhattakiccā anumodanaṃ akaṃsu. Manussā sutvā pasannacittā “kuhiṃ",
  "atk-s0202a0:195_7": "bhadantā gacchantī”ti pucchiṃsu. Yathāphāsukaṭṭhānaṃ, āvusoti. Bhante, alaṃ aññattha",
  "atk-s0202a0:195_8": "gamanena, rājuyyāne vasatha, mayaṃ bhuttapātarāsā āgantvā dhammakathaṃ sossāmāti.",
  "atk-s0202a0:195_9": "Tāpasā adhivāsetvā uyyānaṃ agamaṃsu. Nāgarā bhuttapātarāsā suddhavatthanivatthā “dhammakathaṃ",
  "atk-s0202a0:195_10": "sossāmā”ti saṅghā gaṇā gaṇībhūtā uyyānābhimukhā agamaṃsu. Rājā uparipāsāde ṭhito",
  "atk-s0202a0:195_11": "te tathā gacchamāne disvā upaṭṭhākaṃ pucchi “kiṃ ete bhaṇe nāgarā suddhavatthā suddhuttarāsaṅgā",
  "atk-s0202a0:195_12": "hutvā uyyānābhimukhā gacchanti, kimettha samajjaṃ vā nāṭakaṃ vā atthī”ti? Natthi",
  "atk-s0202a0:195_13": "deva, ete tāpasānaṃ santike dhammaṃ sotukāmā gacchantīti. Tena hi bhaṇe ahampi gacchissāmi,",
  "atk-s0202a0:195_14": "mayā saddhiṃ gacchantūti. So gantvā tesaṃ ārocesi – “rājāpi gantukāmo, rājānaṃ parivāretvāva",
  "atk-s0202a0:195_15": "gacchathā”ti. Nāgarā pakatiyāpi attamanā taṃ sutvā – “amhākaṃ rājā assaddho appasanno",
  "atk-s0202a0:195_16": "dussīlo, tāpasā dhammikā, te āgamma rājāpi dhammiko bhavissatī”ti attamanatarā ahesuṃ.",
  "atk-s0202a0:196_0": "Rājā nikkhamitvā tehi parivārito uyyānaṃ gantvā tāpasehi saddhiṃ paṭisanthāraṃ katvā",
  "atk-s0202a0:196_1": "ekamantaṃ nisīdi. Tāpasā rājānaṃ disvā parikathāya kusalassekassa tāpasassa “rañño",
  "atk-s0202a0:196_2": "dhammaṃ kathehī”ti saññamadaṃsu, so tāpaso parisaṃ oloketvā pañcasu veresu ādīnavaṃ",
  "atk-s0202a0:196_3": "pañcasu ca sīlesu ānisaṃsaṃ kathento –",
  "atk-s0202a0:197_0": "“Pāṇo na hantabbo, adinnaṃ nādātabbaṃ, kāmesumicchācāro na caritabbo, musā na bhāsitabbā,",
  "atk-s0202a0:197_1": "majjaṃ na pātabbaṃ, pāṇātipāto nāma nirayasaṃvattaniko hoti tiracchānayonisaṃvattaniko",
  "atk-s0202a0:197_2": "pettivisayasaṃvattaniko, tathā adinnādānādīni. Pāṇātipāto niraye paccitvā manussalokaṃ",
  "atk-s0202a0:197_3": "āgatassa vipākāvasesena appāyukasaṃvattaniko hoti, adinnādānaṃ appabhogasaṃvattanikaṃ,",
  "atk-s0202a0:197_4": "micchācāro bahusapattasaṃvattaniko, musāvādo abhūtabbhakkhānasaṃvattaniko, majjapānaṃ",
  "atk-s0202a0:197_5": "ummattakabhāvasaṃvattanika”nti –",
  "atk-s0202a0:198": "Pañcasu veresu imaṃ ādīnavaṃ kathesi.",
  "atk-s0202a0:199_0": "Rājā pakatiyāpi assaddho appasanno dussīlo, dussīlassa ca sīlakathā nāma dukkathā,",
  "atk-s0202a0:199_1": "kaṇṇe sūlappavesanaṃ viya hoti. Tasmā so cintesi – “ahaṃ ‘ete paggaṇhissāmī’ti āgato,",
  "atk-s0202a0:199_2": "ime pana mayhaṃ āgatakālato paṭṭhāya maṃyeva ghaṭṭentā vijjhantā parisamajjhe kathenti,",
  "atk-s0202a0:199_3": "karissāmi nesaṃ kāttabba”nti. So dhammakathāpariyosāne “ācariyā sve mayhaṃ gehe bhikkhaṃ",
  "atk-s0202a0:199_4": "gaṇhathā”ti nimantetvā agamāsi. So dutiyadivase mahante mahante koḷumbe āharāpetvā",
  "atk-s0202a0:199_5": "gūthassa pūrāpetvā kadalipattehi nesaṃ mukhāni bandhāpetvā tattha tattha ṭhapāpesi,",
  "atk-s0202a0:199_6": "puna bahalamadhukatelanāgabalapicchillādīnaṃ kūṭe pūretvā nisseṇimatthake ṭhapāpesi,",
  "atk-s0202a0:199_7": "tattheva ca mahāmalle baddhakacche hatthehi muggare gāhāpetvā ṭhapetvā āha “kūṭatāpasā",
  "atk-s0202a0:199_8": "ativiya maṃ viheṭhayiṃsu, tesaṃ pāsādato otaraṇakāle kūṭehi picchillaṃ sopānamatthake",
  "atk-s0202a0:199_9": "vissajjetvā sīse muggarehi pothetvā gale gahetvā sopāne khipathā”ti. Sopānapādamūle",
  "atk-s0202a0:199_10": "pana caṇḍe kukkure bandhāpesi.",
  "atk-s0202a0:200_0": "Tāpasāpi “sve rājagehe bhuñjissāmā”ti aññamaññaṃ ovadiṃsu – “mārisā rājagehaṃ nāma",
  "atk-s0202a0:200_1": "sāsaṅkaṃ sappaṭibhayaṃ, pabbajitehi nāma chadvārārammaṇe saññatehi bhavitabbaṃ, diṭṭhadiṭṭhe",
  "atk-s0202a0:200_2": "ārammaṇe nimittaṃ na gahetabbaṃ, cakkhudvāre saṃvaro paccupaṭṭhapetabbo”ti.",
  "atk-s0202a0:201_0": "Punadivase bhikkhācāravelaṃ sallakkhetvā vākacīraṃ nivāsetvā ajinacammaṃ ekaṃsagataṃ",
  "atk-s0202a0:201_1": "katvā jaṭākalāpaṃ saṇṭhapetvā bhikkhābhājanaṃ gahetvā paṭipāṭiyā rājanivesanaṃ abhiruḷhā.",
  "atk-s0202a0:201_2": "Rājā āruḷhabhāvaṃ ñatvā gūthakoḷumbamukhato kadalipattaṃ nīharāpesi. Duggandho tāpasānaṃ",
  "atk-s0202a0:201_3": "nāsapuṭaṃ paharitvā matthaluṅgapātanākārapatto ahosi. Mahātāpaso rājānaṃ olokesi.",
  "atk-s0202a0:201_4": "Rājā – “ettha bhonto yāvadatthaṃ bhuñjantu ceva harantu ca, tumhākametaṃ anucchavikaṃ,",
  "atk-s0202a0:201_5": "hiyyo ahaṃ tumhe paggaṇhissāmīti āgato, tumhe pana maṃyeva ghaṭṭento vijjhantā parisamajjhe",
  "atk-s0202a0:201_6": "kathayittha, tumhākamidaṃ anucchavikaṃ, bhuñjathā”ti mahātāpasassa uluṅkena gūthaṃ",
  "atk-s0202a0:201_7": "upanāmesi. Mahātāpaso dhī dhīti vadanto paṭinivatti. “Ettakeneva gacchissatha tumhe”ti",
  "atk-s0202a0:201_8": "sopāne kūṭehi picchillaṃ vissajjāpetvā mallānaṃ saññamadāsi. Mallā muggarehi sīsāni",
  "atk-s0202a0:201_9": "pothetvā gīvāya gahetvā sopāne khipiṃsu, ekopi sopāne patiṭṭhātuṃ nāsakkhi, pavaṭṭamānā",
  "atk-s0202a0:201_10": "sopānapādamūlaṃyeva pāpuṇiṃsu. Sampatte sampatte caṇḍakukkurā paṭapaṭāti luñcamānā",
  "atk-s0202a0:201_11": "khādiṃsu. Yopi nesaṃ uṭṭhahitvā palāyati, sopi āvāṭe patati, tatrāpi naṃ kukkurā",
  "atk-s0202a0:201_12": "anubandhitvā khādantiyeva. Iti nesaṃ kukkurā aṭṭhisaṅkhalikameva avasesayiṃsu. Evaṃ",
  "atk-s0202a0:201_13": "so rājā tapasampanne pañcasate tāpase ekadivaseneva jīvitā voropesi.",
  "atk-s0202a0:202": "Athassa raṭṭhe devatā purimanayeneva puna navavuṭṭhiyo pātesuṃ. Tassa rajjaṃ saṭṭhiyojanubbedhena vālikathalena avacchādiyittha. Tenāha sarabhaṅgo bodhisatto –",
  "atk-s0202a0:203": "“Yo saññate pabbajite avañcayi,",
  "atk-s0202a0:204": "Dhammaṃ bhaṇante samaṇe adūsake;",
  "atk-s0202a0:205": "Taṃ nāḷikeraṃ sunakhā parattha,",
  "atk-s0202a0:206": "Saṅgamma khādanti viphandamāna”nti. ;",
  "atk-s0202a0:207": "Evaṃ kāliṅgāraññassa araññabhūtabhāvo veditabbo.",
  "atk-s0202a0:208_0": "Atīte pana bārāṇasinagare diṭṭhamaṅgalikā nāma cattālīsakoṭivibhavassa seṭṭhino ekā",
  "atk-s0202a0:208_1": "dhītā ahosi dassanīyā pāsādikā. Sā rūpabhogakulasampattisampannatāya bahūnaṃ patthanīyā",
  "atk-s0202a0:208_2": "ahosi. Yo panassā vāreyyatthāya pahiṇāti, taṃ taṃ disvānassa jātiyaṃ vā hatthapādādīsu",
  "atk-s0202a0:208_3": "vā yattha katthaci dosaṃ āropetvā “ko esa dujjāto dussaṇṭhito”tiādīni vatvā – “nīharatha",
  "atk-s0202a0:208_4": "na”nti nīharāpetvā “evarūpampi nāma addasaṃ, udakaṃ āharatha, akkhīni dhovissāmī”ti",
  "atk-s0202a0:208_5": "akkhīni dhovati. Tassā diṭṭhaṃ diṭṭhaṃ vippakāraṃ pāpetvā nīharāpetīti diṭṭhamaṅgalikā",
  "atk-s0202a0:208_6": "tveva saṅkhā udapādi, mūlanāmaṃ antaradhāyi.",
  "atk-s0202a0:209_0": "Sā ekadivasaṃ gaṅgāya udakakīḷaṃ kīḷissāmīti titthaṃ sajjāpetvā pahūtaṃ khādanīyabhojanīyaṃ",
  "atk-s0202a0:209_1": "sakaṭesu pūrāpetvā bahūni gandhamālādīni ādāya paṭicchannayānaṃ āruyha ñātigaṇaparivutā",
  "atk-s0202a0:209_2": "gehamhā nikkhami. Tena ca samayena mahāpuriso caṇḍālayoniyaṃ nibbatto bahinagare",
  "atk-s0202a0:209_3": "cammagehe vasati, mātaṅgotvevassa nāmaṃ ahosi. So soḷasavassuddesiko hutvā kenacideva",
  "atk-s0202a0:209_4": "karaṇīyena antonagaraṃ pavisitukāmo ekaṃ nīlapilotikaṃ nivāsetvā ekaṃ hatthe bandhitvā",
  "atk-s0202a0:209_5": "ekena hatthena pacchiṃ, ekena ghaṇḍaṃ gahetvā “ussaratha ayyā, caṇḍāloha”nti jānāpanatthaṃ",
  "atk-s0202a0:209_6": "taṃ vādento nīcacittaṃ paccupaṭṭhapetvā diṭṭhadiṭṭhe manusse namassamāno nagaraṃ",
  "atk-s0202a0:209_7": "pavisitvā mahāpathaṃ paṭipajji.",
  "atk-s0202a0:210_0": "Diṭṭhamaṅgalikā ghaṇḍasaddaṃ sutvā sāṇiantarena olokentī dūratova taṃ āgacchantaṃ",
  "atk-s0202a0:210_1": "disvā “kimeta”nti pucchi. Mātaṅgo ayyeti. “Kiṃ vata, bho, akusalaṃ akaramha, kassāyaṃ",
  "atk-s0202a0:210_2": "nissando, vināso nu kho me paccupaṭṭhito, maṅgalakiccena nāma gacchamānā caṇḍālaṃ",
  "atk-s0202a0:210_3": "addasa”nti sarīraṃ kampetvā jigucchamānā kheḷaṃ pātetvā dhātiyo āha – “vegena udakaṃ",
  "atk-s0202a0:210_4": "āharatha, caṇḍālo diṭṭho, akkhīni ceva nāma gahitamukhañca dhovissāmī”ti dhovitvā",
  "atk-s0202a0:210_5": "rathaṃ nivattāpetvā sabbapaṭiyādānaṃ gehaṃ pesetvā pāsādaṃ abhiruhi. Surāsoṇḍādayo",
  "atk-s0202a0:210_6": "ceva tassā upaṭṭhākamanussā ca “kuhiṃ, bho diṭṭhamaṅgalikā, imāyapi velāya nāgacchatī”ti",
  "atk-s0202a0:210_7": "pucchantā taṃ pavattiṃ sutvā – “mahantaṃ vata, bho, surāmaṃsagandhamālādisakkāraṃ",
  "atk-s0202a0:210_8": "caṇḍālaṃ nissāya anubhavituṃ na labhimha, gaṇhatha caṇḍāla”nti gataṭṭhānaṃ gavesitvā",
  "atk-s0202a0:210_9": "nirāparādhaṃ mātaṅgapaṇḍitaṃ tajjitvā – “are mātaṅga taṃ nissāya idañcidañca sakkāraṃ",
  "atk-s0202a0:210_10": "anubhavituṃ na labhimhā”ti kesesu gahetvā bhūmiyaṃ pātetvā jāṇukapparapāsāṇādīhi",
  "atk-s0202a0:210_11": "koṭṭetvā matoti saññāya pāde gahetvā kaḍḍhantā saṅkārakūṭe chaḍḍesuṃ.",
  "atk-s0202a0:211_0": "Mahāpuriso saññaṃ paṭilabhitvā hatthapāde parāmasitvā – “idaṃ dukkhaṃ kaṃ nissāya",
  "atk-s0202a0:211_1": "uppanna”nti cintento – “na aññaṃ kañci, diṭṭhamaṅgalikaṃ nissāya uppanna”nti ñatvā",
  "atk-s0202a0:211_2": "“sacāhaṃ puriso, pādesu naṃ nipātessāmī”ti cintetvā vedhamāno diṭṭhamaṅgalikāya kuladvāraṃ",
  "atk-s0202a0:211_3": "gantvā – “diṭṭhamaṅgalikaṃ labhanto vuṭṭhahissāmi, alabhantassa ettheva maraṇa”nti",
  "atk-s0202a0:211_4": "gehaṅgaṇe nipajji. Tena ca samayena jambudīpe ayaṃ dhammatā hoti – yassa caṇḍālo",
  "atk-s0202a0:211_5": "kujjhitvā gabbhadvāre nipanno marati, ye ca tasmiṃ gabbhe vasanti, sabbe caṇḍālā",
  "atk-s0202a0:211_6": "honti. Gehamajjhamhi mate sabbe gehavāsino, dvāramhi mate ubhato anantaragehavāsikā,",
  "atk-s0202a0:211_7": "aṅgaṇamhi mate ito satta ito sattāti cuddasagehavāsino sabbe caṇḍālā hontīti. Bodhisatto",
  "atk-s0202a0:211_8": "pana aṅgaṇe nipajji.",
  "atk-s0202a0:212_0": "Seṭṭhissa ārocesuṃ – “mātaṅgo te sāmi gehaṅgaṇe patito”ti gacchatha bhaṇe, kiṃ kāraṇāti",
  "atk-s0202a0:212_1": "vatvā ekamāsakaṃ datvā uṭṭhāpethāti. Te gantvā “imaṃ kira māsakaṃ gahetvā uṭṭhahā”ti",
  "atk-s0202a0:212_2": "vadiṃsu. So – “nāhaṃ māsakatthāya nipanno, diṭṭhamaṅgalikāya svāhaṃ nipanno”ti āha.",
  "atk-s0202a0:212_3": "Diṭṭhamaṅgalikāya ko dosoti? Kiṃ tassā dosaṃ na passatha, niraparādho ahaṃ tassā",
  "atk-s0202a0:212_4": "manussehi byasanaṃ pāpito, taṃ labhantova vuṭṭhahissāmi, alabhanto na vuṭṭhahissāmīti.",
  "atk-s0202a0:213_0": "Te gantvā seṭṭhissa ārocesuṃ. Seṭṭhi dhītu dosaṃ ñatvā “gacchatha, ekaṃ kahāpaṇaṃ",
  "atk-s0202a0:213_1": "dethā”ti peseti. So “na icchāmi kahāpaṇaṃ, tameva icchāmī”ti āha. Taṃ sutvā seṭṭhi",
  "atk-s0202a0:213_2": "ca seṭṭhibhariyā ca – “ekāyeva no piyadhītā, paveṇiyā ghaṭako añño dārakopi natthī”ti",
  "atk-s0202a0:213_3": "saṃvegappattā – “gacchatha tātā, koci amhākaṃ asahanako etaṃ jīvitāpi voropeyya,",
  "atk-s0202a0:213_4": "etasmiñhi mate sabbe mayaṃ naṭṭhā homa, ārakkhamassa gaṇhathā”ti parivāretvā ārakkhaṃ",
  "atk-s0202a0:213_5": "saṃvidhāya yāguṃ pesayiṃsu, bhattaṃ dhanaṃ pesayiṃsu, evaṃ so sabbaṃ paṭikkhipi.",
  "atk-s0202a0:213_6": "Evaṃ eko divaso gato; dve, tayo, cattāro, pañca divasā gatā.",
  "atk-s0202a0:214_0": "Tato sattasattagehavāsikā uṭṭhāya – “na sakkoma mayaṃ tumhe nissāya caṇḍālā bhavituṃ,",
  "atk-s0202a0:214_1": "amhe mā nāsetha, tumhākaṃ dārikaṃ datvā etaṃ uṭṭhāpethā”ti āhaṃsu. Te satampi sahassampi",
  "atk-s0202a0:214_2": "satasahassampi pahiṇiṃsu, so paṭikkhipateva. Evaṃ cha divasā gatā. Sattame divase",
  "atk-s0202a0:214_3": "ubhato cuddasagehavāsikā sannipatitvā – “na mayaṃ caṇḍālā bhavituṃ sakkoma, tumhākaṃ",
  "atk-s0202a0:214_4": "akāmakānampi mayaṃ etassa dārikaṃ dassāmā”ti āhaṃsu.",
  "atk-s0202a0:215_0": "Mātāpitaro sokasallasamappitā visaññī hutvā sayane nipatiṃsu. Ubhato cuddasagehavāsino",
  "atk-s0202a0:215_1": "pāsādaṃ āruyha supupphitakiṃsukasākhaṃ ucchindantā viya tassā sabbābharaṇāni omuñcitvā",
  "atk-s0202a0:215_2": "nakhehi sīmantaṃ katvā kese bandhitvā nīlasāṭakaṃ nivāsāpetvā hatthe nīlapilotikakhaṇḍaṃ",
  "atk-s0202a0:215_3": "veṭhetvā kaṇṇesu tipupaṭṭake piḷandhāpetvā tālapaṇṇapacchiṃ datvā pāsādato otārāpetvā",
  "atk-s0202a0:215_4": "dvīsu bāhāsu gahetvā – “tava sāmikaṃ gahetvā yāhī”ti mahāpurisassa adaṃsu.",
  "atk-s0202a0:216_0": "Nīluppalampi atibhāroti anukkhittapubbā sukhumāladārikā “uṭṭhāhi sāmi, gacchāmā”ti",
  "atk-s0202a0:216_1": "āha. Bodhisatto nipannakova āha “nāhaṃ uṭṭhahāmī”ti. Atha kinti vadāmīti. “Uṭṭhehi",
  "atk-s0202a0:216_2": "ayya mātaṅgā”ti evaṃ maṃ vadāhīti. Sā tathā avoca. Na tuyhaṃ manussā uṭṭhānasamatthaṃ",
  "atk-s0202a0:216_3": "maṃ akaṃsu, bāhāya maṃ gahetvā uṭṭhāpehīti. Sā tathā akāsi. Bodhisatto uṭṭhahanto",
  "atk-s0202a0:216_4": "viya parivaṭṭetvā bhūmiyaṃ patitvā – “nāsitaṃ, bho, diṭṭhamaṅgalikāya paṭhamaṃ manussehi",
  "atk-s0202a0:216_5": "koṭṭāpetvā, idāni sayaṃ koṭṭetī”ti viravittha. Sā kiṃ karomi ayyāti? Dvīhi hatthehi",
  "atk-s0202a0:216_6": "gahetvā uṭṭhāpehīti. Sā tathā uṭṭhāpetvā nisīdāpetvā gacchāma sāmīti. Gacchā nāma",
  "atk-s0202a0:216_7": "araññe honti, mayaṃ manussā, atikoṭṭitomhi tuyhaṃ manussehi, na sakkomi padasā gantuṃ,",
  "atk-s0202a0:216_8": "piṭṭhiyā maṃ nehīti. Sā onamitvā piṭṭhiṃ adāsi. Bodhisatto abhiruhi. Kuhiṃ nemi sāmīti?",
  "atk-s0202a0:216_9": "Bahinagaraṃ nehīti. Sā pācīnadvāraṃ gantvā – “idha te sāmi vasanaṭṭhāna”nti pucchi.",
  "atk-s0202a0:216_10": "Kataraṭṭhānaṃ etanti? Pācīnadvāraṃ sāmīti. Pācīnadvāre caṇḍālaputtā vasituṃ na labhantīti",
  "atk-s0202a0:216_11": "attano vasanaṭṭhānaṃ anācikkhitvāva sabbadvārāni āhiṇḍāpesi. Kasmā? Bhavaggapattamassā",
  "atk-s0202a0:216_12": "mānaṃ pātessāmīti. Mahājano ukkuṭṭhimakāsi – “ṭhapetvā tumhādisaṃ añño etissā mānaṃ bhedako natthī”ti.",
  "atk-s0202a0:217_0": "Sā pacchimadvāraṃ patvā “idha te sāmi vasanaṭṭhāna”nti pucchi. Kataraṭṭhānaṃ etanti?",
  "atk-s0202a0:217_1": "Pacchimadvāraṃ sāmīti. Iminā dvārena nikkhamitvā cammagehaṃ olokentī gacchāti. Sā",
  "atk-s0202a0:217_2": "tattha gantvā āha “idaṃ cammagehaṃ tumhākaṃ vasanaṭṭhānaṃ sāmī”ti? Āmāti piṭṭhito",
  "atk-s0202a0:217_3": "otaritvā cammagehaṃ pāvisi.",
  "atk-s0202a0:218_0": "Tattha sattaṭṭhadivase vasanto sabbaññutagavesanadhīro ettakesu divasesu na ca jātisambhedamakāsi.",
  "atk-s0202a0:218_1": "“Mahākulassa dhītā sace maṃ nissāya mahantaṃ yasaṃ na pāpuṇāti, na camhāhaṃ catuvīsatiyā",
  "atk-s0202a0:218_2": "buddhānaṃ antevāsiko. Etissā pādadhovanaudakena sakalajambudīpe rājūnaṃ abhisekakiccaṃ",
  "atk-s0202a0:218_3": "karissāmī”ti cintetvā puna cintesi – “agāramajjhevasanto na sakkhissāmi, pabbajitvā",
  "atk-s0202a0:218_4": "pana sakkhissāmī”ti. Cintetvā taṃ āmantesi – “diṭṭhamaṅgalike mayaṃ pubbe ekacarā",
  "atk-s0202a0:218_5": "kammaṃ katvāpi akatvāpi sakkā jīvituṃ, idāni pana dārabharaṇaṃ paṭipannamha, kammaṃ",
  "atk-s0202a0:218_6": "akatvā na sakkā jīvituṃ, tvaṃ yāvāhaṃ āgacchāmi, tāva mā ukkaṇṭhitthā”ti araññaṃ",
  "atk-s0202a0:218_7": "pavisitvā susānādīsu nantakāni saṅkaḍḍhitvā nivāsanapārupanaṃ katvā samaṇapabbajjaṃ",
  "atk-s0202a0:218_8": "pabbajitvā ekacaro laddhakāyaviveko kasiṇaparikammaṃ katvā aṭṭha samāpattiyo pañca",
  "atk-s0202a0:218_9": "abhiññāyo ca nibbattetvā “idāni sakkā diṭṭhamaṅgalikāya avassayena mayā bhavitu”nti",
  "atk-s0202a0:218_10": "bārāṇasiabhimukho gantvā cīvaraṃ pārupitvā bhikkhaṃ caramāno diṭṭhamaṅgalikāya gehābhimukho agamāsi.",
  "atk-s0202a0:219_0": "Sā taṃ dvāre ṭhitaṃ disvā asañjānantī – “aticchatha, bhante, caṇḍālānaṃ vasanaṭṭhānameta”nti",
  "atk-s0202a0:219_1": "āha. Bodhisatto tattheva aṭṭhāsi. Sā punappunaṃ olokentī sañjānitvā hatthehi uraṃ",
  "atk-s0202a0:219_2": "paharitvā viravamānā pādamūle patitvā āha – “yadi te sāmi edisaṃ cittaṃ atthi, kasmā",
  "atk-s0202a0:219_3": "maṃ mahatā yasā parihāpetvā anāthaṃ akāsī”ti. Nānappakāraṃ paridevaṃ paridevitvā",
  "atk-s0202a0:219_4": "akkhīni puñchamānā uṭṭhāya bhikkhābhājanaṃ gahetvā antogehe nisīdāpetvā bhikkhaṃ",
  "atk-s0202a0:219_5": "adāsi. Mahāpuriso bhattakiccaṃ katvā āha – “diṭṭhamaṅgalike mā soci mā paridevi,",
  "atk-s0202a0:219_6": "ahaṃ tuyhaṃ pādadhovanaudakena sakalajambudīpe rājūnaṃ abhisekakiccaṃ kāretuṃ samattho,",
  "atk-s0202a0:219_7": "tvaṃ pana ekaṃ mama vacanaṃ karohi, nagaraṃ pavisitvā ‘na mayhaṃ sāmiko caṇḍālo,",
  "atk-s0202a0:219_8": "mahābrahmā mayhaṃ sāmiko’ti ugghosayamānā sakalanagaraṃ carāhī”ti.",
  "atk-s0202a0:220_0": "Evaṃ vutte diṭṭhamaṅgalikā – “pakatiyāpi ahaṃ sāmi mukhadoseneva byasanaṃ pattā,",
  "atk-s0202a0:220_1": "na sakkhissāmevaṃ vattu”nti āha. Bodhisatto – “kiṃ pana tayā mayhaṃ agāre vasantassa",
  "atk-s0202a0:220_2": "alikavacanaṃ sutapubbaṃ, ahaṃ tadāpi alikaṃ na bhaṇāmi, idāni pabbajito kiṃ vakkhāmi,",
  "atk-s0202a0:220_3": "saccavādī puriso nāmāha”nti vatvā – “ajja pakkhassa aṭṭhamī, tvaṃ ‘ito sattāhassaccayena",
  "atk-s0202a0:220_4": "uposathadivase mayhaṃ sāmiko mahābrahmā candamaṇḍalaṃ bhinditvā mama santikaṃ āgamissatī’ti",
  "atk-s0202a0:220_5": "sakalanagare ugghosehī”ti vatvā pakkāmi.",
  "atk-s0202a0:221_0": "Sā saddahitvā haṭṭhatuṭṭhā sūrā hutvā sāyaṃpātaṃ nagaraṃ pavisitvā tathā ugghosesi.",
  "atk-s0202a0:221_1": "Manussā pāṇinā pāṇiṃ paharantā – “passatha, amhākaṃ diṭṭhamaṅgalikā caṇḍālaputtaṃ",
  "atk-s0202a0:221_2": "mahābrahmānaṃ karotī”ti hasantā keḷiṃ karonti. Sā punadivasepi tatheva sāyaṃpātaṃ",
  "atk-s0202a0:221_3": "pavisitvā – “idāni chāhaccayena, pañcāha-catūha-tīha-dvīha-ekāhaccayena mayhaṃ sāmiko",
  "atk-s0202a0:221_4": "mahābrahmā candamaṇḍalaṃ bhinditvā mama santikaṃ āgamissatī”ti ugghosesi.",
  "atk-s0202a0:222_0": "Brāhmaṇā cintayiṃsu – “ayaṃ diṭṭhamaṅgalikā atisūrā hutvā katheti, kadāci evaṃ siyā,",
  "atk-s0202a0:222_1": "etha mayaṃ diṭṭhamaṅgalikāya vasanaṭṭhānaṃ paṭijaggāmā”ti cammagehassa bāhirabhāgaṃ",
  "atk-s0202a0:222_2": "samantā tacchāpetvā vālikaṃ okiriṃsu. Sāpi uposathadivase pātova nagaraṃ pavisitvā",
  "atk-s0202a0:222_3": "“ajja mayhaṃ sāmiko āgamissatī”ti ugghosesi. Brāhmaṇā cintayiṃsu – “ayaṃ bho na dūraṃ",
  "atk-s0202a0:222_4": "apadissati, ajja kira mahābrahmā āgamissati, vasanaṭṭhānaṃ saṃvidahāmā”ti cammagehaṃ",
  "atk-s0202a0:222_5": "samajjāpetvā haritūpalittaṃ ahatavatthehi parikkhipitvā mahārahaṃ pallaṅkaṃ attharitvā",
  "atk-s0202a0:222_6": "upari celavitānaṃ bandhitvā gandhamāladāmāni osārayiṃsu. Tesaṃ paṭijaggantānaṃyeva sūriyo atthaṃ gato.",
  "atk-s0202a0:223_0": "Mahāpuriso cande uggatamatte abhiññāpādakajjhānaṃ samāpajjitvā vuṭṭhāya kāmāvacaracittena",
  "atk-s0202a0:223_1": "parikammaṃ katvā iddhicittena dvādasayojanikaṃ brahmattabhāvaṃ māpetvā vehāsaṃ abbhuggantvā",
  "atk-s0202a0:223_2": "candavimānassa anto pavisitvā vanantato abbhussakkamānaṃ candaṃ bhinditvā candavimānaṃ",
  "atk-s0202a0:223_3": "ohāya purato hutvā “mahājano maṃ passatū”ti adhiṭṭhāsi. Mahājano disvā – “saccaṃ,",
  "atk-s0202a0:223_4": "bho, diṭṭhamaṅgalikāya vacanaṃ, āgacchantaṃ mahābrahmānaṃ pūjessāmā”ti gandhamālaṃ",
  "atk-s0202a0:223_5": "ādāya diṭṭhamaṅgalikāya gharaṃ parivāretvā aṭṭhāsi. Mahāpuriso matthakamatthakena",
  "atk-s0202a0:223_6": "sattavāre bārāṇasiṃ anuparigantvā mahājanena diṭṭhabhāvaṃ ñatvā dvādasayojanikaṃ",
  "atk-s0202a0:223_7": "attabhāvaṃ vijahitvā manussappamāṇameva māpetvā mahājanassa passantasseva cammagehaṃ",
  "atk-s0202a0:223_8": "pāvisi. Mahājano disvā – “otiṇṇo no mahābrahmā, sāṇiṃ āharathā”ti nivesanaṃ mahāsāṇiyā",
  "atk-s0202a0:223_9": "parikkhipitvā parivāretvā ṭhito.",
  "atk-s0202a0:224_0": "Mahāpurisopi sirisayanamajjhe nisīdi. Diṭṭhamaṅgalikā samīpe aṭṭhāsi. Atha naṃ pucchi",
  "atk-s0202a0:224_1": "“utusamayo te diṭṭhamaṅgalike”ti. Āma ayyāti. Mayā dinnaṃ puttaṃ gaṇhāhīti aṅguṭṭhakena",
  "atk-s0202a0:224_2": "nābhimaṇḍalaṃ phusi. Tassā parāmasaneneva gabbho patiṭṭhāsi. Mahāpuriso – “ettāvatā",
  "atk-s0202a0:224_3": "te diṭṭhamaṅgalike pādadhovanaudakaṃ sakalajambudīpe rājūnaṃ abhisekodakaṃ bhavissati,",
  "atk-s0202a0:224_4": "tvaṃ tiṭṭhā”ti vatvā brahmattabhāvaṃ māpetvā passantasseva mahājanassa nikkhamitvā",
  "atk-s0202a0:224_5": "vehāsaṃ abbhuggantvā caṇḍamaṇḍalameva paviṭṭho. Sā tato paṭṭhāya brahmapajāpatī nāma",
  "atk-s0202a0:224_6": "jātā. Pādadhovanaudakaṃ labhanto nāma natthi.",
  "atk-s0202a0:225_0": "Brāhmaṇā – “brahmapajāpatiṃ antonagare vasāpessāmā”ti suvaṇṇasivikāya āropetvā yāva",
  "atk-s0202a0:225_1": "sattamakoṭiyā aparisuddhajātikassa sivikaṃ gahetuṃ na adaṃsu. Soḷasa jātimantabrāhmaṇā",
  "atk-s0202a0:225_2": "gaṇhiṃsu. Sesā gandhapupphādīhi pūjetvā nagaraṃ pavisitvā – “na sakkā, bho, ucchiṭṭhagehe",
  "atk-s0202a0:225_3": "brahmapajāpatiyā vasituṃ, vatthuṃ gahetvā gehaṃ karissāma, yāva pana taṃ karīyati,",
  "atk-s0202a0:225_4": "tāva maṇḍapeva vasatū”ti maṇḍape vasāpesuṃ. Tato paṭṭhāya cakkhupathe ṭhatvā vanditukāmā",
  "atk-s0202a0:225_5": "kahāpaṇaṃ datvā vandituṃ labhanti, savanūpacāre vanditukāmā sataṃ datvā labhanti,",
  "atk-s0202a0:225_6": "āsanne pakatikathaṃ savanaṭṭhāne vanditukāmā pañcasatāni datvā labhanti, pādapiṭṭhiyaṃ",
  "atk-s0202a0:225_7": "sīsaṃ ṭhapetvā vanditukāmā sahassaṃ datvā labhanti, pādadhovanaudakaṃ patthayamānā",
  "atk-s0202a0:225_8": "dasasahassāni datvā labhanti. Bahinagarato antonagare yāva maṇḍapā āgacchantiyā laddhadhanaṃyeva",
  "atk-s0202a0:225_9": "koṭisatamattaṃ ahosi.",
  "atk-s0202a0:226_0": "Sakalajambudīpo saṅkhubhi, tato sabbarājāno “brahmapajāpatiyā pādadhovanena abhisekaṃ",
  "atk-s0202a0:226_1": "karissāmā”ti satasahassaṃ pesetvā labhiṃsu. Maṇḍape vasantiyā eva gabbhavuṭṭhānaṃ",
  "atk-s0202a0:226_2": "ahosi. Mahāpurisaṃ paṭicca laddhakumāro pāsādiko ahosi lakkhaṇasampanno. Mahābrahmuno",
  "atk-s0202a0:226_3": "putto jātoti sakala jambudīpo ekakolāhalo ahosi. Kumārassa khīramaṇimūlaṃ hotūti",
  "atk-s0202a0:226_4": "tato tato āgatadhanaṃ koṭisahassaṃ ahosi. Ettāvatā nivesanampi niṭṭhitaṃ. Kumārassa",
  "atk-s0202a0:226_5": "nāmakaraṇaṃ karissāmāti nivesanaṃ sajjetvā kumāraṃ gandhodakena nhāpetvā alaṅkaritvā",
  "atk-s0202a0:226_6": "maṇḍape jātattā maṇḍabyotveva nāmaṃ akaṃsu.",
  "atk-s0202a0:227_0": "Kumāro sukhena saṃvaḍḍhamāno sippuggahaṇavayapattoti sakalajambudīpe sippajānanakā",
  "atk-s0202a0:227_1": "tassa santike āgantvā sippaṃ sikkhāpenti. Kumāro medhāvī paññavā sutaṃ sutaṃ mutaṃ",
  "atk-s0202a0:227_2": "āvuṇanto viya gaṇhāti, gahitagahitaṃ suvaṇṇaghaṭe pakkhittatelaṃ viya tiṭṭhati. Yāvatā",
  "atk-s0202a0:227_3": "vācuggatā pariyatti atthi, tena anuggahitā nāma nāhosi. Brāhmaṇā taṃ parivāretvā",
  "atk-s0202a0:227_4": "caranti, sopi brāhmaṇabhatto ahosi. Gehe asītibrāhmaṇasahassāni niccabhattaṃ bhuñjanti.",
  "atk-s0202a0:227_5": "Gehampissa sattadvārakoṭṭhakaṃ mahantaṃ ahosi. Gehe maṅgaladivase jambudīpavāsīhi",
  "atk-s0202a0:227_6": "pesitadhanaṃ koṭisahassamattaṃ ahosi.",
  "atk-s0202a0:228_0": "Bodhisatto āvajjesi – “pamatto nu kho kumāro appamatto”ti. Athassa taṃ pavattiṃ ñatvā",
  "atk-s0202a0:228_1": "– “brāhmaṇabhatto jāto, yattha dinnaṃ mahapphalaṃ hoti, taṃ na jānāti, gacchāmi naṃ",
  "atk-s0202a0:228_2": "damemī”ti cīvaraṃ pārupitvā bhikkhābhājanaṃ gahetvā – “dvārakoṭṭhakā atisambādhā,",
  "atk-s0202a0:228_3": "na sakkā koṭṭhakena pavisitu”nti ākāsenāgantvā asītibrāhmaṇasahassānaṃ bhuñjanaṭṭhāne",
  "atk-s0202a0:228_4": "ākāsaṅgaṇe otari. Maṇḍabyakumāropi suvaṇṇakaṭacchuṃ gāhāpetvā – “idha sūpaṃ detha",
  "atk-s0202a0:228_5": "idha odana”nti parivisāpento bodhisattaṃ disvā daṇḍakena ghaṭṭitaāsiviso viya kupitvā imaṃ gāthamāha –",
  "atk-s0202a0:229": "“Kuto nu āgacchasi dummavāsī,",
  "atk-s0202a0:230": "Otallako paṃsupisācakova;",
  "atk-s0202a0:231": "Saṅkāracoḷaṃ paṭimuñca kaṇṭhe,",
  "atk-s0202a0:232": "Ko re tuvaṃ hosi adakkhiṇeyyo”ti. ;",
  "atk-s0202a0:233": "Atha naṃ mahāsatto akujjhitvāva ovadanto āha –",
  "atk-s0202a0:234": "“Annaṃ tavedaṃ pakataṃ yasassi,",
  "atk-s0202a0:235": "Taṃ khajjare bhuñjare piyyare ca;",
  "atk-s0202a0:236": "Jānāsi maṃ tvaṃ paradattūpajīviṃ,",
  "atk-s0202a0:237": "Uttiṭṭha piṇḍaṃ labhataṃ sapāko”ti. ;",
  "atk-s0202a0:238": "So nayidaṃ tumhādisānaṃ paṭiyattanti dassento āha –",
  "atk-s0202a0:239": "“Annaṃ mamedaṃ pakataṃ brāhmaṇānaṃ,",
  "atk-s0202a0:240": "Atthatthitaṃ saddahato mamedaṃ;",
  "atk-s0202a0:241": "Apehi etto kimidhaṭṭhitosi,",
  "atk-s0202a0:242": "Na mādisā tuyhaṃ dadanti jammā”ti. ;",
  "atk-s0202a0:243_0": "Atha bodhisatto “dānaṃ nāma saguṇassapi nigguṇassapi yassa kassaci dātabbaṃ, yathā",
  "atk-s0202a0:243_1": "hi ninnepi thalepi patiṭṭhāpitaṃ bījaṃ pathavīrasaṃ āporasañca āgamma sampajjati,",
  "atk-s0202a0:243_2": "evaṃ nipphalaṃ nāma natthi, sukhette vapitabījaṃ viya guṇavante mahapphalaṃ hotī”ti",
  "atk-s0202a0:243_3": "dassetuṃ imaṃ gāthamāha –",
  "atk-s0202a0:244": "“Thale ca ninne ca vapanti bījaṃ,",
  "atk-s0202a0:245": "Anūpakhette phalamāsamānā;",
  "atk-s0202a0:246": "Etāya saddhāya dadāhi dānaṃ,",
  "atk-s0202a0:247": "Appeva ārādhaye dakkhiṇeyye”ti. ;",
  "atk-s0202a0:248": "Atha kumāro kodhābhibhūto – “kenimassa muṇḍakassa paveso dinno”ti dvārarakkhādayo tajjetvā –",
  "atk-s0202a0:249": "“Khettāni mayhaṃ viditāni loke,",
  "atk-s0202a0:250": "Yesāhaṃ bījāni patiṭṭhapemi;",
  "atk-s0202a0:251": "Ye brāhmaṇā jātimantūpapannā,",
  "atk-s0202a0:252": "Tānīdha khettāni supesalānī”ti. –",
  "atk-s0202a0:253": "Gāthaṃ vatvā “imaṃ jammaṃ veṇupadarena pothetvā gīvāyaṃ gahetvā sattapi dvārakoṭṭhake atikkamitvā bahi nīharathā”ti āha. Atha naṃ mahāpuriso āha –",
  "atk-s0202a0:254": "“Giriṃ nakhena khaṇasi, ayo dantebhi khādasi;",
  "atk-s0202a0:255": "Jātavedaṃ padahasi, yo isiṃ paribhāsasī”ti. ;",
  "atk-s0202a0:256_0": "Evañca pana vatvā – “sace myāyaṃ hatthe vā pāde vā gaṇhāpetvā dukkhaṃ uppādeyya,",
  "atk-s0202a0:256_1": "bahuṃ apuññaṃ pasaveyyā”ti sattānuddayatāya vehāsaṃ abbhuggantvā antaravīthiyaṃ otari.",
  "atk-s0202a0:256_2": "Bhagavā sabbaññutaṃ patto tamatthaṃ pakāsento imaṃ gāthamāha –",
  "atk-s0202a0:257": "“Idaṃ vatvāna mātaṅgo, isi saccaparakkamo;",
  "atk-s0202a0:258": "Antalikkhasmiṃ pakkāmi, brāhmaṇānaṃ udikkhata”nti. ;",
  "atk-s0202a0:259_0": "Tāvadeva nagararakkhikadevatānaṃ jeṭṭhakadevarājā maṇḍabyassa gīvaṃ parivattesi.",
  "atk-s0202a0:259_1": "Tassa mukhaṃ parivattetitvā pacchāmukhaṃ jātaṃ, akkhīni parivattāni, mukhena kheḷaṃ",
  "atk-s0202a0:259_2": "vamati, sarīraṃ thaddhaṃ sūle āropitaṃ viya ahosi. Asītisahassā paricārakayakkhā",
  "atk-s0202a0:259_3": "asītibrāhmaṇasahassāni tatheva akaṃsu. Vegena gantvā brahmapajāpatiyā ārocayiṃsu.",
  "atk-s0202a0:259_4": "Sā taramānarūpā āgantvā taṃ vippakāraṃ disvā gāthamāha –",
  "atk-s0202a0:260": "“Āvedhitaṃ piṭṭhito uttamaṅgaṃ,",
  "atk-s0202a0:261": "Bāhuṃ pasāreti akammaneyyaṃ;",
  "atk-s0202a0:262": "Setāni akkhīni yathā matassa,",
  "atk-s0202a0:263": "Ko me imaṃ puttamakāsi eva”nti. ;",
  "atk-s0202a0:264": "Athassā ārocesuṃ –",
  "atk-s0202a0:265": "“Idhāgamā samaṇo dummavāsī,",
  "atk-s0202a0:266": "Otallako paṃsupisācakova,",
  "atk-s0202a0:267": "Saṅkāracoḷaṃ paṭimuñca kaṇṭhe,",
  "atk-s0202a0:268": "So te imaṃ puttamakāsi eva”nti. ;",
  "atk-s0202a0:269": "Sā sutvāva aññāsi – “mayhaṃ yasadāyako ayyo anukampāya puttassa pamattabhāvaṃ ñatvā āgato bhavissatī”ti. Tato upaṭṭhāke pucchi –",
  "atk-s0202a0:270": "“Katamaṃ disaṃ agamā bhūripañño,",
  "atk-s0202a0:271": "Akkhātha me māṇavā etamatthaṃ;",
  "atk-s0202a0:272": "Gantvāna taṃ paṭikaremu accayaṃ,",
  "atk-s0202a0:273": "Appeva naṃ putta labhemu jīvita”nti. ;",
  "atk-s0202a0:274": "Te āhaṃsu –",
  "atk-s0202a0:275": "“Vehāyasaṃ agamā bhūripañño,",
  "atk-s0202a0:276": "Pathaddhuno pannaraseva cando;",
  "atk-s0202a0:277": "Apicāpi so purimadisaṃ agacchi,",
  "atk-s0202a0:278": "Saccappaṭiñño isi sādhurūpo”ti. ;",
  "atk-s0202a0:279_0": "Mahāpurisopi antaravīthiyaṃ otiṇṇaṭṭhānato paṭṭhāya – “mayhaṃ padavaḷañjaṃ hatthiassādīnaṃ",
  "atk-s0202a0:279_1": "vasena mā antaradhāyittha, diṭṭhamaṅgalikāyeva naṃ passatu, mā aññe”ti adhiṭṭhahitvā",
  "atk-s0202a0:279_2": "piṇḍāya caritvā yāpanamattaṃ missakodanaṃ gahetvā paṭikkamanasālāyaṃ nisinno bhuñjitvā",
  "atk-s0202a0:279_3": "thokaṃ bhuttāvasesaṃ bhikkhābhājaneyeva ṭhapesi. Diṭṭhamaṅgalikāpi pāsādā oruyha",
  "atk-s0202a0:279_4": "antaravīthiṃ paṭipajjamānā padavaḷañjaṃ disvā – “idaṃ mayhaṃ yasadāyakassa ayyassa",
  "atk-s0202a0:279_5": "pada”nti padānusārenāgantvā vanditvā āha – “tumhākaṃ, bhante, dāsena katāparādhaṃ",
  "atk-s0202a0:279_6": "mayhaṃ khamatha, na hi tumhe kodhavasikā nāma, detha me puttassa jīvita”nti.",
  "atk-s0202a0:280": "Evañca pana vatvā –",
  "atk-s0202a0:281": "“Āvedhitaṃ piṭṭhito uttamaṅgaṃ,",
  "atk-s0202a0:282": "Bāhuṃ pasāreti akammaneyyaṃ;",
  "atk-s0202a0:283": "Setāni akkhīni yathā matassa,",
  "atk-s0202a0:284": "Ko me imaṃ puttamakāsi eva”nti. –",
  "atk-s0202a0:285": "Gāthaṃ abhāsi. Mahāpuriso āha – “na mayaṃ evarūpaṃ karoma, pabbajitaṃ pana hiṃsante disvā pabbajitesu sagāravāhi bhūtayakkhadevatāhi kataṃ bhavissatī”ti.",
  "atk-s0202a0:286_0": "Kevalaṃ, bhante, tumhākaṃ manopadoso mā hotu, devatāhi kataṃ hotu, sukhamāpayā, bhante,",
  "atk-s0202a0:286_1": "devatā, apicāhaṃ, bhante, kathaṃ paṭipajjāmīti. Tena hi osadhaṃ te kathessāmi, mama",
  "atk-s0202a0:286_2": "bhikkhābhājane bhuttāvasesaṃ bhattamatthi, tattha thokaṃ udakaṃ āsiñcitvā thokaṃ",
  "atk-s0202a0:286_3": "gahetvā tava puttassa mukhe pakkhipa, avasesaṃ udakacāṭiyaṃ āloḷetvā asītiyā brāhmaṇasahassānaṃ",
  "atk-s0202a0:286_4": "mukhe pakkhipāti. Sā evaṃ karissāmīti bhattaṃ gahetvā mahāpurisaṃ vanditvā gantvā tathā akāsi.",
  "atk-s0202a0:287_0": "Mukhe pakkhittamatte jeṭṭhakadevarājā – “sāmimhi sayaṃ bhesajjaṃ karonte amhehi na",
  "atk-s0202a0:287_1": "sakkā kiñci kātu”nti kumāraṃ vissajjesi. Sopi khipitvā kiñci dukkhaṃ appattapubbo",
  "atk-s0202a0:287_2": "viya pakativaṇṇo ahosi. Atha naṃ mātā avoca – “passa tāta tava kulupakānaṃ hirottapparahitānaṃ",
  "atk-s0202a0:287_3": "vippakāraṃ, samaṇā pana na evarūpā honti, samaṇe tāta bhojeyyāsī”ti. Tato sesakaṃ",
  "atk-s0202a0:287_4": "udakacāṭiyaṃ āluḷāpetvā brāhmaṇānaṃ mukhe pakkhipāpesi. Yakkhā tāvadeva vissajjetvā",
  "atk-s0202a0:287_5": "palāyiṃsu. Brāhmaṇā khipitvā khipitvā uṭṭhahitvā kiṃ amhākaṃ mukhe pakkhittanti pucchiṃsu.",
  "atk-s0202a0:287_6": "Mātaṅgaisissa ucchiṭṭhabhattanti. Te “caṇḍālassa ucchiṭṭhakaṃ khādāpitamhā, abrāhmaṇā",
  "atk-s0202a0:287_7": "dānimhā jātā, idāni no brāhmaṇā ‘asuddhabrāhmaṇā ime’ti sambhogaṃ na dassantī”ti",
  "atk-s0202a0:287_8": "tato palāyitvā majjharaṭṭhaṃ gantvā majjharājassa nagare aggāsanikā brāhmaṇā nāma",
  "atk-s0202a0:287_9": "mayanti rājagehe bhuñjanti.",
  "atk-s0202a0:288_0": "Tasmiṃ samaye bodhisatto pāpaniggahaṃ karonto mānajātike nimmadayanto vicarati. Atheko",
  "atk-s0202a0:288_1": "“jātimantatāpaso nāma mayā sadiso natthī”ti aññesu saññampi na karoti. Bodhisatto",
  "atk-s0202a0:288_2": "taṃ gaṅgātīre vasamānaṃ disvā “mānaniggahamassa karissāmī”ti tattha agamāsi. Taṃ",
  "atk-s0202a0:288_3": "jātimantatāpaso pucchi – “kiṃ jacco bhava”nti? Caṇḍālo ahaṃ ācariyāti. Apehi caṇḍāla",
  "atk-s0202a0:288_4": "apehi caṇḍāla, heṭṭhāgaṅgāya vasa, mā uparigaṅgāya udakaṃ ucchiṭṭhamakāsīti.",
  "atk-s0202a0:289_0": "Bodhisatto – “sādhu ācariya, tumhehi vuttaṭṭhāne vasissāmī”ti heṭṭhāgaṅgāya vasanto",
  "atk-s0202a0:289_1": "“gaṅgāya udakaṃ paṭisotaṃ sandatū”ti adhiṭṭhāsi. Jātimantatāpaso pātova gaṅgaṃ oruyha",
  "atk-s0202a0:289_2": "udakaṃ ācamati, jaṭā dhovati. Bodhisatto dantakaṭṭhaṃ khādanto piṇḍaṃ piṇḍaṃ kheḷaṃ",
  "atk-s0202a0:289_3": "udake pāteti. Dantakaṭṭhakucchiṭṭhakampi tattheva pavāheti. Yathā ce taṃ aññattha",
  "atk-s0202a0:289_4": "alaggitvā tāpasasseva jaṭāsu laggati, tathā adhiṭṭhāsi. Kheḷampi dantakaṭṭhampi tāpasassa",
  "atk-s0202a0:289_5": "jaṭāsuyeva patiṭṭhāti.",
  "atk-s0202a0:290_0": "Tāpaso caṇḍālassidaṃ kammaṃ bhavissatīti vippaṭisārī hutvā gantvā pucchi – “idaṃ,",
  "atk-s0202a0:290_1": "bho caṇḍāla, gaṅgāya udakaṃ tayā paṭisotagāmikata”nti? Āma ācariya. Tena hi tvaṃ",
  "atk-s0202a0:290_2": "heṭṭhāgaṅgāya mā vasa, uparigaṅgāya vasāti. Sādhu ācariya, tumhehi vuttaṭṭhāne vasissāmīti",
  "atk-s0202a0:290_3": "tattha vasanto iddhiṃ paṭippassambhesi, udakaṃ yathāgatikameva jātaṃ. Puna tāpaso",
  "atk-s0202a0:290_4": "tadeva byasanaṃ pāpuṇi. So puna gantvā bodhisattaṃ pucchi, – “bho caṇḍāla, tvamidaṃ",
  "atk-s0202a0:290_5": "gaṅgāya udakaṃ kālena paṭisotagāmiṃ kālena anusotagāmiṃ karosī”ti? Āma ācariya. Caṇḍāla,",
  "atk-s0202a0:290_6": "“tvaṃ sukhavihārīnaṃ pabbajitānaṃ sukhena vasituṃ na desi, sattame te divase sattadhā",
  "atk-s0202a0:290_7": "muddhā phalatū”ti. Sādhu acariya, ahaṃ pana sūriyassa uggantuṃ na dassāmīti.",
  "atk-s0202a0:291_0": "Atha mahāsatto cintesi – “etassa abhisāpo etasseva upari patissati, rakkhāmi na”nti",
  "atk-s0202a0:291_1": "sattānuddayatāya punadivase iddhiyā sūriyassa uggantuṃ na adāsi. Iddhimato iddhivisayo",
  "atk-s0202a0:291_2": "nāma acinteyyo, tato paṭṭhāya aruṇuggaṃ na paññāyati, rattindivaparicchedo natthi,",
  "atk-s0202a0:291_3": "kasivaṇijjādīni kammāni payojento nāma natthi.",
  "atk-s0202a0:292_0": "Manussā – “yakkhāvaṭṭo nu kho ayaṃ bhūtadevaṭṭonāgasupaṇṇāvaṭṭo”ti upaddavappattā",
  "atk-s0202a0:292_1": "“kiṃ nu kho kātabba”nti cintetvā “rājakulaṃ nāma mahāpaññaṃ, lokassa hitaṃ cintetuṃ",
  "atk-s0202a0:292_2": "sakkoti, tattha gacchāmā”ti rājakulaṃ gantvā tamatthaṃ ārocesuṃ. Rājā sutvā bhītopi",
  "atk-s0202a0:292_3": "abhītākāraṃ katvā – “mā tātā bhāyatha, imaṃ kāraṇaṃ gaṅgātīravāsī jātimantatāpaso",
  "atk-s0202a0:292_4": "jānissati, taṃ pucchitvā nikkaṅkhā bhavissāmā”ti katipayeheva atthacarakehi manussehi",
  "atk-s0202a0:292_5": "saddhiṃ tāpasaṃ upasaṅkamitvā katapaṭisanthāro tamatthaṃ pucchi. Tāpaso āha – “āma",
  "atk-s0202a0:292_6": "mahārāja, eko caṇḍālo atthi, so imaṃ gaṅgāya udakaṃ kālena anusotagāmiṃ kālena patisotagāmiṃ",
  "atk-s0202a0:292_7": "karoti, mayā tadatthaṃ kiñci kathitaṃ atthi, taṃ pucchatha, so jānissatī”ti.",
  "atk-s0202a0:293_0": "Rājā mātaṅgaisissa santikaṃ gantvā – “tumhe, bhante, aruṇassa uggantuṃ na dethā”ti",
  "atk-s0202a0:293_1": "pucchi. Āma, mahārājāti. Kiṃ kāraṇā bhanteti? Jātimantatāpasakāraṇā, mahārāja, jātimantatāpasena",
  "atk-s0202a0:293_2": "āgantvā maṃ vanditvā khamāpitakāle dassāmi mahārājāti. Rājā gantvā “etha ācariya,",
  "atk-s0202a0:293_3": "tāpasaṃ khamāpethā”ti āha. Nāhaṃ, mahārāja, caṇḍālaṃ vandāmīti. Mā ācariya, evaṃ",
  "atk-s0202a0:293_4": "karotha, janapadassa mukhaṃ passathāti. So puna paṭikkhipiyeva. Rājā bodhisattaṃ",
  "atk-s0202a0:293_5": "upasaṅkamitvā “ācariyo khamāpetuṃ na icchitī”ti āha. Akhamāpite ahaṃ sūriyaṃ na muñcāmīti.",
  "atk-s0202a0:293_6": "Rājā “ayaṃ khamāpetuṃ na icchati, ayaṃ akhamāpite sūriyaṃ na muñcati, kiṃ amhākaṃ",
  "atk-s0202a0:293_7": "tena tāpasena, lokaṃ olokessāmā”ti “gacchatha, bho, tāpasasantikaṃ, taṃ hatthesu",
  "atk-s0202a0:293_8": "ca pādesu ca gahetvā mātaṅgaisissa pādamūle netvā nipajjāpetvā khamāpetha etassa",
  "atk-s0202a0:293_9": "janapadānuddayataṃ paṭiccā”ti āha. Te rājapurisā gantvā taṃ tathā katvā ānetvā mātaṅgaisissa",
  "atk-s0202a0:293_10": "pādamūle nipajjāpetvā khamāpesuṃ.",
  "atk-s0202a0:294_0": "Ahaṃ nāma khamitabbaṃ khamāmi, apica kho pana etassa kathā etasseva upari patissati.",
  "atk-s0202a0:294_1": "Mayā sūriye vissajjite sūriyarasmi etassa matthake patissati, athassa sattadhā muddhā",
  "atk-s0202a0:294_2": "phalissati. Tañca kho panesa byasanaṃ mā pāpuṇātu, etha tumhe etaṃ galappamāṇe udake",
  "atk-s0202a0:294_3": "otāretvā mahantaṃ mattikāpiṇḍamassa sīse ṭhapetha. Athāhaṃ sūriyaṃ vissajjissāmi.",
  "atk-s0202a0:294_4": "Sūriyarasmi mattikāpiṇḍe patitvā taṃ sattadhā bhindissati. Athesa mattikāpiṇḍaṃ chaḍḍetvā",
  "atk-s0202a0:294_5": "nimujjitvā aññena titthena uttaratu, iti naṃ vadatha, evamassa sotthi bhavissatīti.",
  "atk-s0202a0:294_6": "Te manussā “evaṃ karissāmā”ti tathā kāresuṃ. Tassāpi tatheva sotthi jātā. So tato",
  "atk-s0202a0:294_7": "paṭṭhāya – “jāti nāma akāraṇaṃ, pabbajitānaṃ abbhantare guṇova kāraṇa”nti jātigottamānaṃ",
  "atk-s0202a0:294_8": "pahāya nimmado ahosi.",
  "atk-s0202a0:295_0": "Iti jātimantatāpase damite mahājano bodhisattassa thāmaṃ aññāsi, mahākolāhalaṃ jātaṃ.",
  "atk-s0202a0:295_1": "Rājā attano nagaraṃ gamanatthāya bodhisattaṃ yāci. Mahāsatto paṭiññaṃ datvā tāni",
  "atk-s0202a0:295_2": "ca asītibrāhmaṇasahassāni damessāmi, paṭiññañca mocessāmīti majjharājassa nagaraṃ",
  "atk-s0202a0:295_3": "agamāsi. Brāhmaṇā bodhisattaṃ disvāva – bho, “ayaṃ so, bho mahācoro, āgato, idāneva",
  "atk-s0202a0:295_4": "sabbe ete mayhaṃ ucchiṭṭhakaṃ khāditvā abrāhmaṇā jātāti amhe pākaṭe karissati, evaṃ",
  "atk-s0202a0:295_5": "no idhāpi āvāso na bhavissati, paṭikacceva māressāmā”ti rājānaṃ puna upasaṅkamitvā",
  "atk-s0202a0:295_6": "āhaṃsu – “tumhe, mahārāja, etaṃ caṇḍālapabbajitaṃ mā sādhurūpoti maññittha, esa garukamantaṃ",
  "atk-s0202a0:295_7": "jānāti, pathaviṃ gahetvā ākāsaṃ karoti, ākāsaṃ pathaviṃ, dūraṃ gahetvā santikaṃ karoti,",
  "atk-s0202a0:295_8": "santikaṃ dūraṃ, gaṅgaṃ nivattetvā uddhagāminiṃ karoti, icchanto pathaviṃ ukkhipitvā",
  "atk-s0202a0:295_9": "pātetuṃ maññe sakkoti. Parassa vā cittaṃ nāma sabbakālaṃ na sakkā gahetuṃ, ayaṃ idha",
  "atk-s0202a0:295_10": "patiṭṭhaṃ labhanto tumhākaṃ rajjampi nāseyya, jīvitantarāyampi vaṃsupacchedampi kareyya,",
  "atk-s0202a0:295_11": "amhākaṃ vacanaṃ karotha, mahārāja, ajjeva imaṃ māretuṃ vaṭṭatī”ti.",
  "atk-s0202a0:296_0": "Rājāno nāma parapattiyā honti, iti so bahūnaṃ kathāvasena niṭṭhaṃ gato. Bodhisatto",
  "atk-s0202a0:296_1": "pana nagare piṇḍāya caritvā udakaphāsukaṭṭhāne missakodanaṃ bhuñjitvā rājuyyānaṃ",
  "atk-s0202a0:296_2": "gantvā nirāparādhatāya nirāsaṅko maṅgalasilāpaṭṭe nisīdi. Atīte cattālīsa, anāgate",
  "atk-s0202a0:296_3": "cattālīsāti asītikappe anussarituṃ samatthañāṇassa anāvajjanatāya muhuttamattake",
  "atk-s0202a0:296_4": "kāle sati nappahoti, rājā aññaṃ ajānāpetvā sayameva gantvā nirāvajjanatāya pamādena",
  "atk-s0202a0:296_5": "nisinnaṃ mahāpurisaṃ asinā paharitvā dve bhāge akāsi. Imassa rañño vijite aṭṭhamaṃ",
  "atk-s0202a0:296_6": "lohakūṭavassaṃ, navamaṃ kalalavassaṃ vassi. Iti imassāpi raṭṭhe nava vuṭṭhiyo patitā.",
  "atk-s0202a0:296_7": "So ca rājā sapariso mahāniraye nibbatto. Tenāha saṃkiccapaṇḍito –",
  "atk-s0202a0:297": "“Upahacca manaṃ majjho, mātaṅgasmiṃ yasassine;",
  "atk-s0202a0:298": "Sapārisajjo ucchinno, majjhāraññaṃ tadā ahūti”. –",
  "atk-s0202a0:299": "Evaṃ majjhāraññassa araññabhūtabhāvo veditabbo. Mātaṅgassa pana isino vasena tadeva mātaṅgāraññanti vuttaṃ.",
  "atk-s0202a0:300": "66. Pañhapaṭibhānānīti pañhabyākaraṇāni. Paccanīkaṃ katabbanti paccanīkaṃ kātabbaṃ. Amaññissanti vilomabhāgaṃ gaṇhanto viya ahosinti attho.",
  "atk-s0202a0:301_0": "67. Anuviccakāranti anuvicāretvā cintetvā tulayitvā kātabbaṃ karohīti vuttaṃ hoti.",
  "atk-s0202a0:301_1": "Sādhu hotīti sundaro hoti. Tumhādisasmiñhi maṃ disvā maṃ saraṇaṃ gacchante nigaṇṭhaṃ",
  "atk-s0202a0:301_2": "disvā nigaṇṭhaṃ saraṇaṃ gacchante – “kiṃ ayaṃ upāli diṭṭhadiṭṭhameva saraṇaṃ gacchatī”ti?",
  "atk-s0202a0:301_3": "Garahā uppajjissati, tasmā anuviccakāro tumhādisānaṃ sādhūti dasseti. Paṭākaṃ parihareyyunti",
  "atk-s0202a0:301_4": "te kira evarūpaṃ sāvakaṃ labhitvā – “asuko nāma rājā vā rājamahāmatto vā seṭṭhi vā",
  "atk-s0202a0:301_5": "amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti.",
  "atk-s0202a0:301_6": "Kasmā? Evaṃ no mahantabhāvo āvi bhavissatīti ca, sace tassa “kimahaṃ etesaṃ saraṇaṃ",
  "atk-s0202a0:301_7": "gato”ti vippaṭisāro uppajjeyya, tampi so “etesaṃ me saraṇagatabhāvaṃ bahū jānanti,",
  "atk-s0202a0:301_8": "dukkhaṃ idāni paṭinivattitu”nti vinodetvā na paṭikkamissatīti ca. “Tenāha paṭākaṃ parihareyyu”nti.",
  "atk-s0202a0:302_0": "68. Opānabhūtanti paṭiyattaudapāno viya ṭhitaṃ. Kulanti tava nivesanaṃ. Dātabbaṃ",
  "atk-s0202a0:302_1": "maññeyyāsīti pubbe dasapi vīsatipi saṭṭhipi jane āgate disvā natthīti avatvā deti.",
  "atk-s0202a0:302_2": "Idāni maṃ saraṇaṃ gatakāraṇamattenava mā imesaṃ deyyadhammaṃ, upacchindittha, sampattānañhi",
  "atk-s0202a0:302_3": "dātabbamevāti ovadati. Sutametaṃ, bhanteti kuto sutaṃ? Nigaṇṭhānaṃ santikā, te kira",
  "atk-s0202a0:302_4": "kulagharesu evaṃ pakāsenti – “mayaṃ ‘yassa kassaci sampattassa dātabba’nti vadāma,",
  "atk-s0202a0:302_5": "samaṇo pana gotamo ‘mayhameva dānaṃ dātabbaṃ…pe… na aññesaṃ sāvakānaṃ dinnaṃ mahapphala’nti",
  "atk-s0202a0:302_6": "vadatī”ti. Taṃ sandhāya ayaṃ gahapati “sutameta”nti āha.",
  "atk-s0202a0:303_0": "69. Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ magganti",
  "atk-s0202a0:303_1": "evaṃ anupaṭipāṭikathaṃ. Tattha dānakathanti idaṃ dānaṃ nāma sukhānaṃ nidānaṃ, sampattīnaṃ",
  "atk-s0202a0:303_2": "mūlaṃ, bhogānaṃ patiṭṭhā, visamagatassa tāṇaṃ leṇaṃ gatiparāyaṇaṃ, idhalokaparalokesu",
  "atk-s0202a0:303_3": "dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi. Idañhi",
  "atk-s0202a0:303_4": "avassayaṭṭhena ratanamayasīhāsanasadisaṃ, patiṭṭhānaṭṭhena mahāpathavisadisaṃ, ālambanaṭṭhena",
  "atk-s0202a0:303_5": "ālambanarajjusadisaṃ. Idañhi dukkhanittharaṇaṭṭhena nāvā, samassāsanaṭṭhena saṅgāmasūro,",
  "atk-s0202a0:303_6": "bhayaparittāṇaṭṭhena susaṅkhatanagaraṃ, maccheramalādīhi anupalittaṭṭhena padumaṃ,",
  "atk-s0202a0:303_7": "tesaṃ nidahanaṭṭhena aggi, durāsadaṭṭhena āsīviso. Asantāsanaṭṭhena sīho, balavantaṭṭhena",
  "atk-s0202a0:303_8": "hatthī, abhimaṅgalasammataṭṭhena setavasabho, khemantabhūmisampāpanaṭṭhena valāhako",
  "atk-s0202a0:303_9": "assarājā. Dānaṃ nāmebhaṃ mayhaṃ gatamaggo, mayheveso vaṃso, mayā dasa pāramiyo pūrentena",
  "atk-s0202a0:303_10": "velāmamahāyañño, mahāgovindamahāyañño mahāsudassanamahāyañño, vessantaramahāyaññoti",
  "atk-s0202a0:303_11": "anekamahāyaññā pavattitā, sasabhūtena jalite aggikkhandhe attānaṃ niyyādentena sampattayācakānaṃ",
  "atk-s0202a0:303_12": "cittaṃ gahitaṃ. Dānañhi loke sakkasampattiṃ deti, mārasampattiṃ deti, brahmasampattiṃ",
  "atk-s0202a0:303_13": "deti, cakkavattisampattiṃ deti, sāvakapāramīñāṇaṃ, paccekabodhiñāṇaṃ, abhisambodhiñāṇaṃ",
  "atk-s0202a0:303_14": "detīti evamādiṃ dānaguṇapaṭisaṃyuttaṃ kathaṃ.",
  "atk-s0202a0:304_0": "Yasmā pana dānaṃ dadanto sīlaṃ samādātuṃ sakkoti, tasmā tadanataraṃ sīlakathaṃ kathesi.",
  "atk-s0202a0:304_1": "Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ,",
  "atk-s0202a0:304_2": "sīlaṃ nāmetaṃ mama vaṃso, ahaṃ saṅkhapālanāgarājakāle, bhūridattanāgarājakāle, campeyyanāgarājakāle,",
  "atk-s0202a0:304_3": "sīlavanāgarājakāle, mātuposakahatthirājakāle, chaddantahatthirājakāleti anantesu",
  "atk-s0202a0:304_4": "attabhāvesu sīlaṃ paripūresiṃ. Idhalokaparalokasampattīnañhi sīlasadiso avassayo,",
  "atk-s0202a0:304_5": "sīlasadisā patiṭṭhā, ārammaṇaṃ tāṇaṃ leṇaṃ gati parāyaṇaṃ natthi, sīlālaṅkārasadiso",
  "atk-s0202a0:304_6": "alaṅkāro natthi, sīlapupphasadisaṃ pupphaṃ natthi, sīlagandhasadiso gandho natthi.",
  "atk-s0202a0:304_7": "Sīlālaṅkārena hi alaṅkataṃ sīlakusumapiḷandhanaṃ sīlagandhānulittaṃ sadevakopi loko",
  "atk-s0202a0:304_8": "olokento tittiṃ na gacchatīti evamādiṃ sīlaguṇapaṭisaṃyuttaṃ kathaṃ.",
  "atk-s0202a0:305_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0202a0:305_1": "Saggakathanti ayaṃ saggo nāma iṭṭho kanto manāpo, niccamettha kīḷā, niccaṃ sampattiyo",
  "atk-s0202a0:305_2": "labbhanti, cātumahārājikā devā navutivassasatasahassāni dibbasukhaṃ dibbasampattiṃ",
  "atk-s0202a0:305_3": "anubhavanti, tāvatiṃsā tisso ca vassakoṭiyo saṭṭhi ca vassasatasahassānīti evamādiṃ",
  "atk-s0202a0:305_4": "saggaguṇapaṭisaṃyuttaṃ kathaṃ. Saggasampattiṃ kathayantānañhi buddhānaṃ mukhaṃ nappahoti.",
  "atk-s0202a0:305_5": "Vuttampi cetaṃ “anekapariyāyena kho ahaṃ, bhikkhave, saggakathaṃ katheyya”ntiādi.",
  "atk-s0202a0:306_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya",
  "atk-s0202a0:306_1": "– “ayampi saggo anicco addhuvo, na ettha chandarāgo kātabbo”ti dassanatthaṃ – “appassādā",
  "atk-s0202a0:306_2": "kāmā vuttā mayā bahudukkhā bahupāyāsā, ādīnavo ettha bhiyyo”tiādinā nayena kāmānaṃ",
  "atk-s0202a0:306_3": "ādīnavaṃ okāraṃ saṃkilesaṃ kathesi. Tattha ādīnavoti doso. Okāroti avakāro lāmakabhāvo.",
  "atk-s0202a0:306_4": "Saṃkilesoti tehi sattānaṃ saṃsāre saṃkilissanaṃ. Yathāha “kilissanti vata, bho, sattā”ti.",
  "atk-s0202a0:307_0": "Evaṃ kāmādīnavena tajjitvā nekkhamme ānisaṃsaṃ pakāsesi. Kallacittanti arogacittaṃ.",
  "atk-s0202a0:307_1": "Sāmukkaṃsikāti sāmaṃ ukkaṃsikā attanāyeva gahetvā uddharitvā gahitā, sayambhūñāṇena",
  "atk-s0202a0:307_2": "diṭṭhā, asādhāraṇā aññesanti attho. Kā panesāti, ariyasaccadesanā? Tenevāha – “dukkhaṃ",
  "atk-s0202a0:307_3": "samudayaṃ nirodhaṃ magga”nti.",
  "atk-s0202a0:308_0": "Virajaṃ vītamalanti rāgarajādīnaṃ abhāvā virajaṃ, rāgamalādīnaṃ vigatattā vītamalaṃ.",
  "atk-s0202a0:308_1": "Dhammacakkhunti upari brahmāyusutte tiṇṇaṃ maggānaṃ, cūḷarāhulovāde āsavakkhayassetaṃ",
  "atk-s0202a0:308_2": "nāmaṃ. Idha pana sotāpattimaggo adhippeto. Tassa uppattiākāradassanatthaṃ “yaṃkiñci",
  "atk-s0202a0:308_3": "samudayadhammaṃ, sabbaṃ taṃ nirodhadhamma”nti āha. Tañhi nirodhaṃ ārammaṇaṃ katvā",
  "atk-s0202a0:308_4": "kiccavasena evaṃ sabbasaṅkhataṃ paṭivijjhantaṃ uppajjati.",
  "atk-s0202a0:309_0": "Diṭṭho ariyasaccadhammo etenāti diṭṭhadhammo. Esa nayo sesapadesupi. Tiṇṇā vicikicchā",
  "atk-s0202a0:309_1": "anenāti tiṇṇavicikiccho. Vigatā kathaṃkathā assāti vigatakathaṃkatho. Vesārajjappattoti",
  "atk-s0202a0:309_2": "vesārajjaṃ patto. Kattha? Satthu sāsane. Nāssa paro paccayo, na parassa saddhāya",
  "atk-s0202a0:309_3": "ettha vattatīti aparappaccayo.",
  "atk-s0202a0:310": "70. Cittena sampaṭicchamāno abhinanditvā, vācāya pasaṃsamāno anumoditvā. Āvarāmīti thakemi pidahāmi. Anāvaṭanti na āvaritaṃ vivaṭaṃ ugghāṭitaṃ.",
  "atk-s0202a0:311_0": "71. Assosi kho dīghatapassīti so kira tassa gatakālato paṭṭhāya – “paṇḍito gahapati,",
  "atk-s0202a0:311_1": "samaṇo ca gotamo dassanasampanno niyyānikakatho, dassanepi tassa pasīdissati, dhammakathāyapi",
  "atk-s0202a0:311_2": "pasīdissati, pasīditvā saraṇaṃ gamissati, gato nu kho saraṇaṃ gahapati na tāva gato”ti",
  "atk-s0202a0:311_3": "ohitasotova hutvā vicarati. Tasmā paṭhamaṃyeva assosi.",
  "atk-s0202a0:312": "72. Tena hi sammāti balavasokena abhibhūto “ettheva tiṭṭhā”ti vacanaṃ sutvāpi atthaṃ asallakkhento dovārikena saddhiṃ sallapatiyeva.",
  "atk-s0202a0:313_0": "Majjhimāya dvārasālāyānti yassa gharassa satta dvārakoṭṭhakā, tassa sabbaabbhantarato",
  "atk-s0202a0:313_1": "vā sabbabāhirato vā paṭṭhāya catutthadvārakoṭṭhako, yassa pañca, tassa tatiyo, yassa",
  "atk-s0202a0:313_2": "tayo, tassa dutiyo dvārakoṭṭhako majjhimadvārasālā nāma. Ekadvārakoṭṭhakassa pana",
  "atk-s0202a0:313_3": "gharassa majjhaṭṭhāne maṅgalatthambhaṃ nissāya majjhimadvārasālā. Tassa pana gehassa",
  "atk-s0202a0:313_4": "satta dvārakoṭṭhakā, pañcātipi vuttaṃ.",
  "atk-s0202a0:314_0": "73. Aggantiādīni sabbāni aññamaññavevacanāni. Yaṃ sudanti ettha yanti yaṃ nāṭaputtaṃ.",
  "atk-s0202a0:314_1": "Sudanti nipātamattaṃ. Pariggahetvāti teneva uttarāsaṅgena udare parikkhipanto gahetvā.",
  "atk-s0202a0:314_2": "Nisīdāpetīti saṇikaṃ ācariya, saṇikaṃ ācariyāti mahantaṃ telaghaṭaṃ ṭhapento viya",
  "atk-s0202a0:314_3": "nisīdāpeti. Dattosīti kiṃ jaḷosi jātoti attho. Paṭimukkoti sīse parikkhipitvā gahito.",
  "atk-s0202a0:314_4": "Aṇḍahārakotiādiṃ duṭṭhullavacanampi samānaṃ upaṭṭhākassa aññathābhāvena uppannabalavasokatāya",
  "atk-s0202a0:314_5": "idaṃ nāma bhaṇāmīti asallakkhetvāva bhaṇati.",
  "atk-s0202a0:315_0": "74. Bhaddikā, bhante, āvaṭṭanīti nigaṇṭho māyameva sandhāya vadati, upāsako attanā",
  "atk-s0202a0:315_1": "paṭividdhaṃ sotāpattimaggaṃ. Tena hīti nipātamattametaṃ, bhante, upamaṃ te karissāmicceva",
  "atk-s0202a0:315_2": "attho. Kāraṇavacanaṃ vā, yena kāraṇena tumhākaṃ sāsanaṃ aniyyānikaṃ, mama satthu",
  "atk-s0202a0:315_3": "niyyānikaṃ, tena kāraṇena upamaṃ te karissāmīti vuttaṃ hoti.",
  "atk-s0202a0:316_0": "75. Upavijaññāti vijāyanakālaṃ upagatā. Makkaṭacchāpakanti makkaṭapotakaṃ. Kiṇitvā",
  "atk-s0202a0:316_1": "ānehīti mūlaṃ datvāva āhara. Āpaṇesu hi saviññāṇakampi aviññāṇakampi makkaṭādikīḷanabhaṇḍakaṃ",
  "atk-s0202a0:316_2": "vikkiṇanti. Taṃ sandhāyetaṃ āha. Rajitanti bahalabahalaṃ pītāvalepanaraṅgajātaṃ gahetvā",
  "atk-s0202a0:316_3": "rajitvā dinnaṃ imaṃ icchāmīti attho. Ākoṭitapaccākoṭitanti ākoṭitañceva parivattetvā",
  "atk-s0202a0:316_4": "punappunaṃ ākoṭitañca. Ubhatobhāgavimaṭṭhanti maṇipāsāṇena ubhosu passesu suṭṭhu",
  "atk-s0202a0:316_5": "vimaṭṭhaṃ ghaṭṭetvā uppāditacchaviṃ.",
  "atk-s0202a0:317_0": "Raṅgakkhamo hi khoti saviññāṇakampi aviññāṇakampi raṅgaṃ pivati. Tasmā evamāha. No",
  "atk-s0202a0:317_1": "ākoṭṭanakkhamoti saviññāṇakassa tāva ākoṭṭanaphalake ṭhapetvā kucchiyaṃ ākoṭitassa",
  "atk-s0202a0:317_2": "kucchi bhijjati, karīsaṃ nikkhamati. Sesī ākoṭitassa sīsaṃ bhijjati, mattaluṅgaṃ",
  "atk-s0202a0:317_3": "nikkhamati. Aviññāṇako khaṇḍakhaṇḍitaṃ gacchati. Tasmā evamāha. No vimajjanakkhamoti",
  "atk-s0202a0:317_4": "saviññāṇako maṇipāsāṇena vimaddiyamāno nillomataṃ nicchavitañca āpajjati, aviññāṇakopi",
  "atk-s0202a0:317_5": "vacuṇṇakabhāvaṃ āpajjati. Tasmā evamāha. Raṅgakkhamo hi kho bālānanti bālānaṃ mandabuddhīnaṃ",
  "atk-s0202a0:317_6": "raṅgakkhamo, rāgamattaṃ janeti, piyo hoti. Paṇḍitānaṃ pana nigaṇṭhavādo vā añño vā",
  "atk-s0202a0:317_7": "bhāratarāmasītāharaṇādi niratthakakathāmaggo appiyova hoti. No anuyogakkhamo, no",
  "atk-s0202a0:317_8": "vimajjanakkhamoti anuyogaṃ vā vīmaṃsaṃ vā na khamati, thuse koṭṭetvā taṇḍulapariyesanaṃ",
  "atk-s0202a0:317_9": "viya kadaliyaṃ sāragavesanaṃ viya ca rittako tucchakova hoti. Raṅgakkhamo ceva paṇḍitānanti",
  "atk-s0202a0:317_10": "catusaccakathā hi paṇḍitānaṃ piyā hoti, vassasatampi suṇanto tittiṃ na gacchati.",
  "atk-s0202a0:317_11": "Tasmā evamāha. Buddhavacanaṃ pana yathā yathāpi ogāhissati mahāsamuddo viya gambhīrameva",
  "atk-s0202a0:317_12": "hotīti “anuyogakkhamo ca vimajjanakkhamo cā”ti āha. Suṇohi yassāhaṃ sāvakoti tassa",
  "atk-s0202a0:317_13": "guṇe suṇāhīti bhagavato vaṇṇe vattuṃ āraddho.",
  "atk-s0202a0:318_0": "76. Dhīrassāti dhīraṃ vuccati paṇḍiccaṃ, yā paññā pajānanā…pe… sammādiṭṭhi, tena",
  "atk-s0202a0:318_1": "samannāgatassa dhātuāyatanapaṭiccasamuppādaṭṭhānāṭṭhānakusalassa paṇḍitassāhaṃ sāvako,",
  "atk-s0202a0:318_2": "so mayhaṃ satthāti evaṃ sabbapadesu sambandho veditabbo. Pabhinnakhīlassāti bhinnapañcacetokhilassa.",
  "atk-s0202a0:318_3": "Sabbaputhujjane vijiniṃsu vijinanti vijinissanti vāti vijayā. Ke te, maccumārakilesamāradevaputtamārāti?",
  "atk-s0202a0:318_4": "Te vijitā vijayā etenāti vijitavijayo. Bhagavā, tassa vijitavijayassa. Anīghassāti",
  "atk-s0202a0:318_5": "kilesadukkhenapi vipākadukkhenapi niddukkhassa. Susamacittassāti devadattadhanapālakaaṅgulimālarāhulatherādīsupi",
  "atk-s0202a0:318_6": "devamanussesu suṭṭhu samacittassa. Vuddhasīlassāti vaḍḍhitācārassa. Sādhupaññassāti",
  "atk-s0202a0:318_7": "sundarapaññassa. Vesamantarassāti rāgādivisamaṃ taritvā vitaritvā ṭhitassa. Vimalassāti",
  "atk-s0202a0:318_8": "vigatarāgādimalassa.",
  "atk-s0202a0:319_0": "Tusitassāti tuṭṭhacittassa. Vantalokāmisassāti vantakāmaguṇassa. Muditassāti muditāvihāravasena",
  "atk-s0202a0:319_1": "muditassa, punaruttameva vā etaṃ. Pasādavasena hi ekampi guṇaṃ punappunaṃ vadatiyeva.",
  "atk-s0202a0:319_2": "Katasamaṇassāti katasāmaññassa, samaṇadhammassa matthakaṃ pattassāti attho. Manujassāti",
  "atk-s0202a0:319_3": "lokavohāravasena ekassa sattassa. Narassāti punaruttaṃ. Aññathā vuccamāne ekekagāthāya",
  "atk-s0202a0:319_4": "dasa guṇā nappahonti.",
  "atk-s0202a0:320_0": "Venayikassāti sattānaṃ vināyakassa. Ruciradhammassāti sucidhammassa. Pabhāsakassāti",
  "atk-s0202a0:320_1": "obhāsakassa. Vīrassāti vīriyasampannassa. Nisabhassāti usabhavasabhanisabhesu sabbattha",
  "atk-s0202a0:320_2": "appaṭisamaṭṭhena nisabhassa. Gambhīrassāti gambhīraguṇassa, guṇehi vā gambhīrassa.",
  "atk-s0202a0:320_3": "Monapattassāti ñāṇapattassa. Vedassāti vedo vuccati ñāṇaṃ, tena samannāgatassa. Dhammaṭṭhassāti",
  "atk-s0202a0:320_4": "dhamme ṭhitassa. Saṃvutattassāti pihitattassa.",
  "atk-s0202a0:321_0": "Nāgassāti catūhi kāraṇehi nāgassa. Pantasenassāti pantasenāsanassa. Paṭimantakassāti",
  "atk-s0202a0:321_1": "paṭimantanapaññāya samannāgatassa. Monassāti monaṃ vuccati ñāṇaṃ, tena samannāgatassa,",
  "atk-s0202a0:321_2": "dhutakilesassa vā. Dantassāti nibbisevanassa.",
  "atk-s0202a0:322_0": "Isisattamassāti vipassiādayo cha isayo upādāya sattamassa. Brahmapattassāti seṭṭhapattassa.",
  "atk-s0202a0:322_1": "Nhātakassāti nhātakilesassa. Padakassāti akkharādīni samodhānetvā gāthāpadakaraṇakusalassa.",
  "atk-s0202a0:322_2": "Viditavedassāti viditañāṇassa. Purindadassāti sabbapaṭhamaṃ dhammadānadāyakassa.",
  "atk-s0202a0:322_3": "Sakkassāti samatthassa. Pattipattassāti ye pattabbā guṇā, te pattassa. Veyyākaraṇassāti",
  "atk-s0202a0:322_4": "vitthāretvā atthadīpakassa. Bhagavatā hi abyākataṃ nāma tanti padaṃ natthi sabbesaṃyeva attho kathito.",
  "atk-s0202a0:323": "Vipassissāti vipassanakassa. Anabhinatassāti anatassa. No apanatassāti aduṭṭhassa.",
  "atk-s0202a0:324": "Ananugatantarassāti kilese ananugatacittassa. Asitassāti abaddhassa.",
  "atk-s0202a0:325": "Bhūripaññassāti bhūri vuccati pathavī, tāya pathavīsamāya paññāya vipulāya mahantāya vitthatāya samannāgatassāti attho. Mahāpaññassāti mahāpaññāya samannāgatassa.",
  "atk-s0202a0:326_0": "Anupalittassāti taṇhādiṭṭhikilesehi alittassa. Āhuneyyassāti āhutiṃ paṭiggahetuṃ",
  "atk-s0202a0:326_1": "yuttassa. Yakkhassāti ānubhāvadassanaṭṭhena ādissamānakaṭṭhena vā bhagavā yakkho",
  "atk-s0202a0:326_2": "nāma. Tenāha “yakkhassā”ti. Mahatoti mahantassa. Tassa sāvakohamasmīti tassa evaṃvividhaguṇassa",
  "atk-s0202a0:326_3": "satthussa ahaṃ sāvakoti. Upāsakassa sobhāpattimaggeneva paṭisambhidā āgatā. Iti paṭisambhidāvisaye",
  "atk-s0202a0:326_4": "ṭhatvā padasatena dasabalassa kilesappahānavaṇṇaṃ kathento “kassa taṃ gahapati sāvakaṃ",
  "atk-s0202a0:326_5": "dhāremā”ti pañhassa atthaṃ vissajjesi.",
  "atk-s0202a0:327_0": "77. Kadā saññūḷhāti kadā sampiṇḍitā. Evaṃ kirassa ahosi – “ayaṃ idāneva samaṇassa",
  "atk-s0202a0:327_1": "gotamassa santikaṃ gantvā āgato, kadānena ete vaṇṇā sampiṇḍitā”ti. Tasmā evamāha.",
  "atk-s0202a0:327_2": "Vicittaṃ mālaṃ gantheyyāti sayampi dakkhatāya pupphānampi nānāvaṇṇatāya ekatovaṇṭikādibhedaṃ",
  "atk-s0202a0:327_3": "vicitramālaṃ gantheyya. Evameva kho, bhanteti ettha nānāpupphānaṃ mahāpuppharāsi",
  "atk-s0202a0:327_4": "viya nānāvidhānaṃ vaṇṇānaṃ bhagavato sinerumatto vaṇṇarāsi daṭṭhabbo. Chekamālākāro",
  "atk-s0202a0:327_5": "viya upāli gahapati. Mālākārassa vicitramālāganthanaṃ viya gahapatino tathāgatassa",
  "atk-s0202a0:327_6": "vicitravaṇṇaganthanaṃ.",
  "atk-s0202a0:328_0": "Uṇhaṃ lohitaṃ mukhato uggañchīti tassa hi bhagavato sakkāraṃ asahamānassa etadahosi",
  "atk-s0202a0:328_1": "– “anatthiko dāni ayaṃ gahapati amhehi, sve paṭṭhāya paṇṇāsa saṭṭhi jane gahetvā",
  "atk-s0202a0:328_2": "etassa gharaṃ pavisitvā bhuñjituṃ na labhissāmi, bhinnā me bhattakumbhī”ti. Athassa",
  "atk-s0202a0:328_3": "upaṭṭhākavipariṇāmena balavasoko uppajji. Ime hi sattā attano attanova cintayanti.",
  "atk-s0202a0:328_4": "Tassa tasmiṃ soke uppanne abbhantaraṃ uṇhaṃ ahosi, lohitaṃ vilīyittha, taṃ mahāvātena",
  "atk-s0202a0:328_5": "samuddharitaṃ kuṭe pakkhittarajanaṃ viya pattamattaṃ mukhato uggañchi. Nidhānagatalohitaṃ",
  "atk-s0202a0:328_6": "vamitvā pana appakā sattā jīvituṃ sakkonti. Nigaṇṭho tattheva jāṇunā patito, atha",
  "atk-s0202a0:328_7": "naṃ pāṭaṅkiyā bahinagaraṃ nīharitvā mañcakasivikāya gahetvā pāvaṃ agamaṃsu, so na",
  "atk-s0202a0:328_8": "cirasseva pāvāyaṃ kālamakāsi. Imasmiṃ pana sutte ugghāṭitaññūpuggalassa vasena dhammadesanā pariniṭṭhitāti.",
  "atk-s0202a0:329": "Papañcasūdaniyā majjhimanikāyaṭṭhakathāya",
  "atk-s0202a0:330": "Upālisuttavaṇṇanā niṭṭhitā.",
  "atk-s0202a0:331": "7. Kukkuravatikasuttavaṇṇanā",
  "atk-s0202a0:332_0": "78. Evaṃ me sutanti kukkuravatikasuttaṃ. Tattha koliyesūti evaṃnāmake janapade. So",
  "atk-s0202a0:332_1": "hi ekopi kolanagare patiṭṭhitānaṃ koliyānaṃ rājakumārānaṃ nivāsaṭṭhānattā evaṃ vuccati.",
  "atk-s0202a0:332_2": "Tasmiṃ koliyesu janapade. Haliddavasananti tassa kira nigamassa māpitakāle pītakavatthanivatthā",
  "atk-s0202a0:332_3": "manussā nakkhattaṃ kīḷiṃsu. Te nakkhattakīḷāvasāne nigamassa nāmaṃ āropentā haliddavasananti",
  "atk-s0202a0:332_4": "nāmaṃ akaṃsu. Taṃ gocaragāmaṃ katvā viharatīti attho. Vihāro panettha kiñcāpi na",
  "atk-s0202a0:332_5": "niyāmito, tathāpi buddhānaṃ anucchavike senāsaneyeva vihāsīti veditabbo. Govatikoti",
  "atk-s0202a0:332_6": "samādinnagovato, sīse siṅgāni ṭhapetvā naṅguṭṭhaṃ bandhitvā gāvīhi saddhiṃ tiṇāni",
  "atk-s0202a0:332_7": "khādanto viya carati. Aceloti naggo niccelo. Seniyoti tassa nāmaṃ.",
  "atk-s0202a0:333_0": "Kukkuravatikoti samādinnakukkuravato, sabbaṃ sunakhakiriyaṃ karoti. Ubhopete sahapaṃsukīḷikā",
  "atk-s0202a0:333_1": "sahāyakā. Kukkurova palikujjitvāti sunakho nāma sāmikassa santike nisīdanto dvīhi",
  "atk-s0202a0:333_2": "pādehi bhūmiyaṃ vilekhitvā kukkurakūjitaṃ kūjanto nisīdati, ayampi “kukkurakiriyaṃ",
  "atk-s0202a0:333_3": "karissāmī”ti bhagavatā saddhiṃ sammoditvā dvīhi hatthehi bhūmiyaṃ vilekhitvā sīsaṃ",
  "atk-s0202a0:333_4": "vidhunanto ‘bhū bhū’ti katvā hatthapāde samiñjitvā sunakho viya nisīdi. Chamānikkhittanti",
  "atk-s0202a0:333_5": "bhūmiyaṃ ṭhapitaṃ. Samattaṃ samādinnanti paripuṇṇaṃ katvā gahitaṃ. Kā gatīti kā nipphatti.",
  "atk-s0202a0:333_6": "Ko abhisamparāyoti abhisamparāyamhi kattha nibbatti. Alanti tassa appiyaṃ bhavissatīti",
  "atk-s0202a0:333_7": "yāvatatiyaṃ paṭibāhati. Kukkuravatanti kukkuravatasamādānaṃ.",
  "atk-s0202a0:334_0": "79. Bhāvetīti vaḍḍheti. Paripuṇṇanti anūnaṃ. Abbokiṇṇanti nirantaraṃ. Kukkurasīlanti",
  "atk-s0202a0:334_1": "kukkurācāraṃ. Kukkuracittanti “ajja paṭṭhāya kukkurehi kātabbaṃ karissāmī”ti evaṃ",
  "atk-s0202a0:334_2": "uppannacittaṃ. Kukkurākappanti kukkurānaṃ gamanākāro atthi, tiṭṭhanākāro atthi, nisīdanākāro",
  "atk-s0202a0:334_3": "atthi, sayanākāro atthi, uccārapassāvakaraṇākāro atthi, aññe kukkure disvā dante",
  "atk-s0202a0:334_4": "vivaritvā gamanākāro atthi, ayaṃ kukkurākappo nāma, taṃ bhāvetīti attho. Imināhaṃ",
  "atk-s0202a0:334_5": "sīlenātiādīsu ahaṃ iminā ācārena vā vatasamādānena vā dukkaratapacaraṇena vā methunaviratibrahmacariyena",
  "atk-s0202a0:334_6": "vāti attho. Devoti sakkasuyāmādīsu aññataro. Devaññataroti tesaṃ dutiyatatiyaṭṭhānādīsu",
  "atk-s0202a0:334_7": "aññataradevo. Micchādiṭṭhīti adevalokagāmimaggameva devalokagāmimaggoti gahetvā uppannatāya",
  "atk-s0202a0:334_8": "sā assa micchādiṭṭhi nāma hoti. Aññataraṃ gatiṃ vadāmīti tassa hi nirayato vā tiracchānayonito",
  "atk-s0202a0:334_9": "vā aññā gati natthi, tasmā evamāha. Sampajjamānanti diṭṭhiyā asammissaṃ hutvā nipajjamānaṃ.",
  "atk-s0202a0:335_0": "Nāhaṃ, bhante, etaṃ rodāmi, yaṃ maṃ bhagavā evamāhāti yaṃ maṃ, bhante, bhagavā evamāha,",
  "atk-s0202a0:335_1": "ahametaṃ bhagavato byākaraṇaṃ na rodāmi na paridevāmi, na anutthunāmīti attho. Evaṃ",
  "atk-s0202a0:335_2": "sakammakavasenettha attho veditabbo, na assumuñcanamattena.",
  "atk-s0202a0:336": "“Mataṃ vā amma rodanti, yo vā jīvaṃ na dissati;",
  "atk-s0202a0:337": "Jīvantaṃ amma passantī, kasmā maṃ amma rodasī”ti. –",
  "atk-s0202a0:338_0": "Ayañcettha payogo. Apica me idaṃ, bhanteti apica kho me idaṃ, bhante, kukkuravataṃ",
  "atk-s0202a0:338_1": "dīgharattaṃ samādinnaṃ, tasmiṃ sampajjantepi vuddhi natthi, vipajjantepi. Iti “ettakaṃ",
  "atk-s0202a0:338_2": "kālaṃ mayā katakammaṃ moghaṃ jāta”nti attano vipattiṃ paccavekkhamāno rodāmi, bhanteti.",
  "atk-s0202a0:339_0": "80. Govatantiādīni kukkuravatādīsu vuttanayeneva veditabbāni. Gavākappanti goākappaṃ.",
  "atk-s0202a0:339_1": "Sesaṃ kukkurākappe vuttasadisameva. Yathā pana tattha aññe kukkure disvā dante vivaritvā",
  "atk-s0202a0:339_2": "gamanākāro, evamidha aññe gāvo disvā kaṇṇe ukkhipitvā gamanākāro veditabbo. Sesaṃ tādisameva.",
  "atk-s0202a0:340_0": "81. Cattārimāni puṇṇa kammānīti kasmā imaṃ desanaṃ ārabhi? Ayañhi desanā ekaccakammakiriyavasena",
  "atk-s0202a0:340_1": "āgatā, imasmiñca kammacatukke kathite imesaṃ kiriyā pākaṭā bhavissatīti imaṃ desanaṃ",
  "atk-s0202a0:340_2": "ārabhi. Apica imaṃ kammacatukkameva desiyamānaṃ ime sañjānissanti, tato eko saraṇaṃ",
  "atk-s0202a0:340_3": "gamissati, eko pabbajitvā arahattaṃ pāpuṇissatīti ayameva etesaṃ sappāyāti ñatvāpi",
  "atk-s0202a0:340_4": "imaṃ desanaṃ ārabhi.",
  "atk-s0202a0:341_0": "Tattha kaṇhanti kāḷakaṃ dasaakusalakammapathakammaṃ. Kaṇhavipākanti apāye nibbattanato",
  "atk-s0202a0:341_1": "kāḷakavipākaṃ. Sukkanti paṇḍaraṃ dasakusalakammapathakammaṃ. Sukkavipākanti sagge",
  "atk-s0202a0:341_2": "nibbattanato paṇḍaravipākaṃ. Kaṇhasukkanti vomissakakammaṃ. Kaṇhasukkavipākanti sukhadukkhavipākaṃ.",
  "atk-s0202a0:341_3": "Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno",
  "atk-s0202a0:341_4": "kusalena pavatte sukhaṃ vediyati. Kusalena rājakulepi nibbatto akusalena pavatte",
  "atk-s0202a0:341_5": "dukkhaṃ vediyati. Akaṇhaṃ asukkanti kammakkhayakaraṃ catumaggacetanākammaṃ adhippetaṃ.",
  "atk-s0202a0:341_6": "Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkavipākaṃ",
  "atk-s0202a0:341_7": "dadeyya. Ubhayavipākassa pana adānato akaṇhāsukkavipākattā “akaṇhaṃ asukka”nti vuttaṃ.",
  "atk-s0202a0:341_8": "Ayaṃ tāva uddese attho.",
  "atk-s0202a0:342_0": "Niddese pana sabyābajjhanti sadukkhaṃ. Kāyasaṅkhārādīsu kāyadvāre gahaṇādivasena",
  "atk-s0202a0:342_1": "copanappattā dvādasa akusalacetanā sabyābajjhakāyasaṅkhāro nāma. Vacīdvāre hanusañcopanavasena",
  "atk-s0202a0:342_2": "vacībhedapavattikā tāyeva dvādasa vacīsaṅkhāro nāma. Ubhayacopanaṃ appattā raho cintayantassa",
  "atk-s0202a0:342_3": "manodvāre pavattā manosaṅkhāro nāma. Iti tīsupi dvāresu kāyaduccaritādibhedā akusalacetanāva",
  "atk-s0202a0:342_4": "saṅkhārāti veditabbā. Imasmiñhi sutte cetanā dhuraṃ, upālisutte kammaṃ. Abhisaṅkharitvāti",
  "atk-s0202a0:342_5": "saṅkaḍḍhitvā, piṇḍaṃ katvāti attho. Sabyābajjhaṃ lokanti sadukkhaṃ lokaṃ upapajjanti.",
  "atk-s0202a0:342_6": "Sabyābajjhā phassā phusantīti sadukkhā vipākaphassā phusanti. Ekantadukkhanti nirantaradukkhaṃ.",
  "atk-s0202a0:342_7": "Bhūtāti hetvatthe nissakkavacanaṃ, bhūtakammato bhūtassa sattassa uppatti hoti. Idaṃ",
  "atk-s0202a0:342_8": "vuttaṃ hoti – yathābhūtaṃ kammaṃ sattā karonti, tathābhūtena kammena kammasabhāgavasena",
  "atk-s0202a0:342_9": "tesaṃ upapatti hoti. Tenevāha “yaṃ karoti tena upapajjatī”ti. Ettha ca tenāti kammena",
  "atk-s0202a0:342_10": "viya vuttā, upapatti ca nāma vipākena hoti. Yasmā pana vipākassa kammaṃ hetu, tasmā",
  "atk-s0202a0:342_11": "tena mūlahetubhūtena kammena nibbattatīti ayamettha attho. Phassā phusantīti yena",
  "atk-s0202a0:342_12": "kammavipākena nibbatto, taṃkammavipākaphassā phusanti. Kammadāyādāti kammadāyajjā",
  "atk-s0202a0:342_13": "kammameva nesaṃ dāyajjaṃ santakanti vadāmi.",
  "atk-s0202a0:343_0": "Abyābajjhanti niddukkhaṃ. Imasmiṃ vāre kāyadvāre pavattā aṭṭha kāmāvacarakusalacetanā",
  "atk-s0202a0:343_1": "kāyasaṅkhāro nāma. Tāyeva vacīdvāre pavattā vacīsaṅkhāro nāma. Manodvāre pavattā",
  "atk-s0202a0:343_2": "tāyeva aṭṭha, tisso ca heṭṭhimajhānacetanā abyābajjhamanosaṅkhāro nāma. Jhānacetanā",
  "atk-s0202a0:343_3": "tāva hotu, kāmāvacarā kinti abyābajjhamanosaṅkhāro nāma jātāti. Kasiṇasajjanakāle",
  "atk-s0202a0:343_4": "ca kasiṇāsevanakāle ca labbhanti. Kāmāvacaracetanā paṭhamajjhānacetanāya ghaṭitā,",
  "atk-s0202a0:343_5": "catutthajjhānacetanā tatiyajjhānacetanāya ghaṭitā. Iti tīsupi dvāresu kāyasucaritādibhedā",
  "atk-s0202a0:343_6": "kusalacetanāva saṅkhārāti veditabbo. Tatiyavāro ubhayamissakavasena veditabbā.",
  "atk-s0202a0:344_0": "Seyyathāpi manussātiādīsu manussānaṃ tāva kālena sukhaṃ kālena dukkhaṃ pākaṭameva,",
  "atk-s0202a0:344_1": "devesu pana bhummadevatānaṃ, vinipātikesu vemānikapetānaṃ kālena sukhaṃ kālena dukkhaṃ",
  "atk-s0202a0:344_2": "hotīti veditabbaṃ. Hatthiādīsu tiracchānesupi labbhatiyeva.",
  "atk-s0202a0:345_0": "Tatrāti tesu tīsu kammesu. Tassa pahānāya yā cetanāti tassa pahānatthāya maggacetanā.",
  "atk-s0202a0:345_1": "Kammaṃ patvāva maggacetanāya añño paṇḍarataro dhammo nāma natthi. Idaṃ pana kammacatukkaṃ",
  "atk-s0202a0:345_2": "patvā dvādasa akusalacetanā kaṇhā nāma, tebhūmakakusalacetanā sukkā nāma, maggacetanā",
  "atk-s0202a0:345_3": "akaṇhā asukkāti āgatā.",
  "atk-s0202a0:346_0": "82. “Labheyyāhaṃ, bhante”ti idaṃ so “ciraṃ vata me aniyyānikapakkhe yojetvā attā",
  "atk-s0202a0:346_1": "kilamito, ‘sukkhanadītīre nhāyissāmī’ti samparivattentena viya thuse koṭṭentena viya",
  "atk-s0202a0:346_2": "ca na koci attho nipphādito, handāhaṃ attānaṃ yoge yojemī”ti cintetvā āha. Atha bhagavā",
  "atk-s0202a0:346_3": "yonena khandhake titthiyaparivāso paññatto, yaṃ aññatitthiyapubbo sāmaṇerabhūmiyaṃ",
  "atk-s0202a0:346_4": "ṭhito – “ahaṃ, bhante, itthannāmo aññatitthiyapubbo imasmiṃ dhammavinaye ākaṅkhāmi",
  "atk-s0202a0:346_5": "upasampadaṃ, svāhaṃ, bhante, saṅghaṃ cattāro māse parivāsaṃ yācāmī”tiādinā nayena",
  "atk-s0202a0:346_6": "samādiyitvā parivasati, taṃ sandhāya “yo kho, seniya, aññatitthiyapubbo”tiādimāha.",
  "atk-s0202a0:347_0": "Tattha pabbajjanti vacanasiliṭṭhatāvaseneva vuttaṃ. Aparivasitvāyeva hi pabbajjaṃ",
  "atk-s0202a0:347_1": "labhati. Upasampadatthikena pana nātikālena gāmappavesanādīni aṭṭha vattāni pūrentena",
  "atk-s0202a0:347_2": "parivasitabbaṃ. Āraddhacittāti aṭṭhavattapūraṇena tuṭṭhacittā. Ayamettha saṅkhepo.",
  "atk-s0202a0:347_3": "Vitthārato panesa titthiyaparivāso samantapāsādikāya vinayaṭṭhakathāya pabbajjakhandhakavaṇṇanāyaṃ",
  "atk-s0202a0:347_4": "vuttanayeneva veditabbo. Apica metthāti apica me ettha. Puggalavemattatā viditāti",
  "atk-s0202a0:347_5": "puggalanānattaṃ viditaṃ. Ayaṃ puggalo parivāsāraho, ayaṃ na parivāsārahoti idaṃ mayhaṃ pākaṭanti dasseti.",
  "atk-s0202a0:348_0": "Tato seniyo cintesi – “aho acchariyaṃ buddhasāsanaṃ, yattha evaṃ ghaṃsitvā koṭṭetvā",
  "atk-s0202a0:348_1": "yuttameva gaṇhanti, ayuttaṃ chaḍḍentī”ti. Tato suṭṭhutaraṃ pabbajjāya sañjātussāho",
  "atk-s0202a0:348_2": "sace, bhantetiādimāha. Atha bhagavā tassa tibbacchandataṃ viditvā na seniyo parivāsaṃ",
  "atk-s0202a0:348_3": "arahatīti aññataraṃ bhikkhuṃ āmantesi – “gaccha tvaṃ, bhikkhu, seniyaṃ nhāpetvā pabbājetvā",
  "atk-s0202a0:348_4": "ānehī”ti. So tathā katvā taṃ pabbājetvā bhagavato santikaṃ ānayi. Bhagavā gaṇe nisīditvā",
  "atk-s0202a0:348_5": "upasampādesi. Tena vuttaṃ – “alattha kho acelo seniyo bhagavato santike pabbajjaṃ",
  "atk-s0202a0:348_6": "alattha upasampada”nti.",
  "atk-s0202a0:349_0": "Acirūpasampannoti upasampanno hutvā nacirameva. Vūpakaṭṭhoti vatthukāmakilesakāmehi",
  "atk-s0202a0:349_1": "kāyena ca cittena ca vūpakaṭṭho. Appamattoti kammaṭṭhāne satiṃ avijahanto. Ātāpīti",
  "atk-s0202a0:349_2": "kāyikacetasikasaṅkhātena vīriyātāpena ātāpī. Pahitattoti kāye ca jīvite ca anapekkhatāya",
  "atk-s0202a0:349_3": "pesitatto vissaṭṭhaattabhāvo. Yassatthāyāti yassa atthāya. Kulaputtāti ācārakulaputtā.",
  "atk-s0202a0:349_4": "Sammadevāti hetunāva kāraṇeneva. Tadanuttaranti taṃ anuttaraṃ. Brahmacariyapariyosānanti",
  "atk-s0202a0:349_5": "maggabrahmacariyapariyosānabhūtaṃ arahattaphalaṃ. Tassa hi atthāya kulaputtā pabbajanti.",
  "atk-s0202a0:349_6": "Diṭṭheva dhammeti imasmiṃyeva attabhāve. Sayaṃ abhiññā sacchikatvāti attanāyeva paññāya",
  "atk-s0202a0:349_7": "paccakkhaṃ katvā, aparappaccayaṃ ñatvāti attho. Upasampajja vihāsīti pāpuṇitvā sampādetvā",
  "atk-s0202a0:349_8": "vihāsi. Evaṃ viharantova khīṇā jāti…pe… abbhaññāsi.",
  "atk-s0202a0:350_0": "Evamassa paccavekkhaṇabhūmiṃ dassetvā arahattanikūṭeneva desanaṃ niṭṭhāpetuṃ “aññataro",
  "atk-s0202a0:350_1": "kho panāyasmā seniyo arahataṃ ahosī”ti vuttaṃ. Tattha aññataroti eko. Arahatanti",
  "atk-s0202a0:350_2": "arahantānaṃ, bhagavato sāvakānaṃ arahantānaṃ abbhantaro ahosīti ayamevattha adhippāyo.",
  "atk-s0202a0:350_3": "Sesaṃ sabbattha uttānamevāti.",
  "atk-s0202a0:351": "Papañcasūdaniyā majjhimanikāyaṭṭhakathāya",
  "atk-s0202a0:352": "Kukkuravatikasuttavaṇṇanā niṭṭhitā.",
  "atk-s0202a0:353": "8. Abhayarājakumārasuttavaṇṇanā",
  "atk-s0202a0:354_0": "83. Evaṃ me sutanti abhayasuttaṃ. Tattha abhayoti tassa nāmaṃ. Rājakumāroti bimbisārassa",
  "atk-s0202a0:354_1": "orasaputto. Vādaṃ āropehīti dosaṃ āropehi. Nerayikoti niraye nibbattako. Kappaṭṭhoti",
  "atk-s0202a0:354_2": "kappaṭṭhitiko. Atekicchoti buddhasahassenāpi tikicchituṃ na sakkā. Uggilitunti dve",
  "atk-s0202a0:354_3": "ante mocetvā kathetuṃ asakkonto uggilituṃ bahi nīharituṃ na sakkhiti. Ogilitunti",
  "atk-s0202a0:354_4": "pucchāya dosaṃ datvā hāretuṃ asakkonto ogilituṃ anto pavesetuṃ na sakkhiti.",
  "atk-s0202a0:355_0": "Evaṃ, bhanteti nigaṇṭho kira cintesi – “samaṇo gotamo mayhaṃ sāvake bhinditvā gaṇhāti,",
  "atk-s0202a0:355_1": "handāhaṃ ekaṃ pañhaṃ abhisaṅkharomi, yaṃ puṭṭho samaṇo gotamo ukkuṭiko hutvā nisinno",
  "atk-s0202a0:355_2": "uṭṭhātuṃ na sakkhissatī”ti. So abhayassa gehā nīhaṭabhatto siniddhabhojanaṃ bhuñjanto",
  "atk-s0202a0:355_3": "bahū pañhe abhisaṅkharitvā – “ettha samaṇo gotamo imaṃ nāma dosaṃ dassessati, ettha",
  "atk-s0202a0:355_4": "imaṃ nāmā”ti sabbe pahāya cātumāsamatthake imaṃ pañhaṃ addasa. Athassa etadahosi",
  "atk-s0202a0:355_5": "– “imassa pañhassa pucchāya vā vissajjane vā na sakkā doso dātuṃ, ovaṭṭikasāro ayaṃ,",
  "atk-s0202a0:355_6": "ko nu kho imaṃ gahetvā samaṇassa gotamassa vādaṃ āropessatī”ti. Tato “abhayo rājakumāro",
  "atk-s0202a0:355_7": "paṇḍito, so sakkhissatīti taṃ uggaṇhāpemī”ti niṭṭhaṃ gantvā uggaṇhāpesi. So vādajjhāsayatāya",
  "atk-s0202a0:355_8": "tassa vacanaṃ sampaṭicchanto “evaṃ, bhante,”ti āha.",
  "atk-s0202a0:356_0": "84. Akālo kho ajjāti ayaṃ pañho catūhi māsehi abhisaṅkhato, tattha idaṃ gahetvā idaṃ",
  "atk-s0202a0:356_1": "vissajjiyamāne divasabhāgo nappahossatīti maññanto evaṃ cintesi. So dānīti sve dāni.",
  "atk-s0202a0:356_2": "Attacatutthoti kasmā bahūhi saddhiṃ na nimantesi? Evaṃ kirassa ahosi – “bahūsu nisinnesu",
  "atk-s0202a0:356_3": "thokaṃ datvā vadantassa aññaṃ suttaṃ aññaṃ kāraṇaṃ aññaṃ tathārūpaṃ vatthuṃ āharitvā",
  "atk-s0202a0:356_4": "dassessati, evaṃ sante kalaho vā kolāhalameva vā bhavissati. Athāpi ekakaṃyeva nimantessāmi,",
  "atk-s0202a0:356_5": "evampi me garahā uppajjissati ‘yāvamaccharī vāyaṃ abhayo, bhagavantaṃ divase divase",
  "atk-s0202a0:356_6": "bhikkhūnaṃ satenapi sahassenapi saddhiṃ carantaṃ disvāpi ekakaṃyeva nimantesī”’ti.",
  "atk-s0202a0:356_7": "“Evaṃ pana doso na bhavissatī”ti aparehi tīhi saddhiṃ attacatutthaṃ nimantesi.",
  "atk-s0202a0:357_0": "85. Na khvettha, rājakumāra, ekaṃsenāti na kho, rājakumāra, ettha pañhe ekaṃsena",
  "atk-s0202a0:357_1": "vissajjanaṃ hoti. Evarūpañhi vācaṃ tathāgato bhāseyyāpi na bhāseyyāpi. Bhāsitapaccayena",
  "atk-s0202a0:357_2": "atthaṃ passanto bhāseyya, apassanto na bhāseyyāti attho. Iti bhagavā mahānigaṇṭhena",
  "atk-s0202a0:357_3": "catūhi māsehi abhisaṅkhataṃ pañhaṃ asanipātena pabbatakūṭaṃ viya ekavacaneneva saṃcuṇṇesi.",
  "atk-s0202a0:357_4": "Anassuṃ nigaṇṭhāti naṭṭhā nigaṇṭhā.",
  "atk-s0202a0:358_0": "86. Aṅke nisinno hotīti ūrūsu nisinno hoti. Lesavādino hi vādaṃ paṭṭhapentā kiñcideva",
  "atk-s0202a0:358_1": "phalaṃ vā pupphaṃ vā potthakaṃ vā gahetvā nisīdanti. Te attano jaye sati paraṃ ajjhottharanti,",
  "atk-s0202a0:358_2": "parassa jaye sati phalaṃ khādantā viya pupphaṃ ghāyantā viya potthakaṃ vācentā viya",
  "atk-s0202a0:358_3": "vikkhepaṃ dassenti. Ayaṃ pana cintesi – “sammāsambuddho esa osaṭasaṅgāmo paravādamaddano.",
  "atk-s0202a0:358_4": "Sace me jayo bhavissati, iccetaṃ kusalaṃ. No ce bhavissati, dārakaṃ vijjhitvā rodāpessāmi.",
  "atk-s0202a0:358_5": "Tato passatha, bho, ayaṃ dārako rodati, uṭṭhahatha tāva, pacchāpi jānissāmā”ti tasmā",
  "atk-s0202a0:358_6": "dārakaṃ gahetvā nisīdi. Bhagavā pana rājakumārato sahassaguṇenapi satasahassaguṇenapi",
  "atk-s0202a0:358_7": "vādīvarataro, “imamevassa dārakaṃ upamaṃ katvā vādaṃ bhindissāmī”ti cintetvā “taṃ",
  "atk-s0202a0:358_8": "kiṃ maññasi rājakumārā”tiādimāha.",
  "atk-s0202a0:359_0": "Tattha mukhe āhareyyāti mukhe ṭhapeyya. Āhareyyassāhanti apaneyyaṃ assa ahaṃ. Ādikenevāti",
  "atk-s0202a0:359_1": "paṭhamapayogeneva. Abhūtanti abhūtatthaṃ. Atacchanti na tacchaṃ. Anatthasaṃhitanti",
  "atk-s0202a0:359_2": "na atthasaṃhitaṃ na vaḍḍhinissitaṃ. Appiyā amanāpāti neva piyā na manāpā. Iminā nayeneva",
  "atk-s0202a0:359_3": "sabbattha attho daṭṭhabbo.",
  "atk-s0202a0:360_0": "Tattha appiyapakkhe paṭhamavācā acoraṃyeva coroti, adāsaṃyeva dāsoti, aduppayuttaṃyeva",
  "atk-s0202a0:360_1": "duppayuttoti pavattā. Na taṃ tathāgato bhāsati. Dutiyavācā coraṃyeva coro ayantiādivasena",
  "atk-s0202a0:360_2": "pavattā. Tampi tathāgato na bhāsati. Tatiyavācā “idāni akatapuññatāya duggato dubbaṇṇo",
  "atk-s0202a0:360_3": "appesakkho, idha ṭhatvāpi puna puññaṃ na karosi, dutiyacittavāre kathaṃ catūhi apāyehi",
  "atk-s0202a0:360_4": "na muccissasī”ti evaṃ mahājanassa atthapurekkhārena dhammapurekkhārena anusāsanīpurekkhārena",
  "atk-s0202a0:360_5": "ca vattabbavācā. Tatra kālaññū tathāgatoti tasmiṃ tatiyabyākaraṇe tassā vācāya byākaraṇatthāya",
  "atk-s0202a0:360_6": "tathāgato kālaññū hoti, mahājanassa ādānakālaṃ gahaṇakālaṃ jānitvāva byākarotīti attho.",
  "atk-s0202a0:361_0": "Piyapakkhe paṭhamavācā aṭṭhāniyakathā nāma. Sā evaṃ veditabbā – evaṃ kira gāmavāsimahallakaṃ",
  "atk-s0202a0:361_1": "nagaraṃ āgantvā pānāgāre pivantaṃ vañcetukāmā sambahulā dhuttā pītaṭṭhāne ṭhatvā",
  "atk-s0202a0:361_2": "tena saddhiṃ suraṃ pivantā “imassa nivāsanapāvuraṇampi hatthe bhaṇḍakampi sabbaṃ",
  "atk-s0202a0:361_3": "gaṇhissāmā”ti cintetvā katikaṃ akaṃsu – “ekekaṃ attapaccakkhakathaṃ kathema, yo ‘abhūta’nti",
  "atk-s0202a0:361_4": "kathesi, kathitaṃ vā na saddahati, taṃ dāsaṃ katvā gaṇhissāmā”ti. Tampi mahallakaṃ",
  "atk-s0202a0:361_5": "pucchiṃsu “tumhākampi tāta ruccatī”ti. Evaṃ hotu tātāti.",
  "atk-s0202a0:362_0": "Eko dhutto āha – mayhaṃ, bho mātu, mayi kucchigate kapiṭṭhaphaladohalo ahosi. Sā",
  "atk-s0202a0:362_1": "aññaṃ kapiṭṭhahārakaṃ alabbhamānā maṃyeva pesesi. Ahaṃ gantvā rukkhaṃ abhiruhituṃ",
  "atk-s0202a0:362_2": "asakkonto attanāva attānaṃ pāde gahetvā muggaraṃ viya rukkhassa upari khipiṃ; atha",
  "atk-s0202a0:362_3": "sākhato sākhaṃ vicaranto phalāni gahetvā otarituṃ asakkonto gharaṃ gantvā nisseṇiṃ",
  "atk-s0202a0:362_4": "āharitvā oruyha mātu santikaṃ gantvā phalāni mātuyā adāsiṃ; tāni pana mahantāni honti",
  "atk-s0202a0:362_5": "cāṭippamāṇāni. Tato me mātarā ekāsane nisinnāya samasaṭṭhiphalāni khāditāni. Mayā",
  "atk-s0202a0:362_6": "ekucchaṅgena ānītaphalesu sesakāni kulasantake gāme khuddakamahallakānaṃ ahesuṃ.",
  "atk-s0202a0:362_7": "Amhākaṃ gharaṃ soḷasahatthaṃ, sesaparikkhārabhaṇḍakaṃ apanetvā kapiṭṭhaphaleheva",
  "atk-s0202a0:362_8": "yāva chadanaṃ pūritaṃ. Tato atirekāni gahetvā gehadvāre rāsiṃ akaṃsu. So asītihatthubbedho",
  "atk-s0202a0:362_9": "pabbato viya ahosi. Kiṃ īdisaṃ, bho sakkā, saddahitunti?",
  "atk-s0202a0:363_0": "Gāmikamahallako tuṇhī nisīditvā sabbesaṃ kathāpariyosāne pucchito āha – “evaṃ bhavissati",
  "atk-s0202a0:363_1": "tātā, mahantaṃ raṭṭhaṃ, raṭṭhamahantatāya sakkā saddahitu”nti. Yathā ca tena, evaṃ",
  "atk-s0202a0:363_2": "sesehipi tathārūpāsu nikkāraṇakathāsu kathitāsu āha – mayhampi tātā suṇātha, na tumhākaṃyeva",
  "atk-s0202a0:363_3": "kulāni, amhākampi kulaṃ mahākulaṃ, amhākaṃ pana avasesakhettehi kappāsakhettaṃ mahantataraṃ.",
  "atk-s0202a0:363_4": "Tassa anekakarīsasatassa kappāsakhettassa majjhe eko kappāsarukkho mahā asītihatthubbedho",
  "atk-s0202a0:363_5": "ahosi. Tassa pañca sākhā, tāsu avasesasākhā phalaṃ na gaṇhiṃsu, pācīnasākhāya ekameva",
  "atk-s0202a0:363_6": "mahācāṭimattaṃ phalaṃ ahosi. Tassa cha aṃsiyo, chasu aṃsīsu cha kappāsapiṇḍiyo pupphitā.",
  "atk-s0202a0:363_7": "Ahaṃ massuṃ kāretvā nhātavilitto khettaṃ gantvā tā kappāsapiṇḍiyo pupphitā disvā",
  "atk-s0202a0:363_8": "ṭhitakova hatthaṃ pasāretvā gaṇhiṃ. Tā kappāsapiṇḍiyo thāmasampannā cha dāsā ahesuṃ.",
  "atk-s0202a0:363_9": "Te sabbe maṃ ekakaṃ ohāya palātā. Ettake addhāne te na passāmi, ajja diṭṭhā, tumhe",
  "atk-s0202a0:363_10": "te cha janā. Tvaṃ nando nāma, tvaṃ puṇṇo nāma, tvaṃ vaḍḍhamāno nāma, tvaṃ citto nāma",
  "atk-s0202a0:363_11": "tvaṃ maṅgalo nāma, tvaṃ poṭṭhiyo nāmāti vatvā uṭṭhāya nisinnakeyeva cūḷāsu gahetvā",
  "atk-s0202a0:363_12": "aṭṭhāsi. Te “na mayaṃ dāsā”tipi vattuṃ nāsakkhiṃsu. Atha ne kaḍḍhanto vinicchayaṃ",
  "atk-s0202a0:363_13": "netvā lakkhaṇaṃ āropetvā yāvajīvaṃ dāse katvā paribhuñji. Evarūpiṃ kathaṃ tathāgato na bhāsati.",
  "atk-s0202a0:364_0": "Dutiyavācā āmisahetucāṭukamyatādivasena nānappakārā paresaṃ thomanavācā ceva, corakathaṃ",
  "atk-s0202a0:364_1": "rājakathanti ādinayappavattā tiracchānakathā ca. Tampi tathāgato na bhāsati. Tatiyavācā",
  "atk-s0202a0:364_2": "ariyasaccasannissitakathā, yaṃ vassasatampi suṇantā paṇḍitā neva tittiṃ gacchanti.",
  "atk-s0202a0:364_3": "Iti tathāgato neva sabbampi appiyavācaṃ bhāsati na piyavācaṃ. Tatiyaṃ tatiyameva",
  "atk-s0202a0:364_4": "pana bhāsitabbakālaṃ anatikkamitvā bhāsati. Tattha tatiyaṃ appiyavācaṃ sandhāya heṭṭhā",
  "atk-s0202a0:364_5": "daharakumāraupamā āgatāti veditabbaṃ.",
  "atk-s0202a0:365_0": "87. Udāhu ṭhānasovetanti udāhu ṭhānuppattikañāṇena taṅkhaṇaṃyeva taṃ tathāgatassa",
  "atk-s0202a0:365_1": "upaṭṭhātīti pucchati. Saññātoti ñāto paññāto pākaṭo. Dhammadhātūti dhammasabhāvo.",
  "atk-s0202a0:365_2": "Sabbaññutaññāṇassetaṃ adhivacanaṃ. Taṃ bhagavatā suppaṭividdhaṃ, hatthagataṃ bhagavato.",
  "atk-s0202a0:365_3": "Tasmā so yaṃ yaṃ icchati, taṃ taṃ sabbaṃ ṭhānasova paṭibhātīti. Sesaṃ sabbattha uttānameva.",
  "atk-s0202a0:365_4": "Ayaṃ pana dhammadesanā neyyapuggalavasena pariniṭṭhitāti.",
  "atk-s0202a0:366": "Papañcasūdaniyā majjhimanikāyaṭṭhakathāya",
  "atk-s0202a0:367": "Abhayarājakumārasuttavaṇṇanā niṭṭhitā.",
  "atk-s0202a0:368": "9. Bahuvedanīyasuttavaṇṇanā",
  "atk-s0202a0:369_0": "88. Evaṃ me sutanti bahuvedanīyasuttaṃ. Tattha pañcakaṅgo thapatīti pañcakaṅgoti",
  "atk-s0202a0:369_1": "tassa nāmaṃ. Vāsipharasunikhādanadaṇḍamuggarakāḷasuttanāḷisaṅkhātehi vā aṅgehi samannāgatattā",
  "atk-s0202a0:369_2": "so pañcaṅgoti paññāto. Thapatīti vaḍḍhakījeṭṭhako. Udāyīti paṇḍitaudāyitthero.",
  "atk-s0202a0:370_0": "89. Pariyāyanti kāraṇaṃ. Dvepānandāti dvepi, ānanda. Pariyāyenāti kāraṇena. Ettha",
  "atk-s0202a0:370_1": "ca kāyikacetasikavasena dve veditabbā. Sukhādivasena tisso, indriyavasena sukhindriyādikā",
  "atk-s0202a0:370_2": "pañca, dvāravasena cakkhusamphassajādikā cha, upavicāravasena “cakkhunā rūpaṃ disvā",
  "atk-s0202a0:370_3": "somanassaṭṭhāniyaṃ rūpaṃ upavicaratī”tiādikā aṭṭhārasa, cha gehassitāni somanassāni,",
  "atk-s0202a0:370_4": "cha nekkhammasitāni somanassāni, cha gehassitāni domanassāni, cha nekkhammasitāni",
  "atk-s0202a0:370_5": "domanassāni, cha gehassitā upekkhā, cha nekkhammasitāti evaṃ chattiṃsa, tā atīte",
  "atk-s0202a0:370_6": "chattiṃsa, anāgate chattiṃsa, paccuppanne chattiṃsāti evaṃ aṭṭhavedanāsataṃ veditabbaṃ.",
  "atk-s0202a0:371_0": "90. Pañca kho ime, ānanda, kāmaguṇāti ayaṃ pāṭiekko anusandhi. Na kevalampi dve ādiṃ",
  "atk-s0202a0:371_1": "katvā vedanā bhagavatā paññattā, pariyāyena ekāpi vedanā kathitā. Taṃ dassento pañcakaṅgassa",
  "atk-s0202a0:371_2": "thapatino vādaṃ upatthambhetuṃ imaṃ desanaṃ ārabhi.",
  "atk-s0202a0:372_0": "Abhikkantataranti sundarataraṃ. Paṇītataranti atappakataraṃ. Ettha ca catutthajjhānato",
  "atk-s0202a0:372_1": "paṭṭhāya adukkhamasukhā vedanā, sāpi santaṭṭhena paṇītaṭṭhena ca sukhanti vuttā.",
  "atk-s0202a0:372_2": "Cha gehassitāni sukhanti vuttāni. Nirodho avedayitasukhavasena sukhaṃ nāma jāto.",
  "atk-s0202a0:372_3": "Pañcakāmaguṇavasena hi aṭṭhasamāpattivasena ca uppannaṃ vedayitasukhaṃ nāma. Nirodho",
  "atk-s0202a0:372_4": "avedayitasukhaṃ nāma. Iti vedayitasukhaṃ vā hotu avedayitasukhaṃ vā, taṃ niddukkhabhāvasaṅkhātena",
  "atk-s0202a0:372_5": "sukhaṭṭhena ekantasukhameva jātaṃ.",
  "atk-s0202a0:373_0": "91. Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitasukhaṃ vā avedayitasukhaṃ",
  "atk-s0202a0:373_1": "vā upalabbhati. Taṃ taṃ tathāgato sukhasmiṃ paññapetīti taṃ sabbaṃ tathāgato niddukkhabhāvaṃ",
  "atk-s0202a0:373_2": "sukhasmiṃyeva paññapetīti. Idha bhagavā nirodhasamāpattiṃ sīsaṃ katvā neyyapuggalavasena",
  "atk-s0202a0:373_3": "arahattanikūṭeneva desanaṃ niṭṭhāpesīti.",
  "atk-s0202a0:374": "Papañcasūdaniyā majjhimanikāyaṭṭhakathāya",
  "atk-s0202a0:375": "Bahuvedanīyasuttavaṇṇanā niṭṭhitā.",
  "atk-s0202a0:376": "10. Apaṇṇakasuttavaṇṇanā",
  "atk-s0202a0:377": "92. Evaṃ me sutanti apaṇṇakasuttaṃ. Tattha cārikanti aturitacārikaṃ.",
  "atk-s0202a0:378_0": "93. Atthi pana vo gahapatayoti kasmā āha? So kira gāmo aṭavidvāre niviṭṭho. Nānāvidhā",
  "atk-s0202a0:378_1": "samaṇabrāhmaṇā divasaṃ maggaṃ gantvā sāyaṃ taṃ gāmaṃ vāsatthāya upenti, tesaṃ te",
  "atk-s0202a0:378_2": "manussā mañcapīṭhāni pattharitvā pāde dhovitvā pāde makkhetvā kappiyapānakāni datvā",
  "atk-s0202a0:378_3": "punadivase nimantetvā dānaṃ denti. Te pasannacittā tehi saddhiṃ sammantayamānā evaṃ",
  "atk-s0202a0:378_4": "vadanti “atthi pana vo gahapatayo kiñci dassanaṃ gahita”nti? Natthi, bhanteti. “Gahapatayo",
  "atk-s0202a0:378_5": "vinā dassanena loko na niyyāti, ekaṃ dassanaṃ ruccitvā khamāpetvā gahetuṃ vaṭṭati,",
  "atk-s0202a0:378_6": "‘sassato loko’ti dassanaṃ gaṇhathā”ti vatvā pakkantā. Aparadivase aññe āgatā. Tepi",
  "atk-s0202a0:378_7": "tatheva pucchiṃsu. Te tesaṃ “āma, bhante, purimesu divasesu tumhādisā samaṇabrāhmaṇā",
  "atk-s0202a0:378_8": "āgantvā ‘sassato loko’ti amhe idaṃ dassanaṃ gāhāpetvā gatā”ti ārocesuṃ. “Te bālā",
  "atk-s0202a0:378_9": "kiṃ jānanti? ‘Ucchijjati ayaṃ loko’ti ucchedadassanaṃ gaṇhathā”ti evaṃ tepi ucchedadassanaṃ",
  "atk-s0202a0:378_10": "gaṇhāpetvā pakkantā. Etenupāyena aññe ekaccasassataṃ, aññe antānantaṃ, aññe amarāvikkhepanti",
  "atk-s0202a0:378_11": "evaṃ dvāsaṭṭhi diṭṭhiyo uggaṇhāpesuṃ. Te pana ekadiṭṭhiyampi patiṭṭhātuṃ nāsakkhiṃsu.",
  "atk-s0202a0:378_12": "Sabbapacchā bhagavā agamāsi. So tesaṃ hitatthāya pucchanto “atthi pana vo gahapatayo”tiādimāha.",
  "atk-s0202a0:378_13": "Tattha ākāravatīti kāraṇavatī sahetukā. Apaṇṇakoti aviraddho advejjhagāmī ekaṃsagāhiko.",
  "atk-s0202a0:379": "94. Natthi dinnantiādi dasavatthukā micchādiṭṭhi heṭṭhā sāleyyakasutte vitthāritā. Tathā tabbipaccanīkabhūtā sammādiṭṭhi.",
  "atk-s0202a0:380_0": "95. Nekkhamme ānisaṃsanti yo nesaṃ akusalato nikkhantabhāve ānisaṃso, yo ca vodānapakkho",
  "atk-s0202a0:380_1": "visuddhipakkho, taṃ na passantīti attho. Asaddhammasaññattīti abhūtadhammasaññāpanā.",
  "atk-s0202a0:380_2": "Attānukkaṃsetīti ṭhapetvā maṃ ko añño attano dassanaṃ pare gaṇhāpetuṃ sakkotīti attānaṃ",
  "atk-s0202a0:380_3": "ukkhipati. Paraṃ vambhetīti ettakesu janesu ekopi attano dassanaṃ pare gaṇhāpetuṃ",
  "atk-s0202a0:380_4": "na sakkotīti evaṃ paraṃ heṭṭhā khipati. Pubbeva kho panāti pubbe micchādassanaṃ gaṇhantasseva",
  "atk-s0202a0:380_5": "susīlyaṃ pahīnaṃ hoti, dussīlabhāvo paccupaṭṭhito. Evamassimeti evaṃ assa ime micchādiṭṭhiādayo",
  "atk-s0202a0:380_6": "satta. Aparāparaṃ uppajjanavasena pana teyeva micchādiṭṭhipaccayā aneke pāpakā akusalā",
  "atk-s0202a0:380_7": "dhammā uppajjanti nāma.",
  "atk-s0202a0:381_0": "Tatrāti tāsu tesaṃ samaṇabrāhmaṇānaṃ laddhīsu. Kaliggahoti parājayaggāho. Dussamatto",
  "atk-s0202a0:381_1": "samādinnoti duggahito dupparāmaṭṭho. Ekaṃsaṃ pharitvā tiṭṭhatīti ekantaṃ ekakoṭṭhāsaṃ",
  "atk-s0202a0:381_2": "sakavādameva pharitvā adhimuccitvā tiṭṭhati, “sace kho natthi paro loko”ti evaṃ santeyeva",
  "atk-s0202a0:381_3": "sotthibhāvāvaho hoti. Riñcatīti vajjeti.",
  "atk-s0202a0:382": "96. Saddhammasaññattīti bhūtadhammasaññāpanā.",
  "atk-s0202a0:383_0": "Kaṭaggahoti jayaggāho. Susamatto samādinnoti suggahito suparāmaṭṭho. Ubhayaṃsaṃ pharitvā",
  "atk-s0202a0:383_1": "tiṭṭhatīti ubhayantaṃ ubhayakoṭṭhāsaṃ sakavādaṃ paravādañca pharitvā adhimuccitvā",
  "atk-s0202a0:383_2": "tiṭṭhati “sace kho atthi paro loko”ti evaṃ santepi “sace kho natthi paro loko”ti",
  "atk-s0202a0:383_3": "evaṃ santepi sotthibhāvāvaho hoti. Paratopi ekaṃsaubhayaṃsesu imināva nayena attho veditabbo.",
  "atk-s0202a0:384_0": "97. Karototi sahatthā karontassa. Kārayatoti āṇattiyā kārentassa. Chindatoti paresaṃ",
  "atk-s0202a0:384_1": "hatthādīni chindantassa. Pacatoti daṇḍena pīḷentassa vā tajjentassa vā. Socayatoti",
  "atk-s0202a0:384_2": "parassa bhaṇḍaharaṇādīhi sokaṃ sayaṃ karontassapi parehi kārentassapi. Kilamatoti",
  "atk-s0202a0:384_3": "āhārūpaccheda-bandhanāgārappavesanādīhi sayaṃ kilamantassāpi parehi kilamāpentassāpi.",
  "atk-s0202a0:384_4": "Phandato phandāpayatoti paraṃ phandantaṃ phandanakāle sayampi phandato parampi phandāpayato.",
  "atk-s0202a0:384_5": "Pāṇamatipātayatoti pāṇaṃ hanantassapi hanāpentassapi. Evaṃ sabbattha karaṇakārāpanavaseneva attho veditabbo.",
  "atk-s0202a0:385_0": "Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ parivāretvā",
  "atk-s0202a0:385_1": "vilumpanaṃ. Paripanthe tiṭṭhatoti āgatāgatānaṃ acchindanatthaṃ magge tiṭṭhato. Karoto",
  "atk-s0202a0:385_2": "na karīyati pāpanti yaṃkiñci pāpaṃ karomīti saññāya karotopi pāpaṃ na karīyati, natthi",
  "atk-s0202a0:385_3": "pāpaṃ. Sattā pana karomāti evaṃsaññino hontīti attho. Khurapariyantenāti khuraneminā,",
  "atk-s0202a0:385_4": "khuradhārasadisapariyantena vā. Ekaṃ maṃsakhalanti ekaṃ maṃsarāsiṃ. Puñjanti tasseva",
  "atk-s0202a0:385_5": "vevacanaṃ. Tatonidānanti ekamaṃsakhalakaraṇanidānaṃ. Dakkhiṇatīre manussā kakkhaḷā",
  "atk-s0202a0:385_6": "dāruṇā, te sandhāya hanantotiādi vuttaṃ. Uttaratīre saddhā honti pasannā buddhamāmakā",
  "atk-s0202a0:385_7": "dhammamāmakā saṅghamāmakā, te sandhāya dadantotiādi vuttaṃ.",
  "atk-s0202a0:386_0": "Tattha yajantoti mahāyāgaṃ karonto. Damenāti indriyadamena uposathakammena. Saṃyamenāti",
  "atk-s0202a0:386_1": "sīlasaṃyamena. Saccavajjenāti saccavacanena. Āgamoti āgamanaṃ, pavattīti attho. Sabbathāpi",
  "atk-s0202a0:386_2": "pāpapuññānaṃ kiriyameva paṭikkhipanti. Sukkapakkhopi vuttanayeneva veditabbo. Sesamettha",
  "atk-s0202a0:386_3": "purimavāre vuttasadisameva.",
  "atk-s0202a0:387_0": "100. Natthi hetu natthi paccayoti ettha paccayo hetuvevacanaṃ. Ubhayenāpi vijjamānakameva",
  "atk-s0202a0:387_1": "kāyaduccaritādisaṃkilesapaccayaṃ kāyasucaritādivisuddhipaccayaṃ paṭikkhipanti. Natthi",
  "atk-s0202a0:387_2": "balaṃ, natthi vīriyaṃ, natthi purisathāmo, natthi purisaparakkamoti sattānaṃ saṃkilesituṃ",
  "atk-s0202a0:387_3": "vā visujjhituṃ vā balaṃ vā vīriyaṃ vā purisena kātabbo nāma purisathāmo vā purisaparakkamo vā natthi.",
  "atk-s0202a0:388_0": "Sabbe sattāti oṭṭhagoṇagadrabhādayo anavasese nidassenti. Sabbe pāṇāti ekindriyo",
  "atk-s0202a0:388_1": "pāṇo dvindriyo pāṇoti ādivasena vadanti. Sabbe bhūtāti aṇḍakosavatthikosesu bhūte",
  "atk-s0202a0:388_2": "sandhāya vadanti. Sabbe jīvāti sāliyavagodhumādayo sandhāya vadanti. Tesu hete viruhanabhāvena",
  "atk-s0202a0:388_3": "jīvasaññino. Avasā abalā avīriyāti tesaṃ attano vaso vā balaṃ vā vīriyaṃ vā natthi.",
  "atk-s0202a0:388_4": "Niyatisaṅgatibhāvapariṇatāti ettha niyatīti niyatatā. Saṅgatīti channaṃ abhijātīnaṃ",
  "atk-s0202a0:388_5": "tattha tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena",
  "atk-s0202a0:388_6": "ca pariṇatā nānappakārataṃ pattā. Yena hi yathā bhavitabbaṃ, so tatheva bhavati.",
  "atk-s0202a0:388_7": "Yena no bhavitabbaṃ, so na bhavatīti dassenti. Chasvevābhijātīsūti chasu eva abhijātīsu",
  "atk-s0202a0:388_8": "ṭhatvā sukhañca dukkhañca paṭisaṃvedenti, aññā sukhadukkhabhūmi natthīti dassenti.",
  "atk-s0202a0:389_0": "Tattha cha abhijātiyo nāma kaṇhābhijāti nīlābhijāti lohitābhijāti haliddābhijāti",
  "atk-s0202a0:389_1": "sukkābhijāti paramasukkābhijātīti. Tattha sākuṇiko sūkariko luddo macchaghātako coro",
  "atk-s0202a0:389_2": "coraghātako, ye vā panaññepi keci kurūrakammantā, ayaṃ kaṇhābhijāti nāma. Bhikkhū",
  "atk-s0202a0:389_3": "nīlābhijātīti vadanti. Te kira catūsu paccayesu kaṇṭake pakkhipitvā khādanti. “Bhikkhū",
  "atk-s0202a0:389_4": "ca kaṇṭakavuttino”ti ayañhi nesaṃ pāḷiyeva. Atha vā kaṇṭakavuttikā evaṃ nāma eke",
  "atk-s0202a0:389_5": "pabbajitāti vadanti. “Samaṇakaṇṭakavuttikā”tipi hi nesaṃ pāḷi. Lohitābhijāti nāma",
  "atk-s0202a0:389_6": "nigaṇṭhā ekasāṭakāti vadanti. Ime kira purimehi dvīhi paṇḍaratarā. Gihī acelakasāvakā",
  "atk-s0202a0:389_7": "haliddābhijātīti vadanti. Iti attano paccayadāyake nigaṇṭhehipi jeṭṭhakatare karonti.",
  "atk-s0202a0:389_8": "Nando, vaccho, saṅkicco, ayaṃ sukkābhijātīti vadanti. Te kira purimehi catūhi paṇḍaratarā.",
  "atk-s0202a0:389_9": "Ājīvake pana paramasukkābhijātīti vadanti. Te kira sabbehi paṇḍaratarā.",
  "atk-s0202a0:390_0": "Tattha sabbe sattā paṭhamaṃ sākuṇikādayova honti, tato visujjhamānā sakyasamaṇā honti,",
  "atk-s0202a0:390_1": "tato visujjhamānā nigaṇṭhā, tato ājīvakasāvakā, tato nandādayo, tato ājīvakāti ayametesaṃ",
  "atk-s0202a0:390_2": "laddhi. Sukkapakkho vuttapaccanīkena veditabbo. Sesamidhāpi purimavāre vuttasadisameva.",
  "atk-s0202a0:391_0": "Imāsu pana tīsu diṭṭhīsu natthikadiṭṭhi vipākaṃ paṭibāhati, akiriyadiṭṭhi kammaṃ",
  "atk-s0202a0:391_1": "paṭibāhati, ahetukadiṭṭhi ubhayampi paṭibāhati. Tattha kammaṃ paṭibāhantenāpi vipāko",
  "atk-s0202a0:391_2": "paṭibāhito hoti, vipākaṃ paṭibāhantenāpi kammaṃ paṭibāhitaṃ. Iti sabbepete atthato",
  "atk-s0202a0:391_3": "ubhayapaṭibāhakā natthikavādā ceva ahetukavādā akiriyavādā ca honti. Ye pana tesaṃ",
  "atk-s0202a0:391_4": "laddhiṃ gahetvā rattiṭṭhāne divāṭṭhāne nisinnā sajjhāyanti vīmaṃsanti, tesaṃ – “natthi",
  "atk-s0202a0:391_5": "dinnaṃ natthi yiṭṭhaṃ, karoto na kariyati pāpaṃ, natthi hetu natthi paccayo”ti tasmiṃ",
  "atk-s0202a0:391_6": "ārammaṇe micchāsati santiṭṭhati, cittaṃ ekaggaṃ hoti, javanāni javanti, paṭhamajavane",
  "atk-s0202a0:391_7": "satekicchā honti, tathā dutiyādīsu. Sattame buddhānampi atekicchā anivattino ariṭṭhakaṇṭakasadisā.",
  "atk-s0202a0:392_0": "Tattha koci ekaṃ dassanaṃ okkamati, koci dve, koci tīṇipi, ekasmiṃ okkantepi dvīsu",
  "atk-s0202a0:392_1": "tīsu okkantesupi niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca,",
  "atk-s0202a0:392_2": "abhabbo tassa attabhāvassa anantaraṃ saggampi gantuṃ, pageva mokkhaṃ. Vaṭṭakhāṇu",
  "atk-s0202a0:392_3": "nāmesa satto pathavīgopako. Kiṃ panesa ekasmiṃyeva attabhāve niyato hoti, udāhu aññasmimpīti?",
  "atk-s0202a0:392_4": "Ekasmiññeva niyato, āsevanavasena pana bhavantarepi taṃ taṃ diṭṭhiṃ rocetiyeva. Evarūpassa",
  "atk-s0202a0:392_5": "hi yebhuyyena bhavato vuṭṭhānaṃ nāma natthi.",
  "atk-s0202a0:393": "Tasmā akalyāṇajanaṃ, āsīvisamivoragaṃ;",
  "atk-s0202a0:394": "Ārakā parivajjeyya, bhūtikāmo vicakkhaṇoti.",
  "atk-s0202a0:395_0": "103. Natthi sabbaso āruppāti arūpabrahmaloko nāma sabbākārena natthi. Manomayāti",
  "atk-s0202a0:395_1": "jhānacittamayā. Saññāmayāti arūpajjhānasaññāya saññāmayā. Rūpānaṃyeva nibbidāya virāgāya",
  "atk-s0202a0:395_2": "nirodhāya paṭipanno hotīti ayaṃ lābhī vā hoti takkī vā. Lābhī nāma rūpāvacarajjhānalābhī.",
  "atk-s0202a0:395_3": "Tassa rūpāvacare kaṅkhā natthi, arūpāvacaraloke atthi. So – “ahaṃ āruppā atthīti",
  "atk-s0202a0:395_4": "vadantānampi natthīti vadantānampi suṇāmi, atthi natthīti pana na jānāmi. Catutthajjhānaṃ",
  "atk-s0202a0:395_5": "padaṭṭhānaṃ katvā arūpāvacarajjhānaṃ nibbattessāmi. Sace āruppā atthi, tattha nibbattissāmi,",
  "atk-s0202a0:395_6": "sace natthi, rūpāvacarabrahmaloke nibbattissāmi. Evaṃ me apaṇṇako dhammo apaṇṇakova",
  "atk-s0202a0:395_7": "aviraddhova bhavissatī”ti tathā paṭipajjati. Takkī pana appaṭiladdhajjhāno, tassāpi",
  "atk-s0202a0:395_8": "rūpajjhāne kaṅkhā natthi, arūpaloke pana atthi. So – “ahaṃ āruppā atthīti vadantānampi",
  "atk-s0202a0:395_9": "natthīti vadantānampi suṇāmi, atthi natthīti pana na jānāmi. Kasiṇaparikammaṃ katvā",
  "atk-s0202a0:395_10": "catutthajjhānaṃ nibbattetvā taṃ padaṭṭhānaṃ katvā arūpāvacarajjhānaṃ nibbattessāmi.",
  "atk-s0202a0:395_11": "Sace āruppā atthi, tattha nibbattissāmi. Sace natthi, rūpāvacarabrahmaloke nibbattissāmi.",
  "atk-s0202a0:395_12": "Evaṃ me apaṇṇako dhammo apaṇṇakova aviraddhova bhavissatī”ti tathā paṭipajjati.",
  "atk-s0202a0:396_0": "104. Bhavanirodhoti nibbānaṃ. Sārāgāya santiketi rāgavasena vaṭṭe rajjanassa santike.",
  "atk-s0202a0:396_1": "Saṃyogāyāti taṇhāvasena saṃyojanatthāya. Abhinandanāyāti taṇhādiṭṭhivasena abhinandanāya.",
  "atk-s0202a0:396_2": "Paṭipanno hotīti ayampi lābhī vā hoti takkī vā. Lābhī nāma aṭṭhasamāpattilābhī. Tassa",
  "atk-s0202a0:396_3": "āruppe kaṅkhā natthi, nibbāne atthi. So – “ahaṃ nirodho atthītipi natthītipi suṇāmi,",
  "atk-s0202a0:396_4": "sayaṃ na jānāmi. Samāpattiṃ pādakaṃ katvā vipassanaṃ vaḍḍhessāmi. Sace nirodho bhavissati,",
  "atk-s0202a0:396_5": "arahattaṃ patvā parinibbāyissāmi. No ce bhavissati, āruppe nibbattissāmī”ti evaṃ",
  "atk-s0202a0:396_6": "paṭipajjati. Takkī pana ekasamāpattiyāpi na lābhī, āruppe panassa kaṅkhā natthi,",
  "atk-s0202a0:396_7": "bhavanirodhe atthi. So – “ahaṃ nirodho atthītipi natthītipi suṇāmi, sayaṃ na jānāmi,",
  "atk-s0202a0:396_8": "kasiṇaparikammaṃ katvā aṭṭhasamāpattiyo nibbattetvā samāpattipadaṭṭhānaṃ vipassanaṃ",
  "atk-s0202a0:396_9": "vaḍḍhessāmi. Sace nirodho bhavissati, arahattaṃ patvā parinibbāyissāmi. No ce bhavissati,",
  "atk-s0202a0:396_10": "āruppe nibbattissāmī”ti evaṃ paṭipajjati. Etthāha – “atthi dinnantiādīni tāva apaṇṇakāni",
  "atk-s0202a0:396_11": "bhavantu, natthi dinnantiādīni pana kathaṃ apaṇṇakānī”ti. Gahaṇavasena. Tāni hi apaṇṇakaṃ",
  "atk-s0202a0:396_12": "apaṇṇakanti evaṃ gahitattā apaṇṇakāni nāma jātāni.",
  "atk-s0202a0:397_0": "105. Cattārometi ayaṃ pāṭiekko anusandhi. Natthikavādo, ahetukavādo akiriyavādo,",
  "atk-s0202a0:397_1": "āruppā natthi nirodho natthīti evaṃvādino ca dveti ime pañca puggalā heṭṭhā tayo",
  "atk-s0202a0:397_2": "puggalāva honti. Atthikavādādayo pañca eko catutthapuggalova hoti. Etamatthaṃ dassetuṃ",
  "atk-s0202a0:397_3": "bhagavā imaṃ desanaṃ ārabhi. Tattha sabbaṃ atthato uttānamevāti.",
  "atk-s0202a0:398": "Papañcasūdaniyā majjhimanikāyaṭṭhakathāya",
  "atk-s0202a0:399": "Apaṇṇakasuttavaṇṇanā niṭṭhitā.",
  "atk-s0202a0:400": "Paṭhamavaggavaṇṇanā niṭṭhitā.",
  "atk-s0202a0:401": "1. Ambalaṭṭhikarāhulovādasuttavaṇṇanā",
  "atk-s0202a0:402_0": "107. Evaṃ me sutanti ambalaṭṭhikarāhulovādasuttaṃ. Tattha ambalaṭṭhikāyaṃ viharatīti",
  "atk-s0202a0:402_1": "veḷuvanavihārassa paccante padhānagharasaṅkhepe vivekakāmānaṃ vasanatthāya kate ambalaṭṭhikāti",
  "atk-s0202a0:402_2": "evaṃnāmake pāsāde pavivekaṃ brūhayanto viharati. Kaṇṭako nāma jātakālato paṭṭhāya",
  "atk-s0202a0:402_3": "tikhiṇova hoti, evamevaṃ ayampi āyasmā sattavassikasāmaṇerakāleyeva pavivekaṃ brūhayamāno",
  "atk-s0202a0:402_4": "tattha vihāsi. Paṭisallānā vuṭṭhitoti phalasamāpattito vuṭṭhāya. Āsananti pakatipaññattamevettha",
  "atk-s0202a0:402_5": "āsanaṃ atthi, taṃ papphoṭetvā ṭhapesi. Udakādhāneti udakabhājane. “Udakaṭṭhāne”tipi pāṭho.",
  "atk-s0202a0:403_0": "Āyasmantaṃ rāhulaṃ āmantesīti ovādadānatthaṃ āmantesi. Bhagavatā hi rāhulattherassa",
  "atk-s0202a0:403_1": "sambahulā dhammadesanā katā. Sāmaṇerapañhaṃ therasseva vuttaṃ. Tathā rāhulasaṃyuttaṃ",
  "atk-s0202a0:403_2": "mahārāhulovādasuttaṃ cūḷarāhulovādasuttamidaṃ ambalaṭṭhikarāhulovādasuttanti.",
  "atk-s0202a0:404_0": "Ayañhi āyasmā sattavassikakāle bhagavantaṃ cīvarakaṇṇe gahetvā “dāyajjaṃ me samaṇa",
  "atk-s0202a0:404_1": "dehī”ti dāyajjaṃ yācamāno bhagavatā dhammasenāpatisāriputtattherassa niyyādetvā pabbājito.",
  "atk-s0202a0:404_2": "Atha bhagavā daharakumārā nāma yuttāyuttaṃ kathaṃ kathenti, ovādamassa demīti rāhulakumāraṃ",
  "atk-s0202a0:404_3": "āmantetvā “sāmaṇerena nāma, rāhula, tiracchānakathaṃ kathetuṃ na vaṭṭati, tvaṃ kathayamāno",
  "atk-s0202a0:404_4": "evarūpaṃ kathaṃ katheyyāsī”ti sabbabuddhehi avijahitaṃ dasapucchaṃ pañcapaṇṇāsavissajjanaṃ",
  "atk-s0202a0:404_5": "– “eko pañho eko uddeso ekaṃ veyyākaraṇaṃ dve pañhā…pe… dasa pañhā dasa uddesā dasa",
  "atk-s0202a0:404_6": "veyyākaraṇāti. Ekaṃ nāma kiṃ? Sabbe sattā āhāraṭṭhitikā…pe… dasa nāma kiṃ? Dasahaṅgehi",
  "atk-s0202a0:404_7": "samannāgato arahāti vuccatī”ti imaṃ sāmaṇerapañhaṃ kathesi. Puna cintesi “daharakumārā",
  "atk-s0202a0:404_8": "nāma piyamusāvādā honti, adiṭṭhameva diṭṭhaṃ amhehi, diṭṭhameva na diṭṭhaṃ amhehīti",
  "atk-s0202a0:404_9": "vadanti ovādamassa demī”ti akkhīhi oloketvāpi sukhasañjānanatthaṃ paṭhamameva catasso",
  "atk-s0202a0:404_10": "udakādhānūpamāyo, tato dve hatthiupamāyo ekaṃ ādāsūpamañca dassetvā imaṃ suttaṃ kathesi.",
  "atk-s0202a0:404_11": "Catūsu pana paccayesu taṇhāvivaṭṭanaṃ pañcasu kāmaguṇesu chandarāgappahānaṃ kalyāṇamittupanissayassa",
  "atk-s0202a0:404_12": "mahantabhāvañca dassetvā rāhulasuttaṃ kathesi. Āgatāgataṭṭhāne bhavesu chandarāgo",
  "atk-s0202a0:404_13": "na kattabboti dassetuṃ rāhulasaṃyuttaṃ kathesi. “Ahaṃ sobhāmi, mama vaṇṇāyatanaṃ",
  "atk-s0202a0:404_14": "pasanna”nti attabhāvaṃ nissāya gehassitachandarāgo na kattabboti mahārāhulovādasuttaṃ kathesi.",
  "atk-s0202a0:405_0": "Tattha rāhulasuttaṃ imasmiṃ nāma kāle vuttanti na vattabbaṃ. Tañhi abhiṇhovādavasena",
  "atk-s0202a0:405_1": "vuttaṃ. Rāhulasaṃyuttaṃ sattavassikakālato paṭṭhāya yāva avassikabhikkhukālā vuttaṃ.",
  "atk-s0202a0:405_2": "Mahārāhulovādasuttaṃ aṭṭhārasa vassasāmaṇerakāle vuttaṃ. Cūḷarāhulovādasuttaṃ avassikabhikkhukāle",
  "atk-s0202a0:405_3": "vuttaṃ. Kumārakapañhañca idañca ambalaṭṭhikarāhulovādasuttaṃ sattavassikasāmaṇerakāle",
  "atk-s0202a0:405_4": "vuttaṃ. Tesu rāhulasuttaṃ abhiṇhovādatthaṃ, rāhulasaṃyuttaṃ, therassa vipassanāgabbhagahaṇatthaṃ,",
  "atk-s0202a0:405_5": "mahārāhulovādaṃ gehassitachandarāgavinodanatthaṃ, cūḷarāhulovādaṃ therassa pañcadasa-vimuttiparipācanīya-dhammaparipākakāle",
  "atk-s0202a0:405_6": "arahattagāhāpanatthaṃ vuttaṃ. Idañca pana sandhāya rāhulatthero bhikkhusaṅghamajjhe",
  "atk-s0202a0:405_7": "tathāgatassa guṇaṃ kathento idamāha –",
  "atk-s0202a0:406": "“Kikīva bījaṃ rakkheyya, cāmarī vālamuttamaṃ;",
  "atk-s0202a0:407": "Nipako sīlasampanno, mamaṃ rakkhi tathāgato”ti. ;",
  "atk-s0202a0:408": "Sāmaṇerapañhaṃ ayuttavacanapahānatthaṃ, idaṃ ambalaṭṭhikarāhulovādasuttaṃ sampajānamusāvādassa akaraṇatthaṃ vuttaṃ.",
  "atk-s0202a0:409": "Tattha passasi noti passasi nu. Parittanti thokaṃ. Sāmaññanti samaṇadhammo. Nikkujjitvāti adhomukhaṃ katvā. Ukkujjitvāti uttānaṃ katvā.",
  "atk-s0202a0:410_0": "108. Seyyathāpi, rāhula, rañño nāgoti ayaṃ upamā sampajānamusāvāde saṃvararahitassa",
  "atk-s0202a0:410_1": "opammadassanatthaṃ vuttā. Tattha īsādantoti rathīsāsadisadanto. Uruḷhavāti abhivaḍḍhito",
  "atk-s0202a0:410_2": "ārohasampanno. Abhijātoti sujāto jātisampanno. Saṅgāmāvacaroti saṅgāmaṃ otiṇṇapubbo.",
  "atk-s0202a0:410_3": "Kammaṃ karotīti āgatāgate pavaṭṭento ghāteti. Puratthimakāyādīsu pana puratthimakāyena",
  "atk-s0202a0:410_4": "tāva paṭisenāya phalakakoṭṭhakamuṇḍapākārādayo pāteti, tathā pacchimakāyena. Sīsena",
  "atk-s0202a0:410_5": "kammaṃ nāma niyametvā etaṃ padesaṃ maddissāmīti nivattitvā oloketi, ettakena satampi",
  "atk-s0202a0:410_6": "sahassampi dvedhā bhijjati. Kaṇṇehi kammaṃ nāma āgatāgate sare kaṇṇehi paharitvā",
  "atk-s0202a0:410_7": "pātanaṃ. Dantehi kammaṃ nāma paṭihatthiassahatthārohaassārohapadādīnaṃ vijjhanaṃ.",
  "atk-s0202a0:410_8": "Naṅguṭṭhena kammaṃ nāma naṅguṭṭhe bandhāya dīghāsilaṭṭhiyā vā ayamusalena vā chedanabhedanaṃ.",
  "atk-s0202a0:410_9": "Rakkhateva soṇḍanti soṇḍaṃ pana mukhe pakkhipitvā rakkhati.",
  "atk-s0202a0:411_0": "Tatthāti tasmiṃ tassa hatthino karaṇe. Apariccattanti anissaṭṭhaṃ, paresaṃ jayaṃ",
  "atk-s0202a0:411_1": "amhākañca parājayaṃ passīti maññati. Soṇḍāyapi kammaṃ karotīti ayamuggaraṃ vā khadiramusalaṃ",
  "atk-s0202a0:411_2": "vā gahetvā samantā aṭṭhārasahatthaṭṭhānaṃ maddati. Pariccattanti vissaṭṭhaṃ, idāni",
  "atk-s0202a0:411_3": "hatthiyodhādīsu na kutoci bhāyati, amhākaṃ jayaṃ paresañca parājayaṃ passīti maññati.",
  "atk-s0202a0:411_4": "Nāhaṃ tassa kiñci pāpanti tassa dukkaṭādiāpattivītikkame vā mātughātakādikammesu",
  "atk-s0202a0:411_5": "vā kiñci pāpaṃ akattabbaṃ nāma natthi. Tasmā tiha teti yasmā sampajānamusāvādino",
  "atk-s0202a0:411_6": "akattabbaṃ pāpaṃ nāma natthi, tasmā tayā hasāyapi davakamyatāyapi musā na bhaṇissāmīti",
  "atk-s0202a0:411_7": "sikkhitabbaṃ. Paccavekkhaṇatthoti olokanattho, yaṃ mukhe vajjaṃ hoti, tassa dassanatthoti",
  "atk-s0202a0:411_8": "vuttaṃ hoti. Paccavekkhitvā paccavekkhitvāti oloketvā oloketvā.",
  "atk-s0202a0:412_0": "109. Sasakkaṃ na karaṇīyanti ekaṃseneva na kātabbaṃ. Paṭisaṃhareyyāsīti nivatteyyāsi",
  "atk-s0202a0:412_1": "mā kareyyāsi. Anupadajjeyyāsīti anupadeyyāsi upatthambheyyāsi punappunaṃ kareyyāsi.",
  "atk-s0202a0:412_2": "Ahorattānusikkhīti rattiñca divañca sikkhamāno.",
  "atk-s0202a0:413_0": "111. Aṭṭīyitabbanti aṭṭena pīḷitena bhavitabbaṃ. Harāyitabbanti lajjitabbaṃ. Jigucchitabbanti",
  "atk-s0202a0:413_1": "gūthaṃ disvā viya jigucchā uppādetabbā. Manokammassa pana adesanāvatthukattā idha",
  "atk-s0202a0:413_2": "desetabbanti na vuttaṃ. Kittake pana ṭhāne kāyakammavacīkammāni sodhetabbāni, kittake",
  "atk-s0202a0:413_3": "manokammanti. Kāyakammavacīkammāni tāva ekasmiṃ purebhatteyeva sodhetabbāni. Bhattakiccaṃ",
  "atk-s0202a0:413_4": "katvā divāṭṭhāne nisinnena hi paccavekkhitabbaṃ “aruṇuggamanato paṭṭhāya yāva imasmiṃ",
  "atk-s0202a0:413_5": "ṭhāne nisajjā atthi nu kho me imasmiṃ antare paresaṃ appiyaṃ kāyakammaṃ vā vacīkammaṃ",
  "atk-s0202a0:413_6": "vā”ti. Sace atthīti jānāti, desanāyuttaṃ desetabbaṃ, āvikaraṇayuttaṃ āvikātabbaṃ.",
  "atk-s0202a0:413_7": "Sace natthi, teneva pītipāmojjena vihātabbaṃ. Manokammaṃ pana etasmiṃ piṇḍapātapariyesanaṭṭhāne",
  "atk-s0202a0:413_8": "sodhetabbaṃ. Kathaṃ? “Atthi nu kho me ajja piṇḍapātapariyesanaṭṭhāne rūpādīsu chando",
  "atk-s0202a0:413_9": "vā rāgo vā paṭighaṃ vā”ti? Sace atthi, “puna na evaṃ karissāmī”ti citteneva adhiṭṭhātabbaṃ.",
  "atk-s0202a0:413_10": "Sace natthi, teneva pītipāmojjena vihātabbaṃ.",
  "atk-s0202a0:414_0": "112. Samaṇā vā brāhmaṇā vāti buddhā vā paccekabuddhā vā tathāgatasāvakā vā. Tasmātihāti",
  "atk-s0202a0:414_1": "yasmā atītepi evaṃ parisodhesuṃ, anāgatepi parisodhessanti, etarahipi parisodhenti,",
  "atk-s0202a0:414_2": "tasmā tumhehipi tesaṃ anusikkhantehi evaṃ sikkhitabbanti attho. Sesaṃ sabbattha uttānameva.",
  "atk-s0202a0:414_3": "Imaṃ pana desanaṃ bhagavā yāva bhavaggā ussitassa ratanarāsino yojaniyamaṇikkhandhena",
  "atk-s0202a0:414_4": "kūṭaṃ gaṇhanto viya neyyapuggalavasena pariniṭṭhāpesīti.",
  "atk-s0202a0:415": "Papañcasūdaniyā majjhimanikāyaṭṭhakathāya",
  "atk-s0202a0:416": "Ambalaṭṭhikarāhulovādasuttavaṇṇanā niṭṭhitā.",
  "atk-s0202a0:417": "2. Mahārāhulovādasuttavaṇṇanā",
  "atk-s0202a0:418_0": "113. Evaṃ me sutanti mahārāhulovādasuttaṃ. Tattha piṭṭhito piṭṭhito anubandhīti dassanaṃ",
  "atk-s0202a0:418_1": "avijahitvā gamanaṃ abbocchinnaṃ katvā pacchato pacchato iriyāpathānubandhanena anubandhi.",
  "atk-s0202a0:418_2": "Tadā hi bhagavā pade padaṃ nikkhipanto vilāsitagamanena purato purato gacchati, rāhulatthero",
  "atk-s0202a0:418_3": "dasabalassa padānupadiko hutvā pacchato pacchato.",
  "atk-s0202a0:419_0": "Tattha bhagavā supupphitasālavanamajjhagato subhūmiotaraṇatthāya nikkhantamattavaravāraṇo",
  "atk-s0202a0:419_1": "viya virocittha, rāhulabhaddo ca varavāraṇassa pacchato nikkhantagajapotako viya.",
  "atk-s0202a0:419_2": "Bhagavā sāyanhasamaye maṇiguhato nikkhamitvā gocaraṃ paṭipanno kesarasīho viya, rāhulabhaddo",
  "atk-s0202a0:419_3": "ca sīhamigarājānaṃ anubandhanto nikkhantasīhapotako viya. Bhagavā maṇipabbatasassirikavanasaṇḍato",
  "atk-s0202a0:419_4": "dāṭhabalo mahābyaggho viya, rāhulabhaddo ca byaggharājānaṃ anubandhabyagghapotako",
  "atk-s0202a0:419_5": "viya. Bhagavā simbalidāyato nikkhantasupaṇṇarājā viya, rāhulabhaddo ca supaṇṇarājassa",
  "atk-s0202a0:419_6": "pacchato nikkhantasupaṇṇapotako viya. Bhagavā cittakūṭapabbatato gaganatalaṃ pakkhandasuvaṇṇahaṃsarājā",
  "atk-s0202a0:419_7": "viya, rāhulabhaddo ca haṃsādhipatiṃ anupakkhandahaṃsapotako viya. Bhagavā mahāsaraṃ",
  "atk-s0202a0:419_8": "ajjhogāḷhā suvaṇṇamahānāvā viya, rāhulabhaddo ca suvaṇṇanāvaṃ pacchā anubandhanāvāpotako",
  "atk-s0202a0:419_9": "viya. Bhagavā cakkaratanānubhāvena gaganatale sampayātacakkavattirājā viya, rāhulabhaddo",
  "atk-s0202a0:419_10": "ca rājānaṃ anusampayātapariṇāyakaratanaṃ viya. Bhagavā vigatavalāhakaṃ nabhaṃ paṭipannatārakarājā",
  "atk-s0202a0:419_11": "viya, rāhulabhaddo ca tārakādhipatino anumaggapaṭipannā parisuddhaosadhitārakā viya.",
  "atk-s0202a0:420_0": "Bhagavāpi mahāsammatapaveṇiyaṃ okkākarājavaṃse jāto, rāhulabhaddopi. Bhagavāpi saṅkhe",
  "atk-s0202a0:420_1": "pakkhittakhīrasadiso suparisuddhajātikhattiyakule jāto, rāhulabhaddopi. Bhagavāpi",
  "atk-s0202a0:420_2": "rajjaṃ pahāya pabbajito, rāhulabhaddopi. Bhagavatopi sarīraṃ dvattiṃsamahāpurisalakkhaṇapaṭimaṇḍitaṃ",
  "atk-s0202a0:420_3": "devanagaresu samussitaratanatoraṇaṃ viya sabbapāliphullo pāricchattako viya ca atimanoharaṇaṃ,",
  "atk-s0202a0:420_4": "rāhulabhaddassāpi. Iti dvepi abhinīhārasampannā, dvepi rājapabbajitā, dvepi khattiyasukhumālā,",
  "atk-s0202a0:420_5": "dvepi suvaṇṇavaṇṇā, dvepi lakkhaṇasampannā ekamaggaṃ paṭipannā paṭipāṭiyā gacchantānaṃ",
  "atk-s0202a0:420_6": "dvinnaṃ candamaṇḍalānaṃ dvinnaṃ sūriyamaṇḍalānaṃ dvinnaṃ sakkasuyāmasantusitasunimmitavasavattimahābrahmādīnaṃ",
  "atk-s0202a0:420_7": "siriyā siriṃ abhibhavamānā viya virociṃsu.",
  "atk-s0202a0:421_0": "Tatrāyasmā rāhulo bhagavato piṭṭhito piṭṭhito gacchantova pādatalato yāva upari kesantā",
  "atk-s0202a0:421_1": "tathāgataṃ ālokesi. So bhagavato buddhavesavilāsaṃ disvā “sobhati bhagavā dvattiṃsamahāpurisalakkhaṇavicittasarīro",
  "atk-s0202a0:421_2": "byāmappabhāparikkhittatāya vippakiṇṇasuvaṇṇacuṇṇamajjhagato viya, vijjulatāparikkhitto",
  "atk-s0202a0:421_3": "kanakapabbato viya, yantasuttasamākaḍḍhitaratanavicittaṃ suvaṇṇaagghikaṃ viya, rattapaṃsukūlacīvarapaṭicchannopi",
  "atk-s0202a0:421_4": "rattakambalaparikkhittakanakapabbato viya, pavāḷalatāpaṭimaṇḍitaṃ suvaṇṇaagghikaṃ",
  "atk-s0202a0:421_5": "viya, cīnapiṭṭhacuṇṇapūjitaṃ suvaṇṇacetiyaṃ viya, lākhārasānulitto kanakayūpo viya,",
  "atk-s0202a0:421_6": "rattavalāhakantarato taṅkhaṇabbhuggatapuṇṇacando viya, aho samatiṃsapāramitānubhāvasajjitassa",
  "atk-s0202a0:421_7": "attabhāvassa sirīsampattī”ti cintesi. Tato attānampi oloketvā – “ahampi sobhāmi.",
  "atk-s0202a0:421_8": "Sace bhagavā catūsu mahādīpesu cakkavattirajjaṃ akarissā, mayhaṃ pariṇāyakaṭṭhānantaraṃ",
  "atk-s0202a0:421_9": "adassā. Evaṃ sante ativiya jambudīpatalaṃ asobhissā”ti attabhāvaṃ nissāya gehassitaṃ",
  "atk-s0202a0:421_10": "chandarāgaṃ uppādesi.",
  "atk-s0202a0:422_0": "Bhagavāpi purato gacchantova cintesi – “paripuṇṇacchavimaṃsalohito dāni rāhulassa",
  "atk-s0202a0:422_1": "attabhāvo. Rajanīyesu rūpārammaṇādīsu hi cittassa pakkhandanakālo jāto, kiṃ bahulatāya",
  "atk-s0202a0:422_2": "nu kho rāhulo vītināmetī”ti. Atha sahāvajjaneneva pasannaudake macchaṃ viya, parisuddhe",
  "atk-s0202a0:422_3": "ādāsamaṇḍale mukhanimittaṃ viya ca tassa taṃ cittuppādaṃ addasa. Disvāva – “ayaṃ",
  "atk-s0202a0:422_4": "rāhulo mayhaṃ atrajo hutvā mama pacchato āgacchanto ‘ahaṃ sobhāmi, mayhaṃ vaṇṇāyatanaṃ",
  "atk-s0202a0:422_5": "pasanna’nti attabhāvaṃ nissāya gehassitachandarāgaṃ uppādeti, atitthe pakkhando uppathaṃ",
  "atk-s0202a0:422_6": "paṭipanno agocare carati, disāmūḷhaaddhiko viya agantabbaṃ disaṃ gacchati. Ayaṃ kho",
  "atk-s0202a0:422_7": "panassa kileso abbhantare vaḍḍhanto attatthampi yathābhūtaṃ passituṃ na dassati,",
  "atk-s0202a0:422_8": "paratthampi, ubhayatthampi. Tato nirayepi paṭisandhiṃ gaṇhāpessati, tiracchānayoniyampi,",
  "atk-s0202a0:422_9": "pettivisayepi, asurakāyepi, sambādhepi mātukucchisminti anamatagge saṃsāravaṭṭe paripātessati. Ayañhi –",
  "atk-s0202a0:423": "Anatthajanano lobho, lobho cittappakopano;",
  "atk-s0202a0:424": "Bhayamantarato jātaṃ, taṃ jano nāvabujjhati.",
  "atk-s0202a0:425": "Luddho atthaṃ na jānāti, luddho dhammaṃ na passati;",
  "atk-s0202a0:426": "Andhatamaṃ tadā hoti, yaṃ lobho sahate naraṃ. –",
  "atk-s0202a0:427_0": "Yathā kho pana anekaratanapūrā mahānāvā bhinnaphalakantarena udakaṃ ādiyamānā muhuttampi",
  "atk-s0202a0:427_1": "na ajjhupekkhitabbā hoti, vegenassā vivaraṃ pidahituṃ vaṭṭati, evamevaṃ ayampi na",
  "atk-s0202a0:427_2": "ajjhupekkhitabbo. Yāvassa ayaṃ kileso abbhantare sīlaratanādīni na vināseti, tāvadeva",
  "atk-s0202a0:427_3": "naṃ niggaṇhissāmī”ti ajjhāsayamakāsi. Evarūpesu pana ṭhānesu buddhānaṃ nāgavilokanaṃ",
  "atk-s0202a0:427_4": "nāma hoti. Tasmā yantena parivattitasuvaṇṇapaṭimā viya sakalakāyeneva parivattetvā",
  "atk-s0202a0:427_5": "ṭhito rāhulabhaddaṃ āmantesi. Taṃ sandhāya “atha kho bhagavā apaloketvā”tiādi vuttaṃ.",
  "atk-s0202a0:428_0": "Tattha yaṃkiñci rūpantiādīni sabbākārena visuddhimagge khandhaniddese vitthāritāni.",
  "atk-s0202a0:428_1": "Netaṃ mamātiādīni mahāhatthipadopame vuttāni. Rūpameva nu kho bhagavāti kasmā pucchati?",
  "atk-s0202a0:428_2": "Tassa kira – “sabbaṃ rūpaṃ netaṃ mama, nesohamasmi na meso attā”ti sutvā – “bhagavā",
  "atk-s0202a0:428_3": "sabbaṃ rūpaṃ vipassanāpaññāya evaṃ daṭṭhabbanti vadati, vedanādīsu nu kho kathaṃ",
  "atk-s0202a0:428_4": "paṭipajjitabba”nti nayo udapādi. Tasmā tasmiṃ naye ṭhito pucchati. Nayakusalo hesa",
  "atk-s0202a0:428_5": "āyasmā rāhulo, idaṃ na kattabbanti vutte idampi na kattabbaṃ idampi na kattabbamevāti",
  "atk-s0202a0:428_6": "nayasatenapi nayasahassenapi paṭivijjhati. Idaṃ kattabbanti vuttepi eseva nayo.",
  "atk-s0202a0:429_0": "Sikkhākāmo hi ayaṃ āyasmā, pātova gandhakuṭipariveṇe patthamattaṃ vālikaṃ okirati",
  "atk-s0202a0:429_1": "– “ajja sammāsambuddhassa santikā mayhaṃ upajjhāyassa santikā ettakaṃ ovādaṃ ettakaṃ",
  "atk-s0202a0:429_2": "paribhāsaṃ labhāmī”ti. Sammāsambuddhopi naṃ etadagge ṭhapento – “etadaggaṃ, bhikkhave,",
  "atk-s0202a0:429_3": "mama sāvakānaṃ bhikkhūnaṃ sikkhākāmānaṃ yadidaṃ rāhulo”ti sikkhāyameva aggaṃ katvā",
  "atk-s0202a0:429_4": "ṭhapesi. Sopi āyasmā bhikkhusaṅghamajjhe tameva sīhanādaṃ nadi –",
  "atk-s0202a0:430": "“Sabbametaṃ abhiññāya, dhammarājā pitā mama;",
  "atk-s0202a0:431": "Sammukhā bhikkhusaṅghassa, etadagge ṭhapesi maṃ.",
  "atk-s0202a0:432": "Sikkhākāmānahaṃ aggo, dhammarājena thomito;",
  "atk-s0202a0:433": "Saddhāpabbajitānañca, sahāyo pavaro mama.",
  "atk-s0202a0:434": "Dhammarājā pitā mayhaṃ, dhammārakkho ca pettiyo;",
  "atk-s0202a0:435": "Sāriputto upajjhāyo, sabbaṃ me jinasāsana”nti.",
  "atk-s0202a0:436_0": "Athassa bhagavā yasmā na kevalaṃ rūpameva, vedanādayopi evaṃ daṭṭhabbā, tasmā rūpampi",
  "atk-s0202a0:436_1": "rāhulātiādimāha. Ko najjāti ko nu ajja. Therassa kira etadahosi “sammāsambuddho mayhaṃ",
  "atk-s0202a0:436_2": "attabhāvanissitaṃ chandarāgaṃ ñatvā ‘samaṇena nāma evarūpo vitakko na vitakkitabbo’ti",
  "atk-s0202a0:436_3": "neva pariyāyena kathaṃ kathesi, gaccha bhikkhu rāhulaṃ vadehi ‘mā puna evarūpaṃ vitakkaṃ",
  "atk-s0202a0:436_4": "vitakkesī’ti na dūtaṃ pesesi. Maṃ sammukkhe ṭhatvāyeva pana sabhaṇḍakaṃ coraṃ cūḷāya",
  "atk-s0202a0:436_5": "gaṇhanto viya sammukhā sugatovādaṃ adāsi. Sugatovādo ca nāma asaṅkheyyehipi kappehi",
  "atk-s0202a0:436_6": "dullabho. Evarūpassa buddhassa sammukhā ovādaṃ labhitvā ko nu viññū paṇḍitajātiko",
  "atk-s0202a0:436_7": "ajja gāmaṃ piṇḍāya pavisissatī”ti. Athesa āyasmā āhārakiccaṃ pahāya yasmiṃ nisinnaṭṭhāne",
  "atk-s0202a0:436_8": "ṭhitena ovādo laddho, tatova paṭinivattetvā aññatarasmiṃ rukkhamūle nisīdi. Bhagavāpi",
  "atk-s0202a0:436_9": "taṃ āyasmantaṃ nivattamānaṃ disvā na evamāha – “mā nivatta tāva, rāhula, bhikkhācārakālo",
  "atk-s0202a0:436_10": "te”ti. Kasmā? Evaṃ kirassa ahosi – “ajja tāva kāyagatāsatiamatabhojanaṃ bhuñjatū”ti.",
  "atk-s0202a0:437_0": "Addasā kho āyasmā sāriputtoti bhagavati gate pacchā gacchanto addasa. Etassa kirāyasmato",
  "atk-s0202a0:437_1": "ekakassa viharato aññaṃ vattaṃ, bhagavatā saddhiṃ viharato aññaṃ. Yadā hi dve aggasāvakā",
  "atk-s0202a0:437_2": "ekākino vasanti, tadā pātova senāsanaṃ sammajjitvā sarīrapaṭijagganaṃ katvā samāpattiṃ",
  "atk-s0202a0:437_3": "appetvā sannisinnā attano cittaruciyā bhikkhācāraṃ gacchanti. Bhagavatā saddhiṃ viharantā",
  "atk-s0202a0:437_4": "pana therā evaṃ na karonti. Tadā hi bhagavā bhikkhusaṅghaparivāro paṭhamaṃ bhikkhācāraṃ",
  "atk-s0202a0:437_5": "gacchati. Tasmiṃ gate thero attano senāsanā nikkhamitvā – “bahūnaṃ vasanaṭṭhāne nāma",
  "atk-s0202a0:437_6": "sabbeva pāsādikaṃ kātuṃ sakkonti vā, na vā sakkontī”ti tattha tattha gantvā asammaṭṭhaṃ",
  "atk-s0202a0:437_7": "ṭhānaṃ sammajjati. Sace kacavaro achaḍḍito hoti, taṃ chaḍḍeti. Pānīyaṭṭhapetabbaṭṭhānamhi",
  "atk-s0202a0:437_8": "pānīyakūṭe asati pānīyaghaṭaṃ ṭhapeti. Gilānānaṃ santikaṃ gantvā, “āvuso, tumhākaṃ",
  "atk-s0202a0:437_9": "kiṃ āharāmi, kiṃ vo icchitabba”nti? Pucchati. Avassikadaharānaṃ santikaṃ gantvā –",
  "atk-s0202a0:437_10": "“abhiramatha, āvuso, mā ukkaṇṭhittha, paṭipattisārakaṃ buddhasāsana”nti ovadati.",
  "atk-s0202a0:437_11": "Evaṃ katvā sabbapacchā bhikkhācāraṃ gacchati. Yathā hi cakkavatti kuhiñci gantukāmo",
  "atk-s0202a0:437_12": "senāya parivārito paṭhamaṃ nikkhamati, pariṇāyakaratanaṃ senaṅgāni saṃvidhāya pacchā",
  "atk-s0202a0:437_13": "nikkhamati, evaṃ saddhammacakkavatti bhagavā bhikkhusaṅghaparivāro paṭhamaṃ nikkhamati,",
  "atk-s0202a0:437_14": "tassa bhagavato pariṇāyakaratanabhūto dhammasenāpati imaṃ kiccaṃ katvā sabbapacchā",
  "atk-s0202a0:437_15": "nikkhamati. So evaṃ nikkhanto tasmiṃ divase aññatarasmiṃ rukkhamūle nisinnaṃ rāhulabhaddaṃ",
  "atk-s0202a0:437_16": "addasa. Tena vuttaṃ “pacchā gacchanto addasā”ti.",
  "atk-s0202a0:438_0": "Atha kasmā ānāpānassatiyaṃ niyojesi? Nisajjānucchavikattā. Thero kira “etassa bhagavatā",
  "atk-s0202a0:438_1": "rūpakammaṭṭhānaṃ kathita”nti anāvajjitvāva yenākārena ayaṃ acalo anobaddho hutvā",
  "atk-s0202a0:438_2": "nisinno, idamassa etissā nisajjāya kammaṭṭhānaṃ anucchavikanti cintetvā evamāha.",
  "atk-s0202a0:438_3": "Tattha ānāpānassatinti assāsapassāse pariggahetvā tattha catukkapañcakajjhānaṃ nibbattetvā",
  "atk-s0202a0:438_4": "vipassanaṃ vaḍḍhetvā arahattaṃ gaṇhāhīti dasseti.",
  "atk-s0202a0:439_0": "Mahapphalā hotīti kīvamahapphalā hoti? Idha bhikkhu ānāpānassatiṃ anuyutto ekāsane",
  "atk-s0202a0:439_1": "nisinnova sabbāsave khepetvā arahattaṃ pāpuṇāti, tathā asakkonto maraṇakāle samasīsī",
  "atk-s0202a0:439_2": "hoti, tathā asakkonto devaloke nibbattitvā dhammakathikadevaputtassa dhammaṃ sutvā",
  "atk-s0202a0:439_3": "arahattaṃ pāpuṇāti, tato viraddho anuppanne buddhuppāde paccekabodhiṃ sacchikaroti,",
  "atk-s0202a0:439_4": "taṃ asacchikaronto buddhānaṃ sammukhībhāve bāhiyattherādayo viya khippābhiñño hoti,",
  "atk-s0202a0:439_5": "evaṃ mahapphalā. Mahānisaṃsāti tasseva vevacanaṃ. Vuttampi cetaṃ –",
  "atk-s0202a0:440": "“Ānāpānassatī yassa, paripuṇṇā subhāvitā;",
  "atk-s0202a0:441": "Anupubbaṃ paricitā, yathā buddhena desitā;",
  "atk-s0202a0:442": "Somaṃ lokaṃ pabhāseti, abbhā muttova candimā”ti. –",
  "atk-s0202a0:443": "Imaṃ mahapphalataṃ sampassamāno thero saddhivihārikaṃ tattha niyojeti.",
  "atk-s0202a0:444_0": "Iti bhagavā rūpakammaṭṭhānaṃ, thero ānāpānassatinti ubhopi kammaṭṭhānaṃ ācikkhitvā",
  "atk-s0202a0:444_1": "gatā, rāhulabhaddo vihāreyeva ohīno. Bhagavā tassa ohīnabhāvaṃ jānantopi neva attanā",
  "atk-s0202a0:444_2": "khādanīyaṃ bhojanīyaṃ gahetvā agamāsi, na ānandattherassa hatthe pesesi, na pasenadimahārājaanāthapiṇḍikādīnaṃ",
  "atk-s0202a0:444_3": "saññaṃ adāsi. Saññāmattakañhi labhitvā te kājabhattaṃ abhihareyyuṃ. Yathā ca bhagavā,",
  "atk-s0202a0:444_4": "evaṃ sāriputtattheropi na kiñci akāsi. Rāhulatthero nirāhāro chinnabhatto ahosi.",
  "atk-s0202a0:444_5": "Tassa panāyasmato – “bhagavā maṃ vihāre ohīnaṃ jānantopi attanā laddhapiṇḍapātaṃ",
  "atk-s0202a0:444_6": "nāpi sayaṃ gahetvā āgato, na aññassa hatthe pahiṇi, na manussānaṃ saññaṃ adāsi, upajjhāyopi",
  "atk-s0202a0:444_7": "me ohīnabhāvaṃ jānanto tatheva na kiñci akāsī”ti cittampi na uppannaṃ, kuto tappaccayā",
  "atk-s0202a0:444_8": "omānaṃ vā atimānaṃ vā janessati. Bhagavatā pana ācikkhitakammaṭṭhānameva purebhattampi",
  "atk-s0202a0:444_9": "pacchābhattampi – “itipi rūpaṃ aniccaṃ, itipi dukkhaṃ, itipi asubhaṃ, itipi anattā”ti",
  "atk-s0202a0:444_10": "aggiṃ abhimatthento viya nirantaraṃ manasikatvā sāyanhasamaye cintesi – “ahaṃ upajjhāyena",
  "atk-s0202a0:444_11": "ānāpānassatiṃ bhāvehīti vutto, tassa vacanaṃ na karissāmi. Ācariyupajjhāyānañhi vacanaṃ",
  "atk-s0202a0:444_12": "akaronto dubbaco nāma hoti. ‘Dubbaco rāhulo, upajjhāyassapi vacanaṃ na karotī’ti",
  "atk-s0202a0:444_13": "ca garahuppattito kakkhaḷatarā pīḷā nāma natthī”ti bhāvanāvidhānaṃ pucchitukāmo bhagavato",
  "atk-s0202a0:444_14": "santikaṃ agamāsi. Taṃ dassetuṃ atha kho āyasmā rāhulotiādi vuttaṃ.",
  "atk-s0202a0:445_0": "114. Tattha paṭisallānāti ekībhāvato. Yaṃkiñci rāhulāti kasmā? Bhagavā ānāpānassatiṃ",
  "atk-s0202a0:445_1": "puṭṭho rūpakammaṭṭhānaṃ kathetīti. Rūpe chandarāgappahānatthaṃ. Evaṃ kirassa ahosi",
  "atk-s0202a0:445_2": "– “rāhulassa attabhāvaṃ nissāya chandarāgo uppanno, heṭṭhā cassa saṅkhepena rūpakammaṭṭhānaṃ",
  "atk-s0202a0:445_3": "kathitaṃ. Idānissāpi dvicattālīsāya ākārehi attabhāvaṃ virājetvā visaṅkharitvā taṃnissitaṃ",
  "atk-s0202a0:445_4": "chandarāgaṃ anuppattidhammataṃ āpādessāmī”ti. Atha ākāsadhātuṃ kasmā vitthāresīti?",
  "atk-s0202a0:445_5": "Upādārūpadassanatthaṃ. Heṭṭhā hi cattāri mahābhūtāneva kathitāni, na upādārūpaṃ.",
  "atk-s0202a0:445_6": "Tasmā iminā mukhena taṃ dassetuṃ ākāsadhātuṃ vitthāresi. Apica ajjhattikena ākāsena",
  "atk-s0202a0:445_7": "paricchinnarūpampi pākaṭaṃ hoti.",
  "atk-s0202a0:446": "Ākāsena paricchinnaṃ, rūpaṃ yāti vibhūtataṃ;",
  "atk-s0202a0:447": "Tassevaṃ āvibhāvatthaṃ, taṃ pakāsesi nāyako.",
  "atk-s0202a0:448": "Ettha pana purimāsu tāva catūsu dhātūsu yaṃ vattabbaṃ, taṃ mahāhatthipadopame vuttameva.",
  "atk-s0202a0:449_0": "118. Ākāsadhātuyaṃ ākāsagatanti ākāsabhāvaṃ gataṃ. Upādinnantiādinnaṃ gahitaṃ parāmaṭṭhaṃ,",
  "atk-s0202a0:449_1": "sarīraṭṭhakanti attho. Kaṇṇacchiddanti maṃsalohitādīhi asamphuṭṭhakaṇṇavivaraṃ. Nāsacchiddādīsupi",
  "atk-s0202a0:449_2": "eseva nayo. Yena cāti yena chiddena. Ajjhoharatīti anto paveseti, jivhābandhanato",
  "atk-s0202a0:449_3": "hi yāva udarapaṭalā manussānaṃ vidatthicaturaṅgulaṃ chiddaṭṭhānaṃ hoti. Taṃ sandhāyetaṃ",
  "atk-s0202a0:449_4": "vuttaṃ. Yattha cāti yasmiṃ okāse. Santiṭṭhatīti patiṭṭhāti. Manussānañhi mahantaṃ",
  "atk-s0202a0:449_5": "paṭaparissāvanamattañca udarapaṭalaṃ nāma hoti. Taṃ sandhāyetaṃ vuttaṃ. Adhobhāgaṃ",
  "atk-s0202a0:449_6": "nikkhamatīti yena heṭṭhā nikkhamati. Dvattiṃsahatthamattaṃ ekavīsatiyā ṭhānesu vaṅkaṃ",
  "atk-s0202a0:449_7": "antaṃ nāma hoti. Taṃ sandhāyetaṃ vuttaṃ. Yaṃ vā panaññampīti iminā sukhumasukhumaṃ",
  "atk-s0202a0:449_8": "cammamaṃsādiantaragatañceva lomakūpabhāvena ca ṭhitaṃ ākāsaṃ dasseti. Sesametthāpi",
  "atk-s0202a0:449_9": "pathavīdhātuādīsu vuttanayeneva veditabbaṃ.",
  "atk-s0202a0:450_0": "119. Idānissa tādibhāvalakkhaṇaṃ ācikkhanto pathavīsamantiādimāha. Iṭṭhāniṭṭhesu",
  "atk-s0202a0:450_1": "hi arajjanto adussanto tādī nāma hoti. Manāpāmanāpāti ettha aṭṭha lobhasahagatacittasampayuttā",
  "atk-s0202a0:450_2": "manāpā nāma, dve domanassacittasampayuttā amanāpā nāma. Cittaṃ na pariyādāya ṭhassantīti",
  "atk-s0202a0:450_3": "ete phassā uppajjitvā tava cittaṃ antomuṭṭhigataṃ karonto viya pariyādāya gahetvā",
  "atk-s0202a0:450_4": "ṭhātuṃ na sakkhissanti “ahaṃ sobhāmi, mayhaṃ vaṇṇāyatanaṃ pasanna”nti puna attabhāvaṃ",
  "atk-s0202a0:450_5": "nissāya chandarāgo nuppajjissati. Gūthagatantiādīsu gūthameva gūthagataṃ. Evaṃ sabbattha.",
  "atk-s0202a0:451_0": "Na katthaci patiṭṭhitoti pathavīpabbatarukkhādīsu ekasmimpi na patiṭṭhito, yadi hi",
  "atk-s0202a0:451_1": "pathaviyaṃ patiṭṭhito bhaveyya, pathaviyā bhijjamānāya saheva bhijjeyya, pabbate",
  "atk-s0202a0:451_2": "patamāne saheva pateyya, rukkhe chijjamāne saheva chijjeyya.",
  "atk-s0202a0:452_0": "120. Mettaṃ rāhulāti kasmā ārabhi? Tādibhāvassa kāraṇadassanatthaṃ. Heṭṭhā hi tādibhāvalakkhaṇaṃ",
  "atk-s0202a0:452_1": "dassitaṃ, na ca sakkā ahaṃ tādī homīti akāraṇā bhavituṃ, napi “ahaṃ uccākulappasuto",
  "atk-s0202a0:452_2": "bahussuto lābhī, maṃ rājarājamahāmattādayo bhajanti, ahaṃ tādī homī”ti imehi kāraṇehi",
  "atk-s0202a0:452_3": "koci tādī nāma hoti, mettādibhāvanāya pana hotīti tādibhāvassa kāraṇadassanatthaṃ",
  "atk-s0202a0:452_4": "imaṃ desanaṃ ārabhi.",
  "atk-s0202a0:453_0": "Tattha bhāvayatoti upacāraṃ vā appanaṃ vā pāpentassa. Yo byāpādoti yo satte kopo,",
  "atk-s0202a0:453_1": "so pahīyissati. Vihesāti pāṇiādīhi sattānaṃ vihiṃsanaṃ. Aratīti pantasenāsanesu ceva",
  "atk-s0202a0:453_2": "adhikusaladhammesu ca ukkaṇṭhitatā. Paṭighoti yattha katthaci sattesu saṅkhāresu",
  "atk-s0202a0:453_3": "ca paṭihaññanakileso. Asubhanti uddhumātakādīsu upacārappanaṃ. Uddhumātakādīsu asubhabhāvanā",
  "atk-s0202a0:453_4": "ca nāmesā vitthārato visuddhimagge kathitāva. Rāgoti pañcakāmaguṇikarāgo. Aniccasaññanti",
  "atk-s0202a0:453_5": "aniccānupassanāya sahajātasaññaṃ. Vipassanā eva vā esā asaññāpi saññāsīsena saññāti",
  "atk-s0202a0:453_6": "vuttā. Asmimānoti rūpādīsu asmīti māno.",
  "atk-s0202a0:454_0": "121. Idāni therena pucchitaṃ pañhaṃ vitthārento ānāpānassatintiādimāha. Tattha idaṃ",
  "atk-s0202a0:454_1": "kammaṭṭhānañca kammaṭṭhānabhāvanā ca pāḷiattho ca saddhiṃ ānisaṃsakathāya sabbo sabbākārena",
  "atk-s0202a0:454_2": "visuddhimagge anussatiniddese vitthāritoyeva. Imaṃ desanaṃ bhagavā neyyapuggalavaseneva pariniṭṭhāpesīti.",
  "atk-s0202a0:455": "Papañcasūdaniyā majjhimanikāyaṭṭhakathāya",
  "atk-s0202a0:456": "Māhārāhulovādasuttavaṇṇanā niṭṭhitā.",
  "atk-s0202a0:457": "3. Cūḷamālukyasuttavaṇṇanā",
  "atk-s0202a0:458_0": "122. Evaṃ me sutanti mālukyasuttaṃ. Tattha mālukyaputtassāti evaṃnāmakassa therassa.",
  "atk-s0202a0:458_1": "Ṭhapitāni paṭikkhittānīti diṭṭhigatāni nāma na byākātabbānīti evaṃ ṭhapitāni ceva",
  "atk-s0202a0:458_2": "paṭikkhittāni ca. Tathāgatoti satto. Taṃ me na ruccatīti taṃ abyākaraṇaṃ mayhaṃ na",
  "atk-s0202a0:458_3": "ruccati. Sikkhaṃ paccakkhāyāti sikkhaṃ paṭikkhipitvā.",
  "atk-s0202a0:459": "125. Ko santo kaṃ paccācikkhasīti yācako vā hi yācitakaṃ paccācikkheyya, yācitako vā yācakaṃ. Tvaṃ neva yācako na yācitako, so dāni tvaṃ ko santo kaṃ paccācikkhasīti attho.",
  "atk-s0202a0:460_0": "126. Viddho assāti parasenāya ṭhitena viddho bhaveyya. Gāḷhapalepanenāti bahalalepanena.",
  "atk-s0202a0:460_1": "Bhisakkanti vejjaṃ. Sallakattanti sallakantanaṃ sallakantiyasuttavācakaṃ. Akkassāti",
  "atk-s0202a0:460_2": "akkavāke gahetvā jiyaṃ karonti. Tena vuttaṃ “akkassā”ti. Saṇhassāti veṇuvilīvassa.",
  "atk-s0202a0:460_3": "Maruvākhīrapaṇṇīnampi vākehiyeva karonti. Tena vuttaṃ yadi vā maruvāya yadi vā khīrapaṇṇinoti.",
  "atk-s0202a0:460_4": "Gacchanti pabbatagacchanadīgacchādīsu jātaṃ. Ropimanti ropetvā vaḍḍhitaṃ saravanato",
  "atk-s0202a0:460_5": "saraṃ gahetvā kataṃ. Sithilahanunoti evaṃnāmakassa pakkhino. Bheravassāti kāḷasīhassa.",
  "atk-s0202a0:460_6": "Semhārassāti makkaṭassa. Evaṃ noti etāya diṭṭhiyā sati na hotīti attho.",
  "atk-s0202a0:461_0": "127. Attheva jātīti etāya diṭṭhiyā sati brahmacariyavāsova natthi, jāti pana atthiyeva.",
  "atk-s0202a0:461_1": "Tathā jarāmaraṇādīnīti dasseti. Yesāhanti yesaṃ ahaṃ. Nighātanti upaghātaṃ vināsaṃ.",
  "atk-s0202a0:461_2": "Mama sāvakā hi etesu nibbinnā idheva nibbānaṃ pāpuṇantīti adhippāyo.",
  "atk-s0202a0:462_0": "128. Tasmātihāti yasmā abyākatametaṃ, catusaccameva mayā byākataṃ, tasmāti attho.",
  "atk-s0202a0:462_1": "Na hetaṃ mālukyaputta atthasaṃhitanti etaṃ diṭṭhigataṃ vā etaṃ byākaraṇaṃ vā kāraṇanissitaṃ",
  "atk-s0202a0:462_2": "na hoti. Na ādibrahmacariyakanti brahmacariyassa ādimattampi pubbabhāgasīlamattampi",
  "atk-s0202a0:462_3": "na hoti. Na nibbidāyātiādīsu vaṭṭe nibbindanatthāya vā virajjhanatthāya vā vaṭṭanirodhāya",
  "atk-s0202a0:462_4": "vā rāgādivūpasamanatthāya vā abhiññeyye dhamme abhijānanatthāya vā catumaggasaṅkhātasambodhatthāya",
  "atk-s0202a0:462_5": "vā asaṅkhatanibbānasacchikiriyatthāya vā na hoti. Etaṃ hīti etaṃ catusaccabyākaraṇaṃ.",
  "atk-s0202a0:462_6": "Ādibrahmacariyakanti brahmacariyassa ādibhūtaṃ pubbapadaṭṭhānaṃ. Sesaṃ vuttapaṭivipakkhanayena",
  "atk-s0202a0:462_7": "veditabbaṃ. Imampi desanaṃ bhagavā neyyapuggalavasena niṭṭhāpesīti.",
  "atk-s0202a0:463": "Papañcasūdaniyā majjhimanikāyaṭṭhakathāya",
  "atk-s0202a0:464": "Cūḷamālukyasuttavaṇṇanā niṭṭhitā.",
  "atk-s0202a0:465": "4. Mahāmālukyasuttavaṇṇanā",
  "atk-s0202a0:466_0": "129. Evaṃ me sutanti mahāmālukyasuttaṃ. Tattha orambhāgiyānīti heṭṭhā koṭṭhāsikāni",
  "atk-s0202a0:466_1": "kāmabhave nibbattisaṃvattanikāni. Saṃyojanānīti bandhanāni. Kassa kho nāmāti kassa",
  "atk-s0202a0:466_2": "devassa vā manussassa vā desitāni dhāresi, kiṃ tvameveko assosi, na añño kocīti?",
  "atk-s0202a0:466_3": "Anusetīti appahīnatāya anuseti. Anusayamāno saṃyojanaṃ nāma hoti.",
  "atk-s0202a0:467_0": "Ettha ca bhagavatā saṃyojanaṃ pucchitaṃ, therenapi saṃyojanameva byākataṃ. Evaṃ santepi",
  "atk-s0202a0:467_1": "tassa vāde bhagavatā doso āropito. So kasmāti ce? Therassa tathāladdhikattā. Ayañhi",
  "atk-s0202a0:467_2": "tassa laddhi “samudācārakkhaṇeyeva kilesehi saṃyutto nāma hoti, itarasmiṃ khaṇe asaṃyutto”ti.",
  "atk-s0202a0:467_3": "Tenassa bhagavatā doso āropito. Athāyasmā ānando cintesi – “bhagavatā bhikkhusaṅghassa",
  "atk-s0202a0:467_4": "dhammaṃ desessāmīti attano dhammatāyeva ayaṃ dhammadesanā āraddhā, sā iminā apaṇḍitena",
  "atk-s0202a0:467_5": "bhikkhunā visaṃvāditā. Handāhaṃ bhagavantaṃ yācitvā bhikkhūnaṃ dhammaṃ desessāmī”ti.",
  "atk-s0202a0:467_6": "So evamakāsi. Taṃ dassetuṃ “evaṃ vutte āyasmā ānando”tiādi vuttaṃ.",
  "atk-s0202a0:468_0": "Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena. Sakkāyadiṭṭhiparetenāti",
  "atk-s0202a0:468_1": "sakkāyadiṭṭhiyā anugatena. Nissaraṇanti diṭṭhinissaraṇaṃ nāma nibbānaṃ, taṃ yathābhūtaṃ",
  "atk-s0202a0:468_2": "nappajānāti. Appaṭivinītāti avinoditā anīhaṭā. Orambhāgiyaṃ saṃyojananti heṭṭhābhāgiyasaṃyojanaṃ",
  "atk-s0202a0:468_3": "nāma hoti. Sesapadesupi eseva nayo. Sukkapakkho uttānatthoyeva. “Sānusayā pahīyatī”ti",
  "atk-s0202a0:468_4": "vacanato panettha ekacce “aññaṃ saṃyojanaṃ añño anusayo”ti vadanti. “Yathā hi sabyañjanaṃ",
  "atk-s0202a0:468_5": "bhatta”nti vutte bhattato aññaṃ byañjanaṃ hoti, evaṃ “sānusayā”ti vacanato pariyuṭṭhānasakkāyadiṭṭhito",
  "atk-s0202a0:468_6": "aññena anusayena bhavitabbanti tesaṃ laddhi. Te “sasīsaṃ pārupitvā”tiādīhi paṭikkhipitabbā.",
  "atk-s0202a0:468_7": "Na hi sīsato añño puriso atthi. Athāpi siyā – “yadi tadeva saṃyojanaṃ so anusayo,",
  "atk-s0202a0:468_8": "evaṃ sante bhagavatā therassa taruṇūpamo upārambho duāropito hotī”ti. Na duāropito,",
  "atk-s0202a0:468_9": "kasmā? Evaṃladdhikattāti vitthāritametaṃ. Tasmā soyeva kileso bandhanaṭṭhena saṃyojanaṃ,",
  "atk-s0202a0:468_10": "appahīnaṭṭhena anusayoti imamatthaṃ sandhāya bhagavatā “sānusayā pahīyatī”ti evaṃ",
  "atk-s0202a0:468_11": "vuttanti veditabbaṃ.",
  "atk-s0202a0:469_0": "132. Tacaṃ chetvātiādīsu idaṃ opammasaṃsandanaṃ – tacacchedo viya hi samāpatti daṭṭhabbā,",
  "atk-s0202a0:469_1": "pheggucchedo viya vipassanā, sāracchedo viya maggo. Paṭipadā pana lokiyalokuttaramissakāva",
  "atk-s0202a0:469_2": "vaṭṭati. Evamete daṭṭhabbāti evarūpā puggalā evaṃ daṭṭhabbā.",
  "atk-s0202a0:470_0": "133. Upadhivivekāti upadhivivekena. Iminā pañcakāmaguṇaviveko kathito. Akusalānaṃ",
  "atk-s0202a0:470_1": "dhammānaṃ pahānāti iminā nīvaraṇappahānaṃ kathitaṃ. Kāyaduṭṭhullānaṃ paṭippassaddhiyāti",
  "atk-s0202a0:470_2": "iminā kāyālasiyapaṭippassaddhi kathitā. Vivicceva kāmehīti upadhivivekena kāmehi",
  "atk-s0202a0:470_3": "vinā hutvā. Vivicca akusalehīti akusalānaṃ dhammānaṃ pahānena kāyaduṭṭhullānaṃ paṭippassaddhiyā",
  "atk-s0202a0:470_4": "ca akusalehi vinā hutvā. Yadeva tattha hotīti yaṃ tattha antosamāpattikkhaṇeyeva",
  "atk-s0202a0:470_5": "samāpattisamuṭṭhitañca rūpādidhammajātaṃ hoti. Te dhammeti te rūpagatantiādinā nayena",
  "atk-s0202a0:470_6": "vutte rūpādayo dhamme. Aniccatoti na niccato. Dukkhatoti na sukhato. Rogatotiādīsu",
  "atk-s0202a0:470_7": "ābādhaṭṭhena rogato, antodosaṭṭhena gaṇḍato, anupaviddhaṭṭhena dukkhajananaṭṭhena",
  "atk-s0202a0:470_8": "ca sallato, dukkhaṭṭhena aghato, rogaṭṭhena ābādhato, asakaṭṭhena parato, palujjanaṭṭhena",
  "atk-s0202a0:470_9": "palokato, nissattaṭṭhena suññato, na attaṭṭhena anattato. Tattha aniccato, palokatoti",
  "atk-s0202a0:470_10": "dvīhi padehi aniccalakkhaṇaṃ kathitaṃ, dukkhatotiādīhi chahi dukkhalakkhaṇaṃ, parato",
  "atk-s0202a0:470_11": "suññato anattatoti tīhi anattalakkhaṇaṃ.",
  "atk-s0202a0:471_0": "So tehi dhammehīti so tehi evaṃ tilakkhaṇaṃ āropetvā diṭṭhehi antosamāpattiyaṃ pañcakkhandhadhammehi.",
  "atk-s0202a0:471_1": "Cittaṃ paṭivāpetīti cittaṃ paṭisaṃharati moceti apaneti. Upasaṃharatīti vipassanācittaṃ",
  "atk-s0202a0:471_2": "tāva savanavasena thutivasena pariyattivasena paññattivasena ca etaṃ santaṃ nibbānanti",
  "atk-s0202a0:471_3": "evaṃ asaṅkhatāya amatāya dhātuyā upasaṃharati. Maggacittaṃ nibbānaṃ ārammaṇakaraṇavaseneva",
  "atk-s0202a0:471_4": "etaṃ santametaṃ paṇītanti na evaṃ vadati, iminā pana ākārena taṃ paṭivijjhanto tattha",
  "atk-s0202a0:471_5": "cittaṃ upasaṃharatīti attho. So tattha ṭhitoti tāya tilakkhaṇārammaṇāya vipassanāya",
  "atk-s0202a0:471_6": "ṭhito. Āsavānaṃ khayaṃ pāpuṇātīti anukkamena cattāro magge bhāvetvā pāpuṇāti. Teneva",
  "atk-s0202a0:471_7": "dhammarāgenāti samathavipassanādhamme chandarāgena. Samathavipassanāsu hi sabbaso",
  "atk-s0202a0:471_8": "chandarāgaṃ pariyādātuṃ sakkonto arahattaṃ pāpuṇāti, asakkonto anāgāmī hoti.",
  "atk-s0202a0:472_0": "Yadeva tattha hoti vedanāgatanti idha pana rūpaṃ na gahitaṃ. Kasmā? Samatikkantattā.",
  "atk-s0202a0:472_1": "Ayañhi heṭṭhā rūpāvacarajjhānaṃ samāpajjitvā rūpaṃ atikkamitvā arūpāvacarasamāpattiṃ",
  "atk-s0202a0:472_2": "samāpannoti samathavasenapinena rūpaṃ atikkantaṃ, heṭṭhā rūpaṃ sammadeva sammasitvā",
  "atk-s0202a0:472_3": "taṃ atikkamma idāni arūpaṃ sammasatīti vipassanāvasenapinena rūpaṃ atikkantaṃ. Arūpe",
  "atk-s0202a0:472_4": "pana sabbasopi rūpaṃ natthīti taṃ sandhāyapi idha rūpaṃ na gahitaṃ.",
  "atk-s0202a0:473_0": "Atha kiñcarahīti kiṃ pucchāmīti pucchati? Samathavasena gacchato cittekaggatā dhuraṃ",
  "atk-s0202a0:473_1": "hoti, so cetovimutto nāma. Vipassanāvasena gacchato paññā dhuraṃ hoti, so paññāvimutto",
  "atk-s0202a0:473_2": "nāmāti ettha therassa kaṅkhā natthi. Ayaṃ sabhāvadhammoyeva, samathavaseneva pana",
  "atk-s0202a0:473_3": "gacchantesu eko cetovimutto nāma hoti, eko paññāvimutto. Vipassanāvasena gacchantesupi",
  "atk-s0202a0:473_4": "eko paññāvimutto nāma hoti, eko cetovimuttoti ettha kiṃ kāraṇanti pucchati.",
  "atk-s0202a0:474_0": "Indriyavemattataṃ vadāmīti indriyanānattataṃ vadāmi. Idaṃ vuttaṃ hoti, na tvaṃ, ānanda,",
  "atk-s0202a0:474_1": "dasa pāramiyo pūretvā sabbaññutaṃ paṭivijjhi, tena te etaṃ apākaṭaṃ. Ahaṃ pana paṭivijjhiṃ,",
  "atk-s0202a0:474_2": "tena me etaṃ pākaṭaṃ. Ettha hi indriyanānattatā kāraṇaṃ. Samathavaseneva hi gacchantesu",
  "atk-s0202a0:474_3": "ekassa bhikkhuno cittekaggatā dhuraṃ hoti, so cetovimutto nāma hoti. Ekassa paññā",
  "atk-s0202a0:474_4": "dhuraṃ hoti, so paññāvimutto nāma hoti. Vipassanāvaseneva ca gacchantesu ekassa paññā",
  "atk-s0202a0:474_5": "dhuraṃ hoti, so paññāvimutto nāma hoti. Ekassa cittekaggatā dhuraṃ hoti, so cetovimutto",
  "atk-s0202a0:474_6": "nāma hoti. Dve aggasāvakā samathavipassanādhurena arahattaṃ pattā. Tesu dhammasenāpati",
  "atk-s0202a0:474_7": "paññāvimutto jāto, mahāmoggallānatthero cetovimutto. Iti indriyavemattamettha kāraṇanti",
  "atk-s0202a0:474_8": "veditabbaṃ. Sesaṃ sabbattha uttānamevāti.",
  "atk-s0202a0:475": "Papañcasūdaniyā majjhimanikāyaṭṭhakathāya",
  "atk-s0202a0:476": "Mahāmālukyasuttavaṇṇanā niṭṭhitā.",
  "atk-s0202a0:477": "5. Bhaddālisuttavaṇṇanā",
  "atk-s0202a0:478_0": "134. Evaṃ me sutanti bhaddālisuttaṃ. Tattha ekāsanabhojananti ekasmiṃ purebhatte",
  "atk-s0202a0:478_1": "asanabhojanaṃ, bhuñjitabbabhattanti attho. Appābādhatantiādīni kakacopame vitthāritāni.",
  "atk-s0202a0:478_2": "Na ussahāmīti na sakkomi. Siyā kukkuccaṃ siyā vippaṭisāroti evaṃ bhuñjanto yāvajīvaṃ",
  "atk-s0202a0:478_3": "brahmacariyaṃ carituṃ sakkhissāmi nu kho, na nu khoti iti me vippaṭisārakukkuccaṃ",
  "atk-s0202a0:478_4": "bhaveyyāti attho. Ekadesaṃ bhuñjitvāti porāṇakattherā kira patte bhattaṃ pakkhipitvā",
  "atk-s0202a0:478_5": "sappimhi dinne sappinā uṇhameva thokaṃ bhuñjitvā hatthe dhovitvā avasesaṃ bahi nīharitvā",
  "atk-s0202a0:478_6": "chāyūdakaphāsuke ṭhāne nisīditvā bhuñjanti. Etaṃ sandhāya satthā āha. Bhaddāli, pana",
  "atk-s0202a0:478_7": "cintesi – “sace sakiṃ pattaṃ pūretvā dinnaṃ bhattaṃ bhuñjitvā puna pattaṃ dhovitvā",
  "atk-s0202a0:478_8": "odanassa pūretvā laddhaṃ bahi nīharitvā chāyūdakaphāsuke ṭhāne bhuñjeyya, iti evaṃ",
  "atk-s0202a0:478_9": "vaṭṭeyya, itarathā ko sakkotī”ti. Tasmā evampi kho ahaṃ, bhante, na ussahāmīti āha.",
  "atk-s0202a0:478_10": "Ayaṃ kira atīte anantarāya jātiyā kākayoniyaṃ nibbatti. Kākā ca nāma mahāchātakā",
  "atk-s0202a0:478_11": "honti. Tasmā chātakatthero nāma ahosi. Tassa pana viravantasseva bhagavā taṃ madditvā",
  "atk-s0202a0:478_12": "ajjhottharitvā – “yo pana bhikkhu vikāle khādanīyaṃ vā bhojanīyaṃ vā khādeyya vā",
  "atk-s0202a0:478_13": "bhuñjeyya vā pācittiya”nti sikkhāpadaṃ paññapesi. Tena vuttaṃ atha kho āyasmā, bhaddāli,…pe…",
  "atk-s0202a0:478_14": "anussāhaṃ pavedesīti.",
  "atk-s0202a0:479_0": "Yathā tanti yathā aññopi sikkhāya na paripūrakārī ekavihārepi vasanto satthu sammukhībhāvaṃ",
  "atk-s0202a0:479_1": "na dadeyya, tatheva na adāsīti attho. Neva bhagavato upaṭṭhānaṃ agamāsi, na dhammadesanaṭṭhānaṃ",
  "atk-s0202a0:479_2": "na vitakkamāḷakaṃ, na ekaṃ bhikkhācāramaggaṃ paṭipajji. Yasmiṃ kule bhagavā nisīdati,",
  "atk-s0202a0:479_3": "tassa dvārepi na aṭṭhāsi. Sacassa vasanaṭṭhānaṃ bhagavā gacchati, so puretarameva",
  "atk-s0202a0:479_4": "ñatvā aññattha gacchati. Saddhāpabbajito kiresa kulaputto parisuddhasīlo. Tenassa",
  "atk-s0202a0:479_5": "na añño vitakko ahosi, – “mayā nāma udarakāraṇā bhagavato sikkhāpadapaññāpanaṃ paṭibāhitaṃ,",
  "atk-s0202a0:479_6": "ananucchavikaṃ me kata”nti ayameva vitakko ahosi. Tasmā ekavihāre vasantopi lajjāya",
  "atk-s0202a0:479_7": "satthu sammukhībhāvaṃ nādāsi.",
  "atk-s0202a0:480_0": "135. Cīvarakammaṃ karontīti manussā bhagavato cīvarasāṭakaṃ adaṃsu, taṃ gahetvā cīvaraṃ",
  "atk-s0202a0:480_1": "karonti. Etaṃ dosakanti etaṃ okāsametaṃ aparādhaṃ, satthu sikkhāpadaṃ paññapentassa",
  "atk-s0202a0:480_2": "paṭibāhitakāraṇaṃ sādhukaṃ manasi karohīti attho. Dukkarataranti vassañhi vasitvā",
  "atk-s0202a0:480_3": "disāpakkante bhikkhū kuhiṃ vasitthāti pucchanti, tehi jetavane vasimhāti vutte, “āvuso,",
  "atk-s0202a0:480_4": "bhagavā imasmiṃ antovasse kataraṃ jātakaṃ kathesi, kataraṃ suttantaṃ, kataraṃ sikkhāpadaṃ",
  "atk-s0202a0:480_5": "paññapesī”ti pucchitāro honti. Tato “vikālabhojanasikkhāpadaṃ paññapesi, bhaddāli,",
  "atk-s0202a0:480_6": "nāma naṃ eko thero paṭibāhī”ti vakkhanti. Taṃ sutvā bhikkhū – “bhagavatopi nāma sikkhāpadaṃ",
  "atk-s0202a0:480_7": "paññapentassa paṭibāhitaṃ ayuttaṃ akāraṇa”nti vadanti. Evaṃ te ayaṃ doso mahājanantare",
  "atk-s0202a0:480_8": "pākaṭo hutvā duppaṭikārataṃ āpajjissatīti maññamānā evamāhaṃsu. Apica aññepi bhikkhū",
  "atk-s0202a0:480_9": "pavāretvā satthu santikaṃ āgamissanti. Atha tvaṃ “ethāvuso, mama satthāraṃ khamāpentassa",
  "atk-s0202a0:480_10": "sahāyā hothā”ti saṅghaṃ sannipātessasi. Tattha āgantukā pucchissanti, “āvuso, kiṃ",
  "atk-s0202a0:480_11": "imināpi bhikkhunā kata”nti. Tato etamatthaṃ sutvā “bhāriyaṃ kataṃ bhikkhunā, dasabalaṃ",
  "atk-s0202a0:480_12": "nāma paṭibāhissatīti ayuttameta”nti vakkhanti. Evampi te ayaṃ aparādho mahājanantare",
  "atk-s0202a0:480_13": "pākaṭo hutvā duppaṭikārataṃ āpajjissatīti maññamānāpi evamāhaṃsu. Atha vā bhagavā",
  "atk-s0202a0:480_14": "pavāretvā cārikaṃ pakkamissati, atha tvaṃ gatagataṭṭhāne bhagavato khamāpanatthāya",
  "atk-s0202a0:480_15": "saṅghaṃ sannipātessasi. Tatra disāvāsino bhikkhū pucchissanti, “āvuso, kiṃ iminā",
  "atk-s0202a0:480_16": "bhikkhunā kata”nti…pe… duppaṭikārataṃ āpajjissatīti maññamānāpi evamāhaṃsu.",
  "atk-s0202a0:481_0": "Etadavocāti appatirūpaṃ mayā kataṃ, bhagavā pana mahantepi aguṇe alaggitvā mayhaṃ",
  "atk-s0202a0:481_1": "accayaṃ paṭiggaṇhissatīti maññamāno etaṃ “accayo maṃ, bhante,”tiādivacanaṃ avoca.",
  "atk-s0202a0:481_2": "Tattha accayoti aparādho. Maṃ accagamāti maṃ atikkamma abhibhavitvā pavatto. Paṭiggaṇhātūti",
  "atk-s0202a0:481_3": "khamatu. Āyatiṃ saṃvarāyāti anāgate saṃvaraṇatthāya, puna evarūpassa aparādhassa",
  "atk-s0202a0:481_4": "dosassa khalitassa akaraṇatthāya. Tagghāti ekaṃsena. Samayopi kho te, bhaddālīti,",
  "atk-s0202a0:481_5": "bhaddāli, tayā paṭivijjhitabbayuttakaṃ ekaṃ kāraṇaṃ atthi, tampi te na paṭividdhaṃ",
  "atk-s0202a0:481_6": "na sallakkhitanti dasseti.",
  "atk-s0202a0:482_0": "136. Ubhatobhāgavimuttotiādīsu dhammānusārī, saddhānusārīti dve ekacittakkhaṇikā",
  "atk-s0202a0:482_1": "maggasamaṅgipuggalā. Ete pana sattapi ariyapuggale bhagavatāpi evaṃ āṇāpetuṃ na yuttaṃ,",
  "atk-s0202a0:482_2": "bhagavatā āṇatte tesampi evaṃ kātuṃ na yuttaṃ. Aṭṭhānaparikappavasena pana ariyapuggalānaṃ",
  "atk-s0202a0:482_3": "suvacabhāvadassanatthaṃ bhaddālittherassa ca dubbacabhāvadassanatthametaṃ vuttaṃ.",
  "atk-s0202a0:483_0": "Api nu tvaṃ tasmiṃ samaye ubhatobhāgavimuttoti desanaṃ kasmā ārabhi? Bhaddālissa",
  "atk-s0202a0:483_1": "niggahaṇatthaṃ. Ayañhettha adhippāyo – bhaddāli, ime satta ariyapuggalā loke dakkhiṇeyyā",
  "atk-s0202a0:483_2": "mama sāsane sāmino, mayi sikkhāpadaṃ paññapente paṭibāhitabbayutte kāraṇe sati etesaṃ",
  "atk-s0202a0:483_3": "paṭibāhituṃ yuttaṃ. Tvaṃ pana mama sāsanato bāhirako, mayi sikkhāpadaṃ paññapente",
  "atk-s0202a0:483_4": "tuyhaṃ paṭibāhituṃ na yuttanti.",
  "atk-s0202a0:484_0": "Ritto tucchoti anto ariyaguṇānaṃ abhāvena rittako tucchako, issaravacane kiñci na",
  "atk-s0202a0:484_1": "hoti. Yathādhammaṃ paṭikarosīti yathā dhammo ṭhito, tatheva karosi, khamāpesīti vuttaṃ",
  "atk-s0202a0:484_2": "hoti. Taṃ te mayaṃ paṭiggaṇhāmāti taṃ tava aparādhaṃ mayaṃ khamāma. Vuḍḍhi hesā,",
  "atk-s0202a0:484_3": "bhaddāli, ariyassa vinayeti esā, bhaddāli, ariyassa vinaye buddhassa bhagavato sāsane",
  "atk-s0202a0:484_4": "vuḍḍhi nāma. Katamā? Accayaṃ accayato disvā yathādhammaṃ paṭikaritvā āyatiṃ saṃvarāpajjanā.",
  "atk-s0202a0:484_5": "Desanaṃ pana puggalādhiṭṭhānaṃ karonto “yo accayaṃ accayato disvā yathādhammaṃ paṭikaroti,",
  "atk-s0202a0:484_6": "āyatiṃ saṃvaraṃ āpajjatī”ti āha.",
  "atk-s0202a0:485_0": "137. Satthāpi upavadatīti “asukavihāravāsī asukassa therassa saddhivihāriko asukassa",
  "atk-s0202a0:485_1": "antevāsiko itthannāmo nāma bhikkhu lokuttaradhammaṃ nibbattetuṃ araññaṃ paviṭṭho”ti",
  "atk-s0202a0:485_2": "sutvā – “kiṃ tassa araññavāsena, yo mayhaṃ pana sāsane sikkhāya aparipūrakārī”ti",
  "atk-s0202a0:485_3": "evaṃ upavadati, sesapadesupi eseva nayo, apicettha devatā na kevalaṃ upavadanti,",
  "atk-s0202a0:485_4": "bheravārammaṇaṃ dassetvā palāyanākārampi karonti. Attanāpi attānanti sīlaṃ āvajjantassa",
  "atk-s0202a0:485_5": "saṃkiliṭṭhaṭṭhānaṃ pākaṭaṃ hoti, cittaṃ vidhāvati, na kammaṭṭhānaṃ allīyati. So “kiṃ",
  "atk-s0202a0:485_6": "mādisassa araññavāsenā”ti vippaṭisārī uṭṭhāya pakkamati. Attāpi attānaṃ upavaditoti",
  "atk-s0202a0:485_7": "attanāpi attā upavadito, ayameva vā pāṭho. Sukkapakkho vuttapaccanīkanayena veditabbo.",
  "atk-s0202a0:485_8": "So vivicceva kāmehītiādi evaṃ sacchikarotīti dassanatthaṃ vuttaṃ.",
  "atk-s0202a0:486_0": "140. Pasayha pasayha kāraṇaṃ karontīti appamattakepi dose niggahetvā punappunaṃ kārenti.",
  "atk-s0202a0:486_1": "No tathāti mahantepi aparādhe yathā itaraṃ, evaṃ pasayha na kārenti. So kira, “āvuso,",
  "atk-s0202a0:486_2": "bhaddāli, mā cintayittha, evarūpaṃ nāma hoti, ehi satthāraṃ khamāpehī”ti bhikkhusaṅghatopi,",
  "atk-s0202a0:486_3": "kañci bhikkhuṃ pesetvā attano santikaṃ pakkosāpetvā, “bhaddāli, mā cintayittha, evarūpaṃ",
  "atk-s0202a0:486_4": "nāma hotī”ti evaṃ satthusantikāpi anuggahaṃ paccāsīsati. Tato “bhikkhusaṅghenāpi",
  "atk-s0202a0:486_5": "na samassāsito, satthārāpī”ti cintetvā evamāha.",
  "atk-s0202a0:487_0": "Atha bhagavā bhikkhusaṅghopi satthāpi ovaditabbayuttameva ovadati, na itaranti dassetuṃ",
  "atk-s0202a0:487_1": "idha, bhaddāli, ekaccotiādimāha. Tattha aññenāññantiādīni anumānasutte vitthāritāni.",
  "atk-s0202a0:487_2": "Na sammā vattatīti sammā vattampi na vattati. Na lomaṃ pātetīti anulomavatte na vattati,",
  "atk-s0202a0:487_3": "vilomameva gaṇhāti. Na nitthāraṃ vattatīti nitthāraṇakavattamhi na vattati, āpattivuṭṭhānatthaṃ",
  "atk-s0202a0:487_4": "turitaturito chandajāto na hoti. Tatrāti tasmiṃ tassa dubbacakaraṇe. Abhiṇhāpattikoti",
  "atk-s0202a0:487_5": "nirantarāpattiko. Āpattibahuloti sāpattikakālovassa bahu, suddho nirāpattikakālo",
  "atk-s0202a0:487_6": "appoti attho. Na khippameva vūpasammatīti khippaṃ na vūpasammati, dīghasuttaṃ hoti.",
  "atk-s0202a0:487_7": "Vinayadharā pādadhovanakāle āgataṃ “gacchāvuso, vattavelā”ti vadanti. Puna kālaṃ",
  "atk-s0202a0:487_8": "maññitvā āgataṃ “gacchāvuso, tuyhaṃ vihāravelā, gacchāvuso, sāmaṇerādīnaṃ uddesadānavelā,",
  "atk-s0202a0:487_9": "amhākaṃ nhānavelā, therūpaṭṭhānavelā, mukhadhovanavelā”tiādīni vatvā divasabhāgepi",
  "atk-s0202a0:487_10": "rattibhāgepi āgataṃ uyyojentiyeva. “Kāya velāya, bhante, okāso bhavissatī”ti vuttepi",
  "atk-s0202a0:487_11": "“gacchāvuso, tvaṃ imameva ṭhānaṃ jānāsi, asuko nāma vinayadharatthero sinehapānaṃ",
  "atk-s0202a0:487_12": "pivati, asuko virecanaṃ kāreti, kasmā turitosī”tiādīni vatvā dīghasuttameva karonti.",
  "atk-s0202a0:488_0": "141. Khippameva vūpasammatīti lahuṃ vūpasammati, na dīghasuttaṃ hoti. Ussukkāpannā",
  "atk-s0202a0:488_1": "bhikkhū – “āvuso, ayaṃ subbaco bhikkhu, janapadavāsino nāma gāmantasenāsane vasanaṭṭhānanisajjanādīni",
  "atk-s0202a0:488_2": "na phāsukāni honti, bhikkhācāropi dukkho hoti, sīghamassa adhikaraṇaṃ vūpasamemā”ti",
  "atk-s0202a0:488_3": "sannipatitvā āpattito vuṭṭhāpetvā suddhante patiṭṭhāpenti.",
  "atk-s0202a0:489": "142. Adhiccāpattikoti kadāci kadāci āpattiṃ āpajjati. So kiñcāpi lajjī hoti pakatatto, dubbacattā panassa bhikkhū tatheva paṭipajjanti.",
  "atk-s0202a0:490_0": "144. Saddhāmattakena vahati pemamattakenāti ācariyupajjhāyesu appamattikāya gehassitasaddhāya",
  "atk-s0202a0:490_1": "appamattakena gehassitapemena yāpeti. Paṭisandhiggahaṇasadisā hi ayaṃ pabbajjā nāma,",
  "atk-s0202a0:490_2": "navapabbajito pabbajjāya guṇaṃ ajānanto ācariyupajjhāyesu pemamattena yāpeti, tasmā",
  "atk-s0202a0:490_3": "evarūpā saṅgaṇhitabbā. Appamattakampi hi saṅgahaṃ labhitvā pabbajjāya ṭhitā abhiññāpattā",
  "atk-s0202a0:490_4": "mahāsamaṇā bhavissanti. Ettakena kathāmaggena “ovaditabbayuttakaṃ ovadanti, na itara”nti",
  "atk-s0202a0:490_5": "imameva bhagavatā dassitaṃ.",
  "atk-s0202a0:491_0": "145. Aññāya saṇṭhahiṃsūti arahatte patiṭṭhahiṃsu. Sattesu hāyamānesūti paṭipattiyā",
  "atk-s0202a0:491_1": "hāyamānāya sattā hāyanti nāma. Saddhamme antaradhāyamāneti paṭipattisaddhamme antaradhāyamāne.",
  "atk-s0202a0:491_2": "Paṭipattisaddhammopi hi paṭipattipūrakesu sattesu asati antaradhāyati nāma. Āsavaṭṭhānīyāti",
  "atk-s0202a0:491_3": "āsavā tiṭṭhanti etesūti āsavaṭṭhānīyā. Yesu diṭṭhadhammikasamparāyikā parūpavādavippaṭisāravadhabandhanādayo",
  "atk-s0202a0:491_4": "ceva apāyadukkhavisesabhūtā ca āsavā tiṭṭhantiyeva. Yasmā nesaṃ te kāraṇaṃ hontīti",
  "atk-s0202a0:491_5": "attho. Te āsavaṭṭhānīyā vītikkamadhammā yāva na saṅghe pātubhavanti, na tāva satthā",
  "atk-s0202a0:491_6": "sāvakānaṃ sikkhāpadaṃ paññapetīti ayamettha yojanā.",
  "atk-s0202a0:492_0": "Evaṃ akālaṃ dassetvā puna kālaṃ dassetuṃ yato ca kho, bhaddālītiādimāha. Tattha yatoti",
  "atk-s0202a0:492_1": "yadā, yasmiṃ kāleti vuttaṃ hoti. Sesaṃ vuttānusāreneva veditabbaṃ. Ayaṃ vā ettha",
  "atk-s0202a0:492_2": "saṅkhepattho – yasmiṃ kāle āsavaṭṭhānīyā dhammāti saṅkhaṃ gatā vītikkamadosā saṅghe",
  "atk-s0202a0:492_3": "pātubhavanti, tadā satthā sāvakānaṃ sikkhāpadaṃ paññapeti. Kasmā? Tesaṃyeva āsavaṭṭhānīyadhammasaṅkhātānaṃ",
  "atk-s0202a0:492_4": "vītikkamadosānaṃ paṭighātāya.",
  "atk-s0202a0:493_0": "Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ, uppattiñca",
  "atk-s0202a0:493_1": "kālanti vatvā idāni tesaṃ dhammānaṃ anuppattikālañca uppattikālañca dassetuṃ “na",
  "atk-s0202a0:493_2": "tāva, bhaddāli, idhekacce”tiādimāha. Tattha mahattanti mahantabhāvaṃ. Saṅgho hi yāva",
  "atk-s0202a0:493_3": "na theranavamajjhimānaṃ vasena mahattaṃ patto hoti, tāva senāsanāni pahonti, sāsane",
  "atk-s0202a0:493_4": "ekacce āsavaṭṭhānīyā dhammā na uppajjanti. Mahattaṃ patte pana te uppajjanti, atha",
  "atk-s0202a0:493_5": "satthā sikkhāpadaṃ paññapeti. Tattha mahattaṃ patte saṅghe paññattasikkhāpadāni –",
  "atk-s0202a0:494_0": "“Yo pana bhikkhu anupasampannena uttaridvirattatirattaṃ sahaseyyaṃ kappeyya pācittiyaṃ.",
  "atk-s0202a0:494_1": "Yā pana bhikkhunī anuvassaṃ vuṭṭhāpeyya pācittiyaṃ. Yā pana bhikkhunī ekavassaṃ dve",
  "atk-s0202a0:494_2": "vuṭṭhāpeyya pācittiya”nti.",
  "atk-s0202a0:495": "Iminā nayena veditabbāni.",
  "atk-s0202a0:496": "Lābhagganti lābhassa aggaṃ. Saṅgho hi yāva na lābhaggapatto hoti, na tāva lābhaṃ paṭicca āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṃ paññapeti –",
  "atk-s0202a0:497": "“Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya pācittiya”nti.",
  "atk-s0202a0:498": "Idañhi lābhaggapatte saṅghe sikkhāpadaṃ paññattaṃ.",
  "atk-s0202a0:499_0": "Yasagganti yasassa aggaṃ. Saṅgho hi yāva na yasaggapatto hoti, na tāva yasaṃ paṭicca",
  "atk-s0202a0:499_1": "āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṃ paññapeti",
  "atk-s0202a0:499_2": "“surāmerayapāne pācittiya”nti. Idañhi yasaggapatte saṅghe sikkhāpadaṃ paññattaṃ.",
  "atk-s0202a0:500_0": "Bāhusaccanti bahussutabhāvaṃ. Saṅgho hi yāva na bāhusaccapatto hoti, na tāva āsavaṭṭhānīyā",
  "atk-s0202a0:500_1": "dhammā uppajjanti. Bāhusaccapatte pana yasmā ekaṃ nikāyaṃ dve nikāye pañcapi nikāye",
  "atk-s0202a0:500_2": "uggahetvā ayoniso ummujjamānā puggalā rasena rasaṃ saṃsandetvā uddhammaṃ ubbinayaṃ",
  "atk-s0202a0:500_3": "satthu sāsanaṃ dīpenti, atha satthā – “yo pana bhikkhu evaṃ vadeyya tathāhaṃ bhagavatā",
  "atk-s0202a0:500_4": "dhammaṃ desitaṃ ājānāmi …pe… samaṇuddesopi ce evaṃ vadeyyā”tiādinā nayena sikkhāpadaṃ paññapeti.",
  "atk-s0202a0:501_0": "Rattaññutaṃ pattoti ettha rattiyo jānantīti rattaññū. Attano pabbajitadivasato paṭṭhāya",
  "atk-s0202a0:501_1": "bahū rattiyo jānanti, cirapabbajitāti vuttaṃ hoti. Rattaññūnaṃ bhāvaṃ rattaññutaṃ.",
  "atk-s0202a0:501_2": "Tatra rattaññutaṃ patte saṅghe upasenaṃ vaṅgantaputtaṃ ārabbha sikkhāpadaṃ paññattanti",
  "atk-s0202a0:501_3": "veditabbaṃ. So hāyasmā ūnadasavasse bhikkhū upasampādente disvā ekavasso saddhivihārikaṃ",
  "atk-s0202a0:501_4": "upasampādesi. Atha bhagavā sikkhāpadaṃ paññapesi – “na, bhikkhave, ūnadasavassena",
  "atk-s0202a0:501_5": "upasampādetabbo, yo upasampādeyya āpatti dukkaṭassā”ti. Evaṃ paññatte sikkhāpade",
  "atk-s0202a0:501_6": "puna bhikkhū “dasavassamhā dasavassamhā”ti bālā abyattā upasampādenti. Atha bhagavā",
  "atk-s0202a0:501_7": "aparampi sikkhāpadaṃ paññapesi – “na, bhikkhave, bālena abyattena upasampādetabbo,",
  "atk-s0202a0:501_8": "yo upasampādeyya, āpatti dukkaṭassa. Anujānāmi, bhikkhave, byattena bhikkhunā paṭibalena",
  "atk-s0202a0:501_9": "dasavassena vā atirekadasavassena vā upasampādetu”nti. Iti rattaññutaṃ pattakāle",
  "atk-s0202a0:501_10": "dve sikkhāpadāni paññattāni.",
  "atk-s0202a0:502_0": "146. Ājānīyasusūpamaṃ dhammapariyāyaṃ desesinti taruṇājānīyaupamaṃ katvā dhammaṃ",
  "atk-s0202a0:502_1": "desayiṃ. Tatrāti tasmiṃ asaraṇe. Na kho, bhaddāli, eseva hetūti na esa sikkhāya aparipūrakārībhāvoyeva eko hetu.",
  "atk-s0202a0:503_0": "147. Mukhādhāne kāraṇaṃ kāretīti khalīnabandhādīhi mukhaṭṭhapane sādhukaṃ gīvaṃ paggaṇhāpetuṃ",
  "atk-s0202a0:503_1": "kāraṇaṃ kāreti. Visūkāyitānītiādīhi visevanācāraṃ kathesi. Sabbāneva hetāni aññamaññavevacanāni.",
  "atk-s0202a0:503_2": "Tasmiṃ ṭhāneti tasmiṃ visevanācāre. Parinibbāyatīti nibbisevano hoti, taṃ visevanaṃ",
  "atk-s0202a0:503_3": "jahatīti attho. Yugādhāneti yugaṭṭhapane yugassa sādhukaṃ gahaṇatthaṃ.",
  "atk-s0202a0:504_0": "Anukkameti cattāropi pāde ekappahāreneva ukkhipane ca nikkhipane ca. Parasenāya hi",
  "atk-s0202a0:504_1": "āvāṭe ṭhatvā asiṃ gahetvā āgacchantassa assassa pāde chindanti. Tasmiṃ samaye esa",
  "atk-s0202a0:504_2": "ekappahāreneva cattāropi pāde ukkhipissatīti rajjubandhanavidhānena etaṃ kāraṇaṃ",
  "atk-s0202a0:504_3": "karonti. Maṇḍaleti yathā asse nisinnoyeva bhūmiyaṃ patitaṃ āvudhaṃ gahetuṃ sakkoti,",
  "atk-s0202a0:504_4": "evaṃ karaṇatthaṃ maṇḍale kāraṇaṃ kāreti. Khurakāseti aggaggakhurehi pathavīkamane.",
  "atk-s0202a0:504_5": "Rattiṃ okkantakaraṇasmiñhi yathā padasaddo na suyyati, tadatthaṃ ekasmiṃ ṭhāne saññaṃ",
  "atk-s0202a0:504_6": "datvā aggaggakhurehiyeva gamanaṃ sikkhāpenti. Taṃ sandhāyetaṃ vuttaṃ. Javeti sīghavāhane.",
  "atk-s0202a0:504_7": "“Dhāve”tipi pāṭho. Attano parājaye sati palāyanatthaṃ, paraṃ palāyantaṃ anubandhitvā",
  "atk-s0202a0:504_8": "gahaṇatthañca etaṃ kāraṇaṃ kāreti. Davatteti davattāya, yuddhakālasmiñhi hatthīsu",
  "atk-s0202a0:504_9": "vā koñcanādaṃ karontesu assesu vā hasantesu rathesu vā nighosantesu yodhesu vā ukkuṭṭhiṃ",
  "atk-s0202a0:504_10": "karontesu tassa ravassa abhāyitvā parasenapavesanatthaṃ ayaṃ kāraṇā karīyati.",
  "atk-s0202a0:505_0": "Rājaguṇeti raññā jānitabbaguṇe. Kūṭakaṇṇarañño kira guḷavaṇṇo nāma asso ahosi. Rājā",
  "atk-s0202a0:505_1": "pācīnadvārena nikkhamitvā cetiyapabbataṃ gamissāmīti kalambanadītīraṃ sampatto. Asso",
  "atk-s0202a0:505_2": "tīre ṭhatvā udakaṃ otarituṃ na icchati, rājā assācariyaṃ āmantetvā – “aho tayā asso",
  "atk-s0202a0:505_3": "sikkhāpito udakaṃ otarituṃ na icchatī”ti āha. Ācariyo – “susikkhāpito deva asso,",
  "atk-s0202a0:505_4": "evamassa hi cittaṃ ‘sacāhaṃ udakaṃ otarissāmi, vālaṃ temissati, vāle tinte rañño",
  "atk-s0202a0:505_5": "aṅge udakaṃ pāteyyā’ti evaṃ tumhākaṃ sarīre udakapātanabhayena na otarati, vālaṃ",
  "atk-s0202a0:505_6": "gaṇhāpethā”ti āha. Rājā tathā kāresi. Asso vegena otaritvā pāraṃ gato. Etadatthaṃ",
  "atk-s0202a0:505_7": "ayaṃ kāraṇā karīyati. Rājavaṃseti assarājavaṃse. Vaṃso ceso assarājānaṃ, tathārūpena",
  "atk-s0202a0:505_8": "pahārena chinnabhinnasarīrāpi assārohaṃ parasenāya apātetvā bahi nīharantiyeva. Etadatthaṃ",
  "atk-s0202a0:505_9": "kāraṇaṃ kāretīti attho.",
  "atk-s0202a0:506_0": "Uttame javeti javasampattiyaṃ, yathā uttamajavo hoti, evaṃ kāraṇaṃ kāretīti attho.",
  "atk-s0202a0:506_1": "Uttame hayeti uttamahayabhāve, yathā uttamahayo hoti, evaṃ kāraṇaṃ kāretīti attho.",
  "atk-s0202a0:506_2": "Tattha pakatiyā uttamahayova uttamahayakāraṇaṃ arahati, na añño. Uttamahayakāraṇāya",
  "atk-s0202a0:506_3": "eva ca hayo uttamajavaṃ paṭipajjati, na aññoti.",
  "atk-s0202a0:507_0": "Tatridaṃ vatthu – eko kira rājā ekaṃ sindhavapotakaṃ labhitvā sindhavabhāvaṃ ajānitvāva",
  "atk-s0202a0:507_1": "imaṃ sikkhāpehīti ācariyassa adāsi. Ācariyopi tassa sindhavabhāvaṃ ajānanto taṃ māsakhādakaghoṭakānaṃ",
  "atk-s0202a0:507_2": "kāraṇāsu upaneti. So attano ananucchavikattā kāraṇaṃ na paṭipajjati. So taṃ dametuṃ",
  "atk-s0202a0:507_3": "asakkonto “kūṭasso ayaṃ mahārājā”ti vissajjāpesi.",
  "atk-s0202a0:508_0": "Athekadivasaṃ eko assācariyapubbako daharo upajjhāyassa bhaṇḍakaṃ gahetvā gacchanto",
  "atk-s0202a0:508_1": "taṃ parikhāpiṭṭhe carantaṃ disvā – “anaggho, bhante, sindhavapotako”ti upajjhāyassa",
  "atk-s0202a0:508_2": "kathesi. Sace rājā jāneyya, maṅgalassaṃ naṃ kareyyāti. Thero āha – “micchādiṭṭhiko,",
  "atk-s0202a0:508_3": "tāta, rājā appeva nāma buddhasāsane pasīdeyya rañño kathehī”ti. So gantvā, – “mahārāja,",
  "atk-s0202a0:508_4": "anaggho sindhavapotako atthī”ti kathesi. Tayā diṭṭho, tātāti? Āma, mahārājāti. Kiṃ",
  "atk-s0202a0:508_5": "laddhuṃ vaṭṭatīti? Tumhākaṃ bhuñjanakasuvaṇṇathāle tumhākaṃ bhuñjanakabhattaṃ tumhākaṃ",
  "atk-s0202a0:508_6": "pivanakaraso tumhākaṃ gandhā tumhākaṃ mālāti. Rājā sabbaṃ dāpesi. Daharo gāhāpetvā agamāsi.",
  "atk-s0202a0:509_0": "Asso gandhaṃ ghāyitvāva “mayhaṃ guṇajānanakaācariyo atthi maññe”ti sīsaṃ ukkhipitvā",
  "atk-s0202a0:509_1": "olokento aṭṭhāsi. Daharo gantvā “bhattaṃ bhuñjā”ti accharaṃ pahari. Asso āgantvā",
  "atk-s0202a0:509_2": "suvaṇṇathāle bhattaṃ bhuñji, rasaṃ pivi. Atha naṃ gandhehi vilimpitvā rājapiḷandhanaṃ",
  "atk-s0202a0:509_3": "piḷandhitvā “purato purato gacchā”ti accharaṃ pahari. So daharassa purato purato",
  "atk-s0202a0:509_4": "gantvā maṅgalassaṭṭhāne aṭṭhāsi. Daharo – “ayaṃ te, mahārāja, anaggho sindhavapotako,",
  "atk-s0202a0:509_5": "imināva naṃ niyāmena katipāhaṃ paṭijaggāpehī”ti vatvā nikkhami.",
  "atk-s0202a0:510_0": "Atha katipāhassa accayena āgantvā assassa ānubhāvaṃ passissasi, mahārājāti. Sādhu",
  "atk-s0202a0:510_1": "ācariya kuhiṃ ṭhatvā passāmāti? Uyyānaṃ gaccha, mahārājāti. Rājā assaṃ gāhāpetvā",
  "atk-s0202a0:510_2": "agamāsi. Daharo accharaṃ paharitvā “etaṃ rukkhaṃ anupariyāhī”ti assassa saññaṃ adāsi.",
  "atk-s0202a0:510_3": "Asso pakkhanditvā rukkhaṃ anuparigantvā āgato. Rājā neva gacchantaṃ na āgacchantaṃ",
  "atk-s0202a0:510_4": "addasa. Diṭṭho te, mahārājāti? Na diṭṭho, tātāti. Valañjakadaṇḍaṃ etaṃ rukkhaṃ nissāya",
  "atk-s0202a0:510_5": "ṭhapethāti vatvā accharaṃ pahari “valañjakadaṇḍaṃ gahetvā ehī”ti. Asso pakkhanditvā",
  "atk-s0202a0:510_6": "mukhena gahetvā āgato. Diṭṭhaṃ, mahārājāti. Diṭṭhaṃ, tātāti.",
  "atk-s0202a0:511_0": "Puna accharaṃ pahari “uyyānassa pākāramatthakena caritvā ehī”ti. Asso tathā akāsi.",
  "atk-s0202a0:511_1": "Diṭṭho, mahārājāti. Na diṭṭho, tātāti. Rattakambalaṃ āharāpetvā assassa pāde bandhāpetvā",
  "atk-s0202a0:511_2": "tatheva saññaṃ adāsi. Asso ullaṅghitvā pākāramatthakena anupariyāyi. Balavatā purisena",
  "atk-s0202a0:511_3": "āviñchanaalātaggisikhā viya uyyānapākāramatthake paññāyittha. Asso gantvā samīpe",
  "atk-s0202a0:511_4": "ṭhito. Diṭṭhaṃ, mahārājāti. Diṭṭhaṃ, tātāti. Maṅgalapokkharaṇipākāramatthake anupariyāhīti saññaṃ adāsi.",
  "atk-s0202a0:512_0": "Puna “pokkharaṇiṃ otaritvā padumapattesu cārikaṃ carāhī”ti saññaṃ adāsi. Pokkharaṇiṃ",
  "atk-s0202a0:512_1": "otaritvā sabbapadumapatte caritvā agamāsi, ekaṃ pattampi anakkantaṃ vā phālitaṃ vā",
  "atk-s0202a0:512_2": "chinditaṃ vā khaṇḍitaṃ vā nāhosi. Diṭṭhaṃ, mahārājāti. Diṭṭhaṃ, tātāti. Accharaṃ",
  "atk-s0202a0:512_3": "paharitvā taṃ hatthatalaṃ upanāmesi. Dhātūpatthaddho laṅghitvā hatthatale aṭṭhāsi.",
  "atk-s0202a0:512_4": "Diṭṭhaṃ, mahārājāti? Diṭṭhaṃ, tātāti. Evaṃ uttamahayo eva uttamakāraṇāya uttamajavaṃ paṭipajjati.",
  "atk-s0202a0:513_0": "Uttame sākhalyeti muduvācāya. Muduvācāya hi, “tāta, tvaṃ mā cintayi, rañño maṅgalasso",
  "atk-s0202a0:513_1": "bhavissasi, rājabhojanādīni labhissasī”ti uttamahayakāraṇaṃ kāretabbo. Tena vuttaṃ",
  "atk-s0202a0:513_2": "“uttame sākhalye”ti. Rājabhoggoti rañño upabhogo. Rañño aṅganteva saṅkhaṃ gacchatīti",
  "atk-s0202a0:513_3": "yattha katthaci gacchantena hatthaṃ viya pādaṃ viya anohāyeva gantabbaṃ hoti. Tasmā",
  "atk-s0202a0:513_4": "aṅganti saṅkhaṃ gacchati, catūsu vā senaṅgesu ekaṃ aṅgaṃ hoti.",
  "atk-s0202a0:514_0": "Asekhāya sammādiṭṭhiyāti arahattaphalasammādiṭṭhiyā. Sammāsaṅkappādayopi taṃsampayuttāva.",
  "atk-s0202a0:514_1": "Sammāñāṇaṃ pubbe vuttasammādiṭṭhiyeva. Ṭhapetvā pana aṭṭha phalaṅgāni sesā dhammā",
  "atk-s0202a0:514_2": "vimuttīti veditabbā. Sesaṃ sabbattha uttānameva. Ayaṃ pana desanā ugghaṭitaññūpuggalassa",
  "atk-s0202a0:514_3": "vasena arahattanikūṭaṃ gahetvā niṭṭhāpitāti.",
  "atk-s0202a0:515": "Papañcasūdaniyā majjhimanikāyaṭṭhakathāya",
  "atk-s0202a0:516": "Bhaddālisuttavaṇṇanā niṭṭhitā.",
  "atk-s0202a0:517": "6. Laṭukikopamasuttavaṇṇanā",
  "atk-s0202a0:518_0": "148. Evaṃ me sutanti laṭukikopamasuttaṃ. Tattha yena so vanasaṇḍoti ayampi mahāudāyitthero",
  "atk-s0202a0:518_1": "bhagavatā saddhiṃyeva piṇḍāya pavisitvā saddhiṃ paṭikkami. Tasmā yena so bhagavatā",
  "atk-s0202a0:518_2": "upasaṅkamanto vanasaṇḍo tenupasaṅkamīti veditabbo. Apahattāti apahārako. Upahattāti",
  "atk-s0202a0:518_3": "upahārako. Paṭisallānā vuṭṭhitoti phalasamāpattito vuṭṭhito.",
  "atk-s0202a0:519_0": "149. Yaṃ bhagavāti yasmiṃ samaye bhagavā. Iṅghāti āṇattiyaṃ nipāto. Aññathattanti",
  "atk-s0202a0:519_1": "cittassa aññathattaṃ. Tañca kho na bhagavantaṃ paṭicca, evarūpaṃ pana paṇītabhojanaṃ",
  "atk-s0202a0:519_2": "alabhantā kathaṃ yāpessāmāti evaṃ paṇītabhojanaṃ paṭicca ahosīti veditabbaṃ. Bhūtapubbanti",
  "atk-s0202a0:519_3": "iminā rattibhojanassa paṇītabhāvaṃ dasseti. Sūpeyyanti sūpena upanetabbaṃ macchamaṃsakaḷīrādi.",
  "atk-s0202a0:519_4": "Samaggā bhuñjissāmāti ekato bhuñjissāma. Saṅkhatiyoti abhisaṅkhārikakhādanīyāni.",
  "atk-s0202a0:519_5": "Sabbā tā rattinti sabbā tā saṅkhatiyo rattiṃyeva honti, divā pana appā parittā thokikā",
  "atk-s0202a0:519_6": "hontīti. Manussā hi divā yāgukañjiyādīhi yāpetvāpi rattiṃ yathāsatti yathāpaṇītameva bhuñjanti.",
  "atk-s0202a0:520_0": "Puna bhūtapubbanti iminā ratti vikālabhojane ādīnavaṃ dasseti. Tattha andhakāratimisāyanti",
  "atk-s0202a0:520_1": "bahalandhakāre. Māṇavehīti corehi. Katakammehīti katacorakammehi. Corā kira katakammā",
  "atk-s0202a0:520_2": "yaṃ nesaṃ devataṃ āyācitvā kammaṃ nipphannaṃ, tassa upahāratthāya manusse māretvā",
  "atk-s0202a0:520_3": "galalohitādīni gaṇhanti. Te aññesu manussesu māriyamānesu kolāhalā uppajjissanti,",
  "atk-s0202a0:520_4": "pabbajitaṃ pariyesanto nāma natthīti maññamānā bhikkhū gahetvā mārenti. Taṃ sandhāyetaṃ",
  "atk-s0202a0:520_5": "vuttaṃ. Akatakammehīti aṭavito gāmaṃ āgamanakāle kammanipphannatthaṃ puretaraṃ balikammaṃ",
  "atk-s0202a0:520_6": "kātukāmehi. Asaddhammena nimantetīti “ehi bhikkhu ajjekarattiṃ idheva bhuñjitvā idha",
  "atk-s0202a0:520_7": "vasitvā sampattiṃ anubhavitvā sve gamissasī”ti methunadhammena nimanteti.",
  "atk-s0202a0:521_0": "Puna bhūtapubbanti iminā attanā diṭṭhakāraṇaṃ katheti. Vijjantarikāyāti vijjuvijjotanakkhaṇe.",
  "atk-s0202a0:521_1": "Vissaramakāsīti mahāsaddamakāsi. Abhummeti bhū’ti vaḍḍhi, abhū’ti avaḍḍhi, vināso",
  "atk-s0202a0:521_2": "mayhanti attho. Pisāco vata manti pisāco maṃ khādituṃ āgato vata. Ātumārī mātumārīti",
  "atk-s0202a0:521_3": "ettha ātūti pitā, mātūti mātā. Idaṃ vuttaṃ hoti – yassa pitā vā mātā vā atthi, taṃ",
  "atk-s0202a0:521_4": "mātāpitaro amhākaṃ puttakoti yathā tathā vā uppādetvā yaṃkiñci khādanīyabhojanīyaṃ",
  "atk-s0202a0:521_5": "datvā ekasmiṃ ṭhāne sayāpenti. So evaṃ rattiṃ piṇḍāya na carati. Tuyhaṃ pana mātāpitaro",
  "atk-s0202a0:521_6": "matā maññe, tena evaṃ carasīti.",
  "atk-s0202a0:522_0": "150. Evamevāti evameva kiñci ānisaṃsaṃ apassantā nikkāraṇeneva. Evamāhaṃsūti garahanto",
  "atk-s0202a0:522_1": "āha. Tattha āhaṃsūti vadanti. Kiṃ panimassāti imassa appamattakassa hetu kiṃ vattabbaṃ",
  "atk-s0202a0:522_2": "nāma, nanu apassantena viya asuṇantena viya bhavitabbanti. Oramattakassāti parittamattakassa.",
  "atk-s0202a0:522_3": "Adhisallikhatevāyanti ayaṃ samaṇo navanītaṃ pisanto viya padumanāḷasuttaṃ kakacena",
  "atk-s0202a0:522_4": "okkantanto viya atisallekhati, ativāyāmaṃ karoti. Sikkhākāmāti sāriputtamoggallānādayo",
  "atk-s0202a0:522_5": "viya sikkhākāmā, tesu ca appaccayaṃ upaṭṭhapenti. Tesañhi evaṃ hoti “sace ete ‘appamattakametaṃ,",
  "atk-s0202a0:522_6": "haratha bhagavā’ti vadeyyuṃ, kiṃ satthā na hareyya. Evaṃ pana avatvā bhagavantaṃ",
  "atk-s0202a0:522_7": "parivāretvā nisinnā ‘evaṃ bhagavā, sādhu bhagavā, paññapetha bhagavā’ti atirekataraṃ",
  "atk-s0202a0:522_8": "ussāhaṃ paṭilabhantī”ti. Tasmā tesu appaccayaṃ upaṭṭhapenti.",
  "atk-s0202a0:523_0": "Tesanti tesaṃ ekaccānaṃ moghapurisānaṃ. Tanti taṃ appamattakaṃ pahātabbaṃ. Thūlo",
  "atk-s0202a0:523_1": "kaliṅgaroti gale baddhaṃ mahākaṭṭhaṃ viya hoti. Laṭukikā sakuṇikāti cātakasakuṇikā.",
  "atk-s0202a0:523_2": "Sā kira ravasataṃ ravitvā naccasataṃ naccitvā sakiṃ gocaraṃ gaṇhāti. Ākāsato bhūmiyaṃ",
  "atk-s0202a0:523_3": "patiṭṭhitaṃ pana naṃ disvā vacchapālakādayo kīḷanatthaṃ pūtilatāya bandhanti. Taṃ",
  "atk-s0202a0:523_4": "sandhāyetaṃ vuttaṃ. Āgametīti upeti. Tañhi tassāti taṃ pūtilatābandhanaṃ tassā appasarīratāya",
  "atk-s0202a0:523_5": "ceva appathāmatāya ca balavabandhanaṃ nāma, mahantaṃ nāḷikerarajju viya ducchijjaṃ",
  "atk-s0202a0:523_6": "hoti. Tesanti tesaṃ moghapurisānaṃ saddhāmandatāya ca paññāmandatāya ca balavaṃ bandhanaṃ",
  "atk-s0202a0:523_7": "nāma, dukkaṭavatthumattakampi mahantaṃ pārājikavatthu viya duppajahaṃ hoti.",
  "atk-s0202a0:524_0": "151. Sukkapakkhe pahātabbassāti kiṃ imassa appamattakassa pahātabbassa hetu bhagavatā",
  "atk-s0202a0:524_1": "vattabbaṃ atthi, yassa no bhagavā pahānamāha. Nanu evaṃ bhagavato adhippāyaṃ ñatvāpi",
  "atk-s0202a0:524_2": "pahātabbamevāti attho. Appossukkāti anussukkā. Pannalomāti patitalomā, na tassa pahātabbabhayena",
  "atk-s0202a0:524_3": "uddhaggalomā. Paradattavuttāti parehi dinnavuttino, parato laddhena yāpentāti attho.",
  "atk-s0202a0:524_4": "Migabhūtena cetasā viharantīti apaccāsīsanapakkhe ṭhitā hutvā viharanti. Migo hi",
  "atk-s0202a0:524_5": "pahāraṃ labhitvā manussāvāsaṃ gantvā bhesajjaṃ vā vaṇatelaṃ vā labhissāmīti ajjhāsayaṃ",
  "atk-s0202a0:524_6": "akatvā pahāraṃ labhitvāva agāmakaṃ araññaṃ pavisitvā pahaṭaṭṭhānaṃ heṭṭhā katvā nipatitvā",
  "atk-s0202a0:524_7": "phāsubhūtakāle uṭṭhāya gacchati. Evaṃ migā apaccāsīsanapakkhe ṭhitā. Idaṃ sandhāya",
  "atk-s0202a0:524_8": "vuttaṃ “migabhūtena cetasā viharantī”ti. Tañhi tassāti taṃ varattabandhanaṃ tassa",
  "atk-s0202a0:524_9": "hatthināgassa mahāsarīratāya ceva mahāthāmatāya ca dubbalabandhanaṃ nāma. Pūtilatā",
  "atk-s0202a0:524_10": "viya suchijjaṃ hoti. Tesaṃ tanti tesaṃ taṃ kulaputtānaṃ saddhāmahantatāya ca paññāmahantatāya",
  "atk-s0202a0:524_11": "ca mahantaṃ pārājikavatthupi dukkaṭavatthumattakaṃ viya suppajahaṃ hoti.",
  "atk-s0202a0:525_0": "152. Daliddoti dāliddiyena samannāgato. Assakoti nissako. Anāḷhiyoti anaḍḍho. Agārakanti",
  "atk-s0202a0:525_1": "khuddakagehaṃ. Oluggavilugganti yassa gehayaṭṭhiyo piṭṭhivaṃsato muccitvā maṇḍale",
  "atk-s0202a0:525_2": "laggā, maṇḍalato muccitvā bhūmiyaṃ laggā. Kākātidāyinti yattha kiñcideva bhuñjissāmāti",
  "atk-s0202a0:525_3": "anto nisinnakāle visuṃ dvārakiccaṃ nāma natthi, tato tato kākā pavisitvā parivārenti.",
  "atk-s0202a0:525_4": "Sūrakākā hi palāyanakāle ca yathāsammukhaṭṭhāneneva nikkhamitvā palāyanti. Naparamarūpanti",
  "atk-s0202a0:525_5": "na puññavantānaṃ gehaṃ viya uttamarūpaṃ. Khaṭopikāti vilīvamañcako. Oluggaviluggāti",
  "atk-s0202a0:525_6": "oṇatuṇṇatā. Dhaññasamavāpakanti dhaññañca samavāpakañca. Tattha dhaññaṃ nāma kudrūsako.",
  "atk-s0202a0:525_7": "Samavāpakanti lābubījakumbhaṇḍabījakādi bījajātaṃ. Naparamarūpanti yathā puññavantānaṃ",
  "atk-s0202a0:525_8": "gandhasālibījādi parisuddhaṃ bījaṃ, na evarūpaṃ. Jāyikāti kapaṇajāyā. Naparamarūpāti",
  "atk-s0202a0:525_9": "pacchisīsā lambatthanī mahodarā pisācā viya bībhacchā. Sāmaññanti samaṇabhāvo. So",
  "atk-s0202a0:525_10": "vatassaṃ, yohanti so vatāhaṃ puriso nāma assaṃ, yo kesamassuṃ ohāretvā pabbajeyyanti.",
  "atk-s0202a0:526_0": "So na sakkuṇeyyāti so evaṃ cintetvāpi gehaṃ gantvā – “pabbajjā nāma lābhagarukā dukkarā",
  "atk-s0202a0:526_1": "durāsadā, sattapi aṭṭhapi gāme piṇḍāya caritvā yathādhoteneva pattena āgantabbampi",
  "atk-s0202a0:526_2": "hoti, evaṃ yāpetuṃ asakkontassa me puna āgatassa vasanaṭṭhānaṃ icchitabbaṃ, tiṇavallidabbasambhārā",
  "atk-s0202a0:526_3": "nāma dussamodhāniyā, kinti karomī”ti vīmaṃsati. Athassa taṃ agārakaṃ vejayantapāsādo",
  "atk-s0202a0:526_4": "viya upaṭṭhāti. Athassa khaṭopikaṃ oloketvā – “mayi gate imaṃ visaṅkharitvā uddhanālātaṃ",
  "atk-s0202a0:526_5": "karissanti, puna aṭṭanipādavilīvādīni laddhabbāni honti, kinti karissāmī”ti cinteti.",
  "atk-s0202a0:526_6": "Athassa sā sirisayanaṃ viya upaṭṭhāti. Tato dhaññakumbhiṃ oloketvā – “mayi gate ayaṃ",
  "atk-s0202a0:526_7": "gharaṇī imaṃ dhaññaṃ tena tena saddhiṃ bhuñjissati. Puna āgatena jīvitavutti nāma",
  "atk-s0202a0:526_8": "laddhabbā hoti, kinti karissāmī”ti cinteti. Athassa sā aḍḍhateḷasāni koṭṭhāgārasatāni",
  "atk-s0202a0:526_9": "viya upaṭṭhāti. Tato mātugāmaṃ oloketvā – “mayi gate imaṃ hatthigopako vā assagopako",
  "atk-s0202a0:526_10": "vā yo koci palobhessati, puna āgatena bhattapācikā nāma laddhabbā hoti, kinti karissāmī”ti",
  "atk-s0202a0:526_11": "cinteti. Athassa sā rūpinī devī viya upaṭṭhāti. Idaṃ sandhāya “so na sakkuṇeyyā”tiādi vuttaṃ.",
  "atk-s0202a0:527": "153. Nikkhagaṇānanti suvaṇṇanikkhasatānaṃ. Cayoti santānato katasannicayo. Dhaññagaṇānanti dhaññasakaṭasatānaṃ.",
  "atk-s0202a0:528_0": "154. Cattārome, udāyi, puggalāti idha kiṃ dasseti? Heṭṭhā “te tañceva pajahanti,",
  "atk-s0202a0:528_1": "te tañceva nappajahantī”ti pajahanakā ca appajahanakā ca rāsivasena dassitā, na pāṭiyekkaṃ",
  "atk-s0202a0:528_2": "vibhattā. Idāni yathā nāma dabbasambhāratthaṃ gato puriso paṭipāṭiyā rukkhe chinditvā",
  "atk-s0202a0:528_3": "puna nivattitvā vaṅkañca pahāya kamme upanetabbayuttakameva gaṇhāti, evameva appajahanake",
  "atk-s0202a0:528_4": "chaḍḍetvā abbohārike katvā pajahanakapuggalā cattāro hontīti dassetuṃ imaṃ desanaṃ ārabhi.",
  "atk-s0202a0:529_0": "Upadhipahānāyāti khandhupadhikilesupadhiabhisaṅkhārupadhikāmaguṇūpadhīti imesaṃ upadhīnaṃ",
  "atk-s0202a0:529_1": "pahānāya. Upadhipaṭisaṃyuttāti upadhianudhāvanakā. Sarasaṅkappāti ettha saranti dhāvantīti",
  "atk-s0202a0:529_2": "sarā. Saṅkappentīti saṅkappā. Padadvayenapi vitakkāyeva vuttā. Samudācarantīti abhibhavanti",
  "atk-s0202a0:529_3": "ajjhottharitvā vattanti. Saṃyuttoti kilesehi saṃyutto. Indriyavemattatāti indriyanānattatā.",
  "atk-s0202a0:529_4": "Kadāci karahacīti bahukālaṃ vītivattetvā. Satisammosāti satisammosena. Nipātoti ayokaṭāhamhi",
  "atk-s0202a0:529_5": "patanaṃ. Ettāvatā “nappajahati, pajahati, khippaṃ pajahatī”ti tayo rāsayo dassitā.",
  "atk-s0202a0:529_6": "Tesu cattāro janā nappajahanti nāma, cattāro pajahanti nāma, cattāro khippaṃ pajahanti nāma.",
  "atk-s0202a0:530_0": "Tattha puthujjano sotāpanno sakadāgāmī anāgāmīti ime cattāro janā nappajahanti nāma.",
  "atk-s0202a0:530_1": "Puthujjanādayo tāva mā pajahantu, anāgāmī kathaṃ na pajahatīti? Sopi hi yāvadevassa",
  "atk-s0202a0:530_2": "bhavalobho atthi, tāva ahosukhaṃ ahosukhanti abhinandati. Tasmā nappajahati nāma.",
  "atk-s0202a0:530_3": "Eteyeva pana cattāro janā pajahanti nāma. Sotāpannādayo tāva pajahantu, puthujjano",
  "atk-s0202a0:530_4": "kathaṃ pajahatīti? Āraddhavipassako hi satisammosena sahasā kilese uppanne “mādisassa",
  "atk-s0202a0:530_5": "nāma bhikkhuno kileso uppanno”ti saṃvegaṃ katvā vīriyaṃ paggayha vipassanaṃ vaḍḍhetvā",
  "atk-s0202a0:530_6": "maggena kilese samugghāteti. Iti so pajahati nāma. Teyeva cattāro khippaṃ pajahanti",
  "atk-s0202a0:530_7": "nāma. Tattha imasmiṃ sutte, mahāhatthipadopame, indriyabhāvaneti imesu suttesu kiñcāpi",
  "atk-s0202a0:530_8": "tatiyavāro gahito, pañho pana dutiyavāreneva kathitoti veditabbo.",
  "atk-s0202a0:531_0": "Upadhi dukkhassa mūlanti ettha pañca khandhā upadhi nāma. Taṃ dukkhassa mūlanti iti",
  "atk-s0202a0:531_1": "viditvā kilesupadhinā nirupadhi hoti, niggahaṇo nitaṇhoti attho. Upadhisaṅkhaye vimuttoti",
  "atk-s0202a0:531_2": "taṇhakkhaye nibbāne ārammaṇato vimutto.",
  "atk-s0202a0:532_0": "155. Evaṃ cattāro puggale vitthāretvā idāni ye pajahanti, te “ime nāma ettake kilese",
  "atk-s0202a0:532_1": "pajahanti”. Ye nappajahanti, tepi “ime nāma ettake kilese nappajahantī”ti dassetuṃ",
  "atk-s0202a0:532_2": "pañca kho ime udāyi kāmaguṇātiādimāha. Tattha miḷhasukhanti asucisukhaṃ. Anariyasukhanti",
  "atk-s0202a0:532_3": "anariyehi sevitasukhaṃ. Bhāyitabbanti etassa sukhassa paṭilābhatopi vipākatopi bhāyitabbaṃ.",
  "atk-s0202a0:532_4": "Nekkhammasukhanti kāmato nikkhantasukhaṃ. Pavivekasukhanti gaṇatopi kilesatopi pavivittasukhaṃ.",
  "atk-s0202a0:532_5": "Upasamasukhanti rāgādivūpasamatthāya sukhaṃ. Sambodhasukhanti maggasaṅkhātassa sambodhassa",
  "atk-s0202a0:532_6": "nibbattanatthāya sukhaṃ. Na bhāyitabbanti etassa sukhassa paṭilābhatopi vipākatopi",
  "atk-s0202a0:532_7": "na bhāyitabbaṃ, bhāvetabbamevetaṃ.",
  "atk-s0202a0:533_0": "156. Iñjitasmiṃ vadāmīti iñjanaṃ calanaṃ phandananti vadāmi. Kiñca tattha iñjitasminti",
  "atk-s0202a0:533_1": "kiñca tattha iñjitaṃ. Idaṃ tattha iñjitasminti ye ete aniruddhā vitakkavicārā, idaṃ",
  "atk-s0202a0:533_2": "tattha iñjitaṃ. Dutiyatatiyajjhānesupi eseva nayo. Aniñjitasmiṃ vadāmīti idaṃ catutthajjhānaṃ",
  "atk-s0202a0:533_3": "aniñjanaṃ acalanaṃ nipphandananti vadāmi.",
  "atk-s0202a0:534_0": "Analanti vadāmīti akattabbaālayanti vadāmi, taṇhālayo ettha na uppādetabboti dasseti.",
  "atk-s0202a0:534_1": "Atha vā analaṃ apariyattaṃ, na ettāvatā alametanti sanniṭṭhānaṃ kātabbanti vadāmi.",
  "atk-s0202a0:534_2": "Nevasaññānāsaññāyatanassāpīti evarūpāyapi santāya samāpattiyā pahānameva vadāmi.",
  "atk-s0202a0:534_3": "Aṇuṃ vā thūlaṃ vāti khuddakaṃ vā mahantaṃ vā appasāvajjaṃ vā mahāsāvajjaṃ vā. Sesaṃ",
  "atk-s0202a0:534_4": "sabbattha uttānameva. Desanā pana neyyapuggalassa vasena arahattanikūṭeneva niṭṭhāpitāti.",
  "atk-s0202a0:535": "Papañcasūdaniyā majjhimanikāyaṭṭhakathāya",
  "atk-s0202a0:536": "Laṭukikopamasuttavaṇṇanā niṭṭhitā.",
  "atk-s0202a0:537": "7. Cātumasuttavaṇṇanā",
  "atk-s0202a0:538_0": "157. Evaṃ me sutanti cātumasuttaṃ. Tattha cātumāyanti evaṃnāmake gāme. Pañcamattāni",
  "atk-s0202a0:538_1": "bhikkhusatānīti adhunā pabbajitānaṃ bhikkhūnaṃ pañca satāni. Therā kira cintesuṃ",
  "atk-s0202a0:538_2": "– “ime kulaputtā dasabalaṃ adisvāva pabbajitā, etesaṃ bhagavantaṃ dassessāma, bhagavato",
  "atk-s0202a0:538_3": "santike dhammaṃ sutvā attano attano yathāupanissayena patiṭṭhahissantī”ti. Tasmā",
  "atk-s0202a0:538_4": "te bhikkhū gahetvā āgatā. Paṭisammodamānāti “kaccāvuso, khamanīya”ntiādiṃ paṭisanthārakathaṃ",
  "atk-s0202a0:538_5": "kurumānā. Senāsanāni paññāpayamānāti attano attano ācariyupajjhāyānaṃ vasanaṭṭhānāni",
  "atk-s0202a0:538_6": "pucchitvā dvāravātapānāni vivaritvā mañcapīṭhakaṭasārakādīni nīharitvā papphoṭetvā",
  "atk-s0202a0:538_7": "yathāṭṭhāne saṇṭhāpayamānā. Pattacīvarāni paṭisāmayamānāti, bhante, idaṃ me pattaṃ",
  "atk-s0202a0:538_8": "ṭhapetha, idaṃ cīvaraṃ, idaṃ thālakaṃ, idaṃ udakatumbaṃ, imaṃ kattarayaṭṭhinti evaṃ",
  "atk-s0202a0:538_9": "samaṇaparikkhāre saṅgopayamānā.",
  "atk-s0202a0:539_0": "Uccāsaddā mahāsaddāti uddhaṃ uggatattā uccaṃ, patthaṭattā mahantaṃ avinibbhogasaddaṃ",
  "atk-s0202a0:539_1": "karontā. Kevaṭṭā maññe macchavilopeti kevaṭṭānaṃ macchapacchiṭhapitaṭṭhāne mahājano",
  "atk-s0202a0:539_2": "sannipatitvā – “idha aññaṃ ekaṃ macchaṃ dehi, ekaṃ macchaphālaṃ dehi, etassa te mahā",
  "atk-s0202a0:539_3": "dinno, mayhaṃ khuddako”ti evaṃ uccāsaddaṃ mahāsaddaṃ karonti. Taṃ sandhāyetaṃ vuttaṃ.",
  "atk-s0202a0:539_4": "Macchagahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na",
  "atk-s0202a0:539_5": "paviṭṭho, gahito na gahito”ti mahāsaddaṃ karonti. Tampi sandhāyetaṃ vuttaṃ. Paṇāmemīti",
  "atk-s0202a0:539_6": "nīharāmi. Na vo mama santike vatthabbanti tumhe mādisassa buddhassa vasanaṭṭhānaṃ",
  "atk-s0202a0:539_7": "āgantvā evaṃ mahāsaddaṃ karotha, attano dhammatāya vasantā kiṃ nāma sāruppaṃ karissatha,",
  "atk-s0202a0:539_8": "tumhādisānaṃ mama santike vasanakiccaṃ natthīti dīpeti. Tesu ekabhikkhupi “bhagavā",
  "atk-s0202a0:539_9": "tumhe mahāsaddamattakena amhe paṇāmethā”ti vā aññaṃ vā kiñci vattuṃ nāsakkhi, sabbe",
  "atk-s0202a0:539_10": "bhagavato vacanaṃ sampaṭicchantā “evaṃ, bhante,”ti vatvā nikkhamiṃsu. Evaṃ pana tesaṃ",
  "atk-s0202a0:539_11": "ahosi “mayaṃ satthāraṃ passissāma, dhammakathaṃ sossāma, satthu santike vasissāmāti",
  "atk-s0202a0:539_12": "āgatā. Evarūpassa pana garuno satthu santikaṃ āgantvā mahāsaddaṃ karimhā, amhākameva",
  "atk-s0202a0:539_13": "dosoyaṃ, paṇāmitamhā, na no laddhaṃ bhagavato santike vatthuṃ, na suvaṇṇavaṇṇasarīraṃ",
  "atk-s0202a0:539_14": "oloketuṃ, na madhurassarena dhammaṃ sotu”nti. Te balavadomanassajātā hutvā pakkamiṃsu.",
  "atk-s0202a0:540_0": "158. Tenupasaṅkamiṃsūti te kira sakyā āgamanasamayepi te bhikkhū tattheva nisinnā",
  "atk-s0202a0:540_1": "passiṃsu. Atha nesaṃ etadahosi – “kiṃ nu kho ete bhikkhū pavisitvāva paṭinivattā,",
  "atk-s0202a0:540_2": "jānissāma taṃ kāraṇa”nti cintetvā yena te bhikkhū tenupasaṅkamiṃsu. Handāti vavassaggatthe",
  "atk-s0202a0:540_3": "nipāto. Kahaṃ pana tumheti tumhe idāneva āgantvā kahaṃ gacchatha, kiṃ tumhākaṃ koci",
  "atk-s0202a0:540_4": "upaddavo, udāhu dasabalassāti? Tesaṃ pana bhikkhūnaṃ, – “āvuso, mayaṃ bhagavantaṃ",
  "atk-s0202a0:540_5": "dassanāya āgatā, diṭṭho no bhagavā, idāni attano vasanaṭṭhānaṃ gacchāmā”ti kiñcāpi",
  "atk-s0202a0:540_6": "evaṃ vacanaparihāro atthi, evarūpaṃ pana lesakappaṃ akatvā yathābhūtameva ārocetvā",
  "atk-s0202a0:540_7": "bhagavatā kho, āvuso, bhikkhusaṅgho paṇāmitoti āhaṃsu. Te pana rājāno sāsane dhuravahā,",
  "atk-s0202a0:540_8": "tasmā cintesuṃ – “dvīhi aggasāvakehi saddhiṃ pañcasu bhikkhusatesu gacchantesu bhagavato",
  "atk-s0202a0:540_9": "pādamūlaṃ vigacchissati, imesaṃ nivattanākāraṃ karissāmā”ti. Evaṃ cintetvā tena hāyasmantotiādimāhaṃsu.",
  "atk-s0202a0:540_10": "Tesupi bhikkhūsu “mayaṃ mahāsaddamattakena paṇāmitā, na mayaṃ jīvituṃ asakkontā pabbajitā”ti",
  "atk-s0202a0:540_11": "ekabhikkhupi paṭippharito nāma nāhosi, sabbe pana samakaṃyeva, “evamāvuso,”ti sampaṭicchiṃsu.",
  "atk-s0202a0:541_0": "159. Abhinandatūti bhikkhusaṅghassa āgamanaṃ icchanto abhinandatu. Abhivadatūti etu",
  "atk-s0202a0:541_1": "bhikkhusaṅghoti evaṃ cittaṃ uppādento abhivadatu. Anuggahitoti āmisānuggahena ca",
  "atk-s0202a0:541_2": "dhammānuggahena ca anuggahito. Aññathattanti dasabalassa dassanaṃ na labhāmāti pasādaññathattaṃ",
  "atk-s0202a0:541_3": "bhaveyya. Vipariṇāmoti pasādaññathattena vibbhamantānaṃ vipariṇāmaññathattaṃ bhaveyya.",
  "atk-s0202a0:541_4": "Bījānaṃ taruṇānanti taruṇasassānaṃ. Siyā aññathattanti udakavārakāle udakaṃ alabhantānaṃ",
  "atk-s0202a0:541_5": "milātabhāvena aññathattaṃ bhaveyya, sussitvā milātabhāvaṃ āpajjanena vipariṇāmo bhaveyya.",
  "atk-s0202a0:541_6": "Vacchakassa pana khīrapipāsāya sussanaṃ aññathattaṃ nāma, sussitvā kālakiriyā vipariṇāmo nāma.",
  "atk-s0202a0:542_0": "160. Pasādito bhagavāti thero kira tattha nisinnova dibbacakkhunā brahmānaṃ āgataṃ",
  "atk-s0202a0:542_1": "addasa, dibbāya sotadhātuyā ca āyācanasaddaṃ suṇi, cetopariyañāṇena bhagavato pasannabhāvaṃ",
  "atk-s0202a0:542_2": "aññāsi. Tasmā – “kañci bhikkhuṃ pesetvā pakkosiyamānānaṃ gamanaṃ nāma na phāsukaṃ,",
  "atk-s0202a0:542_3": "yāva satthā na peseti, tāvadeva gamissāmā”ti maññamāno evamāha. Appossukkoti aññesu",
  "atk-s0202a0:542_4": "kiccesu anussukko hutvā. Diṭṭhadhammasukhavihāranti phalasamāpattivihāraṃ anuyutto",
  "atk-s0202a0:542_5": "maññe bhagavā viharitukāmo, so idāni yathāruciyā viharissatīti evaṃ me ahosīti vadati.",
  "atk-s0202a0:542_6": "Mayampi dānīti mayaṃ paraṃ ovadamānā vihārato nikkaḍḍhitā, kiṃ amhākaṃ parovādena.",
  "atk-s0202a0:542_7": "Idāni mayampi diṭṭhadhammasukhavihāreneva viharissāmāti dīpeti. Thero imasmiṃ ṭhāne",
  "atk-s0202a0:542_8": "viraddho attano bhārabhāvaṃ na aññāsi. Ayañhi bhikkhusaṅgho dvinnampi mahātherānaṃ",
  "atk-s0202a0:542_9": "bhāro, tena naṃ paṭisedhento bhagavā āgamehītiādimāha. Mahāmoggallānatthero pana",
  "atk-s0202a0:542_10": "attano bhārabhāvaṃ aññāsi. Tenassa bhagavā sādhukāraṃ adāsi.",
  "atk-s0202a0:543_0": "161. Cattārimāni, bhikkhaveti kasmā ārabhi? Imasmiṃ sāsane cattāri bhayāni. Yo tāni",
  "atk-s0202a0:543_1": "abhīto hoti, so imasmiṃ sāsane patiṭṭhātuṃ sakkoti. Itaro pana na sakkotīti dassetuṃ",
  "atk-s0202a0:543_2": "imaṃ desanaṃ ārabhi. Tattha udakorohanteti udakaṃ orohante puggale. Kumbhīlabhayanti",
  "atk-s0202a0:543_3": "suṃsumārabhayaṃ. Susukābhayanti caṇḍamacchabhayaṃ.",
  "atk-s0202a0:544_0": "162. Kodhupāyāsassetaṃ adhivacananti yathā hi bāhiraṃ udakaṃ otiṇṇo ūmīsu osīditvā",
  "atk-s0202a0:544_1": "marati, evaṃ imasmiṃ sāsane kodhupāyāse osīditvā vibbhamati. Tasmā kodhupāyāso “ūmibhaya”nti vutto.",
  "atk-s0202a0:545_0": "163. Odarikattassetaṃ adhivacananti yathā hi bāhiraṃ udakaṃ otiṇṇo kumbhīlena khādito",
  "atk-s0202a0:545_1": "marati, evaṃ imasmiṃ sāsane odarikattena khādito vibbhamati. Tasmā odarikattaṃ “kumbhīlabhaya”nti vuttaṃ.",
  "atk-s0202a0:546_0": "164. Arakkhiteneva kāyenāti sīsappacālakādikaraṇena arakkhitakāyo hutvā. Arakkhitāya",
  "atk-s0202a0:546_1": "vācāyāti duṭṭhullabhāsanādivasena arakkhitavāco hutvā. Anupaṭṭhitāya satiyāti kāyagatāsatiṃ",
  "atk-s0202a0:546_2": "anupaṭṭhāpetvā. Asaṃvutehīti apihitehi. Pañcannetaṃ kāmaguṇānaṃ adhivacananti yathā",
  "atk-s0202a0:546_3": "hi bāhiraṃ udakaṃ otiṇṇo āvaṭṭe nimujjitvā marati, evaṃ imasmiṃ sāsane pabbajito",
  "atk-s0202a0:546_4": "pañcakāmaguṇāvaṭṭe nimujjitvā vibbhamati. Tasmā pañca kāmaguṇā “āvaṭṭabhaya”nti vuttā.",
  "atk-s0202a0:547_0": "165. Anuddhaṃsetīti kilameti milāpeti. Rāgānuddhaṃsenāti rāgānuddhaṃsitena. Mātugāmassetaṃ",
  "atk-s0202a0:547_1": "adhivacananti yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,",
  "atk-s0202a0:547_2": "evaṃ imasmiṃ sāsane mātugāmaṃ āgamma uppannakāmarāgo vibbhamati. Tasmā mātugāmo “susukābhaya”nti vutto.",
  "atk-s0202a0:548_0": "Imāni pana cattāri bhayāni bhāyitvā yathā udakaṃ anorohantassa udakaṃ nissāya ānisaṃso",
  "atk-s0202a0:548_1": "natthi, udakapipāsāya pipāsito ca hoti rajojallena kiliṭṭhasarīro ca, evamevaṃ imāni",
  "atk-s0202a0:548_2": "cattāri bhayāni bhāyitvā sāsane apabbajantassāpi imaṃ sāsanaṃ nissāya ānisaṃso natthi,",
  "atk-s0202a0:548_3": "taṇhāpipāsāya pipāsito ca hoti kilesarajena saṃkiliṭṭhacitto ca. Yathā pana imāni",
  "atk-s0202a0:548_4": "cattāri bhayāni abhāyitvā udakaṃ orohantassa vuttappakāro ānisaṃso hoti, evaṃ imāni",
  "atk-s0202a0:548_5": "abhāyitvā sāsane pabbajitassāpi vuttappakāro ānisaṃso hoti. Thero panāha – “cattāri",
  "atk-s0202a0:548_6": "bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ na sakkoti,",
  "atk-s0202a0:548_7": "abhāyitvā otaranto sakkoti, evamevaṃ bhāyitvā sāsane apabbajantopi taṇhāsotaṃ chinditvā",
  "atk-s0202a0:548_8": "nibbānapāraṃ daṭṭhuṃ na sakkoti, abhāyitvā pabbajanto pana sakkotī”ti. Sesaṃ sabbattha",
  "atk-s0202a0:548_9": "uttānameva. Ayaṃ pana desanā neyyapuggalassa vasena niṭṭhāpitāti.",
  "atk-s0202a0:549": "Papañcasūdaniyā majjhimanikāyaṭṭhakathāya",
  "atk-s0202a0:550": "Cātumasuttavaṇṇanā niṭṭhitā.",
  "atk-s0202a0:551": "8. Naḷakapānasuttavaṇṇanā",
  "atk-s0202a0:552_0": "166. Evaṃ me sutanti naḷakapānasuttaṃ. Tattha naḷakapāneti evaṃnāmake gāme. Pubbe",
  "atk-s0202a0:552_1": "kira amhākaṃ bodhisatto vānarayoniyaṃ nibbatto, mahākāyo kapirājā anekavānarasahassaparivuto",
  "atk-s0202a0:552_2": "pabbatapāde vicarati. Paññavā kho pana hoti mahāpuñño. So parisaṃ evaṃ ovadati –",
  "atk-s0202a0:552_3": "“imasmiṃ pabbatapāde tātā, visaphalāni nāma honti, amanussapariggahitā pokkharaṇiyo",
  "atk-s0202a0:552_4": "nāma honti, tumhe pubbe khāditapubbāneva phalāni khādatha, pītapubbāneva pānīyāni",
  "atk-s0202a0:552_5": "ca pivatha, ettha vo maṃ paṭipucchitabbakiccaṃ natthi, akhāditapubbāni pana phalāni",
  "atk-s0202a0:552_6": "apītapubbāni ca pānīyāni maṃ apucchitvā mā khādittha mā pivitthā”ti.",
  "atk-s0202a0:553_0": "Te ekadivasaṃ caramānā aññaṃ pabbatapādaṃ gantvā gocaraṃ gahetvā pānīyaṃ olokentā",
  "atk-s0202a0:553_1": "ekaṃ amanussapariggahitaṃ pokkharaṇiṃ disvā sahasā apivitvā samantā parivāretvā mahāsattassa",
  "atk-s0202a0:553_2": "āgamanaṃ olokayamānā nisīdiṃsu. Mahāsatto āgantvā “kiṃ tātā pānīyaṃ na pivathā”ti",
  "atk-s0202a0:553_3": "āha. Tumhākaṃ āgamanaṃ olokemāti. Sādhu tātāti samantā padaṃ pariyesamāno otiṇṇapadaṃyeva",
  "atk-s0202a0:553_4": "addasa, na uttiṇṇapadaṃ, disvā saparissayāti aññāsi. Tāvadeva ca tattha abhinibbattaamanusso",
  "atk-s0202a0:553_5": "udakaṃ dvedhā katvā uṭṭhāsi setamukho nīlakucchi rattahatthapādo mahādāṭhiko vaṅkadāṭho",
  "atk-s0202a0:553_6": "virūpo bībhaccho udakarakkhaso. So evamāha – “kasmā pānīyaṃ na pivatha, madhuraṃ",
  "atk-s0202a0:553_7": "udakaṃ pivatha, kiṃ tumhe etassa vacanaṃ suṇāthā”ti? Mahāsatto āha – “tvaṃ idha adhivattho",
  "atk-s0202a0:553_8": "amanusso”ti? Āmāhanti. Tvaṃ idha otiṇṇe labhasīti? Āma labhāmi, tumhe pana sabbe",
  "atk-s0202a0:553_9": "khādissāmīti. Na sakkhissasi, yakkhāti. Pānīyaṃ pana pivissathāti? Āma pivissāmāti.",
  "atk-s0202a0:553_10": "Evaṃ sante ekopi vo na muccissatīti. Pānīyañca pivissāma, na ca te vasaṃ gamissāmāti",
  "atk-s0202a0:553_11": "ekanaḷaṃ āharāpetvā koṭiyaṃ gahetvā dhami, sabbo ekacchiddo ahosi, tīre nisīditvāva",
  "atk-s0202a0:553_12": "pānīyaṃ pivi, sesavānarānaṃ pāṭiyekke naḷe āharāpetvā dhamitvā adāsi. Sabbe yakkhassa",
  "atk-s0202a0:553_13": "passantasseva pānīyaṃ piviṃsu. Vuttampi cetaṃ –",
  "atk-s0202a0:554": "“Disvā padamanuttiṇṇaṃ, disvāno’ taritaṃ padaṃ;",
  "atk-s0202a0:555": "Naḷena vāriṃ pissāma, neva maṃ tvaṃ vadhissasī”ti. ;",
  "atk-s0202a0:556_0": "Tato paṭṭhāya yāva ajjadivasā tasmiṃ ṭhāne naḷā ekacchiddāva honti. Iminā hi saddhiṃ",
  "atk-s0202a0:556_1": "imasmiṃ kappe cattāri kappaṭṭhiyapāṭihāriyāni nāma – cande sasabimbaṃ, vaṭṭakajātakamhi",
  "atk-s0202a0:556_2": "saccakiriyaṭṭhāne aggissa gamanupacchedo, ghaṭikārakumbhakārassa mātāpitūnaṃ vasanaṭṭhāne",
  "atk-s0202a0:556_3": "devassa avassanaṃ, tassā pokkharaṇiyā tīre naḷānaṃ ekacchiddabhāvoti. Iti sā pokkharaṇī",
  "atk-s0202a0:556_4": "naḷena pānīyassa pītattā naḷakapānāti nāmaṃ labhi. Aparabhāge taṃ pokkharaṇiṃ nissāya",
  "atk-s0202a0:556_5": "gāmo patiṭṭhāsi, tassāpi naḷakapānanteva nāmaṃ jātaṃ. Taṃ sandhāya vuttaṃ “naḷakapāne”ti.",
  "atk-s0202a0:556_6": "Palāsavaneti kiṃsukavane.",
  "atk-s0202a0:557": "167. Taggha mayaṃ, bhanteti ekaṃseneva mayaṃ, bhante, abhiratā. Aññepi ye tumhākaṃ sāsane abhiramanti, te amhehi sadisāva hutvā abhiramantīti dīpenti.",
  "atk-s0202a0:558_0": "Neva rājābhinītātiādīsu eko rañño aparādhaṃ katvā palāyati. Rājā kuhiṃ, bho, asukoti?",
  "atk-s0202a0:558_1": "Palāto devāti. Palātaṭṭhānepi me na muccissati, sace pana pabbajeyya, mucceyyāti",
  "atk-s0202a0:558_2": "vadati. Tassa kocideva suhado gantvā taṃ pavattiṃ ārocetvā tvaṃ sace jīvitumicchasi,",
  "atk-s0202a0:558_3": "pabbajāhīti. So pabbajitvā jīvitaṃ rakkhamāno carati. Ayaṃ rājābhinīto nāma.",
  "atk-s0202a0:559_0": "Eko pana corānaṃ mūlaṃ chindanto carati. Corā sutvā “purisānaṃ atthikabhāvaṃ na jānāti,",
  "atk-s0202a0:559_1": "jānāpessāma na”nti vadanti. So taṃ pavattiṃ sutvā palāyati. Corā palātoti sutvā “palātaṭṭhānepi",
  "atk-s0202a0:559_2": "no na muccissati, sace pana pabbajeyya, mucceyyā”ti vadanti. So taṃ pavattiṃ sutvā",
  "atk-s0202a0:559_3": "pabbajati. Ayaṃ corābhinīto nāma.",
  "atk-s0202a0:560_0": "Eko pana bahuṃ iṇaṃ khāditvā tena iṇena aṭṭo pīḷito tamhā gāmā palāyati. Iṇasāmikā",
  "atk-s0202a0:560_1": "sutvā “palātaṭṭhānepi no na muccissati, sace pana pabbajeyya, mucceyyā”ti vadanti.",
  "atk-s0202a0:560_2": "So taṃ pavattiṃ sutvā pabbajati. Ayaṃ iṇaṭṭo nāma.",
  "atk-s0202a0:561_0": "Rājabhayādīnaṃ pana aññatarena bhayena bhīto aṭṭo āturo hutvā nikkhamma pabbajito",
  "atk-s0202a0:561_1": "bhayaṭṭo nāma. Dubbhikkhādīsu jīvituṃ asakkonto pabbajito ājīvikāpakato nāma, ājīvikāya",
  "atk-s0202a0:561_2": "pakato abhibhūtoti attho. Imesu pana ekopi imehi kāraṇehi pabbajito nāma natthi,",
  "atk-s0202a0:561_3": "tasmā “neva rājābhinīto”tiādimāha.",
  "atk-s0202a0:562_0": "Vivekanti vivicca vivitto hutvā. Idaṃ vuttaṃ hoti – yaṃ kāmehi ca akusaladhammehi",
  "atk-s0202a0:562_1": "ca vivittena paṭhamadutiyajjhānasaṅkhātaṃ pītisukhaṃ adhigantabbaṃ, sace taṃ vivicca",
  "atk-s0202a0:562_2": "kāmehi vivicca akusalehi dhammehi pītisukhaṃ nādhigacchati, aññaṃ vā upari dvinnaṃ",
  "atk-s0202a0:562_3": "jhānānaṃ catunnañca maggānaṃ vasena santataraṃ sukhaṃ nādhigacchati, tassa ime abhijjhādayo",
  "atk-s0202a0:562_4": "cittaṃ pariyādāya tiṭṭhantīti. Tattha aratīti adhikusalesu dhammesu ukkaṇṭhitatā.",
  "atk-s0202a0:562_5": "Tandīti ālasiyabhāvo. Evaṃ yo pabbajitvā pabbajitakiccaṃ kātuṃ na sakkoti, tassa",
  "atk-s0202a0:562_6": "ime satta pāpadhammā uppajjitvā cittaṃ pariyādiyantīti dassetvā idāni yassa te dhammā",
  "atk-s0202a0:562_7": "cittaṃ pariyādāya tiṭṭhanti, soyeva samaṇakiccampi kātuṃ na sakkotīti puna vivekaṃ",
  "atk-s0202a0:562_8": "anuruddhā…pe… aññaṃ vā tato santataranti āha.",
  "atk-s0202a0:563": "Evaṃ kaṇhapakkhaṃ dassetvā idāni teneva nayena sukkapakkhaṃ dassetuṃ puna vivekantiādimāha. Tassattho vuttanayeneva veditabbo.",
  "atk-s0202a0:564_0": "168. Saṅkhāyāti jānitvā. Ekanti ekaccaṃ. Paṭisevatīti sevitabbayuttakaṃ sevati. Sesapadesupi",
  "atk-s0202a0:564_1": "eseva nayo. Upapattīsu byākarotīti sappaṭisandhike tāva byākarotu, appaṭisandhike",
  "atk-s0202a0:564_2": "kathaṃ byākarotīti. Appaṭisandhikassa puna bhave paṭisandhi natthīti vadanto upapattīsu byākaroti nāma.",
  "atk-s0202a0:565_0": "Janakuhanatthanti janavimhāpanatthaṃ. Janalapanatthanti mahājanassa upalāpanatthaṃ.",
  "atk-s0202a0:565_1": "Na iti maṃ jano jānātūti evaṃ maṃ mahājano jānissati, evaṃ me mahājanassa antare",
  "atk-s0202a0:565_2": "kittisaddo uggacchissatīti imināpi kāraṇena na byākarotīti attho. Uḷāravedāti mahantatuṭṭhino.",
  "atk-s0202a0:566_0": "169. So kho panassa āyasmāti so parinibbuto āyasmā imassa ṭhitassa āyasmato. Evaṃsīlotiādīsu",
  "atk-s0202a0:566_1": "lokiyalokuttaramissakāva sīlādayo veditabbo. Evaṃdhammoti ettha pana samādhipakkhikā",
  "atk-s0202a0:566_2": "dhammā dhammāti adhippetā. Phāsuvihāro hotīti tena bhikkhunā pūritapaṭipattiṃ pūrentassa",
  "atk-s0202a0:566_3": "arahattaphalaṃ sacchikatvā phalasamāpattivihārena phāsuvihāro hoti, arahattaṃ pattumasakkontassa",
  "atk-s0202a0:566_4": "paṭipattiṃ pūrayamānassa caratopi phāsuvihāroyeva nāma hoti. Iminā nayena sabbavāresu attho veditabboti.",
  "atk-s0202a0:567": "Papañcasūdaniyā majjhimanikāyaṭṭhakathāya",
  "atk-s0202a0:568": "Naḷakapānasuttavaṇṇanā niṭṭhitā.",
  "atk-s0202a0:569": "9. Goliyānisuttavaṇṇanā",
  "atk-s0202a0:570_0": "173. Evaṃ me sutanti goliyānisuttaṃ. Tattha padasamācāroti dubbalasamācāro oḷārikācāro,",
  "atk-s0202a0:570_1": "paccayesu sāpekkho mahārakkhitatthero viya. Taṃ kira upaṭṭhākakule nisinnaṃ upaṭṭhāko",
  "atk-s0202a0:570_2": "āha “asukattherassa me, bhante, cīvaraṃ dinna”nti. Sādhu te kataṃ taṃyeva takketvā",
  "atk-s0202a0:570_3": "viharantassa cīvaraṃ dentenāti. Tumhākampi, bhante, dassāmīti. Sādhu karissasi taṃyeva",
  "atk-s0202a0:570_4": "takkentassāti āha. Ayampi evarūpo oḷārikācāro ahosi. Sappatissenāti sajeṭṭhakena,",
  "atk-s0202a0:570_5": "na attānaṃ jeṭṭhakaṃ katvā viharitabbaṃ. Serivihārenāti sacchandavihārena niraṅkusavihārena.",
  "atk-s0202a0:571_0": "Nānūpakhajjāti na anupakhajja na anupavisitvā. Tattha yo dvīsu mahātheresu ubhato",
  "atk-s0202a0:571_1": "nisinnesu te anāpucchitvāva cīvarena vā jāṇunā vā ghaṭṭento nisīdati, ayaṃ anupakhajja",
  "atk-s0202a0:571_2": "nisīdati nāma. Evaṃ akatvā pana attano pattaāsanasantike ṭhatvā nisīdāvusoti vutte",
  "atk-s0202a0:571_3": "nisīditabbaṃ. Sace na vadanti, nisīdāmi, bhanteti āpucchitvā nisīditabbaṃ āpucchitakālato",
  "atk-s0202a0:571_4": "paṭṭhāya nisīdāti vuttepi avuttepi nisīdituṃ vaṭṭatiyeva. Na paṭibāhissāmīti ettha",
  "atk-s0202a0:571_5": "yo attano pattāsanaṃ atikkamitvā navakānaṃ pāpuṇanaṭṭhāne nisīdati, ayaṃ nave bhikkhū",
  "atk-s0202a0:571_6": "āsanena paṭibāhati nāma. Tasmiñhi tathā nisinne navā bhikkhū “amhākaṃ nisīdituṃ na",
  "atk-s0202a0:571_7": "detī”ti ujjhāyantā tiṭṭhanti vā āsanaṃ vā pariyesantā āhiṇḍanti. Tasmā attano pattāsaneyeva",
  "atk-s0202a0:571_8": "nisīditabbaṃ. Evaṃ na paṭibāhati nāma.",
  "atk-s0202a0:572_0": "Ābhisamācārikampi dhammanti abhisamācārikaṃ vattapaṭipattimattampi. Nātikālenāti",
  "atk-s0202a0:572_1": "na atipāto pavisitabbaṃ, na atidivā paṭikkamitabbaṃ, bhikkhusaṅghena saddhiṃyeva",
  "atk-s0202a0:572_2": "pavisitabbañca nikkhamitabbañca. Atipāto pavisitvā atidivā nikkhamantassa hi cetiyaṅgaṇabodhiyaṅgaṇavattādīni",
  "atk-s0202a0:572_3": "parihāyanti. Kālasseva mukhaṃ dhovitvā makkaṭakasuttāni chindantena ussāvabindū nipātentena",
  "atk-s0202a0:572_4": "gāmaṃ pavisitvā yāguṃ pariyesitvā yāva bhikkhākālā antogāmeyeva nānappakāraṃ tiracchānakathaṃ",
  "atk-s0202a0:572_5": "kathentena nisīditvā bhattakiccaṃ katvā divā nikkhamma bhikkhūnaṃ pādadhovanavelāya",
  "atk-s0202a0:572_6": "vihāraṃ paccāgantabbaṃ hoti. Na purebhattaṃ pacchābhattaṃ kulesu cārittaṃ āpajjitabbanti",
  "atk-s0202a0:572_7": "“yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ",
  "atk-s0202a0:572_8": "vā pacchābhattaṃ vā kulesu cārittaṃ āpajjeyya, aññatra samayā pācittiya”nti imaṃ",
  "atk-s0202a0:572_9": "sikkhāpadaṃ rakkhantena tassa vibhaṅge vuttaṃ purebhattañca pacchābhattañca cārittaṃ",
  "atk-s0202a0:572_10": "na āpajjitabbaṃ. Uddhato hoti capaloti uddhaccapakatiko ceva hoti cīvaramaṇḍana-pattamaṇḍana-senāsanamaṇḍanā",
  "atk-s0202a0:572_11": "imassa vā pūtikāyassa kelāyanā maṇḍanāti evaṃ vuttena ca taruṇadārakāvacāpalyena samannāgato.",
  "atk-s0202a0:573_0": "Paññavatā bhavitabbanti cīvarakammādīsu itikattabbesu upāyapaññāya samannāgatena",
  "atk-s0202a0:573_1": "bhavitabbaṃ. Abhidhamme abhivinayeti abhidhammapiṭake ceva vinayapiṭake ca pāḷivasena",
  "atk-s0202a0:573_2": "ceva aṭṭhakathāvasena ca yogo karaṇīyo. Sabbantimena hi paricchedena abhidhamme dukatikamātikāhi",
  "atk-s0202a0:573_3": "saddhiṃ dhammahadayavibhaṅgaṃ vinā na vaṭṭati. Vinaye pana kammākammavinicchayena",
  "atk-s0202a0:573_4": "saddhiṃ suvinicchitāni dve pātimokkhāni vinā na vaṭṭati.",
  "atk-s0202a0:574_0": "Āruppāti ettāvatā aṭṭhapi samāpattiyo vuttā honti. Tā pana sabbena sabbaṃ asakkontena",
  "atk-s0202a0:574_1": "sattasupi yogo karaṇīyo, chasupi…pe… pañcasupi. Sabbantimena paricchedena ekaṃ kasiṇe",
  "atk-s0202a0:574_2": "parikammakammaṭṭhānaṃ paguṇaṃ katvā ādāya vicaritabbaṃ, ettakaṃ vinā na vaṭṭati.",
  "atk-s0202a0:574_3": "Uttarimanussadhammeti iminā sabbepi lokuttaradhamme dasseti. Tasmā arahantena hutvā",
  "atk-s0202a0:574_4": "vihātabbaṃ, arahattaṃ anabhisambhuṇantena anāgāmiphale sakadāgāmiphale sotāpattiphale",
  "atk-s0202a0:574_5": "vā patiṭṭhātabbaṃ. Sabbantimena pariyāyena ekaṃ vipassanāmukhaṃ yāva arahattā paguṇaṃ",
  "atk-s0202a0:574_6": "katvā ādāya vicaritabbaṃ. Sesaṃ sabbattha uttānameva. Imaṃ pana desanaṃ āyasmā sāriputto",
  "atk-s0202a0:574_7": "neyyapuggalassa vasena ābhisamācārikavattato paṭṭhāya anupubbena arahattaṃ pāpetvā niṭṭhāpesīti.",
  "atk-s0202a0:575": "Papañcasūdaniyā majjhimanikāyaṭṭhakathāya",
  "atk-s0202a0:576": "Goliyānisuttavaṇṇanā niṭṭhitā.",
  "atk-s0202a0:577": "10. Kīṭāgirisuttavaṇṇanā",
  "atk-s0202a0:578_0": "174. Evaṃ me sutanti kīṭāgirisuttaṃ. Tattha kāsīsūti evaṃnāmake janapade. Etha tumhepi,",
  "atk-s0202a0:578_1": "bhikkhaveti etha tumhepi, bhikkhave, ime pañca ānisaṃse sampassamānā aññatreva rattibhojanā",
  "atk-s0202a0:578_2": "bhuñjatha. Iti bhagavā rattiṃ vikālabhojanaṃ, divā vikālabhojananti imāni dve bhojanāni",
  "atk-s0202a0:578_3": "ekappahārena ajahāpetvā ekasmiṃ samaye divā vikālabhojanameva jahāpesi, puna kālaṃ",
  "atk-s0202a0:578_4": "atināmetvā rattiṃ vikālabhojanaṃ jahāpento evamāha. Kasmā? Imāni hi dve bhojanāni",
  "atk-s0202a0:578_5": "vattamānāni vaṭṭe āciṇṇāni samāciṇṇāni nadiṃ otiṇṇaudakaṃ viya anupakkhandāni, nivātesu",
  "atk-s0202a0:578_6": "ca gharesu subhojanāni bhuñjitvā vaḍḍhitā sukhumālā kulaputtā dve bhojanāni ekappahārena",
  "atk-s0202a0:578_7": "pajahantā kilamanti. Tasmā ekappahārena ajahāpetvā bhaddālisutte divā vikālabhojanaṃ",
  "atk-s0202a0:578_8": "jahāpesi, idha rattiṃ vikālabhojanaṃ. Jahāpento pana na tajjitvā vā niggaṇhitvā vā,",
  "atk-s0202a0:578_9": "tesaṃ pahānapaccayā pana appābādhatañca sañjānissathāti evaṃ ānisaṃsaṃ dassetvāva",
  "atk-s0202a0:578_10": "jahāpesi. Kīṭāgirīti tassa nigamassa nāmaṃ.",
  "atk-s0202a0:579_0": "175. Assajipunabbasukāti assaji ca punabbasuko ca chasu chabbaggiyesu dve gaṇācariyā.",
  "atk-s0202a0:579_1": "Paṇḍuko lohitako mettiyo bhummajako assaji punabbasukoti ime cha janā chabbaggiyā",
  "atk-s0202a0:579_2": "nāma. Tesu paṇḍukalohitakā attano parisaṃ gahetvā sāvatthiyaṃ vasanti, mettiyabhummajakā",
  "atk-s0202a0:579_3": "rājagahe, ime dve janā kīṭāgirismiṃ āvāsikā honti. Āvāsikāti nibaddhavāsino, taṃnibandhā",
  "atk-s0202a0:579_4": "akataṃ senāsanaṃ karonti, jiṇṇaṃ paṭisaṅkharonti, kate issarā honti. Kālikanti anāgate",
  "atk-s0202a0:579_5": "kāle pattabbaṃ ānisaṃsaṃ.",
  "atk-s0202a0:580_0": "178. Mayā cetaṃ, bhikkhaveti idha kiṃ dasseti? Bhikkhave, divasassa tayo vāre bhuñjitvā",
  "atk-s0202a0:580_1": "sukhavedanaṃyeva uppādento na imasmiṃ sāsane kiccakārī nāma hoti, ettakā pana vedanā",
  "atk-s0202a0:580_2": "sevitabbā, ettakā na sevitabbāti etamatthaṃ dassetuṃ imaṃ desanaṃ ārabhi. Evarūpaṃ",
  "atk-s0202a0:580_3": "sukhavedanaṃ pajahathāti idañca gehassitasomanassavasena vuttaṃ, upasampajja viharathāti",
  "atk-s0202a0:580_4": "idañca nekkhammasitasomanassavasena. Ito paresupi dvīsu vāresu gehassitanekkhammasitānaṃyeva",
  "atk-s0202a0:580_5": "domanassānañca upekkhānañca vasena attho veditabbo.",
  "atk-s0202a0:581_0": "181. Evaṃ sevitabbāsevitabbavedanaṃ dassetvā idāni yesaṃ appamādena kiccaṃ kattabbaṃ,",
  "atk-s0202a0:581_1": "yesañca na kattabbaṃ, te dassetuṃ nāhaṃ, bhikkhave, sabbesaṃyevātiādimāha. Tattha",
  "atk-s0202a0:581_2": "kataṃ tesaṃ appamādenāti tesaṃ yaṃ appamādena kattabbaṃ, taṃ kataṃ. Anulomikānīti",
  "atk-s0202a0:581_3": "paṭipattianulomāni kammaṭṭhānasappāyāni, yattha vasantena sakkā honti maggaphalāni",
  "atk-s0202a0:581_4": "pāpuṇituṃ. Indriyāni samannānayamānāti saddhādīni indriyāni samānaṃ kurumānā.",
  "atk-s0202a0:582_0": "182. Sattime, bhikkhave, puggalāti idha kiṃ dasseti? Yesaṃ appamādena karaṇīyaṃ natthi,",
  "atk-s0202a0:582_1": "te dve honti. Yesaṃ atthi, te pañcāti evaṃ sabbepi ime satta puggalā hontīti imamatthaṃ dasseti.",
  "atk-s0202a0:583_0": "Tattha ubhatobhāgavimuttoti dvīhi bhāgehi vimutto. Arūpasamāpattiyā rūpakāyato vimutto,",
  "atk-s0202a0:583_1": "maggena nāmakāyato. So catunnaṃ arūpasamāpattīnaṃ ekekato vuṭṭhāya saṅkhāre sammasitvā",
  "atk-s0202a0:583_2": "arahattaṃ pattānaṃ catunnaṃ, nirodhā vuṭṭhāya arahattaṃ pattaanāgāmino ca vasena",
  "atk-s0202a0:583_3": "pañcavidho hoti. Pāḷi panettha – “katamo ca puggalo ubhatobhāgavimutto, idhekacco",
  "atk-s0202a0:583_4": "puggalo aṭṭha vimokkhe kāyena phusitvā viharati, paññāya cassa disvā āsavā parikkhīṇā",
  "atk-s0202a0:583_5": "hontī”ti evaṃ abhidhamme aṭṭhavimokkhalābhino vasena āgatā.",
  "atk-s0202a0:584_0": "Paññāvimuttoti paññāya vimutto. So sukkhavipassako, catūhi jhānehi vuṭṭhāya arahattaṃ",
  "atk-s0202a0:584_1": "pattā cattāro cāti imesaṃ vasena pañcavidhova hoti. Pāḷi panettha aṭṭhavimokkhapaṭikkhepavaseneva",
  "atk-s0202a0:584_2": "āgatā. Yathāha – “na heva kho aṭṭha vimokkhe kāyena phusitvā viharati, paññāya cassa",
  "atk-s0202a0:584_3": "disvā āsavā parikkhīṇā honti. Ayaṃ vuccati puggalo paññāvimutto”ti.",
  "atk-s0202a0:585_0": "Phuṭṭhantaṃ sacchikarotīti kāyasakkhī. Yo jhānaphassaṃ paṭhamaṃ phusati, pacchā nirodhaṃ",
  "atk-s0202a0:585_1": "nibbānaṃ sacchikaroti, so sotāpattiphalaṭṭhaṃ ādiṃ katvā yāva arahattamaggaṭṭhā chabbidho",
  "atk-s0202a0:585_2": "hontīti veditabbo. Tenevāha – “idhekacco puggalo aṭṭha vimokkhe kāyena phusitvā viharati,",
  "atk-s0202a0:585_3": "paññāya cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti.",
  "atk-s0202a0:586_0": "Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ – dukkhā saṅkhārā, sukho",
  "atk-s0202a0:586_1": "nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.",
  "atk-s0202a0:586_2": "Vitthārato panesopi kāyasakkhi viya chabbidho hoti. Tenevāha – “idhekacco puggalo",
  "atk-s0202a0:586_3": "idaṃ dukkhanti yathābhūtaṃ pajānāti…pe… ayaṃ dukkhanirodhagāminī paṭipadāti yathābhūtaṃ",
  "atk-s0202a0:586_4": "pajānāti, tathāgatappaveditā cassa dhammā paññāya vodiṭṭhā honti vocaritā…pe… ayaṃ",
  "atk-s0202a0:586_5": "vuccati puggalo diṭṭhippatto”ti.",
  "atk-s0202a0:587_0": "Saddhāvimuttoti saddhāya vimutto. Sopi vuttanayeneva chabbidho hoti. Tenevāha – “idhekacco",
  "atk-s0202a0:587_1": "puggalo idaṃ dukkhanti – yathābhūtaṃ pajānāti…pe… ayaṃ dukkhanirodhagāminī paṭipadāti",
  "atk-s0202a0:587_2": "yathābhūtaṃ pajānāti. Tathāgatappaveditā cassa dhammā paññāya vodiṭṭhā honti vocaritā…pe…",
  "atk-s0202a0:587_3": "no ca kho yathā diṭṭhippattassa. Ayaṃ vuccati puggalo saddhāvimutto”ti. Etesu hi",
  "atk-s0202a0:587_4": "saddhāvimuttassa pubbabhāgamaggakkhaṇe saddahantassa viya okappentassa viya adhimuccantassa",
  "atk-s0202a0:587_5": "viya ca kilesakkhayo hoti, diṭṭhippattassa pubbabhāgamaggakkhaṇe kilesacchedakañāṇaṃ",
  "atk-s0202a0:587_6": "adandhaṃ tikhiṇaṃ sūraṃ hutvā vahati. Tasmā yathā nāma nātitikhiṇena asinā kadaliṃ",
  "atk-s0202a0:587_7": "chindantassa chinnaṭṭhānaṃ na maṭṭhaṃ hoti, asi na sīghaṃ vahati, saddo suyyati,",
  "atk-s0202a0:587_8": "balavataro vāyāmo kātabbo hoti, evarūpā saddhāvimuttassa pubbabhāgamaggabhāvanā.",
  "atk-s0202a0:587_9": "Yathā pana nisitaasinā kadaliṃ chindantassa chinnaṭṭhānaṃ maṭṭhaṃ hoti, asi sīghaṃ",
  "atk-s0202a0:587_10": "vahati, saddo na suyyati, balavavāyāmakiccaṃ na hoti, evarūpā paññāvimuttassa pubbabhāgamaggabhāvanā veditabbā.",
  "atk-s0202a0:588_0": "Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ bhāvetīti",
  "atk-s0202a0:588_1": "attho. Saddhānusārimhi ca eseva nayo. Ubho panete sotāpattimaggaṭṭhāyeva. Vuttampi",
  "atk-s0202a0:588_2": "cetaṃ – “yassa puggalassa sotāpattiphalasacchikiriyāya paṭipannassa paññindriyaṃ",
  "atk-s0202a0:588_3": "adhimattaṃ hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati puggalo",
  "atk-s0202a0:588_4": "dhammānusārī”ti. Tathā – “yassa puggalassa sotāpattiphalasacchikiriyāya paṭipannassa",
  "atk-s0202a0:588_5": "saddhindriyaṃ adhimattaṃ hoti, saddhāvāhiṃ saddhāpubbaṅgamaṃ ariyamaggaṃ bhāveti.",
  "atk-s0202a0:588_6": "Ayaṃ vuccati puggalo saddhānusārī”ti. Ayamettha saṅkhepo. Vitthārato panesā ubhatobhāgavimuttādikathā",
  "atk-s0202a0:588_7": "visuddhimagge paññābhāvanādhikāre vuttā. Tasmā tattha vuttanayeneva veditabbā. Yā",
  "atk-s0202a0:588_8": "panesā etesaṃ vibhāgadassanatthaṃ idha pāḷi āgatā, tattha yasmā rūpasamāpattiyā vinā",
  "atk-s0202a0:588_9": "arūpasamāpattiyo nāma natthi, tasmā āruppāti vuttepi aṭṭha vimokkhā vuttāva hontīti veditabbā.",
  "atk-s0202a0:589_0": "Kāyena phusitvāti sahajātanāmakāyena phusitvā. Paññāya cassa disvāti paññāya ca etassa",
  "atk-s0202a0:589_1": "ariyasaccadhamme disvā. Ekacce āsavāti paṭhamamaggādīhi pahātabbā ekadesaāsavā. Tathāgatappaveditāti",
  "atk-s0202a0:589_2": "tathāgatena paveditā catusaccadhammā. Paññāya vodiṭṭhā hontīti imasmiṃ ṭhāne sīlaṃ",
  "atk-s0202a0:589_3": "kathitaṃ, imasmiṃ samādhi, imasmiṃ vipassanā, imasmiṃ maggo, imasmiṃ phalanti evaṃ",
  "atk-s0202a0:589_4": "atthena atthe kāraṇena kāraṇe ciṇṇacaritattā maggapaññāya sudiṭṭhā honti. Vocaritāti",
  "atk-s0202a0:589_5": "vicaritā. Saddhā niviṭṭhā hotīti okappanasaddhā patiṭṭhitā hoti. Mattaso nijjhānaṃ",
  "atk-s0202a0:589_6": "khamantīti mattāya olokanaṃ khamanti. Saddhāmattanti saddhāyeva, itaraṃ tasseva vevacanaṃ",
  "atk-s0202a0:590_0": "Iti imesu appamādena karaṇīyesu puggalesu tayo paṭividdhamaggaphalā sekhā. Tesu anulomasenāsanaṃ",
  "atk-s0202a0:590_1": "sevamānā kalyāṇamitte bhajamānā indriyāni samannānayamānā anupubbena arahattaṃ gaṇhanti.",
  "atk-s0202a0:590_2": "Tasmā tesaṃ yathāṭhitova pāḷiattho. Avasāne pana dve sotāpattimaggasamaṅgino. Tehi",
  "atk-s0202a0:590_3": "tassa maggassa anulomasenāsanaṃ sevitaṃ, kalyāṇamittā bhajitā, indriyāni samannānītāni.",
  "atk-s0202a0:590_4": "Upari pana tiṇṇaṃ maggānaṃ atthāya sevamānā bhajamānā samannānayamānā anupubbena",
  "atk-s0202a0:590_5": "arahattaṃ pāpuṇissantīti ayamettha pāḷiattho.",
  "atk-s0202a0:591_0": "Vitaṇḍavādī pana imameva pāḷiṃ gahetvā – “lokuttaramaggo na ekacittakkhaṇiko, bahucittakkhaṇiko”ti",
  "atk-s0202a0:591_1": "vadati. So vattabbo – “yadi aññena cittena senāsanaṃ paṭisevati, aññena kalyāṇamitte",
  "atk-s0202a0:591_2": "bhajati, aññena indriyāni samannāneti, aññaṃ maggacittanti sandhāya tvaṃ ‘na ekacittakkhaṇiko",
  "atk-s0202a0:591_3": "maggo, bahucittakkhaṇiko’ti vadasi, evaṃ sante senāsanaṃ sevamāno nīlobhāsaṃ pabbataṃ",
  "atk-s0202a0:591_4": "passati, vanaṃ passati, migapakkhīnaṃ saddaṃ suṇāti, pupphaphalānaṃ gandhaṃ ghāyati,",
  "atk-s0202a0:591_5": "pānīyaṃ pivanto rasaṃ sāyati, nisīdanto nipajjanto phassaṃ phusati. Evaṃ te pañcaviññāṇasamaṅgīpi",
  "atk-s0202a0:591_6": "lokuttaradhammasamaṅgīyeva bhavissati. Sace panetaṃ sampaṭicchasi, satthārā saddhiṃ",
  "atk-s0202a0:591_7": "paṭivirujjhasi. Satthārā hi pañcaviññāṇakāyā ekantaṃ abyākatāva vuttā, taṃsamaṅgissa",
  "atk-s0202a0:591_8": "kusalākusalaṃ paṭikkhittaṃ, lokuttaramaggo ca ekantakusalo. Tasmā pajahetaṃ vāda”nti",
  "atk-s0202a0:591_9": "paññapetabbo. Sace paññattiṃ na upagacchati, “gaccha pātova vihāraṃ pavisitvā yāguṃ",
  "atk-s0202a0:591_10": "pivāhī”ti uyyojetabbo.",
  "atk-s0202a0:592_0": "183. Nāhaṃ, bhikkhave, ādikenevāti ahaṃ, bhikkhave, paṭhamameva maṇḍūkassa uppatitvā",
  "atk-s0202a0:592_1": "gamanaṃ viya aññārādhanaṃ arahatte patiṭṭhānaṃ na vadāmi. Anupubbasikkhāti karaṇatthe",
  "atk-s0202a0:592_2": "paccattavacanaṃ. Parato padadvayepi eseva nayo. Saddhājātoti okappaniyasaddhāya jātasaddho.",
  "atk-s0202a0:592_3": "Upasaṅkamatīti garūnaṃ samīpaṃ gacchati. Payirupāsatīti santike nisīdati. Dhāretīti",
  "atk-s0202a0:592_4": "sādhukaṃ katvā dhāreti. Chando jāyatīti kattukamyatākusalacchando jāyati. Ussahatīti",
  "atk-s0202a0:592_5": "vīriyaṃ karoti. Tuletīti aniccaṃ dukkhaṃ anattāti tulayati. Tulayitvā padahatīti",
  "atk-s0202a0:592_6": "evaṃ tīraṇavipassanāya tulayanto maggapadhānaṃ padahati. Pahitattoti pesitacitto.",
  "atk-s0202a0:592_7": "Kāyena ceva paramasaccanti nāmakāyena nibbānasaccaṃ sacchikaroti. Paññāya cāti nāmakāyasampayuttāya",
  "atk-s0202a0:592_8": "maggapaññāya paṭivijjhati passati.",
  "atk-s0202a0:593_0": "Idāni yasmā te satthu āgamanaṃ sutvā paccuggamanamattampi na akaṃsu, tasmā tesaṃ",
  "atk-s0202a0:593_1": "cariyaṃ garahanto sāpi nāma, bhikkhave, saddhā nāhosītiādimāha. Tattha kīvadūrevimeti",
  "atk-s0202a0:593_2": "kittakaṃ dūre ṭhāne. Yojanasatampi yojanasahassampi apakkantāti vattuṃ vaṭṭati, na",
  "atk-s0202a0:593_3": "pana kiñci āha. Catuppadaṃ veyyākaraṇanti catusaccabyākaraṇaṃ sandhāya vuttaṃ.",
  "atk-s0202a0:594_0": "184. Yassuddiṭṭhassāti yassa uddiṭṭhassa. Yopi so, bhikkhave, satthāti bāhirakasatthāraṃ",
  "atk-s0202a0:594_1": "dasseti. Evarūpīti evaṃjātikā. Paṇopaṇaviyāti paṇaviyā ca opaṇaviyā ca. Na upetīti",
  "atk-s0202a0:594_2": "na hoti. Kayavikkayakāle viya agghavaḍḍhanahāpanaṃ na hotīti attho. Ayaṃ goṇo kiṃ",
  "atk-s0202a0:594_3": "agghati, vīsati agghatīti bhaṇanto paṇati nāma. Na vīsati agghati, dasa agghatīti",
  "atk-s0202a0:594_4": "bhaṇanto opaṇati nāma. Idaṃ paṭisedhento āha “paṇopaṇaviyā na upetī”ti. Idāni taṃ",
  "atk-s0202a0:594_5": "paṇopaṇaviyaṃ dassetuṃ evañca no assa, atha naṃ kareyyāma, na ca no evamassa, na",
  "atk-s0202a0:594_6": "naṃ kareyyāmāti āha.",
  "atk-s0202a0:595_0": "Kiṃ pana, bhikkhaveti, bhikkhave, yaṃ tathāgato sabbaso āmisehi visaṃsaṭṭho viharati,",
  "atk-s0202a0:595_1": "evaṃ visaṃsaṭṭhassa satthuno evarūpā paṇopaṇaviyā kiṃ yujjissati? Pariyogāhiya vattatoti",
  "atk-s0202a0:595_2": "pariyogāhitvā ukkhipitvā gahetvā vattantassa. Ayamanudhammoti ayaṃ sabhāvo. Jānāti",
  "atk-s0202a0:595_3": "bhagavā, nāhaṃ jānāmīti bhagavā ekāsanabhojane ānisaṃsaṃ jānāti, ahaṃ na jānāmīti",
  "atk-s0202a0:595_4": "mayi saddhāya divasassa tayo vāre bhojanaṃ pahāya ekāsanabhojanaṃ bhuñjati. Ruḷahanīyanti",
  "atk-s0202a0:595_5": "rohanīyaṃ. Ojavantanti sinehavantaṃ. Kāmaṃ taco cāti iminā caturaṅgavīriyaṃ dasseti.",
  "atk-s0202a0:595_6": "Ettha hi taco ekaṃ aṅgaṃ, nhāru ekaṃ, aṭṭhi ekaṃ, maṃsalohitaṃ ekanti evaṃ caturaṅgasamannāgataṃ",
  "atk-s0202a0:595_7": "vīriyaṃ adhiṭṭhahitvā arahattaṃ appatvā na vuṭṭhahissāmīti evaṃ paṭipajjatīti dasseti.",
  "atk-s0202a0:595_8": "Sesaṃ sabbattha uttānameva. Desanaṃ pana bhagavā neyyapuggalassa vasena arahattanikūṭena niṭṭhāpesīti.",
  "atk-s0202a0:596": "Papañcasūdaniyā majjhimanikāyaṭṭhakathāya",
  "atk-s0202a0:597": "Kīṭāgirisuttavaṇṇanā niṭṭhitā.",
  "atk-s0202a0:598": "Dutiyavaggavaṇṇanā niṭṭhitā.",
  "atk-s0202a0:599": "1. Tevijjavacchasuttavaṇṇanā",
  "atk-s0202a0:600_0": "185. Evaṃ me sutanti tevijjavacchasuttaṃ. Tattha ekapuṇḍarīketi puṇḍarīko vuccati",
  "atk-s0202a0:600_1": "setambarukkho, so tasmiṃ ārāme eko puṇḍarīko atthīti ekapuṇḍarīko. Etadahosīti tattha",
  "atk-s0202a0:600_2": "pavisitukāmatāya ahosi. Cirassaṃ kho, bhanteti pakatiyā āgatapubbataṃ upādāya. Dhammassa",
  "atk-s0202a0:600_3": "cānudhammanti idha sabbaññutaññāṇaṃ dhammo nāma, mahājanassa byākaraṇaṃ anudhammo",
  "atk-s0202a0:600_4": "nāma. Sesaṃ jīvakasutte vuttanayameva. Na me teti ananuññāya ṭhatvā anuññampi paṭikkhipati.",
  "atk-s0202a0:600_5": "“Sabbaññū sabbadassāvī aparisesaṃ ñāṇadassanaṃ paṭijānātī”ti hi idaṃ anujānitabbaṃ",
  "atk-s0202a0:600_6": "siyā, – “carato ca me…pe… paccupaṭṭhita”nti idaṃ pana nānujānitabbaṃ. Sabbaññutaññāṇena",
  "atk-s0202a0:600_7": "hi āvajjitvā pajānāti. Tasmā ananuññāya ṭhatvā anuññampi paṭikkhipanto evamāha.",
  "atk-s0202a0:601_0": "186. Āsavānaṃ khayāti ettha sakiṃ khīṇānaṃ āsavānaṃ puna khepetabbābhāvā yāvadevāti",
  "atk-s0202a0:601_1": "na vuttaṃ. Pubbenivāsañāṇena cettha bhagavā atītajānanaguṇaṃ dasseti, dibbacakkhuñāṇena",
  "atk-s0202a0:601_2": "paccuppannajānanaguṇaṃ, āsavakkhayañāṇena lokuttaraguṇanti. Iti imāhi tīhi vijjāhi",
  "atk-s0202a0:601_3": "sakalabuddhaguṇe saṃkhipitvā kathesi.",
  "atk-s0202a0:602_0": "Gihisaṃyojananti gihibandhanaṃ gihiparikkhāresu nikantiṃ. Natthi kho vacchāti gihisaṃyojanaṃ",
  "atk-s0202a0:602_1": "appahāya dukkhassantakaro nāma natthi. Yepi hi santatimahāmatto uggaseno seṭṭhiputto",
  "atk-s0202a0:602_2": "vītasokadārakoti gihiliṅge ṭhitāva arahattaṃ pattā, tepi maggena sabbasaṅkhāresu",
  "atk-s0202a0:602_3": "nikantiṃ sukkhāpetvā pattā. Taṃ patvā pana na tena liṅgena aṭṭhaṃsu, gihiliṅgaṃ nāmetaṃ",
  "atk-s0202a0:602_4": "hīnaṃ, uttamaguṇaṃ dhāretuṃ na sakkoti. Tasmā tattha ṭhito arahattaṃ patvā taṃdivasameva",
  "atk-s0202a0:602_5": "pabbajati vā parinibbāti vā. Bhūmadevatā pana tiṭṭhanti. Kasmā? Nilīyanokāsassa atthitāya.",
  "atk-s0202a0:602_6": "Sesakāmabhave manussesu sotāpannādayo tayo tiṭṭhanti, kāmāvacaradevesu sotāpannā",
  "atk-s0202a0:602_7": "sakadāgāmino ca, anāgāmikhīṇāsavā panettha na tiṭṭhanti. Kasmā? Tañhi ṭhānaṃ laḷitajanassa",
  "atk-s0202a0:602_8": "āvāso, natthi tattha tesaṃ pavivekārahaṃ paṭicchannaṭṭhānañca. Iti tattha khīṇāsavo",
  "atk-s0202a0:602_9": "parinibbāti, anāgāmī cavitvā suddhāvāse nibbattati. Kāmāvacaradevato upari pana cattāropi ariyā tiṭṭhanti.",
  "atk-s0202a0:603_0": "Sopāsi kammavādīti sopi kammavādī ahosi, kiriyampi na paṭibāhittha. Tañhi ekanavutikappamatthake",
  "atk-s0202a0:603_1": "attānaṃyeva gahetvā katheti. Tadā kira mahāsatto pāsaṇḍapariggaṇhanatthaṃ pabbajito",
  "atk-s0202a0:603_2": "tassapi pāsaṇḍassa nipphalabhāvaṃ jānitvā vīriyaṃ na hāpesi, kiriyavādī hutvā sagge",
  "atk-s0202a0:603_3": "nibbattati. Tasmā evamāha. Sesaṃ sabbattha uttānamevāti.",
  "atk-s0202a0:604": "Papañcasūdaniyā majjhimanikāyaṭṭhakathāya",
  "atk-s0202a0:605": "Tevijjavacchasuttavaṇṇanā niṭṭhitā.",
  "atk-s0202a0:606": "2. Aggivacchasuttavaṇṇanā",
  "atk-s0202a0:607_0": "187. Evaṃ me sutanti aggivacchasuttaṃ. Tattha na kho ahanti paṭhamavāre nāhaṃ sassatadiṭṭhikoti",
  "atk-s0202a0:607_1": "vadati, dutiye nāhaṃ ucchedadiṭṭhikoti. Evaṃ antānantikādivasena sabbavāresu paṭikkhepo",
  "atk-s0202a0:607_2": "veditabbo. Hoti ca na ca hotīti ayaṃ panettha ekaccasassatavādo. Neva hoti na na",
  "atk-s0202a0:607_3": "hotīti ayaṃ amarāvikkhepoti veditabbo.",
  "atk-s0202a0:608_0": "189. Sadukkhanti kilesadukkhena ceva vipākadukkhena ca sadukkhaṃ. Savighātanti tesaṃyeva",
  "atk-s0202a0:608_1": "dvinnaṃ vasena saupaghātakaṃ. Saupāyāsanti tesaṃyeva vasena saupāyāsaṃ. Sapariḷāhanti",
  "atk-s0202a0:608_2": "tesaṃyeva vasena sapariḷāhaṃ.",
  "atk-s0202a0:609_0": "Kiñci diṭṭhigatanti kāci ekā diṭṭhipi ruccitvā khamāpetvā gahitā atthīti pucchati.",
  "atk-s0202a0:609_1": "Apanītanti nīhaṭaṃ apaviddhaṃ. Diṭṭhanti paññāya diṭṭhaṃ. Tasmāti yasmā pañcannaṃ",
  "atk-s0202a0:609_2": "khandhānaṃ udayavayaṃ addasa, tasmā. Sabbamaññitānanti sabbesaṃ tiṇṇampi taṇhādiṭṭhimānamaññitānaṃ.",
  "atk-s0202a0:609_3": "Mathitānanti tesaṃyeva vevacanaṃ. Idāni tāni vibhajitvā dassento sabbaahaṃkāra-mamaṃkāra-mānānusayānanti",
  "atk-s0202a0:609_4": "āha. Ettha hi ahaṃkāro diṭṭhi, mamaṃkāro taṇhā, mānānusayo māno. Anupādā vimuttoti",
  "atk-s0202a0:609_5": "catūhi upādānehi kañci dhammaṃ anupādiyitvā vimutto.",
  "atk-s0202a0:610_0": "190. Na upetīti na yujjati. Ettha ca “na upapajjatī”ti idaṃ anujānitabbaṃ siyā. Yasmā",
  "atk-s0202a0:610_1": "pana evaṃ vutte so paribbājako ucchedaṃ gaṇheyya, upapajjatīti pana sassatameva,",
  "atk-s0202a0:610_2": "upapajjati ca na ca upapajjatīti ekaccasassataṃ, neva upapajjati na na upapajjatīti",
  "atk-s0202a0:610_3": "amarāvikkhepaṃ, tasmā bhagavā – “ayaṃ appatiṭṭho anālambo hotu, sukhapavesanaṭṭhānaṃ",
  "atk-s0202a0:610_4": "mā labhatū”ti ananuññāya ṭhatvā anuññampi paṭikkhipi. Alanti samatthaṃ pariyattaṃ.",
  "atk-s0202a0:610_5": "Dhammoti paccayākāradhammo. Aññatrayogenāti aññattha payogena. Aññatrācariyakenāti",
  "atk-s0202a0:610_6": "paccayākāraṃ ajānantānaṃ aññesaṃ ācariyānaṃ santike vasantena.",
  "atk-s0202a0:611": "191. Tena hi vacchāti yasmā tvaṃ sammohamāpādinti vadasi, tasmā taṃyevettha paṭipucchissāmi. Anāhāro nibbutoti appaccayo nibbuto.",
  "atk-s0202a0:612_0": "192. Yena rūpenāti yena rūpena sattasaṅkhātaṃ tathāgataṃ rūpīti paññāpeyya. Gambhīroti",
  "atk-s0202a0:612_1": "guṇagambhīro. Appameyyoti pamāṇaṃ gaṇhituṃ na sakkuṇeyyo. Duppariyogāḷhoti duogāho",
  "atk-s0202a0:612_2": "dujjāno. Seyyathāpi mahāsamuddoti yathā mahāsamuddo gambhīro appameyyo dujjāno, evameva",
  "atk-s0202a0:612_3": "khīṇāsavopi. Taṃ ārabbha upapajjatītiādi sabbaṃ na yujjati. Kathaṃ? Yathā parinibbutaṃ",
  "atk-s0202a0:612_4": "aggiṃ ārabbha puratthimaṃ disaṃ gatotiādi sabbaṃ na yujjati, evaṃ.",
  "atk-s0202a0:613": "Aniccatāti aniccatāya. Sāre patiṭṭhitanti lokuttaradhammasāre patiṭṭhitaṃ. Sesaṃ sabbattha uttānamevāti.",
  "atk-s0202a0:614": "Papañcasūdaniyā majjhimanikāyaṭṭhakathāya",
  "atk-s0202a0:615": "Aggivacchasuttavaṇṇanā niṭṭhitā.",
  "atk-s0202a0:616": "3. Mahāvacchasuttavaṇṇanā",
  "atk-s0202a0:617_0": "193. Evaṃ me sutanti mahāvacchasuttaṃ. Tattha sahakathīti saddhiṃvādo, bahuṃ mayā",
  "atk-s0202a0:617_1": "tumhehi saddhiṃ kathitapubbanti kathaṃ sāreti mettiṃ ghaṭeti. Purimāni hi dve suttāni",
  "atk-s0202a0:617_2": "etasseva kathitāni, saṃyuttake abyākatasaṃyuttaṃ nāma etasseva kathitaṃ – “kiṃ nu",
  "atk-s0202a0:617_3": "kho, bho gotama, sassato loko idameva saccaṃ moghamaññanti abyākatameta”nti evaṃ",
  "atk-s0202a0:617_4": "ekuttaranikāyepi iminā saddhiṃ kathitaṃ atthiyeva. Tasmā evamāha. Sammāsambuddhopi",
  "atk-s0202a0:617_5": "tassa āgatāgatassa saṅgahaṃ katvā okāsamakāsiyeva. Kasmā? Ayañhi sassatadiṭṭhiko,",
  "atk-s0202a0:617_6": "sassatadiṭṭhikā ca sīghaṃ laddhiṃ na vissajjenti, vasātelamakkhitapilotikā viya cirena",
  "atk-s0202a0:617_7": "sujjhanti. Passati ca bhagavā – “ayaṃ paribbājako kāle gacchante gacchante laddhiṃ",
  "atk-s0202a0:617_8": "vissajjetvā mama santike pabbajitvā cha abhiññāyo sacchikatvā abhiññātasāvako bhavissatī”ti.",
  "atk-s0202a0:617_9": "Tasmā tassa āgatāgatassa saṅgahaṃ katvā okāsamakāsiyeva. Idaṃ panassa pacchimagamanaṃ.",
  "atk-s0202a0:617_10": "So hi imasmiṃ sutte taraṇaṃ vā hotu ataraṇaṃ vā, yaṭṭhiṃ otaritvā udake patamāno",
  "atk-s0202a0:617_11": "viya samaṇassa gotamassa santikaṃ gantvā pabbajissāmīti sanniṭṭhānaṃ katvā āgato.",
  "atk-s0202a0:617_12": "Tasmā dhammadesanaṃ yācanto sādhu me bhavaṃ gotamotiādimāha. Tassa bhagavā mūlavasena",
  "atk-s0202a0:617_13": "saṃkhittadesanaṃ, kammapathavasena vitthāradesanaṃ desesi. Mūlavasena cettha atisaṃkhittā",
  "atk-s0202a0:617_14": "desanā, kammapathavasena saṃkhittā vitthārasadisā. Buddhānaṃ pana nippariyāyena vitthāradesanā",
  "atk-s0202a0:617_15": "nāma natthi. Catuvīsatisamantapaṭṭhānampi hi sattapakaraṇe abhidhammapiṭake ca sabbaṃ",
  "atk-s0202a0:617_16": "saṃkhittameva. Tasmā mūlavasenāpi kammapathavasenāpi saṃkhittameva desesīti veditabbo.",
  "atk-s0202a0:618": "194. Tattha pāṇātipātā veramaṇī kusalantiādīsu paṭipāṭiyā sattadhammā kāmāvacarā, anabhijjhādayo tayo catubhūmikāpi vaṭṭanti.",
  "atk-s0202a0:619": "Yato kho, vaccha, bhikkhunoti kiñcāpi aniyametvā vuttaṃ, yathā pana jīvakasutte ca caṅkīsutte ca, evaṃ imasmiṃ sutte ca attānameva sandhāyetaṃ bhagavatā vuttanti veditabbaṃ.",
  "atk-s0202a0:620_0": "195. Atthi panāti kiṃ pucchāmīti pucchati? Ayaṃ kirassa laddhi – “tasmiṃ tasmiṃ sāsane",
  "atk-s0202a0:620_1": "satthāva arahā hoti, sāvako pana arahattaṃ pattuṃ samattho natthi. Samaṇo ca gotamo",
  "atk-s0202a0:620_2": "‘yato kho, vaccha, bhikkhuno’ti ekaṃ bhikkhuṃ kathento viya katheti, atthi nu kho",
  "atk-s0202a0:620_3": "samaṇassa gotamassa sāvako arahattappatto”ti. Etamatthaṃ pucchissāmīti pucchati.",
  "atk-s0202a0:620_4": "Tattha tiṭṭhatūti bhavaṃ tāva gotamo tiṭṭhatu, bhavañhi loke pākaṭo arahāti attho.",
  "atk-s0202a0:620_5": "Tasmiṃ byākate uttari bhikkhunīādīnaṃ vasena pañhaṃ pucchi, bhagavāpissa byākāsi.",
  "atk-s0202a0:621": "196. Ārādhakoti sampādako paripūrako.",
  "atk-s0202a0:622_0": "197. Sekhāya vijjāya pattabbanti heṭṭhimaphalattayaṃ pattabbaṃ. Taṃ sabbaṃ mayā anuppattanti",
  "atk-s0202a0:622_1": "vadati. Vitaṇḍavādī panāha – “katame dhammā sekkhā? Cattāro maggā apariyāpannā heṭṭhimāni",
  "atk-s0202a0:622_2": "ca tīṇi sāmaññaphalānī”ti vacanato arahattamaggopi anena pattoyeva. Phalaṃ pana apattaṃ,",
  "atk-s0202a0:622_3": "tassa pattiyā uttari yogaṃ kathāpetīti. So evaṃ saññāpetabbo –",
  "atk-s0202a0:623": "“Yo ve kilesāni pahāya pañca,",
  "atk-s0202a0:624": "Paripuṇṇasekho aparihānadhammo;",
  "atk-s0202a0:625": "Cetovasippatto samāhitindriyo,",
  "atk-s0202a0:626": "Sa ve ṭhitattoti naro pavuccatī”ti. ;",
  "atk-s0202a0:627_0": "Anāgāmipuggalo hi ekantaparipuṇṇasekho. Taṃ sandhāya “sekhāya vijjāya pattabba”nti",
  "atk-s0202a0:627_1": "āha. Maggassa pana ekacittakkhaṇikattā tattha ṭhitassa pucchā nāma natthi. Iminā",
  "atk-s0202a0:627_2": "suttena maggopi bahucittakkhaṇiko hotūti ce. Etaṃ na buddhavacanaṃ, vuttagāthāya",
  "atk-s0202a0:627_3": "ca attho virujjhati. Tasmā anāgāmiphale ṭhatvā arahattamaggassa vipassanaṃ kathāpetīti",
  "atk-s0202a0:627_4": "veditabbo. Yasmā panassa na kevalaṃ suddhaarahattasseva upanissayo, channampi abhiññānaṃ",
  "atk-s0202a0:627_5": "upanissayo atthi, tasmā bhagavā – “evamayaṃ samathe kammaṃ katvā pañca abhiññā nibbattessati,",
  "atk-s0202a0:627_6": "vipassanāya kammaṃ katvā arahattaṃ pāpuṇissati. Evaṃ chaḷabhiñño mahāsāvako bhavissatī”ti",
  "atk-s0202a0:627_7": "vipassanāmattaṃ akathetvā samathavipassanā ācikkhi.",
  "atk-s0202a0:628": "198. Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ vā avasāne pana arahattaṃ vā kāraṇaṃ arahattassa vipassanā vāti veditabbaṃ.",
  "atk-s0202a0:629_0": "200. Pariciṇṇo me bhagavāti satta hi sekhā bhagavantaṃ paricaranti nāma, khīṇāsavena",
  "atk-s0202a0:629_1": "bhagavā pariciṇṇo hoti. Iti saṅkhepena arahattaṃ byākaronto thero evamāha. Te pana",
  "atk-s0202a0:629_2": "bhikkhū tamatthaṃ na jāniṃsu, ajānantāva tassa vacanaṃ sampaṭicchitvā. Bhagavato",
  "atk-s0202a0:629_3": "ārocesuṃ. Devatāti tesaṃ guṇānaṃ lābhī devatā. Sesaṃ sabbattha uttānamevāti.",
  "atk-s0202a0:630": "Papañcasūdaniyā majjhimanikāyaṭṭhakathāya",
  "atk-s0202a0:631": "Mahāvacchasuttavaṇṇanā niṭṭhitā.",
  "atk-s0202a0:632": "4. Dīghanakhasuttavaṇṇanā",
  "atk-s0202a0:633_0": "201. Evaṃ me sutanti dīghanakhasuttaṃ. Tattha sūkarakhatāyanti sūkarakhatāti evaṃnāmake",
  "atk-s0202a0:633_1": "leṇe. Kassapabuddhakāle kira taṃ leṇaṃ ekasmiṃ buddhantare pathaviyā vaḍḍhamānāya",
  "atk-s0202a0:633_2": "antobhūmigataṃ jātaṃ. Athekadivasaṃ eko sūkaro tassa chadanapariyantasamīpe paṃsuṃ",
  "atk-s0202a0:633_3": "khaṇi. Deve vuṭṭe paṃsudhoto chadanapariyanto pākaṭo ahosi. Eko vanacarako disvā",
  "atk-s0202a0:633_4": "– “pubbe sīlavantehi paribhuttaleṇena bhavitabbaṃ, paṭijaggissāmi na”nti samantato",
  "atk-s0202a0:633_5": "paṃsuṃ apanetvā leṇaṃ sodhetvā kuṭṭaparikkhepaṃ katvā dvāravātapānaṃ yojetvā supariniṭṭhita-sudhākammacittakammarajatapaṭṭasadisāya",
  "atk-s0202a0:633_6": "vālukāya santhatapariveṇaṃ leṇaṃ katvā mañcapīṭhaṃ paññāpetvā bhagavato vasanatthāya",
  "atk-s0202a0:633_7": "adāsi. Leṇaṃ gambhīraṃ ahosi otaritvā abhiruhitabbaṃ. Taṃ sandhāyetaṃ vuttaṃ.",
  "atk-s0202a0:634_0": "Dīghanakhoti tassa paribbājakassa nāmaṃ. Upasaṅkamīti kasmā upasaṅkami? So kira there",
  "atk-s0202a0:634_1": "aḍḍhamāsapabbajite cintesi – “mayhaṃ mātulo aññaṃ pāsaṇḍaṃ gantvā na ciraṃ tiṭṭhati,",
  "atk-s0202a0:634_2": "idāni panassa samaṇassa gotamassa santikaṃ gatassa aḍḍhamāso jāto. Pavattimpissa",
  "atk-s0202a0:634_3": "na suṇāmi, ojavantaṃ nu kho sāsanaṃ, jānissāmi na”nti gantukāmo jāto. Tasmā upasaṅkami.",
  "atk-s0202a0:634_4": "Ekamantaṃ ṭhitoti tasmiṃ kira samaye thero bhagavantaṃ bījayamāno ṭhito hoti, paribbājako",
  "atk-s0202a0:634_5": "mātule hirottappena ṭhitakova pañhaṃ pucchi. Tena vuttaṃ “ekamantaṃ ṭhito”ti.",
  "atk-s0202a0:635_0": "Sabbaṃ me nakkhamatīti sabbā me upapattiyo nakkhamanti, paṭisandhiyo nakkhamantīti",
  "atk-s0202a0:635_1": "adhippāyena vadati. Ettāvatānena “ucchedavādohamasmī”ti dīpitaṃ hoti. Bhagavā panassa",
  "atk-s0202a0:635_2": "adhippāyaṃ muñcitvā akkhare tāva dosaṃ dassento yāpi kho tetiādimāha. Tattha esāpi",
  "atk-s0202a0:635_3": "te diṭṭhi nakkhamatīti esāpi te paṭhamaṃ ruccitvā khamāpetvā gahitadiṭṭhi nakkhamatīti.",
  "atk-s0202a0:635_4": "Esā ce me, bho gotama, diṭṭhi khameyyāti mayhañhi sabbaṃ nakkhamatīti diṭṭhi, tassa",
  "atk-s0202a0:635_5": "mayhaṃ yā esā sabbaṃ me nakkhamatīti diṭṭhi, esā me khameyya. Yaṃ taṃ “sabbaṃ me",
  "atk-s0202a0:635_6": "nakkhamatī”ti vuttaṃ, tampissa tādisameva. Yathā sabbagahaṇena gahitāpi ayaṃ diṭṭhi",
  "atk-s0202a0:635_7": "khamati, evamevaṃ tampi khameyya. Evaṃ attano vāde āropitaṃ dosaṃ ñatvā taṃ pariharāmīti",
  "atk-s0202a0:635_8": "saññāya vadati, atthato panassa “esā diṭṭhi na me khamatī”ti āpajjati. Yassa panesā",
  "atk-s0202a0:635_9": "na khamati na ruccati, tassāyaṃ tāya diṭṭhiyā sabbaṃ me na khamatīti diṭṭhi rucitaṃ.",
  "atk-s0202a0:635_10": "Tena hi diṭṭhiakkhamena arucitena bhavitabbanti sabbaṃ khamatīti ruccatīti āpajjati.",
  "atk-s0202a0:635_11": "Na panesa taṃ sampaṭicchati, kevalaṃ tassāpi ucchedadiṭṭhiyā ucchedameva gaṇhāti.",
  "atk-s0202a0:635_12": "Tenāha bhagavā ato kho te, aggivessana,…pe… aññañca diṭṭhiṃ upādiyantīti. Tattha",
  "atk-s0202a0:635_13": "atoti pajahanakesu nissakkaṃ, ye pajahanti, tehi ye nappajahantīti vucciyanti, teva",
  "atk-s0202a0:635_14": "bahutarāti attho. Bahū hi bahutarāti ettha hikāro nipātamattaṃ, bahū bahutarāti attho.",
  "atk-s0202a0:635_15": "Parato tanū hi tanutarāti padepi eseva nayo. Ye evamāhaṃsūti ye evaṃ vadanti. Tañceva",
  "atk-s0202a0:635_16": "diṭṭhiṃ nappajahanti, aññañca diṭṭhiṃ upādiyantīti mūladassanaṃ nappajahanti, aparadassanaṃ upādiyanti.",
  "atk-s0202a0:636_0": "Ettha ca sassataṃ gahetvā tampi appahāya ucchedaṃ vā ekaccasassataṃ vā gahetuṃ na",
  "atk-s0202a0:636_1": "sakkā, ucchedampi gahetvā taṃ appahāya sassataṃ vā ekaccasassataṃ vā na sakkā gahetuṃ,",
  "atk-s0202a0:636_2": "ekaccasassatampi gahetvā taṃ appahāya sassataṃ vā ucchedaṃ vā na sakkā gahetuṃ. Mūlasassataṃ",
  "atk-s0202a0:636_3": "pana appahāya aññaṃ sassatameva sakkā gahetuṃ. Kathaṃ? Ekasmiñhi samaye “rūpaṃ sassata”nti",
  "atk-s0202a0:636_4": "gahetvā aparasmiṃ samaye “na suddharūpameva sassataṃ, vedanāpi sassatā, viññāṇampi",
  "atk-s0202a0:636_5": "sassata”nti gaṇhāti. Ucchedepi ekaccasassatepi eseva nayo. Yathā ca khandhesu, evaṃ",
  "atk-s0202a0:636_6": "āyatanesupi yojetabbaṃ. Idaṃ sandhāya vuttaṃ – “tañceva diṭṭhiṃ nappajahanti, aññañca",
  "atk-s0202a0:636_7": "diṭṭhiṃ upādiyantī”ti.",
  "atk-s0202a0:637_0": "Dutiyavāre atoti appajahanakesu nissakkaṃ, ye nappajahanti, tehi, ye pajahantīti",
  "atk-s0202a0:637_1": "vucciyanti, teva tanutarā appatarāti attho. Tañceva diṭṭhiṃ pajahanti, aññañca diṭṭhiṃ",
  "atk-s0202a0:637_2": "na upādiyantīti tañca mūladassanaṃ pajahanti, aññañca dassanaṃ na gaṇhanti. Kathaṃ?",
  "atk-s0202a0:637_3": "Ekasmiñhi samaye “rūpaṃ sassata”nti gahetvā aparasmiṃ samaye tattha ādīnavaṃ disvā",
  "atk-s0202a0:637_4": "“oḷārikametaṃ mayhaṃ dassana”nti pajahati “na kevalañca rūpaṃ sassatanti dassanameva",
  "atk-s0202a0:637_5": "oḷārikaṃ, vedanāpi sassatā…pe… viññāṇampi sassatanti dassanaṃ oḷārikamevā”ti vissajjeti.",
  "atk-s0202a0:637_6": "Ucchedepi ekaccasassatepi eseva nayo. Yathā ca khandhesu, evaṃ āyatanesupi yojetabbaṃ.",
  "atk-s0202a0:637_7": "Evaṃ tañca mūladassanaṃ pajahanti, aññañca dassanaṃ na gaṇhanti.",
  "atk-s0202a0:638_0": "Santaggivessanāti kasmā ārabhi? Ayaṃ ucchedaladdhiko attano laddhiṃ nigūhati, tassā",
  "atk-s0202a0:638_1": "pana laddhiyā vaṇṇe vuccamāne attano laddhiṃ pātukarissatīti tisso laddhiyo ekato",
  "atk-s0202a0:638_2": "dassetvā vibhajituṃ imaṃ desanaṃ ārabhi.",
  "atk-s0202a0:639_0": "Sārāgāya santiketiādīsu rāgavasena vaṭṭe rajjanassa āsannā taṇhādiṭṭhisaṃyojanena",
  "atk-s0202a0:639_1": "vaṭṭasaṃyojanassa santike. Abhinandanāyāti taṇhādiṭṭhivaseneva gilitvā pariyādiyanassa",
  "atk-s0202a0:639_2": "gahaṇassa ca āsannāti attho. Asārāgāya santiketiādīsu vaṭṭe arajjanassa āsannātiādinā",
  "atk-s0202a0:639_3": "nayena attho veditabbo.",
  "atk-s0202a0:640_0": "Ettha ca sassatadassanaṃ appasāvajjaṃ dandhavirāgaṃ, ucchedadassanaṃ mahāsāvajjaṃ",
  "atk-s0202a0:640_1": "khippavirāgaṃ. Kathaṃ? Sassatavādī hi idhalokaṃ paralokañca atthīti jānāti, sukatadukkaṭānaṃ",
  "atk-s0202a0:640_2": "phalaṃ atthīti jānāti, kusalaṃ karoti, akusalaṃ karonto bhāyati, vaṭṭaṃ assādeti,",
  "atk-s0202a0:640_3": "abhinandati. Buddhānaṃ vā buddhasāvakānaṃ vā sammukhībhūto sīghaṃ laddhiṃ jahituṃ",
  "atk-s0202a0:640_4": "na sakkoti. Tasmā taṃ sassatadassanaṃ appasāvajjaṃ dandhavirāganti vuccati. Ucchedavādī",
  "atk-s0202a0:640_5": "pana idhalokaparalokaṃ atthīti jānāti, sukatadukkaṭānaṃ phalaṃ atthīti jānāti, kusalaṃ",
  "atk-s0202a0:640_6": "na karoti, akusalaṃ karonto na bhāyati, vaṭṭaṃ na assādeti, nābhinandati, buddhānaṃ",
  "atk-s0202a0:640_7": "vā buddhasāvakānaṃ vā sammukhībhāve sīghaṃ dassanaṃ pajahati. Pāramiyo pūretuṃ sakkonto",
  "atk-s0202a0:640_8": "buddho hutvā, asakkonto abhinīhāraṃ katvā sāvako hutvā parinibbāyati. Tasmā ucchedadassanaṃ",
  "atk-s0202a0:640_9": "mahāsāvajjaṃ khippavirāganti vuccati.",
  "atk-s0202a0:641": "202. So pana paribbājako etamatthaṃ asallakkhetvā – “mayhaṃ dassanaṃ saṃvaṇṇeti pasaṃsati, addhā me sundaraṃ dassana”nti sallakkhetvā ukkaṃseti me bhavantiādimāha.",
  "atk-s0202a0:642_0": "Idāni yasmā ayaṃ paribbājako kañjiyeneva tittakālābu, ucchedadassaneneva pūrito,",
  "atk-s0202a0:642_1": "so yathā kañjiyaṃ appahāya na sakkā lābumhi telaphāṇitādīni pakkhipituṃ, pakkhittānipi",
  "atk-s0202a0:642_2": "na gaṇhāti, evamevaṃ taṃ laddhiṃ appahāya abhabbo maggaphalānaṃ lābhāya, tasmā laddhiṃ",
  "atk-s0202a0:642_3": "jahāpanatthaṃ tatraggivessanātiādi āraddhaṃ. Viggahoti kalaho. Evametāsaṃ diṭṭhīnaṃ",
  "atk-s0202a0:642_4": "pahānaṃ hotīti evaṃ viggahādiādīnavaṃ disvā tāsaṃ diṭṭhīnaṃ pahānaṃ hoti. So hi paribbājako",
  "atk-s0202a0:642_5": "“kiṃ me iminā viggahādinā”ti taṃ ucchedadassanaṃ pajahati.",
  "atk-s0202a0:643_0": "205. Athassa bhagavā vamitakañjiye lābumhi sappiphāṇitādīni pakkhipanto viya hadaye",
  "atk-s0202a0:643_1": "amatosadhaṃ pūressāmīti vipassanaṃ ācikkhanto ayaṃ kho pana, aggivessana, kāyotiādimāha.",
  "atk-s0202a0:643_2": "Tassattho vammikasutte vutto. Aniccatotiādīnipi heṭṭhā vitthāritāneva. Yo kāyasmiṃ",
  "atk-s0202a0:643_3": "kāyachandoti yā kāyasmiṃ taṇhā. Snehoti taṇhāsnehova. Kāyanvayatāti kāyānugamanabhāvo,",
  "atk-s0202a0:643_4": "kāyaṃ anugacchanakakilesoti attho.",
  "atk-s0202a0:644_0": "Evaṃ rūpakammaṭṭhānaṃ dassetvā idāni arūpakammaṭṭhānaṃ dassento tisso khotiādimāha.",
  "atk-s0202a0:644_1": "Puna tāsaṃyeva vedanānaṃ asammissabhāvaṃ dassento yasmiṃ, aggivessana, samayetiādimāha.",
  "atk-s0202a0:644_2": "Tatrāyaṃ saṅkhepattho – yasmiṃ samaye sukhādīsu ekaṃ vedanaṃ vedayati, tasmiṃ samaye",
  "atk-s0202a0:644_3": "aññā vedanā attano vāraṃ vā okāsaṃ vā olokayamānā nisinnā nāma natthi, atha kho anuppannāva",
  "atk-s0202a0:644_4": "honti bhinnaudakapupphuḷā viya ca antarahitā vā. Sukhāpi khotiādi tāsaṃ vedanānaṃ",
  "atk-s0202a0:644_5": "cuṇṇavicuṇṇabhāvadassanatthaṃ vuttaṃ.",
  "atk-s0202a0:645_0": "Na kenaci saṃvadatīti tassataṃ gahetvā “sassatavādī aha”nti ucchedavādināpi saddhiṃ",
  "atk-s0202a0:645_1": "na saṃvadati, tameva gahetvā “sassatavādī aha”nti ekaccasassatavādinā saddhiṃ na",
  "atk-s0202a0:645_2": "vivadati. Evaṃ tayopi vādā parivattetvā yojetabbā. Yañca loke vuttanti yaṃ loke kathitaṃ",
  "atk-s0202a0:645_3": "voharitaṃ, tena voharati aparāmasanto kiñci dhammaṃ parāmāsaggāhena aggaṇhanto. Vuttampi cetaṃ –",
  "atk-s0202a0:646": "“Yo hoti bhikkhu arahaṃ katāvī,",
  "atk-s0202a0:647": "Khīṇāsavo antimadehadhārī;",
  "atk-s0202a0:648": "Ahaṃ vadāmītipi so vadeyya,",
  "atk-s0202a0:649": "Mamaṃ vadantītipi so vadeyya;",
  "atk-s0202a0:650": "Loke samaññaṃ kusalo viditvā,",
  "atk-s0202a0:651": "Vohāramattena so vohareyyā”ti. ;",
  "atk-s0202a0:652": "Aparampi vuttaṃ – “imā kho citta lokasamaññā lokaniruttiyo lokavohārā lokapaññattiyo, yāhi tathāgato voharati aparāmasa”nti.",
  "atk-s0202a0:653_0": "206. Abhiññāpahānamāhāti sassatādīsu tesaṃ tesaṃ dhammānaṃ sassataṃ abhiññāya jānitvā",
  "atk-s0202a0:653_1": "sassatassa pahānamāha, ucchedaṃ, ekaccasassataṃ abhiññāya ekaccasassatassa pahānaṃ",
  "atk-s0202a0:653_2": "vadati. Rūpaṃ abhiññāya rūpassa pahānaṃ vadatītiādinā nayenettha attho veditabbo.",
  "atk-s0202a0:654_0": "Paṭisañcikkhatoti paccavekkhantassa. Anupādāya āsavehi cittaṃ vimuccīti anuppādanirodhena",
  "atk-s0202a0:654_1": "niruddhehi āsavehi aggahetvāva cittaṃ vimucci. Ettāvatā cesa parassa vaḍḍhitaṃ bhattaṃ",
  "atk-s0202a0:654_2": "bhuñjitvā khudaṃ vinodento viya parassa āraddhāya dhammadesanāya ñāṇaṃ pesetvā vipassanaṃ",
  "atk-s0202a0:654_3": "vaḍḍhetvā arahattañceva patto, sāvakapāramīñāṇassa ca matthakaṃ, soḷasa ca paññā",
  "atk-s0202a0:654_4": "paṭivijjhitvā ṭhito. Dīghanakho pana sotāpattiphalaṃ patvā saraṇesu patiṭṭhito.",
  "atk-s0202a0:655_0": "Bhagavā pana imaṃ desanaṃ sūriye dharamāneyeva niṭṭhāpetvā gijjhakūṭā oruyha veḷuvanaṃ",
  "atk-s0202a0:655_1": "gantvā sāvakasannipātamakāsi, caturaṅgasamannāgato sannipāto ahosi. Tatrimāni aṅgāni",
  "atk-s0202a0:655_2": "– māghanakkhattena yutto puṇṇamauposathadivaso, kenaci anāmantitāni hutvā attanoyeva",
  "atk-s0202a0:655_3": "dhammatāya sannipatitāni aḍḍhatelasāni bhikkhusatāni, tesu ekopi puthujjano vā sotāpanna-sakadāgāmi-anāgāmi-sukkhavipassaka-arahantesu",
  "atk-s0202a0:655_4": "vā aññataro natthi, sabbe chaḷabhiññāva, ekopi cettha satthakena kese chinditvā pabbajito",
  "atk-s0202a0:655_5": "nāma natthi, sabbe ehibhikkhunoyevāti.",
  "atk-s0202a0:656": "Papañcasūdaniyā majjhimanikāyaṭṭhakathāya",
  "atk-s0202a0:657": "Dīghanakhasuttavaṇṇanā niṭṭhitā.",
  "atk-s0202a0:658": "5. Māgaṇḍiyasuttavaṇṇanā",
  "atk-s0202a0:659_0": "207. Evaṃ me sutanti māgaṇḍiyasuttaṃ. Tattha agyāgāreti aggihomasālayaṃ. Tiṇasanthāraketi",
  "atk-s0202a0:659_1": "dve māgaṇḍiyā mātulo ca bhāgineyyo ca. Tesu mātulo pabbajitvā arahattaṃ patto, bhāgineyyopi",
  "atk-s0202a0:659_2": "saupanissayo nacirasseva pabbajitvā arahattaṃ pāpuṇissati. Athassa bhagavā upanissayaṃ",
  "atk-s0202a0:659_3": "disvā ramaṇīyaṃ devagabbhasadisaṃ gandhakuṭiṃ pahāya tattha chārikatiṇakacavarādīhi",
  "atk-s0202a0:659_4": "uklāpe agyāgāre tiṇasanthārakaṃ paññāpetvā parasaṅgahakaraṇatthaṃ katipāhaṃ vasittha.",
  "atk-s0202a0:659_5": "Taṃ sandhāyetaṃ vuttaṃ. Tenupasaṅkamīti na kevalaṃ taṃdivasameva, yasmā pana taṃ",
  "atk-s0202a0:659_6": "agyāgāraṃ gāmūpacāre dārakadārikāhi okiṇṇaṃ avivittaṃ, tasmā bhagavā niccakālampi",
  "atk-s0202a0:659_7": "divasabhāgaṃ tasmiṃ vanasaṇḍe vītināmetvā sāyaṃ vāsatthāya tattha upagacchati.",
  "atk-s0202a0:660_0": "Addasā kho…pe… tiṇasanthārakaṃ paññattanti bhagavā aññesu divasesu tiṇasanthārakaṃ",
  "atk-s0202a0:660_1": "saṅgharitvā saññāṇaṃ katvā gacchati, taṃdivasaṃ pana paññapetvāva agamāsi. Kasmā?",
  "atk-s0202a0:660_2": "Tadā hi paccūsasamaye lokaṃ oloketvāva addasa – “ajja māgaṇḍiyo idhāgantvā imaṃ tiṇasanthārakaṃ",
  "atk-s0202a0:660_3": "disvā bhāradvājena saddhiṃ tiṇasanthārakaṃ ārabbha kathāsallāpaṃ karissati, athāhaṃ",
  "atk-s0202a0:660_4": "āgantvā dhammaṃ desessāmi, so dhammaṃ sutvā mama santike pabbajitvā arahattaṃ pāpuṇissati.",
  "atk-s0202a0:660_5": "Paresaṃ saṅgahakaraṇatthameva hi mayā pāramiyo pūritā”ti tiṇasanthārakaṃ paññapetvāva agamāsi.",
  "atk-s0202a0:661_0": "Samaṇaseyyānurūpaṃ maññeti imaṃ tiṇasanthārakaṃ “samaṇassa anucchavikā seyyā”ti maññāmi.",
  "atk-s0202a0:661_1": "Na ca asaññatasamaṇassa nivutthaṭṭhānametaṃ. Tathāhettha hatthena ākaḍḍhitaṭṭhānaṃ",
  "atk-s0202a0:661_2": "vā pādena ākaḍḍhitaṭṭhānaṃ vā sīsena pahaṭaṭṭhānaṃ vā na paññāyati, anākulo anākiṇṇo",
  "atk-s0202a0:661_3": "abhinno chekena cittakārena tūlikāya paricchinditvā paññatto viya. Saññatasamaṇassa",
  "atk-s0202a0:661_4": "vasitaṭṭhānaṃ, kassa bho vasitaṭṭhānanti pucchati. Bhūnahunoti hatavaḍḍhino mariyādakārakassa.",
  "atk-s0202a0:661_5": "Kasmā evamāha? Chasu dvāresu vaḍḍhipaññāpanaladdhikattā. Ayañhi tassa laddhi – cakkhu",
  "atk-s0202a0:661_6": "brūhetabbaṃ vaḍḍhetabbaṃ, adiṭṭhaṃ dakkhitabbaṃ, diṭṭhaṃ samatikkamitabbaṃ. Sotaṃ",
  "atk-s0202a0:661_7": "brūhetabbaṃ vaḍḍhetabbaṃ, asutaṃ sotabbaṃ, sutaṃ samatikkamitabbaṃ. Ghānaṃ brūhetabbaṃ",
  "atk-s0202a0:661_8": "vaḍḍhetabbaṃ, aghāyitaṃ ghāyitabbaṃ, ghāyitaṃ samatikkamitabbaṃ. Jivhā brūhetabbā",
  "atk-s0202a0:661_9": "vaḍḍhetabbā, assāyitaṃ sāyitabbaṃ, sāyitaṃ samatikkamitabbaṃ. Kāyo brūhetabbo vaḍḍhetabbo,",
  "atk-s0202a0:661_10": "aphuṭṭhaṃ phusitabbaṃ, phuṭṭhaṃ samatikkamitabbaṃ. Mano brūhetabbo vaḍḍhetabbo, aviññātaṃ",
  "atk-s0202a0:661_11": "vijānitabbaṃ, viññātaṃ samatikkamitabbaṃ. Evaṃ so chasu dvāresu vaḍḍhiṃ paññapeti. Bhagavā pana –",
  "atk-s0202a0:662": "“Cakkhunā saṃvaro sādhu, sādhu sotena saṃvaro;",
  "atk-s0202a0:663": "Ghānena saṃvaro sādhu, sādhu jivhāya saṃvaro.",
  "atk-s0202a0:664": "Kāyena saṃvaro sādhu, sādhu vācāya saṃvaro;",
  "atk-s0202a0:665": "Manasā saṃvaro sādhu, sādhu sabbattha saṃvaro;",
  "atk-s0202a0:666": "Sabbattha saṃvuto bhikkhu, sabbadukkhā pamuccatī”ti. –",
  "atk-s0202a0:667": "Chasu dvāresu saṃvaraṃ paññapeti. Tasmā so “vaḍḍhihato samaṇo gotamo mariyādakārako”ti maññamāno “bhūnahuno”ti āha.",
  "atk-s0202a0:668_0": "Ariye ñāye dhamme kusaleti parisuddhe kāraṇadhamme anavajje. Iminā kiṃ dasseti? Evarūpassa",
  "atk-s0202a0:668_1": "nāma uggatassa paññātassa yasassino upari vācaṃ bhāsamānena vīmaṃsitvā upadhāretvā",
  "atk-s0202a0:668_2": "mukhe ārakkhaṃ ṭhapetvā bhāsitabbo hoti. Tasmā mā sahasā abhāsi, mukhe ārakkhaṃ ṭhapehīti",
  "atk-s0202a0:668_3": "dasseti. Evañhi no sutte ocaratīti yasmā amhākaṃ sutte evaṃ āgacchati, na mayaṃ mukhāruḷhicchāmattaṃ",
  "atk-s0202a0:668_4": "vadāma, sutte ca nāma āgataṃ vadamānā kassa bhāyeyyāma, tasmā sammukhāpi naṃ vadeyyāmāti",
  "atk-s0202a0:668_5": "attho. Appossukkoti mama rakkhanatthāya anussukko avāvaṭo hutvāti attho. Vuttova",
  "atk-s0202a0:668_6": "naṃ vadeyyāti mayā vuttova hutvā apucchitova kathaṃ samuṭṭhāpetvā ambajambūādīni",
  "atk-s0202a0:668_7": "gahetvā viya apūrayamāno mayā kathitaniyāmena bhavaṃ bhāradvājo vadeyya, vadassūti attho.",
  "atk-s0202a0:669_0": "208. Assosi khoti satthā ālokaṃ vaḍḍhetvā dibbacakkhunā māgaṇḍiyaṃ tattha āgataṃ",
  "atk-s0202a0:669_1": "addasa, dvinnaṃ janānaṃ bhāsamānānaṃ dibbasotena saddampi assosi. Paṭisallānā vuṭṭhitoti",
  "atk-s0202a0:669_2": "phalasamāpattiyā vuṭṭhito. Saṃviggoti pītisaṃvegena saṃviggo calito kampito. Tassa",
  "atk-s0202a0:669_3": "kira etadahosi – “neva māgaṇḍiyena samaṇassa gotamassa ārocitaṃ, na mayā. Amhe muñcitvā",
  "atk-s0202a0:669_4": "añño ettha tatiyopi natthi, suto bhavissati amhākaṃ saddo tikhiṇasotena purisenā”ti.",
  "atk-s0202a0:669_5": "Athassa abbhantare pīti uppajjitvā navanavutilomakūpasahassāni uddhaggāni akāsi.",
  "atk-s0202a0:669_6": "Tena vuttaṃ “saṃviggo lomahaṭṭhajāto”ti. Atha kho māgaṇḍiyo paribbājakoti paribbājakassa",
  "atk-s0202a0:669_7": "pabhinnamukhaṃ viya bījaṃ paripākagataṃ ñāṇaṃ, tasmā sannisīdituṃ asakkonto āhiṇḍamāno",
  "atk-s0202a0:669_8": "puna satthu santikaṃ āgantvā ekamantaṃ nisīdi. Taṃ dassetuṃ “atha kho māgaṇḍiyo”tiādi vuttaṃ.",
  "atk-s0202a0:670_0": "209. Satthā – “evaṃ kira tvaṃ, māgaṇḍiya, maṃ avacā”ti avatvāva cakkhuṃ kho, māgaṇḍiyāti",
  "atk-s0202a0:670_1": "paribbājakassa dhammadesanaṃ ārabhi. Tattha vasanaṭṭhānaṭṭhena rūpaṃ cakkhussa ārāmoti",
  "atk-s0202a0:670_2": "cakkhu rūpārāmaṃ. Rūpe ratanti rūparataṃ. Rūpena cakkhu āmoditaṃ pamoditanti rūpasamuditaṃ.",
  "atk-s0202a0:670_3": "Dantanti nibbisevanaṃ. Guttanti gopitaṃ. Rakkhitanti ṭhapitarakkhaṃ. Saṃvutanti pihitaṃ.",
  "atk-s0202a0:670_4": "Saṃvarāyāti pidhānatthāya.",
  "atk-s0202a0:671_0": "210. Paricāritapubboti abhiramitapubbo. Rūpapariḷāhanti rūpaṃ ārabbha uppajjanapariḷāhaṃ.",
  "atk-s0202a0:671_1": "Imassa pana te, māgaṇḍiya, kimassa vacanīyanti imassa rūpaṃ pariggaṇhitvā arahattappattassa",
  "atk-s0202a0:671_2": "khīṇāsavassa tayā kiṃ vacanaṃ vattabbaṃ assa, vuḍḍhihato mariyādakārakoti idaṃ vattabbaṃ,",
  "atk-s0202a0:671_3": "na vattabbanti pucchati. Na kiñci, bho gotamāti, bho gotama, kiñci vattabbaṃ natthi.",
  "atk-s0202a0:671_4": "Sesadvāresupi eseva nayo.",
  "atk-s0202a0:672_0": "211. Idāni yasmā tayā pañcakkhandhe pariggahetvā arahattappattassa khīṇāsavassa kiñci",
  "atk-s0202a0:672_1": "vattabbaṃ natthi, ahañca pañcakkhandhe pariggahetvā sabbaññutaṃ patto, tasmā ahampi",
  "atk-s0202a0:672_2": "te na kiñci vattabboti dassetuṃ ahaṃ kho panātiādimāha. Tassa mayhaṃ māgaṇḍiyāti",
  "atk-s0202a0:672_3": "gihikāle attano sampattiṃ dassento āha. Tattha vassikotiādīsu yattha sukhaṃ hoti",
  "atk-s0202a0:672_4": "vassakāle vasituṃ, ayaṃ vassiko. Itaresupi eseva nayo. Ayaṃ panettha vacanattho –",
  "atk-s0202a0:672_5": "vassaṃ vāso vassaṃ, vassaṃ arahatīti vassiko. Itaresupi eseva nayo.",
  "atk-s0202a0:673_0": "Tattha vassiko pāsādo nātiucco hoti nātinīco, dvāravātapānānipissa nātitanūni nātibahūni,",
  "atk-s0202a0:673_1": "bhūmattharaṇapaccattharaṇakhajjabhojjānipettha missakāneva vaṭṭanti. Hemantike thambhāpi",
  "atk-s0202a0:673_2": "bhittiyopi nīcā honti, dvāravātapānāni tanukāni sukhumacchiddāni. Uṇhapavesanatthāya",
  "atk-s0202a0:673_3": "bhittiniyūhāni nīharīyanti. Bhūmattharaṇapaccattharaṇanivāsanapārupanāni panettha",
  "atk-s0202a0:673_4": "uṇhavīriyāni kambalādīni vaṭṭanti. Khajjabhojjaṃ siniddhaṃ kaṭukasannissitañca. Gimhike",
  "atk-s0202a0:673_5": "thambhāpi bhittiyopi uccā honti. Dvāravātapānāni panettha bahūni vipulajālāni bhavanti.",
  "atk-s0202a0:673_6": "Bhūmattharaṇādīni dukūlamayāni vaṭṭanti, khajjabhojjāni madhurarasasītavīriyāni.",
  "atk-s0202a0:673_7": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0202a0:673_8": "Tesu tesu padesesu udakayantāni karonti, yehi deve vassante viya udakadhārā nikkhamanti.",
  "atk-s0202a0:674_0": "Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa pūretvā",
  "atk-s0202a0:674_1": "nīluppalagacchake katvā sayanaṃ parivāretvā ṭhapayiṃsu. Mahantesu lohakaṭāhesu gandhakalalaṃ",
  "atk-s0202a0:674_2": "pūretvā nīluppalapadumapuṇḍarīkāni ropetvā utuggahaṇatthāya tattha tattha ṭhapesuṃ.",
  "atk-s0202a0:674_3": "Sūriyarasmīhi pupphāni pupphanti. Nānāvidhā bhamaragaṇā pāsādaṃ pavisitvā pupphesu",
  "atk-s0202a0:674_4": "rasaṃ gaṇhantā vicaranti. Pāsādo atisugandho hoti. Yamakabhittiyā antare lohanāḷiṃ",
  "atk-s0202a0:674_5": "ṭhapetvā navabhūmikapāsādassa upari ākāsaṅgaṇe ratanamaṇḍapamatthake sukhumacchiddakaṃ",
  "atk-s0202a0:674_6": "jālaṃ baddhaṃ ahosi. Ekasmiṃ ṭhāne sukkhamahiṃsacammaṃ pasāreti. Bodhisattassa udakakīḷanavelāya",
  "atk-s0202a0:674_7": "mahiṃsacamme pāsāṇaguḷe khipanti, meghathanitasaddo viya hoti. Heṭṭhā yantaṃ parivattenti,",
  "atk-s0202a0:674_8": "udakaṃ abhiruhitvā jālamatthake patati, vassapatanasalilaṃ viya hoti. Tadā bodhisatto",
  "atk-s0202a0:674_9": "nīlapaṭaṃ nivāseti, nīlapaṭaṃ pārupati, nīlapasādhanaṃ pasādheti. Parivārāpissa cattālīsanāṭakasahassāni",
  "atk-s0202a0:674_10": "nīlavatthābharaṇāneva nīlavilepanāni hutvā mahāpurisaṃ parivāretvā ratanamaṇḍapaṃ",
  "atk-s0202a0:674_11": "gacchanti. Divasabhāgaṃ udakakīḷaṃ kīḷanto sītalaṃ utusukhaṃ anubhoti.",
  "atk-s0202a0:675_0": "Pāsādassa catūsu disāsu cattāro sarā honti. Divākāle nānāvaṇṇasakuṇagaṇā pācīnasarato",
  "atk-s0202a0:675_1": "vuṭṭhāya viravamānā pāsādamatthakena pacchimasaraṃ gacchanti. Pacchimasarato vuṭṭhāya",
  "atk-s0202a0:675_2": "pācīnasaraṃ, uttarasarato dakkhiṇasaraṃ, dakkhiṇasarato uttarasaraṃ gacchanti, antaravassasamayo",
  "atk-s0202a0:675_3": "viya hoti. Hemantikapāsādo pana pañcabhūmiko ahosi, vassikapāsādo sattabhūmiko.",
  "atk-s0202a0:676_0": "Nippurisehīti purisavirahitehi. Na kevalañcettha tūriyāneva nippurisāni, sabbaṭṭhānānipi",
  "atk-s0202a0:676_1": "nippurisāneva. Dovārikāpi itthiyova, nhāpanādiparikammakarāpi itthiyova. Rājā kira",
  "atk-s0202a0:676_2": "– “tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "atk-s0202a0:676_3": "sā me puttassa mā ahosī”ti sabbakiccesu itthiyova ṭhapesi. Tāya ratiyā ramamānoti",
  "atk-s0202a0:676_4": "idaṃ catutthajjhānikaphalasamāpattiratiṃ sandhāya vuttaṃ.",
  "atk-s0202a0:677_0": "212. Gahapati vā gahapatiputto vāti ettha yasmā khattiyānaṃ setacchattasmiṃyeva patthanā",
  "atk-s0202a0:677_1": "hoti, mahā ca nesaṃ papañco, brāhmaṇā mantehi atittā mante gavesantā vicaranti, gahapatino",
  "atk-s0202a0:677_2": "pana muddāgaṇanamattaṃ uggahitakālato paṭṭhāya sampattiṃyeva anubhavanti, tasmā khattiyabrāhmaṇe",
  "atk-s0202a0:677_3": "aggahetvā “gahapati vā gahapatiputto vā”ti āha. Āvaṭṭeyyāti mānusakakāmahetu āvaṭṭo",
  "atk-s0202a0:677_4": "bhaveyyāti attho. Abhikkantatarāti visiṭṭhatarā. Paṇītatarāti atappakatarā. Vuttampi cetaṃ –",
  "atk-s0202a0:678": "“Kusaggenudakamādāya, samudde udakaṃ mine;",
  "atk-s0202a0:679": "Evaṃ mānusakā kāmā, dibbakāmāna santike”ti. –",
  "atk-s0202a0:680": "Samadhigayha tiṭṭhatīti dibbasukhaṃ gaṇhitvā tato visiṭṭhatarā hutvā tiṭṭhati.",
  "atk-s0202a0:681_0": "Opammasaṃsandanaṃ panettha evaṃ veditabbaṃ – gahapatissa pañcahi kāmaguṇehi samaṅgībhūtakālo",
  "atk-s0202a0:681_1": "viya bodhisattassa tīsu pāsādesu cattālīsasahassaitthimajjhe modanakālo, tassa sucaritaṃ",
  "atk-s0202a0:681_2": "pūretvā sagge nibbattakālo viya bodhisattassa abhinikkhamanaṃ katvā bodhipallaṅke",
  "atk-s0202a0:681_3": "sabbaññutaṃ paṭividdhakālo, tassa nandanavane sampattiṃ anubhavanakālo viya tathāgatassa",
  "atk-s0202a0:681_4": "catutthajjhānikaphalasamāpattiratiyā vītivattanakālo, tassa mānusakānaṃ pañcannaṃ",
  "atk-s0202a0:681_5": "kāmaguṇānaṃ apatthanakālo viya tathāgatassa catutthajjhānikaphalasamāpattiratiyā",
  "atk-s0202a0:681_6": "vītināmentassa hīnajanasukhassa apatthanakāloti.",
  "atk-s0202a0:682_0": "213. Sukhīti paṭhamaṃ dukkhito pacchā sukhito assa. Serīti paṭhamaṃ vejjadutiyako",
  "atk-s0202a0:682_1": "pacchā serī ekako bhaveyya. Sayaṃvasīti paṭhamaṃ vejjassa vase vattamāno vejjena",
  "atk-s0202a0:682_2": "nisīdāti vutte nisīdi, nipajjāti vutte nipajji, bhuñjāti vutte bhuñji, pivāti vutte",
  "atk-s0202a0:682_3": "pivi, pacchā sayaṃvasī jāto. Yena kāmaṃ gamoti paṭhamaṃ icchiticchitaṭṭhānaṃ gantuṃ",
  "atk-s0202a0:682_4": "nālattha, pacchā roge vūpasante vanadassana-giridassana-pabbatadassanādīsupi yenakāmaṃ",
  "atk-s0202a0:682_5": "gamo jāto, yattha yattheva gantuṃ icchati, tattha tattheva gaccheyya.",
  "atk-s0202a0:683_0": "Etthāpi idaṃ opammasaṃsandanaṃ – purisassa kuṭṭhikālo viya hi bodhisattassa agāramajjhe",
  "atk-s0202a0:683_1": "vasanakālo, aṅgārakapallaṃ viya ekaṃ kāmavatthu, dve kapallāni viya dve vatthūni,",
  "atk-s0202a0:683_2": "sakkassa pana devarañño aḍḍhateyyakoṭiyāni aṅgārakapallāni viya aḍḍhatiyanāṭakakoṭiyo,",
  "atk-s0202a0:683_3": "nakhehi vaṇamukhāni tacchetvā aṅgārakapalle paritāpanaṃ viya vatthupaṭisevanaṃ, bhesajjaṃ",
  "atk-s0202a0:683_4": "āgamma arogakālo viya kāmesu ādīnavaṃ nekkhamme ca ānisaṃsaṃ disvā nikkhamma buddhabhūtakāle",
  "atk-s0202a0:683_5": "catutthajjhānikaphalasamāpattiratiyā vītivattanakālo, aññaṃ kuṭṭhipurisaṃ disvā apatthanakālo",
  "atk-s0202a0:683_6": "viya tāya ratiyā vītināmentassa hīnajanaratiyā apatthanakāloti.",
  "atk-s0202a0:684_0": "214. Upahatindriyoti kimirakuṭṭhena nāma upahatakāyappasādo. Upahatindriyāti upahatapaññindriyā.",
  "atk-s0202a0:684_1": "Te yathā so upahatakāyindriyo kuṭṭhī dukkhasamphassasmiṃyeva aggismiṃ sukhamiti viparītasaññaṃ",
  "atk-s0202a0:684_2": "paccalattha, evaṃ paññindriyassa upahatattā dukkhasamphassesveva kāmesu sukhamiti",
  "atk-s0202a0:684_3": "viparītasaññaṃ paccalatthuṃ.",
  "atk-s0202a0:685_0": "215. Asucitarāni cevātiādīsu pakatiyāva tāni asucīni ca duggandhāni ca pūtīni ca,",
  "atk-s0202a0:685_1": "idāni pana asucitarāni ceva duggandhatarāni ca pūtitarāni ca honti. Kācīti tassa",
  "atk-s0202a0:685_2": "hi paritāpentassa ca kaṇḍūvantassa ca pāṇakā anto pavisanti, duṭṭhalohitaduṭṭhapubbā",
  "atk-s0202a0:685_3": "paggharanti. Evamassa kāci assādamattā hoti.",
  "atk-s0202a0:686_0": "Ārogyaparamāti gāthāya ye keci dhanalābhā vā yasalābhā vā puttalābhā vā atthi, ārogyaṃ",
  "atk-s0202a0:686_1": "tesaṃ paramaṃ uttamaṃ, natthi tato uttaritaro lābhoti, ārogyaparamā lābhā. Yaṃkiñci",
  "atk-s0202a0:686_2": "jhānasukhaṃ vā maggasukhaṃ vā phalasukhaṃ vā atthi, nibbānaṃ tattha paramaṃ, natthi",
  "atk-s0202a0:686_3": "tato uttaritaraṃ sukhanti nibbānaṃ paramaṃ sukhaṃ. Aṭṭhaṅgiko maggānanti pubbabhāgamaggānaṃ",
  "atk-s0202a0:686_4": "pubbabhāgagamaneneva amatagāmīnaṃ aṭṭhaṅgiko khemo, natthi tato khemataro añño maggo.",
  "atk-s0202a0:686_5": "Atha vā khemaṃ amatagāminanti ettha khemantipi amatantipi nibbānasseva nāmaṃ. Yāvatā",
  "atk-s0202a0:686_6": "puthusamaṇabrāhmaṇā parappavādā khemagāmino ca amatagāmino cāti laddhivasena gahitā,",
  "atk-s0202a0:686_7": "sabbesaṃ tesaṃ khemaamatagāmīnaṃ maggānaṃ aṭṭhaṅgiko paramo uttamoti ayamettha attho.",
  "atk-s0202a0:687_0": "216. Ācariyapācariyānanti ācariyānañceva ācariyācariyānañca. Sametīti ekanāḷiyā mitaṃ",
  "atk-s0202a0:687_1": "viya ekatulāya tulitaṃ viya sadisaṃ hoti ninnānākaraṇaṃ. Anomajjatīti pāṇiṃ heṭṭhā",
  "atk-s0202a0:687_2": "otārento majjati – “idaṃ taṃ, bho gotama, ārogyaṃ, idaṃ taṃ nibbāna”nti kālena sīsaṃ",
  "atk-s0202a0:687_3": "kālena uraṃ parimajjanto evamāha.",
  "atk-s0202a0:688_0": "217. Chekanti sampannaṃ. Sāhuḷicīrenāti kāḷakehi eḷakalomehi katathūlacīrena. Saṅkāracoḷakenātipi",
  "atk-s0202a0:688_1": "vadanti. Vācaṃ nicchāreyyāti kālena dasāya kālena ante kālena majjhe parimajjanto",
  "atk-s0202a0:688_2": "nicchāreyya, vadeyyāti attho. Pubbakehesāti pubbakehi esā. Vipassīpi hi bhagavā…pe…",
  "atk-s0202a0:688_3": "kassapopi bhagavā catuparisamajjhe nisinno imaṃ gāthaṃ abhāsi, “atthanissitagāthā”ti",
  "atk-s0202a0:688_4": "mahājano uggaṇhi. Satthari parinibbute aparabhāge paribbājakānaṃ antaraṃ paviṭṭhā.",
  "atk-s0202a0:688_5": "Te potthakagataṃ katvā padadvayameva rakkhituṃ sakkhiṃsu. Tenāha – sā etarahi anupubbena puthujjanagāthāti.",
  "atk-s0202a0:689_0": "218. Rogova bhūtoti rogabhūto. Sesapadesupi eseva nayo. Ariyaṃ cakkhunti parisuddhaṃ",
  "atk-s0202a0:689_1": "vipassanāñāṇañceva maggañāṇañca. Pahotīti samattho. Bhesajjaṃ kareyyāti uddhaṃvirecanaṃ",
  "atk-s0202a0:689_2": "adhovirecanaṃ añjanañcāti bhesajjaṃ kareyya.",
  "atk-s0202a0:690_0": "219. Na cakkhūni uppādeyyāti yassa hi antarā pittasemhādipaliveṭhena cakkhupasādo",
  "atk-s0202a0:690_1": "upahato hoti, so chekaṃ vejjaṃ āgamma sappāyabhesajjaṃ sevanto cakkhūni uppādeti",
  "atk-s0202a0:690_2": "nāma. Jaccandhassa pana mātukucchiyaṃyeva vinaṭṭhāni, tasmā so na labhati. Tena vuttaṃ",
  "atk-s0202a0:690_3": "“na cakkhūni uppādeyyā”ti.",
  "atk-s0202a0:691_0": "220. Dutiyavāre jaccandhoti jātakālato paṭṭhāya pittādipaliveṭhena andho. Amusminti",
  "atk-s0202a0:691_1": "tasmiṃ pubbe vutte. Amittatopi daheyyāti amitto me ayanti evaṃ amittato ṭhapeyya.",
  "atk-s0202a0:691_2": "Dutiyapadepi eseva nayo. Iminā cittenāti vaṭṭe anugatacittena. Tassa me upādānapaccayāti",
  "atk-s0202a0:691_3": "ekasandhi dvisaṅkhepo paccayākāro kathito, vaṭṭaṃ vibhāvitaṃ.",
  "atk-s0202a0:692_0": "221. Dhammānudhammanti dhammassa anudhammaṃ anucchavikaṃ paṭipadaṃ. Ime rogā gaṇḍā",
  "atk-s0202a0:692_1": "sallāti pañcakkhandhe dasseti. Upādānanirodhāti vivaṭṭaṃ dassento āha. Sesaṃ sabbattha uttānamevāti.",
  "atk-s0202a0:693": "Papañcasūdaniyā majjhimanikāyaṭṭhakathāya",
  "atk-s0202a0:694": "Māgaṇḍiyasuttavaṇṇanā niṭṭhitā.",
  "atk-s0202a0:695": "6. Sandakasuttavaṇṇanā",
  "atk-s0202a0:696_0": "223. Evaṃ me sutanti sandakasuttaṃ. Tattha pilakkhaguhāyanti tassā guhāya dvāre pilakkharukkho",
  "atk-s0202a0:696_1": "ahosi, tasmā pilakkhaguhātveva saṅkhaṃ gatā. Paṭisallānā vuṭṭhitoti vivekato vuṭṭhito.",
  "atk-s0202a0:696_2": "Devakatasobbhoti vassodakeneva tinnaṭṭhāne jāto mahāudakarahado. Guhādassanāyāti",
  "atk-s0202a0:696_3": "ettha guhāti paṃsuguhā. Sā unname udakamuttaṭṭhāne ahosi, ekato umaṅgaṃ katvā khāṇuke",
  "atk-s0202a0:696_4": "ca paṃsuñca nīharitvā anto thambhe ussāpetvā matthake padaracchannagehasaṅkhepena",
  "atk-s0202a0:696_5": "katā, tattha te paribbājakā vasanti. Sā vassāne udakapuṇṇā tiṭṭhati, nidāghe tattha",
  "atk-s0202a0:696_6": "vasanti. Taṃ sandhāya “guhādassanāyā”ti āha. Vihāradassanatthañhi anamataggiyaṃ paccavekkhitvā",
  "atk-s0202a0:696_7": "samuddapabbatadassanatthaṃ vāpi gantuṃ vaṭṭatīti.",
  "atk-s0202a0:697_0": "Unnādiniyāti uccaṃ nadamānāya. Evaṃ nadamānāya cassā uddhaṅgamanavasena ucco, disāsu",
  "atk-s0202a0:697_1": "patthaṭavasena mahāsaddoti uccāsaddamahāsaddo, tāya uccāsaddamahāsaddāya. Tesaṃ paribbājakānaṃ",
  "atk-s0202a0:697_2": "pātova uṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ",
  "atk-s0202a0:697_3": "vā yonisomanasikāro vā natthi. Tena te pātova uṭṭhāya bālātape nisinnā, sāyaṃ vā",
  "atk-s0202a0:697_4": "kathāya phāsukatthāya sannipatitā “imassa hattho sobhaṇo imassa pādo”ti evaṃ aññamaññassa",
  "atk-s0202a0:697_5": "hatthapādādīni vā ārabbha itthipurisadārakadārikāvaṇṇe vā aññaṃ vā kāmassādabhavassādādivatthuṃ",
  "atk-s0202a0:697_6": "ārabbha kathaṃ paṭṭhapetvā anupubbena rājakathādianekavidhaṃ tiracchānakathaṃ kathenti.",
  "atk-s0202a0:697_7": "Sā hi aniyyānikattā saggamokkhamaggānaṃ tiracchānabhūtā kathāti tiracchānakathā.",
  "atk-s0202a0:697_8": "Tattha rājānaṃ ārabbha “mahāsammato mandhātā dhammāsoko evaṃmahānubhāvo”tiādinā nayena",
  "atk-s0202a0:697_9": "pavattā kathā rājakathā. Esa nayo corakathādīsu.",
  "atk-s0202a0:698_0": "Tesu “asuko rājā abhirūpo dassanīyo”tiādinā nayena gehassitakathāva tiracchānakathā",
  "atk-s0202a0:698_1": "hoti. “Sopi nāma evaṃ mahānubhāvo khayaṃ gato”ti evaṃ pavattā pana kammaṭṭhānabhāve",
  "atk-s0202a0:698_2": "tiṭṭhati. Coresupi “mūladevo evaṃmahānubhāvo, meghamālo evaṃmahānubhāvo”ti tesaṃ",
  "atk-s0202a0:698_3": "kammaṃ paṭicca aho sūrāti gehassitakathāva tiracchānakathā. Yuddhepi bhāratayuddhādīsu",
  "atk-s0202a0:698_4": "“asukena asuko evaṃ mārito evaṃ viddho”ti kāmassādavaseneva kathā tiracchānakathā.",
  "atk-s0202a0:698_5": "“Tepi nāma khayaṃ gatā”ti evaṃ pavattā pana sabbattha kathā kammaṭṭhānameva hoti.",
  "atk-s0202a0:698_6": "Apica annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha",
  "atk-s0202a0:698_7": "bhuñjimha pivimha paribhuñjimhā”ti kāmassādavasena kathetuṃ na vaṭṭati, sātthakaṃ",
  "atk-s0202a0:698_8": "pana katvā – “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ",
  "atk-s0202a0:698_9": "sīlavantānaṃ adamha, cetiye pūjaṃ akarimhā”ti kathetuṃ vaṭṭati.",
  "atk-s0202a0:699_0": "Ñātikathādīsupi “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi",
  "atk-s0202a0:699_1": "carimhā”ti vā assādavasena vattuṃ na vaṭṭati, sātthakaṃ pana katvā “tepi no ñātakā",
  "atk-s0202a0:699_2": "khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetabbā.",
  "atk-s0202a0:699_3": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino",
  "atk-s0202a0:699_4": "sūrā samatthā”ti vā evaṃ assādavasena na vaṭṭati, sātthakaṃ pana katvā saddhā pasannāti",
  "atk-s0202a0:699_5": "vā khayavayaṃ gatāti vā vattuṃ vaṭṭati. Nigamanagarajanapadakathāsupi eseva nayo.",
  "atk-s0202a0:699_6": "Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayaṃ",
  "atk-s0202a0:699_7": "gatāti evameva vaṭṭati. Sūrakathāpi nandimitto nāma yodho sūro ahosīti assādavaseneva",
  "atk-s0202a0:699_8": "na vaṭṭati, saddho pasanno ahosi khayaṃ gatoti evameva vaṭṭati. Visikhākathāpi asukā",
  "atk-s0202a0:699_9": "visikhā suniviṭṭhā dunniviṭṭhā sūrā samatthāti assādavaseneva na vaṭṭati, saddhā",
  "atk-s0202a0:699_10": "pasannā khayaṃ gatā iccevaṃ vaṭṭati.",
  "atk-s0202a0:700_0": "Kumbhaṭṭhānakathāti kumbhaṭṭhānaudakatitthakathā vā vuccati kumbhadāsikathā vā. Sāpi",
  "atk-s0202a0:700_1": "“pāsādikā naccituṃ gāyituṃ chekā”ti assādavasena na vaṭṭati, saddhā pasannātiādinā",
  "atk-s0202a0:700_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.",
  "atk-s0202a0:701_0": "Nānattakathāti purimapacchimakathāvimuttā avasesā nānāsabhāvā niratthakakathā. Lokakkhāyikāti",
  "atk-s0202a0:701_1": "ayaṃ loko kena nimmito, asukena nāma nimmito, kākā setā aṭṭhīnaṃ setattā, bakā rattā",
  "atk-s0202a0:701_2": "lohitassa rattattāti evamādikā lokāyatavitaṇḍasallāpakathā.",
  "atk-s0202a0:702_0": "Samuddakkhāyikā nāma kasmā samuddo sāgaro, sāgaradevena khaṇitattā sāgaro, khato",
  "atk-s0202a0:702_1": "meti hatthamuddāya niveditattā samuddoti evamādikā niratthakā samuddakkhāyikakathā.",
  "atk-s0202a0:702_2": "Iti bhavo, iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "atk-s0202a0:702_3": "Ettha ca bhavoti sassataṃ, abhavoti ucchedaṃ. Bhavoti vaḍḍhi, abhavoti hāni. Bhavoti",
  "atk-s0202a0:702_4": "kāmasukhaṃ, abhavoti attakilamatho. Iti imāya chabbidhāya itibhavābhavakathāya saddhiṃ",
  "atk-s0202a0:702_5": "bāttiṃsatiracchānakathā nāma hoti. Evarūpiṃ tiracchānakathaṃ kathentiyā nisinno hoti.",
  "atk-s0202a0:703_0": "Tato sandako paribbājako te paribbājake oloketvā – “ime paribbājakā ativiya aññamaññaṃ",
  "atk-s0202a0:703_1": "agāravā appatissā, mayañca samaṇassa gotamassa pātubhāvato paṭṭhāya sūriyuggamane",
  "atk-s0202a0:703_2": "khajjopanakūpamā jātā, lābhasakkāropi no parihīno. Sace pana imaṃ ṭhānaṃ samaṇo gotamo",
  "atk-s0202a0:703_3": "gotamasāvako vā gihiupaṭṭhākopi vāssa āgaccheyya, ativiya lajjanīyaṃ bhavissati.",
  "atk-s0202a0:703_4": "Parisadoso kho pana parisajeṭṭhakasseva upari ārohatī”ti ito cito ca vilokento theraṃ",
  "atk-s0202a0:703_5": "addasa. Tena vuttaṃ addasā kho sandako paribbājako…pe… tuṇhī ahesunti.",
  "atk-s0202a0:704_0": "Tattha saṇṭhapesīti sikkhāpesi, vajjamassā paṭicchādesi. Yathā suṭṭhapitā hoti, tathā",
  "atk-s0202a0:704_1": "naṃ ṭhapesi. Yathā nāma parisamajjhaṃ pavisanto puriso vajjapaṭicchādanatthaṃ nivāsanaṃ",
  "atk-s0202a0:704_2": "saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati, evamassā vajjapaṭicchādanatthaṃ",
  "atk-s0202a0:704_3": "“appasaddā bhonto”ti sikkhāpento yathā suṭṭhapitā hoti, tathā naṃ ṭhapesīti attho.",
  "atk-s0202a0:704_4": "Appasaddakāmāti appasaddaṃ icchanti, ekakā nisīdanti, ekakā tiṭṭhanti, na gaṇasaṅgaṇikāya",
  "atk-s0202a0:704_5": "yāpenti. Appasaddavinītāti appasaddena niravena buddhena vinītā. Appasaddassa vaṇṇavādinoti",
  "atk-s0202a0:704_6": "yaṃ ṭhānaṃ appasaddaṃ nissaddaṃ. Tassa vaṇṇavādino. Upasaṅkamitabbaṃ maññeyyāti idhāgantabbaṃ maññeyya.",
  "atk-s0202a0:705_0": "Kasmā panesa therassa upasaṅkamanaṃ paccāsīsatīti. Attano vuddhiṃ patthayamāno. Paribbājakā",
  "atk-s0202a0:705_1": "kira buddhesu vā buddhasāvakesu vā attano santikaṃ āgatesu – “ajja amhākaṃ santikaṃ",
  "atk-s0202a0:705_2": "samaṇo gotamo āgato, sāriputto āgato, na kho panete yassa vā tassa vā santikaṃ gacchanti,",
  "atk-s0202a0:705_3": "passatha amhākaṃ uttamabhāva”nti attano upaṭṭhākānaṃ santike attānaṃ ukkhipanti ucce",
  "atk-s0202a0:705_4": "ṭhāne ṭhapenti. Bhagavatopi upaṭṭhāke gaṇhituṃ vāyamanti. Te kira bhagavato upaṭṭhāke",
  "atk-s0202a0:705_5": "disvā evaṃ vadanti – “tumhākaṃ satthā bhavaṃ gotamopi gotamassa sāvakāpi amhākaṃ",
  "atk-s0202a0:705_6": "santikaṃ āgacchanti, mayaṃ aññamaññaṃ samaggā. Tumhe pana amhe akkhīhi passituṃ na",
  "atk-s0202a0:705_7": "icchatha, sāmīcikammaṃ na karotha, kiṃ vo amhehi aparaddha”nti. Appekacce manussā",
  "atk-s0202a0:705_8": "– “buddhāpi etesaṃ santikaṃ gacchanti, kiṃ amhāka”nti tato paṭṭhāya te disvā nappamajjanti.",
  "atk-s0202a0:705_9": "Tuṇhī ahesunti sandakaṃ parivāretvā nissaddā nisīdiṃsu.",
  "atk-s0202a0:706_0": "224. Svāgataṃ bhoto ānandassāti suāgamanaṃ bhoto ānandassa. Bhavante hi no āgate",
  "atk-s0202a0:706_1": "ānando hoti, gate sokoti dīpeti. Cirassaṃ khoti piyasamudācāravacanametaṃ. Thero",
  "atk-s0202a0:706_2": "pana kālena kālaṃ paribbājakārāmaṃ cārikatthāya gacchatīti purimagamanaṃ gahetvā",
  "atk-s0202a0:706_3": "evamāha. Evañca pana vatvā na mānatthaddho hutvā nisīdi, attano pana āsanā vuṭṭhāya",
  "atk-s0202a0:706_4": "taṃ āsanaṃ papphoṭetvā theraṃ āsanena nimantento nisīdatu bhavaṃ ānando, idamāsanaṃ paññattanti āha.",
  "atk-s0202a0:707": "Antarākathā vippakatāti nisinnānaṃ vo ārambhato paṭṭhāya yāva mamāgamanaṃ etasmiṃ antare kā nāma kathā vippakatā, mamāgamanapaccayā katamā kathā pariyantaṃ na gatāti pucchati.",
  "atk-s0202a0:708_0": "Atha paribbājako “niratthakakathāva esā nissārā vaṭṭasannissitā, na tumhākaṃ purato",
  "atk-s0202a0:708_1": "vattabbataṃ arahatī”ti dīpento tiṭṭhatesā, bhotiādimāha. Nesā bhototi sace bhavaṃ",
  "atk-s0202a0:708_2": "sotukāmo bhavissati, pacchāpesā kathā na dullabhā bhavissati, amhākaṃ panimāya attho",
  "atk-s0202a0:708_3": "natthi. Bhoto pana āgamanaṃ labhitvā aññadeva sukāraṇaṃ kathaṃ sotukāmamhāti dīpeti.",
  "atk-s0202a0:708_4": "Tato dhammadesanaṃ yācanto sādhu vata bhavantaṃ ye vātiādimāha. Tattha ācariyaketi",
  "atk-s0202a0:708_5": "ācariyasamaye. Anassāsikānīti assāsavirahitāni. Sasakkanti ekaṃsatthe nipāto, viññū",
  "atk-s0202a0:708_6": "puriso ekaṃseneva na vaseyyāti attho. Vasanto ca nārādheyyāti na sampādeyya, na paripūreyyāti",
  "atk-s0202a0:708_7": "vuttaṃ hoti. Ñāyaṃ dhammaṃ kusalanti kāraṇabhūtaṃ anavajjaṭṭhena kusalaṃ dhammaṃ.",
  "atk-s0202a0:709_0": "225. Idhāti imasmiṃ loke. Natthi dinnantiādīni sāleyyakasutte vuttāni. Cātumahābhūtikoti",
  "atk-s0202a0:709_1": "catumahābhūtamayo. Pathavī pathavīkāyanti ajjhattikā pathavīdhātu bāhirapathavīdhātuṃ.",
  "atk-s0202a0:709_2": "Anupetīti anuyāti. Anupagacchatīti tasseva vevacanaṃ, anugacchatītipi attho, ubhayenāpi",
  "atk-s0202a0:709_3": "upeti upagacchatīti dasseti. Āpādīsupi eseva nayo. Indriyānīti manacchaṭṭhāni indriyāni",
  "atk-s0202a0:709_4": "ākāsaṃ pakkhandanti. Āsandipañcamāti nipannamañcena pañcamā, mañco ceva, cattāro",
  "atk-s0202a0:709_5": "mañcapāde gahetvā ṭhitā cattāro purisā cāti attho. Yāvāḷāhanāti yāva susānā. Padānīti",
  "atk-s0202a0:709_6": "ayaṃ evaṃ sīlavā ahosi, evaṃ dussīlotiādinā nayena pavattāni guṇapadāni. Sarīrameva",
  "atk-s0202a0:709_7": "vā ettha padānīti adhippetaṃ. Kāpotakānīti kapotakavaṇṇāni, pārāvatapakkhavaṇṇānīti attho.",
  "atk-s0202a0:710_0": "Bhassantāti bhasmantā, ayameva vā pāḷi. Āhutiyoti yaṃ paheṇakasakkārādibhedaṃ dinnadānaṃ,",
  "atk-s0202a0:710_1": "sabbaṃ taṃ chārikāvasānameva hoti, na tato paraṃ phaladāyakaṃ hutvā gacchatīti attho.",
  "atk-s0202a0:710_2": "Dattupaññattanti dattūhi bālamanussehi paññattaṃ. Idaṃ vuttaṃ hoti – bālehi abuddhīhi",
  "atk-s0202a0:710_3": "paññattamidaṃ dānaṃ, na paṇḍitehi. Bālā denti, paṇḍitā gaṇhantīti dasseti. Atthikavādanti",
  "atk-s0202a0:710_4": "atthi dinnaṃ dinnaphalanti imaṃ atthikavādaṃyeva vadanti tesaṃ tucchaṃ vacanaṃ musāvilāpo.",
  "atk-s0202a0:710_5": "Bāle ca paṇḍite cāti bālā ca paṇḍitā ca.",
  "atk-s0202a0:711_0": "Akatena me ettha katanti mayhaṃ akateneva samaṇakammena ettha etassa samaye kammaṃ",
  "atk-s0202a0:711_1": "kataṃ nāma hoti, avusiteneva brahmacariyena vusitaṃ nāma hoti. Etthāti etasmiṃ samaṇadhamme.",
  "atk-s0202a0:711_2": "Samasamāti ativiya samā, samena vā guṇena samā. Sāmaññaṃ pattāti samānabhāvaṃ pattā.",
  "atk-s0202a0:712": "226. Karatotiādīni apaṇṇakasutte vuttāni. Tathā natthi hetūtiādīni.",
  "atk-s0202a0:713_0": "228. Catutthabrahmacariyavāse akaṭāti akatā. Akaṭavidhāti akatavidhānā, evaṃ karohīti",
  "atk-s0202a0:713_1": "kenaci kārāpitā na hontīti attho. Animmitāti iddhiyāpi na nimmitā. Animmātāti animmāpitā.",
  "atk-s0202a0:713_2": "Keci animmitabbāti padaṃ vadanti, taṃ neva pāḷiyaṃ, na aṭṭhakathāyaṃ sandissati.",
  "atk-s0202a0:713_3": "Vañjhāti vañjhapasuvañjhatālādayo viya aphalā, kassaci ajanakāti attho. Etena pathavīkāyādīnaṃ",
  "atk-s0202a0:713_4": "rūpādijanakabhāvaṃ paṭikkhipati. Pabbatakūṭā viya ṭhitāti kūṭaṭṭhā. Īsikaṭṭhāyiṭṭhitāti",
  "atk-s0202a0:713_5": "muñje īsikā viya ṭhitā. Tatrāyamadhippāyo – yamidaṃ jāyatīti vuccati, taṃ muñjato",
  "atk-s0202a0:713_6": "īsikā viya vijjamānameva nikkhamatīti. “Esikaṭṭhāyiṭṭhitā”tipi pāṭho, sunikhāto esikatthambho",
  "atk-s0202a0:713_7": "niccalo tiṭṭhati, evaṃ ṭhitāti attho. Ubhayenapi tesaṃ vināsābhāvaṃ dīpeti. Na iñjantīti",
  "atk-s0202a0:713_8": "esikatthambho viya ṭhitattā na calanti. Na vipariṇāmentīti pakatiṃ na jahanti. Na",
  "atk-s0202a0:713_9": "aññamaññaṃ byābādhentīti aññamaññaṃ na upahananti. Nālanti na samatthā.",
  "atk-s0202a0:714_0": "Pathavīkāyotiādīsu pathavīyeva pathavīkāyo, pathavīsamūho vā. Tatthāti tesu jīvasattamesu",
  "atk-s0202a0:714_1": "kāyesu. Natthi hantā vāti hantuṃ vā ghātetuṃ vā sotuṃ vā sāvetuṃ vā jānituṃ vā jānāpetuṃ",
  "atk-s0202a0:714_2": "vā samattho nāma natthīti dīpeti. Sattannaṃtveva kāyānanti yathā muggarāsiādīsu pahaṭaṃ",
  "atk-s0202a0:714_3": "satthaṃ muggarāsiādīnaṃ antarena pavisati, evaṃ sattannaṃ kāyānaṃ antarena chiddena",
  "atk-s0202a0:714_4": "vivarena satthaṃ pavisati. Tattha “ahaṃ imaṃ jīvitā voropemī”ti kevalaṃ saññāmattameva",
  "atk-s0202a0:714_5": "hotīti dasseti. Yonipamukhasatasahassānīti pamukhayonīnaṃ uttamayonīnaṃ cuddasasatasahassāni",
  "atk-s0202a0:714_6": "aññāni ca saṭṭhisatāni aññāni ca chasatāni. Pañca ca kammuno satānīti pañca kammasatāni",
  "atk-s0202a0:714_7": "ca, kevalaṃ takkamattakena niratthakaṃ diṭṭhiṃ dīpeti. Pañca ca kammāni tīṇi ca kammānītiādīsupi",
  "atk-s0202a0:714_8": "eseva nayo. Keci panāhu pañca kammānīti pañcindriyavasena bhaṇati. Tīṇīti kāyakammādivasenāti.",
  "atk-s0202a0:714_9": "Kamme ca aḍḍhakamme cāti ettha panassa kāyakammañca vacīkammañca kammanti laddhi,",
  "atk-s0202a0:714_10": "manokammaṃ upaḍḍhakammanti. Dvaṭṭhipaṭipadāti dvāsaṭṭhi paṭipadāti vadati. Dvaṭṭhantarakappāti",
  "atk-s0202a0:714_11": "ekasmiṃ kappe catusaṭṭhi antarakappā nāma honti, ayaṃ pana aññe dve ajānanto evamāha.",
  "atk-s0202a0:714_12": "Chaḷābhijātiyo apaṇṇakasutte vitthāritā.",
  "atk-s0202a0:715_0": "Aṭṭha purisabhūmiyoti mandabhūmi khiḍḍābhūmi vīmaṃsakabhūmi ujugatabhūmi sekkhabhūmi",
  "atk-s0202a0:715_1": "samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha jātadivasato",
  "atk-s0202a0:715_2": "paṭṭhāya sattadivase sambādhaṭṭhānato nikkhantattā sattā mandā honti momūhā. Ayaṃ",
  "atk-s0202a0:715_3": "mandabhūmīti vadati. Ye pana duggatito āgatā honti, te abhiṇhaṃ rodanti ceva viravanti",
  "atk-s0202a0:715_4": "ca. Sugatito āgatā taṃ anussaritvā anussaritvā hasanti. Ayaṃ khiḍḍābhūmi nāma. Mātāpitūnaṃ",
  "atk-s0202a0:715_5": "hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ vīmaṃsakabhūmi",
  "atk-s0202a0:715_6": "nāma. Padasāva gantuṃ samatthakālo ujugatabhūmi nāma. Sippānaṃ sikkhanakālo sekkhabhūmi",
  "atk-s0202a0:715_7": "nāma. Gharā nikkhamma pabbajanakālo samaṇabhūmi nāma. Ācariyaṃ sevitvā jānanakālo",
  "atk-s0202a0:715_8": "jinabhūmi nāma. Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.",
  "atk-s0202a0:716_0": "Ekūnapaññāsa ājīvasateti ekūnapaññāsa ājīvavuttisatāni. Paribbājakasateti paribbājakapabbajjasatāni.",
  "atk-s0202a0:716_1": "Nāgāvāsasateti nāgamaṇḍalasatāni. Vīse indriyasateti vīsa indriyasatāni. Tiṃse nirayasateti",
  "atk-s0202a0:716_2": "tiṃsa nirayasatāni. Rajodhātuyoti rajaokiraṇaṭṭhānāni. Hatthapiṭṭhipādapiṭṭhādīni",
  "atk-s0202a0:716_3": "sandhāya vadati. Satta saññīgabbhāti oṭṭhagoṇagadrabhaajapasumigamahiṃse sandhāya",
  "atk-s0202a0:716_4": "vadati. Asaññīgabbhāti sāliyavagodhumamuggakaṅguvarakakudrūsake sandhāya vadati.",
  "atk-s0202a0:716_5": "Nigaṇṭhigabbhāti nigaṇṭhimhi jātagabbhā, ucchuveḷunaḷādayo sandhāya vadati. Satta",
  "atk-s0202a0:716_6": "devāti bahū devā, so pana sattāti vadati. Mānusāpi anantā, so sattāti vadati. Satta",
  "atk-s0202a0:716_7": "pisācāti pisācā mahantā, sattāti vadati.",
  "atk-s0202a0:717_0": "Sarāti mahāsarā. Kaṇṇamuṇḍa-rathakāra-anotatta-sīhapapātakuḷira-mucalinda-kuṇāladahe",
  "atk-s0202a0:717_1": "gahetvā vadati. Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni.",
  "atk-s0202a0:717_2": "Supināti mahāsupinā. Supinasatānīti khuddakasupinasatāni. Mahākappinoti mahākappānaṃ.",
  "atk-s0202a0:717_3": "Ettha ekamhā sarā vassasate vassasate kusaggena ekaṃ udakabinduṃ nīharitvā nīharitvā",
  "atk-s0202a0:717_4": "sattakkhattuṃ tamhi sare nirudake kate eko mahākappoti vadati. Evarūpānaṃ mahākappānaṃ",
  "atk-s0202a0:717_5": "caturāsītisatasahassāni khepetvā bālā ca paṇḍitā ca dukkhassantaṃ karontīti ayamassa",
  "atk-s0202a0:717_6": "laddhi. Paṇḍitopi kira antarā sujjhituṃ na sakkoti, bālopi tato uddhaṃ na gacchati.",
  "atk-s0202a0:718_0": "Sīlenāti acelakasīlena vā aññena vā yena kenaci. Vatenāti tādisena vatena. Tapenāti",
  "atk-s0202a0:718_1": "tapokammena. Aparipakkaṃ paripāceti nāma yo “ahaṃ paṇḍito”ti antarā visujjhati. Paripakkaṃ",
  "atk-s0202a0:718_2": "phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ atikkamitvā",
  "atk-s0202a0:718_3": "yāti. Hevaṃ natthīti evaṃ natthi. Tañhi ubhayampi na sakkā kātunti dīpeti. Doṇamiteti",
  "atk-s0202a0:718_4": "doṇena mitaṃ viya. Sukhadukkheti sukhadukkhaṃ. Pariyantakateti vuttaparimāṇena kālena",
  "atk-s0202a0:718_5": "katapariyanto. Natthi hāyanavaḍḍhaneti natthi hāyanavaḍḍhanāni. Na saṃsāro paṇḍitassa",
  "atk-s0202a0:718_6": "hāyati, na bālassa vaḍḍhatīti attho. Ukkaṃsāvakaṃseti ukkaṃsāvakaṃsā, hāpanavaḍḍhanānamevetaṃ",
  "atk-s0202a0:718_7": "vevacanaṃ. Idāni tamatthaṃ upamāya sādhento seyyathāpi nāmātiādimāha. Tattha suttaguḷeti",
  "atk-s0202a0:718_8": "veṭhetvā katasuttaguḷaṃ. Nibbeṭhiyamānameva paletīti pabbate vā rukkhagge vā ṭhatvā",
  "atk-s0202a0:718_9": "khittaṃ suttapamāṇena nibbeṭhiyamānaṃ gacchati, sutte khīṇe tattha tiṭṭhati na gacchati.",
  "atk-s0202a0:718_10": "Evamevaṃ vuttakālato uddhaṃ na gacchatīti dasseti.",
  "atk-s0202a0:719": "229. Kimidanti kimidaṃ tava aññāṇaṃ, kiṃ sabbaññu nāma tvanti evaṃ puṭṭho samāno niyativāde pakkhipanto suññaṃ me agārantiādimāha.",
  "atk-s0202a0:720": "230. Anussaviko hotīti anussavanissito hoti. Anussavasaccoti savanaṃ saccato gahetvā ṭhito. Piṭakasampadāyāti vaggapaṇṇāsakāya piṭakaganthasampattiyā.",
  "atk-s0202a0:721_0": "232. Mandoti mandapañño. Momūhoti atimūḷho. Vācāvikkhepaṃ āpajjatīti vācāya vikkhepaṃ",
  "atk-s0202a0:721_1": "āpajjati. Kīdisaṃ? Amarāvikkhepaṃ, apariyantavikkhepanti attho. Atha vā amarā nāma",
  "atk-s0202a0:721_2": "macchajāti. Sā ummujjananimmujjanādivasena udake sandhāvamānā gahetuṃ na sakkāti",
  "atk-s0202a0:721_3": "evameva ayampi vādo ito cito ca sandhāvati, gāhaṃ na upagacchatīti amarāvikkhepoti",
  "atk-s0202a0:721_4": "vuccati. Taṃ amarāvikkhepaṃ.",
  "atk-s0202a0:722_0": "Evantipi me notiādīsu idaṃ kusalanti puṭṭho “evantipi me no”ti vadati, tato kiṃ akusalanti",
  "atk-s0202a0:722_1": "vutte “tathātipi me no”ti vadati, kiṃ ubhayato aññathāti vutte “aññathātipi me no”ti",
  "atk-s0202a0:722_2": "vadati, tato tividhenāpi na hotīti te laddhīti vutte “notipi me no”ti vadati, tato",
  "atk-s0202a0:722_3": "kiṃ no noti te laddhīti vutte “no notipi me no”ti vikkhepamāpajjati, ekasmimpi pakkhe",
  "atk-s0202a0:722_4": "na tiṭṭhati. Nibbijja pakkamatīti attanopi esa satthā avassayo bhavituṃ na sakkoti,",
  "atk-s0202a0:722_5": "mayhaṃ kiṃ sakkhissatīti nibbinditvā pakkamati. Purimesupi anassāsikesu eseva nayo.",
  "atk-s0202a0:723_0": "234. Sannidhikārakaṃ kāme paribhuñjitunti yathā pubbe gihibhūto sannidhiṃ katvā vatthukāme",
  "atk-s0202a0:723_1": "paribhuñjati, evaṃ tilataṇḍulasappinavanītādīni sannidhiṃ katvā idāni paribhuñjituṃ",
  "atk-s0202a0:723_2": "abhabboti attho. Nanu ca khīṇāsavassa vasanaṭṭhāne tilataṇḍulādayo paññāyantīti.",
  "atk-s0202a0:723_3": "No na paññāyanti, na panesa te attano atthāya ṭhapeti, aphāsukapabbajitādīnaṃ atthāya",
  "atk-s0202a0:723_4": "ṭhapeti. Anāgāmissa kathanti. Tassāpi pañca kāmaguṇā sabbasova pahīnā, dhammena pana",
  "atk-s0202a0:723_5": "laddhaṃ vicāretvā paribhuñjati.",
  "atk-s0202a0:724_0": "236. Puttamatāya puttāti so kira imaṃ dhammaṃ sutvā ājīvakā matā nāmāti saññī hutvā",
  "atk-s0202a0:724_1": "evamāha. Ayañhettha attho – ājīvakā matā nāma, tesaṃ mātā puttamatā hoti, iti ājīvakā",
  "atk-s0202a0:724_2": "puttamatāya puttā nāma honti. Samaṇe gotameti samaṇe gotame brahmacariyavāso atthi,",
  "atk-s0202a0:724_3": "aññattha natthīti dīpeti. Sesaṃ sabbattha uttānamevāti.",
  "atk-s0202a0:725": "Papañcasūdaniyā majjhimanikāyaṭṭhakathāya",
  "atk-s0202a0:726": "Sandakasuttavaṇṇanā niṭṭhitā.",
  "atk-s0202a0:727": "7. Mahāsakuludāyisuttavaṇṇanā",
  "atk-s0202a0:728_0": "237. Evaṃ me sutanti mahāsakuludāyisuttaṃ. Tattha moranivāpeti tasmiṃ ṭhāne morānaṃ",
  "atk-s0202a0:728_1": "abhayaṃ ghosetvā bhojanaṃ adaṃsu. Tasmā taṃ ṭhānaṃ moranivāpoti saṅkhaṃ gataṃ. Annabhāroti",
  "atk-s0202a0:728_2": "ekassa paribbājakassa nāmaṃ. Tathā varadharoti. Aññe cāti na kevalaṃ ime tayo, aññepi",
  "atk-s0202a0:728_3": "abhiññātā bahū paribbājakā. Appasaddassa vaṇṇavādīti idha appasaddavinītoti avatvāva",
  "atk-s0202a0:728_4": "idaṃ vuttaṃ. Kasmā? Na hi bhagavā aññena vinītoti.",
  "atk-s0202a0:729_0": "238. Purimānīti hiyyodivasaṃ upādāya purimāni nāma honti, tato paraṃ purimatarāni.",
  "atk-s0202a0:729_1": "Kutūhalasālāyanti kutūhalasālā nāma paccekasālā natthi, yattha pana nānātitthiyā",
  "atk-s0202a0:729_2": "samaṇabrāhmaṇā nānāvidhaṃ kathaṃ pavattenti, sā bahūnaṃ – “ayaṃ kiṃ vadati, ayaṃ",
  "atk-s0202a0:729_3": "kiṃ vadatī”ti kutūhaluppattiṭṭhānato “kutūhalasālā”ti vuccati. “Kotūhalasālā”tipi",
  "atk-s0202a0:729_4": "pāṭho. Lābhāti ye evarūpe samaṇabrāhmaṇe daṭṭhuṃ pañhaṃ pucchituṃ dhammakathaṃ vā",
  "atk-s0202a0:729_5": "nesaṃ sotuṃ labhanti, tesaṃ aṅgamagadhānaṃ ime lābhāti attho.",
  "atk-s0202a0:730_0": "Saṅghinotiādīsu pabbajitasamūhasaṅkhāto saṅgho etesaṃ atthīti saṅghino. Sveva gaṇo",
  "atk-s0202a0:730_1": "etesaṃ atthīti gaṇino. Ācārasikkhāpanavasena tassa gaṇassa ācariyāti gaṇācariyā.",
  "atk-s0202a0:730_2": "Ñātāti paññātā pākaṭā. Yathābhuccaguṇehi ceva ayathābhūtaguṇehi ca samuggato yaso",
  "atk-s0202a0:730_3": "etesaṃ atthīti yasassino. Pūraṇādīnañhi “appiccho santuṭṭho, appicchatāya vatthampi",
  "atk-s0202a0:730_4": "na nivāsetī”tiādinā nayena yaso samuggato, tathāgatassa “itipi so bhagavā”tiādīhi",
  "atk-s0202a0:730_5": "yathābhūtaguṇehi. Titthakarāti laddhikarā. Sādhusammatāti ime sādhū sundarā sappurisāti",
  "atk-s0202a0:730_6": "evaṃ sammatā. Bahujanassāti assutavato ceva andhabālaputhujjanassa vibhāvino ca paṇḍitajanassa.",
  "atk-s0202a0:730_7": "Tattha titthiyā bālajanassa evaṃ sammatā, tathāgato paṇḍitajanassa. Iminā nayena",
  "atk-s0202a0:730_8": "pūraṇo kassapo saṅghītiādīsu attho veditabbo. Bhagavā pana yasmā aṭṭhatiṃsa ārammaṇāni",
  "atk-s0202a0:730_9": "vibhajanto bahūni nibbānaotaraṇatitthāni akāsi, tasmā “titthakaro”ti vattuṃ vaṭṭati.",
  "atk-s0202a0:731_0": "Kasmā panete sabbepi tattha osaṭāti? Upaṭṭhākarakkhaṇatthañceva lābhasakkāratthañca.",
  "atk-s0202a0:731_1": "Tesañhi evaṃ hoti – “amhākaṃ upaṭṭhākā samaṇaṃ gotamaṃ saraṇaṃ gaccheyyuṃ, te ca",
  "atk-s0202a0:731_2": "rakkhissāma. Samaṇassa ca gotamassa upaṭṭhāke sakkāraṃ karonte disvā amhākampi upaṭṭhākā",
  "atk-s0202a0:731_3": "amhākaṃ sakkāraṃ karissantī”ti. Tasmā yattha yattha bhagavā osarati, tattha tattha sabbe osaranti.",
  "atk-s0202a0:732_0": "239. Vādaṃ āropetvāti vāde dosaṃ āropetvā. Apakkantāti, apagatā, keci disaṃ pakkantā,",
  "atk-s0202a0:732_1": "keci gihibhāvaṃ pattā, keci imaṃ sāsanaṃ āgatā. Sahitaṃ meti mayhaṃ vacanaṃ sahitaṃ",
  "atk-s0202a0:732_2": "siliṭṭhaṃ, atthayuttaṃ kāraṇayuttanti attho. Asahitaṃ teti tuyhaṃ vacanaṃ asahitaṃ.",
  "atk-s0202a0:732_3": "Adhiciṇṇaṃ te viparāvattanti yaṃ tuyhaṃ dīgharattāciṇṇavasena suppaguṇaṃ, taṃ mayhaṃ",
  "atk-s0202a0:732_4": "ekavacaneneva viparāvattaṃ viparivattitvā ṭhitaṃ, na kiñci jātanti attho. Āropito",
  "atk-s0202a0:732_5": "te vādoti mayā tava vāde doso āropito. Cara vādappamokkhāyāti dosamocanatthaṃ cara",
  "atk-s0202a0:732_6": "vicara, tattha tattha gantvā sikkhāti attho. Nibbeṭhehi vā sace pahosīti atha sayaṃ",
  "atk-s0202a0:732_7": "pahosi, idāneva nibbeṭhehi. Dhammakkosenāti sabhāvakkosena.",
  "atk-s0202a0:733_0": "240. Taṃ no sossāmāti taṃ amhākaṃ desitaṃ dhammaṃ suṇissāma. Khuddamadhunti khuddakamakkhikāhi",
  "atk-s0202a0:733_1": "kataṃ daṇḍakamadhuṃ. Anelakanti niddosaṃ apagatamacchikaṇḍakaṃ. Pīḷeyyāti dadeyya.",
  "atk-s0202a0:733_2": "Paccāsīsamānarūpoti pūretvā nu kho no bhojanaṃ dassatīti bhājanahattho paccāsīsamāno",
  "atk-s0202a0:733_3": "paccupaṭṭhito assa. Sampayojetvāti appamattakaṃ vivādaṃ katvā.",
  "atk-s0202a0:734": "241. Itarītarenāti lāmakalāmakena. Pavivittoti idaṃ paribbājako kāyavivekamattaṃ sandhāya vadati, bhagavā pana tīhi vivekehi vivittova.",
  "atk-s0202a0:735_0": "242. Kosakāhārāpīti dānapatīnaṃ ghare aggabhikkhāṭhapanatthaṃ khuddakasarāvā honti,",
  "atk-s0202a0:735_1": "dānapatino aggabhattaṃ vā tattha ṭhapetvā bhuñjanti, pabbajite sampatte taṃ bhattaṃ",
  "atk-s0202a0:735_2": "tassa denti. Taṃ sarāvakaṃ kosakoti vuccati. Tasmā ye ca ekeneva bhattakosakena yāpenti,",
  "atk-s0202a0:735_3": "te kosakāhārāti. Beluvāhārāti beluvamattabhattāhārā. Samatittikanti oṭṭhavaṭṭiyā",
  "atk-s0202a0:735_4": "heṭṭhimalekhāsamaṃ. Iminā dhammenāti iminā appāhāratādhammena. Ettha pana sabbākāreneva",
  "atk-s0202a0:735_5": "bhagavā anappāhāroti na vattabbo. Padhānabhūmiyaṃ chabbassāni appāhārova ahosi, verañjāyaṃ",
  "atk-s0202a0:735_6": "tayo māse patthodaneneva yāpesi pālileyyakavanasaṇḍe tayo māse bhisamuḷāleheva yāpesi.",
  "atk-s0202a0:735_7": "Idha pana etamatthaṃ dasseti – “ahaṃ ekasmiṃ kāle appāhāro ahosiṃ, mayhaṃ pana sāvakā",
  "atk-s0202a0:735_8": "dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti. Tasmā yadi te iminā",
  "atk-s0202a0:735_9": "dhammena sakkareyyuṃ, mayā hi te visesatarā. Añño ceva pana dhammo atthi, yena maṃ",
  "atk-s0202a0:735_10": "te sakkarontīti dasseti. Iminā nayena sabbavāresu yojanā veditabbā.",
  "atk-s0202a0:736_0": "Paṃsukūlikāti samādinnapaṃsukūlikaṅgā. Lūkhacīvaradharāti satthasuttalūkhāni cīvarāni",
  "atk-s0202a0:736_1": "dhārayamānā. Nantakānīti antavirahitāni vatthakhaṇḍāni, yadi hi nesaṃ anto bhaveyya,",
  "atk-s0202a0:736_2": "pilotikāti saṅkhaṃ gaccheyyuṃ. Uccinitvāti phāletvā dubbalaṭṭhānaṃ pahāya thiraṭṭhānameva",
  "atk-s0202a0:736_3": "gahetvā. Alābulomasānīti alābulomasadisasuttāni sukhumānīti dīpeti. Ettāvatā ca satthā",
  "atk-s0202a0:736_4": "cīvarasantosena asantuṭṭhoti na vattabbo. Atimuttakasusānato hissa puṇṇadāsiyā pārupitvā",
  "atk-s0202a0:736_5": "pātitasāṇapaṃsukūlaṃ gahaṇadivase udakapariyantaṃ katvā mahāpathavī akampi. Idha",
  "atk-s0202a0:736_6": "pana etamatthaṃ dasseti – “ahaṃ ekasmiṃyeva kāle paṃsukūlaṃ gaṇhiṃ, mayhaṃ pana sāvakā",
  "atk-s0202a0:736_7": "dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:737_0": "Piṇḍapātikāti atirekalābhaṃ paṭikkhipitvā samādinnapiṇḍapātikaṅgā. Sapadānacārinoti",
  "atk-s0202a0:737_1": "loluppacāraṃ paṭikkhipitvā samādinnasapadānacārā. Uñchāsake vate ratāti uñchācariyasaṅkhāte",
  "atk-s0202a0:737_2": "bhikkhūnaṃ pakativate ratā, uccanīcagharadvāraṭṭhāyino hutvā kabaramissakaṃ bhattaṃ",
  "atk-s0202a0:737_3": "saṃharitvā paribhuñjantīti attho. Antaragharanti brahmāyusutte ummārato paṭṭhāya",
  "atk-s0202a0:737_4": "antaragharaṃ, idha indakhīlato paṭṭhāya adhippetaṃ. Ettāvatā ca satthā piṇḍapātasantosena",
  "atk-s0202a0:737_5": "asantuṭṭhoti na vattabbo, appāhāratāya vuttaniyāmeneva pana sabbaṃ vitthāretabbaṃ.",
  "atk-s0202a0:737_6": "Idha pana etamatthaṃ dasseti – “ahaṃ ekasmiṃyeva kāle nimantanaṃ na sādayiṃ, mayhaṃ",
  "atk-s0202a0:737_7": "pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:738_0": "Rukkhamūlikāti channaṃ paṭikkhipitvā samādinnarukkhamūlikaṅgā. Abbhokāsikāti channañca",
  "atk-s0202a0:738_1": "rukkhamūlañca paṭikkhipitvā samādinnaabbhokāsikaṅgā. Aṭṭhamāseti hemantagimhike māse.",
  "atk-s0202a0:738_2": "Antovasse pana cīvarānuggahatthaṃ channaṃ pavisanti. Ettāvatā ca satthā senāsanasantosena",
  "atk-s0202a0:738_3": "asantuṭṭhoti na vattabbo, senāsanasantoso panassa chabbassikamahāpadhānena ca pālileyyakavanasaṇḍena",
  "atk-s0202a0:738_4": "ca dīpetabbo. Idha pana etamatthaṃ dasseti – “ahaṃ ekasmiṃyeva kāle channaṃ na pāvisiṃ,",
  "atk-s0202a0:738_5": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:739_0": "Āraññikāti gāmantasenāsanaṃ paṭikkhipitvā samādinnaāraññikaṅgā. Saṅghamajjhe osarantīti",
  "atk-s0202a0:739_1": "abaddhasīmāya kathitaṃ, baddhasīmāyaṃ pana vasantā attano vasanaṭṭhāneyeva uposathaṃ",
  "atk-s0202a0:739_2": "karonti. Ettāvatā ca satthā no pavivittoti na vattabbo, “icchāmahaṃ, bhikkhave, aḍḍhamāsaṃ",
  "atk-s0202a0:739_3": "paṭisalliyitu”nti evañhissa paviveko paññāyati. Idha pana etamatthaṃ dasseti “ahaṃ",
  "atk-s0202a0:739_4": "ekasmiṃyeva tathārūpe kāle paṭisalliyiṃ, mayhaṃ pana sāvakā dhutaṅgasamādānato paṭṭhāya",
  "atk-s0202a0:739_5": "yāvajīvaṃ dhutaṅgaṃ na bhindantī”ti. Mamaṃ sāvakāti maṃ sāvakā.",
  "atk-s0202a0:740_0": "244. Sanidānanti sappaccayaṃ. Kiṃ pana appaccayaṃ nibbānaṃ na desetīti. No na deseti,",
  "atk-s0202a0:740_1": "sahetukaṃ pana taṃ desanaṃ katvā deseti, no ahetukanti. Sappāṭihāriyanti purimassevetaṃ",
  "atk-s0202a0:740_2": "vevacanaṃ, sakāraṇanti attho. Taṃ vatāti ettha vatāti nipātamattaṃ.",
  "atk-s0202a0:741_0": "245. Anāgataṃ vādapathanti ajja ṭhapetvā sve vā punadivase vā aḍḍhamāse vā māse vā",
  "atk-s0202a0:741_1": "saṃvacchare vā tassa tassa pañhassa upari āgamanavādapathaṃ. Na dakkhatīti yathā",
  "atk-s0202a0:741_2": "saccako nigaṇṭho attano niggahaṇatthaṃ āgatakāraṇaṃ visesetvā vadanto na addasa,",
  "atk-s0202a0:741_3": "evaṃ na dakkhatīti netaṃ ṭhānaṃ vijjati. Sahadhammenāti sakāraṇena. Antarantarā kathaṃ",
  "atk-s0202a0:741_4": "opāteyyunti mama kathāvāraṃ pacchinditvā antarantare attano kathaṃ paveseyyunti attho.",
  "atk-s0202a0:741_5": "Na kho panāhaṃ, udāyīti, udāyi, ahaṃ ambaṭṭhasoṇadaṇḍakūṭadantasaccakanigaṇṭhādīhi",
  "atk-s0202a0:741_6": "saddhiṃ mahāvāde vattamānepi – “aho vata me ekasāvakopi upamaṃ vā kāraṇaṃ vā āharitvā",
  "atk-s0202a0:741_7": "dadeyyā”ti evaṃ sāvakesu anusāsaniṃ na paccāsīsāmi. Mamayevāti evarūpesu ṭhānesu",
  "atk-s0202a0:741_8": "sāvakā mamayeva anusāsaniṃ ovādaṃ paccāsīsanti.",
  "atk-s0202a0:742_0": "246. Tesāhaṃ cittaṃ ārādhemīti tesaṃ ahaṃ tassa pañhassa veyyākaraṇena cittaṃ gaṇhāmi",
  "atk-s0202a0:742_1": "sampādemi paripūremi, aññaṃ puṭṭho aññaṃ na byākaromi, ambaṃ puṭṭho labujaṃ viya",
  "atk-s0202a0:742_2": "labujaṃ vā puṭṭho ambaṃ viya. Ettha ca “adhisīle sambhāventī”ti vuttaṭṭhāne buddhasīlaṃ",
  "atk-s0202a0:742_3": "nāma kathitaṃ, “abhikkante ñāṇadassane sambhāventī”ti vuttaṭṭhāne sabbaññutaññāṇaṃ,",
  "atk-s0202a0:742_4": "“adhipaññāya sambhāventī”ti vuttaṭṭhāne ṭhānuppattikapaññā, “yena dukkhenā”ti vuttaṭṭhāne",
  "atk-s0202a0:742_5": "saccabyākaraṇapaññā. Tattha sabbaññutaññāṇañca saccabyākaraṇapaññañca ṭhapetvā avasesā",
  "atk-s0202a0:742_6": "paññā adhipaññaṃ bhajati.",
  "atk-s0202a0:743_0": "247. Idāni tesaṃ tesaṃ visesādhigamānaṃ paṭipadaṃ ācikkhanto puna caparaṃ udāyītiādimāha.",
  "atk-s0202a0:743_1": "Tattha abhiññāvosānapāramippattāti abhiññāvosānasaṅkhātañceva abhiññāpāramīsaṅkhātañca arahattaṃ pattā.",
  "atk-s0202a0:744_0": "Sammappadhāneti upāyapadhāne. Chandaṃ janetīti kattukamyatākusalacchandaṃ janeti.",
  "atk-s0202a0:744_1": "Vāyamatīti vāyāmaṃ karoti. Vīriyaṃ ārabhatīti vīriyaṃ pavatteti. Cittaṃ paggaṇhātīti",
  "atk-s0202a0:744_2": "cittaṃ ukkhipati. Padahatīti upāyapadhānaṃ karoti. Bhāvanāya pāripūriyāti vaḍḍhiyā",
  "atk-s0202a0:744_3": "paripūraṇatthaṃ. Apicettha – “yā ṭhiti, so asammoso…pe… yaṃ vepullaṃ, sā bhāvanāpāripūrī”ti",
  "atk-s0202a0:744_4": "evaṃ purimaṃ purimassa pacchimaṃ pacchimassa atthotipi veditabbaṃ.",
  "atk-s0202a0:745": "Imehi pana sammappadhānehi kiṃ kathitaṃ? Kassapasaṃyuttapariyāyena sāvakassa pubbabhāgapaṭipadā kathitā. Vuttañhetaṃ tattha –",
  "atk-s0202a0:746_0": "“Cattārome, āvuso, sammappadhānā. Katame cattāro? Idhāvuso, bhikkhu, anuppannā me",
  "atk-s0202a0:746_1": "pāpakā akusalā dhammā uppajjamānā anatthāya saṃvatteyyunti ātappaṃ karoti. Uppannā",
  "atk-s0202a0:746_2": "me pāpakā akusalā dhammā appahīyamānā anatthāya saṃvatteyyunti ātappaṃ karoti. Anuppannā",
  "atk-s0202a0:746_3": "me kusalā dhammā anuppajjamānā anatthāya saṃvatteyyunti ātappaṃ karoti. Uppannā me",
  "atk-s0202a0:746_4": "kusalā dhammā nirujjhamānā anatthāya saṃvatteyyunti ātappaṃ karotī”ti.",
  "atk-s0202a0:747_0": "Ettha ca pāpakā akusalāti lobhādayo veditabbā. Anuppannā kusalā dhammāti samathavipassanā",
  "atk-s0202a0:747_1": "ceva maggo ca, uppannā kusalā nāma samathavipassanāva. Maggo pana sakiṃ uppajjitvā",
  "atk-s0202a0:747_2": "nirujjhamāno anatthāya saṃvattanako nāma natthi. So hi phalassa paccayaṃ datvāva",
  "atk-s0202a0:747_3": "nirujjhati. Purimasmimpi vā samathavipassanāva gahetabbāti vuttaṃ, taṃ pana na yuttaṃ.",
  "atk-s0202a0:748_0": "Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthamidaṃ",
  "atk-s0202a0:748_1": "vatthu – eko kira khīṇāsavatthero “mahācetiyañca mahābodhiñca vandissāmī”ti samāpattilābhinā",
  "atk-s0202a0:748_2": "bhaṇḍagāhakasāmaṇerena saddhiṃ janapadato mahāvihāraṃ āgantvā vihārapariveṇaṃ pāvisi.",
  "atk-s0202a0:748_3": "Sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na nikkhami.",
  "atk-s0202a0:748_4": "Kasmā? Khīṇāsavānañhi tīsu ratanesu mahantaṃ gāravaṃ hoti. Tasmā bhikkhusaṅghe vanditvā",
  "atk-s0202a0:748_5": "paṭikkamante manussānaṃ sāyamāsabhuttavelāyaṃ sāmaṇerampi ajānāpetvā “cetiyaṃ vandissāmī”ti",
  "atk-s0202a0:748_6": "ekakova nikkhami. Sāmaṇero – “kiṃ nu kho thero avelāya ekakova gacchati, jānissāmī”ti",
  "atk-s0202a0:748_7": "upajjhāyassa padānupadiko nikkhami. Thero anāvajjanena tassa āgamanaṃ ajānanto dakkhiṇadvārena",
  "atk-s0202a0:748_8": "cetiyaṅgaṇaṃ āruhi. Sāmaṇeropi anupadaṃyeva āruḷho.",
  "atk-s0202a0:749_0": "Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā",
  "atk-s0202a0:749_1": "haṭṭhapahaṭṭho cetiyaṃ vandati. Sāmaṇero therassa vandanākāraṃ disvā “upajjhāyo me",
  "atk-s0202a0:749_2": "ativiya pasannacitto vandati, kiṃ nu kho pupphāni labhitvā pūjaṃ kareyyā”ti cintesi.",
  "atk-s0202a0:749_3": "Thero vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhito. Sāmaṇero",
  "atk-s0202a0:749_4": "ukkāsitvā attano āgatabhāvaṃ jānāpesi. Thero parivattetvā olokento “kadā āgatosī”ti",
  "atk-s0202a0:749_5": "pucchi. Tumhākaṃ cetiyaṃ vandanakāle, bhante. Ativiya pasannā cetiyaṃ vandittha kiṃ",
  "atk-s0202a0:749_6": "nu kho pupphāni labhitvā pūjeyyāthāti? Āma sāmaṇera imasmiṃ cetiye viya aññatra ettakaṃ",
  "atk-s0202a0:749_7": "dhātūnaṃ nidhānaṃ nāma natthi, evarūpaṃ asadisaṃ mahāthūpaṃ pupphāni labhitvā ko",
  "atk-s0202a0:749_8": "na pūjeyyāti. Tena hi, bhante, adhivāsetha, āharissāmīti tāvadeva jhānaṃ samāpajjitvā",
  "atk-s0202a0:749_9": "iddhiyā himavantaṃ gantvā vaṇṇagandhasampannapupphāni parissāvanaṃ pūretvā mahāthere",
  "atk-s0202a0:749_10": "dakkhiṇamukhato pacchimaṃ mukhaṃ asampatteyeva āgantvā pupphaparissāvanaṃ hatthe",
  "atk-s0202a0:749_11": "ṭhapetvā “pūjetha, bhante,”ti āha. Thero “atimandāni no sāmaṇera pupphānī”ti āha.",
  "atk-s0202a0:749_12": "Gacchatha, bhante, bhagavato guṇe āvajjitvā pūjethāti.",
  "atk-s0202a0:750_0": "Thero pacchimamukhanissitena sopāṇena āruyha kucchivedikābhūmiyaṃ pupphapūjaṃ kātuṃ",
  "atk-s0202a0:750_1": "āraddho. Vedikābhūmiyaṃ paripuṇṇāni pupphāni patitvā dutiyabhūmiyaṃ jaṇṇupamāṇena",
  "atk-s0202a0:750_2": "odhinā pūrayiṃsu. Tato otaritvā pādapiṭṭhikapantiṃ pūjesi. Sāpi paripūri. Paripuṇṇabhāvaṃ",
  "atk-s0202a0:750_3": "ñatvā heṭṭhimatale vikiranto agamāsi. Sabbaṃ cetiyaṅgaṇaṃ paripūri. Tasmiṃ paripuṇṇe",
  "atk-s0202a0:750_4": "“sāmaṇera pupphāni na khīyantī”ti āha. Parissāvanaṃ, bhante, adhomukhaṃ karothāti.",
  "atk-s0202a0:750_5": "Adhomukhaṃ katvā cālesi, tadā pupphāni khīṇāni. Parissāvanaṃ sāmaṇerassa datvā saddhiṃ",
  "atk-s0202a0:750_6": "hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā pariveṇaṃ",
  "atk-s0202a0:750_7": "gacchanto cintesi – “yāva mahiddhiko vatāyaṃ sāmaṇero, sakkhissati nu kho imaṃ iddhānubhāvaṃ",
  "atk-s0202a0:750_8": "rakkhitu”nti. Tato “na sakkhissatī”ti disvā sāmaṇeramāha – “sāmaṇera tvaṃ idāni mahiddhiko,",
  "atk-s0202a0:750_9": "evarūpaṃ pana iddhiṃ nāsetvā pacchimakāle kāṇapesakāriyā hatthena madditakañjiyaṃ",
  "atk-s0202a0:750_10": "pivissasī”ti. Daharakabhāvassa nāmesa dosoyaṃ, so upajjhāyassa kathāyaṃ saṃvijjitvā",
  "atk-s0202a0:750_11": "– “kammaṭṭhānaṃ me, bhante, ācikkhathā”ti na yāci, amhākaṃ upajjhāyo kiṃ vadatīti",
  "atk-s0202a0:750_12": "taṃ pana asuṇanto viya agamāsi.",
  "atk-s0202a0:751_0": "Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena",
  "atk-s0202a0:751_1": "kuṭeḷitissamahāvihāraṃ agamāsi. Sāmaṇero upajjhāyassa padānupadiko hutvā bhikkhācāraṃ",
  "atk-s0202a0:751_2": "na gacchati, “kataraṃ gāmaṃ pavisatha, bhante,”ti pucchitvā pana “idāni me upajjhāyo",
  "atk-s0202a0:751_3": "gāmadvāraṃ patto bhavissatī”ti ñatvā attano ca upajjhāyassa ca pattacīvaraṃ gahetvā",
  "atk-s0202a0:751_4": "ākāsena gantvā therassa pattacīvaraṃ datvā piṇḍāya pavisati. Thero sabbakālaṃ ovadati",
  "atk-s0202a0:751_5": "– “sāmaṇera mā evamakāsi, puthujjaniddhi nāma calā anibaddhā, asappāyaṃ rūpādiārammaṇaṃ",
  "atk-s0202a0:751_6": "labhitvā appamattakeneva bhijjati, santāya samāpattiyā parihīnāya brahmacariyavāso",
  "atk-s0202a0:751_7": "santhambhituṃ na sakkotī”ti. Sāmaṇero “kiṃ katheti mayhaṃ upajjhāyo”ti sotuṃ na icchati,",
  "atk-s0202a0:751_8": "tatheva karoti. Thero anupubbena cetiyavandanaṃ karonto kammubinduvihāraṃ nāma gato.",
  "atk-s0202a0:751_9": "Tattha vasantepi there sāmaṇero tatheva karoti.",
  "atk-s0202a0:752_0": "Athekadivasaṃ ekā pesakāradhītā abhirūpā paṭhamavaye ṭhitā kammabindugāmato nikkhamitvā",
  "atk-s0202a0:752_1": "padumassaraṃ oruyha gāyamānā pupphāni bhañjati. Tasmiṃ samaye sāmaṇero padumassaramatthakena",
  "atk-s0202a0:752_2": "gacchati, gacchanto pana silesikāya kāṇamacchikā viya tassā gītasadde bajjhi. Tāvadevassa",
  "atk-s0202a0:752_3": "iddhi antarahitā, chinnapakkhakāko viya ahosi. Santasamāpattibalena pana tattheva",
  "atk-s0202a0:752_4": "udakapiṭṭhe apatitvā simbalitūlaṃ viya patamānaṃ anupubbena padumasaratīre aṭṭhāsi.",
  "atk-s0202a0:752_5": "So vegena gantvā upajjhāyassa pattacīvaraṃ datvā nivatti. Mahāthero “pagevetaṃ mayā",
  "atk-s0202a0:752_6": "diṭṭhaṃ, nivāriyamānopi na nivattissatī”ti kiñci avatvā piṇḍāya pāvisi.",
  "atk-s0202a0:753_0": "Sāmaṇero gantvā padumasaratīre aṭṭhāsi tassā paccuttaraṇaṃ āgamayamāno. Sāpi sāmaṇeraṃ",
  "atk-s0202a0:753_1": "ākāsena gacchantañca puna āgantvā ṭhitañca disvā “addhā esa maṃ nissāya ukkaṇṭhito”ti",
  "atk-s0202a0:753_2": "ñatvā “paṭikkama sāmaṇerā”ti āha. So paṭikkami. Itarā paccuttaritvā sāṭakaṃ nivāsetvā",
  "atk-s0202a0:753_3": "taṃ upasaṅkamitvā “kiṃ, bhante,”ti pucchi. So tamatthaṃ ārocesi. Sā bahūhi kāraṇehi",
  "atk-s0202a0:753_4": "gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ",
  "atk-s0202a0:753_5": "vinodetuṃ asakkontī – “ayaṃ mama kāraṇā evarūpāya iddhiyā parihīno, na dāni yuttaṃ",
  "atk-s0202a0:753_6": "pariccajitu”nti idheva tiṭṭhāti vatvā gharaṃ gantvā mātāpitūnaṃ taṃ pavattiṃ ārocesi.",
  "atk-s0202a0:753_7": "Tepi āgantvā nānappakāraṃ ovadamānā vacanaṃ aggaṇhantaṃ āhaṃsu – “tvaṃ amhe uccakulāti",
  "atk-s0202a0:753_8": "sallakkhesi, mayaṃ pesakārā. Sakkhissasi pesakārakammaṃ kātu”nti sāmaṇero āha – “upāsaka",
  "atk-s0202a0:753_9": "gihibhūto nāma pesakārakammaṃ vā kareyya naḷakārakammaṃ vā, kiṃ iminā sāṭakamattena",
  "atk-s0202a0:753_10": "lobhaṃ karothā”ti. Pesakāro udare baddhasāṭakaṃ datvā gharaṃ netvā dhītaraṃ adāsi.",
  "atk-s0202a0:754_0": "So pesakārakammaṃ uggaṇhitvā pesakārehi saddhiṃ sālāya kammaṃ karoti. Aññesaṃ itthiyo",
  "atk-s0202a0:754_1": "pātova bhattaṃ sampādetvā āhariṃsu, tassa bhariyā na tāva āgacchati. So itaresu kammaṃ",
  "atk-s0202a0:754_2": "vissajjetvā bhuñjamānesu tasaraṃ vaṭṭento nisīdi. Sā pacchā agamāsi. Atha naṃ so",
  "atk-s0202a0:754_3": "“aticirena āgatāsī”ti tajjesi. Mātugāmo ca nāma api cakkavattirājānaṃ attani paṭibaddhacittaṃ",
  "atk-s0202a0:754_4": "ñatvā dāsaṃ viya sallakkheti. Tasmā sā evamāha – “aññesaṃ ghare dārupaṇṇaloṇādīni",
  "atk-s0202a0:754_5": "sannihitāni, bāhirato āharitvā dāyakā pesanatakārakāpi atthi, ahaṃ pana ekikāva,",
  "atk-s0202a0:754_6": "tvampi mayhaṃ ghare idaṃ atthi idaṃ natthīti na jānāsi. Sace icchasi, bhuñja, no",
  "atk-s0202a0:754_7": "ce icchasi, mā bhuñjā”ti. So “na kevalañca ussūre bhattaṃ āharasi, vācāyapi maṃ ghaṭṭesī”ti",
  "atk-s0202a0:754_8": "kujjhitvā aññaṃ paharaṇaṃ apassanto tameva tasaradaṇḍakaṃ tasarato luñcitvā khipi.",
  "atk-s0202a0:754_9": "Sā taṃ āgacchantaṃ disvā īsakaṃ parivatti. Tasaradaṇḍakassa ca koṭi nāma tikhiṇā",
  "atk-s0202a0:754_10": "hoti, sā tassā parivattamānāya akkhikoṭiyaṃ pavisitvā aṭṭhāsi. Sā ubhohi hatthehi",
  "atk-s0202a0:754_11": "vegena akkhiṃ aggahesi, bhinnaṭṭhānato lohitaṃ paggharati. So tasmiṃ kāle upajjhāyassa",
  "atk-s0202a0:754_12": "vacanaṃ anussari – “idaṃ sandhāya maṃ upajjhāyo ‘anāgate kāle kāṇapesakāriyā hatthehi",
  "atk-s0202a0:754_13": "madditakañjiyaṃ pivissasī’ti āha, idaṃ therena diṭṭhaṃ bhavissati, aho dīghadassī",
  "atk-s0202a0:754_14": "ayyo”ti mahāsaddena rodituṃ ārabhi. Tamenaṃ aññe – “alaṃ, āvuso, mā rodi, akkhi nāma",
  "atk-s0202a0:754_15": "bhinnaṃ na sakkā rodanena paṭipākatikaṃ kātu”nti āhaṃsu. So “nāhametamatthaṃ rodāmi,",
  "atk-s0202a0:754_16": "apica kho imaṃ sandhāya rodāmī”ti sabbaṃ paṭipāṭiyā kathesi. Evaṃ uppannā samathavipassanā",
  "atk-s0202a0:754_17": "nirujjhamānā anatthāya saṃvattanti.",
  "atk-s0202a0:755_0": "Aparampi vatthu – tiṃsamattā bhikkhū kalyāṇimahācetiyaṃ vanditvā aṭavimaggena mahāmaggaṃ",
  "atk-s0202a0:755_1": "otaramānā antarāmagge jhāmakhette kammaṃ katvā āgacchantaṃ ekaṃ manussaṃ addasaṃsu.",
  "atk-s0202a0:755_2": "Tassa sarīraṃ masimakkhitaṃ viya ahosi. Masimakkhitaṃyeva ekaṃ kāsāvaṃ kacchaṃ pīḷetvā",
  "atk-s0202a0:755_3": "nivatthaṃ, olokiyamāno jhāmakhāṇuko viya khāyati. So divasabhāge kammaṃ katvā upaḍḍhajjhāyamānānaṃ",
  "atk-s0202a0:755_4": "dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi kummaggena āgantvā bhikkhūnaṃ",
  "atk-s0202a0:755_5": "sammukhe aṭṭhāsi. Sāmaṇerā disvā aññamaññaṃ olokayamānā, – “āvuso, tuyhaṃ pitā tuyhaṃ",
  "atk-s0202a0:755_6": "mahāpitā tuyhaṃ mātulo”ti hasamānā gantvā “konāmo tvaṃ upāsakā”ti nāmaṃ pucchiṃsu.",
  "atk-s0202a0:755_7": "So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ saṃvidhāya nivāsetvā",
  "atk-s0202a0:755_8": "mahāthere vanditvā “tiṭṭhatha tāva, bhante,”ti āha. Mahātherā aṭṭhaṃsu.",
  "atk-s0202a0:756_0": "Daharasāmaṇerā āgantvā mahātherānaṃ sammukhāpi parihāsaṃ karonti. Upāsako āha – “bhante,",
  "atk-s0202a0:756_1": "tumhe maṃ passitvā parihasatha, ettakeneva matthakaṃ pattamhāti mā sallakkhetha.",
  "atk-s0202a0:756_2": "Ahampi pubbe tumhādisova samaṇo ahosiṃ. Tumhākaṃ pana cittekaggatāmattakampi natthi,",
  "atk-s0202a0:756_3": "ahaṃ imasmiṃ sāsane mahiddhiko mahānubhāvo ahosiṃ, ākāsaṃ gahetvā pathaviṃ karomi,",
  "atk-s0202a0:756_4": "pathaviṃ ākāsaṃ. Dūraṃ gaṇhitvā santikaṃ karomi, santikaṃ dūraṃ. Cakkavāḷasatasahassaṃ",
  "atk-s0202a0:756_5": "khaṇena vinivijjhāmi. Hatthe me passatha, idāni makkaṭahatthasadisā, ahaṃ imeheva",
  "atk-s0202a0:756_6": "hatthehi idha nisinnova candimasūriye parāmasiṃ. Imesaṃyeva pādānaṃ candimasūriye",
  "atk-s0202a0:756_7": "pādakathalikaṃ katvā nisīdiṃ. Evarūpā me iddhi pamādena antarahitā, tumhe mā pamajjittha.",
  "atk-s0202a0:756_8": "Pamādena hi evarūpaṃ byasanaṃ pāpuṇanti. Appamattā viharantā jātijarāmaraṇassa antaṃ",
  "atk-s0202a0:756_9": "karonti. Tasmā tumhe maññeva ārammaṇaṃ karitvā appamattā hotha, bhante,”ti tajjetvā",
  "atk-s0202a0:756_10": "ovādamadāsi. Te tassa kathentasseva saṃvegaṃ āpajjitvā vipassamānā tiṃsajanā tattheva",
  "atk-s0202a0:756_11": "arahattaṃ pāpuṇiṃsūti. Evampi uppannā samathavipassanā nirujjhamānā anatthāya saṃvattantīti veditabbā.",
  "atk-s0202a0:757_0": "Anuppannānaṃ pāpakānanti cettha “anuppanno vā kāmāsavo na uppajjatī”tiādīsu vuttanayena",
  "atk-s0202a0:757_1": "attho veditabbo. Uppannānaṃ pāpakānanti ettha pana catubbidhaṃ uppannaṃ vattamānuppannaṃ",
  "atk-s0202a0:757_2": "bhutvāvigatuppannaṃ, okāsakatuppannaṃ, bhūmiladdhuppannanti. Tattha ye kilesā vijjamānā",
  "atk-s0202a0:757_3": "uppādādisamaṅgino, idaṃ vattamānuppannaṃ nāma. Kamme pana javite ārammaṇarasaṃ anubhavitvā",
  "atk-s0202a0:757_4": "niruddhavipāko bhutvā vigataṃ nāma. Kammaṃ uppajjitvā niruddhaṃ bhavitvā vigataṃ",
  "atk-s0202a0:757_5": "nāma. Tadubhayampi bhutvāvigatuppannanti saṅkhaṃ gacchati. Kusalākusalaṃ kammaṃ aññassa",
  "atk-s0202a0:757_6": "kammassa vipākaṃ paṭibāhitvā attano vipākassa okāsaṃ karoti, evaṃ kate okāse vipāko",
  "atk-s0202a0:757_7": "uppajjamāno okāsakaraṇato paṭṭhāya uppannoti saṅkhaṃ gacchati. Idaṃ okāsakatuppannaṃ",
  "atk-s0202a0:757_8": "nāma. Pañcakkhandhā pana vipassanāya bhūmi nāma. Te atītādibhedā honti. Tesu anusayitakilesā",
  "atk-s0202a0:757_9": "pana atītā vā anāgatā vā paccuppannā vāti na vattabbā. Atītakhandhesu anusayitāpi",
  "atk-s0202a0:757_10": "hi appahīnāva honti, anāgatakhandhesu, paccuppannakhandhesu anusayitāpi appahīnāva",
  "atk-s0202a0:757_11": "honti. Idaṃ bhūmiladdhuppannaṃ nāma. Tenāhu porāṇā – “tāsu tāsu bhūmīsu asamugghātitakilesā",
  "atk-s0202a0:757_12": "bhūmiladdhuppannāti saṅkhaṃ gacchantī”ti.",
  "atk-s0202a0:758_0": "Aparampi catubbidhaṃ uppannaṃ samudācāruppannaṃ, ārammaṇādhigahituppannaṃ, avikkhambhituppannaṃ",
  "atk-s0202a0:758_1": "asamugghātituppannanti. Tattha sampati vattamānaṃyeva samudācāruppannaṃ nāma. Sakiṃ",
  "atk-s0202a0:758_2": "cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti",
  "atk-s0202a0:758_3": "na vattabbā. Kasmā? Ārammaṇassa adhigahitattā. Yathā kiṃ? Yathā khīrarukkhassa kuṭhāriyā",
  "atk-s0202a0:758_4": "āhatāhataṭṭhāne khīraṃ na nikkhamissatīti na vattabbaṃ, evaṃ. Idaṃ ārammaṇādhigahituppannaṃ",
  "atk-s0202a0:758_5": "nāma. Samāpattiyā avikkhambhitā kilesā pana imasmiṃ nāma ṭhāne nuppajjissantīti na",
  "atk-s0202a0:758_6": "vattabbā. Kasmā? Avikkhambhitattā. Yathā kiṃ? Yathā sace khīrarukkhe kuṭhāriyā āhaneyyuṃ,",
  "atk-s0202a0:758_7": "imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ avikkhambhituppannaṃ",
  "atk-s0202a0:758_8": "nāma. Maggena asamugghātitakilesā pana bhavagge nibbattassāpi uppajjantīti purimanayeneva",
  "atk-s0202a0:758_9": "vitthāretabbaṃ. Idaṃ asamugghātituppannaṃ nāma.",
  "atk-s0202a0:759_0": "Imesu uppannesu vattamānuppannaṃ bhutvāvigatuppannaṃ okāsakatuppannaṃ samudācāruppannanti",
  "atk-s0202a0:759_1": "catubbidhaṃ uppannaṃ na maggavajjhaṃ, bhūmiladdhuppannaṃ ārammaṇādhigahituppannaṃ",
  "atk-s0202a0:759_2": "avikkhambhituppannaṃ asamugghātituppannanti catubbidhaṃ maggavajjhaṃ. Maggo hi uppajjamāno",
  "atk-s0202a0:759_3": "ete kilese pajahati. So ye kilese pajahati, te atītā vā anāgatā vā paccuppannā vāti",
  "atk-s0202a0:759_4": "na vattabbā. Vuttampi cetaṃ –",
  "atk-s0202a0:760_0": "“Hañci atīte kilese pajahati, tena hi khīṇaṃ khepeti, niruddhaṃ nirodheti, vigataṃ",
  "atk-s0202a0:760_1": "vigameti atthaṅgataṃ atthaṅgameti. Atītaṃ yaṃ natthi, taṃ pajahati. Hañci anāgate",
  "atk-s0202a0:760_2": "kilese pajahati, tena hi ajātaṃ pajahati, anibbattaṃ, anuppannaṃ, apātubhūtaṃ pajahati.",
  "atk-s0202a0:760_3": "Anāgataṃ yaṃ natthi, taṃ pajahati, hañci paccuppanne kilese pajahati, tena hi ratto",
  "atk-s0202a0:760_4": "rāgaṃ pajahati, duṭṭho dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ,",
  "atk-s0202a0:760_5": "vikkhepagato uddhaccaṃ, aniṭṭhaṅgato vicikicchaṃ, thāmagato anusayaṃ pajahati. Kaṇhasukkadhammā",
  "atk-s0202a0:760_6": "yuganaddhā samameva vattanti. Saṃkilesikā maggabhāvanā hoti…pe… tena hi natthi maggabhāvanā,",
  "atk-s0202a0:760_7": "natthi phalasacchikiriyā, natthi kilesappahānaṃ, natthi dhammābhisamayoti. Atthi",
  "atk-s0202a0:760_8": "maggabhāvanā…pe… atthi dhammābhisamayoti. Yathā kathaṃ viya, seyyathāpi taruṇo rukkho",
  "atk-s0202a0:760_9": "ajātaphalo…pe… apātubhūtāyeva na pātubhavantī”ti.",
  "atk-s0202a0:761_0": "Iti pāḷiyaṃ ajātaphalarukkho āgato, jātaphalarukkhena pana dīpetabbaṃ. Yathā hi saphalo",
  "atk-s0202a0:761_1": "taruṇambarukkho, tassa phalāni manussā paribhuñjeyyuṃ, sesāni pātetvā pacchiyo pūreyyuṃ.",
  "atk-s0202a0:761_2": "Athañño puriso taṃ pharasunā chindeyya, tenassa neva atītāni phalāni nāsitāni honti,",
  "atk-s0202a0:761_3": "na anāgatapaccuppannāni nāsitāni. Atītāni hi manussehi paribhuttāni, anāgatāni anibbattāni,",
  "atk-s0202a0:761_4": "na sakkā nāsetuṃ. Yasmiṃ pana samaye so chinno, tadā phalāniyeva natthīti paccuppannānipi",
  "atk-s0202a0:761_5": "anāsitāni. Sace pana rukkho acchinno, athassa pathavīrasañca āporasañca āgamma yāni",
  "atk-s0202a0:761_6": "phalāni nibbatteyyuṃ, tāni nāsitāni honti. Tāni hi ajātāneva na jāyanti, anibbattāneva",
  "atk-s0202a0:761_7": "na nibbattanti, apātubhūtāneva na pātubhavanti, evameva maggo nāpi atītādibhede kilese",
  "atk-s0202a0:761_8": "pajahati, nāpi na pajahati. Yesañhi kilesānaṃ maggena khandhesu apariññātesu uppatti",
  "atk-s0202a0:761_9": "siyā, maggena uppajjitvā khandhānaṃ pariññātattā te kilesā ajātāva na jāyanti, anibbattāva",
  "atk-s0202a0:761_10": "na nibbattanti, apātubhūtāva na pātubhavanti, taruṇaputtāya itthiyā puna avijāyanatthaṃ,",
  "atk-s0202a0:761_11": "byādhitānaṃ rogavūpasamanatthaṃ pītabhesajjehi cāpi ayamattho vibhāvetabbo. Evaṃ",
  "atk-s0202a0:761_12": "maggo ye kilese pajahati, te atītā vā anāgatā vā paccuppannā vāti na vattabbā, na",
  "atk-s0202a0:761_13": "ca maggo kilese na pajahati. Ye pana maggo kilese pajahati, te sandhāya “uppannānaṃ",
  "atk-s0202a0:761_14": "pāpakāna”ntiādi vuttaṃ.",
  "atk-s0202a0:762_0": "Na kevalañca maggo kileseyeva pajahati, kilesānaṃ pana appahīnattā ye ca uppajjeyyuṃ",
  "atk-s0202a0:762_1": "upādinnakakkhandhā, tepi pajahatiyeva. Vuttampi cetaṃ – “sotāpattimaggañāṇena abhisaṅkhāraviññāṇassa",
  "atk-s0202a0:762_2": "nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,",
  "atk-s0202a0:762_3": "etthete nirujjhantī”ti vitthāro. Iti maggo upādinnaanupādinnato vuṭṭhāti. Bhavavasena",
  "atk-s0202a0:762_4": "pana sotāpattimaggo apāyabhavato vuṭṭhāti, sakadāgāmimaggo sugatibhavekadesato, anāgāmimaggo",
  "atk-s0202a0:762_5": "sugatikāmabhavato, arahattamaggo rūpārūpabhavato vuṭṭhāti. Sabbabhavehi vuṭṭhātiyevātipi vadanti.",
  "atk-s0202a0:763_0": "Atha maggakkhaṇe kathaṃ anuppannānaṃ uppādāya bhāvanā hoti, kathaṃ vā uppannānaṃ",
  "atk-s0202a0:763_1": "ṭhitiyāti. Maggappavattiyāyeva. Maggo hi pavattamāno pubbe anuppannapubbattā anuppanno",
  "atk-s0202a0:763_2": "nāma vuccati. Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā",
  "atk-s0202a0:763_3": "vattāro bhavanti “anāgataṭṭhānaṃ āgatamhā, ananubhūtaṃ ārammaṇaṃ anubhavāmā”ti. Yā",
  "atk-s0202a0:763_4": "cassa pavatti, ayameva ṭhiti nāmāti ṭhitiyā bhāvetītipi vattuṃ vaṭṭati.",
  "atk-s0202a0:764_0": "Iddhipādesu saṅkhepakathā cetokhilasutte vuttā. Upasamamānaṃ gacchati, kilesūpasamatthaṃ",
  "atk-s0202a0:764_1": "vā gacchatīti upasamagāmī. Sambujjhamānā gacchati, maggasambodhatthāya vā gacchatīti sambodhagāmī.",
  "atk-s0202a0:765": "Vivekanissitādīni sabbāsavasaṃvare vuttāni. Ayamettha saṅkhepo, vitthārato panāyaṃ bodhipakkhiyakathā visuddhimagge vuttā.",
  "atk-s0202a0:766_0": "248. Vimokkhakathāyaṃ vimokkheti kenaṭṭhena vimokkhā, adhimuccanaṭṭhena. Ko panāyaṃ",
  "atk-s0202a0:766_1": "adhimuccanaṭṭho nāma? Paccanīkadhammehi ca suṭṭhu muccanaṭṭho, ārammaṇe ca abhirativasena",
  "atk-s0202a0:766_2": "suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena",
  "atk-s0202a0:766_3": "nirāsaṅkatāya ārammaṇe pavattīti vuttaṃ hoti. Ayaṃ panattho pacchimavimokkhe natthi,",
  "atk-s0202a0:766_4": "purimesu sabbesu atthi. Rūpī rūpāni passatīti ettha ajjhattakesādīsu nīlakasiṇādivasena",
  "atk-s0202a0:766_5": "uppāditaṃ rūpajjhānaṃ rūpaṃ, tadassa atthīti rūpī. Bahiddhā rūpāni passatīti bahiddhāpi",
  "atk-s0202a0:766_6": "nīlakasiṇādīni rūpāni jhānacakkhunā passati. Iminā ajjhatta bahiddhāvatthukesu kasiṇesu",
  "atk-s0202a0:766_7": "uppāditajjhānassa puggalassa cattāripi rūpāvacarajjhānāni dassitāni.",
  "atk-s0202a0:767_0": "Ajjhattaṃ arūpasaññīti ajjhattaṃ na rūpasaññī, attano kesādīsu anuppāditarūpāvacarajjhānoti",
  "atk-s0202a0:767_1": "attho. Iminā bahiddhā parikammaṃ katvā bahiddhāva uppāditajjhānassa rūpāvacarajjhānāni",
  "atk-s0202a0:767_2": "dassitāni. Subhanteva adhimutto hotīti iminā suvisuddhesu nīlādīsu vaṇṇakasiṇesu",
  "atk-s0202a0:767_3": "jhānāni dassitāni. Tattha kiñcāpi antoappanāyaṃ subhanti ābhogo natthi, yo pana suvisuddhaṃ",
  "atk-s0202a0:767_4": "subhakasiṇaṃ ārammaṇaṃ katvā viharati, so yasmā subhanti adhimutto hotīti vattabbataṃ",
  "atk-s0202a0:767_5": "āpajjati, tasmā evaṃ desanā katā. Paṭisambhidāmagge pana “kathaṃ subhanteva adhimutto",
  "atk-s0202a0:767_6": "hotīti vimokkho. Idha bhikkhu mettāsahagatena cetasā ekaṃ disaṃ pharitvā viharati…pe…",
  "atk-s0202a0:767_7": "mettāya bhāvitattā sattā appaṭikūlā honti. Karuṇāsahagatena, muditāsahagatena, upekkhāsahagatena",
  "atk-s0202a0:767_8": "cetasā ekaṃ disaṃ pharitvā viharati…pe… upekkhāya bhāvitattā sattā appaṭikūlā honti.",
  "atk-s0202a0:767_9": "Evaṃ subhanteva adhimutto hotīti vimokkho”ti vuttaṃ.",
  "atk-s0202a0:768_0": "Sabbaso rūpasaññānantiādīsu yaṃ vattabbaṃ, taṃ sabbaṃ visuddhimagge vuttameva. Ayaṃ",
  "atk-s0202a0:768_1": "aṭṭhamo vimokkhoti ayaṃ catunnaṃ khandhānaṃ sabbaso vissaṭṭhattā vimuttattā aṭṭhamo",
  "atk-s0202a0:768_2": "uttamo vimokkho nāma.",
  "atk-s0202a0:769_0": "249. Abhibhāyatanakathāyaṃ abhibhāyatanānīti abhibhavanakāraṇāni. Kiṃ abhibhavanti?",
  "atk-s0202a0:769_1": "Paccanīkadhammepi ārammaṇānipi. Tāni hi paṭipakkhabhāvena paccanīkadhamme abhibhavanti,",
  "atk-s0202a0:769_2": "puggalassa ñāṇuttaritāya ārammaṇāni. Ajjhattaṃ rūpasaññītiādīsu pana ajjhattarūpe",
  "atk-s0202a0:769_3": "parikammavasena ajjhattaṃ rūpasaññī nāma hoti. Ajjhattañca nīlaparikammaṃ karonto",
  "atk-s0202a0:769_4": "kese vā pitte vā akkhitārakāya vā karoti, pītaparikammaṃ karonto mede vā chaviyā",
  "atk-s0202a0:769_5": "vā hatthatalapādatalesu vā akkhīnaṃ pītaṭṭhāne vā karoti, lohitaparikammaṃ karonto",
  "atk-s0202a0:769_6": "maṃse vā lohite vā jivhāya vā akkhīnaṃ rattaṭṭhāne vā karoti, odātaparikammaṃ karonto",
  "atk-s0202a0:769_7": "aṭṭhimhi vā dante vā nakhe vā akkhīnaṃ setaṭṭhāne vā karoti. Taṃ pana sunīlaṃ supītakaṃ",
  "atk-s0202a0:769_8": "sulohitakaṃ suodātaṃ na hoti, asuvisuddhameva hoti.",
  "atk-s0202a0:770_0": "Eko bahiddhā rūpāni passatīti yassetaṃ parikammaṃ ajjhattaṃ uppannaṃ hoti, nimittaṃ",
  "atk-s0202a0:770_1": "pana bahiddhā, so evaṃ ajjhattaṃ parikammassa bahiddhā ca appanāya vasena – “ajjhattaṃ",
  "atk-s0202a0:770_2": "rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti",
  "atk-s0202a0:770_3": "suvaṇṇāni vā hontu dubbaṇṇāni vā, parittavaseneva idamabhibhāyatanaṃ vuttanti veditabbaṃ.",
  "atk-s0202a0:770_4": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kimettha",
  "atk-s0202a0:770_5": "bhuñjitabbaṃ atthī”ti saṅkaḍḍhitvā ekakabaḷameva karoti, evamevaṃ ñāṇuttariko puggalo",
  "atk-s0202a0:770_6": "visadañāṇo – “kimettha parittake ārammaṇe samāpajjitabbaṃ atthi, nāyaṃ mama bhāro”ti",
  "atk-s0202a0:770_7": "tāni rūpāni abhibhavitvā samāpajjati, saha nimittuppādenevettha appanaṃ pāpetīti",
  "atk-s0202a0:770_8": "attho. Jānāmi passāmīti iminā panassa ābhogo kathito, so ca kho samāpattito vuṭṭhitassa,",
  "atk-s0202a0:770_9": "na antosamāpattiyaṃ. Evaṃsaññī hotīti ābhogasaññāyapi jhānasaññāyapi evaṃsaññī hoti.",
  "atk-s0202a0:770_10": "Abhibhavasaññā hissa antosamāpattiyaṃ atthi, ābhogasaññā pana samāpattito vuṭṭhitasseva.",
  "atk-s0202a0:771_0": "Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā",
  "atk-s0202a0:771_1": "mahagghaso puriso ekaṃ bhattavaḍḍhitakaṃ labhitvā “aññāpi hotu, aññāpi hotu, kimesā",
  "atk-s0202a0:771_2": "mayhaṃ karissatī”ti taṃ na mahantato passati, evameva ñāṇuttaro puggalo visadañāṇo",
  "atk-s0202a0:771_3": "“kimettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro",
  "atk-s0202a0:771_4": "atthī”ti tāni abhibhavitvā samāpajjati, saha nimittuppādenevettha appanaṃ pāpetīti attho.",
  "atk-s0202a0:772_0": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0202a0:772_1": "Eko bahiddhā rūpāni passatīti yassa parikammampi nimittampi bahiddhāva uppannaṃ,",
  "atk-s0202a0:772_2": "so evaṃ bahiddhā parikammassa ceva appanāya ca vasena – “ajjhattaṃ arūpasaññī eko",
  "atk-s0202a0:772_3": "bahiddhā rūpāni passatī”ti vuccati. Sesamettha catutthābhibhāyatane vuttanayameva.",
  "atk-s0202a0:772_4": "Imesu pana catūsu parittaṃ vitakkacaritavasena āgataṃ, appamāṇaṃ mohacaritavasena,",
  "atk-s0202a0:772_5": "suvaṇṇaṃ dosacaritavasena, dubbaṇṇaṃ rāgacaritavasena. Etesañhi etāni sappāyāni.",
  "atk-s0202a0:772_6": "Sā ca nesaṃ sappāyatā vitthārato visuddhimaggecariyaniddese vuttā.",
  "atk-s0202a0:773_0": "Pañcamaabhibhāyatanādīsu nīlānīti sabbasaṅgāhikavasena vuttaṃ. Nīlavaṇṇānīti vaṇṇavasena.",
  "atk-s0202a0:773_1": "Nīlanidassanānīti nidassanavasena. Apaññāyamānavivarāni asambhinnavaṇṇāni ekanīlāneva",
  "atk-s0202a0:773_2": "hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni",
  "atk-s0202a0:773_3": "nīlapabhāyuttānīti attho. Etena nesaṃ suvisuddhataṃ dasseti. Visuddhavaṇṇavaseneva",
  "atk-s0202a0:773_4": "hi imāni cattāri abhibhāyatanāni vuttāni. Umāpupphanti etañhi pupphaṃ siniddhaṃ muduṃ",
  "atk-s0202a0:773_5": "dissamānampi nīlameva hoti. Girikaṇṇikapupphādīni pana dissamānāni setadhātukāni",
  "atk-s0202a0:773_6": "honti. Tasmā idameva gahitaṃ, na tāni. Bārāṇaseyyakanti bārāṇasiyaṃ bhavaṃ. Tattha",
  "atk-s0202a0:773_7": "kira kappāsopi mudu, suttakantikāyopi tantavāyāpi chekā, udakampi suci siniddhaṃ,",
  "atk-s0202a0:773_8": "tasmā vatthaṃ ubhatobhāgavimaṭṭhaṃ hoti, dvīsu passesu maṭṭhaṃ mudu siniddhaṃ khāyati.",
  "atk-s0202a0:773_9": "Pītānītiādīsu imināva nayena attho veditabbo. “Nīlakasiṇaṃ uggaṇhanto nīlasmiṃ nimittaṃ",
  "atk-s0202a0:773_10": "gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañceva",
  "atk-s0202a0:773_11": "parikammañca appanāvidhānañca sabbaṃ visuddhimagge vitthārato vuttameva.",
  "atk-s0202a0:774_0": "Abhiññāvosānapāramippattāti ito pubbesu satipaṭṭhānādīsu te dhamme bhāvetvā arahattappattāva",
  "atk-s0202a0:774_1": "abhiññāvosānapāramippattā nāma honti, imesu pana aṭṭhasu abhibhāyatanesu ciṇṇavasībhāvāyeva",
  "atk-s0202a0:774_2": "abhiññāvosānapāramippattā nāma.",
  "atk-s0202a0:775_0": "250. Kasiṇakathāyaṃ sakalaṭṭhena kasiṇāni, tadārammaṇānaṃ dhammānaṃ khettaṭṭhena",
  "atk-s0202a0:775_1": "adhiṭṭhānaṭṭhena vā āyatanāni. Uddhanti upari gaganatalābhimukhaṃ. Adhoti heṭṭhā",
  "atk-s0202a0:775_2": "bhūmitalābhimukhaṃ. Tiriyanti khettamaṇḍalamiva samantā paricchinditvā. Ekacco hi",
  "atk-s0202a0:775_3": "uddhameva kasiṇaṃ vaḍḍheti, ekacco adho, ekacco samantato. Tena tena kāraṇena evaṃ",
  "atk-s0202a0:775_4": "pasāreti ālokamiva rūpadassanakāmo. Tena vuttaṃ – “pathavīkasiṇameko sañjānāti uddhaṃadhotiriya”nti.",
  "atk-s0202a0:775_5": "Advayanti disāanudisāsu advayaṃ. Idaṃ pana ekassa aññabhāvānupagamanatthaṃ vuttaṃ.",
  "atk-s0202a0:775_6": "Yathā hi udakaṃ paviṭṭhassa sabbadisāsu udakameva hoti anaññaṃ, evamevaṃ pathavīkasiṇaṃ",
  "atk-s0202a0:775_7": "pathavīkasiṇameva hoti, natthi tassa añño kasiṇasambhedoti. Esa nayo sabbattha. Appamāṇanti",
  "atk-s0202a0:775_8": "idaṃ tassa tassa pharaṇaappamāṇavasena vuttaṃ. Tañhi cetasā pharanto sakalameva pharati,",
  "atk-s0202a0:775_9": "ayamassa ādi, idaṃ majjhanti pamāṇaṃ gaṇhātīti. Viññāṇakasiṇanti cettha kasiṇugghāṭimākāse",
  "atk-s0202a0:775_10": "pavattaṃ viññāṇaṃ. Tattha kasiṇavasena kasiṇugghāṭimākāse, kasiṇugghāṭimākāsavasena",
  "atk-s0202a0:775_11": "tattha pavattaviññāṇe uddhaṃadhotiriyatā veditabbā. Ayamettha saṅkhepo. Kammaṭṭhānabhāvanānayena",
  "atk-s0202a0:775_12": "panetāni pathavīkasiṇādīni vitthārato visuddhimagge vuttāneva. Idhāpi ciṇṇavasibhāveneva",
  "atk-s0202a0:775_13": "abhiññāvosānapāramippattā hontīti veditabbā. Tathā ito anantaresu catūsu jhānesu.",
  "atk-s0202a0:775_14": "Yaṃ panettha vattabbaṃ, taṃ mahāassapurasutte vuttameva.",
  "atk-s0202a0:776_0": "252. Vipassanāñāṇe pana rūpītiādīnamattho vuttoyeva. Ettha sitamettha paṭibaddhanti",
  "atk-s0202a0:776_1": "ettha cātumahābhūtike kāye nissitañca paṭibaddhañca. Subhoti sundaro. Jātimāti suparisuddhaākarasamuṭṭhito.",
  "atk-s0202a0:776_2": "Suparikammakatoti suṭṭhu kataparikammo apanītapāsāṇasakkharo. Acchoti tanucchavi.",
  "atk-s0202a0:776_3": "Vippasannoti suṭṭhu vippasanno. Sabbākārasampannoti dhovana vedhanādīhi sabbehi ākārehi",
  "atk-s0202a0:776_4": "sampanno. Nīlantiādīhi vaṇṇasampattiṃ dasseti. Tādisañhi āvutaṃ pākaṭaṃ hoti.",
  "atk-s0202a0:777_0": "Evameva khoti ettha evaṃ upamāsaṃsandanaṃ veditabbaṃ – maṇi viya hi karajakāyo. Āvutasuttaṃ",
  "atk-s0202a0:777_1": "viya vipassanāñāṇaṃ. Cakkhumā puriso viya vipassanālābhī bhikkhu. Hatthe karitvā",
  "atk-s0202a0:777_2": "paccavekkhato “ayaṃ kho maṇī”ti maṇino āvibhūtakālo viya vipassanāñāṇaṃ abhinīharitvā",
  "atk-s0202a0:777_3": "nisinnassa bhikkhuno cātumahābhūtikakāyassa āvibhūtakālo. “Tatridaṃ suttaṃ āvuta”nti",
  "atk-s0202a0:777_4": "suttassa āvibhūtakālo viya vipassanāñāṇaṃ abhinīharitvā nisinnassa bhikkhuno tadārammaṇānaṃ",
  "atk-s0202a0:777_5": "phassapañcamakānaṃ vā sabbacittacetasikānaṃ vā vipassanāñāṇasseva vā āvibhūtakāloti.",
  "atk-s0202a0:778_0": "Kiṃ panetaṃ ñāṇassa āvibhūtaṃ, puggalassāti. Ñāṇassa, tassa pana āvibhāvattā puggalassa",
  "atk-s0202a0:778_1": "āvibhūtāva honti. Idañca vipassanāñāṇaṃ maggassa anantaraṃ, evaṃ santepi yasmā abhiññāvāre",
  "atk-s0202a0:778_2": "āraddhe etassa antarāvāro natthi, tasmā idheva dassitaṃ. Yasmā ca aniccādivasena",
  "atk-s0202a0:778_3": "akatasammasanassa dibbāya sotadhātuyā bheravasaddaṃ suṇanto pubbenivāsānussatiyā",
  "atk-s0202a0:778_4": "bherave khandhe anussarato dibbena cakkhunā bheravarūpaṃ passato bhayasantāso uppajjati,",
  "atk-s0202a0:778_5": "na aniccādivasena katasammasanassa, tasmā abhiññāpattassa bhayavinodakahetusampādanatthampi",
  "atk-s0202a0:778_6": "idaṃ idheva dassitaṃ. Idhāpi arahattavaseneva abhiññāvosānapāramippattatā veditabbā.",
  "atk-s0202a0:779_0": "253. Manomayiddhiyaṃ ciṇṇavasitāya. Tattha manomayanti manena nibbattaṃ. Sabbaṅgapaccaṅginti",
  "atk-s0202a0:779_1": "sabbehi aṅgehi ca paccaṅgehi ca samannāgataṃ. Ahīnindriyanti saṇṭhānavasena avikalindriyaṃ.",
  "atk-s0202a0:779_2": "Iddhimatā nimmitarūpañhi sace iddhimā odāto, tampi odātaṃ. Sace aviddhakaṇṇo, tampi",
  "atk-s0202a0:779_3": "aviddhakaṇṇanti evaṃ sabbākārehi tena sadisameva hoti. Muñjamhā īsikantiādi upamattayampi",
  "atk-s0202a0:779_4": "taṃ sadisabhāvadassanatthameva vuttaṃ. Muñjasadisā eva hi tassa anto īsikā hoti.",
  "atk-s0202a0:779_5": "Kosasadisoyeva asi, vaṭṭāya kosiyā vaṭṭaṃ asimeva pakkhipanti, patthaṭāya patthaṭaṃ.",
  "atk-s0202a0:780_0": "Karaṇḍāti idampi ahikañcukassa nāmaṃ, na vilīvakaraṇḍakassa. Ahikañcuko hi ahinā",
  "atk-s0202a0:780_1": "sadisova hoti. Tattha kiñcāpi “puriso ahiṃ karaṇḍā uddhareyyā”ti hatthena uddharamāno",
  "atk-s0202a0:780_2": "viya dassito, atha kho cittenevassa uddharaṇaṃ veditabbaṃ. Ayañhi ahi nāma sajātiyaṃ",
  "atk-s0202a0:780_3": "ṭhito, kaṭṭhantaraṃ vā rukkhantaraṃ vā nissāya, tacato sarīranikkaḍḍhanapayogasaṅkhātena",
  "atk-s0202a0:780_4": "thāmena, sarīraṃ khādamānaṃ viya purāṇatacaṃ jigucchantoti imehi catūhi kāraṇehi",
  "atk-s0202a0:780_5": "sayameva kañcukaṃ jahāti, na sakkā tato aññena uddharituṃ. Tasmā cittena uddharaṇaṃ",
  "atk-s0202a0:780_6": "sandhāya idaṃ vuttanti veditabbaṃ. Iti muñjādisadisaṃ imassa bhikkhuno sarīraṃ, īsikādisadisaṃ",
  "atk-s0202a0:780_7": "nimmitarūpanti idamettha opammasaṃsandanaṃ. Nimmānavidhānaṃ panettha parato ca iddhividhādipañcaabhiññākathā",
  "atk-s0202a0:780_8": "sabbākārena visuddhimagge vitthāritāti tattha vuttanayeneva veditabbā. Upamāmattameva hi idha adhikaṃ.",
  "atk-s0202a0:781_0": "Tattha chekakumbhakārādayo viya iddhividhañāṇalābhī bhikkhu daṭṭhabbo. Suparikammakatamattikādayo",
  "atk-s0202a0:781_1": "viya iddhividhañāṇaṃ daṭṭhabbaṃ. Icchiticchitabhājanavikatiādikaraṇaṃ viya tassa",
  "atk-s0202a0:781_2": "bhikkhuno vikubbanaṃ daṭṭhabbaṃ. Idhāpi ciṇṇavasitāvaseneva abhiññāvosānapāramippattatā",
  "atk-s0202a0:781_3": "veditabbā. Tathā ito parāsu catūsu abhiññāsu.",
  "atk-s0202a0:782_0": "255. Tattha dibbasotadhātuupamāyaṃ saṅkhadhamoti saṅkhadhamako. Appakasirenevāti",
  "atk-s0202a0:782_1": "niddukkheneva. Viññāpeyyāti jānāpeyya. Tattha evaṃ cātuddisā viññāpente saṅkhadhamake",
  "atk-s0202a0:782_2": "“saṅkhasaddo aya”nti vavatthāpentānaṃ sattānaṃ tassa saṅkhasaddassa āvibhūtakālo",
  "atk-s0202a0:782_3": "viya yogino dūrasantikabhedānaṃ dibbānañceva mānusakānañca saddānaṃ āvibhūtakālo daṭṭhabbo.",
  "atk-s0202a0:783_0": "256. Cetopariyañāṇa-upamāyaṃ daharoti taruṇo. Yuvāti yobbanena samannāgato. Maṇḍanakajātikoti",
  "atk-s0202a0:783_1": "yuvāpi samāno na alasiyo kiliṭṭhavatthasarīro, atha kho maṇḍanakapakatiko, divasassa",
  "atk-s0202a0:783_2": "dve tayo vāre nhāyitvā suddhavattha-paridahana-alaṅkārakaraṇasīloti attho. Sakaṇikanti",
  "atk-s0202a0:783_3": "kāḷatilakavaṅka-mukhadūsipīḷakādīnaṃ aññatarena sadosaṃ. Tattha yathā tassa mukhanimittaṃ",
  "atk-s0202a0:783_4": "paccavekkhato mukhadoso pākaṭo hoti, evaṃ cetopariyañāṇāya cittaṃ abhinīharitvā nisinnassa",
  "atk-s0202a0:783_5": "bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ. Pubbenivāsaupamādīsu",
  "atk-s0202a0:783_6": "yaṃ vattabbaṃ, taṃ sabbaṃ mahāassapure vuttameva.",
  "atk-s0202a0:784_0": "259. Ayaṃ kho udāyi pañcamo dhammoti ekūnavīsati pabbāni paṭipadāvasena ekaṃ dhammaṃ",
  "atk-s0202a0:784_1": "katvā pañcamo dhammoti vutto. Yathā hi aṭṭhakanāgarasutte ekādasa pabbāni pucchāvasena",
  "atk-s0202a0:784_2": "ekadhammo kato, evamidha ekūnavīsati pabbāni paṭipadāvasena eko dhammo katoti veditabbāni.",
  "atk-s0202a0:784_3": "Imesu ca pana ekūnavīsatiyā pabbesu paṭipāṭiyā aṭṭhasu koṭṭhāsesu vipassanāñāṇe ca",
  "atk-s0202a0:784_4": "āsavakkhayañāṇe ca arahattavasena abhiññāvosānapāramippattatā veditabbā, sesesu ciṇṇavasibhāvavasena.",
  "atk-s0202a0:784_5": "Sesaṃ sabbattha uttānamevāti.",
  "atk-s0202a0:785": "Papañcasūdaniyā majjhimanikāyaṭṭhakathāya",
  "atk-s0202a0:786": "Mahāsakuludāyisuttavaṇṇanā niṭṭhitā.",
  "atk-s0202a0:787": "8. Samaṇamuṇḍikasuttavaṇṇanā",
  "atk-s0202a0:788_0": "260. Evaṃ me sutanti samaṇamuṇḍikasuttaṃ. Tattha uggāhamānoti tassa paribbājakassa",
  "atk-s0202a0:788_1": "nāmaṃ. Sumanoti pakatināmaṃ. Kiñci kiñci pana uggahituṃ uggāhetuṃ samatthatāya uggāhamānoti",
  "atk-s0202a0:788_2": "naṃ sañjānanti. Samayaṃ pavadanti etthāti samayappavādakaṃ. Tasmiṃ kira ṭhāne caṅkītārukkhapokkharasātippabhutayo",
  "atk-s0202a0:788_3": "brāhmaṇā nigaṇṭhācelakaparibbājakādayo ca pabbajitā sannipatitvā attano attano samayaṃ",
  "atk-s0202a0:788_4": "pavadanti kathenti dīpenti, tasmā so ārāmo samayappavādakoti vuccati. Sveva tindukācīrasaṅkhātāya",
  "atk-s0202a0:788_5": "timbarūsakarukkhapantiyā parikkhittattā tindukācīraṃ. Yasmā panettha paṭhamaṃ ekā",
  "atk-s0202a0:788_6": "sālā ahosi, pacchā mahāpuññaṃ poṭṭhapādaparibbājakaṃ nissāya bahū sālā katā, tasmā",
  "atk-s0202a0:788_7": "tameva ekaṃ sālaṃ upādāya laddhanāmavasena ekasālakoti vuccati. Mallikāya pana pasenadirañño",
  "atk-s0202a0:788_8": "deviyā uyyānabhūto so pupphaphalasañchanno ārāmoti katvā mallikāya ārāmoti saṅkhaṃ",
  "atk-s0202a0:788_9": "gato. Tasmiṃ samayappavādake tindukācīre ekasālake mallikāya ārāme. Paṭivasatīti",
  "atk-s0202a0:788_10": "vāsaphāsutāya vasati. Divā divassāti divasassa divā nāma majjhanhātikkamo, tasmiṃ",
  "atk-s0202a0:788_11": "divasassapi divābhūte atikkantamatte majjhanhike nikkhamīti attho. Paṭisallīnoti",
  "atk-s0202a0:788_12": "tato tato rūpādigocarato cittaṃ paṭisaṃharitvā līno, jhānaratisevanavasena ekībhāvaṃ",
  "atk-s0202a0:788_13": "gato. Manobhāvanīyānanti manavaḍḍhanakānaṃ, ye āvajjato manasikaroto cittaṃ vinīvaraṇaṃ",
  "atk-s0202a0:788_14": "hoti unnamati vaḍḍhati. Yāvatāti yattakā. Ayaṃ tesaṃ aññataroti ayaṃ tesaṃ abbhantaro",
  "atk-s0202a0:788_15": "eko sāvako. Appeva nāmāti tassa upasaṅkamanaṃ patthayamāno āha. Patthanākāraṇaṃ pana",
  "atk-s0202a0:788_16": "sandakasutte vuttameva.",
  "atk-s0202a0:789_0": "261. Etadavocāti dandapañño ayaṃ gahapati, dhammakathāya naṃ saṅgaṇhitvā attano sāvakaṃ",
  "atk-s0202a0:789_1": "karissāmīti maññamāno etaṃ “catūhi kho”tiādivacanaṃ avoca. Tattha paññpemīti dassemi",
  "atk-s0202a0:789_2": "ṭhapemi. Sampannakusalanti paripuṇṇakusalaṃ. Paramakusalanti uttamakusalaṃ. Ayojjhanti",
  "atk-s0202a0:789_3": "vādayuddhena yujjhitvā cāletuṃ asakkuṇeyyaṃ acalaṃ nikkampaṃ thiraṃ. Na karotīti",
  "atk-s0202a0:789_4": "akaraṇamattameva vadati, ettha pana saṃvarappahānaṃ vā paṭisevanappahānaṃ vā na vadati.",
  "atk-s0202a0:789_5": "Sesapadesupi eseva nayo.",
  "atk-s0202a0:790_0": "Neva abhinandīti titthiyā nāma jānitvāpi ajānitvāpi yaṃ vā taṃ vā vadantīti maññamāno",
  "atk-s0202a0:790_1": "nābhinandi. Na paṭikkosīti sāsanassa anulomaṃ viya pasannākāraṃ viya vadatīti maññamāno na paṭisedheti.",
  "atk-s0202a0:791_0": "262. Yathā uggāhamānassāti yathā tassa vacanaṃ, evaṃ sante uttānaseyyako kumāro ayojjhasamaṇo",
  "atk-s0202a0:791_1": "thirasamaṇo bhavissati, mayaṃ pana evaṃ na vadāmāti dīpeti. Kāyotipi na hotīti sakakāyo",
  "atk-s0202a0:791_2": "parakāyotipi visesañāṇaṃ na hoti. Aññatra phanditamattāti paccattharaṇe valisamphassena",
  "atk-s0202a0:791_3": "vā maṅguladaṭṭhena vā kāyaphandanamattaṃ nāma hoti. Taṃ ṭhapetvā aññaṃ kāyena karaṇakammaṃ",
  "atk-s0202a0:791_4": "nāma natthi. Tampi ca kilesasahagatacitteneva hoti. Vācātipi na hotīti micchāvācā",
  "atk-s0202a0:791_5": "sammāvācātipi nānattaṃ na hoti. Roditamattāti jighacchāpipāsāparetassa pana roditamattaṃ",
  "atk-s0202a0:791_6": "hoti. Tampi kilesasahagatacitteneva. Saṅkappoti micchāsaṅkappo sammāsaṅkappotipi",
  "atk-s0202a0:791_7": "nānattaṃ na hoti. Vikūjitamattāti vikūjitamattaṃ rodanahasitamattaṃ hoti. Daharakumārakānañhi",
  "atk-s0202a0:791_8": "cittaṃ atītārammaṇaṃ pavattati, nirayato āgatā nirayadukkhaṃ saritvā rodanti, devalokato",
  "atk-s0202a0:791_9": "āgatā hasanti, tampi kilesasahagatacitteneva hoti. Ājīvoti micchājīvo sammājīvotipi",
  "atk-s0202a0:791_10": "nānattaṃ na hoti. Aññatra mātuthaññāti thaññacoradārakā nāma honti, mātari khīraṃ",
  "atk-s0202a0:791_11": "pāyantiyā apivitvā aññavihitakāle piṭṭhipassena āgantvā thaññaṃ pivanti. Ettakaṃ",
  "atk-s0202a0:791_12": "muñcitvā añño micchājīvo natthi. Ayampi kilesasahagatacitteneva hotīti dasseti.",
  "atk-s0202a0:792_0": "263. Evaṃ paribbājakavādaṃ paṭikkhipitvā idāni sayaṃ sekkhabhūmiyaṃ mātikaṃ ṭhapento",
  "atk-s0202a0:792_1": "catūhi kho ahantiādimāha. Tattha samadhigayha tiṭṭhatīti visesetvā tiṭṭhati. Na kāyena",
  "atk-s0202a0:792_2": "pāpa kammantiādīsu na kevalaṃ akaraṇamattameva, bhagavā pana ettha saṃvarappahānapaṭisaṅkhā",
  "atk-s0202a0:792_3": "paññapeti. Taṃ sandhāyevamāha. Na ceva sampannakusalantiādi pana khīṇāsavaṃ sandhāya vuttaṃ.",
  "atk-s0202a0:793_0": "Idāni asekkhabhūmiyaṃ mātikaṃ ṭhapento dasahi kho ahantiādimāha. Tattha tīṇi padāni",
  "atk-s0202a0:793_1": "nissāya dve paṭhamacatukkā ṭhapitā, ekaṃ padaṃ nissāya dve pacchimacatukkā. Ayaṃ",
  "atk-s0202a0:793_2": "sekkhabhūmiyaṃ mātikā.",
  "atk-s0202a0:794_0": "264. Idāni taṃ vibhajanto katame ca thapati akusalasīlātiādimāha. Tattha sarāganti",
  "atk-s0202a0:794_1": "aṭṭhavidhaṃ lobhasahagatacittaṃ. Sadosanti paṭighasampayuttacittadvayaṃ. Samohanti",
  "atk-s0202a0:794_2": "vicikicchuddhaccasahagatacittadvayampi vaṭṭati, sabbākusalacittānipi. Moho sabbākusale",
  "atk-s0202a0:794_3": "uppajjatīti hi vuttaṃ. Itosamuṭṭhānāti ito sarāgādicittato samuṭṭhānaṃ uppatti etesanti itosamuṭṭhānā.",
  "atk-s0202a0:795_0": "Kuhinti kataraṃ ṭhānaṃ pāpuṇitvā aparisesā nirujjhanti. Ettheteti sotāpattiphale",
  "atk-s0202a0:795_1": "bhummaṃ. Pātimokkhasaṃvarasīlañhi sotāpattiphale paripuṇṇaṃ hoti, taṃ ṭhānaṃ patvā",
  "atk-s0202a0:795_2": "akusalasīlaṃ asesaṃ nirujjhati. Akusalasīlanti ca dussīlassetaṃ adhivacananti veditabbaṃ.",
  "atk-s0202a0:796": "Akusalānaṃ sīlānaṃ nirodhāya paṭipannoti ettha yāva sotāpattimaggā nirodhāya paṭipanno nāma hoti, phalapatte pana te nirodhitā nāma honti.",
  "atk-s0202a0:797": "265. Vītarāgantiādīhi aṭṭhavidhaṃ kāmāvacarakusalacittameva vuttaṃ. Etena hi kusalasīlaṃ samuṭṭhāti.",
  "atk-s0202a0:798_0": "Sīlavā hotīti sīlasampanno hoti guṇasampanno ca. No ca sīlamayoti alamettāvatā, natthi",
  "atk-s0202a0:798_1": "ito kiñci uttari karaṇīyanti evaṃ sīlamayo na hoti. Yatthassa teti arahattaphale",
  "atk-s0202a0:798_2": "bhummaṃ. Arahattaphalañhi patvā akusalasīlaṃ asesaṃ nirujjhati.",
  "atk-s0202a0:799": "Nirodhāya paṭipannoti ettha yāva arahattamaggā nirodhāya paṭipanno nāma hoti, phalapatte pana te nirodhitā nāma honti.",
  "atk-s0202a0:800": "266. Kāmasaññādīsu kāmasaññā aṭṭhalobhasahagatacittasahajātā, itarā dve domanassasahagatacittadvayena sahajātā.",
  "atk-s0202a0:801": "Paṭhamaṃ jhānanti anāgāmiphalapaṭhamajjhānaṃ. Ettheteti anāgāmiphale bhummaṃ. Anāgāmiphalañhi patvā akusalasaṅkappā aparisesā nirujjhanti.",
  "atk-s0202a0:802_0": "Nirodhāya paṭipannoti ettha yāva anāgāmimaggā nirodhāya paṭipanno nāma hoti, phalapatte",
  "atk-s0202a0:802_1": "pana te nirodhitā nāma honti. Nekkhammasaññādayo hi tissopi aṭṭhakāmāvacarakusalasahajātasaññāva.",
  "atk-s0202a0:803_0": "267. Ettheteti arahattaphale bhummaṃ. Dutiyajjhānikaṃ arahattaphalañhi pāpuṇitvā",
  "atk-s0202a0:803_1": "kusalasaṅkappā aparisesā nirujjhanti. Nirodhāya paṭipannoti ettha yāva arahattamaggā",
  "atk-s0202a0:803_2": "nirodhāya paṭipanno nāma hoti, phalapatte pana te nirodhitā nāma honti. Sesaṃ sabbattha uttānamevāti.",
  "atk-s0202a0:804": "Papañcasūdaniyā majjhimanikāyaṭṭhakathāya",
  "atk-s0202a0:805": "Samaṇamuṇḍikasuttavaṇṇanā niṭṭhitā.",
  "atk-s0202a0:806": "9. Cūḷasakuludāyisuttavaṇṇanā",
  "atk-s0202a0:807": "270. Evaṃ me sutanti cūḷasakuludāyisuttaṃ. Tattha yadā pana, bhante, bhagavāti idaṃ paribbājako dhammakathaṃ sotukāmo bhagavato dhammadesanāya sālayabhāvaṃ dassento āha.",
  "atk-s0202a0:808_0": "271. Taṃyevettha paṭibhātūti sace dhammaṃ sotukāmo, tuyhevettha eko pañho ekaṃ kāraṇaṃ",
  "atk-s0202a0:808_1": "upaṭṭhātu. Yathā maṃ paṭibhāseyyāti yena kāraṇena mama dhammadesanā upaṭṭhaheyya,",
  "atk-s0202a0:808_2": "etena hi kāraṇena kathāya samuṭṭhitāya sukhaṃ dhammaṃ desetunti dīpeti. Tassa mayhaṃ,",
  "atk-s0202a0:808_3": "bhanteti so kira taṃ disvā – “sace bhagavā idha abhavissā, ayametassa bhāsitassa",
  "atk-s0202a0:808_4": "atthoti dīpasahassaṃ viya ujjalāpetvā ajja me pākaṭaṃ akarissā”ti dasabalaṃyeva anussari.",
  "atk-s0202a0:808_5": "Tasmā tassa mayhaṃ, bhantetiādimāha. Tattha aho nūnāti anussaraṇatthe nipātadvayaṃ.",
  "atk-s0202a0:808_6": "Tena tassa bhagavantaṃ anussarantassa etadahosi “aho nūna bhagavā aho nūna sugato”ti.",
  "atk-s0202a0:808_7": "Yo imesanti yo imesaṃ dhammānaṃ. Sukusaloti suṭṭhu kusalo nipuṇo cheko. So bhagavā",
  "atk-s0202a0:808_8": "aho nūna katheyya, so sugato aho nūna katheyya, tassa hi bhagavato pubbenivāsañāṇassa",
  "atk-s0202a0:808_9": "anekāni kappakoṭisahassāni ekaṅgaṇāni pākaṭānīti, ayamettha adhippāyo.",
  "atk-s0202a0:809_0": "Tassa vāhaṃ pubbantaṃ ārabbhāti yo hi lābhī hoti, so “pubbe tvaṃ khattiyo ahosi,",
  "atk-s0202a0:809_1": "brāhmaṇo ahosī”ti vutte jānanto sakkaccaṃ sussūsati. Alābhī pana – “evaṃ bhavissati",
  "atk-s0202a0:809_2": "evaṃ bhavissatī”ti sīsakampamettameva dasseti. Tasmā evamāha – “tassa vāhaṃ pubbantaṃ",
  "atk-s0202a0:809_3": "ārabbha pañhassa veyyākaraṇena cittaṃ ārādheyya”nti.",
  "atk-s0202a0:810": "So vā maṃ aparantanti dibbacakkhulābhino hi anāgataṃsañāṇaṃ ijjhati, tasmā evamāha. Itaraṃ pubbe vuttanayameva.",
  "atk-s0202a0:811_0": "Dhammaṃ te desessāmīti ayaṃ kira atīte desiyamānepi na bujjhissati, anāgate desiyamānepi",
  "atk-s0202a0:811_1": "na bujjhissati. Athassa bhagavā saṇhasukhumaṃ paccayākāraṃ desetukāmo evamāha. Kiṃ",
  "atk-s0202a0:811_2": "pana taṃ bujjhissatīti? Etaṃ pageva na bujjhissati, anāgate panassa vāsanāya paccayo",
  "atk-s0202a0:811_3": "bhavissatīti disvā bhagavā evamāha.",
  "atk-s0202a0:812_0": "Paṃsupisācakanti asuciṭṭhāne nibbattapisācaṃ. So hi ekaṃ mūlaṃ gahetvā adissamānakāyo",
  "atk-s0202a0:812_1": "hoti. Tatridaṃ vatthu – ekā kira yakkhinī dve dārake thūpārāmadvāre nisīdāpetvā āhārapariyesanatthaṃ",
  "atk-s0202a0:812_2": "nagaraṃ gatā. Dārakā ekaṃ piṇḍapātikattheraṃ disvā āhaṃsu, – “bhante, amhākaṃ mātā",
  "atk-s0202a0:812_3": "anto nagaraṃ paviṭṭhā, tassā vadeyyātha ‘yaṃ vā taṃ vā laddhakaṃ, gahetvā sīghaṃ",
  "atk-s0202a0:812_4": "gaccha, dārakā te jighacchitaṃ sandhāretuṃ na sakkontī”’ti. Tamahaṃ kathaṃ passissāmīti?",
  "atk-s0202a0:812_5": "Idaṃ, bhante, gaṇhathāti ekaṃ mūlakhaṇḍaṃ adaṃsu. Therassa anekāni yakkhasahassāni",
  "atk-s0202a0:812_6": "paññāyiṃsu, so dārakehi dinnasaññāṇena taṃ yakkhiniṃ addasa virūpaṃ bībhacchaṃ kevalaṃ",
  "atk-s0202a0:812_7": "vīthiyaṃ gabbhamalaṃ paccāsīsamānaṃ. Disvā tamatthaṃ kathesi. Kathaṃ maṃ tvaṃ passasīti",
  "atk-s0202a0:812_8": "vutte mūlakhaṇḍaṃ dassesi, sā acchinditvā gaṇhi. Evaṃ paṃsupisācakā ekaṃ mūlaṃ gahetvā",
  "atk-s0202a0:812_9": "adissamānakāyā honti. Taṃ sandhāyesa “paṃsupisācakampi na passāmī”ti āha. Na pakkhāyatīti",
  "atk-s0202a0:812_10": "na dissati na upaṭṭhāti.",
  "atk-s0202a0:813_0": "272. Dīghāpi kho te esāti udāyi esā tava vācā dīghāpi bhaveyya, evaṃ vadantassa vassasatampi",
  "atk-s0202a0:813_1": "vassasahassampi pavatteyya, na ca atthaṃ dīpeyyāti adhippāyo. Appāṭihīrakatanti aniyyānikaṃ",
  "atk-s0202a0:813_2": "amūlakaṃ niratthakaṃ sampajjatīti attho.",
  "atk-s0202a0:814_0": "Idāni taṃ vaṇṇaṃ dassento seyyathāpi, bhantetiādimāha. Tattha paṇḍukambale nikkhittoti",
  "atk-s0202a0:814_1": "visabhāgavaṇṇe rattakambale ṭhapito. Evaṃvaṇṇo attā hotīti idaṃ so subhakiṇhadevaloke",
  "atk-s0202a0:814_2": "nibbattakkhandhe sandhāya – “amhākaṃ matakāle attā subhakiṇhadevaloke khandhā viya jotetī”ti vadati.",
  "atk-s0202a0:815_0": "273. Ayaṃ imesaṃ ubhinnanti so kira yasmā maṇissa bahi ābhā na niccharati, khajjopanakassa",
  "atk-s0202a0:815_1": "aṅguladvaṅgulacaturaṅgulamattaṃ niccharati, mahākhajjopanakassa pana khaḷamaṇḍalamattampi",
  "atk-s0202a0:815_2": "niccharatiyeva, tasmā evamāha.",
  "atk-s0202a0:816_0": "Viddheti ubbiddhe, meghavigamena dūrībhūteti attho. Vigatavalāhaketi apagatameghe.",
  "atk-s0202a0:816_1": "Deveti ākāse. Osadhitārakāti sukkatārakā. Sā hi yasmā tassā udayato paṭṭhāya tena",
  "atk-s0202a0:816_2": "saññāṇena osadhāni gaṇhantipi pivantipi, tasmā “osadhitārakā”ti vuccati. Abhido aḍḍharattasamayanti",
  "atk-s0202a0:816_3": "abhinne aḍḍharattasamaye. Iminā gaganamajjhe ṭhitacandaṃ dasseti. Abhido majjhanhikepi eseva nayo.",
  "atk-s0202a0:817": "Ato khoti ye anubhonti, tehi bahutarā, bahū ceva bahutarā cāti attho. Ābhā nānubhontīti obhāsaṃ na vaḷañjanti, attano sarīrobhāseneva ālokaṃ pharitvā viharanti.",
  "atk-s0202a0:818_0": "274. Idāni yasmā so “ekantasukhaṃ lokaṃ pucchissāmī”ti nisinno, pucchāmūḷho pana",
  "atk-s0202a0:818_1": "jāto, tasmā naṃ bhagavā taṃ pucchaṃ sarāpento kiṃ pana, udāyi, atthi ekantasukho",
  "atk-s0202a0:818_2": "lokotiādimāha. Tattha ākāravatīti kāraṇavatī. Aññataraṃ vā pana tapoguṇanti acelakapāḷiṃ",
  "atk-s0202a0:818_3": "sandhāyāha, surāpānaviratīti attho.",
  "atk-s0202a0:819_0": "275. Katamā pana sā, bhante, ākāravatī paṭipadā ekantasukhassāti kasmā pucchati?",
  "atk-s0202a0:819_1": "Evaṃ kirassa ahosi – “mayaṃ sattānaṃ ekantasukhaṃ vadāma, paṭipadaṃ pana kālena sukhaṃ",
  "atk-s0202a0:819_2": "kālena dukkhaṃ vadāma. Ekantasukhassa kho pana attano paṭipadāyapi ekantasukhāya",
  "atk-s0202a0:819_3": "bhavitabbaṃ. Amhākaṃ kathā aniyyānikā, satthu kathāva niyyānikā”ti. Idāni satthāraṃyeva",
  "atk-s0202a0:819_4": "pucchitvā jānissāmīti tasmā pucchati.",
  "atk-s0202a0:820_0": "Ettha mayaṃ anassāmāti etasmiṃ kāraṇe mayaṃ anassāma. Kasmā pana evamāhaṃsu? Te kira",
  "atk-s0202a0:820_1": "pubbe pañcasu dhammesu patiṭṭhāya kasiṇaparikammaṃ katvā tatiyajjhānaṃ nibbattetvā",
  "atk-s0202a0:820_2": "aparihīnajjhānā kālaṃ katvā subhakiṇhesu nibbattantīti jānanti, gacchante gacchante",
  "atk-s0202a0:820_3": "pana kāle kasiṇaparikammampi na jāniṃsu, tatiyajjhānampi nibbattetuṃ nāsakkhiṃsu.",
  "atk-s0202a0:820_4": "Pañca pubbabhāgadhamme pana “ākāravatī paṭipadā”ti uggahetvā tatiyajjhānaṃ “ekantasukho",
  "atk-s0202a0:820_5": "loko”ti uggaṇhiṃsu. Tasmā evamāhaṃsu. Uttaritaranti ito pañcahi dhammehi uttaritaraṃ",
  "atk-s0202a0:820_6": "paṭipadaṃ vā tatiyajjhānato uttaritaraṃ ekantasukhaṃ lokaṃ vā na jānāmāti vuttaṃ",
  "atk-s0202a0:820_7": "hoti. Appasadde katvāti ekappahāreneva mahāsaddaṃ kātuṃ āraddhe nissadde katvā.",
  "atk-s0202a0:821_0": "276. Sacchikiriyāhetūti ettha dve sacchikiriyā paṭilābhasacchikiriyā ca paccakkhasacchikiriyā",
  "atk-s0202a0:821_1": "ca. Tattha tatiyajjhānaṃ nibbattetvā aparihīnajjhāno kālaṃ katvā subhakiṇhaloke tesaṃ",
  "atk-s0202a0:821_2": "devānaṃ samānāyuvaṇṇo hutvā nibbattati, ayaṃ paṭilābhasacchikiriyā nāma. Catutthajjhānaṃ",
  "atk-s0202a0:821_3": "nibbattetvā iddhivikubbanena subhakiṇhalokaṃ gantvā tehi devehi saddhiṃ santiṭṭhati",
  "atk-s0202a0:821_4": "sallapati sākacchaṃ āpajjati, ayaṃ paccakkhasacchikiriyā nāma. Tāsaṃ dvinnampi tatiyajjhānaṃ",
  "atk-s0202a0:821_5": "ākāravatī paṭipadā nāma. Tañhi anuppādetvā neva sakkā subhakiṇhaloke nibbattituṃ,",
  "atk-s0202a0:821_6": "na catutthajjhānaṃ uppādetuṃ. Iti duvidhampetaṃ sacchikiriyaṃ sandhāya – “etassa",
  "atk-s0202a0:821_7": "nūna, bhante, ekantasukhassa lokassa sacchikiriyāhetū”ti āha.",
  "atk-s0202a0:822_0": "277. Udañcanikoti udakavārako. Antarāyamakāsīti yathā pabbajjaṃ na labhati, evaṃ",
  "atk-s0202a0:822_1": "upaddutamakāsi yathā taṃ upanissayavipannaṃ. Ayaṃ kira kassapabuddhakāle pabbajitvā",
  "atk-s0202a0:822_2": "samaṇadhammamakāsi. Athassa eko sahāyako bhikkhu sāsane anabhirato, “āvuso, vibbhamissāmī”ti",
  "atk-s0202a0:822_3": "ārocesi. So tassa pattacīvare lobhaṃ uppādetvā gihibhāvāya vaṇṇaṃ abhāsi. Itaro tassa",
  "atk-s0202a0:822_4": "pattacīvaraṃ datvā vibbhami. Tenassa kammunā idāni bhagavato sammukhā pabbajjāya",
  "atk-s0202a0:822_5": "antarāyo jāto. Bhagavatā panassa purimasuttaṃ atirekabhāṇavāramattaṃ, idaṃ bhāṇavāramattanti",
  "atk-s0202a0:822_6": "ettakāya tantiyā dhammo kathito, ekadesanāyapi maggaphalapaṭivedho na jāto, anāgate",
  "atk-s0202a0:822_7": "panassa paccayo bhavissatīti bhagavā dhammaṃ deseti. Anāgate paccayabhāvañcassa disvā",
  "atk-s0202a0:822_8": "bhagavā dharamāno ekaṃ bhikkhumpi mettāvihārimhi etadagge na ṭhapesi. Passati hi",
  "atk-s0202a0:822_9": "bhagavā – “anāgate ayaṃ mama sāsane pabbajitvā mettāvihārīnaṃ aggo bhavissatī”ti.",
  "atk-s0202a0:823_0": "So bhagavati parinibbute dhammāsokarājakāle pāṭaliputte nibbattitvā pabbajitvā arahattappatto",
  "atk-s0202a0:823_1": "assaguttatthero nāma hutvā mettāvihārīnaṃ aggo ahosi. Therassa mettānubhāvena tiracchānagatāpi",
  "atk-s0202a0:823_2": "mettacittaṃ paṭilabhiṃsu, thero sakalajambudīpe bhikkhusaṅghassa ovādācariyo hutvā",
  "atk-s0202a0:823_3": "vattanisenāsane āvasi, tiṃsayojanamattā aṭavī ekaṃ padhānagharaṃ ahosi. Thero ākāse",
  "atk-s0202a0:823_4": "cammakhaṇḍaṃ pattharitvā tattha nisinno kammaṭṭhānaṃ kathesi. Gacchante gacchante",
  "atk-s0202a0:823_5": "kāle bhikkhācārampi agantvā vihāre nisinno kammaṭṭhānaṃ kathesi, manussā vihārameva",
  "atk-s0202a0:823_6": "gantvā dānamadaṃsu. Dhammāsokarājā therassa guṇaṃ sutvā daṭṭhukāmo tikkhattuṃ pahiṇi.",
  "atk-s0202a0:823_7": "Thero bhikkhusaṅghassa ovādaṃ dammīti ekavārampi na gatoti.",
  "atk-s0202a0:824": "Papañcasūdaniyā majjhimanikāyaṭṭhakathāya",
  "atk-s0202a0:825": "Cūḷasakuludāyisuttavaṇṇanā niṭṭhitā.",
  "atk-s0202a0:826": "10. Vekhanasasuttavaṇṇanā",
  "atk-s0202a0:827_0": "278. Evaṃ me sutanti vekhanasasuttaṃ. Tattha vekhanasoti ayaṃ kira sakuludāyissa",
  "atk-s0202a0:827_1": "ācariyo, so “sakuludāyī paribbājako paramavaṇṇapañhe parājito”ti sutvā “mayā so sādhukaṃ",
  "atk-s0202a0:827_2": "uggahāpito, tenāpi sādhukaṃ uggahitaṃ, kathaṃ nu kho parājito, handāhaṃ sayaṃ gantvā",
  "atk-s0202a0:827_3": "samaṇaṃ gotamaṃ paramavaṇṇapañhaṃ pucchitvā jānissāmī”ti rājagahato pañcacattālīsayojanaṃ",
  "atk-s0202a0:827_4": "sāvatthiṃ gantvā yena bhagavā, tenupasaṅkami, upasaṅkamitvā pana ṭhitakova bhagavato",
  "atk-s0202a0:827_5": "santike udānaṃ udānesi. Tattha purimasadisaṃ vuttanayeneva veditabbaṃ.",
  "atk-s0202a0:828_0": "280. Pañca kho imeti kasmā ārabhi? Agāriyopi ekacco kāmagaruko kāmādhimutto hoti,",
  "atk-s0202a0:828_1": "ekacco nekkhammagaruko nekkhammādhimutto hoti. Pabbajitopi ca ekacco kāmagaruko kāmādhimutto",
  "atk-s0202a0:828_2": "hoti, ekacco nekkhammagaruko nekkhammādhimutto hoti. Ayaṃ pana kāmagaruko kāmādhimutto",
  "atk-s0202a0:828_3": "hoti. So imāya kathāya kathiyamānāya attano kāmādhimuttattaṃ sallakkhessati, evamassāyaṃ",
  "atk-s0202a0:828_4": "desanā sappāyā bhavissatīti imaṃ desanaṃ ārabhi. Kāmaggasukhanti nibbānaṃ adhippetaṃ.",
  "atk-s0202a0:829_0": "281. Pāpito bhavissatīti ajānanabhāvaṃ pāpito bhavissati. Nāmakaṃyeva sampajjatīti",
  "atk-s0202a0:829_1": "niratthakavacanamattameva sampajjati. Tiṭṭhatu pubbanto tiṭṭhatu aparantoti yasmā",
  "atk-s0202a0:829_2": "tuyhaṃ atītakathāya anucchavikaṃ pubbenivāsañāṇaṃ natthi, anāgatakathāya anucchavikaṃ",
  "atk-s0202a0:829_3": "dibbacakkhuñāṇaṃ natthi, tasmā ubhayampetaṃ tiṭṭhatūti āha. Suttabandhanehīti suttamayabandhanehi.",
  "atk-s0202a0:829_4": "Tassa hi ārakkhatthāya hatthapādesu ceva gīvāya ca suttakāni bandhanti. Tāni sandhāyetaṃ",
  "atk-s0202a0:829_5": "vuttaṃ. Mahallakakāle panassa tāni sayaṃ vā pūtīni hutvā muñcanti, chinditvā vā haranti.",
  "atk-s0202a0:830_0": "Evameva khoti iminā idaṃ dasseti – daharassa kumārassa suttabandhanānaṃ ajānanakālo",
  "atk-s0202a0:830_1": "viya avijjāya purimāya koṭiyā ajānanaṃ, na hi sakkā avijjāya purimakoṭi ñātuṃ, mocanakāle",
  "atk-s0202a0:830_2": "jānanasadisaṃ pana arahattamaggena avijjābandhanassa pamokkho jātoti jānanaṃ. Sesaṃ",
  "atk-s0202a0:830_3": "sabbattha uttānamevāti.",
  "atk-s0202a0:831": "Papañcasūdaniyā majjhimanikāyaṭṭhakathāya",
  "atk-s0202a0:832": "Vekhanasasuttavaṇṇanā niṭṭhitā.",
  "atk-s0202a0:833": "Tatiyavaggavaṇṇanā niṭṭhitā.",
  "atk-s0202a0:834": "1. Ghaṭikārasuttavaṇṇanā",
  "atk-s0202a0:835_0": "282. Evaṃ me sutanti ghaṭikārasuttaṃ. Tattha sitaṃ pātvākāsīti mahāmaggena gacchanto",
  "atk-s0202a0:835_1": "aññataraṃ bhūmippadesaṃ oloketvā – “atthi nu kho mayā cariyaṃ caramānena imasmiṃ",
  "atk-s0202a0:835_2": "ṭhāne nivutthapubba”nti āvajjanto addasa – “kassapabuddhakāle imasmiṃ ṭhāne vegaḷiṅgaṃ",
  "atk-s0202a0:835_3": "nāma gāmanigamo ahosi, ahaṃ tadā jotipālo nāma māṇavo ahosiṃ, mayhaṃ sahāyo ghaṭikāro",
  "atk-s0202a0:835_4": "nāma kumbhakāro ahosi, tena saddhiṃ mayā idha ekaṃ sukāraṇaṃ kataṃ, taṃ bhikkhusaṅghassa",
  "atk-s0202a0:835_5": "apākaṭaṃ paṭicchannaṃ, handa naṃ bhikkhusaṅghassa pākaṭaṃ karomī”ti maggā okkamma",
  "atk-s0202a0:835_6": "aññatarasmiṃ padese ṭhitakova sitapātukammamakāsi, aggaggadante dassetvā mandahasitaṃ",
  "atk-s0202a0:835_7": "hasi. Yathā hi lokiyamanussā uraṃ paharantā – “kuhaṃ kuha”nti hasanti, na evaṃ buddhā,",
  "atk-s0202a0:835_8": "buddhānaṃ pana hasitaṃ haṭṭhapahaṭṭhākāramattameva hoti.",
  "atk-s0202a0:836_0": "Hasitañca nāmetaṃ terasahi somanassasahagatacittehi hoti. Tattha lokiyamahājano akusalato",
  "atk-s0202a0:836_1": "catūhi, kāmāvacarakusalato catūhīti aṭṭhahi cittehi hasati, sekkhā akusalato diṭṭhisampayuttāni",
  "atk-s0202a0:836_2": "dve apanetvā chahi cittehi hasanti, khīṇāsavā catūhi sahetukakiriyacittehi ekena",
  "atk-s0202a0:836_3": "ahetukakiriyacittenāti pañcahi cittehi hasanti. Tesupi balavārammaṇe āpāthagate dvīhi",
  "atk-s0202a0:836_4": "ñāṇasampayuttacittehi hasanti, dubbalārammaṇe duhetukacittadvayena ca ahetukacittena",
  "atk-s0202a0:836_5": "cāti tīhi cittehi hasanti. Imasmiṃ pana ṭhāne kiriyāhetukamanoviññāṇadhātusomanassasahagatacittaṃ",
  "atk-s0202a0:836_6": "bhagavato haṭṭhapahaṭṭhākāramattaṃ hasitaṃ uppādesi.",
  "atk-s0202a0:837_0": "Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ? Tathārūpe",
  "atk-s0202a0:837_1": "hi kāle tathāgatassa catūhi dāṭhāhi catuddīpikamahāmeghamukhato sateratāvijjulatā",
  "atk-s0202a0:837_2": "viya virocamānā mahātālakkhandhapamāṇā rasmivaṭṭiyo uṭṭhahitvā tikkhattuṃ sīsavaraṃ",
  "atk-s0202a0:837_3": "padakkhiṇaṃ katvā dāṭhaggesuyeva antaradhāyanti. Tena saññāṇena āyasmā ānando bhagavato",
  "atk-s0202a0:837_4": "pacchato gacchamānopi sitapātubhāvaṃ jānāti.",
  "atk-s0202a0:838_0": "Bhagavantaṃ etadavocāti – “ettha kira kassapo bhagavā bhikkhusaṅghaṃ ovadi, catusaccappakāsanaṃ",
  "atk-s0202a0:838_1": "akāsi, bhagavatopi ettha nisīdituṃ ruciṃ uppādessāmi, evamayaṃ bhūmibhāgo dvīhi buddhehi",
  "atk-s0202a0:838_2": "paribhutto bhavissati, mahājano gandhamālādīhi pūjetvā cetiyaṭṭhānaṃ katvā paricaranto",
  "atk-s0202a0:838_3": "saggamaggaparāyaṇo bhavissatī”ti cintetvā etaṃ “tena hi, bhante,”tiādivacanaṃ avoca.",
  "atk-s0202a0:839_0": "283. Muṇḍakena samaṇakenāti muṇḍaṃ muṇḍoti, samaṇaṃ vā samaṇoti vattuṃ vaṭṭati, ayaṃ",
  "atk-s0202a0:839_1": "pana aparipakkañāṇattā brāhmaṇakule uggahitavohāravaseneva hīḷento evamāha. Sottisināninti",
  "atk-s0202a0:839_2": "sinānatthāya katasottiṃ. Sotti nāma kuruvindapāsāṇacuṇṇāni lākhāya bandhitvā kataguḷikakalāpakā",
  "atk-s0202a0:839_3": "vuccati, yaṃ sandhāya – “tena kho pana samayena chabbaggiyā bhikkhū kuruvindakasuttiyā",
  "atk-s0202a0:839_4": "nahāyantī”ti vuttaṃ. Taṃ ubhosu antesu gahetvā sarīraṃ ghaṃsanti. Evaṃ sammāti yathā",
  "atk-s0202a0:839_5": "etarahipi manussā “cetiyavandanāya gacchāma, dhammassavanatthāya gacchāmā”ti vuttā",
  "atk-s0202a0:839_6": "ussāhaṃ na karonti, “naṭasamajjādidassanatthāya gacchāmā”ti vuttā pana ekavacaneneva",
  "atk-s0202a0:839_7": "sampaṭicchanti, tatheva sinhāyitunti vutte ekavacanena sampaṭicchanto evamāha.",
  "atk-s0202a0:840_0": "284. Jotipālaṃ māṇavaṃ āmantesīti ekapasse ariyaparihārena paṭhamataraṃ nhāyitvā",
  "atk-s0202a0:840_1": "paccuttaritvā ṭhito tassa mahantena issariyaparihārena nhāyantassa nhānapariyosānaṃ",
  "atk-s0202a0:840_2": "āgametvā taṃ nivatthanivāsanaṃ kese vodake kurumānaṃ āmantesi. Ayanti āsannattā dassento",
  "atk-s0202a0:840_3": "āha. Ovaṭṭikaṃ vinivaṭṭhetvāti nāgabalo bodhisatto “apehi sammā”ti īsakaṃ parivattamānova",
  "atk-s0202a0:840_4": "tena gahitagahaṇaṃ vissajjāpetvāti attho. Kesesu parāmasitvā etadavocāti so kira",
  "atk-s0202a0:840_5": "cintesi – “ayaṃ jotipālo paññavā, sakiṃ dassanaṃ labhamāno tathāgatassa dassanepi",
  "atk-s0202a0:840_6": "pasīdissati, dhammakathāyapi pasīdissati, pasanno ca pasannākāraṃ kātuṃ sakkhissati,",
  "atk-s0202a0:840_7": "mittā nāma etadatthaṃ honti, yaṃkiñci katvā mama sahāyaṃ gahetvā dasabalassa santikaṃ",
  "atk-s0202a0:840_8": "gamissāmī”ti. Tasmā naṃ kesesu parāmasitvā etadavoca.",
  "atk-s0202a0:841_0": "Ittarajaccoti aññajātiko, mayā saddhiṃ asamānajātiko, lāmakajātikoti attho. Na vatidanti",
  "atk-s0202a0:841_1": "idaṃ amhākaṃ gamanaṃ na vata orakaṃ bhavissati na khuddakaṃ, mahantaṃ bhavissati.",
  "atk-s0202a0:841_2": "Ayañhi na attano thāmena gaṇhi, satthu thāmena gaṇhīti gahaṇasmiṃyeva niṭṭhaṃ agamāsi.",
  "atk-s0202a0:841_3": "Yāvatādohipīti ettha dokārahikārapikārā nipātā, yāvatuparimanti attho. Idaṃ vuttaṃ",
  "atk-s0202a0:841_4": "hoti – “vācāya ālapanaṃ ovaṭṭikāya gahaṇañca atikkamitvā yāva kesaggahaṇampi tattha",
  "atk-s0202a0:841_5": "gamanatthaṃ payogo kattabbo”ti.",
  "atk-s0202a0:842_0": "285. Dhammiyā kathāyāti idha satipaṭilābhatthāya pubbenivāsapaṭisaṃyuttā dhammī kathā",
  "atk-s0202a0:842_1": "veditabbā. Tassa hi bhagavā, – “jotipāla, tvaṃ na lāmakaṭṭhānaṃ otiṇṇasatto, mahābodhipallaṅke",
  "atk-s0202a0:842_2": "pana sabbaññutaññāṇaṃ patthetvā otiṇṇosi, tādisassa nāma pamādavihāro na yutto”tiādinā",
  "atk-s0202a0:842_3": "nayena satipaṭilābhāya dhammaṃ kathesi. Parasamuddavāsītherā pana vadanti – “jotipāla,",
  "atk-s0202a0:842_4": "yathā ahaṃ dasapāramiyo pūretvā sabbaññutaññāṇaṃ paṭivijjhitvā vīsatisahassabhikkhuparivāro",
  "atk-s0202a0:842_5": "loke vicarāmi, evamevaṃ tvampi dasapāramiyo pūretvā sabbaññutaññāṇaṃ paṭivijjhitvā",
  "atk-s0202a0:842_6": "samaṇagaṇaparivāro loke vicarissasi. Evarūpena nāma tayā pamādaṃ āpajjituṃ na yutta”nti",
  "atk-s0202a0:842_7": "yathāssa pabbajjāya cittaṃ namati, evaṃ kāmesu ādīnavaṃ nekkhamme ca ānisaṃsaṃ kathesīti.",
  "atk-s0202a0:843_0": "286. Alattha kho, ānanda,…pe… pabbajjaṃ alattha upasampadanti pabbajitvā kimakāsi?",
  "atk-s0202a0:843_1": "Yaṃ bodhisattehi kattabbaṃ. Bodhisattā hi buddhānaṃ sammukhe pabbajanti. Pabbajitvā",
  "atk-s0202a0:843_2": "ca pana ittarasattā viya patitasiṅgā na honti, catupārisuddhisīle pana supatiṭṭhāya",
  "atk-s0202a0:843_3": "tepiṭakaṃ buddhavacanaṃ uggaṇhitvā terasa dhutaṅgāni samādāya araññaṃ pavisitvā gatapaccāgatavattaṃ",
  "atk-s0202a0:843_4": "pūrayamānā samaṇadhammaṃ karontā vipassanaṃ vaḍḍhetvā yāva anulomañāṇaṃ āhacca tiṭṭhanti,",
  "atk-s0202a0:843_5": "maggaphalatthaṃ vāyāmaṃ na karonti. Jotipālopi tatheva akāsi.",
  "atk-s0202a0:844_0": "287. Aḍḍhamāsupasampanneti kuladārakañhi pabbājetvā aḍḍhamāsampi avasitvā gate mātāpitūnaṃ",
  "atk-s0202a0:844_1": "soko na vūpasammati, sopi pattacīvaraggahaṇaṃ na jānāti, daharabhikkhusāmaṇerehi",
  "atk-s0202a0:844_2": "saddhiṃ vissāso na uppajjati, therehi saddhiṃ sineho na patiṭṭhāti, gatagataṭṭhāne",
  "atk-s0202a0:844_3": "anabhirati uppajjati. Ettakaṃ pana kālaṃ nivāse sati mātāpitaro passituṃ labhanti.",
  "atk-s0202a0:844_4": "Tena tesaṃ soko tanubhāvaṃ gacchati, pattacīvaraggahaṇaṃ jānāti, sāmaṇeradaharabhikkhūhi",
  "atk-s0202a0:844_5": "saddhiṃ vissāso jāyati, therehi saddhiṃ sineho patiṭṭhāti, gatagataṭṭhāne abhiramati,",
  "atk-s0202a0:844_6": "na ukkaṇṭhati. Tasmā ettakaṃ vasituṃ vaṭṭatīti aḍḍhamāsaṃ vasitvā pakkāmi.",
  "atk-s0202a0:845_0": "Paṇḍupuṭakassa sālinoti puṭake katvā sukkhāpitassa rattasālino. Tassa kira sālino",
  "atk-s0202a0:845_1": "vappakālato paṭṭhāya ayaṃ parihāro – kedārā suparikammakatā honti, tattha bījāni",
  "atk-s0202a0:845_2": "patiṭṭhāpetvā gandhodakena siñciṃsu, vappakāle vitānaṃ viya upari vatthakilañjaṃ",
  "atk-s0202a0:845_3": "bandhitvā paripakkakāle vīhisīsāni chinditvā muṭṭhimatte puṭake katvā yottabaddhe",
  "atk-s0202a0:845_4": "vehāsaṃyeva sukkhāpetvā gandhacuṇṇāni attharitvā koṭṭhakesu pūretvā tatiye vasse",
  "atk-s0202a0:845_5": "vivariṃsu. Evaṃ tivassaṃ parivutthassa sugandharattasālino apagatakāḷake suparisuddhe",
  "atk-s0202a0:845_6": "taṇḍule gahetvā khajjakavikatimpi bhattampi paṭiyādiyiṃsu. Taṃ sandhāya vuttaṃ paṇītaṃ",
  "atk-s0202a0:845_7": "khādanīyaṃ bhojanīyaṃ…pe… kālaṃ ārocāpesīti.",
  "atk-s0202a0:846_0": "288. Adhivuṭṭho meti kiṃ sandhāya vadati? Vegaḷiṅgato nikkhamanakāle ghaṭikāro attano",
  "atk-s0202a0:846_1": "santike vassāvāsaṃ vasanatthāya paṭiññaṃ aggahesi, taṃ sandhāya vadati. Ahudeva aññathattaṃ",
  "atk-s0202a0:846_2": "ahu domanassanti temāsaṃ dānaṃ dātuṃ, dhammañca sotuṃ, iminā ca niyāmena vīsati bhikkhusahassāni",
  "atk-s0202a0:846_3": "paṭijaggituṃ nālatthanti alābhaṃ ārabbha cittaññathattaṃ cittadomanassaṃ ahosi, na",
  "atk-s0202a0:846_4": "tathāgataṃ ārabbha. Kasmā? Sotāpannattā. So kira pubbe brāhmaṇabhatto ahosi. Athekasmiṃ",
  "atk-s0202a0:846_5": "samaye paccante kupite vūpasamanatthaṃ gacchanto uracchadaṃ nāma dhītaramāha – “amma",
  "atk-s0202a0:846_6": "amhākaṃ deve mā pamajjī”ti. Brāhmaṇā taṃ rājadhītaraṃ disvā visaññino ahesuṃ. Ke",
  "atk-s0202a0:846_7": "ime cāti vutte tumhākaṃ bhūmidevāti. Bhūmidevā nāma evarūpā hontīti niṭṭhubhitvā",
  "atk-s0202a0:846_8": "pāsādaṃ abhiruhi. Sā ekadivasaṃ vīthiṃ olokentī ṭhitā kassapassa bhagavato aggasāvakaṃ",
  "atk-s0202a0:846_9": "disvā pakkosāpetvā piṇḍapātaṃ datvā anumodanaṃ suṇamānāyeva sotāpannā hutvā “aññepi",
  "atk-s0202a0:846_10": "bhikkhū atthī”ti pucchitvā “satthā vīsatiyā bhikkhusahassehi saddhiṃ isipatane vasatī”ti",
  "atk-s0202a0:846_11": "ca sutvā nimantetvā dānaṃ adāsi.",
  "atk-s0202a0:847_0": "Rājā paccantaṃ vūpasametvā āgato. Atha naṃ paṭhamatarameva brāhmaṇā āgantvā dhītu",
  "atk-s0202a0:847_1": "avaṇṇaṃ vatvā paribhindiṃsu. Rājā pana dhītu jātakāleyeva varaṃ adāsi. Tassā “satta",
  "atk-s0202a0:847_2": "divasāni rajjaṃ dātabba”nti varaṃ gaṇhiṃsu. Athassā rājā satta divasāni rajjaṃ niyyātesi.",
  "atk-s0202a0:847_3": "Sā satthāraṃ bhojayamānā rājānaṃ pakkosāpetvā bahisāṇiyaṃ nisīdāpesi. Rājā satthu",
  "atk-s0202a0:847_4": "anumodanaṃ sutvāva sotāpanno jāto. Sotāpannassa ca nāma tathāgataṃ ārabbha āghāto",
  "atk-s0202a0:847_5": "natthi. Tena vuttaṃ – “na tathāgataṃ ārabbhā”ti.",
  "atk-s0202a0:848_0": "Yaṃ icchati taṃ haratūti so kira bhājanāni pacitvā kayavikkayaṃ na karoti, evaṃ pana",
  "atk-s0202a0:848_1": "vatvā dārutthāya vā mattikatthāya vā palālatthāya vā araññaṃ gacchati. Mahājanā “ghaṭikārena",
  "atk-s0202a0:848_2": "bhājanāni pakkānī”ti sutvā parisuddhataṇḍulaloṇadadhitelaphāṇitādīni gahetvā āgacchanti.",
  "atk-s0202a0:848_3": "Sace bhājanaṃ mahagghaṃ hoti, mūlaṃ appaṃ, yaṃ vā taṃ vā datvā gaṇhāmāti taṃ na gaṇhanti.",
  "atk-s0202a0:848_4": "Dhammiko vāṇijo mātāpitaro paṭijaggati, sammāsambuddhaṃ upaṭṭhahati, bahu no akusalaṃ",
  "atk-s0202a0:848_5": "bhavissatīti puna gantvā mūlaṃ āharanti. Sace pana bhājanaṃ appagghaṃ hoti, ābhataṃ",
  "atk-s0202a0:848_6": "mūlaṃ bahu, dhammiko vāṇijo, amhākaṃ puññaṃ bhavissatīti yathābhataṃ gharasāmikā",
  "atk-s0202a0:848_7": "viya sādhukaṃ paṭisāmetvā gacchanti. Evaṃguṇo pana kasmā na pabbajatīti. Rañño vacanapathaṃ",
  "atk-s0202a0:848_8": "pacchindanto andhe jiṇṇe mātāpitaro posetīti āha.",
  "atk-s0202a0:849_0": "289. Ko nu khoti kuhiṃ nu kho. Kumbhiyāti ukkhalito. Pariyogāti sūpabhājanato. Paribhuñjāti",
  "atk-s0202a0:849_1": "bhuñja. Kasmā panete evaṃ vadanti? Ghaṭikāro kira bhattaṃ pacitvā sūpaṃ sampādetvā",
  "atk-s0202a0:849_2": "mātāpitaro bhojetvā sayampi bhuñjitvā bhagavato vaḍḍhamānakaṃ bhattasūpaṃ paṭṭhapetvā",
  "atk-s0202a0:849_3": "āsanaṃ paññapetvā ādhārakaṃ upaṭṭhapetvā udakaṃ paccupaṭṭhapetvā mātāpitūnaṃ saññaṃ",
  "atk-s0202a0:849_4": "datvā araññaṃ gacchati. Tasmā evaṃ vadanti. Abhivissatthoti ativissattho. Pītisukhaṃ",
  "atk-s0202a0:849_5": "na vijahatīti na nirantaraṃ vijahati, atha kho rattibhāge vā divasabhāge vā gāme",
  "atk-s0202a0:849_6": "vā araññe vā yasmiṃ yasmiṃ khaṇe – “sadevake nāma loke aggapuggalo mayhaṃ gehaṃ pavisitvā",
  "atk-s0202a0:849_7": "sahatthena āmisaṃ gahetvā paribhuñjati, lābhā vata me”ti anussarati, tasmiṃ tasmiṃ",
  "atk-s0202a0:849_8": "khaṇe pañcavaṇṇā pīti uppajjati. Taṃ sandhāya evaṃ vuttaṃ.",
  "atk-s0202a0:850_0": "290. Kaḷopiyāti pacchito. Kiṃ pana bhagavā evamakāsīti. Paccayo dhammiko, bhikkhūnaṃ",
  "atk-s0202a0:850_1": "patte bhattasadiso, tasmā evamakāsi. Sikkhāpadapaññattipi ca sāvakānaṃyeva hoti,",
  "atk-s0202a0:850_2": "buddhānaṃ sikkhāpadavelā nāma natthi. Yathā hi rañño uyyāne pupphaphalāni honti,",
  "atk-s0202a0:850_3": "aññesaṃ tāni gaṇhantānaṃ niggahaṃ karonti, rājā yathāruciyā paribhuñjati, evaṃsampadametaṃ.",
  "atk-s0202a0:850_4": "Parasamuddavāsītherā pana “devatā kira paṭiggahetvā adaṃsū”ti vadanti.",
  "atk-s0202a0:851_0": "291. Haratha, bhante, haratha bhadramukhāti amhākaṃ putto “kuhiṃ gatosī”ti vutte",
  "atk-s0202a0:851_1": "– “dasabalassa santika”nti vadati, kuhiṃ nu kho gacchati, satthu vasanaṭṭhānassa",
  "atk-s0202a0:851_2": "ovassakabhāvampi na jānātīti putte aparādhasaññino gahaṇe tuṭṭhacittā evamāhaṃsu.",
  "atk-s0202a0:852_0": "Temāsaṃ ākāsacchadanaṃ aṭṭhāsīti bhagavā kira catunnaṃ vassikānaṃ māsānaṃ ekaṃ māsaṃ",
  "atk-s0202a0:852_1": "atikkamitvā tiṇaṃ āharāpesi, tasmā evamāha. Ayaṃ panettha padattho – ākāsaṃ chadanamassāti",
  "atk-s0202a0:852_2": "ākāsacchadanaṃ. Na devotivassīti kevalaṃ nātivassi, yathā panettha pakatiyā ca nibbakosassa",
  "atk-s0202a0:852_3": "udakapātaṭṭhānabbhantare ekampi udakabindu nātivassi, evaṃ ghanachadanagehabbhantare",
  "atk-s0202a0:852_4": "viya na vātātapāpi ābādhaṃ akaṃsu, pakatiyā utupharaṇameva ahosi. Aparabhāge tasmiṃ",
  "atk-s0202a0:852_5": "nigame chaḍḍitepi taṃ ṭhānaṃ anovassakameva ahosi. Manussā kammaṃ karontā deve vassante",
  "atk-s0202a0:852_6": "tattha sāṭake ṭhapetvā kammaṃ karonti. Yāva kappuṭṭhānā taṃ ṭhānaṃ tādisameva bhavissati.",
  "atk-s0202a0:852_7": "Tañca kho pana na tathāgatassa iddhānubhāvena, tesaṃyeva pana guṇasampattiyā. Tesañhi",
  "atk-s0202a0:852_8": "– “sammāsambuddho kattha na labheyya, amhākaṃ nāma dvinnaṃ andhakānaṃ nivesanaṃ uttiṇaṃ",
  "atk-s0202a0:852_9": "kāresī”ti na tappaccayā domanassaṃ udapādi – “sadevake loke aggapuggalo amhākaṃ nivesanā",
  "atk-s0202a0:852_10": "tiṇaṃ āharāpetvā gandhakuṭiṃ chādāpesī”ti pana tesaṃ anappakaṃ balavasomanassaṃ udapādi.",
  "atk-s0202a0:852_11": "Iti tesaṃyeva guṇasampattiyā idaṃ pāṭihāriyaṃ jātanti veditabbaṃ.",
  "atk-s0202a0:853_0": "292. Taṇḍulavāhasatānīti ettha dve sakaṭāni eko vāhoti veditabbo. Tadupiyañca sūpeyyanti",
  "atk-s0202a0:853_1": "sūpatthāya tadanurūpaṃ telaphāṇitādiṃ. Vīsatibhikkhusahassassa temāsatthāya bhattaṃ",
  "atk-s0202a0:853_2": "bhavissatīti kira saññāya rājā ettakaṃ pesesi. Alaṃ me raññova hotūti kasmā paṭikkhipi?",
  "atk-s0202a0:853_3": "Adhigataappicchatāya. Evaṃ kirassa ahosi – “nāhaṃ raññā diṭṭhapubbo, kathaṃ nu kho",
  "atk-s0202a0:853_4": "pesesī”ti. Tato cintesi – “satthā bārāṇasiṃ gato, addhā so rañño vassāvāsaṃ yāciyamāno",
  "atk-s0202a0:853_5": "mayhaṃ paṭiññātabhāvaṃ ārocetvā mama guṇakathaṃ kathesi, guṇakathāya laddhalābho",
  "atk-s0202a0:853_6": "pana naṭena naccitvā laddhaṃ viya gāyakena gāyitvā laddhaṃ viya ca hoti. Kiṃ mayhaṃ",
  "atk-s0202a0:853_7": "iminā, kammaṃ katvā uppannena mātāpitūnampi sammāsambuddhassapi upaṭṭhānaṃ sakkā",
  "atk-s0202a0:853_8": "kātu”nti. Sesaṃ sabbattha uttānamevāti.",
  "atk-s0202a0:854": "Papañcasūdaniyā majjhimanikāyaṭṭhakathāya",
  "atk-s0202a0:855": "Ghaṭikārasuttavaṇṇanā niṭṭhitā.",
  "atk-s0202a0:856": "2. Raṭṭhapālasuttavaṇṇanā",
  "atk-s0202a0:857_0": "293. Evaṃ me sutanti raṭṭhapālasuttaṃ. Tattha thullakoṭṭhikanti thullakoṭṭhaṃ paripuṇṇakoṭṭhāgāraṃ.",
  "atk-s0202a0:857_1": "So kira janapado niccasasso sadā bījabhaṇḍaṃ nikkhamati, khalabhaṇḍaṃ pavisati. Tena",
  "atk-s0202a0:857_2": "tasmiṃ nigame koṭṭhā niccapūrāva honti. Tasmā so thullakoṭṭhikanteva saṅkhaṃ gato.",
  "atk-s0202a0:858_0": "294. Raṭṭhapāloti kasmā raṭṭhapālo? Bhinnaṃ raṭṭhaṃ sandhāretuṃ pāletuṃ samatthoti",
  "atk-s0202a0:858_1": "raṭṭhapālo. Kadā panassetaṃ nāmaṃ uppannanti. Padumuttarasammāsambuddhakāle. Ito",
  "atk-s0202a0:858_2": "hi pubbe satasahassakappamatthake vassasatasahassāyukesu manussesu padumuttaro nāma",
  "atk-s0202a0:858_3": "satthā uppajjitvā bhikkhusatasahassaparivāro lokahitāya cārikaṃ cari, yaṃ sandhāya vuttaṃ –",
  "atk-s0202a0:859": "“Nagaraṃ haṃsavatī nāma, ānando nāma khattiyo;",
  "atk-s0202a0:860": "Sujātā nāma janikā, padumuttarassa satthuno”ti. ;",
  "atk-s0202a0:861_0": "Padumuttare pana anuppanne eva haṃsavatiyā dve kuṭumbikā saddhā pasannā kapaṇaddhikayācakādīnaṃ",
  "atk-s0202a0:861_1": "dānaṃ paṭṭhapayiṃsu. Tadā pabbatavāsino pañcasatā tāpasā haṃsavatiṃ anuppattā. Te",
  "atk-s0202a0:861_2": "dvepi janā tāpasagaṇaṃ majjhe bhinditvā upaṭṭhahiṃsu. Tāpasā kiñcikālaṃ vasitvā pabbatapādameva",
  "atk-s0202a0:861_3": "gatā. Dve saṅghattherā ohīyiṃsu. Tadā tesaṃ te yāvajīvaṃ upaṭṭhānaṃ akaṃsu. Tāpasesu",
  "atk-s0202a0:861_4": "bhuñjitvā anumodanaṃ karontesu eko sakkabhavanassa vaṇṇaṃ kathesi, eko bhūmindharanāgarājabhavanassa.",
  "atk-s0202a0:862_0": "Kuṭumbikesu eko sakkabhavanaṃ patthanaṃ katvā sakko hutvā nibbatto, eko nāgabhavane",
  "atk-s0202a0:862_1": "pālitanāgarājā nāma. Taṃ sakko attano upaṭṭhānaṃ āgataṃ disvā nāgayoniyaṃ abhiramasīti",
  "atk-s0202a0:862_2": "pucchi. So nābhiramāmīti āha. Tena hi padumuttarassa bhagavato dānaṃ datvā imasmiṃ",
  "atk-s0202a0:862_3": "ṭhāne patthanaṃ karohi, ubho sukhaṃ vasissāmāti. Nāgarājā satthāraṃ nimantetvā bhikkhusatasahassaparivārassa",
  "atk-s0202a0:862_4": "bhagavato sattāhaṃ mahādānaṃ dadamāno padumuttarassa dasabalassa puttaṃ uparevataṃ",
  "atk-s0202a0:862_5": "nāma sāmaṇeraṃ disvā sattame divase buddhappamukhassa saṅghassa dibbavatthāni datvā",
  "atk-s0202a0:862_6": "sāmaṇerassa ṭhānantaraṃ patthesi. Bhagavā anāgataṃ oloketvā – “anāgate gotamassa",
  "atk-s0202a0:862_7": "nāma buddhassa putto rāhulakumāro bhavissatī”ti disvā “samijjhissati te patthanā”ti",
  "atk-s0202a0:862_8": "kathesi. Nāgarājā tamatthaṃ sakkassa kathesi. Sakko tassa vacanaṃ sutvā tatheva sattāhaṃ",
  "atk-s0202a0:862_9": "dānaṃ datvā bhinnaṃ raṭṭhaṃ sandhāretuṃ pāletuṃ samatthakule nibbattitvā saddhāpabbajitaṃ",
  "atk-s0202a0:862_10": "raṭṭhapālaṃ nāma kulaputtaṃ disvā – “ahampi anāgate lokasmiṃ tumhādise buddhe uppanne",
  "atk-s0202a0:862_11": "bhinnaṃ raṭṭhaṃ sandhāretuṃ pāletuṃ samatthakule nibbattitvā ayaṃ kulaputto viya",
  "atk-s0202a0:862_12": "saddhāpabbajito raṭṭhapālo nāma bhaveyya”nti patthanamakāsi. Satthā samijjhanakabhāvaṃ",
  "atk-s0202a0:862_13": "ñatvā imaṃ gāthamāha –",
  "atk-s0202a0:863": "“Sarājikaṃ cātuvaṇṇaṃ, posetuṃ yaṃ pahossati;",
  "atk-s0202a0:864": "Raṭṭhapālakulaṃ nāma, tattha jāyissate aya”nti. –",
  "atk-s0202a0:865": "Evaṃ padumuttarasammāsambuddhakāle tassetaṃ nāmaṃ uppannanti veditabbaṃ.",
  "atk-s0202a0:866_0": "Etadahosīti kiṃ ahosi? Yathā yathā khotiādi. Tatrāyaṃ saṅkhepakathā – ahaṃ kho yena",
  "atk-s0202a0:866_1": "yena kāraṇena bhagavatā dhammaṃ desitaṃ ājānāmi, tena tena me upaparikkhato evaṃ",
  "atk-s0202a0:866_2": "hoti – “yadetaṃ sikkhattayabrahmacariyaṃ ekadivasampi akhaṇḍaṃ katvā carimakacittaṃ",
  "atk-s0202a0:866_3": "pāpetabbatāya ekantaparipuṇṇaṃ caritabbaṃ, ekadivasampi ca kilesamalena amalīnaṃ",
  "atk-s0202a0:866_4": "katvā carimakacittaṃ pāpetabbatāya ekantaparisuddhaṃ, saṅkhalikhitaṃ vilikhitasaṅkhasadisaṃ",
  "atk-s0202a0:866_5": "dhotasaṅkhasappaṭibhāgaṃ katvā caritabbaṃ, nayidaṃ sukaraṃ agāraṃ ajjhāvasatā agāramajjhe",
  "atk-s0202a0:866_6": "vasantena ekantaparipuṇṇaṃ…pe… carituṃ, yaṃnūnāhaṃ kesañca massuñca ohāretvā kāsāyarasapītatāya",
  "atk-s0202a0:866_7": "kāsāyāni brahmacariyaṃ carantānaṃ anucchavikāni vatthāni acchādetvā agārasmā nikkhamitvā",
  "atk-s0202a0:866_8": "anagāriyaṃ pabbajeyya”nti.",
  "atk-s0202a0:867_0": "Acirapakkantesu thullakoṭṭhikesu brāhmaṇagahapatikesu yena bhagavā tenupasaṅkamīti",
  "atk-s0202a0:867_1": "raṭṭhapālo anuṭṭhitesu tesu na bhagavantaṃ pabbajjaṃ yāci. Kasmā? Tatthassa bahū",
  "atk-s0202a0:867_2": "ñātisālohitā mittāmaccā santi, te – “tvaṃ mātāpitūnaṃ ekaputtako, na labbhā tayā",
  "atk-s0202a0:867_3": "pabbajitu”nti bāhāyampi gahetvā ākaḍḍheyyuṃ, tato pabbajjāya antarāyo bhavissatīti",
  "atk-s0202a0:867_4": "saheva parisāya uṭṭhahitvā thokaṃ gantvā puna kenaci sarīrakiccalesena nivattitvā",
  "atk-s0202a0:867_5": "bhagavantaṃ upasaṅkamma pabbajjaṃ yāci. Tena vuttaṃ – “atha kho raṭṭhapālo kulaputto",
  "atk-s0202a0:867_6": "acirapakkantesu thullakoṭṭhikesu…pe… pabbājetu maṃ bhagavā”ti. Bhagavā pana yasmā",
  "atk-s0202a0:867_7": "rāhulakumārassa pabbajitato pabhuti mātāpitūhi ananuññātaṃ puttaṃ na pabbājeti, tasmā",
  "atk-s0202a0:867_8": "naṃ pucchi anuññātosi pana tvaṃ, raṭṭhapāla, mātāpitūhi…pe… pabbajjāyāti.",
  "atk-s0202a0:868_0": "295. Ammatātāti ettha ammāti mātaraṃ ālapati, tātāti pitaraṃ. Ekaputtakoti ekova",
  "atk-s0202a0:868_1": "puttako, añño koci jeṭṭho vā kaniṭṭho vā natthi. Ettha ca ekaputtoti vattabbe anukampāvasena",
  "atk-s0202a0:868_2": "ekaputtakoti vuttaṃ. Piyoti pītijanako. Manāpoti manavaḍḍhanako. Sukhedhitoti sukhena",
  "atk-s0202a0:868_3": "edhito, sukhasaṃvaḍḍhitoti attho. Sukhaparibhatoti sukhena paribhato, jātakālato",
  "atk-s0202a0:868_4": "pabhuti dhātīhi aṅkato aṅkaṃ āharitvā dhāriyamāno assakarathakādīhi bālakīḷanakehi",
  "atk-s0202a0:868_5": "kīḷayamāno sādurasabhojanaṃ bhojayamāno sukhena parihaṭo. Na tvaṃ, tāta raṭṭhapāla,",
  "atk-s0202a0:868_6": "kassaci dukkhassa jānāsīti tvaṃ, tāta raṭṭhapāla appamattakampi kalabhāgaṃ dukkhassa",
  "atk-s0202a0:868_7": "na jānāsi na sarasīti attho. Maraṇenapi te mayaṃ akāmakā vinā bhavissāmāti sacepi",
  "atk-s0202a0:868_8": "tava amhesu jīvamānesu maraṇaṃ bhaveyya, tena te maraṇenapi mayaṃ akāmakā anicchakā",
  "atk-s0202a0:868_9": "na attano ruciyā vinā bhavissāma, tayā viyogaṃ pāpuṇissāmāti attho. Kiṃ pana mayaṃ",
  "atk-s0202a0:868_10": "tanti evaṃ sante kiṃ pana kiṃ nāma taṃ kāraṇaṃ, yena mayaṃ taṃ jīvantaṃ anujānissāma.",
  "atk-s0202a0:868_11": "Atha vā kiṃ pana mayaṃ tanti kena pana kāraṇena mayaṃ taṃ jīvantaṃ anujānissāmāti",
  "atk-s0202a0:868_12": "evamettha attho daṭṭhabbo.",
  "atk-s0202a0:869_0": "296. Tatthevāti yattha naṃ ṭhitaṃ mātāpitaro nānujāniṃsu, tattheva ṭhāne. Anantarahitāyāti",
  "atk-s0202a0:869_1": "kenaci attharaṇena anatthatāya. Paricārehīti gandhabbanaṭanāṭakādīni paccupaṭṭhapetvā",
  "atk-s0202a0:869_2": "tattha sahāyakehi saddhiṃ yathāsukhaṃ indriyāni cārehi sañcārehi, ito cito ca upanehīti",
  "atk-s0202a0:869_3": "vuttaṃ hoti. Atha vā paricārehīti gandhabbanaṭanāṭakādīni paccupaṭṭhapetvā sahāyakehi",
  "atk-s0202a0:869_4": "saddhiṃ laḷa upalaḷa rama, kīḷassūtipi vuttaṃ hoti. Kāme paribhuñjantoti attano puttadārehi",
  "atk-s0202a0:869_5": "saddhiṃ bhoge bhuñjanto. Puññāni karontoti buddhañca dhammañca saṅghañca ārabbha",
  "atk-s0202a0:869_6": "dānappadānādīni sugatimaggasaṃsodhakāni kusalakammāni karonto. Tuṇhī ahosīti kathānuppabandhavicchedanatthaṃ",
  "atk-s0202a0:869_7": "nirālāpasallāpo ahosi.",
  "atk-s0202a0:870_0": "Athassa mātāpitaro tikkhattuṃ vatvā paṭivacanampi alabhamānā sahāyake pakkosāpetvā",
  "atk-s0202a0:870_1": "“esa vo sahāyako pabbajitukāmo, nivāretha na”nti āhaṃsu. Tepi taṃ upasaṅkamitvā tikkhattuṃ",
  "atk-s0202a0:870_2": "avocuṃ, tesampi tuṇhī ahosi. Tena vuttaṃ – atha kho raṭṭhapālassa kulaputtassa sahāyakā…pe…",
  "atk-s0202a0:870_3": "tuṇhī ahosīti. Athassa sahāyakānaṃ tikkhattuṃ vatvā etadahosi – “sace ayaṃ pabbajjaṃ",
  "atk-s0202a0:870_4": "alabhamāno marissati, na koci guṇo labbhati. Pabbajitaṃ pana naṃ mātāpitaropi kālena",
  "atk-s0202a0:870_5": "kālaṃ passissanti, mayampi passissāma, pabbajjāpi ca nāmesā bhāriyā, divase divase",
  "atk-s0202a0:870_6": "mattikāpattaṃ gahetvā piṇḍāya caritabbaṃ, ekaseyyaṃ ekabhattaṃ brahmacariyaṃ atidukkaraṃ,",
  "atk-s0202a0:870_7": "ayañca sukhumālo nāgarikajātiyo, so taṃ carituṃ asakkonto puna idheva āgamissati,",
  "atk-s0202a0:870_8": "handassa mātāpitaro anujānāpessāmā”ti. Te tathā akaṃsu. Mātāpitaropi naṃ “pabbajitena",
  "atk-s0202a0:870_9": "ca pana te mātāpitaro uddassetabbā”ti imaṃ katikaṃ katvā anujāniṃsu. Tena vuttaṃ",
  "atk-s0202a0:870_10": "– “atha kho raṭṭhapālassa kulaputtassa sahāyakā yena raṭṭhapālassa kulaputtassa mātāpitaro…pe…",
  "atk-s0202a0:870_11": "anuññātosi mātāpitūhi…pe… uddassetabbā”ti. Tattha uddassetabbāti uddhaṃ dassetabbā,",
  "atk-s0202a0:870_12": "yathā taṃ kālena kālaṃ passanti, evaṃ āgantvā attānaṃ dassetabbā.",
  "atk-s0202a0:871_0": "299. Balaṃ gahetvāti sappāyabhojanāni bhuñjanto ucchādanādīhi ca kāyaṃ pariharanto",
  "atk-s0202a0:871_1": "kāyabalaṃ janetvā mātāpitaro vanditvā assumukhaṃ ñātiparivaṭṭaṃ pahāya yena bhagavā",
  "atk-s0202a0:871_2": "tenupasaṅkami…pe… pabbājetu maṃ, bhante, bhagavāti. Bhagavā samīpe ṭhitaṃ aññataraṃ",
  "atk-s0202a0:871_3": "bhikkhuṃ āmantesi – “tena hi bhikkhu raṭṭhapālaṃ pabbājehi ceva upasampādehi cā”ti.",
  "atk-s0202a0:871_4": "Sādhu, bhanteti kho so bhikkhu bhagavato paṭissutvā raṭṭhapālaṃ kulaputtaṃ jinadattiyaṃ",
  "atk-s0202a0:871_5": "saddhivihārikaṃ laddhā pabbājesi ceva upasampādesi ca. Tena vuttaṃ – “alattha kho",
  "atk-s0202a0:871_6": "raṭṭhapālo kulaputto bhagavato santike pabbajjaṃ, alattha upasampada”nti.",
  "atk-s0202a0:872_0": "Pahitatto viharantoti dvādasa saṃvaccharāni evaṃ viharanto. Neyyapuggalo hi ayamāyasmā,",
  "atk-s0202a0:872_1": "tasmā puññavā abhinīhārasampannopi samāno “ajja ajjeva arahatta”nti samaṇadhammaṃ",
  "atk-s0202a0:872_2": "karontopi dvādasame vasse arahattaṃ pāpuṇi.",
  "atk-s0202a0:873_0": "Yena bhagavā tenupasaṅkamīti mayhaṃ mātāpitaro pabbajjaṃ anujānamānā – “tayā kālena",
  "atk-s0202a0:873_1": "kālaṃ āgantvā amhākaṃ dassanaṃ dātabba”nti vatvā anujāniṃsu, dukkarakārikā kho pana",
  "atk-s0202a0:873_2": "mātāpitaro, ahañca yenajjhāsayena pabbajito, so me matthakaṃ patto, idāni bhagavantaṃ",
  "atk-s0202a0:873_3": "āpucchitvā attānaṃ mātāpitūnaṃ dassessāmīti cintetvā āpucchitukāmo upasaṅkami. Manasākāsīti",
  "atk-s0202a0:873_4": "“kiṃ nu kho raṭṭhapāle gate koci upaddavo bhavissatī”ti manasi akāsi. Tato “bhavissatī”ti",
  "atk-s0202a0:873_5": "ñatvā “sakkhissati nu kho raṭṭhapālo taṃ madditu”nti olokento tassa arahattasampattiṃ",
  "atk-s0202a0:873_6": "disvā “sakkhissatī”ti aññāsi. Tena vuttaṃ – yathā bhagavā aññāsi…pe… kālaṃ maññasīti.",
  "atk-s0202a0:874_0": "Migacīreti evaṃnāmake uyyāne. Tañhi raññā – “akāle sampattapabbajitānaṃ dinnameva",
  "atk-s0202a0:874_1": "idaṃ, yathāsukhaṃ paribhuñjantū”ti evamanuññātameva ahosi, tasmā thero – “mama āgatabhāvaṃ",
  "atk-s0202a0:874_2": "mātāpitūnaṃ ārocessāmi, te me pādadhovanauṇhodakapādamakkhanatelādīni pesissantī”ti",
  "atk-s0202a0:874_3": "cittampi anuppādetvā uyyānameva pāvisi. Piṇḍāya pāvisīti dutiyadivase pāvisi.",
  "atk-s0202a0:875_0": "Majjhimāyāti sattadvārakoṭṭhakassa gharassa majjhime dvārakoṭṭhake. Ullikhāpetīti",
  "atk-s0202a0:875_1": "kappakena kese paharāpeti. Etadavocāti – “ime samaṇakā amhākaṃ piyaputtakaṃ pabbājetvā",
  "atk-s0202a0:875_2": "corānaṃ hatthe nikkhipitvā viya ekadivasampi na dassāpenti, evaṃ pharusakārakā ete",
  "atk-s0202a0:875_3": "puna imaṃ ṭhānaṃ upasaṅkamitabbaṃ maññanti, ettova nikaḍḍhitabbā ete”ti cintetvā",
  "atk-s0202a0:875_4": "etaṃ “imehi muṇḍakehī”tiādivacanaṃ avoca. Ñātidāsīti ñātakānaṃ dāsī. Ābhidosikanti",
  "atk-s0202a0:875_5": "pārivāsikaṃ ekarattātikkantaṃ pūtibhūtaṃ. Tatthāyaṃ padattho – pūtibhāvadosena abhibhūtoti",
  "atk-s0202a0:875_6": "abhidoso, abhidosova ābhidosiko. Ekarattātikkantasseva nāmasaññā esā yadidaṃ ābhidosikoti,",
  "atk-s0202a0:875_7": "taṃ ābhidosikaṃ. Kummāsanti yavakummāsaṃ. Chaḍḍetukāmā hotīti yasmā antamaso dāsakammakārānaṃ",
  "atk-s0202a0:875_8": "gorūpānampi aparibhogāraho, tasmā naṃ kacavaraṃ viya bahi chaḍḍetukāmā hoti. Sacetanti",
  "atk-s0202a0:875_9": "sace etaṃ. Bhaginīti ariyavohārena attano dhātiṃ ñātidāsiṃ ālapati. Chaḍḍanīyadhammanti",
  "atk-s0202a0:875_10": "chaḍḍetabbasabhāvaṃ. Idaṃ vuttaṃ hoti – “bhagini etaṃ sace bahi chaḍḍanīyadhammaṃ",
  "atk-s0202a0:875_11": "nissaṭṭhapariggahaṃ, idha me patte ākirāhī”ti. Kiṃ pana evaṃ vattuṃ labbhati, viññatti",
  "atk-s0202a0:875_12": "vā payuttavācā vā na hotīti. Na hoti. Kasmā? Nissaṭṭhapariggahattā. Yañhi chaḍḍanīyadhammaṃ",
  "atk-s0202a0:875_13": "nissaṭṭhapariggahaṃ, yattha sāmikā anālayā honti, taṃ sabbaṃ “detha āharatha ākirathā”ti",
  "atk-s0202a0:875_14": "vattuṃ vaṭṭati. Teneva hi ayamāyasmā aggaariyavaṃsiko samānopi evamāha.",
  "atk-s0202a0:876_0": "Hatthānanti bhikkhāgahaṇatthaṃ pattaṃ upanāmayato maṇibandhato pabhuti dvinnampi",
  "atk-s0202a0:876_1": "hatthānaṃ. Pādānanti nivāsanantato paṭṭhāya dvinnampi pādānaṃ. Sarassāti sace taṃ",
  "atk-s0202a0:876_2": "bhaginīti vācaṃ nicchārayato sarassa ca. Nimittaṃ aggahesīti hatthapiṭṭhiādīni olokayamānā",
  "atk-s0202a0:876_3": "– “puttassa me raṭṭhapālassa viya suvaṇṇakacchapapiṭṭhisadisā imā hatthapādapiṭṭhiyo,",
  "atk-s0202a0:876_4": "haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṃ",
  "atk-s0202a0:876_5": "ākāraṃ aggahesi sañjāni sallakkhesi. Tassa hāyasmato dvādasavassāni araññāvāsañceva",
  "atk-s0202a0:876_6": "piṇḍiyālopabhojanañca paribhuñjantassa aññādiso sarīravaṇṇo ahosi, tena naṃ sā ñātidāsī",
  "atk-s0202a0:876_7": "disvāva na sañjāni, nimittaṃ pana aggahesīti.",
  "atk-s0202a0:877_0": "300. Raṭṭhapālassa mātaraṃ etadavocāti therassa aṅgapaccaṅgāni saṇṭhāpetvā thaññaṃ",
  "atk-s0202a0:877_1": "pāyetvā saṃvaḍḍhitadhātīpi samānā pabbajitvā mahākhīṇāsavabhāvappattena sāmiputtena",
  "atk-s0202a0:877_2": "saddhiṃ – “tvaṃ nu kho, me bhante, putto raṭṭhapālo”tiādivacanaṃ vattuṃ avisahantī",
  "atk-s0202a0:877_3": "vegena gharaṃ pavisitvā raṭṭhapālassa mātaraṃ etadavoca. Yaggheti ārocanatthe nipāto.",
  "atk-s0202a0:877_4": "Sace je saccanti ettha jeti ālapane nipāto. Evañhi tasmiṃ dese dāsijanaṃ ālapanti,",
  "atk-s0202a0:877_5": "tasmā “tvañhi, bhoti dāsi, sace saccaṃ bhaṇasī”ti evamettha attho daṭṭhabbo.",
  "atk-s0202a0:878_0": "Upasaṅkamīti kasmā upasaṅkami? Mahākule itthiyo bahi nikkhamantā garahaṃ pāpuṇanti,",
  "atk-s0202a0:878_1": "idañca accāyikakiccaṃ, seṭṭhissa naṃ ārocessāmīti cinteti. Tasmā upasaṅkami. Aññataraṃ",
  "atk-s0202a0:878_2": "kuṭṭamūlanti tasmiṃ kira dese dānapatīnaṃ gharesu sālā honti, āsanāni cettha paññattāni",
  "atk-s0202a0:878_3": "honti, upaṭṭhāpitaṃ udakakañjiyaṃ. Tattha pabbajitā piṇḍāya caritvā nisīditvā bhuñjanti.",
  "atk-s0202a0:878_4": "Sace icchanti, dānapatīnampi santakaṃ gaṇhanti. Tasmā tampi aññatarassa kulassa īdisāya",
  "atk-s0202a0:878_5": "sālāya aññataraṃ kuṭṭamūlanti veditabbaṃ. Na hi pabbajitā kapaṇamanussā viya asāruppe",
  "atk-s0202a0:878_6": "ṭhāne nisīditvā bhuñjantīti.",
  "atk-s0202a0:879_0": "Atthi nāma tātāti ettha atthīti vijjamānatthe, nāmāti pucchanatthe maññanatthe vā",
  "atk-s0202a0:879_1": "nipāto. Idañhi vuttaṃ hoti – atthi nu kho, tāta raṭṭhapāla, amhākaṃ dhanaṃ, nanu",
  "atk-s0202a0:879_2": "mayaṃ niddhanāti vattabbā, yesaṃ no tvaṃ īdise ṭhāne nisīditvā ābhidosikaṃ kummāsaṃ",
  "atk-s0202a0:879_3": "paribhuñjissasi. Tathā atthi nu kho, tāta raṭṭhapāla, amhākaṃ jīvitaṃ, nanu mayaṃ",
  "atk-s0202a0:879_4": "matāti vattabbā, yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi.",
  "atk-s0202a0:879_5": "Tathā atthi maññe, tāta raṭṭhapāla, tava abbhantare sāsanaṃ nissāya paṭiladdho samaṇaguṇo,",
  "atk-s0202a0:879_6": "yaṃ tvaṃ subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ amatamiva",
  "atk-s0202a0:879_7": "nibbikāro paribhuñjissasīti. So pana gahapati dukkhābhitunnatāya etamatthaṃ paripuṇṇaṃ",
  "atk-s0202a0:879_8": "katvā vattumasakkonto – “atthi nāma, tāta raṭṭhapāla, ābhidosikaṃ kummāsaṃ paribhuñjissasī”ti",
  "atk-s0202a0:879_9": "ettakameva avaca. Akkharacintakā panettha idaṃ lakkhaṇaṃ vadanti – anokappanāmarisanatthavasenetaṃ",
  "atk-s0202a0:879_10": "atthisadde upapade “paribhuñjissasī”ti anāgatavacanaṃ kataṃ. Tassāyamattho – “atthi",
  "atk-s0202a0:879_11": "nāma…pe… paribhuñjissasi, idaṃ paccakkhampi ahaṃ na saddahāmi na marisayāmī”ti. Idaṃ",
  "atk-s0202a0:879_12": "ettakaṃ vacanaṃ gahapati therassa pattamukhavaṭṭiyaṃ gahetvā ṭhitakova kathesi. Theropi",
  "atk-s0202a0:879_13": "pitari pattamukhavaṭṭiyaṃ gahetvā ṭhiteyeva taṃ pūtikummāsaṃ paribhuñji sunakhavantasadisaṃ",
  "atk-s0202a0:879_14": "pūtikukkuṭaṇḍamiva bhinnaṭṭhāne pūtikaṃ vāyantaṃ. Puthujjanena kira tathārūpaṃ kummāsaṃ",
  "atk-s0202a0:879_15": "paribhuñjituṃ na sakkā. Thero pana ariyiddhiyaṃ ṭhatvā dibbojaṃ amatarasaṃ paribhuñjamāno",
  "atk-s0202a0:879_16": "viya paribhuñjitvā dhamakaraṇena udakaṃ gahetvā pattañca mukhañca hatthapāde ca dhovitvā",
  "atk-s0202a0:879_17": "kuto no gahapatītiādimāha.",
  "atk-s0202a0:880_0": "Tattha kuto noti kuto nu. Neva dānanti deyyadhammavasena neva dānaṃ alatthamha. Na",
  "atk-s0202a0:880_1": "paccakkhānanti “kiṃ, tāta raṭṭhapāla, kacci te khamanīyaṃ, kaccisi appakilamathena",
  "atk-s0202a0:880_2": "āgato, na tāva tāta gehe bhattaṃ sampādiyatī”ti evaṃ paṭisanthāravasena paccakkhānampi",
  "atk-s0202a0:880_3": "na alatthamha. Kasmā pana thero evamāha? Pitu anuggahena. Evaṃ kirassa ahosi – “yathā",
  "atk-s0202a0:880_4": "esa maṃ vadati, aññepi pabbajite evaṃ vadati maññe. Buddhasāsane ca pattantare padumaṃ",
  "atk-s0202a0:880_5": "viya bhasmāchanno aggi viya pheggupaṭicchanno candanasāro viya suttikāpaṭicchannaṃ",
  "atk-s0202a0:880_6": "muttaratanaṃ viya valāhakapaṭicchanno candimā viya mādisānaṃ paṭicchannaguṇānaṃ bhikkhūnaṃ",
  "atk-s0202a0:880_7": "anto natthi, tesupi na evarūpaṃ vacanaṃ pavattessati, saṃvare ṭhassatī”ti anuggahena evamāha.",
  "atk-s0202a0:881_0": "Ehi tātāti tāta tuyhaṃ gharaṃ mā hotu, ehi gharaṃ gamissāmāti vadati. Alanti thero",
  "atk-s0202a0:881_1": "ukkaṭṭhaekāsanikatāya paṭikkhipanto evamāha. Adhivāsesīti thero pana pakatiyā ukkaṭṭhasapadānacāriko",
  "atk-s0202a0:881_2": "svātanāyabhikkhaṃ nāma nādhivāseti, mātu anuggahena pana adhivāsesi. Mātu kirassa",
  "atk-s0202a0:881_3": "theraṃ anussaritvā mahāsoko uppajji, rodaneneva pakkakkhi viya jātā, tasmā thero",
  "atk-s0202a0:881_4": "“sacāhaṃ taṃ apassitvā gamissāmi, hadayampissā phāleyyā”ti anuggahena adhivāsesi.",
  "atk-s0202a0:881_5": "Kārāpetvāti ekaṃ hiraññassa, ekaṃ suvaṇṇassāti dve puñje kārāpetvā. Kīvamahantā pana",
  "atk-s0202a0:881_6": "puñjā ahesunti. Yathā orato ṭhito puriso pārato ṭhitaṃ majjhimappamāṇaṃ purisaṃ na",
  "atk-s0202a0:881_7": "passati, evaṃmahantā.",
  "atk-s0202a0:882_0": "301. Idaṃ te tātāti kahāpaṇapuñjañca suvaṇṇapuñjañca dassento āha. Mattikanti mātito",
  "atk-s0202a0:882_1": "āgataṃ, idaṃ te mātāmahiyā mātu imaṃ gehaṃ āgacchantiyā gandhamālādīnaṃ atthāya dinnaṃ",
  "atk-s0202a0:882_2": "dhananti attho. Aññaṃ pettikaṃ aññaṃ pitāmahanti yaṃ pana te pitu ca pitāmahānañca",
  "atk-s0202a0:882_3": "santakaṃ, taṃ aññaṃyeva, nihitañca payuttañca ativiya bahu. Ettha ca “pitāmaha”nti",
  "atk-s0202a0:882_4": "taddhitalopaṃ katvā vuttanti veditabbaṃ. “Petāmaha”nti vā pāṭho. Sakkā tatonidānanti",
  "atk-s0202a0:882_5": "dhanahetu dhanapaccayā. Taṃ taṃ dhanaṃ rakkhantassa ca rājādīnaṃ vasena dhanaparikkhayaṃ",
  "atk-s0202a0:882_6": "pāpuṇantassa kassaci uppajjamānasokādayo sandhāya evamāha. Evaṃ vutte seṭṭhi gahapati",
  "atk-s0202a0:882_7": "– “ahaṃ imaṃ uppabbājessāmīti ānesiṃ, so dāni me dhammakathaṃ kātuṃ āraddho, ayaṃ",
  "atk-s0202a0:882_8": "na me vacanaṃ karissatī”ti uṭṭhāya gantvā assa orodhānaṃ dvāraṃ vivarāpetvā – “ayaṃ",
  "atk-s0202a0:882_9": "vo sāmiko, gacchatha yaṃ kiñci katvā naṃ gaṇhituṃ vāyamathā”ti uyyojesi. Suvaye ṭhitā",
  "atk-s0202a0:882_10": "nāṭakitthiyo nikkhamitvā theraṃ parivārayiṃsu, tāsu dve jeṭṭhakitthiyo sandhāya purāṇadutiyikātiādi",
  "atk-s0202a0:882_11": "vuttaṃ. Paccekaṃ pādesu gahetvāti ekekamhi pāde naṃ gahetvā.",
  "atk-s0202a0:883_0": "Kīdisā nāma tā ayyaputta accharāyoti kasmā evamāhaṃsu? Tadā kira sambahule khattiyakumārepi",
  "atk-s0202a0:883_1": "brāhmaṇakumārepi seṭṭhiputtepi mahāsampattiyo pahāya pabbajante disvā pabbajjāguṇaṃ",
  "atk-s0202a0:883_2": "ajānantā kathaṃ samuṭṭhāpenti “kasmā ete pabbajantī”ti. Athaññe vadanti “devaccharādevanāṭakānaṃ",
  "atk-s0202a0:883_3": "kāraṇā”ti. Sā kathā vitthārikā ahosi. Taṃ gahetvā sabbā evamāhaṃsu. Atha thero paṭikkhipanto",
  "atk-s0202a0:883_4": "na kho mayaṃ bhaginītiādimāha. Samudācaratīti voharati vadati. Tattheva mucchitā",
  "atk-s0202a0:883_5": "papatiṃsūti taṃ bhaginivādena samudācarantaṃ disvā “mayaṃ ajja āgamissati, ajja āgamissatī”ti",
  "atk-s0202a0:883_6": "dvādasa vassāni bahi na nikkhantā, etaṃ nissāya no dārakā na laddhā, yesaṃ ānubhāvena",
  "atk-s0202a0:883_7": "jīveyyāma, ito camhā parihīnā aññato ca. Ayaṃ loko nāma attanova cintesi, tasmā tāpi",
  "atk-s0202a0:883_8": "“idāni mayaṃ anāthā jātā”ti attanova cintayamānā – “anatthiko dāni amhehi ayaṃ, so",
  "atk-s0202a0:883_9": "amhe pajāpatiyo samānā attanā saddhiṃ ekamātukucchiyā sayitadārikā viya maññatī”ti",
  "atk-s0202a0:883_10": "samuppannabalavasokā hutvā tasmiṃyeva padese mucchitā papatiṃsu, patitāti attho.",
  "atk-s0202a0:884_0": "Mā no viheṭhethāti mā amhe dhanaṃ dassetvā mātugāme ca uyyojetvā viheṭhayittha, vihesā",
  "atk-s0202a0:884_1": "hesā pabbajitānanti. Kasmā evamāha? Mātāpitūnaṃ anuggahena. So kira seṭṭhi – “pabbajitaliṅgaṃ",
  "atk-s0202a0:884_2": "nāma kiliṭṭhaṃ, pabbajjāvesaṃ hāretvā nhāyitvā tayo janā ekato bhuñjissāmā”ti maññamāno",
  "atk-s0202a0:884_3": "therassa bhikkhaṃ na deti. Thero – “mādisassa khīṇāsavassa āhārantarāyaṃ katvā ete",
  "atk-s0202a0:884_4": "bahuṃ apuññaṃ pasaveyyu”nti tesaṃ anuggahena evamāha.",
  "atk-s0202a0:885_0": "302. Gāthā abhāsīti gāthāyo abhāsi. Tattha passāti santike ṭhitajanaṃ sandhāya vadati.",
  "atk-s0202a0:885_1": "Cittanti cittavicittaṃ. Bimbanti attabhāvaṃ. Arukāyanti navannaṃ vaṇamukhānaṃ vasena",
  "atk-s0202a0:885_2": "vaṇakāyaṃ. Samussitanti tīṇi aṭṭhisatāni navahi nhārusatehi bandhitvā navahi maṃsapesisatehi",
  "atk-s0202a0:885_3": "limpitvā samantato ussitaṃ. Āturanti jarāturatāya rogāturatāya kilesāturatāya ca",
  "atk-s0202a0:885_4": "niccāturaṃ. Bahusaṅkappanti paresaṃ uppannapatthanāsaṅkappehi bahusaṅkappaṃ. Itthīnañhi",
  "atk-s0202a0:885_5": "kāye purisānaṃ saṅkappā uppajjanti, tesaṃ kāye itthīnaṃ. Susāne chaḍḍitakaḷevarabhūtampi",
  "atk-s0202a0:885_6": "cetaṃ kākakulalādayo patthayantiyevāti bahusaṅkappo nāma hoti. Yassa natthi dhuvaṃ",
  "atk-s0202a0:885_7": "ṭhitīti yassa kāyassa māyāmarīcipheṇapiṇḍa udakapupphuḷādīnaṃ viya ekaṃseneva ṭhiti",
  "atk-s0202a0:885_8": "nāma natthi, bhijjanadhammatāva niyatā.",
  "atk-s0202a0:886_0": "Tacena onaddhanti allamanussacammena onaddhaṃ. Saha vatthebhi sobhatīti gandhādīhi",
  "atk-s0202a0:886_1": "maṇikuṇḍalehi ca cittakatampi rūpaṃ vatthehi saheva sobhati, vinā vatthehi jegucchaṃ",
  "atk-s0202a0:886_2": "hoti anolokanakkhamaṃ.",
  "atk-s0202a0:887_0": "Alattakakatāti alattakena rañjitā. Cuṇṇakamakkhitanti sāsapakakkena mukhapīḷakādīni",
  "atk-s0202a0:887_1": "nīharitvā loṇamattikāya duṭṭhalohitaṃ viliyāpetvā tilapiṭṭhena lohitaṃ pasādetvā",
  "atk-s0202a0:887_2": "haliddiyā vaṇṇaṃ sampādetvā cuṇṇakagaṇḍikāya mukhaṃ paharanti, tenesa ativiya virocati.",
  "atk-s0202a0:887_3": "Taṃ sandhāyetaṃ vuttaṃ.",
  "atk-s0202a0:888": "Aṭṭhāpadakatāti rasodakena makkhitvā nalāṭapariyante āvattanaparivatte katvā aṭṭhapadakaracanāya racitā. Añjanīti añjananāḷikā.",
  "atk-s0202a0:889_0": "Odahīti ṭhapesi. Pāsanti vākarājālaṃ. Nāsadāti na ghaṭṭayi. Nivāpanti nivāpasutte",
  "atk-s0202a0:889_1": "vuttanivāpatiṇasadisabhojanaṃ. Kandanteti viravamāne paridevamāne. Imāya hi gāthāya",
  "atk-s0202a0:889_2": "thero mātāpitaro migaluddake viya katvā dassesi, avasesañātake migaluddakaparisaṃ",
  "atk-s0202a0:889_3": "viya, hiraññasuvaṇṇaṃ vākarājālaṃ viya, attanā bhuttabhojanaṃ nivāpatiṇaṃ viya, attānaṃ",
  "atk-s0202a0:889_4": "mahāmigaṃ viya katvā dassesi. Yathā hi mahāmigo yāvadatthaṃ nivāpatiṇaṃ khāditvā",
  "atk-s0202a0:889_5": "pānīyaṃ pivitvā gīvaṃ ukkhipitvā disaṃ oloketvā “imaṃ nāma ṭhānaṃ gatassa sotthi",
  "atk-s0202a0:889_6": "bhavissatī”ti migaluddakānaṃ paridevantānaṃyeva vākaraṃ aghaṭṭayamānova uppatitvā",
  "atk-s0202a0:889_7": "araññaṃ pavisitvā ghanacchāyassa chattassa viya gumbassa heṭṭhā mandamandena vātena",
  "atk-s0202a0:889_8": "bījayamāno āgatamaggaṃ olokento tiṭṭhati, evameva thero imā gāthā bhāsitvā ākāseneva",
  "atk-s0202a0:889_9": "gantvā migacīre paccupaṭṭhāsi.",
  "atk-s0202a0:890_0": "Kasmā pana thero ākāsena gatoti. Pitā kirassa seṭṭhi sattasu dvārakoṭṭhakesu aggaḷaṃ",
  "atk-s0202a0:890_1": "dāpetvā malle āṇāpesi – “sace nikkhamitvā gacchati, hatthapādesu naṃ gahetvā kāsāyāni",
  "atk-s0202a0:890_2": "haritvā gihivesaṃ gaṇhāpethā”ti. Tasmā thero – “ete mādisaṃ mahākhīṇāsavaṃ hatthe",
  "atk-s0202a0:890_3": "vā pāde vā gahetvā apuññaṃ pasaveyyuṃ, taṃ nesaṃ mā ahosī”ti cintetvā ākāsena agamāsi.",
  "atk-s0202a0:890_4": "Parasamuddavāsittherānaṃ pana – “ṭhitakova imā gāthā bhāsitvā vehāsaṃ abbhuggantvā",
  "atk-s0202a0:890_5": "rañño korabyassa migacīre paccupaṭṭhāsī”ti ayaṃ vācanāmaggoyeva.",
  "atk-s0202a0:891_0": "303. Migavoti tassa uyyānapālassa nāmaṃ. Sodhentoti uyyānamaggaṃ samaṃ kāretvā antouyyāne",
  "atk-s0202a0:891_1": "tacchitabbayuttaṭṭhānāni tacchāpento sammajjitabbayuttāni ṭhānāni sammajjāpento vālukāokiraṇa-pupphavikiraṇa-puṇṇaghaṭaṭṭhapana-kadalikkhandhaṭhapanādīni",
  "atk-s0202a0:891_2": "ca karontoti attho. Yena rājā korabyo tenupasaṅkamīti amhākaṃ rājā sadā imassa kulaputtassa",
  "atk-s0202a0:891_3": "vaṇṇaṃ kathesi, passitukāmo etaṃ, āgatabhāvaṃ panassa na jānāti, mahā kho panāyaṃ",
  "atk-s0202a0:891_4": "paṇṇākāro, gantvā rañño ārocessāmīti cintetvā yena rājā korabyo tenupasaṅkami.",
  "atk-s0202a0:892_0": "Kittayamāno ahosīti so kira rājā theraṃ anussaritvā balamajjhepi nāṭakamajjhepi –",
  "atk-s0202a0:892_1": "“dukkaraṃ kataṃ kulaputtena tāva mahantaṃ sampattiṃ pahāya pabbajitvā punanivattitvā",
  "atk-s0202a0:892_2": "anapalokentenā”ti guṇaṃ kathesi, taṃ gahetvā ayaṃ evamāha. Vissajjethāti vatvāti",
  "atk-s0202a0:892_3": "orodhamahāmattabalakāyādīsu yassa yaṃ anucchavikaṃ, tassa taṃ dāpetvāti attho. Ussaṭāya",
  "atk-s0202a0:892_4": "ussaṭāyāti ussitāya ussitāya, mahāmattamahāraṭṭhikādīnaṃ vasena uggatuggatameva parisaṃ",
  "atk-s0202a0:892_5": "gahetvā upasaṅkamīti attho. Idha bhavaṃ raṭṭhapālo hatthatthare nisīdatūti hatthattharo",
  "atk-s0202a0:892_6": "tanuko bahalapupphādiguṇaṃ katvā atthato abhilakkhito hoti, tādise anāpucchitvā nisīdituṃ",
  "atk-s0202a0:892_7": "na yuttanti maññamāno evamāha.",
  "atk-s0202a0:893_0": "304. Pārijuññānīti pārijuññabhāvā parikkhayā. Jiṇṇoti jarājiṇṇo. Vuḍḍhoti vayovuḍḍho.",
  "atk-s0202a0:893_1": "Mahallakoti jātimahallako. Addhagatoti addhānaṃ atikkanto. Vayoanuppattoti pacchimavayaṃ",
  "atk-s0202a0:893_2": "anuppatto. Pabbajatīti dhuravihāraṃ gantvā bhikkhū vanditvā, – “bhante, mayā daharakāle",
  "atk-s0202a0:893_3": "bahuṃ kusalaṃ kataṃ, idāni mahallakomhi, mahallakassa cesā pabbajjā nāma, cetiyaṅgaṇaṃ",
  "atk-s0202a0:893_4": "sammajjitvā appaharitaṃ katvā jīvissāmi, pabbājetha maṃ, bhante,”ti kāruññaṃ uppādento",
  "atk-s0202a0:893_5": "yācati, therā anukampāya pabbājenti. Taṃ sandhāyetaṃ vuttaṃ. Dutiyavārepi eseva nayo.",
  "atk-s0202a0:894_0": "Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti",
  "atk-s0202a0:894_1": "kammajatejodhātuyā. Tattha yassa bhuttabhutto āhāro jīrati, yassa vā pana puṭabhattaṃ",
  "atk-s0202a0:894_2": "viya tatheva tiṭṭhati, ubhopete na samavepākiniyā gahaṇiyā samannāgatā. Yassa pana",
  "atk-s0202a0:894_3": "bhuttakāle bhattacchando uppajjateva, ayaṃ samavepākiniyā samannāgato. Nātisītāya",
  "atk-s0202a0:894_4": "naccuṇhāyāti teneva kāraṇena nātisītāya naccuṇhāya. Anupubbenāti rājāno vā harantītiādinā",
  "atk-s0202a0:894_5": "anukkamena. Dutiyavāre rājabhayacorabhayachātakabhayādinā anukkamena.",
  "atk-s0202a0:895_0": "305. Dhammuddesā uddiṭṭhāti dhammaniddesā uddiṭṭhā. Upaniyyatīti jarāmaraṇasantikaṃ",
  "atk-s0202a0:895_1": "gacchati, āyukkhayena vā tattha niyyati. Addhuvoti dhuvaṭṭhānavirahito. Atāṇoti tāyituṃ",
  "atk-s0202a0:895_2": "samatthena virahito. Anabhissaroti asaraṇo abhisaritvā abhigantvā assāsetuṃ samatthena",
  "atk-s0202a0:895_3": "virahito. Assakoti nissako sakabhaṇḍavirahito. Sabbaṃ pahāya gamanīyanti sakabhaṇḍanti",
  "atk-s0202a0:895_4": "sallakkhitaṃ sabbaṃ pahāya lokena gantabbaṃ. Taṇhādāsoti taṇhāya dāso.",
  "atk-s0202a0:896_0": "306. Hatthisminti hatthisippe. Katāvīti katakaraṇīyo, sikkhitasikkho paguṇasippoti",
  "atk-s0202a0:896_1": "attho. Esa nayo sabbattha. Ūrubalīti ūrubalasampanno. Yassa hi phalakañca āvudhañca",
  "atk-s0202a0:896_2": "gahetvā parasenaṃ pavisitvā abhinnaṃ bhindato bhinnaṃ sandhārayato parahatthagataṃ",
  "atk-s0202a0:896_3": "rajjaṃ āharituṃ ūrubalaṃ atthi, ayaṃ ūrubalī nāma. Bāhubalīti bāhubalasampanno. Sesaṃ",
  "atk-s0202a0:896_4": "purimasadisameva. Alamattoti samatthaattabhāvo.",
  "atk-s0202a0:897": "Pariyodhāya vattissantīti uppannaṃ uppaddavaṃ odhāya avattharitvā vattissantīti sallakkhetvā gahitā.",
  "atk-s0202a0:898": "Saṃvijjati kho, bho raṭṭhapāla, imasmiṃ rājakule pahūtaṃ hiraññasuvaṇṇanti idaṃ so rājā upari dhammuddesassa kāraṇaṃ āharanto āha.",
  "atk-s0202a0:899": "Athāparaṃ etadavocāti etaṃ “passāmi loke”tiādinā nayena catunnaṃ dhammuddesānaṃ anugītiṃ avoca.",
  "atk-s0202a0:900": "307. Tattha bhiyyova kāme abhipatthayantīti ekaṃ labhitvā dve patthayanti, dve labhitvā cattāroti evaṃ uttaruttari vatthukāmakilesakāme patthayantiyeva.",
  "atk-s0202a0:901": "Pasayhāti sapattagaṇaṃ abhibhavitvā. Sasāgarantanti saddhiṃ sāgarantena. Oraṃ samuddassāti yaṃ samuddassa orato sakaraṭṭhaṃ, tena atittarūpoti attho. Na hatthīti na hi atthi.",
  "atk-s0202a0:902_0": "Aho vatā noti aho vata nu, ayameva vā pāṭho. Amarāti cāhūti amaraṃ iti ca āhu. Idaṃ",
  "atk-s0202a0:902_1": "vuttaṃ hoti – yaṃ mataṃ ñātī parivāretvā kandanti, taṃ – “aho vata amhākaṃ bhātā",
  "atk-s0202a0:902_2": "mato, putto mato”tiādīnipi vadanti.",
  "atk-s0202a0:903_0": "Phusanti phassanti maraṇaphassaṃ phusanti. Tatheva phuṭṭhoti yathā bālo, dhīropi",
  "atk-s0202a0:903_1": "tatheva maraṇaphassena phuṭṭho, aphuṭṭho nāma natthi, ayaṃ pana viseso. Bālo ca bālyā",
  "atk-s0202a0:903_2": "vadhitova setīti bālo bālabhāvena maraṇaphassaṃ āgamma vadhitova seti abhihatova",
  "atk-s0202a0:903_3": "sayati. Akataṃ vata me kalyāṇantiādivippaṭisāravasena calati vedhati vipphandati.",
  "atk-s0202a0:903_4": "Dhīro ca na vedhatīti dhīro sugatinimittaṃ passanto na vedhati na calati.",
  "atk-s0202a0:904_0": "Yāya vosānaṃ idhādhigacchatīti yāya paññāya imasmiṃ loke sabbakiccavosānaṃ arahattaṃ",
  "atk-s0202a0:904_1": "adhigacchati, sāva dhanato uttamatarā. Abyositattāti apariyositattā, arahattapattiyā,",
  "atk-s0202a0:904_2": "abhāvenāti attho. Bhavābhavesūti hīnappaṇītesu bhavesu.",
  "atk-s0202a0:905_0": "Upeti gabbhañca parañca lokanti tesu pāpaṃ karontesu yo koci satto paramparāya saṃsāraṃ",
  "atk-s0202a0:905_1": "āpajjitvā gabbhañca parañca lokaṃ upeti. Tassappapaññoti tassa tādisassa appapaññassa",
  "atk-s0202a0:905_2": "añño appapañño abhisaddahanto.",
  "atk-s0202a0:906": "Sakammunā haññatīti attanā katakammavasena “kasāhipi tāletī”tiādīhi kammakāraṇāhi haññati. Pecca paramhi loketi ito gantvā paramhi apāyaloke.",
  "atk-s0202a0:907_0": "Virūparūpenāti vividharūpena, nānāsabhāvenāti attho. Kāmaguṇesūti diṭṭhadhammikasamparāyikesu",
  "atk-s0202a0:907_1": "sabbakāmaguṇesu ādīnavaṃ disvā. Daharāti antamaso kalalamattabhāvaṃ upādāya taruṇā.",
  "atk-s0202a0:907_2": "Vuḍḍhāti vassasatātikkantā. Apaṇṇakaṃ sāmaññameva seyyoti aviruddhaṃ advajjhagāmiṃ",
  "atk-s0202a0:907_3": "ekantaniyyānikaṃ sāmaññameva “seyyo, uttaritarañca paṇītatarañcā”ti upadhāretvā pabbajitosmi",
  "atk-s0202a0:907_4": "mahārājāti. Tasmā yaṃ tvaṃ vadasi – “kiṃ disvā vā sutvā vā”ti, idaṃ disvā ca sutvā",
  "atk-s0202a0:907_5": "ca pabbajitosmīti maṃ dhārehīti desanaṃ niṭṭhāpesīti.",
  "atk-s0202a0:908": "Papañcasūdaniyā majjhimanikāyaṭṭhakathāya",
  "atk-s0202a0:909": "Raṭṭhapālasuttavaṇṇanā niṭṭhitā.",
  "atk-s0202a0:910": "3. Maghadevasuttavaṇṇanā",
  "atk-s0202a0:911_0": "308. Evaṃ me sutanti maghadevasuttaṃ. Tattha maghadevaambavaneti pubbe maghadevo",
  "atk-s0202a0:911_1": "nāma rājā taṃ ambavanaṃ ropesi. Tesu rukkhesu palujjamānesu aparabhāge aññepi rājāno",
  "atk-s0202a0:911_2": "ropesuṃyeva. Taṃ pana paṭhamavohāravasena maghadevambavananteva saṅkhaṃ gataṃ. Sitaṃ",
  "atk-s0202a0:911_3": "pātvākāsīti sāyanhasamaye vihāracārikaṃ caramāno ramaṇīyaṃ bhūmibhāgaṃ disvā – “vasitapubbaṃ",
  "atk-s0202a0:911_4": "nu kho me imasmiṃ okāse”ti āvajjanto – “pubbe ahaṃ maghadevo nāma rājā hutvā imaṃ",
  "atk-s0202a0:911_5": "ambavanaṃ ropesiṃ, ettheva pabbajitvā cattāro brahmavihāre bhāvetvā brahmaloke nibbattiṃ.",
  "atk-s0202a0:911_6": "Taṃ kho panetaṃ kāraṇaṃ bhikkhusaṅghassa apākaṭaṃ, pākaṭaṃ karissāmī”ti aggaggadante",
  "atk-s0202a0:911_7": "dassento sitaṃ pātu akāsi.",
  "atk-s0202a0:912_0": "Dhammo assa atthīti dhammiko. Dhammena rājā jātoti dhammarājā. Dhamme ṭhitoti dasakusalakammapathadhamme",
  "atk-s0202a0:912_1": "ṭhito. Dhammaṃ caratīti samaṃ carati. Tatra brāhmaṇagahapatikesūti yopi so pubbarājūhi",
  "atk-s0202a0:912_2": "brāhmaṇānaṃ dinnaparihāro, taṃ ahāpetvā pakatiniyāmeneva adāsi, tathā gahapatikānaṃ.",
  "atk-s0202a0:912_3": "Taṃ sandhāyetaṃ vuttaṃ. Pakkhassāti iminā pāṭihārikapakkhopi saṅgahito. Aṭṭhamīuposathassa",
  "atk-s0202a0:912_4": "hi paccuggamanānuggamanavasena sattamiyañca navamiyañca, cātuddasapannarasānaṃ paccuggamanānuggamanavasena",
  "atk-s0202a0:912_5": "terasiyañca pāṭipade cāti ime divasā pāṭihārikapakkhāti veditabbā. Tesupi uposathaṃ upavasi.",
  "atk-s0202a0:913_0": "309. Devadūtāti devoti maccu, tassa dūtāti devadūtā. Sirasmiñhi palitesu pātubhūtesu",
  "atk-s0202a0:913_1": "maccurājassa santike ṭhito viya hoti, tasmā palitāni maccudevassa dūtāti vuccanti.",
  "atk-s0202a0:913_2": "Devā viya dūtātipi devadūtā. Yathā hi alaṅkatapaṭiyattāya devatāya ākāse ṭhatvā “asukadivase",
  "atk-s0202a0:913_3": "marissatī”ti vutte taṃ tatheva hoti, evaṃ sirasmiṃ palitesu pātubhūtesu devatābyākaraṇasadisameva",
  "atk-s0202a0:913_4": "hoti. Tasmā palitāni devasadisā dūtāti vuccanti. Visuddhidevānaṃ dūtātipi devadūtā.",
  "atk-s0202a0:913_5": "Sabbabodhisattā hi jiṇṇabyādhitamatapabbajite disvāva saṃvegamāpajjitvā nikkhamma",
  "atk-s0202a0:913_6": "pabbajanti. Yathāha –",
  "atk-s0202a0:914": "“Jiṇṇañca disvā dukhitañca byādhitaṃ,",
  "atk-s0202a0:915": "Matañca disvā gatamāyusaṅkhayaṃ;",
  "atk-s0202a0:916": "Kāsāyavatthaṃ pabbajitañca disvā,",
  "atk-s0202a0:917": "Tasmā ahaṃ pabbajitomhi rājā”ti.",
  "atk-s0202a0:918": "Iminā pariyāyena palitāni visuddhidevānaṃ dūtattā devadūtāti vuccanti.",
  "atk-s0202a0:919_0": "Kappakassa gāmavaraṃ datvāti satasahassuṭṭhānakaṃ jeṭṭhakagāmaṃ datvā. Kasmā adāsi?",
  "atk-s0202a0:919_1": "Saṃviggamānasattā. Tassa hi añjalismiṃ ṭhapitāni palitāni disvāva saṃvego uppajjati.",
  "atk-s0202a0:919_2": "Aññāni caturāsītivassasahassāni āyu atthi, evaṃ santepi maccurājassa santike ṭhitaṃ",
  "atk-s0202a0:919_3": "viya attānaṃ maññamāno saṃviggo pabbajjaṃ roceti. Tena vuttaṃ –",
  "atk-s0202a0:920": "“Sire disvāna palitaṃ, maghadevo disampati;",
  "atk-s0202a0:921": "Saṃvegaṃ alabhī dhīro, pabbajjaṃ samarocayī”ti.",
  "atk-s0202a0:922": "Aparampi vuttaṃ –",
  "atk-s0202a0:923": "“Uttamaṅgaruhā mayhaṃ, ime jātā vayoharā;",
  "atk-s0202a0:924": "Pātubhūtā devadūtā, pabbajjāsamayo mamā”ti.",
  "atk-s0202a0:925_0": "Purisayugeti vaṃsasambhave purise. Kesamassuṃ ohāretvāti tāpasapabbajjaṃ pabbajantāpi",
  "atk-s0202a0:925_1": "hi paṭhamaṃ kesamassuṃ ohāretvā pabbajanti, tato paṭṭhāya vaḍḍhite kese bandhitvā",
  "atk-s0202a0:925_2": "jaṭākalāpadharā hutvā vicaranti. Bodhisattopi tāpasapabbajjaṃ pabbaji. Pabbajito",
  "atk-s0202a0:925_3": "pana anesanaṃ ananuyuñjitvā rājagehato āhaṭabhikkhāya yāpento brahmavihāraṃ bhāvesi.",
  "atk-s0202a0:925_4": "Tasmā so mettāsahagatenātiādi vuttaṃ.",
  "atk-s0202a0:926_0": "Kumārakīḷitaṃ kīḷīti aṅkena aṅkaṃ parihariyamāno kīḷi. Mālākalāpaṃ viya hi naṃ ukkhipitvāva",
  "atk-s0202a0:926_1": "vicariṃsu. Rañño maghadevassa putto…pe… pabbajīti imassa pabbajitadivase pañca maṅgalāni",
  "atk-s0202a0:926_2": "ahesuṃ. Maghadevarañño matakabhattaṃ, tassa rañño pabbajitamaṅgalaṃ, tassa puttassa",
  "atk-s0202a0:926_3": "chattussāpanamaṅgalaṃ, tassa puttassa uparajjamaṅgalaṃ, tassa puttassa nāmakaraṇamaṅgalanti",
  "atk-s0202a0:926_4": "ekasmiṃyeva samaye pañca maṅgalāni ahesuṃ, sakalajambudīpatale unnaṅgalamahosi.",
  "atk-s0202a0:927_0": "311. Puttapaputtakāti puttā ca puttaputtā cāti evaṃ pavattā tassa paramparā. Pacchimako",
  "atk-s0202a0:927_1": "ahosīti pabbajjāpacchimako ahosi. Bodhisatto kira brahmaloke nibbatto – “pavattati",
  "atk-s0202a0:927_2": "nu kho taṃ mayā manussaloke nihataṃ kalyāṇavatta”nti āvajjanto addasa – “ettakaṃ",
  "atk-s0202a0:927_3": "addhānaṃ pavattati, idāni na pavattissatī”ti. Na kho panāhaṃ mayhaṃ paveṇiyā ucchijjituṃ",
  "atk-s0202a0:927_4": "dassāmīti attano vaṃse jātaraññoyeva aggamahesiyā kucchismiṃ paṭisandhiṃ gahetvā",
  "atk-s0202a0:927_5": "attano vaṃsassa nemiṃ ghaṭento viya nibbatto, tenevassa nimīti nāmaṃ ahosi. Iti so",
  "atk-s0202a0:927_6": "pabbajitarājūnaṃ sabbapacchimako hutvā pabbajitoti pabbajjāpacchimako ahosi. Guṇehi",
  "atk-s0202a0:927_7": "pana atirekataro. Tassa hi sabbarājūhi atirekatarā dve guṇā ahesuṃ. Catūsu dvāresu",
  "atk-s0202a0:927_8": "satasahassaṃ satasahassaṃ vissajjetvā devasikaṃ dānaṃ adāsi, anuposathikassa ca dassanaṃ",
  "atk-s0202a0:927_9": "nivāresi. Anuposathikesu hi rājānaṃ passissāmāti gatesu dovāriko pucchati “tumhe",
  "atk-s0202a0:927_10": "uposathikā no vā”ti. Ye anuposathikā honti, te nivāreti “anuposathikānaṃ rājā dassanaṃ",
  "atk-s0202a0:927_11": "na detī”ti. “Mayaṃ janapadavāsino kāle bhojanaṃ kuhiṃ labhissāmā”tipi tattha vacanokāso",
  "atk-s0202a0:927_12": "natthi. Catūsu hi dvāresu rājaṅgaṇe ca anekāni bhattacāṭisahassāni paṭiyattāneva",
  "atk-s0202a0:927_13": "honti. Tasmā mahājano icchiticchitaṭṭhāne massuṃ kāretvā nhāyitvā vatthāni parivattetvā",
  "atk-s0202a0:927_14": "yathārucitaṃ bhojanaṃ bhuñjitvā uposathaṅgāni adhiṭṭhāya rañño gehadvāraṃ gacchati.",
  "atk-s0202a0:927_15": "Dovārikena “uposathikā tumhe”ti pucchitapucchitā “āma āmā”ti vadanti. Tena hi āgacchathāti",
  "atk-s0202a0:927_16": "pavesetvā rañño dasseti. Iti imehi dvīhi guṇehi atirekataro ahosi.",
  "atk-s0202a0:928_0": "312. Devānaṃ tāvatiṃsānanti tāvatiṃsabhavane nibbattadevānaṃ. Te kira devā videharaṭṭhe",
  "atk-s0202a0:928_1": "mithilanagaravāsino rañño ovāde ṭhatvā pañca sīlāni rakkhitvā uposathakammaṃ katvā",
  "atk-s0202a0:928_2": "tattha nibbattā rañño guṇakathaṃ kathenti. Te sandhāya vuttaṃ “devānaṃ tāvatiṃsāna”nti.",
  "atk-s0202a0:929_0": "Nisinno hotīti pāsādavarassa uparigato dānañca sīlañca upaparikkhamāno nisinno hoti.",
  "atk-s0202a0:929_1": "Evaṃ kirassa ahosi – “dānaṃ nu kho mahantaṃ udāhu sīlaṃ, yadi dānaṃ mahantaṃ, ajjhottharitvā",
  "atk-s0202a0:929_2": "dānameva dassāmi. Atha sīlaṃ, sīlameva pūrissāmī”ti. Tassa “idaṃ mahantaṃ idaṃ mahanta”nti",
  "atk-s0202a0:929_3": "nicchituṃ asakkontasseva sakko gantvā purato pāturahosi. Tena vuttaṃ atha kho, ānanda,…pe…",
  "atk-s0202a0:929_4": "sammukhe pāturahosīti. Evaṃ kirassa ahosi – “rañño kaṅkhā uppannā, tassa kaṅkhacchedanatthaṃ",
  "atk-s0202a0:929_5": "pañhañca kathessāmi, idhāgamanatthāya paṭiññañca gaṇhissāmī”ti. Tasmā gantvā sammukhe",
  "atk-s0202a0:929_6": "pāturahosi. Rājā adiṭṭhapubbaṃ rūpaṃ disvā bhīto ahosi lomahaṭṭhajāto. Atha naṃ sakko",
  "atk-s0202a0:929_7": "– “mā bhāyi, mahārāja, vissattho pañhaṃ puccha, kaṅkhaṃ te paṭivinodessāmī”ti āha.",
  "atk-s0202a0:930": "Rājā –",
  "atk-s0202a0:931": "“Pucchāmi taṃ mahārāja, sabbabhūtānamissara;",
  "atk-s0202a0:932": "Dānaṃ vā brahmacariyaṃ vā, katamaṃ su mahapphala”nti. –",
  "atk-s0202a0:933_0": "Pañhaṃ pucchi. Sakko – “dānaṃ nāma kiṃ, sīlameva guṇavisiṭṭhatāya mahantaṃ. Ahañhi",
  "atk-s0202a0:933_1": "pubbe, mahārāja, dasavassasahassāni dasannaṃ jaṭilasahassānaṃ dānaṃ datvā pettivisayato",
  "atk-s0202a0:933_2": "na mutto, sīlavantā pana mayhaṃ dānaṃ bhuñjitvā brahmaloke nibbattā”ti vatvā imā gāthā avoca –",
  "atk-s0202a0:934": "“Hīnena brahmacariyena, khattiye upapajjati;",
  "atk-s0202a0:935": "Majjhimena ca devattaṃ, uttamena visujjhati.",
  "atk-s0202a0:936": "Na hete sulabhā kāyā, yācayogena kenaci;",
  "atk-s0202a0:937": "Ye kāye upapajjanti, anāgārā tapassino”ti. ;",
  "atk-s0202a0:938_0": "Evaṃ rañño kaṅkhaṃ vinodetvā devalokagamanāya paṭiññāgahaṇatthaṃ lābhā te mahārājātiādimāha.",
  "atk-s0202a0:938_1": "Tattha avikampamānoti abhāyamāno. Adhivāsesīti ahaṃ mahājanaṃ kusalaṃ samādapemi,",
  "atk-s0202a0:938_2": "puññavantānaṃ pana vasanaṭṭhānaṃ disvā āgatena manussapathe sukhaṃ kathetuṃ hotīti adhivāsesi.",
  "atk-s0202a0:939_0": "313. Evaṃ bhaddantavāti evaṃ hotu bhaddakaṃ tava vacananti vatvā. Yojetvāti ekasmiṃyeva",
  "atk-s0202a0:939_1": "yuge sahassaassājānīye yojetvā. Tesaṃ pana pāṭiyekkaṃ yojanakiccaṃ natthi, manaṃ",
  "atk-s0202a0:939_2": "āgamma yuttāyeva honti. So pana dibbaratho diyaḍḍhayojanasatiko hoti, naddhito paṭṭhāya",
  "atk-s0202a0:939_3": "rathasīsaṃ paññāsayojanāni, akkhabandho paṇṇāsayojanāni, akkhabandhato paṭṭhāya pacchābhāgo",
  "atk-s0202a0:939_4": "paṇṇāsayojanāni, sabbo sattavaṇṇaratanamayo. Devaloko nāma uddhaṃ, manussaloko adho,",
  "atk-s0202a0:939_5": "tasmā heṭṭhāmukhaṃ rathaṃ pesesīti na sallakkhetabbaṃ. Yathā pana pakatimaggaṃ peseti,",
  "atk-s0202a0:939_6": "evameva manussānaṃ sāyamāsabhatte niṭṭhite candena saddhiṃ yuganaddhaṃ katvā pesesi,",
  "atk-s0202a0:939_7": "yamakacandā uṭṭhitā viya ahesuṃ. Mahājano disvā “yamakacandā uggatā”ti āha. Āgacchante",
  "atk-s0202a0:939_8": "āgacchante na yamakacandā, ekaṃ vimānaṃ, na vimānaṃ, eko rathoti. Rathopi āgacchanto",
  "atk-s0202a0:939_9": "āgacchanto pakatirathappamāṇova, assāpi pakatiassappamāṇāva ahesuṃ. Evaṃ rathaṃ āharitvā",
  "atk-s0202a0:939_10": "rañño pāsādaṃ padakkhiṇaṃ katvā pācīnasīhapañjaraṭṭhāne rathaṃ nivattetvā āgatamaggābhimukhaṃ",
  "atk-s0202a0:939_11": "katvā sīhapañjare ṭhatvāva ārohanasajjaṃ ṭhapesi.",
  "atk-s0202a0:940_0": "Abhiruha mahārājāti rājā – “dibbayānaṃ me laddha”nti na tāvadeva abhiruhi, nāgarānaṃ",
  "atk-s0202a0:940_1": "pana ovādaṃ adāsi “passatha tātā, yaṃ me sakkena devaraññā dibbaratho pesito, so",
  "atk-s0202a0:940_2": "ca kho na jātigottaṃ vā kulappadesaṃ vā paṭicca pesito, mayhaṃ pana sīlācāraguṇe",
  "atk-s0202a0:940_3": "pasīditvā pesito. Sace tumhepi sīlaṃ rakkhissatha, tumhākampi pesessati, evaṃ rakkhituṃ",
  "atk-s0202a0:940_4": "yuttaṃ nāmetaṃ sīlaṃ. Nāhaṃ devalokaṃ gantvā cirāyissāmi, appamattā hothā”ti mahājanaṃ",
  "atk-s0202a0:940_5": "ovaditvā pañcasu sīlesu patiṭṭhāpetvā rathaṃ abhiruhi. Tato mātali saṅgāhako “ahampi",
  "atk-s0202a0:940_6": "mahārājassa mamānucchavikaṃ karissāmī”ti ākāsamhi dve magge dassetvā apica mahārājātiādimāha.",
  "atk-s0202a0:941_0": "Tattha katamenāti, mahārāja, imesu maggesu eko nirayaṃ gacchati, eko devalokaṃ, tesu",
  "atk-s0202a0:941_1": "taṃ katamena nemi. Yenāti yena maggena gantvā yattha pāpakammantā pāpakānaṃ kammānaṃ",
  "atk-s0202a0:941_2": "vipākaṃ paṭisaṃvediyanti, taṃ ṭhānaṃ sakkā hoti passitunti attho. Dutiyapadepi eseva nayo. Jātakepi –",
  "atk-s0202a0:942": "“Kena taṃ nemi maggena, rājaseṭṭha disampati;",
  "atk-s0202a0:943": "Yena vā pāpakammantā, puññakammā ca ye narā”ti. –",
  "atk-s0202a0:944": "Gāthāya ayamevattho. Tenevāha –",
  "atk-s0202a0:945": "“Niraye tāva passāmi, āvāse pāpakamminaṃ;",
  "atk-s0202a0:946": "Ṭhānāni luddakammānaṃ, dussīlānañca yā gatī”ti. ;",
  "atk-s0202a0:947_0": "Ubhayeneva maṃ mātali nehīti mātali dvīhi maggehi maṃ nehi, ahaṃ nirayaṃ passitukāmo",
  "atk-s0202a0:947_1": "devalokampīti. Paṭhamaṃ katamena nemīti. Paṭhamaṃ nirayamaggena nehīti. Tato mātali",
  "atk-s0202a0:947_2": "attano ānubhāvena rājānaṃ pañcadasa mahāniraye dassesi. Vitthārakathā panettha –",
  "atk-s0202a0:948": "“Dassesi mātali rañño, duggaṃ vetaraṇiṃ nadiṃ;",
  "atk-s0202a0:949": "Kuthitaṃ khārasaṃyuttaṃ, tattaṃ aggisikhūpama”nti. –",
  "atk-s0202a0:950_0": "Jātake vuttanayena veditabbā. Nirayaṃ dassetvā rathaṃ nivattetvā devalokābhimukhaṃ",
  "atk-s0202a0:950_1": "gantvā bīraṇīdevadhītāya soṇadinnadevaputtassa gaṇadevaputtānañca vimānāni dassento",
  "atk-s0202a0:950_2": "devalokaṃ nesi. Tatrāpi vitthārakathā –",
  "atk-s0202a0:951": "“Yadi te sutā bīraṇī jīvaloke,",
  "atk-s0202a0:952": "Āmāyadāsī ahu brāhmaṇassa;",
  "atk-s0202a0:953": "Sā pattakāle atithiṃ viditvā,",
  "atk-s0202a0:954": "Mātāva puttaṃ sakimābhinandī;",
  "atk-s0202a0:955": "Saṃyamā saṃvibhāgā ca,",
  "atk-s0202a0:956": "Sā vimānasmi modatī”ti. –",
  "atk-s0202a0:957": "Jātake vuttanayeneva veditabbā.",
  "atk-s0202a0:958_0": "Evaṃ gacchato pana tassa rathanemi vaṭṭiyā cittakūṭadvārakoṭṭhakassa ummāre pahatamatteva",
  "atk-s0202a0:958_1": "devanagare kolāhalaṃ ahosi. Sakkaṃ devarājānaṃ ekakaṃyeva ohāya devasaṅgho mahāsattaṃ",
  "atk-s0202a0:958_2": "paccuggamanamakāsi, taṃ devatānaṃ ādaraṃ disvā sakko cittaṃ sandhāretuṃ asakkonto",
  "atk-s0202a0:958_3": "– “abhirama, mahārāja, devesu devānubhāvenā”ti āha. Evaṃ kirassa ahosi – “ayaṃ rājā",
  "atk-s0202a0:958_4": "ajja āgantvā ekadivaseneva devagaṇaṃ attano abhimukhamakāsi. Sace ekaṃ dve divase",
  "atk-s0202a0:958_5": "vasissati, na maṃ devā olokessantī”ti. So usūyamāno, “mahārāja, tuyhaṃ imasmiṃ devaloke",
  "atk-s0202a0:958_6": "vasituṃ puññaṃ natthi, aññesaṃ puññena vasāhī”ti iminā adhippāyena evamāha. Bodhisatto",
  "atk-s0202a0:958_7": "– “nāsakkhi jarasakko manaṃ sandhāretuṃ, paraṃ nissāya laddhaṃ kho pana yācitvā laddhabhaṇḍakaṃ",
  "atk-s0202a0:958_8": "viya hotī”ti paṭikkhipanto alaṃ mārisātiādimāha. Jātakepi vuttaṃ –",
  "atk-s0202a0:959": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0202a0:960": "Evaṃsampadameve taṃ, yaṃ parato dānapaccayā;",
  "atk-s0202a0:961": "Na cāhametamicchāmi, yaṃ parato dānapaccayā”ti. –",
  "atk-s0202a0:962_0": "Sabbaṃ vattabbaṃ. Bodhisatto pana manussattabhāvena kativāre devalokaṃ gatoti. Cattāro",
  "atk-s0202a0:962_1": "– mandhāturājakāle sādhinarājakāle guttilavīṇāvādakakāle nimimahārājakāleti. So mandhātukāle",
  "atk-s0202a0:962_2": "devaloke asaṅkhyeyyaṃ kālaṃ vasi, tasmiñhi vasamāneyeva chattiṃsa sakkā caviṃsu.",
  "atk-s0202a0:962_3": "Sādhinarājakāle sattāhaṃ vasi, manussagaṇanāya satta vassasatāni honti. Guttilavīṇāvādakakāle",
  "atk-s0202a0:962_4": "ca nimirājakāle ca muhuttamattaṃ vasi, manussagaṇanāya satta divasāni honti.",
  "atk-s0202a0:963": "314. Tattheva mithilaṃ paṭinesīti paṭinetvā pakatisirigabbheyeva patiṭṭhāpesi.",
  "atk-s0202a0:964": "315. Kaḷārajanakoti tassa nāmaṃ. Kaḷāradantatāya pana kaḷārajanakoti vutto. Na so agārasmā anagāriyaṃ pabbajīti ettakamattameva na akāsi, sesaṃ sabbaṃ pākatikameva ahosi.",
  "atk-s0202a0:965_0": "316. Samucchedo hotīti ettha kalyāṇavattaṃ ko samucchindati, kena samucchinnaṃ, ko",
  "atk-s0202a0:965_1": "pavatteti, kena pavattitaṃ nāma hotīti ayaṃ vibhāgo veditabbo. Tattha sīlavā bhikkhu",
  "atk-s0202a0:965_2": "“na sakkā mayā arahattaṃ laddhu”nti vīriyaṃ akaronto samucchindati. Dussīlena samucchinnaṃ",
  "atk-s0202a0:965_3": "nāma hoti. Satta sekhā pavattenti. Khīṇāsavena pavattitaṃ nāma hoti. Sesaṃ sabbattha uttānamevāti.",
  "atk-s0202a0:966": "Papañcasūdaniyā majjhimanikāyaṭṭhakathāya",
  "atk-s0202a0:967": "Maghadevasuttavaṇṇanā niṭṭhitā.",
  "atk-s0202a0:968": "4. Madhurasuttavaṇṇanā",
  "atk-s0202a0:969_0": "317. Evaṃ me sutanti madhurasuttaṃ. Tattha mahākaccānoti gihikāle ujjenikarañño purohitaputto",
  "atk-s0202a0:969_1": "abhirūpo dassanīyo pāsādiko suvaṇṇavaṇṇo ca. Madhurāyanti evaṃnāmake nagare. Gundāvaneti",
  "atk-s0202a0:969_2": "kaṇhakagundāvane. Avantiputtoti avantiraṭṭhe rañño dhītāya putto. Vuddho ceva arahā",
  "atk-s0202a0:969_3": "cāti daharaṃ arahantampi na tathā sambhāventi yathā mahallakaṃ, thero pana vuddho",
  "atk-s0202a0:969_4": "ceva ahosi arahā ca. Brāhmaṇā, bho kaccānāti so kira rājā brāhmaṇaladdhiko, tasmā",
  "atk-s0202a0:969_5": "evamāha. Brāhmaṇova seṭṭho vaṇṇotiādīsu jātigottādīnaṃ paññāpanaṭṭhāne brāhmaṇāva",
  "atk-s0202a0:969_6": "seṭṭhāti dasseti. Hīno añño vaṇṇoti itare tayo vaṇṇā hīnā lāmakāti vadati. Sukkoti",
  "atk-s0202a0:969_7": "paṇḍaro. Kaṇhoti kāḷako. Sujjhantīti jātigottādipaññāpanaṭṭhānesu sujjhanti. Brahmuno",
  "atk-s0202a0:969_8": "puttāti mahābrahmuno puttā. Orasā mukhato jātāti ure vasitvā mukhato nikkhantā, ure",
  "atk-s0202a0:969_9": "katvā saṃvaddhitāti vā orasā. Brahmajāti brahmato nibbattā. Brahmanimmitāti brahmunā",
  "atk-s0202a0:969_10": "nimmitā. Brahmadāyādāti brahmuno dāyādā. Ghosoyeva kho esoti vohāramattamevetaṃ.",
  "atk-s0202a0:970_0": "318. Ijjheyyāti samijjheyya, yattakāni dhanādīni pattheyya, tattakehissa manoratho",
  "atk-s0202a0:970_1": "pūreyyāti attho. Khattiyopissāssāti khattiyopi assa issariyasampattassa pubbuṭṭhāyī",
  "atk-s0202a0:970_2": "assa. Nesaṃ ettha kiñcīti na etesaṃ ettha kiñci.",
  "atk-s0202a0:971_0": "322. Āsanena vā nimanteyyāmāti nisinnāsanaṃ papphoṭetvā idha nisīdāti vadeyyāma.",
  "atk-s0202a0:971_1": "Abhinimanteyyāmapi nanti abhiharitvā taṃ nimanteyyāma. Tattha duvidho abhihāro vācāya",
  "atk-s0202a0:971_2": "ceva kāyena ca. “Tumhākaṃ icchiticchitakkhaṇe mamaṃ cīvarādīhi vadeyyātha yenattho”ti",
  "atk-s0202a0:971_3": "vadanto hi vācāya abhiharitvā nimanteti nāma. Cīvarādivekallaṃ sallakkhetvā “idaṃ",
  "atk-s0202a0:971_4": "gaṇhathā”ti tāni dento pana kāyena abhiharitvā nimanteti nāma. Tadubhayampi sandhāya",
  "atk-s0202a0:971_5": "“abhinimanteyyāmapi na”nti āha. Rakkhāvaraṇaguttinti rakkhāsaṅkhātañceva āvaraṇasaṅkhātañca",
  "atk-s0202a0:971_6": "guttiṃ. Yā panesā āvudhahatthe purise ṭhapentena rakkhā, sā dhammikā nāma saṃvihitā",
  "atk-s0202a0:971_7": "na hoti. Yathā pana avelāya kaṭṭhahārikāpaṇṇahārikādayo vihāraṃ na pavisanti, migaluddakādayo",
  "atk-s0202a0:971_8": "vihārasīmāya mige vā macche vā na gaṇhanti, evaṃ saṃvidahantena dhammikā nāma saṃvihitā",
  "atk-s0202a0:971_9": "hoti. Taṃ sandhāyāha “dhammika”nti.",
  "atk-s0202a0:972": "Evaṃ santeti evaṃ catunnampi vaṇṇānaṃ pabbajitānaṃ pabbajitasakkārena same samāne. Sesaṃ sabbattha uttānamevāti.",
  "atk-s0202a0:973": "Papañcasūdaniyā majjhimanikāyaṭṭhakathāya",
  "atk-s0202a0:974": "Madhurasuttavaṇṇanā niṭṭhitā.",
  "atk-s0202a0:975": "5. Bodhirājakumārasuttavaṇṇanā",
  "atk-s0202a0:976": "324. Evaṃ me sutanti bodhirājakumārasuttaṃ. Tattha kokanadoti kokanadaṃ vuccati padumaṃ. So ca maṅgalapāsādo olokanakapadumaṃ dassetvā kato, tasmā kokanadoti saṅkhaṃ labhi.",
  "atk-s0202a0:977_0": "325. Yāva pacchimasopānakaḷevarāti ettha pacchimasopānakaḷevaranti paṭhamaṃ sopānaphalakaṃ",
  "atk-s0202a0:977_1": "vuttaṃ. Addasā khoti olokanatthaṃyeva dvārakoṭṭhake ṭhito addasa. Bhagavā tuṇhī ahosīti",
  "atk-s0202a0:977_2": "“kissa nu kho atthāya rājakumārena ayaṃ mahāsakkāro kato”ti āvajjanto puttapatthanāya",
  "atk-s0202a0:977_3": "katabhāvaṃ aññāsi. So hi rājakumāro aputtako, sutañcānena ahosi – “buddhānaṃ kira",
  "atk-s0202a0:977_4": "adhikāraṃ katvā manasā icchitaṃ labhantī”ti. So – “sacāhaṃ puttaṃ labhissāmi, sammāsambuddho",
  "atk-s0202a0:977_5": "mama celappaṭikaṃ akkamissati. No ce labhissāmi, na akkamissatī”ti patthanaṃ katvā",
  "atk-s0202a0:977_6": "santharāpesi. Atha bhagavā “nibbattissati nu kho etassa putto”ti āvajjetvā “na nibbattissatī”ti addasa.",
  "atk-s0202a0:978_0": "Pubbe kira so ekasmiṃ dīpe vasamāno samacchandena sakuṇapotake khādi. Sacassa mātugāmo",
  "atk-s0202a0:978_1": "aññova bhaveyya, puttaṃ labheyya. Ubhohi pana samānacchandehi hutvā pāpakammaṃ kataṃ,",
  "atk-s0202a0:978_2": "tenassa putto na nibbattissatīti aññāsi. Dusse pana akkante – “buddhānaṃ adhikāraṃ",
  "atk-s0202a0:978_3": "katvā patthitapatthitaṃ labhantīti loke anussavo, mayā ca mahāabhinīhāro kato, na",
  "atk-s0202a0:978_4": "ca puttaṃ labhāmi, tucchaṃ idaṃ vacana”nti micchāgahaṇaṃ gaṇheyya. Titthiyāpi – “natthi",
  "atk-s0202a0:978_5": "samaṇānaṃ akattabbaṃ nāma, celappaṭikaṃ maddantā āhiṇḍantī”ti ujjhāyeyyuṃ. Etarahi",
  "atk-s0202a0:978_6": "ca akkamantesu bahū bhikkhū paracittaviduno, te bhabbaṃ jānitvā akkamissanti, abhabbaṃ",
  "atk-s0202a0:978_7": "jānitvā na akkamissanti. Anāgate pana upanissayo mando bhavissati, anāgataṃ na jānissanti.",
  "atk-s0202a0:978_8": "Tesu akkamantesu sace patthitaṃ ijjhissati, iccetaṃ kusalaṃ. No ce ijjhissati, –",
  "atk-s0202a0:978_9": "“pubbe bhikkhusaṅghassa abhinīhāraṃ katvā icchiticchitaṃ labhanti, taṃ idāni na labhanti.",
  "atk-s0202a0:978_10": "Teyeva maññe bhikkhū paṭipattipūrakā ahesuṃ, ime paṭipattiṃ pūretuṃ na sakkontī”ti",
  "atk-s0202a0:978_11": "manussā vippaṭisārino bhavissantīti imehi kāraṇehi bhagavā akkamituṃ anicchanto tuṇhī",
  "atk-s0202a0:978_12": "ahosi. Sikkhāpadaṃ paññapesi “na, bhikkhave, celappaṭikā akkamitabbā”ti. Maṅgalatthāya",
  "atk-s0202a0:978_13": "paññattaṃ anakkamantesu pana akkamanatthāya anupaññattiṃ ṭhapesi – “gihī, bhikkhave,",
  "atk-s0202a0:978_14": "maṅgalikā, anujānāmi, bhikkhave, gihīnaṃ maṅgalatthāyā”ti.",
  "atk-s0202a0:979_0": "326. Pacchimaṃ janataṃ tathāgato anukampatīti idaṃ thero vuttesu kāraṇesu tatiyaṃ",
  "atk-s0202a0:979_1": "kāraṇaṃ sandhāyāha. Na kho sukhena sukhanti kasmā āha? Kāmasukhallikānuyogasaññī",
  "atk-s0202a0:979_2": "hutvā sammāsambuddho na akkami, tasmā ahampi satthārā samānacchando bhavissāmīti maññamāno evamāha.",
  "atk-s0202a0:980": "327. So kho ahantiādi “yāva rattiyā pacchime yāme”ti tāva mahāsaccake vuttanayena veditabbaṃ. Tato paraṃ yāva pañcavaggiyānaṃ āsavakkhayā pāsarāsisutte vuttanayena veditabbaṃ.",
  "atk-s0202a0:981_0": "343. Aṅkusagayhe sippeti aṅkusagahaṇasippe. Kusalo ahanti cheko ahaṃ. Kassa panāyaṃ",
  "atk-s0202a0:981_1": "santike sippaṃ uggaṇhīti? Pitu santike, pitāpissa pitu santikeva uggaṇhi. Kosambiyaṃ",
  "atk-s0202a0:981_2": "kira parantaparājā nāma rajjaṃ kāresi. Rājamahesī garubhārā ākāsatale raññā saddhiṃ",
  "atk-s0202a0:981_3": "bālātapaṃ tappamānā rattakambalaṃ pārupitvā nisinnā hoti, eko hatthiliṅgasakuṇo “maṃsapesī”ti",
  "atk-s0202a0:981_4": "maññamāno gahetvā ākāsaṃ pakkhandi. Sā “chaḍḍeyya ma”nti bhayena nissaddā ahosi,",
  "atk-s0202a0:981_5": "so taṃ pabbatapāde rukkhaviṭape ṭhapesi. Sā pāṇissaraṃ karontī mahāsaddamakāsi. Sakuṇo",
  "atk-s0202a0:981_6": "palāyi, tassā tattheva gabbhavuṭṭhānaṃ ahosi. Tiyāmarattiṃ deve vassante kambalaṃ",
  "atk-s0202a0:981_7": "pārupitvā nisīdi. Tato ca avidūre tāpaso vasati. So tassā saddena aruṇe uggate rukkhamūlaṃ",
  "atk-s0202a0:981_8": "āgato jātiṃ pucchitvā nisseṇiṃ bandhitvā otāretvā attano vasanaṭṭhānaṃ netvā yāguṃ",
  "atk-s0202a0:981_9": "pāyesi. Dārakassa meghautuñca pabbatautuñca gahetvā jātattā udenoti nāmaṃ akāsi.",
  "atk-s0202a0:981_10": "Tāpaso phalāphalāni āharitvā dvepi jane posesi.",
  "atk-s0202a0:982_0": "Sā ekadivasaṃ tāpasassa āgamanavelāya paccuggamanaṃ katvā itthikuttaṃ dassetvā tāpasaṃ",
  "atk-s0202a0:982_1": "sīlabhedaṃ āpādesi. Tesaṃ ekato vasantānaṃ kāle gacchante parantaparājā kālaṃ akāsi.",
  "atk-s0202a0:982_2": "Tāpaso rattibhāge nakkhattaṃ oloketvā rañño matabhāvaṃ ñatvā – “tuyhaṃ rājā mato,",
  "atk-s0202a0:982_3": "putto te kiṃ idha vasituṃ icchati, udāhu pettike rajje chattaṃ ussāpetu”nti pucchi.",
  "atk-s0202a0:982_4": "Sā puttassa ādito paṭṭhāya sabbaṃ pavattiṃ ācikkhitvā chattaṃ ussāpetukāmatañcassa",
  "atk-s0202a0:982_5": "ñatvā tāpasassa ārocesi. Tāpaso ca hatthiganthasippaṃ jānāti, kutonena laddhaṃ? Sakkassa",
  "atk-s0202a0:982_6": "santikā. Pubbe kirassa sakko upaṭṭhānaṃ āgantvā “kena kilamathā”ti pucchi. So “hatthiparissayo",
  "atk-s0202a0:982_7": "atthī”ti ārocesi. Tassa sakko hatthiganthañceva vīṇakañca datvā “palāpetukāmatāya",
  "atk-s0202a0:982_8": "sati imaṃ tantiṃ vādetvā imaṃ silokaṃ vadeyyātha, pakkositukāmatāya sati imaṃ silokaṃ",
  "atk-s0202a0:982_9": "vadeyyāthā”ti āha. Tāpaso taṃ sippaṃ kumārassa adāsi. So ekaṃ vaṭarukkhaṃ abhiruhitvā",
  "atk-s0202a0:982_10": "hatthīsu āgatesu tantiṃ vādetvā silokaṃ vadati, hatthī bhītā palāyiṃsu.",
  "atk-s0202a0:983_0": "So sippassa ānubhāvaṃ ñatvā punadivase pakkosanasippaṃ payojesi. Jeṭṭhakahatthī āgantvā",
  "atk-s0202a0:983_1": "khandhaṃ upanāmesi. So tassa khandhagato yuddhasamatthe taruṇahatthī uccinitvā kambalañca",
  "atk-s0202a0:983_2": "muddikañca gahetvā mātāpitaro vanditvā nikkhanto anupubbena taṃ taṃ gāmaṃ pavisitvā",
  "atk-s0202a0:983_3": "– “ahaṃ rañño putto, sampattiṃ atthikā āgacchantū”ti janasaṅgahaṃ katvā nagaraṃ parivāretvā",
  "atk-s0202a0:983_4": "– “ahaṃ rañño putto, mayhaṃ chattaṃ dethā”ti asaddahantānaṃ kambalañca muddikañca",
  "atk-s0202a0:983_5": "dassetvā chattaṃ ussāpesi. So hatthivittako hutvā “asukaṭṭhāne sundaro hatthī atthī”ti",
  "atk-s0202a0:983_6": "vutte gantvā gaṇhāti. Caṇḍapajjoto “tassa santike sippaṃ gaṇhissāmī”ti kaṭṭhahatthiṃ",
  "atk-s0202a0:983_7": "payojetvā tassa anto yodhe nisīdāpetvā taṃ hatthiṃ gahaṇatthāya āgataṃ gaṇhitvā tassa",
  "atk-s0202a0:983_8": "santike sippaṃ gahaṇatthāya dhītaraṃ uyyojesi. So tāya saddhiṃ saṃvāsaṃ kappetvā",
  "atk-s0202a0:983_9": "taṃ gahetvā attano nagaraṃyeva agamāsi. Tassā kucchiyaṃ uppanno ayaṃ bodhirājakumāro",
  "atk-s0202a0:983_10": "attano pitu santike sippaṃ uggaṇhi.",
  "atk-s0202a0:984_0": "344. Padhāniyaṅgānīti padhānaṃ vuccati padahanabhāvo, padhānamassa atthīti padhāniyo.",
  "atk-s0202a0:984_1": "Padhāniyassa bhikkhuno aṅgānīti padhāniyaṅgāni. Saddhoti saddhāya samannāgato. Sā",
  "atk-s0202a0:984_2": "panesā āgamanasaddhā adhigamasaddhā okappanasaddhā pasādasaddhāti catubbidhā. Tattha",
  "atk-s0202a0:984_3": "sabbaññubodhisattānaṃ saddhā abhinīhārato paṭṭhāya āgatattā āgamanasaddhā nāma. Ariyasāvakānaṃ",
  "atk-s0202a0:984_4": "paṭivedhena adhigatattā adhigamasaddhā nāma. Buddho dhammo saṅghoti vutte acalabhāvena",
  "atk-s0202a0:984_5": "okappanaṃ okappanasaddhā nāma. Pasāduppatti pasādasaddhā nāma, idha pana okappanasaddhā",
  "atk-s0202a0:984_6": "adhippetā. Bodhinti catumaggañāṇaṃ. Taṃ suppaṭividdhaṃ tathāgatenāti saddahati, desanāsīsameva",
  "atk-s0202a0:984_7": "cetaṃ, iminā pana aṅgena tīsupi ratanesu saddhā adhippetā. Yassa hi buddhādīsu pasādo",
  "atk-s0202a0:984_8": "balavā, tassa padhānaṃ vīriyaṃ ijjhati.",
  "atk-s0202a0:985_0": "Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti",
  "atk-s0202a0:985_1": "kammajatejodhātuyā. Nātisītāya nāccuṇhāyāti atisītagahaṇiko hi sītabhīrū hoti, accuṇhagahaṇiko",
  "atk-s0202a0:985_2": "uṇhabhīrū, tesaṃ padhānaṃ na ijjhati. Majjhimagahaṇikassa ijjhati. Tenāha “majjhimāya",
  "atk-s0202a0:985_3": "padhānakkhamāyā”ti. Yathābhūtaṃ attānaṃ āvikattāti yathābhūtaṃ attano aguṇaṃ pakāsetā.",
  "atk-s0202a0:985_4": "Udayatthagāminiyāti udayañca atthañca gantuṃ paricchindituṃ samatthāya, etena paññāsalakkhaṇapariggāhikaṃ",
  "atk-s0202a0:985_5": "udayabbayañāṇaṃ vuttaṃ. Ariyāyāti parisuddhāya. Nibbedhikāyāti anibbiddhapubbe lobhakkhandhādayo",
  "atk-s0202a0:985_6": "nibbijjhituṃ samatthāya. Sammādukkhakkhayagāminiyāti tadaṅgavasena kilesānaṃ pahīnattā",
  "atk-s0202a0:985_7": "yaṃ dukkhaṃ khīyati, tassa dukkhassa khayagāminiyā. Iti sabbehipi imehi padehi vipassanāpaññāva",
  "atk-s0202a0:985_8": "kathitā. Duppaññassa hi padhānaṃ na ijjhati. Imāni ca pañca padhāniyaṅgāni lokiyāneva veditabbāni.",
  "atk-s0202a0:986_0": "345. Sāyamanusiṭṭho pāto visesaṃ adhigamissatīti atthaṅgate sūriye anusiṭṭho aruṇuggamane",
  "atk-s0202a0:986_1": "visesaṃ adhigamissati. Pātamanusiṭṭho sāyanti aruṇuggamane anusiṭṭho sūriyatthaṅgamanavelāyaṃ.",
  "atk-s0202a0:986_2": "Ayañca pana desanā neyyapuggalavasena vuttā. Dandhapañño hi neyyapuggalo sattahi",
  "atk-s0202a0:986_3": "divasehi arahattaṃ pāpuṇāti, tikkhapañño ekadivasena, sesadivase majjhimapaññāvasena",
  "atk-s0202a0:986_4": "veditabbaṃ. Aho buddho aho dhammo aho dhammassa svākkhātatāti yasmā buddhadhammānaṃ",
  "atk-s0202a0:986_5": "uḷāratāya dhammassa ca svākkhātatāya pāto kammaṭṭhānaṃ kathāpetvā sāyaṃ arahattaṃ",
  "atk-s0202a0:986_6": "pāpuṇāti, tasmā pasaṃsanto evamāha. Yatra hi nāmāti vimhayatthe nipāto.",
  "atk-s0202a0:987_0": "346. Kucchimatīti āpannasattā. Yo me ayaṃ, bhante, kucchigatoti kiṃ panevaṃ saraṇaṃ",
  "atk-s0202a0:987_1": "gahitaṃ hotīti. Na hoti. Acittakasaraṇagamanaṃ nāma natthi, ārakkho panassa paccupaṭṭhitova",
  "atk-s0202a0:987_2": "hoti. Atha naṃ yadā mahallakakāle mātāpitaro, – “tāta, kucchigatameva taṃ saraṇaṃ",
  "atk-s0202a0:987_3": "gaṇhāpayimhā”ti sārenti, so ca sallakkhetvā “ahaṃ saraṇaṃ gato upāsako”ti satiṃ uppādeti,",
  "atk-s0202a0:987_4": "tadā saraṇaṃ gahitaṃ nāma hoti. Sesaṃ sabbattha uttānamevāti.",
  "atk-s0202a0:988": "Papañcasūdaniyā majjhimanikāyaṭṭhakathāya",
  "atk-s0202a0:989": "Bodhirājakumārasuttavaṇṇanā niṭṭhitā.",
  "atk-s0202a0:990": "6. Aṅgulimālasuttavaṇṇanā",
  "atk-s0202a0:991": "347. Evaṃ me sutanti aṅgulimālasuttaṃ. Tattha aṅgulīnaṃ mālaṃ dhāretīti kasmā dhāreti? Ācariyavacanena. Tatrāyaṃ anupubbikathā –",
  "atk-s0202a0:992_0": "Ayaṃ kira kosalarañño purohitassa mantāṇiyā nāma brāhmaṇiyā kucchismiṃ paṭisandhiṃ",
  "atk-s0202a0:992_1": "aggahesi. Brāhmaṇiyā rattibhāge gabbhavuṭṭhānaṃ ahosi. Tassa mātukucchito nikkhamanakāle",
  "atk-s0202a0:992_2": "sakalanagare āvudhāni pajjaliṃsu, rañño maṅgalasakuntopi sirisayane ṭhapitā asilaṭṭhipi",
  "atk-s0202a0:992_3": "pajjali. Brāhmaṇo nikkhamitvā nakkhattaṃ olokento coranakkhattena jātoti rañño santikaṃ",
  "atk-s0202a0:992_4": "gantvā sukhaseyyabhāvaṃ pucchi.",
  "atk-s0202a0:993_0": "Rājā “kuto, me ācariya, sukhaseyyā? Mayhaṃ maṅgalāvudhaṃ pajjali, rajjassa vā jīvitassa",
  "atk-s0202a0:993_1": "vā antarāyo bhavissati maññe”ti. Mā bhāyi, mahārāja, mayhaṃ ghare kumāro jāto, tassānubhāvena",
  "atk-s0202a0:993_2": "na kevalaṃ tuyhaṃ nivesane, sakalanagarepi āvudhāni pajjalitānīti. Kiṃ bhavissati",
  "atk-s0202a0:993_3": "ācariyāti? Coro bhavissati mahārājāti. Kiṃ ekacorako, udāhu rajjadūsako coroti? Ekacorako",
  "atk-s0202a0:993_4": "devāti. Evaṃ vatvā ca pana rañño manaṃ gaṇhitukāmo āha – “māretha naṃ devā”ti. Ekacorako",
  "atk-s0202a0:993_5": "samāno kiṃ karissati? Karīsasahassakhette ekasālisīsaṃ viya hoti, paṭijaggatha nanti.",
  "atk-s0202a0:993_6": "Tassa nāmaggahaṇaṃ gaṇhantā sayane ṭhapitamaṅgalaasilaṭṭhi, chadane ṭhapitā sarā,",
  "atk-s0202a0:993_7": "kappāsapicumhi ṭhapitaṃ tālavaṇṭakaraṇasatthakanti ete pajjalantā kiñci na hiṃsiṃsu,",
  "atk-s0202a0:993_8": "tasmā ahiṃsakoti nāmaṃ akaṃsu. Taṃ sippuggahaṇakāle takkasīlaṃ pesayiṃsu.",
  "atk-s0202a0:994_0": "So dhammantevāsiko hutvā sippaṃ paṭṭhapesi. Vattasampanno kiṃkārapaṭissāvī manāpacārī",
  "atk-s0202a0:994_1": "piyavādī ahosi. Sesaantevāsikā bāhirakā ahesuṃ. Te – “ahiṃsakamāṇavakassa āgatakālato",
  "atk-s0202a0:994_2": "paṭṭhāya mayaṃ na paññāyāma, kathaṃ naṃ bhindeyyāmā”ti? Nisīditvā mantayantā – “sabbehi",
  "atk-s0202a0:994_3": "atirekapaññattā duppaññoti. Na sakkā vattuṃ, vattasampannattā dubbattoti. Na sakkā",
  "atk-s0202a0:994_4": "vattuṃ, jātisampannattā dujjātoti na sakkā vattuṃ, kinti karissāmā”ti? Tato ekaṃ",
  "atk-s0202a0:994_5": "kharamantaṃ mantayiṃsu “ācariyassa antaraṃ katvā naṃ bhindissāmā”ti tayo rāsī hutvā",
  "atk-s0202a0:994_6": "paṭhamaṃ ekacce ācariyaṃ upasaṅkamitvā vanditvā aṭṭhaṃsu. Kiṃ tātāti? Imasmiṃ gehe",
  "atk-s0202a0:994_7": "ekā kathā suyyatīti. Kiṃ tātāti? Ahiṃsakamāṇavo tumhākaṃ antare dubbhatīti maññāmāti.",
  "atk-s0202a0:994_8": "Ācariyo santajjetvā – “gacchatha vasalā, mā me puttaṃ mayhaṃ antare paribhindathā”ti",
  "atk-s0202a0:994_9": "niṭṭhubhi. Tato itare, atha itarehi tayopi koṭṭhāsā āgantvā tatheva vatvā – “amhākaṃ",
  "atk-s0202a0:994_10": "asaddahantā upaparikkhitvā jānāthā”ti āhaṃsu.",
  "atk-s0202a0:995_0": "Ācariyo sinehena vadante disvā “atthi maññe santhavo”ti paribhijjitvā cintesi “ghātemi",
  "atk-s0202a0:995_1": "na”nti. Tato cintesi – “sace ghātessāmi ‘disāpāmokkho ācariyo attano santikaṃ sippuggahaṇatthaṃ",
  "atk-s0202a0:995_2": "āgate māṇavake dosaṃ uppādetvā jīvitā voropetī’ti. Puna koci sippuggahaṇatthaṃ na",
  "atk-s0202a0:995_3": "āgamissati, evaṃ me lābho parihāyissati, atha naṃ sippassa pariyosānupacāroti vatvā",
  "atk-s0202a0:995_4": "jaṅghasahassaṃ ghātehīti vakkhāmi. Avassaṃ ettha eko uṭṭhāya taṃ ghātessatī”ti.",
  "atk-s0202a0:996_0": "Atha naṃ āha – “ehi tāta jaṅghasahassaṃ ghātehi, evaṃ te sippassa upacāro kato bhavissatī”ti.",
  "atk-s0202a0:996_1": "Mayaṃ ahiṃsakakule jātā, na sakkā ācariyāti. Aladdhupacāraṃ sippaṃ phalaṃ na deti",
  "atk-s0202a0:996_2": "tātāti. So pañcāvudhaṃ gahetvā ācariyaṃ vanditvā aṭaviṃ paviṭṭho. Aṭaviṃ pavisanaṭṭhānepi",
  "atk-s0202a0:996_3": "aṭavimajjhepi aṭavito nikkhamanaṭṭhānepi ṭhatvā manusse ghāteti. Vatthaṃ vā veṭhanaṃ",
  "atk-s0202a0:996_4": "vā na gaṇhāti. Eko dveti gaṇitamattameva karonto gacchati, gaṇanampi na uggaṇhāti.",
  "atk-s0202a0:996_5": "Pakatiyāpi paññavā esa, pāṇātipātino pana cittaṃ na patiṭṭhāti, tasmā anukkamena",
  "atk-s0202a0:996_6": "gaṇanampi na sallakkhesi, ekekaṃ aṅguliṃ chinditvā ṭhapeti. Ṭhapitaṭṭhāne aṅguliyo",
  "atk-s0202a0:996_7": "vinassanti, tato vijjhitvā aṅgulīnaṃ mālaṃ katvā dhāresi, teneva cassa aṅgulimāloti",
  "atk-s0202a0:996_8": "saṅkhā udapādi. So sabbaṃ araññaṃ nissañcāramakāsi, dāruādīnaṃ atthāya araññaṃ gantuṃ",
  "atk-s0202a0:996_9": "samattho nāma natthi.",
  "atk-s0202a0:997_0": "Rattibhāge antogāmampi āgantvā pādena paharitvā dvāraṃ ugghāteti. Tato sayiteyeva",
  "atk-s0202a0:997_1": "māretvā eko ekoti gahetvā gacchati. Gāmo osaritvā nigame aṭṭhāsi, nigamo nagare.",
  "atk-s0202a0:997_2": "Manussā tiyojanato paṭṭhāya gharāni pahāya dārake hatthesu gahetvā āgamma sāvatthiṃ",
  "atk-s0202a0:997_3": "parivāretvā khandhāvāraṃ bandhitvā rājaṅgaṇe sannipatitvā – “coro, te deva, vijite",
  "atk-s0202a0:997_4": "aṅgulimālo nāmā”tiādīni vadantā kandanti. Bhaggavo “mayhaṃ putto bhavissatī”ti ñatvā",
  "atk-s0202a0:997_5": "brāhmaṇiṃ āha – bhoti aṅgulimālo nāma coro uppanno, so na añño, tava putto ahiṃsakakumāro.",
  "atk-s0202a0:997_6": "Idāni rājā taṃ gaṇhituṃ nikkhamissati, kiṃ kattabbanti? Gaccha sāmi, puttaṃ me gahetvā",
  "atk-s0202a0:997_7": "ehīti. Nāhaṃ bhadde ussahāmi, catūsu hi janesu vissāso nāma natthi, coro me purāṇasahāyoti",
  "atk-s0202a0:997_8": "avissāsanīyo, sākhā me purāṇasanthatāti avissāsanīyā, rājā maṃ pūjetīti avissāsanīyo,",
  "atk-s0202a0:997_9": "itthī me vasaṃ gatāti avissāsanīyāti. Mātu hadayaṃ pana mudukaṃ hoti. Tasmā ahaṃ",
  "atk-s0202a0:997_10": "pana gantvā mayhaṃ puttaṃ ānessāmīti nikkhantā.",
  "atk-s0202a0:998_0": "Taṃdivasañca bhagavā paccūsasamaye lokaṃ volokento aṅgulimālaṃ disvā – “mayi gate",
  "atk-s0202a0:998_1": "etassa sotthi bhavissati. Agāmake araññe ṭhito catuppadikaṃ gāthaṃ sutvā mama santike",
  "atk-s0202a0:998_2": "pabbajitvā cha abhiññā sacchikarissati. Sace na gamissāmi, mātari aparajjhitvā anuddharaṇīyo",
  "atk-s0202a0:998_3": "bhavissati, karissāmissa saṅgaha”nti pubbaṇhasamayaṃ nivāsetvā piṇḍāya pavisitvā",
  "atk-s0202a0:998_4": "katabhattakicco taṃ saṅgaṇhitukāmo vihārā nikkhami. Etamatthaṃ dassetuṃ “atha kho",
  "atk-s0202a0:998_5": "bhagavā”tiādi vuttaṃ.",
  "atk-s0202a0:999_0": "348. Saṅkaritvā saṅkaritvāti saṅketaṃ katvā vaggavaggā hutvā. Hatthatthaṃ gacchantīti",
  "atk-s0202a0:999_1": "hatthe atthaṃ vināsaṃ gacchanti. Kiṃ pana te bhagavantaṃ sañjānitvā evaṃ vadanti",
  "atk-s0202a0:999_2": "asañjānitvāti? Asañjānitvā. Aññātakavesena hi bhagavā ekakova agamāsi. Coropi tasmiṃ",
  "atk-s0202a0:999_3": "samaye dīgharattaṃ dubbhojanena ca dukkhaseyyāya ca ukkaṇṭhito hoti. Kittakā panānena",
  "atk-s0202a0:999_4": "manussā māritāti? Ekenūnasahassaṃ. So pana idāni ekaṃ labhitvā sahassaṃ pūressatīti",
  "atk-s0202a0:999_5": "saññī hutvā yameva paṭhamaṃ passāmi, taṃ ghātetvā gaṇanaṃ pūretvā sippassa upacāraṃ",
  "atk-s0202a0:999_6": "katvā kesamassuṃ ohāretvā nhāyitvā vatthāni parivattetvā mātāpitaro passissāmīti",
  "atk-s0202a0:999_7": "aṭavimajjhato aṭavimukhaṃ āgantvā ekamantaṃ ṭhitova bhagavantaṃ addasa. Etamatthaṃ",
  "atk-s0202a0:999_8": "dassetuṃ “addasā kho”tiādi vuttaṃ.",
  "atk-s0202a0:1000_0": "Iddhābhisaṅkhāraṃ abhisaṅkhāsīti mahāpathaviṃ ummiyo uṭṭhapento viya saṃharitvā aparabhāge",
  "atk-s0202a0:1000_1": "akkamati, orabhāge valiyo nikkhamanti, aṅgulimālo sarakkhepamattaṃ muñcitvā gacchati.",
  "atk-s0202a0:1000_2": "Bhagavā purato mahantaṃ aṅgaṇaṃ dassetvā sayaṃ majjhe hoti, coro ante. So “idāni",
  "atk-s0202a0:1000_3": "naṃ pāpuṇitvā gaṇhissāmī”ti sabbathāmena dhāvati. Bhagavā aṅgaṇassa pārimante hoti,",
  "atk-s0202a0:1000_4": "coro majjhe. So “ettha naṃ pāpuṇitvā gaṇhissāmī”ti vegena dhāvati. Bhagavā tassa",
  "atk-s0202a0:1000_5": "purato mātikaṃ vā thalaṃ vā dasseti, etenupāyena tīṇi yojanāni gahetvā agamāsi. Coro",
  "atk-s0202a0:1000_6": "kilami, mukhe kheḷo sussi, kacchehi sedā mucciṃsu. Athassa “acchariyaṃ vata bho”ti",
  "atk-s0202a0:1000_7": "etadahosi. Migampīti migaṃ kasmā gaṇhāti? Chātasamaye āhāratthaṃ. So kira ekaṃ gumbaṃ",
  "atk-s0202a0:1000_8": "ghaṭṭetvā mige uṭṭhāpeti. Tato cittaruciyaṃ migaṃ anubandhanto gaṇhitvā pacitvā khādati.",
  "atk-s0202a0:1000_9": "Puccheyyanti yena kāraṇenāyaṃ gacchantova ṭhito nāma, ahañca ṭhitova aṭṭhito nāma,",
  "atk-s0202a0:1000_10": "yaṃnūnāhaṃ imaṃ samaṇaṃ taṃ kāraṇaṃ puccheyyanti attho.",
  "atk-s0202a0:1001_0": "349. Nidhāyāti yo vihiṃsanatthaṃ bhūtesu daṇḍo pavattayitabbo siyā, taṃ nidhāya apanetvā",
  "atk-s0202a0:1001_1": "mettāya khantiyā paṭisaṅkhāya avihiṃsāya sāraṇīyadhammesu ca ṭhito ahanti attho.",
  "atk-s0202a0:1001_2": "Tuvamaṭṭhitosīti pāṇesu asaññatattā ettakāni pāṇasahassāni ghātentassa tava mettā",
  "atk-s0202a0:1001_3": "vā khanti vā paṭisaṅkhā vā avihiṃsā vā sāraṇīyadhammo vā natthi, tasmā tuvaṃ aṭṭhitosi,",
  "atk-s0202a0:1001_4": "idāni iriyāpathena ṭhitopi niraye dhāvissasi, tiracchānayoniyaṃ pettivisaye asurakāye",
  "atk-s0202a0:1001_5": "vā dhāvissasīti vuttaṃ hoti.",
  "atk-s0202a0:1002_0": "Tato coro – “mahā ayaṃ sīhanādo, mahantaṃ gajjitaṃ, na idaṃ aññassa bhavissati, mahāmāyāya",
  "atk-s0202a0:1002_1": "puttassa siddhatthassa samaṇarañño etaṃ gajjitaṃ, diṭṭho vatamhi maññe tikhiṇacakkhunā",
  "atk-s0202a0:1002_2": "sammāsambuddhena, saṅgahakaraṇatthaṃ me bhagavā āgato”ti cintetvā cirassaṃ vata metiādimāha.",
  "atk-s0202a0:1002_3": "Tattha mahitoti devamanussādīhi catupaccayapūjāya pūjito. Paccupādīti cirassaṃ kālassa",
  "atk-s0202a0:1002_4": "accayena mayhaṃ saṅgahatthāya imaṃ mahāvanaṃ paṭipajji. Pahāya pāpanti pajahitvā pāpaṃ.",
  "atk-s0202a0:1003_0": "Itvevāti evaṃ vatvāyeva. Āvudhanti pañcāvudhaṃ. Sobbheti samantato chinne. Papāteti",
  "atk-s0202a0:1003_1": "ekato chinne. Naraketi phalitaṭṭhāne. Idha pana tīhipi imehi padehi araññameva vuttaṃ.",
  "atk-s0202a0:1003_2": "Akirīti khipi chaḍḍesi.",
  "atk-s0202a0:1004_0": "Tamehi bhikkhūti tadā avocāti bhagavato imaṃ pabbājento kuhiṃ satthakaṃ labhissāmi,",
  "atk-s0202a0:1004_1": "kuhiṃ pattacīvaranti pariyesanakiccaṃ natthi, kammaṃ pana olokesi. Athassa pubbe",
  "atk-s0202a0:1004_2": "sīlavantānaṃ aṭṭhaparikkhārabhaṇḍakassa dinnabhāvaṃ ñatvā dakkhiṇahatthaṃ pasāretvā",
  "atk-s0202a0:1004_3": "– “ehi bhikkhu svākkhāto dhammo, cara brahmacariyaṃ sammā dukkhassa antakiriyāyā”ti",
  "atk-s0202a0:1004_4": "āha. So saha vacaneneva iddhimayapattacīvaraṃ paṭilabhi. Tāvadevassa gihiliṅgaṃ antaradhāyi,",
  "atk-s0202a0:1004_5": "samaṇaliṅgaṃ pāturahosi.",
  "atk-s0202a0:1005": "“Ticīvarañca patto ca, vāsi sūci ca bandhanaṃ;",
  "atk-s0202a0:1006": "Parissāvanena aṭṭhete, yuttayogassa bhikkhuno”ti. –",
  "atk-s0202a0:1007_0": "Evaṃ vuttā aṭṭha parikkhārā sarīrapaṭibaddhāva hutvā nibbattiṃsu. Eseva tassa ahu",
  "atk-s0202a0:1007_1": "bhikkhubhāvoti esa ehibhikkhubhāvo tassa upasampannabhikkhubhāvo ahosi, na hi ehibhikkhūnaṃ",
  "atk-s0202a0:1007_2": "visuṃ upasampadā nāma atthi.",
  "atk-s0202a0:1008_0": "350. Pacchāsamaṇenāti bhaṇḍaggāhakena pacchāsamaṇena, teneva attano pattacīvaraṃ",
  "atk-s0202a0:1008_1": "gāhāpetvā taṃ pacchāsamaṇaṃ katvā gatoti attho. Mātāpissa aṭṭhausabhamattena ṭhānena",
  "atk-s0202a0:1008_2": "antaritā, – “tāta, ahiṃsaka kattha ṭhitosi, kattha nisinnosi, kuhiṃ gatosi? Mayā",
  "atk-s0202a0:1008_3": "saddhiṃ na kathesi tātā”ti vadantī āhiṇḍitvā apassamānā ettova gatā.",
  "atk-s0202a0:1009_0": "Pañcamattehi assasatehīti sace corassa parājayo bhavissati, anubandhitvā naṃ gaṇhissāmi.",
  "atk-s0202a0:1009_1": "Sace mayhaṃ parājayo bhavissati, vegena palāyissāmīti sallahukena balena nikkhami.",
  "atk-s0202a0:1009_2": "Yena ārāmoti kasmā ārāmaṃ agamāsi? So kira corassa bhāyati, cittena gantukāmo na",
  "atk-s0202a0:1009_3": "gacchati, garahābhayena nikkhami. Tenassa etadahosi – “sammāsambuddhaṃ vanditvā nisīdissāmi,",
  "atk-s0202a0:1009_4": "so pucchissati ‘kasmā balaṃ gahetvā nikkhantosī’ti. Athāhaṃ ārocessāmi, bhagavā hi",
  "atk-s0202a0:1009_5": "maṃ na kevalaṃ samparāyikeneva atthena saṅgaṇhāti, diṭṭhadhammikenapi saṅgaṇhātiyeva.",
  "atk-s0202a0:1009_6": "So sace mayhaṃ jayo bhavissati, adhivāsessati. Sace parājayo bhavissati ‘kiṃ te,",
  "atk-s0202a0:1009_7": "mahārāja, ekaṃ coraṃ ārabbha gamanenā’ti vakkhati. Tato maṃ jano evaṃ sañjānissati",
  "atk-s0202a0:1009_8": "– ‘rājā coraṃ gahetuṃ nikkhanto, sammāsambuddhena pana nivattito’ti” garahamokkhaṃ",
  "atk-s0202a0:1009_9": "sampassamāno agamāsi.",
  "atk-s0202a0:1010_0": "Kuto panassāti kasmā āha? Api nāma bhagavā tassa upanissayaṃ oloketvā taṃ ānetvā",
  "atk-s0202a0:1010_1": "pabbājeyyāti bhagavato parigaṇhanatthaṃ āha. Raññoti na kevalaṃ raññoyeva bhayaṃ",
  "atk-s0202a0:1010_2": "ahosi, avasesopi mahājano bhīto phalakāvudhāni chaḍḍetvā sammukhasammukhaṭṭhāneva",
  "atk-s0202a0:1010_3": "palāyitvā nagaraṃ pavisitvā dvāraṃ pidhāya aṭṭālake āruyha olokento aṭṭhāsi. Evañca",
  "atk-s0202a0:1010_4": "avoca – “aṅgulimālo ‘rājā mayhaṃ santikaṃ āgacchatī’ti ñatvā paṭhamataraṃ āgantvā",
  "atk-s0202a0:1010_5": "jetavane nisinno, rājā tena gahito, mayaṃ pana palāyitvā muttā”ti. Natthi te ito",
  "atk-s0202a0:1010_6": "bhayanti ayañhi idāni kunthakipillikaṃ jīvitā na voropeti, natthi te imassa santikā bhayanti attho.",
  "atk-s0202a0:1011_0": "Kathaṃ gottoti? Kasmā pucchati? Pabbajitaṃ dāruṇakammena uppannanāmaṃ gahetvā voharituṃ",
  "atk-s0202a0:1011_1": "na yuttaṃ, mātāpitūnaṃ gottavasena naṃ samudācarissāmīti maññamāno pucchi. Parikkhārānanti",
  "atk-s0202a0:1011_2": "etesaṃ atthāya ahaṃ ussukkaṃ karissāmīti attho. Kathentoyeva ca udare baddhasāṭakaṃ",
  "atk-s0202a0:1011_3": "muñcitvā therassa pādamūle ṭhapesi.",
  "atk-s0202a0:1012_0": "351. Āraññikotiādīni cattāri dhutaṅgāni pāḷiyaṃ āgatāni. Therena pana terasapi samādinnāneva",
  "atk-s0202a0:1012_1": "ahesuṃ, tasmā alanti āha. Yañhi mayaṃ, bhanteti kiṃ sandhāya vadati? “Hatthimpi dhāvantaṃ",
  "atk-s0202a0:1012_2": "anubandhitvā gaṇhāmī”ti āgataṭṭhāne raññā pesitahatthādayo so evaṃ aggahesi. Rājāpi",
  "atk-s0202a0:1012_3": "– “hatthīhiyeva naṃ parikkhipitvā gaṇhatha, asseheva, rathehevā”ti evaṃ anekavāraṃ",
  "atk-s0202a0:1012_4": "bahū hatthādayo pesesi. Evaṃ gatesu pana tesu – “ahaṃ are aṅgulimālo”ti tasmiṃ uṭṭhāya",
  "atk-s0202a0:1012_5": "saddaṃ karonte ekopi āvudhaṃ parivattetuṃ nāsakkhi, sabbeva koṭṭetvā māresi. Hatthī",
  "atk-s0202a0:1012_6": "araññahatthī, assā araññaassā, rathāpi tattheva bhijjantīti idaṃ sandhāya rājā evaṃ vadati.",
  "atk-s0202a0:1013_0": "Piṇḍāya pāvisīti na idaṃ paṭhamaṃ pāvisi. Itthidassanadivasaṃ sandhāya panetaṃ vuttaṃ.",
  "atk-s0202a0:1013_1": "Devasikampi panesa pavisateva, manussā ca naṃ disvā uttasantipi palāyantipi dvārampi",
  "atk-s0202a0:1013_2": "thakenti, ekacce aṅgulimāloti sutvāva palāyitvā araññaṃ vā pavisanti, gharaṃ vā pavisitvā",
  "atk-s0202a0:1013_3": "dvāraṃ thakenti. Palāyituṃ asakkontā piṭṭhiṃ datvā tiṭṭhanti. Thero uḷuṅgayāgumpi",
  "atk-s0202a0:1013_4": "kaṭacchubhikkhampi na labhati, piṇḍapātena kilamati. Bahi alabhanto nagaraṃ sabbasādhāraṇanti",
  "atk-s0202a0:1013_5": "nagaraṃ pavisati. Yena dvārena pavisati, tattha aṅgulimālo āgatoti kūṭasahassānaṃ",
  "atk-s0202a0:1013_6": "bhijjanakāraṇaṃ hoti. Etadahosīti kāruññappattiyā ahosi. Ekena ūnamanussasahassaṃ",
  "atk-s0202a0:1013_7": "ghātentassa ekadivasampi kāruññaṃ nāhosi, gabbhamūḷhāya itthiyā dassanamatteneva",
  "atk-s0202a0:1013_8": "kathaṃ uppannanti? Pabbajjābalena, pabbajjābalañhi etaṃ.",
  "atk-s0202a0:1014_0": "Tena hīti yasmā te kāruññaṃ uppannaṃ, tasmāti attho. Ariyāya jātiyāti, aṅgulimāla,",
  "atk-s0202a0:1014_1": "etaṃ tvaṃ mā gaṇhi, nesā tava jāti. Gihikālo esa, gihī nāma pāṇampi hananti, adinnādānādīnipi",
  "atk-s0202a0:1014_2": "karonti. Idāni pana te ariyā nāma jāti. Tasmā tvaṃ “yato ahaṃ, bhagini, jāto”ti sace",
  "atk-s0202a0:1014_3": "evaṃ vattuṃ kukkuccāyasi, tena hi “ariyāya jātiyā”ti evaṃ visesetvā vadāhīti uyyojesi.",
  "atk-s0202a0:1015_0": "Taṃ itthiṃ etadavocāti itthīnaṃ gabbhavuṭṭhānaṭṭhānaṃ nāma na sakkā purisena upasaṅkamituṃ.",
  "atk-s0202a0:1015_1": "Thero kiṃ karosīti? Aṅgulimālatthero saccakiriyaṃ katvā sotthikaraṇatthāya āgatoti",
  "atk-s0202a0:1015_2": "ārocāpesi. Tato te sāṇiyā parikkhipitvā therassa bahisāṇiyaṃ pīṭhakaṃ paññāpesuṃ.",
  "atk-s0202a0:1015_3": "Thero tattha nisīditvā – “yato ahaṃ bhagini sabbaññubuddhassa ariyāya jātiyā jāto”ti",
  "atk-s0202a0:1015_4": "saccakiriyaṃ akāsi, saha saccavacaneneva dhamakaraṇato muttaudakaṃ viya dārako nikkhami.",
  "atk-s0202a0:1015_5": "Mātāputtānaṃ sotthi ahosi. Imañca pana parittaṃ na kiñci parissayaṃ na maddati, mahāparittaṃ",
  "atk-s0202a0:1015_6": "nāmetanti vuttaṃ. Therena nisīditvā saccakiriyakataṭṭhāne pīṭhakaṃ akaṃsu. Gabbhamūḷhaṃ",
  "atk-s0202a0:1015_7": "tiracchānagatitthimpi ānetvā tattha nisajjāpenti, tāvadeva sukhena gabbhavuṭṭhānaṃ",
  "atk-s0202a0:1015_8": "hoti. Yā dubbalā hoti na sakkā ānetuṃ, tassā pīṭhakadhovanaudakaṃ netvā sīse siñcanti,",
  "atk-s0202a0:1015_9": "taṅkhaṇaṃyeva gabbhavuṭṭhānaṃ hoti, aññampi rogaṃ vūpasameti. Yāva kappā tiṭṭhanakapāṭihāriyaṃ kiretaṃ.",
  "atk-s0202a0:1016_0": "Kiṃ pana bhagavā theraṃ vejjakammaṃ kārāpesīti? Na kārāpesi. Therañhi disvā manussā",
  "atk-s0202a0:1016_1": "bhītā palāyanti. Thero bhikkhāhārena kilamati, samaṇadhammaṃ kātuṃ na sakkoti. Tassa",
  "atk-s0202a0:1016_2": "anuggahena saccakiriyaṃ kāresi. Evaṃ kirassa ahosi – “idāni kira aṅgulimālatthero",
  "atk-s0202a0:1016_3": "mettacittaṃ paṭilabhitvā saccakiriyāya manussānaṃ sotthibhāvaṃ karotīti manussā theraṃ",
  "atk-s0202a0:1016_4": "upasaṅkamitabbaṃ maññissanti, tato bhikkhāhārena akilamanto samaṇadhammaṃ kātuṃ sakkhissatī”ti",
  "atk-s0202a0:1016_5": "anuggahena saccakiriyaṃ kāresi. Na hi saccakiriyā vejjakammaṃ hoti. Therassāpi ca",
  "atk-s0202a0:1016_6": "“samaṇadhammaṃ karissāmī”ti mūlakammaṭṭhānaṃ gahetvā rattiṭṭhānadivāṭṭhāne nisinnassa",
  "atk-s0202a0:1016_7": "cittaṃ kammaṭṭhānābhimukhaṃ na gacchati, aṭaviyaṃ ṭhatvā manussānaṃ ghātitaṭṭhānameva",
  "atk-s0202a0:1016_8": "pākaṭaṃ hoti. “Duggatomhi, khuddakaputtomhi, jīvitaṃ me dehi sāmīti maraṇabhītānaṃ",
  "atk-s0202a0:1016_9": "vacanākāro ca hatthapādavikāro ca āpāthaṃ āgacchati, so vippaṭisārī hutvā tatova",
  "atk-s0202a0:1016_10": "uṭṭhāya gacchati, athassa bhagavā taṃ jātiṃ abbohārikaṃ katvāvāyaṃ vipassanaṃ vaḍḍhetvā",
  "atk-s0202a0:1016_11": "arahattaṃ gaṇhissatīti ariyāya jātiyā saccakiriyaṃ kāresi. Eko vūpakaṭṭhotiādi vatthasutte vitthāritaṃ.",
  "atk-s0202a0:1017_0": "352. Aññenapi leḍḍu khittoti kākasunakhasūkarādīnaṃ paṭikkamāpanatthāya samantā sarakkhepamatte",
  "atk-s0202a0:1017_1": "ṭhāne yena kenaci disābhāgena khitto āgantvā therasseva kāye patati. Kittake ṭhāne",
  "atk-s0202a0:1017_2": "evaṃ hoti? Gaṇṭhikaṃ paṭimuñcitvā piṇḍāya caritvā paṭinivattetvā yāva gaṇṭhikapaṭimukkaṭṭhānaṃ",
  "atk-s0202a0:1017_3": "āgacchati, tāva hoti. Bhinnena sīsenāti mahācammaṃ chinditvā yāva aṭṭhimariyādā bhinnena.",
  "atk-s0202a0:1018_0": "Brāhmaṇāti khīṇāsavabhāvaṃ sandhāya āha. Yassa kho tvaṃ, brāhmaṇa, kammassa vipākenāti",
  "atk-s0202a0:1018_1": "idaṃ sabhāgadiṭṭhadhammavedanīyakammaṃ sandhāya vuttaṃ. Kammañhi kariyamānameva tayo",
  "atk-s0202a0:1018_2": "koṭṭhāse pūreti. Sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṃ",
  "atk-s0202a0:1018_3": "nāma hoti. Taṃ imasmiṃyeva attabhāve vipākaṃ deti. Tathā asakkontaṃ ahosikammaṃ,",
  "atk-s0202a0:1018_4": "nāhosi kammavipāko, na bhavissati kammavipāko, natthi kammavipākoti imassa tikassa",
  "atk-s0202a0:1018_5": "vasena ahosikammaṃ nāma hoti. Atthasādhikā sattamajavanacetanā upapajjavedanīyakammaṃ",
  "atk-s0202a0:1018_6": "nāma. Taṃ anantare attabhāve vipākaṃ deti. Tathā asakkontaṃ vuttanayeneva taṃ ahosikammaṃ",
  "atk-s0202a0:1018_7": "nāma hoti. Ubhinnamantare pañcajavanacetanā aparāpariyavedanīyakammaṃ nāma hoti.",
  "atk-s0202a0:1018_8": "Taṃ anāgate yadā okāsaṃ labhati, tadā vipākaṃ deti. Sati saṃsārappavattiyā ahosikammaṃ",
  "atk-s0202a0:1018_9": "nāma na hoti. Therassa pana upapajjavedanīyañca aparāpariyavedanīyañcāti imāni dve",
  "atk-s0202a0:1018_10": "kammāni kammakkhayakarena arahattamaggena samugghāṭitāni, diṭṭhadhammavedanīyaṃ atthi.",
  "atk-s0202a0:1018_11": "Taṃ arahattappattassāpi vipākaṃ detiyeva. Taṃ sandhāya bhagavā “yassa kho tva”ntiādimāha.",
  "atk-s0202a0:1018_12": "Tasmā yassa khoti ettha yādisassa kho tvaṃ, brāhmaṇa, kammassa vipākenāti evaṃ attho veditabbo.",
  "atk-s0202a0:1019_0": "Abbhā muttoti desanāsīsamattametaṃ, abbhā mahikā dhūmo rajo rāhūti imehi pana upakkilesehi",
  "atk-s0202a0:1019_1": "mutto candimā idha adhippeto. Yathā hi evaṃ nirupakkileso candimā lokaṃ pabhāseti,",
  "atk-s0202a0:1019_2": "evaṃ pamādakilesavimutto appamatto bhikkhu imaṃ attano khandhāyatanadhātulokaṃ pabhāseti,",
  "atk-s0202a0:1019_3": "vihatakilesandhakāraṃ karoti.",
  "atk-s0202a0:1020_0": "Kusalena pidhīyatīti maggakusalena pidhīyati appaṭisandhikaṃ karīyati. Yuñjati buddhasāsaneti",
  "atk-s0202a0:1020_1": "buddhasāsane kāyena vācāya manasā ca yuttappayutto viharati. Imā tisso therassa udānagāthā nāma.",
  "atk-s0202a0:1021_0": "Disā hi meti idaṃ kira thero attano parittāṇākāraṃ karonto āha. Tattha disā hi meti",
  "atk-s0202a0:1021_1": "mama sapattā. Ye maṃ evaṃ upavadanti – “yathā mayaṃ aṅgulimālena māritānaṃ ñātakānaṃ",
  "atk-s0202a0:1021_2": "vasena dukkhaṃ vediyāma, evaṃ aṅgulimālopi vediyatū”ti, te mayhaṃ disā catusaccadhammakathaṃ",
  "atk-s0202a0:1021_3": "suṇantūti attho. Yuñjantūti kāyavācāmanehi yuttappayuttā viharantu. Ye dhammamevādapayanti",
  "atk-s0202a0:1021_4": "santoti ye santo sappurisā dhammaṃyeva ādapenti samādapenti gaṇhāpenti, te manujā",
  "atk-s0202a0:1021_5": "mayhaṃ sapattā bhajantu sevantu payirupāsantūti attho.",
  "atk-s0202a0:1022_0": "Avirodhappasaṃsīnanti avirodho vuccati mettā, mettāpasaṃsakānanti attho. Suṇantu",
  "atk-s0202a0:1022_1": "dhammaṃ kālenāti khaṇe khaṇe khantimettāpaṭisaṅkhāsāraṇīyadhammaṃ suṇantu. Tañca",
  "atk-s0202a0:1022_2": "anuvidhīyantūti tañca dhammaṃ anukarontu pūrentu.",
  "atk-s0202a0:1023_0": "Na hi jātu so mamaṃ hiṃseti yo mayhaṃ diso, so maṃ ekaṃseneva na hiṃseyya. Aññaṃ",
  "atk-s0202a0:1023_1": "vā pana kiñci nanti na kevalaṃ maṃ, aññampi pana kañci puggalaṃ mā hiṃsantu mā viheṭhentu.",
  "atk-s0202a0:1023_2": "Pappuyya paramaṃ santinti paramaṃ santibhūtaṃ nibbānaṃ pāpuṇitvā. Rakkheyya tasathāvareti",
  "atk-s0202a0:1023_3": "tasā vuccanti sataṇhā, thāvarā nittaṇhā. Idaṃ vuttaṃ hoti – yo nibbānaṃ pāpuṇāti,",
  "atk-s0202a0:1023_4": "so sabbaṃ tasathāvaraṃ rakkhituṃ samattho hoti. Tasmā mayhampi disā nibbānaṃ pāpuṇantu,",
  "atk-s0202a0:1023_5": "evaṃ maṃ ekaṃseneva na hiṃsissantīti. Imā tisso gāthā attano parittaṃ kātuṃ āha.",
  "atk-s0202a0:1024_0": "Idāni attanova paṭipattiṃ dīpento udakañhi nayanti nettikāti āha. Tattha nettikāti",
  "atk-s0202a0:1024_1": "ye mātikaṃ sodhetvā bandhitabbaṭṭhāne bandhitvā udakaṃ nayanti. Usukārāti usukārakā.",
  "atk-s0202a0:1024_2": "Namayantīti telakañjikena makkhetvā kukkuḷe tāpetvā unnatunnataṭṭhāne namentā ujuṃ",
  "atk-s0202a0:1024_3": "karonti. Tejananti kaṇḍaṃ. Tañhi issāso tejaṃ karoti, parañca tajjeti, tasmā tejananti",
  "atk-s0202a0:1024_4": "vuccati. Attānaṃ damayantīti yathā nettikā ujumaggena udakaṃ nayanti, usukārā tejanaṃ,",
  "atk-s0202a0:1024_5": "tacchakā ca dāruṃ ujuṃ karonti, evamevaṃ paṇḍitā attānaṃ damenti ujukaṃ karonti nibbisevanaṃ karonti.",
  "atk-s0202a0:1025_0": "Tādināti iṭṭhāniṭṭhādīsu nibbikārena – “pañcahākārehi bhagavā tādī, iṭṭhāniṭṭhe tādī,",
  "atk-s0202a0:1025_1": "vantāvīti tādī, cattāvīti tādī, tiṇṇāvīti tādī, tanniddesāti tādī”ti evaṃ tādilakkhaṇappattena",
  "atk-s0202a0:1025_2": "satthārā. Bhavanettīti bhavarajju, taṇhāyetaṃ nāmaṃ. Tāya hi goṇā viya gīvāya rajjuyā,",
  "atk-s0202a0:1025_3": "sattā hadaye baddhā taṃ taṃ bhavaṃ nīyanti, tasmā bhavanettīti vuccati. Phuṭṭho kammavipākenāti",
  "atk-s0202a0:1025_4": "maggacetanāya phuṭṭho. Yasmā hi maggacetanāya kammaṃ paccati vipaccati ḍayhati, parikkhayaṃ",
  "atk-s0202a0:1025_5": "gacchati, tasmā sā kammavipākoti vuttā. Tāya hi phuṭṭhattā esa aṇaṇo nikkileso jāto,",
  "atk-s0202a0:1025_6": "na dukkhavedanāya aṇaṇo. Bhuñjāmīti cettha theyyaparibhogo iṇaparibhogo dāyajjaparibhogo",
  "atk-s0202a0:1025_7": "sāmiparibhogoti cattāro paribhogā veditabbā. Tattha dussīlassa paribhogo theyyaparibhogo",
  "atk-s0202a0:1025_8": "nāma. So hi cattāro paccaye thenetvā bhuñjati. Vuttampi cetaṃ “theyyāya vo, bhikkhave,",
  "atk-s0202a0:1025_9": "raṭṭhapiṇḍo bhutto”ti. Sīlavato pana apaccavekkhaṇaparibhogo iṇaparibhogo nāma. Sattannaṃ",
  "atk-s0202a0:1025_10": "sekkhānaṃ paribhogo dāyajjaparibhogo nāma. Khīṇāsavassa paribhogo sāmiparibhogo nāma.",
  "atk-s0202a0:1025_11": "Idha kilesaiṇānaṃ abhāvaṃ sandhāya “aṇaṇo”ti vuttaṃ. “Aniṇo”tipi pāṭho. Sāmiparibhogaṃ",
  "atk-s0202a0:1025_12": "sandhāya “bhuñjāmi bhojana”nti vuttaṃ.",
  "atk-s0202a0:1026_0": "Kāmaratisanthavanti duvidhesupi kāmesu taṇhāratisanthavaṃ mā anuyuñjatha mā karittha.",
  "atk-s0202a0:1026_1": "Nayidaṃ dummantitaṃ mamāti yaṃ mayā sammāsambuddhaṃ disvā pabbajissāmīti mantitaṃ,",
  "atk-s0202a0:1026_2": "taṃ mama mantitaṃ na dummantitaṃ. Saṃvibhattesu dhammesūti ahaṃ satthāti evaṃ loke",
  "atk-s0202a0:1026_3": "uppannehi ye dhammā saṃvibhattā, tesu dhammesu yaṃ seṭṭhaṃ nibbānaṃ, tadeva ahaṃ",
  "atk-s0202a0:1026_4": "upagamaṃ upagato sampatto, tasmā mayhaṃ idaṃ āgamanaṃ svāgataṃ nāma gatanti. Tisso",
  "atk-s0202a0:1026_5": "vijjāti pubbenivāsadibbacakkhuāsavakkhayapaññā. Kataṃ buddhassa sāsananti yaṃ buddhassa",
  "atk-s0202a0:1026_6": "sāsane kattabbakiccaṃ atthi, taṃ sabbaṃ mayā kataṃ. Tīhi vijjāhi navahi ca lokuttaradhammehi",
  "atk-s0202a0:1026_7": "desanaṃ matthakaṃ pāpesīti.",
  "atk-s0202a0:1027": "Papañcasūdaniyā majjhimanikāyaṭṭhakathāya",
  "atk-s0202a0:1028": "Aṅgulimālasuttavaṇṇanā niṭṭhitā.",
  "atk-s0202a0:1029": "7. Piyajātikasuttavaṇṇanā",
  "atk-s0202a0:1030_0": "353. Evaṃ me sutanti piyajātikasuttaṃ. Tattha neva kammantā paṭibhantīti na sabbena",
  "atk-s0202a0:1030_1": "sabbaṃ paṭibhanti, pakatiniyāmena pana na paṭibhanti. Dutiyapadepi eseva nayo. Ettha",
  "atk-s0202a0:1030_2": "ca na paṭibhātīti na ruccati. Āḷāhananti susānaṃ. Aññathattanti vivaṇṇatāya aññathābhāvo.",
  "atk-s0202a0:1030_3": "Indriyāni nāma manoviññeyyā dhammā, patiṭṭhitokāsaṃ pana sandhāya idaṃ vuttaṃ. Piyajātikāti",
  "atk-s0202a0:1030_4": "piyato jāyanti. Piyappabhāvikāti piyato pabhavanti.",
  "atk-s0202a0:1031_0": "355. Sace taṃ, mahārājāti tassa atthaṃ asallakkhayamānāpi satthari saddhāya evaṃ",
  "atk-s0202a0:1031_1": "vadati. Cara pireti apehi amhākaṃ pare, anajjhattikabhūteti attho. Atha vā cara pireti",
  "atk-s0202a0:1031_2": "parato gaccha, mā idha tiṭṭhātipi attho.",
  "atk-s0202a0:1032_0": "356. Dvidhā chetvāti asinā dve koṭṭhāse karonto chinditvā. Attānaṃ upphālesīti teneva",
  "atk-s0202a0:1032_1": "asinā attano udaraṃ phālesi. Yadi hi tassa sā appiyā bhaveyya, idāni aññaṃ mātugāmaṃ",
  "atk-s0202a0:1032_2": "gaṇhissāmīti attānaṃ na ghāteyya. Yasmā panassa sā piyā ahosi, tasmā paralokepi tāya",
  "atk-s0202a0:1032_3": "saddhiṃ samaṅgibhāvaṃ patthayamāno evamakāsi.",
  "atk-s0202a0:1033_0": "357. Piyā te vajirīti evaṃ kirassā ahosi – “sacāhaṃ, ‘bhūtapubbaṃ, mahārāja, imissāyeva",
  "atk-s0202a0:1033_1": "sāvatthiyaṃ aññatarissā itthiyā’tiādikathaṃ katheyyaṃ, ‘ko te evaṃ akāsi, apehi natthi",
  "atk-s0202a0:1033_2": "eta’nti maṃ paṭisedheyya, vattamāneneva naṃ saññāpessāmī”ti cintetvā evamāha. Vipariṇāmaññathābhāvāti",
  "atk-s0202a0:1033_3": "ettha maraṇavasena vipariṇāmo, kenaci saddhiṃ palāyitvā gamanavasena aññathābhāvo veditabbo.",
  "atk-s0202a0:1034": "Vāsabhāyāti vāsabhā nāma rañño ekā devī, taṃ sandhāyāha.",
  "atk-s0202a0:1035_0": "Piyā te ahanti kasmā sabbapacchā āha? Evaṃ kirassā ahosi – “ayaṃ rājā mayhaṃ kupito,",
  "atk-s0202a0:1035_1": "sacāhaṃ sabbapaṭhamaṃ ‘piyā te aha’nti puccheyyaṃ, ‘na me tvaṃ piyā, cara pire’ti",
  "atk-s0202a0:1035_2": "vadeyya, evaṃ sante kathā patiṭṭhānaṃ na labhissatī”ti kathāya patiṭṭhānatthaṃ sabbapacchā",
  "atk-s0202a0:1035_3": "pucchi. Kāsikosalesu chaḍḍitabhāvena vipariṇāmo, paṭirājūnaṃ hatthagamanavasena aññathābhāvo veditabbo.",
  "atk-s0202a0:1036": "Ācamehīti ācamanodakaṃ dehi. Ācamitvā hatthapāde dhovitvā mukhaṃ vikkhāletvā satthāraṃ namassitukāmo evamāha. Sesaṃ sabbattha uttānamevāti.",
  "atk-s0202a0:1037": "Papañcasūdaniyā majjhimanikāyaṭṭhakathāya",
  "atk-s0202a0:1038": "Piyajātikasuttavaṇṇanā niṭṭhitā.",
  "atk-s0202a0:1039": "8. Bāhitikasuttavaṇṇanā",
  "atk-s0202a0:1040_0": "358. Evaṃ me sutanti bāhitikasuttaṃ. Tattha ekapuṇḍarīkaṃ nāganti evaṃnāmakaṃ hatthiṃ.",
  "atk-s0202a0:1040_1": "Tassa kira phāsukānaṃ upari tālaphalamattaṃ paṇḍaraṭṭhānaṃ atthi, tenassa ekapuṇḍarīkoti",
  "atk-s0202a0:1040_2": "nāmaṃ akaṃsu. Sirivaḍḍhaṃ mahāmattanti paccekahatthiṃ abhiruhitvā kathāphāsukatthaṃ",
  "atk-s0202a0:1040_3": "saddhiṃ gacchantaṃ evaṃnāmakaṃ mahāmattaṃ. Āyasmānoti ettha noti pucchāya nipāto.",
  "atk-s0202a0:1040_4": "Mahāmatto therassa saṅghāṭipattadhāraṇākāraṃ sallakkhetvā “evaṃ, mahārājā”ti āha.",
  "atk-s0202a0:1041_0": "359. Opārambhoti upārambhaṃ dosaṃ āropanāraho. Kiṃ pucchāmīti rājā pucchati. Sundarivatthusmiṃ",
  "atk-s0202a0:1041_1": "uppannamidaṃ suttaṃ, taṃ pucchāmīti pucchati. Yañhi mayaṃ, bhanteti, bhante, yaṃ",
  "atk-s0202a0:1041_2": "mayaṃ viññūhīti idaṃ padaṃ gahetvā pañhena paripūretuṃ nāsakkhimhā, taṃ kāraṇaṃ āyasmatā",
  "atk-s0202a0:1041_3": "evaṃ vadantena paripūritaṃ.",
  "atk-s0202a0:1042_0": "360. Akusaloti akosallasambhūto. Sāvajjoti sadoso. Sabyābajjhoti sadukkho. Dukkhavipākoti",
  "atk-s0202a0:1042_1": "idha nissandavipāko kathito. Tassāti tassa evaṃ attabyābādhādīnaṃ atthāya pavattakāyasamācārassa.",
  "atk-s0202a0:1043_0": "Sabbākusaladhammapahīno kho, mahārāja, tathāgato kusaladhammasamannāgatoti ettha",
  "atk-s0202a0:1043_1": "sabbesaṃyeva akusalānaṃ dhammānaṃ pahānaṃ vaṇṇetīti. Āma vaṇṇetīti vutte yathā pucchā,",
  "atk-s0202a0:1043_2": "tathā attho vutto bhaveyya. Evaṃ byākaraṇaṃ pana na bhāriyaṃ. Appahīnaakusalopi hi",
  "atk-s0202a0:1043_3": "pahānaṃ vaṇṇeyya, bhagavā pana pahīnākusalatāya yathākārī tathāvādīti dassetuṃ evaṃ",
  "atk-s0202a0:1043_4": "byākāsi. Sukkapakkhepi eseva nayo.",
  "atk-s0202a0:1044": "362. Bāhitikāti bāhitiraṭṭhe uṭṭhitavatthassetaṃ nāmaṃ. Soḷasasamā āyāmenāti āyāmena samasoḷasahatthā. Aṭṭhasamā vitthārenāti vitthārena samaaṭṭhahatthā.",
  "atk-s0202a0:1045_0": "363. Bhagavato pādāsīti bhagavato niyyātesi. Datvā ca pana gandhakuṭiyaṃ vitānaṃ",
  "atk-s0202a0:1045_1": "katvā bandhi. Tato paṭṭhāya gandhakuṭi bhiyyosomattāya sobhi. Sesaṃ sabbattha uttānameva.",
  "atk-s0202a0:1045_2": "Neyyapuggalassa pana vasena ayaṃ desanā niṭṭhitāti.",
  "atk-s0202a0:1046": "Papañcasūdaniyā majjhimanikāyaṭṭhakathāya",
  "atk-s0202a0:1047": "Bāhitikasuttavaṇṇanā niṭṭhitā.",
  "atk-s0202a0:1048": "9. Dhammacetiyasuttavaṇṇanā",
  "atk-s0202a0:1049_0": "364. Evaṃ me sutanti dhammacetiyasuttaṃ. Tattha medāḷupanti nāmetaṃ tassa, tassa",
  "atk-s0202a0:1049_1": "hi nigamassa medavaṇṇā pāsāṇā kirettha ussannā ahesuṃ, tasmā medāḷupanti saṅkhaṃ",
  "atk-s0202a0:1049_2": "gataṃ. Senāsanaṃ panettha aniyataṃ, tasmā na taṃ vuttaṃ. Nagarakanti evaṃnāmakaṃ",
  "atk-s0202a0:1049_3": "sakyānaṃ nigamaṃ. Kenacideva karaṇīyenāti na aññena karaṇīyena, ayaṃ pana bandhulasenāpatiṃ",
  "atk-s0202a0:1049_4": "saddhiṃ dvattiṃsāya puttehi ekadivaseneva gaṇhathāti āṇāpesi, taṃdivasañcassa bhariyāya",
  "atk-s0202a0:1049_5": "mallikāya pañcahi bhikkhusatehi saddhiṃ bhagavā nimantito, buddhappamukhe bhikkhusaṅghe",
  "atk-s0202a0:1049_6": "gharaṃ āgantvā nisinnamatte “senāpati kālaṅkato”ti sāsanaṃ āharitvā mallikāya adaṃsu.",
  "atk-s0202a0:1049_7": "Sā paṇṇaṃ gahetvā mukhasāsanaṃ pucchi. “Raññā ayye senāpati saddhiṃ dvattiṃsāya puttehi",
  "atk-s0202a0:1049_8": "ekappahāreneva gahāpito”ti ārocesuṃ. Mahājanagataṃ mā karitthāti ovaṭṭikāya paṇṇaṃ",
  "atk-s0202a0:1049_9": "katvā bhikkhusaṅghaṃ parivisi. Tasmiṃ samaye ekā sappicāṭi nīharitā, sā ummāre āhacca",
  "atk-s0202a0:1049_10": "bhinnā, taṃ apanetvā aññaṃ āharāpetvā bhikkhusaṅghaṃ parivisi.",
  "atk-s0202a0:1050_0": "Satthā katabhattakicco kathāsamuṭṭhāpanatthaṃ – “sappicāṭiyā bhinnapaccayā na cintetabba”nti",
  "atk-s0202a0:1050_1": "āha. Tasmiṃ samaye mallikā paṇṇaṃ nīharitvā bhagavato purato ṭhapetvā – “bhagavā",
  "atk-s0202a0:1050_2": "imaṃ dvattiṃsāya puttehi saddhiṃ senāpatino matasāsanaṃ, ahaṃ etampi na cintayāmi,",
  "atk-s0202a0:1050_3": "sappicāṭipaccayā kiṃ cinteyyāmī”ti āha. Bhagavā – “mallike, mā cintayi, anamatagge",
  "atk-s0202a0:1050_4": "saṃsāre nāma vattamānānaṃ hoti eta”nti aniccatādipaṭisaṃyuttaṃ dhammakathaṃ katvā",
  "atk-s0202a0:1050_5": "agamāsi. Mallikā dvattiṃsasuṇisāyo pakkosāpetvā ovādaṃ adāsi. Rājā mallikaṃ pakkosāpetvā",
  "atk-s0202a0:1050_6": "“senāpatino amhākaṃ antare bhinnadoso atthi natthī”ti pucchi. Natthi sāmīti. So tassā",
  "atk-s0202a0:1050_7": "vacanena tassa niddosabhāvaṃ ñatvā vippaṭisārī balavadomanassaṃ uppādesi. So – “evarūpaṃ",
  "atk-s0202a0:1050_8": "nāma adosakārakaṃ maṃ sambhāvayitvā āgataṃ sahāyakaṃ vināsesi”nti tato paṭṭhāya pāsāde",
  "atk-s0202a0:1050_9": "vā nāṭakesu vā rajjasukhesu vā cittassādaṃ alabhamāno tattha tattha vicarituṃ āraddho.",
  "atk-s0202a0:1050_10": "Etadeva kiccaṃ ahosi. Idaṃ sandhāya vuttaṃ “kenacideva karaṇīyenā”ti.",
  "atk-s0202a0:1051_0": "Dīghaṃ kārāyananti dīghakārāyano nāma bandhulasenāpatissa bhāgineyyo “etassa me mātulo",
  "atk-s0202a0:1051_1": "adosakārako nikkāraṇena ghātito”ti raññā senāpatiṭṭhāne ṭhapito. Taṃ sandhāyetaṃ",
  "atk-s0202a0:1051_2": "vuttaṃ. Mahaccā rājānubhāvenāti mahatā rājānubhāvena, dharaṇitalaṃ bhindanto viya",
  "atk-s0202a0:1051_3": "sāgaraṃ parivattento viya vicittavesasobhena mahatā balakāyenāti attho. Pāsādikānīti",
  "atk-s0202a0:1051_4": "dassaneneva saha rañjanakāni. Pasādanīyānīti tasseva vevacanaṃ. Atha vā pāsādikānīti",
  "atk-s0202a0:1051_5": "pasādajanakāni. Appasaddānīti nissaddāni. Appanigghosānīti avibhāvitatthena nigghosena",
  "atk-s0202a0:1051_6": "rahitāni. Vijanavātānīti vigatajanavātāni. Manussarāhasseyyakānīti manussānaṃ rahassakammānucchavikāni,",
  "atk-s0202a0:1051_7": "rahassamantaṃ mantentānaṃ anurūpānīti attho. Paṭisallānasāruppānīti nilīyanabhāvassa",
  "atk-s0202a0:1051_8": "ekībhāvassa anucchavikāni. Yattha sudaṃ mayanti na tena tattha bhagavā payirupāsitapubbo,",
  "atk-s0202a0:1051_9": "tādisesu pana payirupāsitapubbo, tasmā yādisesu sudaṃ mayanti ayamettha attho.",
  "atk-s0202a0:1052_0": "Atthi, mahārājāti paṇḍito senāpati “rājā bhagavantaṃ mamāyatī”ti jānāti, so sace",
  "atk-s0202a0:1052_1": "maṃ rājā “kahaṃ bhagavā”ti vadeyya, adandhāyantena ācikkhituṃ yuttanti carapurise",
  "atk-s0202a0:1052_2": "payojetvā bhagavato nivāsanaṭṭhānaṃ ñatvāva viharati. Tasmā evamāha. Ārāmaṃ pāvisīti",
  "atk-s0202a0:1052_3": "bahinigame khandhāvāraṃ bandhāpetvā kārāyanena saddhiṃ pāvisi.",
  "atk-s0202a0:1053_0": "366. Vihāroti gandhakuṭiṃ sandhāyāhaṃsu. Āḷindanti pamukhaṃ. Ukkāsitvāti ukkāsitasaddaṃ",
  "atk-s0202a0:1053_1": "katvā. Aggaḷanti kavāṭaṃ. Ākoṭehīti agganakhena īsakaṃ kuñcikacchiddasamīpe koṭehīti",
  "atk-s0202a0:1053_2": "vuttaṃ hoti. Dvāraṃ kira atiupari amanussā, atiheṭṭhā dīghajātikā koṭenti. Tathā",
  "atk-s0202a0:1053_3": "akoṭetvā majjhe chiddasamīpe koṭetabbaṃ, idaṃ dvārakoṭṭakavattanti dīpentā vadanti.",
  "atk-s0202a0:1053_4": "Tatthevāti bhikkhūhi vuttaṭṭhāneyeva. Khaggañca uṇhīsañcāti desanāmattametaṃ,",
  "atk-s0202a0:1054": "Vālabījanimuṇhīsaṃ, khaggaṃ chattañcupāhanaṃ;",
  "atk-s0202a0:1055": "Oruyha rājā yānamhā, ṭhapayitvā paṭicchadanti. –",
  "atk-s0202a0:1056_0": "Āgatāni pana pañcapi rājakakudhabhaṇḍāni adāsi. Kasmā pana adāsīti. Atigaruno sammāsambuddhassa",
  "atk-s0202a0:1056_1": "santikaṃ uddhatavesena gantuṃ na yuttanti ca, ekakova upasaṅkamitvā attano rucivasena",
  "atk-s0202a0:1056_2": "sammodissāmi cāti. Pañcasu hi rājakakudhabhaṇḍesu nivattitesu tvaṃ nivattāti vattabbaṃ",
  "atk-s0202a0:1056_3": "na hoti, sabbe sayameva nivattanti. Iti imehi dvīhi kāraṇehi adāsi. Rahāyatīti rahassaṃ",
  "atk-s0202a0:1056_4": "karoti nigūhati. Ayaṃ kirassa adhippāyo “pubbepi ayaṃ rājā samaṇena gotamena saddhiṃ",
  "atk-s0202a0:1056_5": "catukkaṇṇamantaṃ mantetvā mayhaṃ mātulaṃ saddhiṃ dvattiṃsāya puttehi gaṇhāpesi, idānipi",
  "atk-s0202a0:1056_6": "catukkaṇṇamantaṃ mantetukāmo, kacci nu kho maṃ gaṇhāpessatī”ti. Evaṃ kopavasenassa etadahosi.",
  "atk-s0202a0:1057_0": "Vivari bhagavā dvāranti na bhagavā uṭṭhāya dvāraṃ vivari, vivaratūti pana hatthaṃ",
  "atk-s0202a0:1057_1": "pasāresi. Tato – “bhagavā tumhehi anekesu kappakoṭīsu dānaṃ dadamānehi na sahatthā",
  "atk-s0202a0:1057_2": "dvāravivaraṇakammaṃ kata”nti sayameva dvāraṃ vivaṭaṃ. Taṃ pana yasmā bhagavato manena",
  "atk-s0202a0:1057_3": "vivaṭaṃ, tasmā “vivari bhagavā dvāra”nti vattuṃ vaṭṭati. Vihāraṃ pavisitvāti gandhakuṭiṃ",
  "atk-s0202a0:1057_4": "pavisitvā. Tasmiṃ pana paviṭṭhamatteyeva kārāyano pañca rājakakudhabhaṇḍāni gahetvā",
  "atk-s0202a0:1057_5": "khandhāvāraṃ gantvā viṭaṭūbhaṃ āmantesi “chattaṃ samma ussāpehī”ti. Mayhaṃ pitā kiṃ",
  "atk-s0202a0:1057_6": "gatoti? Pitaraṃ mā puccha, sace tvaṃ na ussāpesi, taṃ gaṇhitvā ahaṃ ussāpemīti. “Ussāpemi",
  "atk-s0202a0:1057_7": "sammā”ti sampaṭicchi. Kārāyano rañño ekaṃ assañca asiñca ekameva ca paricārikaṃ itthiṃ",
  "atk-s0202a0:1057_8": "ṭhapetvā – “sace rājā jīvitena atthiko, mā āgacchatū”ti viṭaṭūbhassa chattaṃ ussāpetvā",
  "atk-s0202a0:1057_9": "taṃ gahetvā sāvatthimeva gato.",
  "atk-s0202a0:1058_0": "367. Dhammanvayoti paccakkhañāṇasaṅkhātassa dhammassa anunayo anumānaṃ, anubuddhīti",
  "atk-s0202a0:1058_1": "attho. Idāni yenassa dhammanvayena “sammāsambuddho bhagavā”tiādi hoti, taṃ dassetuṃ",
  "atk-s0202a0:1058_2": "idha panāhaṃ, bhantetiādimāha. Tattha āpāṇakoṭikanti pāṇoti jīvitaṃ, taṃ mariyādaṃ",
  "atk-s0202a0:1058_3": "anto karitvā, maraṇasamayepi carantiyeva, taṃ na vītikkamantīti vuttaṃ hoti. “Apāṇakoṭika”ntipi",
  "atk-s0202a0:1058_4": "pāṭho, ājīvitapariyantanti attho. Yathā ekacce jīvitahetu atikkamantā pāṇakoṭikaṃ",
  "atk-s0202a0:1058_5": "katvā caranti, na evanti attho. Ayampi kho me, bhanteti buddhasubuddhatāya dhammasvākkhātatāya",
  "atk-s0202a0:1058_6": "saṅghasuppaṭipannatāya ca etaṃ evaṃ hoti, evañhi me, bhante, ayaṃ bhagavati dhammanvayo",
  "atk-s0202a0:1058_7": "hotīti dīpeti. Eseva nayo sabbattha.",
  "atk-s0202a0:1059_0": "369. Na viya maññe cakkhuṃ bandhanteti cakkhuṃ abandhante viya. Apāsādikañhi disvā",
  "atk-s0202a0:1059_1": "puna olokanakiccaṃ na hoti, tasmā so cakkhuṃ na bandhati nāma. Pāsādikaṃ disvā punappunaṃ",
  "atk-s0202a0:1059_2": "olokanakiccaṃ hoti, tasmā so cakkhuṃ bandhati nāma. Ime ca apāsādikā, tasmā evamāha.",
  "atk-s0202a0:1059_3": "Bandhukarogo noti kularogo. Amhākaṃ kule jātā evarūpā hontīti vadanti. Uḷāranti mahesakkhaṃ.",
  "atk-s0202a0:1059_4": "Pubbenāparanti pubbato aparaṃ visesaṃ. Tattha kasiṇaparikammaṃ katvā samāpattiṃ nibbattento",
  "atk-s0202a0:1059_5": "uḷāraṃ pubbe visesaṃ sañjānāti nāma, samāpattiṃ padaṭṭhānaṃ katvā vipassanaṃ vaḍḍhetvā",
  "atk-s0202a0:1059_6": "arahattaṃ gaṇhanto uḷāraṃ pubbato aparaṃ visesaṃ sañjānāti nāma.",
  "atk-s0202a0:1060_0": "370. Ghātetāyaṃ vā ghātetunti ghātetabbayuttakaṃ ghātetuṃ. Jāpetāyaṃ vā jāpetunti",
  "atk-s0202a0:1060_1": "dhanena vā jāpetabbayuttakaṃ jāpetuṃ jānituṃ adhanaṃ kātuṃ. Pabbājetāyaṃ vā pabbājetunti",
  "atk-s0202a0:1060_2": "raṭṭhato vā pabbājetabbayuttakaṃ pabbājetuṃ.",
  "atk-s0202a0:1061_0": "373. Isidattapurāṇāti isidatto ca purāṇo ca. Tesu eko brahmacārī, eko sadārasantuṭṭho.",
  "atk-s0202a0:1061_1": "Mamabhattāti mama santakaṃ bhattaṃ etesanti mamabhattā. Mamayānāti mama santakaṃ",
  "atk-s0202a0:1061_2": "yānaṃ etesanti mamayānā. Jīvikāya dātāti jīvitavuttiṃ dātā. Vīmaṃsamānoti upaparikkhamāno.",
  "atk-s0202a0:1061_3": "Tadā kira rājā niddaṃ anokkantova okkanto viya hutvā nipajji. Atha te thapatayo “katarasmiṃ",
  "atk-s0202a0:1061_4": "disābhāge bhagavā”ti pucchitvā “asukasmiṃ nāmā”ti sutvā mantayiṃsu – “yena sammāsambuddho,",
  "atk-s0202a0:1061_5": "tena sīse kate rājā pādato hoti. Yena rājā, tena sīse kate satthā pādato hoti, kiṃ",
  "atk-s0202a0:1061_6": "karissāmā”ti? Tato nesaṃ etadahosi – “rājā kuppamāno yaṃ amhākaṃ deti, taṃ acchindeyya.",
  "atk-s0202a0:1061_7": "Na kho pana mayaṃ sakkoma jānamānā satthāraṃ pādato kātu”nti rājānaṃ pādato katvā",
  "atk-s0202a0:1061_8": "nipajjiṃsu. Taṃ sandhāya ayaṃ rājā evamāha.",
  "atk-s0202a0:1062_0": "374. Pakkāmīti gandhakuṭito nikkhamitvā kārāyanassa ṭhitaṭṭhānaṃ gato, taṃ tattha",
  "atk-s0202a0:1062_1": "adisvā khandhāvāraṭṭhānaṃ gato, tatthāpi aññaṃ adisvā taṃ itthiṃ pucchi. Sā sabbaṃ",
  "atk-s0202a0:1062_2": "pavattiṃ ācikkhi. Rājā – “na idāni mayā ekakena tattha gantabbaṃ, rājagahaṃ gantvā",
  "atk-s0202a0:1062_3": "bhāgineyyena saddhiṃ āgantvā mayhaṃ rajjaṃ gaṇhissāmī”ti rājagahaṃ gacchanto antarāmagge",
  "atk-s0202a0:1062_4": "kaṇājakabhattañceva bhuñji, bahalaudakañca pivi. Tassa sukhumālapakatikassa āhāro",
  "atk-s0202a0:1062_5": "na sammā pariṇāmi. So rājagahaṃ pāpuṇantopi vikāle dvāresu pihitesu pāpuṇi. “Ajja",
  "atk-s0202a0:1062_6": "sālāyaṃ sayitvā sve mayhaṃ bhāgineyyaṃ passissāmī”ti bahinagare sālāya nipajji. Tassa",
  "atk-s0202a0:1062_7": "rattibhāge uṭṭhānāni pavattiṃsu, katipayavāre bahi nikkhami. Tato paṭṭhāya padasā",
  "atk-s0202a0:1062_8": "gantuṃ asakkonto tassā itthiyā aṅke nipajjitvā balavapaccūse kālamakāsi. Sā tassa",
  "atk-s0202a0:1062_9": "matabhāvaṃ ñatvā – “dvīsu rajjesu rajjaṃ kāretvā idāni parassa bahinagare anāthasālāya",
  "atk-s0202a0:1062_10": "anāthakālakiriyaṃ katvā nipanno mayhaṃ sāmi kosalarājā”tiādīni vadamānā uccāsaddena",
  "atk-s0202a0:1062_11": "paridevituṃ ārabhi. Manussā sutvā rañño ārocesuṃ. Rājā āgantvā disvā sañjānitvā āgatakāraṇaṃ",
  "atk-s0202a0:1062_12": "ñatvā mahāparihārena sarīrakiccaṃ karitvā “viṭaṭūbhaṃ gaṇhissāmī”ti bheriṃ carāpetvā",
  "atk-s0202a0:1062_13": "balakāyaṃ sannipātesi. Amaccā pādesu patitvā – “sace, deva, tumhākaṃ mātulo arogo",
  "atk-s0202a0:1062_14": "assa, tumhākaṃ gantuṃ yuttaṃ bhaveyya, idāni pana viṭaṭūbhopi tumhe nissāya chattaṃ",
  "atk-s0202a0:1062_15": "ussāpetuṃ arahatiyevā”ti saññāpetvā nivāresuṃ.",
  "atk-s0202a0:1063_0": "Dhammacetiyānīti dhammassa cittīkāravacanāni. Tīsu hi ratanesu yattha katthaci cittīkāre",
  "atk-s0202a0:1063_1": "kate sabbattha katoyeva hoti, tasmā bhagavati cittīkāre kate dhammopi katova hotīti",
  "atk-s0202a0:1063_2": "bhagavā “dhammacetiyānī”ti āha. Ādibrahmacariyakānīti maggabrahmacariyassa ādibhūtāni,",
  "atk-s0202a0:1063_3": "pubbabhāgapaṭipattibhūtānīti attho. Sesaṃ sabbattha uttānamevāti.",
  "atk-s0202a0:1064": "Papañcasūdaniyā majjhimanikāyaṭṭhakathāya",
  "atk-s0202a0:1065": "Dhammacetiyasuttavaṇṇanā niṭṭhitā.",
  "atk-s0202a0:1066": "10. Kaṇṇakatthalasuttavaṇṇanā",
  "atk-s0202a0:1067_0": "375. Evaṃ me sutanti kaṇṇakatthalasuttaṃ. Tattha uruññāyanti uruññāti tassa raṭṭhassapi",
  "atk-s0202a0:1067_1": "nagarassapi etadeva nāmaṃ, bhagavā uruññānagaraṃ upanissāya viharati. Kaṇṇakatthale",
  "atk-s0202a0:1067_2": "migadāyeti tassa nagarassa avidūre kaṇṇakatthalaṃ nāma eko ramaṇīyo bhūmibhāgo atthi,",
  "atk-s0202a0:1067_3": "so migānaṃ abhayatthāya dinnattā migadāyoti vuccati, tasmiṃ kaṇṇakatthale migadāye.",
  "atk-s0202a0:1067_4": "Kenacideva karaṇīyenāti na aññena, anantarasutte vuttakaraṇīyeneva. Somā ca bhaginī",
  "atk-s0202a0:1067_5": "sakulā ca bhaginīti imā dve bhaginiyo rañño pajāpatiyo. Bhattābhihāreti bhattaṃ abhiharaṇaṭṭhāne.",
  "atk-s0202a0:1067_6": "Rañño bhuñjanaṭṭhānañhi sabbāpi orodhā kaṭacchuādīni gahetvā rājānaṃ upaṭṭhātuṃ gacchanti,",
  "atk-s0202a0:1067_7": "tāpi tatheva agamaṃsu.",
  "atk-s0202a0:1068_0": "376. Kiṃ pana, mahārājāti kasmā evamāha? Rañño garahaparimocanatthaṃ. Evañhi parisā",
  "atk-s0202a0:1068_1": "cinteyya – “ayaṃ rājā āgacchamānova mātugāmānaṃ sāsanaṃ āroceti, mayaṃ attano dhammatāya",
  "atk-s0202a0:1068_2": "bhagavantaṃ daṭṭhuṃ āgatoti maññāma, ayaṃ pana mātugāmānaṃ sāsanaṃ gahetvā āgato,",
  "atk-s0202a0:1068_3": "mātugāmadāso maññe, esa pubbepi imināva kāraṇena āgacchatī”ti. Pucchito pana so attano",
  "atk-s0202a0:1068_4": "āgamanakāraṇaṃ kathessati, evamassa ayaṃ garahā na uppajjissatīti garahamocanatthaṃ evamāha.",
  "atk-s0202a0:1069_0": "378. Abbhudāhāsīti kathesi. Sakideva sabbaṃ ussati sabbaṃ dakkhitīti yo ekāvajjanena",
  "atk-s0202a0:1069_1": "ekacittena atītānāgatapaccuppannaṃ sabbaṃ ussati vā dakkhiti vā, so natthīti attho.",
  "atk-s0202a0:1069_2": "Ekena hi cittena atītaṃ sabbaṃ jānissāmīti āvajjitvāpi atītaṃ sabbaṃ jānituṃ na sakkā,",
  "atk-s0202a0:1069_3": "ekadesameva jānāti. Anāgatapaccuppannaṃ pana tena cittena sabbeneva sabbaṃ na jānātīti.",
  "atk-s0202a0:1069_4": "Esa nayo itaresu. Evaṃ ekacittavasenāyaṃ pañho kathito. Heturūpanti hetusabhāvaṃ",
  "atk-s0202a0:1069_5": "kāraṇajātikaṃ. Saheturūpanti sakāraṇajātikaṃ. Samparāyikāhaṃ, bhanteti samparāyaguṇaṃ",
  "atk-s0202a0:1069_6": "ahaṃ, bhante, pucchāmi.",
  "atk-s0202a0:1070_0": "379. Pañcimānīti imasmiṃ sutte pañca padhāniyaṅgāni lokuttaramissakāni kathitāni.",
  "atk-s0202a0:1070_1": "Kathinaṅgaṇavāsīcūḷasamuddatthero pana “tumhākaṃ, bhante, kiṃ ruccatī”ti vutte “mayhaṃ",
  "atk-s0202a0:1070_2": "lokuttarānevāti ruccatī”ti āha. Padhānavemattatanti padhānanānattaṃ. Aññādisameva",
  "atk-s0202a0:1070_3": "hi puthujjanassa padhānaṃ, aññādisaṃ sotāpannassa, aññādisaṃ sakadāgāmino, aññādisaṃ",
  "atk-s0202a0:1070_4": "anāgāmino, aññādisaṃ arahato, aññādisaṃ asītimahāsāvakānaṃ, aññādisaṃ dvinnaṃ aggasāvakānaṃ,",
  "atk-s0202a0:1070_5": "aññādisaṃ paccekabuddhānaṃ, aññādisaṃ sabbaññubuddhānaṃ. Puthujjanassa padhānaṃ sotāpannassa",
  "atk-s0202a0:1070_6": "padhānaṃ na pāpuṇāti…pe… paccekabuddhassa padhānaṃ sabbaññubuddhassa padhānaṃ na",
  "atk-s0202a0:1070_7": "pāpuṇāti. Imamatthaṃ sandhāya “padhānavemattataṃ vadāmī”ti āha. Dantakāraṇaṃ gaccheyyunti",
  "atk-s0202a0:1070_8": "yaṃ akūṭakaraṇaṃ, anavacchindanaṃ, dhurassa acchindananti dantesu kāraṇaṃ dissati,",
  "atk-s0202a0:1070_9": "taṃ kāraṇaṃ upagaccheyyunti attho. Dantabhūminti dantehi gantabbabhūmiṃ. Assaddhotiādīsu",
  "atk-s0202a0:1070_10": "puthujjanasotāpannasakadāgāmianāgāmino cattāropi assaddhā nāma. Puthujjano hi sotāpannassa",
  "atk-s0202a0:1070_11": "saddhaṃ appattoti assaddho, sotāpanno sakadāgāmissa, sakadāgāmī anāgāmissa, anāgāmī",
  "atk-s0202a0:1070_12": "arahato saddhaṃ appattoti assaddho, ābādho arahatopi uppajjatīti pañcapi bahvābādhā",
  "atk-s0202a0:1070_13": "nāma honti. Ariyasāvakassa pana saṭho māyāvīti nāmaṃ natthi. Teneva thero – “pañca",
  "atk-s0202a0:1070_14": "padhāniyaṅgāni lokuttarāni kathitānīti mayhaṃ ruccatī”ti āha. Assakhaḷuṅkasuttante",
  "atk-s0202a0:1070_15": "pana – “tayo ca, bhikkhave, assakhaḷuṅke tayo ca purisakhaḷuṅke desessāmī”ti ettha",
  "atk-s0202a0:1070_16": "ariyasāvakassāpi sambodhināmaṃ āgataṃ, tassa vasena lokuttaramissakā kathitāti vuttaṃ.",
  "atk-s0202a0:1070_17": "Puthujjano pana sotāpattimaggavīriyaṃ asampatto…pe… anāgāmī arahattamaggavīriyaṃ",
  "atk-s0202a0:1070_18": "asampattoti kusītopi assaddho viya cattārova honti, tathā duppañño.",
  "atk-s0202a0:1071_0": "Evaṃ panettha opammasaṃsandanaṃ veditabbaṃ – adantahatthiādayo viya hi maggapadhānarahito",
  "atk-s0202a0:1071_1": "puggalo. Dantahatthiādayo viya maggapadhānavā. Yathā adantā hatthiādayo kūṭākāraṃ",
  "atk-s0202a0:1071_2": "akatvā avicchinditvā dhuraṃ apātetvā dantagamanaṃ vā gantuṃ dantabhūmiṃ vā pattuṃ",
  "atk-s0202a0:1071_3": "na sakkonti, evamevaṃ maggapadhānarahito maggapadhānavatā pattabbaṃ pāpuṇituṃ nibbattetabbaṃ",
  "atk-s0202a0:1071_4": "guṇaṃ nibbattetuṃ na sakkoti. Yathā pana dantahatthiādayo kūṭākāraṃ akatvā avicchinditvā",
  "atk-s0202a0:1071_5": "dhuraṃ apātetvā dantagamanaṃ vā gantuṃ dantabhūmiṃ vā pattuṃ sakkonti, evamevaṃ maggapadhānavā",
  "atk-s0202a0:1071_6": "maggapadhānavatā pattabbaṃ pāpuṇituṃ nibbattetabbaṃ guṇaṃ nibbattetuṃ sakkoti. Idaṃ",
  "atk-s0202a0:1071_7": "vuttaṃ hoti – “sotāpattimaggapadhānavā sotāpattimaggapadhānavatā pattokāsaṃ pāpuṇituṃ",
  "atk-s0202a0:1071_8": "nibbattetabbaṃ guṇaṃ nibbattetuṃ sakkoti…pe… arahattamaggapadhānavā arahattamaggapadhānavatā",
  "atk-s0202a0:1071_9": "pattokāsaṃ pāpuṇituṃ nibbattetabbaṃ guṇaṃ nibbattetuṃ sakkotī”ti.",
  "atk-s0202a0:1072_0": "380. Sammappadhānāti maggapadhānena sammappadhānā. Na kiñci nānākaraṇaṃ vadāmi yadidaṃ",
  "atk-s0202a0:1072_1": "vimuttiyā vimuttinti yaṃ ekassa phalavimuttiyā itarassa phalavimuttiṃ ārabbha nānākaraṇaṃ",
  "atk-s0202a0:1072_2": "vattabbaṃ siyā, taṃ na kiñci vadāmīti attho. Acciyā vā accinti acciyā vā accimhi.",
  "atk-s0202a0:1072_3": "Sesapadadvayepi eseva nayo, bhummatthe hi etaṃ upayogavacanaṃ. Kiṃ pana tvaṃ, mahārājāti,",
  "atk-s0202a0:1072_4": "mahārāja, kiṃ tvaṃ? “Santi devā cātumahārājikā, santi devā tāvatiṃsā…pe… santi devā",
  "atk-s0202a0:1072_5": "paranimmitavasavattino, santi devā tatuttari”nti evaṃ devānaṃ atthibhāvaṃ na jānāsi,",
  "atk-s0202a0:1072_6": "yena evaṃ vadesīti. Tato atthibhāvaṃ jānāmi, manussalokaṃ pana āgacchanti nāgacchantīti",
  "atk-s0202a0:1072_7": "idaṃ pucchanto yadi vā te, bhantetiādimāha. Sabyābajjhāti sadukkhā, samucchedappahānena",
  "atk-s0202a0:1072_8": "appahīnacetasikadukkhā. Āgantāroti upapattivasena āgantāro. Abyābajjhāti samucchinnadukkhā.",
  "atk-s0202a0:1072_9": "Anāgantāroti upapattivasena anāgantāro.",
  "atk-s0202a0:1073_0": "381. Pahotīti sakkoti. Rājā hi puññavantampi lābhasakkārasampannaṃ yathā na koci",
  "atk-s0202a0:1073_1": "upasaṅkamati, evaṃ karonto tamhā ṭhānā cāvetuṃ sakkoti. Taṃ apuññavantampi sakalagāmaṃ",
  "atk-s0202a0:1073_2": "piṇḍāya caritvā yāpanamattaṃ alabhantaṃ yathā lābhasakkārasampanno hoti, evaṃ karonto",
  "atk-s0202a0:1073_3": "tamhā ṭhānā cāvetuṃ sakkoti. Brahmacariyavantampi itthīhi saddhiṃ sampayojetvā sīlavināsaṃ",
  "atk-s0202a0:1073_4": "pāpento balakkārena vā uppabbājento tamhā ṭhānā cāvetuṃ sakkoti. Abrahmacariyavantampi",
  "atk-s0202a0:1073_5": "sampannakāmaguṇaṃ amaccaṃ bandhanāgāraṃ pavesetvā itthīnaṃ mukhampi passituṃ adento",
  "atk-s0202a0:1073_6": "tamhā ṭhānā cāveti nāma. Raṭṭhato pana yaṃ icchati, taṃ pabbājeti nāma.",
  "atk-s0202a0:1074_0": "Dassanāyapi nappahontīti kāmāvacare tāva abyābajjhe deve sabyābajjhā devā cakkhuviññāṇadassanāyapi",
  "atk-s0202a0:1074_1": "nappahonti. Kasmā? Arahato tattha ṭhānābhāvato. Rūpāvacare pana ekavimānasmiṃyeva",
  "atk-s0202a0:1074_2": "tiṭṭhanti ca nisīdanti cāti cakkhuviññāṇadassanāya pahonti, etehi diṭṭhaṃ pana sallakkhitaṃ",
  "atk-s0202a0:1074_3": "paṭividdhaṃ lakkhaṇaṃ daṭṭhuṃ sallakkhituṃ paṭivijjhituṃ na sakkontīti ñāṇacakkhunā",
  "atk-s0202a0:1074_4": "dassanāya nappahonti, uparideve ca cakkhuviññāṇadassanenāpīti.",
  "atk-s0202a0:1075_0": "382. Ko nāmo ayaṃ, bhanteti rājā theraṃ jānantopi ajānanto viya pucchati. Kasmā?",
  "atk-s0202a0:1075_1": "Pasaṃsitukāmatāya. Ānandarūpoti ānandasabhāvo. Brahmapucchāpi vuttanayeneva veditabbā.",
  "atk-s0202a0:1075_2": "Atha kho aññataro purisoti sā kira kathā viṭaṭūbheneva kathitā, te “tayā kathitā,",
  "atk-s0202a0:1075_3": "tayā kathitā”ti kupitā aññamaññaṃ imasmiṃyeva ṭhāne attano attano balakāyaṃ uṭṭhāpetvā",
  "atk-s0202a0:1075_4": "kalahampi kareyyunti nivāraṇatthaṃ so rājapuriso etadavoca. Sesaṃ sabbattha uttānameva.",
  "atk-s0202a0:1075_5": "Ayaṃ pana desanā neyyapuggalassa vasena niṭṭhitāti.",
  "atk-s0202a0:1076": "Papañcasūdaniyā majjhimanikāyaṭṭhakathāya",
  "atk-s0202a0:1077": "Kaṇṇakatthalasuttavaṇṇanā niṭṭhitā.",
  "atk-s0202a0:1078": "Catutthavaggavaṇṇanā niṭṭhitā.",
  "atk-s0202a0:1079": "1. Brahmāyusuttavaṇṇanā",
  "atk-s0202a0:1080_0": "383. Evaṃ me sutanti brahmāyusuttaṃ. Tattha mahatā bhikkhusaṅghena saddhinti mahatāti",
  "atk-s0202a0:1080_1": "guṇamahattenapi mahatā, saṅkhyāmahattenapi. So hi bhikkhusaṅghe guṇehipi mahā ahosi",
  "atk-s0202a0:1080_2": "appicchatādiguṇasamannāgatattā, saṅkhyāyapi mahā pañcasatasaṅkhyattā. Bhikkhūnaṃ",
  "atk-s0202a0:1080_3": "saṅghena bhikkhusaṅghena, diṭṭhisīlasāmaññasaṅghātasaṅkhātena samaṇagaṇenāti attho.",
  "atk-s0202a0:1080_4": "Saddhinti ekato. Pañcamattehi bhikkhusatehīti pañca mattā etesanti pañcamattāni.",
  "atk-s0202a0:1080_5": "Mattāti pamāṇaṃ vuccati, tasmā yathā bhojane mattaññūti vutte bhojane mattaṃ jānāti",
  "atk-s0202a0:1080_6": "pamāṇaṃ jānātīti attho hoti, evamidhāpi tesaṃ bhikkhusatānaṃ pañcamattā pañcapamāṇanti",
  "atk-s0202a0:1080_7": "evamattho daṭṭhabbo. Bhikkhūnaṃ satāni bhikkhusatāni. Tehi pañcamattehi bhikkhusatehi.",
  "atk-s0202a0:1081_0": "Vīsavassasatikoti vīsādhikavassasatiko. Tiṇṇaṃ vedānanti iruvedayajuvedasāmavedānaṃ.",
  "atk-s0202a0:1081_1": "Oṭṭhapahatakaraṇavasena pāraṃ gatoti pāragū. Saha nighaṇḍunā ca keṭubhena ca sanighaṇḍukeṭubhānaṃ,",
  "atk-s0202a0:1081_2": "nighaṇḍūti nāmanighaṇṭurukkhādīnaṃ vevacanappakāsakaṃ satthaṃ. Keṭubhanti kiriyākappavikappo",
  "atk-s0202a0:1081_3": "kavīnaṃ upakārāya satthaṃ. Saha akkharappabhedena sakkharappabhedānaṃ. Akkharappabhedoti",
  "atk-s0202a0:1081_4": "sikkhā ca nirutti ca. Itihāsapañcamānanti āthabbaṇavedaṃ catutthaṃ katvā “itiha āsa",
  "atk-s0202a0:1081_5": "itiha āsā”ti īdisavacanappaṭisaṃyutto purāṇakathāsaṅkhāto itihāso pañcamo etesanti",
  "atk-s0202a0:1081_6": "itihāsapañcamā, tesaṃ itihāsapañcamānaṃ. Padañca tadavasesañca byākaraṇaṃ adhīyati",
  "atk-s0202a0:1081_7": "pavedeti cāti padako veyyākaraṇo. Lokāyataṃ vuccati vitaṇḍavādasatthaṃ. Mahāpurisalakkhaṇanti",
  "atk-s0202a0:1081_8": "mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ, yattha",
  "atk-s0202a0:1081_9": "soḷasasahassagāthāparimāṇāya buddhamantā nāma ahesuṃ, yesaṃ vasena “iminā lakkhaṇena",
  "atk-s0202a0:1081_10": "samannāgatā buddhā nāma honti, iminā paccekabuddhā nāma honti, iminā dve aggasāvakā,",
  "atk-s0202a0:1081_11": "asītimahāsāvakā, buddhamātā, buddhapitā, aggupaṭṭhāko, aggupaṭṭhāyikā, rājā cakkavattī”ti",
  "atk-s0202a0:1081_12": "ayaṃ viseso ñāyati. Anavayoti imesu lokāyatamahāpurisalakkhaṇesu anūno paripūrakārī,",
  "atk-s0202a0:1081_13": "avayo na hotīti vuttaṃ hoti. Avayo nāma yo tāni atthato ca ganthato ca sandhāretuṃ",
  "atk-s0202a0:1081_14": "na sakkoti. Assosi khotiādīsu yaṃ vattabbaṃ siyā, taṃ sāleyyakasutte vuttameva.",
  "atk-s0202a0:1082_0": "384. Ayaṃ tātāti ayaṃ mahallakatāya gantuṃ asakkonto māṇavaṃ āmantetvā evamāha. Apica",
  "atk-s0202a0:1082_1": "esa brāhmaṇo cintesi “imasmiṃ loke ‘ahaṃ buddho ahaṃ buddho’ti uggatassa nāmaṃ gahetvā",
  "atk-s0202a0:1082_2": "bahū janā vicaranti, tasmā na me anussavamatteneva upasaṅkamituṃ yuttaṃ. Ekaccañhi",
  "atk-s0202a0:1082_3": "upasaṅkamantassa apakkamanampi garu hoti, anatthopi uppajjati. Yaṃnūnāhaṃ mama antevāsikaṃ",
  "atk-s0202a0:1082_4": "pesetvā ‘buddho vā no vā’ti jānitvā upasaṅkameyya”nti tasmā māṇavaṃ āmantetvā “ayaṃ",
  "atk-s0202a0:1082_5": "tātā”tiādimāha. Taṃ bhavantanti tassa bhavato. Tathā santaṃyevāti tathā satoyeva.",
  "atk-s0202a0:1082_6": "Idañhi itthambhūtākhyānatthe upayogavacanaṃ. Yathā kathaṃ panāhaṃ, bhoti ettha kathaṃ",
  "atk-s0202a0:1082_7": "panāhaṃ, bho, taṃ bhavantaṃ gotamaṃ jānissāmi, yathā sakkā so ñātuṃ, tathā me ācikkhāti",
  "atk-s0202a0:1082_8": "attho. Yathāti vā nipātamattamevetaṃ. Kathanti ayaṃ ākārapucchā, kenākārenāhaṃ bhavantaṃ",
  "atk-s0202a0:1082_9": "gotamaṃ jānissāmīti attho.",
  "atk-s0202a0:1083_0": "Evaṃ vutte kira naṃ upajjhāyo – “kiṃ tvaṃ, tāta, pathaviyaṃ ṭhito pathaviṃ na passāmīti",
  "atk-s0202a0:1083_1": "viya candimasūriyānaṃ obhāse ṭhito candimasūriye na passāmīti viya vadasī”tiādīni",
  "atk-s0202a0:1083_2": "vatvā jānanākāraṃ dassento āgatāni kho tātātiādimāha. Tattha mantesūti vedesu. Tathāgato",
  "atk-s0202a0:1083_3": "kira uppajjissatīti paṭikacceva suddhāvāsā devā vedesu lakkhaṇāni pakkhipitvā “buddhamantā",
  "atk-s0202a0:1083_4": "nāma ete”ti brāhmaṇavesena vede vācenti “tadanusārena mahesakkhā sattā tathāgataṃ",
  "atk-s0202a0:1083_5": "jānissantī”ti. Tena pubbe vedesu mahāpurisalakkhaṇāni āgacchanti. Parinibbute pana",
  "atk-s0202a0:1083_6": "tathāgate anukkamena antaradhāyanti, tena etarahi natthi. Mahāpurisassāti paṇidhisamādānañāṇakaruṇādiguṇamahato",
  "atk-s0202a0:1083_7": "purisassa. Dveyeva gatiyoti dve eva niṭṭhā. Kāmañcāyaṃ gatisaddo – “pañca kho imā,",
  "atk-s0202a0:1083_8": "sāriputta, gatiyo”tiādīsu bhavabhede vattati, “gati migānaṃ pavana”ntiādīsu nivāsaṭṭhāne,",
  "atk-s0202a0:1083_9": "“evaṃ adhimattagatimanto”tiādīsu paññāya, “gatigata”ntiādīsu visaṭabhāve, idha pana",
  "atk-s0202a0:1083_10": "niṭṭhāyaṃ vattatīti veditabbo. Tattha kiñcāpi yehi samannāgato rājā hoti, na teheva",
  "atk-s0202a0:1083_11": "buddho hoti, jātisāmaññato pana tāniyeva tānīti vuccanti. Tena vuttaṃ – “yehi samannāgatassā”ti.",
  "atk-s0202a0:1083_12": "Sace agāraṃ ajjhāvasatīti yadi agāre vasati, rājā hoti cakkavattī. Catūhi acchariyadhammehi",
  "atk-s0202a0:1083_13": "saṅgahavatthūhi ca lokaṃ rañjanato rājā. Cakkaratanaṃ vatteti, catūhi sampatticakkehi",
  "atk-s0202a0:1083_14": "vatteti, tehi ca paraṃ vatteti, parahitāya ca iriyāpathacakkānaṃ vatto etasmiṃ atthīti",
  "atk-s0202a0:1083_15": "cakkavattī. Ettha ca rājāti sāmaññaṃ, cakkavattīti visesanaṃ. Dhammena caratīti dhammiko,",
  "atk-s0202a0:1083_16": "ñāyena samena vattatīti attho. Dhammena rajjaṃ labhitvā rājā jātoti dhammarājā. Parahitadhammakaraṇena",
  "atk-s0202a0:1083_17": "vā dhammiko, attahitadhammakaraṇena dhammarājā. Caturantāya issaroti cāturanto, catusamuddantāya",
  "atk-s0202a0:1083_18": "catubbidhadīpabhūsitāya ca pathaviyā issaroti attho. Ajjhattaṃ kopādipaccatthike",
  "atk-s0202a0:1083_19": "bahiddhā ca sabbarājāno vijesīti vijitāvī. Janapadatthāvariyappattoti janapade thāvarabhāvaṃ",
  "atk-s0202a0:1083_20": "dhuvabhāvaṃ patto, na sakkā kenaci cāletuṃ, janapado vā tamhi thāvariyappatto anussukko",
  "atk-s0202a0:1083_21": "sakammanirato acalo asampavedhīti janapadatthāvariyappatto. Seyyathidanti nipāto,",
  "atk-s0202a0:1083_22": "tassa tāni katamānīti attho. Cakkaratanantiādīsu cakkañca taṃ ratijananatthena ratanañcāti",
  "atk-s0202a0:1083_23": "cakkaratanaṃ. Eseva nayo sabbattha.",
  "atk-s0202a0:1084_0": "Imesu pana ratanesu ayaṃ cakkavattirājā cakkaratanena ajitaṃ jināti, hatthiassaratanehi",
  "atk-s0202a0:1084_1": "vijite yathāsukhaṃ anuvicarati, pariṇāyakaratanena vijitamanurakkhati, sesehi upabhogasukhamanubhavati.",
  "atk-s0202a0:1084_2": "Paṭhamena cassa ussāhasattiyogo, hatthiassagahapatiratanehi pabhusattiyogo, pacchimena",
  "atk-s0202a0:1084_3": "mantasattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi",
  "atk-s0202a0:1084_4": "bhogasukhamanubhavati, sesehi issariyasukhaṃ. Visesato cassa purimāni tīṇi adosakusalamūlajanitakammānubhāvena",
  "atk-s0202a0:1084_5": "sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti",
  "atk-s0202a0:1084_6": "veditabbaṃ. Ayamettha saṅkhepo, vitthāro pana bojjhaṅgasaṃyutte ratanasuttassa upadesato",
  "atk-s0202a0:1084_7": "gahetabbo. Apica bālapaṇḍitasuttepi imesaṃ ratanānaṃ uppattikkamena saddhiṃ vaṇṇanā āgamissati.",
  "atk-s0202a0:1085_0": "Parosahassanti atirekasahassaṃ. Sūrāti abhīrukajātikā. Vīraṅgarūpāti devaputtasadisakāyā,",
  "atk-s0202a0:1085_1": "evaṃ tāva eke vaṇṇayanti, ayaṃ panettha sabhāvo – vīrāti uttamasūrā vuccanti. Vīrānaṃ",
  "atk-s0202a0:1085_2": "aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgaṃ rūpaṃ etesanti vīraṅgarūpā,",
  "atk-s0202a0:1085_3": "vīriyamayasarīrā viyāti vuttaṃ hoti. Parasenappamaddanāti sace paṭimukhaṃ tiṭṭheyya",
  "atk-s0202a0:1085_4": "parasenā, taṃ maddituṃ samatthāti adhippāyo. Dhammenāti “pāṇo na hantabbo”tiādinā pañcasīladhammena.",
  "atk-s0202a0:1086_0": "Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi",
  "atk-s0202a0:1086_1": "sattahi paṭicchanne kilesandhakāraloke taṃ chadanaṃ vivaṭṭetvā samantato sañjātāloko",
  "atk-s0202a0:1086_2": "hutvā ṭhitoti vivaṭṭacchado. Tattha paṭhamena padena pūjārahatā, dutiyena tassā hetu",
  "atk-s0202a0:1086_3": "yasmā sammāsambuddhoti, tatiyena buddhattahetubhūtā vivaṭṭacchadatā vuttāti veditabbā.",
  "atk-s0202a0:1086_4": "Atha vā vivaṭṭo ca vicchado cāti vivaṭṭacchado, vaṭṭarahito chadanarahito cāti vuttaṃ",
  "atk-s0202a0:1086_5": "hoti. Tena arahaṃ vaṭṭābhāvena, sammāsambuddho chadanābhāvenāti evaṃ purimapadadvayasseva",
  "atk-s0202a0:1086_6": "hetudvayaṃ vuttaṃ hoti. Dutiyavesārajjena cettha purimasiddhi, paṭhamena dutiyasiddhi,",
  "atk-s0202a0:1086_7": "tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ,",
  "atk-s0202a0:1086_8": "tatiyaṃ samantacakkhuṃ sādhetītipi veditabbaṃ. Tvaṃ mantānaṃ paṭiggahetāti imināssa sūrabhāvaṃ janeti.",
  "atk-s0202a0:1087_0": "385. Sopi tāya ācariyakathāya lakkhaṇesu vigatasammoho ekobhāsajāto viya buddhamante",
  "atk-s0202a0:1087_1": "sampassamāno evaṃ, bhoti āha. Tassattho – yathā, bho, maṃ tvaṃ vadasi, evaṃ karissāmīti.",
  "atk-s0202a0:1087_2": "Samannesīti gavesi, ekaṃ dveti vā gaṇayanto samānayi. Addasā khoti kathaṃ addasa?",
  "atk-s0202a0:1087_3": "Buddhānañhi nisinnānaṃ vā nipannānaṃ vā koci lakkhaṇaṃ pariyesituṃ na sakkoti, ṭhitānaṃ",
  "atk-s0202a0:1087_4": "pana caṅkamantānaṃ vā sakkoti. Tasmā lakkhaṇapariyesanatthaṃ āgataṃ disvā buddhā",
  "atk-s0202a0:1087_5": "uṭṭhāyāsanā tiṭṭhanti vā caṅkamaṃ vā adhiṭṭhahanti. Iti lakkhaṇadassanānurūpe iriyāpathe",
  "atk-s0202a0:1087_6": "vattamānassa addasa. Yebhuyyenāti pāyena, bahukāni addasa, appāni na addasāti attho.",
  "atk-s0202a0:1087_7": "Tato yāni na addasa, tesaṃ dīpanatthaṃ vuttaṃ ṭhapetvā dveti. Kaṅkhatīti “aho vata",
  "atk-s0202a0:1087_8": "passeyya”nti patthanaṃ uppādeti. Vicikicchatīti tato tato tāni vicinanto kicchati",
  "atk-s0202a0:1087_9": "na sakkoti daṭṭhuṃ. Nādhimuccatīti tāya vicikicchāya sanniṭṭhānaṃ na gacchati. Na",
  "atk-s0202a0:1087_10": "sampasīdatīti tato “paripuṇṇalakkhaṇo aya”nti bhagavati pasādaṃ nāpajjati. Kaṅkhāya",
  "atk-s0202a0:1087_11": "vā dubbalā vimati vuttā, vicikicchāya majjhimā, anadhimuccanatāya balavatī, asampasādena",
  "atk-s0202a0:1087_12": "tehi tīhi dhammehi cittassa kālussiyabhāvo. Kosohiteti vatthikosena paṭicchanne.",
  "atk-s0202a0:1087_13": "Vatthaguyheti aṅgajāte. Bhagavato hi vāraṇasseva kosohitavatthaguyhaṃ suvaṇṇavaṇṇaṃ",
  "atk-s0202a0:1087_14": "padumagabbhasamānaṃ, taṃ so vatthapaṭicchannattā, antomukhagatāya ca jivhāya pahūtabhāvaṃ",
  "atk-s0202a0:1087_15": "asallakkhento tesu dvīsu lakkhaṇesu kaṅkhī ahosi vicikicchī.",
  "atk-s0202a0:1088_0": "Atha kho bhagavāti atha bhagavā cintesi – “sacāhaṃ imassa etāni dve lakkhaṇāni na",
  "atk-s0202a0:1088_1": "dassessāmi, nikkaṅkho na bhavissati. Etassa kaṅkhāya sati ācariyopissa nikkaṅkho",
  "atk-s0202a0:1088_2": "na bhavissati, atha maṃ dassanāya na āgamissati, anāgato dhammaṃ na sossati, dhammaṃ",
  "atk-s0202a0:1088_3": "asuṇanto tīṇi sāmaññaphalāni na sacchikarissati. Etasmiṃ pana nikkaṅkhe ācariyopissa",
  "atk-s0202a0:1088_4": "nikkaṅkho maṃ upasaṅkamitvā dhammaṃ sutvā tīṇi sāmaññaphalāni sacchikarissati. Etadatthaṃyeva",
  "atk-s0202a0:1088_5": "ca mayā pāramiyo pūritā. Dassessāmissa tāni lakkhaṇānī”ti.",
  "atk-s0202a0:1089": "Tathārūpaṃ iddhābhisaṅkhāramakāsi. Kathaṃrūpaṃ? Kimettha aññena vattabbaṃ? Vuttametaṃ nāgasenatthereneva milindaraññā puṭṭhena –",
  "atk-s0202a0:1090_0": "Āha ca dukkaraṃ, bhante nāgasena, bhagavatā katanti. Kiṃ mahārājāti? Mahājanena hirikaraṇokāsaṃ",
  "atk-s0202a0:1090_1": "brahmāyubrāhmaṇassa ca antevāsiuttarassa ca bāvariyassa antevāsīnaṃ soḷasabrāhmaṇānañca",
  "atk-s0202a0:1090_2": "selassa ca brāhmaṇassa antevāsīnaṃ tisatamāṇavānañca dassesi, bhanteti. Na, mahārāja,",
  "atk-s0202a0:1090_3": "bhagavā guyhaṃ dasseti, chāyaṃ bhagavā dasseti, iddhiyā abhisaṅkharitvā nivāsananivatthaṃ",
  "atk-s0202a0:1090_4": "kāyabandhanabaddhaṃ cīvarapārutaṃ chāyārūpakamattaṃ dassesi mahārājāti. Chāyaṃ diṭṭhe",
  "atk-s0202a0:1090_5": "sati diṭṭhoyeva. Nanu, bhanteti? Tiṭṭhatetaṃ, mahārāja, hadayarūpaṃ disvā bujjhanakasatto",
  "atk-s0202a0:1090_6": "bhaveyya, hadayamaṃsaṃ nīharitvā dasseyya sammāsambuddhoti. Kallosi, bhante nāgasenāti.",
  "atk-s0202a0:1091_0": "Ninnāmetvāti nīharitvā. Anumasīti kathinasūciṃ viya katvā anumajji. Tathā karaṇena",
  "atk-s0202a0:1091_1": "cettha mudubhāvo, kaṇṇasotānumasanena dīghabhāvo, nāsikasotānumasanena tanubhāvo,",
  "atk-s0202a0:1091_2": "nalāṭacchādanena puthulabhāvo pakāsitoti veditabbo. Ubhopi kaṇṇasotānītiādīsu cettha",
  "atk-s0202a0:1091_3": "buddhānaṃ kaṇṇasotesu malaṃ vā jallikā vā natthi, dhovitvā ṭhapitarajatapanāḷikā",
  "atk-s0202a0:1091_4": "viya honti, tathā nāsikasotesu, tānipi hi suparikammakatakañcanapanāḷikā viya ca",
  "atk-s0202a0:1091_5": "maṇipanāḷikā viya ca honti. Tasmā jivhaṃ nīharitvā kathinasūciṃ viya katvā mukhapariyante",
  "atk-s0202a0:1091_6": "upasaṃharanto dakkhiṇakaṇṇasotaṃ pavesetvā tato nīharitvā vāmakaṇṇasotaṃ pavesesi,",
  "atk-s0202a0:1091_7": "tato nīharitvā dakkhiṇanāsikasotaṃ pavesetvā tato nīharitvā vāmanāsikasotaṃ pavesesi,",
  "atk-s0202a0:1091_8": "tato nīharitvā puthulabhāvaṃ dassento rattavalāhakena aḍḍhacandaṃ viya ca suvaṇṇapattaṃ",
  "atk-s0202a0:1091_9": "viya ca rattakambalapaṭalena vijjujotasadisāya jivhāya kevalakappaṃ nalāṭamaṇḍalaṃ paṭicchādesi.",
  "atk-s0202a0:1092_0": "Yaṃnūnāhanti kasmā cintesi? Ahañhi mahāpurisalakkhaṇāni samannesitvā gato “diṭṭhāni",
  "atk-s0202a0:1092_1": "te, tāta, mahāpurisalakkhaṇānī”ti ācariyena pucchito “āma, ācariyā”ti vattuṃ sakkhissāmi.",
  "atk-s0202a0:1092_2": "Sace pana maṃ “kiriyākaraṇamassa kīdisa”nti pucchissati, taṃ vattuṃ na sakkhissāmi,",
  "atk-s0202a0:1092_3": "na jānāmīti vutte pana ācariyo kujjhissati “nanu tvaṃ mayā sabbampetaṃ jānanatthāya",
  "atk-s0202a0:1092_4": "pesito, kasmā ajānitvā āgatosī”ti, tasmā yannūnāhanti cintetvā anubandhi. Bhagavā",
  "atk-s0202a0:1092_5": "nhānaṭṭhānaṃ mukhadhovanaṭṭhānaṃ sarīrapaṭijagganaṭṭhānaṃ rājarājamahāmattādīnaṃ",
  "atk-s0202a0:1092_6": "orodhehi saddhiṃ parivāretvā nisinnaṭṭhānanti imāni cattāri ṭhānāni ṭhapetvā sesaṭṭhānesu",
  "atk-s0202a0:1092_7": "antamaso ekagandhakuṭiyampi okāsamakāsi.",
  "atk-s0202a0:1093_0": "Gacchante gacchante kāle – “ayaṃ kira brahmāyubrāhmaṇassa māṇavo uttaro nāma ‘buddho",
  "atk-s0202a0:1093_1": "vā no vā’ti tathāgatassa buddhabhāvaṃ vīmaṃsanto carati, buddhavīmaṃsako nāmāya”nti",
  "atk-s0202a0:1093_2": "pākaṭo jāto. Yamhi yamhi ṭhāne buddhā vasanti, pañca kiccāni katāneva honti, tāni",
  "atk-s0202a0:1093_3": "heṭṭhā dassitāneva. Tattha pacchābhattaṃ alaṅkatadhammāsane nisīditvā dantakhacitaṃ",
  "atk-s0202a0:1093_4": "cittabījaniṃ gahetvā mahājanassa dhammaṃ desente bhagavati uttaropi avidūre nisīdati.",
  "atk-s0202a0:1093_5": "Dhammassavanapariyosāne saddhā manussā svātanāya bhagavantaṃ nimantetvā māṇavampi",
  "atk-s0202a0:1093_6": "upasaṅkamitvā evaṃ vadanti – “tāta, amhehi bhagavā nimantito, tvampi bhagavatā saddhiṃ",
  "atk-s0202a0:1093_7": "āgantvā amhākaṃ gehe bhattaṃ gaṇheyyāsī”ti. Punadivase tathāgato bhikkhusaṅghaparivuto",
  "atk-s0202a0:1093_8": "gāmaṃ pavisati, uttaropi padavāre padavāre pariggaṇhanto padānupadiko anubandhati.",
  "atk-s0202a0:1093_9": "Kulagehaṃ paviṭṭhakāle dakkhiṇodakaggahaṇaṃ ādiṃ katvā sabbaṃ olokento nisīdati.",
  "atk-s0202a0:1093_10": "Bhattakiccāvasāne tathāgatassa pattaṃ bhūmiyaṃ ṭhapetvā nisinnakāle māṇavakassa pātarāsabhattaṃ",
  "atk-s0202a0:1093_11": "sajjenti. So ekamante nisinno bhuñjitvā puna āgantvā satthu santike ṭhatvā bhattānumodanaṃ",
  "atk-s0202a0:1093_12": "sutvā bhagavatā saddhiṃyeva vihāraṃ gacchati.",
  "atk-s0202a0:1094_0": "Tattha bhagavā bhikkhūnaṃ bhattakiccapariyosānaṃ āgamento gandhamaṇḍalamāḷe nisīdati.",
  "atk-s0202a0:1094_1": "Bhikkhūhi bhattakiccaṃ katvā pattacīvaraṃ paṭisāmetvā āgamma vanditvā kāle ārocite",
  "atk-s0202a0:1094_2": "bhagavā gandhakuṭiṃ pavisati, māṇavopi bhagavatā saddhiṃyeva gacchati. Bhagavā parivāretvā",
  "atk-s0202a0:1094_3": "āgataṃ bhikkhusaṅghaṃ gandhakuṭippamukhe ṭhito ovaditvā uyyojetvā gandhakuṭiṃ pavisati,",
  "atk-s0202a0:1094_4": "māṇavopi pavisati. Bhagavā khuddakamañce appamattakaṃ kālaṃ nisīdati, māṇavopi avidūre",
  "atk-s0202a0:1094_5": "olokento nisīdati. Bhagavā muhuttaṃ nisīditvā sīsokkamanaṃ dasseti, – “bhoto gotamassa",
  "atk-s0202a0:1094_6": "vihāravelā bhavissatī”ti māṇavo gandhakuṭidvāraṃ pidahanto nikkhamitvā ekamantaṃ",
  "atk-s0202a0:1094_7": "nisīdati. Manussā purebhattaṃ dānaṃ datvā bhuttapātarāsā samādinnauposathaṅgā suddhuttarāsaṅgā",
  "atk-s0202a0:1094_8": "mālāgandhādihatthā dhammaṃ suṇissāmāti vihāraṃ āgacchanti, cakkavattino khandhāvāraṭṭhānaṃ viya hoti.",
  "atk-s0202a0:1095_0": "Bhagavā muhuttaṃ sīhaseyyaṃ kappetvā vuṭṭhāya pubbabhāgena paricchinditvā samāpattiṃ",
  "atk-s0202a0:1095_1": "samāpajjati. Samāpattito vuṭṭhāya mahājanassa āgatabhāvaṃ ñatvā gandhakuṭito nikkhamma",
  "atk-s0202a0:1095_2": "mahājanaparivuto gandhamaṇḍalamāḷaṃ gantvā paññattavarabuddhāsanagato parisāya dhammaṃ",
  "atk-s0202a0:1095_3": "deseti. Māṇavopi avidūre nisīditvā – “kiṃ nu kho samaṇo gotamo gehassitavasena parisaṃ",
  "atk-s0202a0:1095_4": "ussādento vā apasādento vā dhammaṃ deseti, udāhu no”ti akkharakkharaṃ padaṃ padaṃ",
  "atk-s0202a0:1095_5": "pariggaṇhāti. Bhagavā tathāvidhaṃ kathaṃ akathetvāva kālaṃ ñatvā desanaṃ niṭṭhāpesi.",
  "atk-s0202a0:1095_6": "Māṇavo iminā niyāmena pariggaṇhanto satta māse ekato vicaritvā bhagavato kāyadvārādīsu",
  "atk-s0202a0:1095_7": "aṇumattampi avakkhalitaṃ na addasa. Anacchariyañcetaṃ, yaṃ buddhabhūtassa manussabhūto",
  "atk-s0202a0:1095_8": "māṇavo na passeyya, yassa bodhisattabhūtassa chabbassāni padhānabhūmiyaṃ amanussabhūto",
  "atk-s0202a0:1095_9": "māro devaputto gehassitavitakkamattampi adisvā buddhabhūtaṃ ekasaṃvaccharaṃ anubandhitvā kiñci apassanto –",
  "atk-s0202a0:1096": "“Satta vassāni bhagavantaṃ, anubandhiṃ padāpadaṃ;",
  "atk-s0202a0:1097": "Otāraṃ nādhigacchissaṃ, sambuddhassa satīmato”ti. –",
  "atk-s0202a0:1098_0": "Ādigāthāyo vatvā pakkāmi. Tato māṇavo cintesi – “ahaṃ bhavantaṃ gotamaṃ satta māse",
  "atk-s0202a0:1098_1": "anubandhamāno kiñci vajjaṃ na passāmi. Sace panāhaṃ aññepi satta māse satta vā vassāni",
  "atk-s0202a0:1098_2": "vassasataṃ vā vassasahassaṃ vā anubandheyyaṃ, nevassa vajjaṃ passeyyaṃ. Ācariyo kho",
  "atk-s0202a0:1098_3": "panassa me mahallako, yogakkhemaṃ nāma na sakkā jānituṃ. Samaṇassa gotamassa sabhāvaguṇeneva",
  "atk-s0202a0:1098_4": "buddhabhāvaṃ vatvā mayhaṃ ācariyassa ārocessāmī”ti bhagavantaṃ āpucchitvā bhikkhusaṅghaṃ vanditvā nikkhami.",
  "atk-s0202a0:1099_0": "Ācariyassa santikañca pana gantvā – “kacci, tāta uttara, taṃ bhavantaṃ gotamaṃ tathāsantaṃyeva",
  "atk-s0202a0:1099_1": "saddo abbhuggato”ti pucchito, “ācariya, kiṃ vadesi? Cakkavāḷaṃ atisambādhaṃ, bhavaggaṃ",
  "atk-s0202a0:1099_2": "atinīcaṃ, tassa hi, bhoto gotamassa ākāsaṃ viya apariyanto guṇagaṇo. Tathāsantaṃyeva,",
  "atk-s0202a0:1099_3": "bho, taṃ bhavantaṃ gotama”ntiādīni vatvā yathādiṭṭhāni dvattiṃsamahāpurisalakkhaṇāni",
  "atk-s0202a0:1099_4": "paṭipāṭiyā ācikkhitvā kiriyasamācāraṃ ācikkhi. Tena vuttaṃ – “atha kho uttaro māṇavo…pe…",
  "atk-s0202a0:1099_5": "ediso ca ediso ca bhavaṃ gotamo tato ca bhiyyo”ti.",
  "atk-s0202a0:1100_0": "386. Tattha suppatiṭṭhitapādoti yathā hi aññesaṃ bhūmiyaṃ pādaṃ ṭhapentānaṃ aggatalaṃ",
  "atk-s0202a0:1100_1": "vā paṇhi vā passaṃ vā paṭhamaṃ phusati, vemajjhaṃ vā pana chiddaṃ hoti, ukkhipantānampi",
  "atk-s0202a0:1100_2": "aggatalādīsu ekakoṭṭhāsova paṭhamaṃ uṭṭhahati, na evaṃ tassa. Tassa pana suvaṇṇapādukatalaṃ",
  "atk-s0202a0:1100_3": "viya ekappahāreneva sakalaṃ pādatalaṃ bhūmiṃ phusati, bhūmito uṭṭhahati. Tasmā “suppatiṭṭhitapādo",
  "atk-s0202a0:1100_4": "kho pana so bhavaṃ gotamo”ti vadati.",
  "atk-s0202a0:1101_0": "Tatridaṃ bhagavato suppatiṭṭhitapādatāya – sacepi hi bhagavā anekasataporisaṃ narakaṃ",
  "atk-s0202a0:1101_1": "akkamissāmīti pādaṃ nīharati, tāvadeva ninnaṭṭhānaṃ vātapūritaṃ viya kammārabhastaṃ",
  "atk-s0202a0:1101_2": "unnamitvā pathavīsamaṃ hoti, unnataṭṭhānampi anto pavisati. Dūre akkamissāmīti abhinīharantassa",
  "atk-s0202a0:1101_3": "sineruppamāṇopi pabbato seditavettaṅkuro viya namitvā pādasamīpaṃ āgacchati. Tathā",
  "atk-s0202a0:1101_4": "hissa yamakapāṭihāriyaṃ katvā yugandharapabbataṃ akkamissāmīti pāde abhinīharato",
  "atk-s0202a0:1101_5": "pabbato namitvā pādasamīpaṃ āgato, so taṃ akkamitvā dutiyapādena tāvatiṃsabhavanaṃ",
  "atk-s0202a0:1101_6": "akkami. Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti. Khāṇu",
  "atk-s0202a0:1101_7": "vā kaṇḍako vā sakkharakathalā vā uccārapassāvo vā kheḷasiṅghāṇikādīni vā purimatarāva",
  "atk-s0202a0:1101_8": "apagacchanti, tattha tattheva ca pathaviṃ pavisanti. Tathāgatassa hi sīlatejena paññātejena",
  "atk-s0202a0:1101_9": "dhammatejena dasannaṃ pāramīnaṃ ānubhāvena ayaṃ mahāpathavī samā mudu pupphābhikiṇṇā",
  "atk-s0202a0:1101_10": "hoti. Tatra tathāgato samaṃ pādaṃ nikkhipati, samaṃ uddharati, sabbāvantehi pādatalehi bhūmiṃ phusati.",
  "atk-s0202a0:1102_0": "Cakkānīti dvīsu pādesu dve cakkāni. Tesaṃ arā ca nemi ca nābhi ca pāḷiyaṃ vuttāva.",
  "atk-s0202a0:1102_1": "Sabbākāraparipūrānīti iminā pana ayaṃ viseso veditabbo – tesaṃ kira cakkānaṃ pādatalassa",
  "atk-s0202a0:1102_2": "majjhe nābhi dissati, nābhiparicchinnā vaṭṭalekhā dissati, nābhimukhaparikkhepapaṭṭo",
  "atk-s0202a0:1102_3": "dissati, panāḷimukhaṃ dissati, arā dissanti, aresu vaṭṭalekhā dissanti, nemī dissanti,",
  "atk-s0202a0:1102_4": "nemimaṇikā dissanti. Idaṃ tāva pāḷiāgatameva.",
  "atk-s0202a0:1103_0": "Sambahulavāro pana anāgato, so evaṃ daṭṭhabbo – satti siri vaccho nandi sovattiko",
  "atk-s0202a0:1103_1": "vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusaṃ tomaro pāsādo toraṇaṃ",
  "atk-s0202a0:1103_2": "setacchattaṃ khaggo tālavaṇṭaṃ morahatthako vāḷabījanī uṇhīsaṃ patto maṇi kusumadāmaṃ",
  "atk-s0202a0:1103_3": "nīluppalaṃ rattuppalaṃ setuppalaṃ padumaṃ puṇḍarīkaṃ puṇṇaghaṭo puṇṇapāti samuddo",
  "atk-s0202a0:1103_4": "cakkavāḷo himavā sineru candimasūriyā nakkhattāni cattāro mahādīpā dveparittadīpasahassāni,",
  "atk-s0202a0:1103_5": "antamaso cakkavattirañño parisaṃ upādāya sabbo cakkalakkhaṇasseva parivāro.",
  "atk-s0202a0:1104_0": "Āyatapaṇhīti dīghapaṇhi, paripuṇṇapaṇhīti attho. Yathā hi aññesaṃ aggapādo dīgho",
  "atk-s0202a0:1104_1": "hoti, paṇhimatthake jaṅghā patiṭṭhāti, paṇhi tacchetvā ṭhapitā viya hoti, na evaṃ",
  "atk-s0202a0:1104_2": "tathāgatassa. Tathāgatassa pana catūsu koṭṭhāsesu dve koṭṭhāsā aggapādo hoti, tatiye",
  "atk-s0202a0:1104_3": "koṭṭhāse jaṅghā patiṭṭhāti, catutthe koṭṭhāse āraggena vaṭṭetvā ṭhapitā viya rattakambale",
  "atk-s0202a0:1104_4": "geṇḍukasadisā paṇhi hoti.",
  "atk-s0202a0:1105_0": "Dīghaṅgulīti yathā aññesaṃ kāci aṅguli dīghā hoti, kāci rassā, na evaṃ tathāgatassa.",
  "atk-s0202a0:1105_1": "Tathāgatassa pana makkaṭasseva dīghahatthapādaṅguliyo mūle thūlā anupubbena gantvā",
  "atk-s0202a0:1105_2": "agge tanukā niyyāsatelena madditvā vaṭṭitaharitālavaṭṭisadisā honti. Tena vuttaṃ “dīghaṅgulī”ti.",
  "atk-s0202a0:1106": "Mudutalunahatthapādoti sappimaṇḍe osādetvā ṭhapitaṃ satavāravihatakappāsapaṭalaṃ viya mudū, jātamattakumārassa viya ca niccakālaṃ talunā ca hatthapādā assāti mudutalunahatthapādo.",
  "atk-s0202a0:1107_0": "Jālahatthapādoti na cammena paṭibaddhaaṅgulantaro. Ediso hi phaṇahatthako purisadosena",
  "atk-s0202a0:1107_1": "upahato pabbajjampi na labhati. Tathāgatassa pana catasso hatthaṅguliyo pañcapi pādaṅguliyo",
  "atk-s0202a0:1107_2": "ekappamāṇā honti, tāsaṃ ekappamāṇattāya yavalakkhaṇaṃ aññamaññaṃ paṭivijjhitvā tiṭṭhati.",
  "atk-s0202a0:1107_3": "Athassa hatthapādā kusalena vaḍḍhakinā yojitajālavātapānasadisā honti. Tena vuttaṃ “jālahatthapādo”ti.",
  "atk-s0202a0:1108_0": "Uddhaṃ patiṭṭhitagopphakattā ussaṅkhā pādā assāti ussaṅkhapādo. Aññesañhi piṭṭhipāde",
  "atk-s0202a0:1108_1": "gopphakā honti. Tena tesaṃ pādā āṇibaddhā viya thaddhā honti, na yathāsukhaṃ parivattanti,",
  "atk-s0202a0:1108_2": "gacchantānaṃ pādatalāni na dissanti. Tathāgatassa pana abhiruhitvā upari gopphakā",
  "atk-s0202a0:1108_3": "patiṭṭhahanti. Tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya",
  "atk-s0202a0:1108_4": "niccalo hoti, adhokāyova iñjati. Sukhena pādā parivattanti. Puratopi pacchatopi ubhayapassesupi",
  "atk-s0202a0:1108_5": "ṭhatvā passantānaṃ pādatalāni paññāyanti, na hatthīnaṃ viya pacchatoyeva.",
  "atk-s0202a0:1109_0": "Eṇijaṅghoti eṇimigasadisajaṅgho maṃsussadena paripuṇṇajaṅgho, na ekato baddhapiṇḍikamaṃso,",
  "atk-s0202a0:1109_1": "samantato samasaṇṭhitena maṃsena parikkhittāhi suvaṭṭitāhi sāligabbhasadisāhi jaṅghāhi",
  "atk-s0202a0:1109_2": "samannāgatoti attho.",
  "atk-s0202a0:1110_0": "Anonamantoti anamanto. Etenassa akhujjaavāmanabhāvo dīpito. Avasesajanā hi khujjā",
  "atk-s0202a0:1110_1": "vā honti vāmanā vā, khujjānaṃ uparimakāyo aparipuṇṇo hoti, vāmanānaṃ heṭṭhimakāyo.",
  "atk-s0202a0:1110_2": "Te aparipuṇṇakāyattā na sakkonti anonamantā jaṇṇukāni parimajjituṃ. Tathāgato pana",
  "atk-s0202a0:1110_3": "paripuṇṇaubhayakāyattā sakkoti.",
  "atk-s0202a0:1111": "Usabhavāraṇādīnaṃ viya suvaṇṇapadumakaṇṇikasadise kose ohitaṃ paṭicchannaṃ vatthaguyhaṃ assāti kosohitavatthaguyho. Vatthaguyhanti vatthena gūhitabbaṃ aṅgajātaṃ vuccati.",
  "atk-s0202a0:1112_0": "Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā gerukaparikammaṃ katvā",
  "atk-s0202a0:1112_1": "ṭhapitaghanasuvaṇṇarūpakasadisoti attho. Etenassa ghanasiniddhasaṇhasarīrataṃ dassetvā",
  "atk-s0202a0:1112_2": "chavivaṇṇadassanatthaṃ kañcanasannibhattacoti vuttaṃ, purimassa vā vevacanameva etaṃ.",
  "atk-s0202a0:1113_0": "Rajojallanti rajo vā malaṃ vā. Na upalimpatīti na laggati, padumapalāsato udakabindu",
  "atk-s0202a0:1113_1": "viya vivaṭṭati. Hatthadhovanapādadhovanādīni pana utuggahaṇatthāya ceva dāyakānaṃ",
  "atk-s0202a0:1113_2": "puññaphalatthāya ca buddhā karonti, vattasīsenāpi ca karontiyeva. Senāsanaṃ pavisantena",
  "atk-s0202a0:1113_3": "hi bhikkhunā pāde dhovitvā pavisitabbanti vuttametaṃ.",
  "atk-s0202a0:1114": "Uddhaggalomoti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.",
  "atk-s0202a0:1115_0": "Brahmujugattoti brahmā viya ujugatto, ujumeva uggatadīghasarīro. Yebhuyyena hi sattā",
  "atk-s0202a0:1115_1": "khandhe kaṭiyaṃ jāṇūsūti tīsu ṭhānesu namanti. Te kaṭiyaṃ namantā pacchato namanti,",
  "atk-s0202a0:1115_2": "itaresu dvīsu ṭhānesu purato. Dīghasarīrā paneke passavaṅkā honti, eke mukhaṃ unnāmetvā",
  "atk-s0202a0:1115_3": "nakkhattāni gaṇayantā viya caranti, eke appamaṃsalohitā sūlasadisā honti, pavedhamānā",
  "atk-s0202a0:1115_4": "gacchanti. Tathāgato pana ujumeva uggantvā dīghappamāṇo devanagare ussitasuvaṇṇatoraṇaṃ viya hoti.",
  "atk-s0202a0:1116_0": "Sattussadoti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu",
  "atk-s0202a0:1116_1": "ṭhānesu paripuṇṇamaṃsussado assāti sattussado. Aññesaṃ pana hatthapādapiṭṭhīsu nhārujālā",
  "atk-s0202a0:1116_2": "paññāyanti, aṃsakūṭakhandhesu aṭṭhikoṭiyo, te manussapetā viya khāyanti, na tathāgato.",
  "atk-s0202a0:1116_3": "Tathāgato pana sattasu ṭhānesu paripuṇṇamaṃsussadattā nigūḷhanhārujālehi hatthapiṭṭhādīhi",
  "atk-s0202a0:1116_4": "vaṭṭetvā ṭhapitasuvaṇṇavaṇṇāliṅgasadisena khandhena silārūpakaṃ viya cittakammarūpakaṃ viya ca khāyati.",
  "atk-s0202a0:1117_0": "Sīhassa pubbaddhaṃ viya kāyo assāti sīhapubbaddhakāyo. Sīhassa hi puratthimakāyova",
  "atk-s0202a0:1117_1": "paripuṇṇo hoti, pacchimakāyo aparipuṇṇo. Tathāgatassa pana sīhassa pubbaddhakāyova",
  "atk-s0202a0:1117_2": "sabbo kāyo paripuṇṇo. Sopi sīhasseva na tattha tattha vinatunnatādivasena dussaṇṭhitavisaṇṭhito,",
  "atk-s0202a0:1117_3": "dīghayuttaṭhāne pana dīgho, rassakisathūlaanuvaṭṭitayuttaṭṭhānesu tathāvidhova hoti. Vuttañhetaṃ –",
  "atk-s0202a0:1118_0": "“Manāpiye ca kho, bhikkhave, kammavipāke paccupaṭṭhite yehi aṅgehi dīghehi sobhati,",
  "atk-s0202a0:1118_1": "tāni aṅgāni dīghāni saṇṭhahanti. Yehi aṅgehi rassehi sobhati, tāni aṅgāni rassāni",
  "atk-s0202a0:1118_2": "saṇṭhahanti. Yehi aṅgehi thūlehi sobhati, tāni aṅgāni thūlāni saṇṭhahanti. Yehi aṅgehi",
  "atk-s0202a0:1118_3": "kisehi sobhati, tāni aṅgāni kisāni saṇṭhahanti. Yehi aṅgehi vaṭṭehi sobhati, tāni",
  "atk-s0202a0:1118_4": "aṅgāni vaṭṭāni saṇṭhahantī”ti.",
  "atk-s0202a0:1119": "Iti nānācittena puññacittena cittito dasahi pāramīhi sajjito tathāgatassa attabhāvo, tassa loke sabbasippino vā iddhimanto vā paṭirūpakampi kātuṃ na sakkonti.",
  "atk-s0202a0:1120_0": "Citantaraṃsoti antaraṃsaṃ vuccati dvinnaṃ koṭṭānamantaraṃ, taṃ citaṃ paripuṇṇamassāti",
  "atk-s0202a0:1120_1": "citantaraṃso. Aññesañhi taṃ ṭhānaṃ ninnaṃ hoti, dve piṭṭhikoṭṭā pāṭiyekkaṃ paññāyanti.",
  "atk-s0202a0:1120_2": "Tathāgatassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ",
  "atk-s0202a0:1120_3": "viya piṭṭhiṃ chādetvā patiṭṭhitaṃ.",
  "atk-s0202a0:1121_0": "Nigrodhaparimaṇḍaloti nigrodho viya parimaṇḍalo. Yathā paṇṇāsahatthatāya vā satahatthatāya",
  "atk-s0202a0:1121_1": "vā samakkhandhasākho nigrodho dīghatopi vitthāratopi ekappamāṇova hoti, evaṃ kāyatopi",
  "atk-s0202a0:1121_2": "byāmatopi ekappamāṇo. Yathā aññesaṃ kāyo vā dīgho hoti byāmo vā, na evaṃ visamappamāṇoti",
  "atk-s0202a0:1121_3": "attho. Teneva “yāvatakvassa kāyo”tiādi vuttaṃ. Tattha yāvatako assāti yāvatakvassa.",
  "atk-s0202a0:1122_0": "Samavaṭṭakkhandhoti samavaṭṭitakkhandho. Yathā eke koñcā viya bakā viya varāhā viya",
  "atk-s0202a0:1122_1": "ca dīghagalā vaṅkagalā puthulagalā ca honti, kathanakāle sirājālaṃ paññāyati, mando",
  "atk-s0202a0:1122_2": "saro nikkhamati, na evaṃ tassa. Tathāgatassa pana suvaṭṭitasuvaṇṇāliṅgasadiso khandho",
  "atk-s0202a0:1122_3": "hoti, kathanakāle sirājālaṃ na paññāyati, meghassa viya gajjato saro mahā hoti.",
  "atk-s0202a0:1123_0": "Rasaggasaggīti ettha rasaṃ gasantīti rasaggasā, rasaharaṇīnametaṃ adhivacanaṃ, tā",
  "atk-s0202a0:1123_1": "aggā assāti rasaggasaggī. Tathāgatassa hi satta rasaharaṇisahassāni uddhaggāni hutvā",
  "atk-s0202a0:1123_2": "gīvāyameva paṭimukkāni. Tilaphalamattopi āhāro jivhagge ṭhapito sabbaṃ kāyaṃ anupharati,",
  "atk-s0202a0:1123_3": "teneva mahāpadhānaṃ padahantassa ekataṇḍulādīhipi kāḷāyayūsapasatenāpi kāyassa yāpanaṃ",
  "atk-s0202a0:1123_4": "ahosi. Aññesaṃ pana tathā abhāvā na sakalakāyaṃ ojā pharati, tena te bahvābādhā honti.",
  "atk-s0202a0:1123_5": "Idaṃ lakkhaṇaṃ appābādhatāsaṅkhātassa nissandaphalassa vasena pākaṭaṃ hoti.",
  "atk-s0202a0:1124_0": "Sīhasseva hanu assāti sīhahanu. Tattha sīhassa heṭṭhimahanumeva paripuṇṇaṃ hoti,",
  "atk-s0202a0:1124_1": "na uparimaṃ. Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ",
  "atk-s0202a0:1124_2": "pakkhassa candasadisāni honti.",
  "atk-s0202a0:1125_0": "Cattālīsadantotiādīsu uparimahanuke patiṭṭhitā vīsati, heṭṭhime vīsatīti cattālīsa",
  "atk-s0202a0:1125_1": "dantā assāti cattālīsadanto. Aññesañhi paripuṇṇadantānampi dvattiṃsa dantā honti,",
  "atk-s0202a0:1125_2": "tathāgatassa cattālīsaṃ.",
  "atk-s0202a0:1126": "Aññesañca keci dantā uccā keci nīcāti visamā honti, tathāgatassa pana ayapaṭṭachinnasaṅkhapaṭalaṃ viya samā.",
  "atk-s0202a0:1127_0": "Aññesaṃ kumbhīlānaṃ viya dantā viraḷā honti, macchamaṃsādīni khādantānaṃ dantantaraṃ",
  "atk-s0202a0:1127_1": "pūrati. Tathāgatassa pana kanakalatāya samussāpitavajirapanti viya aviraḷā tulikāya",
  "atk-s0202a0:1127_2": "dassitaparicchedā viya dantā honti.",
  "atk-s0202a0:1128_0": "Susukkadāṭhoti aññesañca pūtidantā uṭṭhahanti, tena kāci dāṭhā kāḷāpi vivaṇṇāpi honti.",
  "atk-s0202a0:1128_1": "Tathāgato susukkadāṭho osadhitārakampi atikkamma virocamānāya pabhāya samannāgatadāṭho,",
  "atk-s0202a0:1128_2": "tena vuttaṃ “susukkadāṭho”ti.",
  "atk-s0202a0:1129_0": "Pahūtajivhoti aññesaṃ jivhā thūlāpi hoti kisāpi rassāpi thaddhāpi visamāpi, tathāgatassa",
  "atk-s0202a0:1129_1": "pana mudu dīghā puthulā vaṇṇasampannā hoti. So taṃ lakkhaṇaṃ pariyesituṃ āgatānaṃ",
  "atk-s0202a0:1129_2": "kaṅkhāvinodanatthaṃ mudukattā taṃ jivhaṃ kathinasūciṃ viya vaṭṭetvā ubho nāsikasotāni",
  "atk-s0202a0:1129_3": "parāmasati, dīghattā ubho kaṇṇasotāni parāmasati, puthulattā kesantapariyosānaṃ kevalampi",
  "atk-s0202a0:1129_4": "nalāṭaṃ paṭicchādeti. Evaṃ tassā mududīghaputhulabhāvaṃ pakāsento kaṅkhaṃ vinodeti.",
  "atk-s0202a0:1129_5": "Evaṃ tilakkhaṇasampannaṃ jivhaṃ sandhāya “pahūtajivho”ti vuttaṃ.",
  "atk-s0202a0:1130_0": "Brahmassaroti aññe chinnassarāpi bhinnassarāpi kākassarāpi honti, tathāgato pana",
  "atk-s0202a0:1130_1": "mahābrahmuno sarasadisena sarena samannāgato. Mahābrahmuno hi pittasemhehi apalibuddhattā",
  "atk-s0202a0:1130_2": "saro visuddho hoti. Tathāgatenāpi katakammaṃ vatthuṃ sodheti, vatthussa suddhattā",
  "atk-s0202a0:1130_3": "nābhito paṭṭhāya samuṭṭhahanto saro visuddho aṭṭhaṅgasamannāgatova samuṭṭhāti. Karaviko",
  "atk-s0202a0:1130_4": "viya bhaṇatīti karavikabhāṇī, mattakaravikarutamañjughosoti attho.",
  "atk-s0202a0:1131_0": "Tatridaṃ karavikarutassa mañjutāya – karavikasakuṇe kira madhurarasaṃ ambapakkaṃ",
  "atk-s0202a0:1131_1": "mukhatuṇḍakena paharitvā paggharitaṃ rasaṃ sāyitvā pakkhena tālaṃ datvā vikūjamāne",
  "atk-s0202a0:1131_2": "catuppadādīni mattāni viya laḷituṃ ārabhanti. Gocarappasutāpi catuppadā mukhagatānipi",
  "atk-s0202a0:1131_3": "tiṇāni chaḍḍetvā taṃ saddaṃ suṇanti, vāḷamigā khuddakamige anubandhamānā ukkhittapādaṃ",
  "atk-s0202a0:1131_4": "anukkhipitvāva tiṭṭhanti, anubaddhamigāpi maraṇabhayaṃ hitvāpi tiṭṭhanti, ākāse pakkhandapakkhinopi",
  "atk-s0202a0:1131_5": "pakkhe pasāretvā tiṭṭhanti, udake macchāpi kaṇṇapaṭalaṃ apphoṭentā taṃ saddaṃ suṇamānāva",
  "atk-s0202a0:1131_6": "tiṭṭhanti. Evaṃ mañjurutā karavikā.",
  "atk-s0202a0:1132_0": "Asandhimittāpi dhammāsokassa devī – “atthi nu kho, bhante, buddhasaddena sadiso kassaci",
  "atk-s0202a0:1132_1": "saddo”ti saṅghaṃ pucchi. Atthi karavikasakuṇassāti. Kuhiṃ, bhante, sakuṇāti? Himavanteti.",
  "atk-s0202a0:1132_2": "Sā rājānaṃ āha, – “deva, karavikasakuṇaṃ daṭṭhukāmā”ti. Rājā “imasmiṃ pañjare nisīditvā",
  "atk-s0202a0:1132_3": "karaviko āgacchatū”ti suvaṇṇapañjaraṃ vissajjesi. Pañjaro gantvā ekassa karavikassa",
  "atk-s0202a0:1132_4": "purato aṭṭhāsi. So “rājāṇāya āgato pañjaro, na sakkā agantu”nti tattha nisīdi. Pañjaro",
  "atk-s0202a0:1132_5": "āgantvā rañño puratova aṭṭhāsi. Karavikaṃ saddaṃ kārāpetuṃ na sakkonti. Atha rājā",
  "atk-s0202a0:1132_6": "“kathaṃ bhaṇe ime saddaṃ karontī”ti āha? Ñātake disvā devāti. Atha naṃ rājā ādāsehi",
  "atk-s0202a0:1132_7": "parikkhipāpesi. So attanova chāyaṃ disvā “ñātakā me āgatā”ti maññamāno pakkhena tāḷaṃ",
  "atk-s0202a0:1132_8": "datvā mañjussarena maṇivaṃsaṃ dhamamāno viya viravi. Sakalanagare manussā mattā viya",
  "atk-s0202a0:1132_9": "laḷiṃsu. Asandhimittā cintesi – “imassa tāva tiracchānassa evaṃ madhuro saddo, kīdiso",
  "atk-s0202a0:1132_10": "nu kho sabbaññutaññāṇasirippattassa bhagavato ahosī”ti pītiṃ uppādetvā taṃ pītiṃ",
  "atk-s0202a0:1132_11": "avijahitvā sattahi jaṅghasatehi saddhiṃ sotāpattiphale patiṭṭhāsi. Evaṃ madhuro karavikasaddo.",
  "atk-s0202a0:1132_12": "Tato satabhāgena sahassabhāgena ca madhurataro tathāgatassa saddo, loke pana karavikato",
  "atk-s0202a0:1132_13": "aññassa madhurarassa abhāvato “karavikabhāṇī”ti vuttaṃ.",
  "atk-s0202a0:1133_0": "Abhinīlanettoti na sakalanīlanettova, nīlayuttaṭṭhāne panassa umāpupphasadisena ativisuddhena",
  "atk-s0202a0:1133_1": "nīlavaṇṇena samannāgatāni akkhīni honti. Pītayuttaṭṭhāne kaṇikārapupphasadisena pītavaṇṇena,",
  "atk-s0202a0:1133_2": "lohitayuttaṭṭhāne bandhujīvakapupphasadisena lohitavaṇṇena, setayuttaṭṭhāne osadhitārakasadisena",
  "atk-s0202a0:1133_3": "setavaṇṇena, kāḷayuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne",
  "atk-s0202a0:1133_4": "ugghāṭitamaṇisīhapañjarasadisāni khāyanti.",
  "atk-s0202a0:1134_0": "Gopakhumoti ettha pakhumanti sakalaṃ cakkhubhaṇḍaṃ adhippetaṃ. Taṃ kāḷavacchakassa",
  "atk-s0202a0:1134_1": "bahaladhātukaṃ hoti, rattavacchakassa vippasannaṃ, taṃmuhuttajātarattavacchasadisacakkhubhaṇḍoti",
  "atk-s0202a0:1134_2": "attho. Aññesañhi akkhibhaṇḍā aparipuṇṇā honti, hatthimūsikakākādīnaṃ akkhisadisehi",
  "atk-s0202a0:1134_3": "viniggatehi gambhīrehipi akkhīhi samannāgatā honti. Tathāgatassa pana dhovitvā majjitvā",
  "atk-s0202a0:1134_4": "ṭhapitamaṇiguḷikā viya mudusiniddhanīlasukhumapakhumācitāni akkhīni.",
  "atk-s0202a0:1135_0": "Uṇṇāti uṇṇalomaṃ. Bhamukantareti dvinnaṃ bhamukānaṃ vemajjhe nāsikamatthakeyeva jātā.",
  "atk-s0202a0:1135_1": "Uggantvā pana nalāṭamajjhajātā. Odātāti parisuddhā osadhitārakavaṇṇā. Mudūti sappimaṇḍe",
  "atk-s0202a0:1135_2": "osādetvā ṭhapitasatavāravihatakappāsapaṭalasadisā. Tūlasannibhāti simbalitūlalatātūlasamānā,",
  "atk-s0202a0:1135_3": "ayamassā odātatāya upamā. Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā",
  "atk-s0202a0:1135_4": "hoti, vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati, suvaṇṇaphalakamajjhe",
  "atk-s0202a0:1135_5": "ṭhapitarajatapupphuḷakā viya suvaṇṇaghaṭato nikkhamamānā khīradhārā viya aruṇappabhārañjite",
  "atk-s0202a0:1135_6": "gamanatale osadhitārakā viya ca atimanoharāya siriyā virocati.",
  "atk-s0202a0:1136_0": "Uṇhīsasīsoti idaṃ paripuṇṇanalāṭatañceva paripuṇṇasīsatañcāti dve atthavase paṭicca",
  "atk-s0202a0:1136_1": "vuttaṃ. Tathāgatassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalaṃ",
  "atk-s0202a0:1136_2": "nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ, rañño baddhauṇhīsapaṭṭo",
  "atk-s0202a0:1136_3": "viya virocati. Pacchimabhavikabodhisattānaṃ kira imaṃ lakkhaṇaṃ viditvā rājūnaṃ uṇhīsapaṭṭaṃ",
  "atk-s0202a0:1136_4": "akaṃsu, ayaṃ tāva eko attho. Aññe pana janā aparipuṇṇasīsā honti, keci kappasīsā,",
  "atk-s0202a0:1136_5": "keci phalasīsā, keci aṭṭhisīsā, keci tumbasīsā, keci pabbhārasīsā. Tathāgatassa pana",
  "atk-s0202a0:1136_6": "āraggena vaṭṭetvā ṭhapitaṃ viya suparipuṇṇaṃ udakapupphuḷasadisaṃ sīsaṃ hoti. Tattha",
  "atk-s0202a0:1136_7": "purimanayena uṇhīsaveṭhitasīso viyāti uṇhīsasīso. Dutiyanayena uṇhīsaṃ viya sabbattha",
  "atk-s0202a0:1136_8": "parimaṇḍalasīsoti uṇhīsasīso.",
  "atk-s0202a0:1137_0": "Imāni pana mahāpurisalakkhaṇāni kammaṃ kammasarikkhakaṃ lakkhaṇaṃ lakkhaṇānisaṃsanti",
  "atk-s0202a0:1137_1": "ime cattāro koṭṭhāse ekekasmiṃ lakkhaṇe dassetvā kathitāni sukathitāni honti. Tasmā",
  "atk-s0202a0:1137_2": "bhagavatā lakkhaṇasutte vuttāni imāni kammādīni dassetvā kathetabbāni. Suttavasena",
  "atk-s0202a0:1137_3": "vinicchituṃ asakkontena sumaṅgalavilāsiniyā dīghanikāyaṭṭhakathāya tasseva suttassa",
  "atk-s0202a0:1137_4": "vaṇṇanāya vuttanayena gahetabbāni.",
  "atk-s0202a0:1138_0": "Imehi kho, bho, so bhavaṃ gotamoti, bho ācariya, imehi dvattiṃsamahāpurisalakkhaṇehi",
  "atk-s0202a0:1138_1": "so bhavaṃ gotamo samannāgato devanagare samussitaratanavicittaṃ suvaṇṇatoraṇaṃ viya",
  "atk-s0202a0:1138_2": "yojanasatubbedho sabbapāliphullo pāricchattako viya selantaramhi supupphitasālarukkho",
  "atk-s0202a0:1138_3": "viya tārāgaṇapaṭimaṇḍitagaganatalamiva ca attano sirivibhavena lokaṃ ālokaṃ kurumāno",
  "atk-s0202a0:1138_4": "viya caratīti imatthampi dīpetvā kiriyācāraṃ ācikkhituṃ gacchanto kho panātiādimāha.",
  "atk-s0202a0:1139_0": "387. Dakkhiṇenāti buddhānañhi ṭhatvā vā nisīditvā vā nipajjitvā vā gamanaṃ abhinīharantānaṃ",
  "atk-s0202a0:1139_1": "dakkhiṇapādova purato hoti. Satatapāṭihāriyaṃ kiretaṃ. Nātidūre pādaṃ uddharatīti",
  "atk-s0202a0:1139_2": "taṃ dakkhiṇapādaṃ na atidūre ṭhapessāmīti uddharati. Atidūrañhi abhihariyamāne dakkhiṇapādena",
  "atk-s0202a0:1139_3": "vāmapādo ākaḍḍhiyamāno gaccheyya, dakkhiṇapādopi dūraṃ gantuṃ na sakkuṇeyya, āsanneyeva",
  "atk-s0202a0:1139_4": "patiṭṭhaheyya, evaṃ sati padavicchedo nāma hoti. Dakkhiṇapāde pana pamāṇeneva uddhate",
  "atk-s0202a0:1139_5": "vāmapādopi pamāṇeneva uddhariyati, pamāṇena uddhato patiṭṭhahantopi pamāṇeyeva patiṭṭhāti.",
  "atk-s0202a0:1139_6": "Evamanena tathāgatassa dakkhiṇapādakiccaṃ vāmapādena niyamitaṃ, vāmapādakiccaṃ dakkhiṇapādena",
  "atk-s0202a0:1139_7": "niyamitanti veditabbaṃ.",
  "atk-s0202a0:1140_0": "Nātisīghanti divā vihārabhattatthāya gacchanto bhikkhu viya na atisīghaṃ gacchati.",
  "atk-s0202a0:1140_1": "Nātisaṇikanti yathā pacchato āgacchanto okāsaṃ na labhati, evaṃ na atisaṇikaṃ gacchati.",
  "atk-s0202a0:1140_2": "Adduvena adduvanti jaṇṇukena jaṇṇukaṃ, na satthiṃ unnāmetīti gambhīre udake gacchanto",
  "atk-s0202a0:1140_3": "viya na ūruṃ unnāmeti. Na onāmetīti rukkhasākhāchedanadaṇḍaṅkusapādo viya na pacchato",
  "atk-s0202a0:1140_4": "osakkāpeti. Na sannāmetīti obaddhānābaddhaṭṭhānehi pādaṃ koṭṭento viya na thaddhaṃ",
  "atk-s0202a0:1140_5": "karoti. Na vināmetīti yantarūpakaṃ kīḷāpento viya na ito cito ca cāleti. Adharakāyovāti",
  "atk-s0202a0:1140_6": "heṭṭhimakāyova iñjati, uparimakāyo nāvāya ṭhapitasuvaṇṇapaṭimā viya niccalo hoti.",
  "atk-s0202a0:1140_7": "Dūre ṭhatvā olokento hi buddhānaṃ ṭhitabhāvaṃ vā gamanabhāvaṃ vā na jānāti. Kāyabalenāti",
  "atk-s0202a0:1140_8": "bāhā khipanto sarīrato sedehi muccantehi na kāyabalena gacchati. Sabbakāyenevāti",
  "atk-s0202a0:1140_9": "gīvaṃ aparivattetvā rāhulovāde vuttanāgāpalokitavaseneva apaloketi.",
  "atk-s0202a0:1141_0": "Na uddhantiādīsu nakkhattāni gaṇento viya na uddhaṃ ulloketi, naṭṭhaṃ kākaṇikaṃ vā",
  "atk-s0202a0:1141_1": "māsakaṃ vā pariyesanto viya na adho oloketi, na hatthiassādayo passanto viya ito",
  "atk-s0202a0:1141_2": "cito ca vipekkhamāno gacchati. Yugamattanti navavidatthimatte cakkhūni ṭhapetvā gacchanto",
  "atk-s0202a0:1141_3": "yugamattaṃ pekkhati nāma, bhagavāpi yuge yutto sudantaājānīyo viya ettakaṃ passanto",
  "atk-s0202a0:1141_4": "gacchati. Tato cassa uttarīti yugamattato paraṃ na passatīti na vattabbo. Na hi kuṭṭaṃ",
  "atk-s0202a0:1141_5": "vā kavāṭaṃ vā gaccho vā latā vā āvarituṃ sakkoti, atha khvassa anāvaraṇañāṇassa anekāni",
  "atk-s0202a0:1141_6": "cakkavāḷasahassāni ekaṅgaṇāneva honti. Antaragharanti heṭṭhā mahāsakuludāyisutte",
  "atk-s0202a0:1141_7": "indakhīlato paṭṭhāya antaragharaṃ, idha gharaummārato paṭṭhāya veditabbaṃ. Na kāyantiādi",
  "atk-s0202a0:1141_8": "pakatiiriyapatheneva pavisatīti dassanatthaṃ vuttaṃ. Daliddamanussānaṃ nīcagharakaṃ",
  "atk-s0202a0:1141_9": "pavisantepi hi tathāgate chadanaṃ vā uggacchati, pathavī vā ogacchati, bhagavā pana",
  "atk-s0202a0:1141_10": "pakatigamaneneva gacchati. Nātidūreti atidūre parivattantena hi ekaṃ dve padavāre",
  "atk-s0202a0:1141_11": "piṭṭhibhāgena gantvā nisīditabbaṃ hoti. Nāccāsanneti accāsanne parivattantena ekaṃ",
  "atk-s0202a0:1141_12": "dve padavāre purato gantvā nisīditabbaṃ hoti. Tasmā yasmiṃ padavāre ṭhitena purato",
  "atk-s0202a0:1141_13": "vā pacchato vā agantvā nisīditabbaṃ hoti, tattha parivattati.",
  "atk-s0202a0:1142_0": "Pāṇināti kaṭivātābādhiko viya na āsanaṃ hatthehi gahetvā nisīdati. Pakkhipatīti yo",
  "atk-s0202a0:1142_1": "kiñci kammaṃ katvā kīḷanto ṭhitakova patati, yopi orimaṃ aṅgaṃ nissāya nisinno ghaṃsanto",
  "atk-s0202a0:1142_2": "yāva pārimaṅgā gacchati, pārimaṅgaṃ vā nissāya nisinno tatheva yāva orimaṅgā āgacchati,",
  "atk-s0202a0:1142_3": "sabbo so āsane kāyaṃ pakkhipati nāma. Bhagavā pana evaṃ akatvā āsanassa majjhe olambakaṃ",
  "atk-s0202a0:1142_4": "dhārento viya tūlapicuṃ ṭhapento viya saṇikaṃ nisīdati. Hatthakukkuccanti pattamukhavaṭṭiyaṃ",
  "atk-s0202a0:1142_5": "udakabinduṭhapanaṃ makkhikabījaniyā paṇṇacchedanaphālanādi hatthena asaṃyatakaraṇaṃ.",
  "atk-s0202a0:1142_6": "Pādakukkuccanti pādena bhūmighaṃsanādi asaṃyatakaraṇaṃ.",
  "atk-s0202a0:1143_0": "Na chambhatīti na bhāyati. Na kampatīti na osīdati. Na vedhatīti na calati. Na paritassatīti",
  "atk-s0202a0:1143_1": "bhayaparitassanāyapi taṇhāparitassanāyapi na paritassati. Ekacco hi dhammakathādīnaṃ",
  "atk-s0202a0:1143_2": "atthāya āgantvā manussesu vanditvā ṭhitesu “sakkhissāmi nu kho tesaṃ cittaṃ gaṇhanto",
  "atk-s0202a0:1143_3": "dhammaṃ vā kathetuṃ, pañhaṃ vā pucchito vissajjetuṃ, bhattānumodanaṃ vā kātu”nti",
  "atk-s0202a0:1143_4": "bhayaparitassanāya paritassati. Ekacco “manāpā nu kho me yāgu āgacchissati, manāpaṃ",
  "atk-s0202a0:1143_5": "antarakhajjaka”nti vā taṇhāparitassanāya paritassati. Tadubhayampi tassa natthīti",
  "atk-s0202a0:1143_6": "na paritassati. Vivekāvaṭṭoti viveke nibbāne āvaṭṭamānaso hutvā. Vivekavattotipi",
  "atk-s0202a0:1143_7": "pāṭho, vivekavattayutto hutvāti attho. Vivekavattaṃ nāma katabhattakiccassa bhikkhuno",
  "atk-s0202a0:1143_8": "divāvihāre samathavipassanāvasena mūlakammaṭṭhānaṃ gahetvā pallaṅkaṃ ābhujitvā nisīdanaṃ.",
  "atk-s0202a0:1143_9": "Evaṃ nisinnassa hi iriyāpatho upasanto hoti.",
  "atk-s0202a0:1144_0": "Na pattaṃ unnāmetītiādīsu ekacco pattamukhavaṭṭiyā udakadānaṃ āharanto viya pattaṃ",
  "atk-s0202a0:1144_1": "unnāmeti, eko pādapiṭṭhiyaṃ ṭhapento viya onāmeti, eko baddhaṃ katvā gaṇhāti, eko",
  "atk-s0202a0:1144_2": "ito cito ca phandāpeti, evaṃ akatvā ubhohi hatthehi gahetvā īsakaṃ nāmetvā udakaṃ",
  "atk-s0202a0:1144_3": "paṭiggaṇhātīti attho. Na samparivattakanti parivattetvā paṭhamameva pattapiṭṭhiṃ",
  "atk-s0202a0:1144_4": "na dhovati. Nātidūreti yathā nisinnāsanato dūre patati, na evaṃ chaḍḍeti. Nāccāsanneti",
  "atk-s0202a0:1144_5": "pādamūleyeva na chaḍḍeti. Vicchaḍḍayamānoti vikiranto, yathā paṭiggāhako temati, na evaṃ chaḍḍeti.",
  "atk-s0202a0:1145_0": "Nātithokanti yathā ekacco pāpiccho appicchataṃ dassento muṭṭhimattameva gaṇhāti,",
  "atk-s0202a0:1145_1": "na evaṃ. Atibahunti yāpanamattato atirekaṃ. Byañjanamattāyāti byañjanassa mattā nāma",
  "atk-s0202a0:1145_2": "odanato catuttho bhāgo. Ekacco hi bhatte manāpe bhattaṃ bahuṃ gaṇhāti, byañjane manāpe",
  "atk-s0202a0:1145_3": "byañjanaṃ bahuṃ. Satthā pana tathā na gaṇhāti. Na ca byañjanenāti amanāpañhi byañjanaṃ",
  "atk-s0202a0:1145_4": "ṭhapetvā bhattameva bhuñjanto, bhattaṃ vā ṭhapetvā byañjanameva khādanto byañjanena",
  "atk-s0202a0:1145_5": "ālopaṃ atināmeti nāma. Satthā ekantarikaṃ byañjanaṃ gaṇhāti, bhattampi byañjanampi",
  "atk-s0202a0:1145_6": "ekatova niṭṭhanti. Dvattikkhattunti tathāgatassa hi puthujivhāya dantānaṃ upanītabhojanaṃ",
  "atk-s0202a0:1145_7": "dvattikkhattuṃ dantehi phuṭṭhamattameva saṇhakaraṇīyapiṭṭhavilepanaṃ viya hoti, tasmā",
  "atk-s0202a0:1145_8": "evamāha. Na mukhe avasiṭṭhāti pokkharapatte patitaudakabindu viya vinivattitvā paragalameva",
  "atk-s0202a0:1145_9": "yāti, tasmā avasiṭṭhā na hoti. Rasapaṭisaṃvedīti madhuratittakadukādirasaṃ jānāti.",
  "atk-s0202a0:1145_10": "Buddhānañhi antamaso pānīyepi dibbojā pakkhittāva hoti, tena nesaṃ sabbattheva raso",
  "atk-s0202a0:1145_11": "pākaṭo hoti, rasagedho pana natthi.",
  "atk-s0202a0:1146_0": "Aṭṭhaṅgasamannāgatanti “neva davāyā”ti vuttehi aṭṭhahi aṅgehi samannāgataṃ. Visuddhimagge",
  "atk-s0202a0:1146_1": "panassa vinicchayo āgatoti sabbāsavasutte vuttametaṃ. Hatthesu dhotesūti satthā kiṃ",
  "atk-s0202a0:1146_2": "karoti? Paṭhamaṃ pattassa gahaṇaṭṭhānaṃ dhovati. Tattha pattaṃ gahetvā sukhumajālahatthaṃ",
  "atk-s0202a0:1146_3": "pesetvā dve vāre sañcāreti. Ettāvatā pokkharapatte patitaudakaṃ viya vinivattitvā",
  "atk-s0202a0:1146_4": "gacchati. Na ca anatthikoti yathā ekacco pattaṃ ādhārake ṭhapetvā patte udakaṃ na",
  "atk-s0202a0:1146_5": "puñchati, raje patante ajjhupekkhati, na evaṃ karoti. Na ca ativelānurakkhīti yathā",
  "atk-s0202a0:1146_6": "ekacco pamāṇātikkantaṃ ārakkhaṃ ṭhapeti, bhuñjitvā vā patte udakaṃ puñchitvā cīvarabhogantaraṃ",
  "atk-s0202a0:1146_7": "pavesetvā pattaṃ udarena akkamitvā gaṇhāti, na evaṃ karoti.",
  "atk-s0202a0:1147_0": "Na ca anumodanassāti yo hi bhuttamattova dārakesu bhattatthāya rodantesu chātajjhattesu",
  "atk-s0202a0:1147_1": "manussesu bhuñjitvā anāgatesveva anumodanaṃ ārabhati, tato sabbakammāni chaḍḍetvā",
  "atk-s0202a0:1147_2": "ekacce āgacchanti, ekacce anāgatāva honti, ayaṃ kālaṃ atināmeti. Yopi manussesu āgantvā",
  "atk-s0202a0:1147_3": "anumodanatthāya vanditvā nisinnesu anumodanaṃ akatvāva “kathaṃ tissa, kathaṃ phussa,",
  "atk-s0202a0:1147_4": "kathaṃ sumana, kathaṃ tisse, kathaṃ phusse, kathaṃ sumane, kaccittha arogā, sassaṃ",
  "atk-s0202a0:1147_5": "sampanna”ntiādiṃ pāṭiyekkaṃ kathaṃ samuṭṭhāpeti, ayaṃ anumodanassa kālaṃ atināmeti,",
  "atk-s0202a0:1147_6": "manussānaṃ pana okāsaṃ ñatvā āyācitakāle karonto nātināmeti nāma, satthā tathā karoti.",
  "atk-s0202a0:1148_0": "Na taṃ bhattanti kiṃ bhattaṃ nāmetaṃ uttaṇḍulaṃ atikilinnantiādīni vatvā na garahati.",
  "atk-s0202a0:1148_1": "Na aññaṃ bhattanti svātanāya vā punadivasāya vā bhattaṃ uppādessāmīti hi anumodanaṃ",
  "atk-s0202a0:1148_2": "karonto aññaṃ bhattaṃ paṭikaṅkhati. Yo vā – “yāva mātugāmānaṃ bhattaṃ paccati, tāva",
  "atk-s0202a0:1148_3": "anumodanaṃ karissāmi, atha me anumodanāvasāne attano pakkabhattatopi thokaṃ dassantī”ti",
  "atk-s0202a0:1148_4": "anumodanaṃ vaḍḍheti, ayampi paṭikaṅkhati nāma. Satthā na evaṃ karoti. Na ca muccitukāmoti",
  "atk-s0202a0:1148_5": "ekacco hi paṭisaṃmuñcitvā gacchati, vegena anubandhitabbo hoti. Satthā pana na evaṃ",
  "atk-s0202a0:1148_6": "gacchati, parisāya majjhe ṭhitova gacchati. Accukkaṭṭhanti yo hi yāva hanukaṭṭhito",
  "atk-s0202a0:1148_7": "ukkhipitvā pārupati, tassa accukkaṭṭhaṃ nāma hoti. Yo yāva gopphakā otāretvāva pārupati,",
  "atk-s0202a0:1148_8": "tassa accukkaṭṭhaṃ hoti. Yopi ubhato ukkhipitvā udaraṃ vivaritvā yāti, tassapi accukkaṭṭhaṃ",
  "atk-s0202a0:1148_9": "hoti. Yo ekaṃsaṃ katvā thanaṃ vivaritvā yāti, tassapi accukkaṭṭhaṃ. Satthā taṃ sabbaṃ na karoti.",
  "atk-s0202a0:1149_0": "Allīnanti yathā aññesaṃ sedena tintaṃ allīyati, na evaṃ satthu. Apakaṭṭhanti khalisāṭako",
  "atk-s0202a0:1149_1": "viya kāyato muccitvāpi na tiṭṭhati. Vātoti verambhavātopi uṭṭhahitvā cāletuṃ na sakkoti.",
  "atk-s0202a0:1149_2": "Pādamaṇḍanānuyoganti iṭṭhakāya ghaṃsanādīhi pādasobhānuyogaṃ. Pakkhāletvāti pādeneva",
  "atk-s0202a0:1149_3": "pādaṃ dhovitvā. So neva attabyābādhāyātiādīni na pubbenivāsacetopariyañāṇānaṃ atthitāya",
  "atk-s0202a0:1149_4": "vadati, iriyāpathasantataṃ pana disvā anumānena vadati. Dhammanti pariyattidhammaṃ.",
  "atk-s0202a0:1149_5": "Na ussādetīti kiṃ mahāraṭṭhika, kiṃ mahākuṭumbikātiādīni vatvā gehassitavasena na",
  "atk-s0202a0:1149_6": "ussādeti. Na apasādetīti “kiṃ, upāsaka, kathaṃ te vihāramaggo ñāto? Kiṃ bhayena nāgacchasi?",
  "atk-s0202a0:1149_7": "Na hi bhikkhū kiñci acchinditvā gaṇhanti, mā bhāyī”ti vā “kiṃ tuyhaṃ evaṃ macchariyajīvitaṃ",
  "atk-s0202a0:1149_8": "nāmā”ti vā ādīni vatvā gehassitapemena na apasādeti.",
  "atk-s0202a0:1150_0": "Vissaṭṭhoti siniddho apalibuddho. Viññeyyoti viññāpanīyo pākaṭo, vissaṭṭhattāyeva",
  "atk-s0202a0:1150_1": "cesa viññeyyo hoti. Mañjūti madhuro. Savanīyoti sotasukho, madhurattāyeva cesa savanīyo",
  "atk-s0202a0:1150_2": "hoti. Bindūti sampiṇḍito. Avisārīti avisaṭo, binduttāyeva cesa avisārī hoti. Gambhīroti",
  "atk-s0202a0:1150_3": "gambhīrasamuṭṭhito. Ninnādīti ninnādavā, gambhīrattāyeva cesa ninnādī hoti. Yathāparisanti",
  "atk-s0202a0:1150_4": "cakkavāḷapariyantampi ekābaddhaparisaṃ viññāpeti. Bahiddhāti aṅgulimattampi parisato",
  "atk-s0202a0:1150_5": "bahiddhā na gacchati. Tasmā? So evarūpo madhurassaro akāraṇā mā nassīti. Iti bhagavato",
  "atk-s0202a0:1150_6": "ghoso parisāya matthakeneva carati.",
  "atk-s0202a0:1151_0": "Avalokayamānāti sirasmiṃ añjaliṃ ṭhapetvā bhagavantaṃ olokentāva paccosakkitvā dassanavijahanaṭṭhāne",
  "atk-s0202a0:1151_1": "vanditvā gacchanti. Avijahitattāti yo hi kathaṃ sutvā vuṭṭhito aññaṃ diṭṭhasutādikaṃ",
  "atk-s0202a0:1151_2": "kathaṃ kathento gacchati, esa sabhāvena vijahati nāma. Yo pana sutadhammakathāya",
  "atk-s0202a0:1151_3": "vaṇṇaṃ kathentova gacchati, ayaṃ na vijahati nāma, evaṃ avijahantabhāvena pakkamanti.",
  "atk-s0202a0:1151_4": "Gacchantanti rajjuyantavasena ratanasattubbedhaṃ suvaṇṇagghikaṃ viya gacchantaṃ.",
  "atk-s0202a0:1151_5": "Addasāma ṭhitanti samussitakañcanapabbataṃ viya ṭhitaṃ addasāma. Tato ca bhiyyoti",
  "atk-s0202a0:1151_6": "vitthāretvā guṇe kathetuṃ asakkonto avasese guṇe saṃkhipitvā kalāpaṃ viya suttakabaddhaṃ",
  "atk-s0202a0:1151_7": "viya ca katvā vissajjento evamāha. Ayamettha adhippāyo – mayā kathitaguṇehi akathitāva",
  "atk-s0202a0:1151_8": "bahutarā. Mahāpathavimahāsamuddādayo viya hi tassa bhoto anantā appameyyā guṇā ākāsamiva vitthāritāti.",
  "atk-s0202a0:1152_0": "390. Appaṭisaṃviditoti aviññātaāgamano. Pabbajite upasaṅkamantena hi cīvaraparikammādisamaye",
  "atk-s0202a0:1152_1": "vā ekaṃ nivāsetvā sarīrabhañjanasamaye vā upasaṅkamitvā tatova paṭinivattitabbaṃ",
  "atk-s0202a0:1152_2": "hoti, paṭisanthāramattampi na jāyati. Puretaraṃ pana okāse kārite divāṭṭhānaṃ sammajjitvā",
  "atk-s0202a0:1152_3": "cīvaraṃ pārupitvā bhikkhu vivitte ṭhāne nisīdati, taṃ āgantvā passantā dassanenapi",
  "atk-s0202a0:1152_4": "pasīdanti, paṭisanthāro jāyati, pañhabyākaraṇaṃ vā dhammakathā vā labbhati. Tasmā",
  "atk-s0202a0:1152_5": "paṇḍitā okāsaṃ kārenti. So ca nesaṃ aññataro, tenassa etadahosi. Jiṇṇo vuḍḍhoti attano",
  "atk-s0202a0:1152_6": "uggatabhāvaṃ akathetvā kasmā evamāha? Buddhā nāma anuddayasampannā honti, mahallakabhāvaṃ",
  "atk-s0202a0:1152_7": "ñatvā sīghaṃ okāsaṃ karissatīti evamāha.",
  "atk-s0202a0:1153": "391. Oramiya okāsamakāsīti vegena uṭṭhāya dvidhā bhijjitvā okāsamakāsi.",
  "atk-s0202a0:1154_0": "Ye meti ye mayā. Nārīsamānasavhayāti nārīsamānanāmaṃ itthiliṅgaṃ, tena avhātabbāti",
  "atk-s0202a0:1154_1": "nārīsamānasavhayā, itthiliṅgena vattabbāti vohārakusalatāya evaṃ vadati. Pahūtajivhoti",
  "atk-s0202a0:1154_2": "puthulajivho. Ninnāmayetanti nīhara etaṃ.",
  "atk-s0202a0:1155": "393. Kevalīti sakalaguṇasampanno.",
  "atk-s0202a0:1156_0": "394. Paccabhāsīti ekappahārena pucchite aṭṭha pañhe byākaronto patiabhāsi. Yo vedīti",
  "atk-s0202a0:1156_1": "yo vidati jānāti, yassa pubbenivāso pākaṭo. Saggāpāyañca passatīti dibbacakkhuñāṇaṃ",
  "atk-s0202a0:1156_2": "kathitaṃ. Jātikkhayaṃ pattoti arahattaṃ patto. Abhiññā vositoti taṃ arahattaṃ abhijānitvā",
  "atk-s0202a0:1156_3": "vosito vosānappatto. Munīti arahattañāṇamoneyyena samannāgato.",
  "atk-s0202a0:1157_0": "Visuddhanti paṇḍaraṃ. Muttaṃ rāgehīti kilesarāgehi muttaṃ. Pahīnajātimaraṇoti jātikkhayappattattā",
  "atk-s0202a0:1157_1": "pahīnajātiko, jātipahāneneva pahīnamaraṇo. Brahmacariyassa kevalīti yaṃ brahmacariyassa",
  "atk-s0202a0:1157_2": "kevalī sakalabhāvo, tena samannāgato, sakalacatumaggabrahmacariyavāsoti attho. Pāragū",
  "atk-s0202a0:1157_3": "sabbadhammānanti sabbesaṃ lokiyalokuttaradhammānaṃ abhiññāya pāraṃ gato, sabbadhamme",
  "atk-s0202a0:1157_4": "abhijānitvā ṭhitoti attho. Pāragūti vā ettāvatā pariññāpāragū pañcannaṃ khandhānaṃ,",
  "atk-s0202a0:1157_5": "pahānapāragū sabbakilesānaṃ, bhāvanāpāragū catunnaṃ maggānaṃ, sacchikiriyāpāragū",
  "atk-s0202a0:1157_6": "nirodhassa, samāpattipāragū sabbasamāpattīnanti ayamattho vutto. Puna sabbadhammānanti",
  "atk-s0202a0:1157_7": "iminā abhiññāpāragū vuttoti. Buddho tādī pavuccatīti tādiso chahi ākārehi pāraṃ gato",
  "atk-s0202a0:1157_8": "sabbākārena catunnaṃ saccānaṃ buddhattā buddhoti pavuccatīti.",
  "atk-s0202a0:1158_0": "Kiṃ pana ettāvatā sabbe pañhā vissajjitā hontīti? Āma vissajjitā, cittaṃ visuddhaṃ",
  "atk-s0202a0:1158_1": "jānāti, muttaṃ rāgehīti iminā tāva bāhitapāpattā brāhmaṇoti paṭhamapañho vissajjito",
  "atk-s0202a0:1158_2": "hoti. Pāragūti iminā vedehi gatattā vedagūti dutiyapañho vissajjito hoti. Pubbenivāsantiādīhi",
  "atk-s0202a0:1158_3": "imāsaṃ tissannaṃ vijjānaṃ atthitāya tevijjoti tatiyapañho vissajjito hoti. Muttaṃ",
  "atk-s0202a0:1158_4": "rāgehi sabbasoti imināva nissaṭattā pāpadhammānaṃ sottiyoti catutthapañho vissajjito",
  "atk-s0202a0:1158_5": "hoti. Jātikkhayaṃ pattoti iminā pana arahattasseva vuttattā pañcamapañho vissajjito",
  "atk-s0202a0:1158_6": "hoti. Vositoti ca brahmacariyassa kevalīti ca imehi chaṭṭhapañho vissajjito hoti.",
  "atk-s0202a0:1158_7": "Abhiññā vosito munīti iminā sattamapañho vissajjito hoti. Pāragū sabbadhammānaṃ,",
  "atk-s0202a0:1158_8": "buddho tādī pavuccatīti iminā aṭṭhamapañho vissajjito hoti.",
  "atk-s0202a0:1159_0": "395. Dānakathantiādīni heṭṭhā sutte vitthāritāneva. Paccapādīti paṭipajji. Dhammassānudhammanti",
  "atk-s0202a0:1159_1": "imasmiṃ sutte dhammo nāma arahattamaggo, anudhammo nāma heṭṭhimā tayo maggā tīṇi",
  "atk-s0202a0:1159_2": "ca sāmaññaphalāni, tāni paṭipāṭiyā paṭilabhīti attho. Na ca maṃ dhammādhikaraṇaṃ",
  "atk-s0202a0:1159_3": "vihesesīti mañca dhammakāraṇā na kilamesi, na punappunaṃ kathāpesīti vuttaṃ hoti.",
  "atk-s0202a0:1159_4": "Sesaṃ sabbattha uttānameva. Tattha parinibbāyīti pana padena desanāya arahatteneva kūṭaṃ gahitanti.",
  "atk-s0202a0:1160": "Papañcasūdaniyā majjhimanikāyaṭṭhakathāya",
  "atk-s0202a0:1161": "Brahmāyusuttavaṇṇanā niṭṭhitā.",
  "atk-s0202a0:1162": "2. Selasuttavaṇṇanā",
  "atk-s0202a0:1163_0": "396. Evaṃ me sutanti selasuttaṃ. Tattha aṅguttarāpesūtiādi potaliyasutte vitthāritameva.",
  "atk-s0202a0:1163_1": "Aḍḍhateḷasehīti aḍḍhena teḷasehi, dvādasahi satehi paññāsāya ca bhikkhūhi saddhinti",
  "atk-s0202a0:1163_2": "vuttaṃ hoti. Te pana sāvakasannipāte sannipatitā bhikkhūyeva sabbe ehibhikkhupabbajjāya",
  "atk-s0202a0:1163_3": "pabbajitā khīṇāsavā. Keṇiyoti tassa nāmaṃ, jaṭiloti tāpaso. So kira brāhmaṇamahāsālo,",
  "atk-s0202a0:1163_4": "dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ",
  "atk-s0202a0:1163_5": "gahetvā tattha assamaṃ kāretvā vasati pañcahi sakaṭasatehi vaṇijjaṃ payojetvā kulasahassassa",
  "atk-s0202a0:1163_6": "nissayo hutvā, assamepi cassa eko tālarukkho divase divase ekaṃ sovaṇṇamayaṃ tālaphalaṃ",
  "atk-s0202a0:1163_7": "muñcatīti vadanti. So divā kāsāyāni dhāreti, jaṭā ca bandhati, rattiṃ kāmasampattiṃ",
  "atk-s0202a0:1163_8": "anubhavati. Dhammiyā kathāyāti pānakānisaṃsapaṭisaṃyuttāya dhammiyā kathāya. Ayañhi",
  "atk-s0202a0:1163_9": "keṇiyo tucchahattho bhagavato dassanāya gantuṃ lajjāyamāno – “vikālabhojanā viratānampi",
  "atk-s0202a0:1163_10": "pānakaṃ kappatī”ti cintetvā susaṅkhatabadarapānaṃ pañcahi kājasatehi gāhāpetvā agamāsi.",
  "atk-s0202a0:1163_11": "Evaṃ gatabhāvo cassa – “atha kho keṇiyassa jaṭilassa etadahosi kiṃ nu kho ahaṃ samaṇassa",
  "atk-s0202a0:1163_12": "gotamassa harāpeyya”nti bhesajjakkhandhake pāḷiāruḷhoyeva.",
  "atk-s0202a0:1164_0": "Dutiyampi kho bhagavāti kasmā punappunaṃ paṭikkhipi? Titthiyānaṃ paṭikkhepapasannatāya,",
  "atk-s0202a0:1164_1": "akāraṇametaṃ, natthi buddhānaṃ paccayahetu evarūpaṃ kohaññaṃ. Ayaṃ pana aḍḍhateḷasāni",
  "atk-s0202a0:1164_2": "bhikkhusatāni disvā ettakānaṃyeva bhikkhaṃ paṭiyādessati, sveva selo tīhi purisasatehi",
  "atk-s0202a0:1164_3": "saddhiṃ pabbajissati. Ayuttaṃ kho pana navake aññato pesetvā imeheva saddhiṃ gantuṃ,",
  "atk-s0202a0:1164_4": "ime vā aññato pesetvā navakehi saddhiṃ gantuṃ. Athāpi sabbe gahetvā gamissāmi, bhikkhāhāro",
  "atk-s0202a0:1164_5": "nappahossati. Tato bhikkhūsu piṇḍāya carantesu manussā ujjhāyissanti – “cirassāpi",
  "atk-s0202a0:1164_6": "keṇiyo samaṇaṃ gotamaṃ nimantetvā yāpanamattaṃ dātuṃ nāsakkhī”ti, sayampi vippaṭisārī",
  "atk-s0202a0:1164_7": "bhavissati. Paṭikkhepe pana kate “samaṇo gotamo punappunaṃ ‘tvañca brāhmaṇesu abhippasanno’ti",
  "atk-s0202a0:1164_8": "brāhmaṇānaṃ nāmaṃ gaṇhātī”ti cintetvā brāhmaṇepi nimantetukāmo bhavissati, tato brāhmaṇe",
  "atk-s0202a0:1164_9": "pāṭiyekkaṃ nimantessati, te tena nimantitā bhikkhū hutvā bhuñjissanti. Evamassa saddhā",
  "atk-s0202a0:1164_10": "anurakkhitā bhavissatīti punappunaṃ paṭikkhipi. Kiñcāpi kho, bhoti iminā idaṃ dīpeti,",
  "atk-s0202a0:1164_11": "– “bho gotama, kiṃ jātaṃ yadi ahaṃ brāhmaṇesu abhippasanno, adhivāsetu bhavaṃ gotamo,",
  "atk-s0202a0:1164_12": "ahaṃ brāhmaṇānampi dātuṃ sakkomi tumhākampī”ti.",
  "atk-s0202a0:1165": "Kāyaveyyāvaṭikanti kāyaveyyāvaccaṃ. Maṇḍalamāḷanti dussamaṇḍapaṃ.",
  "atk-s0202a0:1166_0": "397. Āvāhoti kaññāgahaṇaṃ. Vivāhoti kaññādānaṃ. So me nimantitoti so mayā nimantito.",
  "atk-s0202a0:1166_1": "Atha brāhmaṇo paripakkopanissayattā buddhasaddaṃ sutvāva amatenevābhisitto pasādaṃ",
  "atk-s0202a0:1166_2": "āvikaronto buddhoti, bho keṇiya, vadesīti āha. Keṇiyo yathābhūtaṃ ācikkhanto buddhoti,",
  "atk-s0202a0:1166_3": "bho sela, vadāmīti āha. Tato naṃ punapi daḷhīkaraṇatthaṃ pucchi, itaropi tatheva ārocesi.",
  "atk-s0202a0:1167_0": "398. Athassa kappasatasahassehipi buddhasaddasseva dullabhabhāvaṃ sampassato. Etadahosīti.",
  "atk-s0202a0:1167_1": "Etaṃ “ghosopi kho”tiādi ahosi. Nīlavanarājīti nīlavaṇṇarukkhapanti. Pade padanti",
  "atk-s0202a0:1167_2": "padappamāṇe padaṃ. Accāsanne hi atidūre vā pāde nikkhipamāne saddo uṭṭhāti, taṃ paṭisedhento",
  "atk-s0202a0:1167_3": "evamāha. Sīhāva ekacarāti gaṇavāsī sīho sīhapotakādīhi saddhiṃ pamādaṃ āpajjati,",
  "atk-s0202a0:1167_4": "ekacaro appamatto hoti. Iti appamādavihāraṃ dassento ekacarasīhena opammaṃ karoti.",
  "atk-s0202a0:1167_5": "Mā me bhontoti ācāraṃ sikkhāpento āha. Ayañhettha adhippāyo – sace tumhe kathāvāraṃ",
  "atk-s0202a0:1167_6": "alabhitvā mama kathāya antare kathaṃ pavesessatha, “antevāsike sikkhāpetuṃ nāsakkhī”ti",
  "atk-s0202a0:1167_7": "mayhaṃ garahā uppajjissati, tasmā okāsaṃ passitvā manteyyāthāti. No ca kho naṃ jānāmīti",
  "atk-s0202a0:1167_8": "vipassīpi bodhisatto caturāsītisahassattherapabbajitaparivāro satta māsāni bodhisattacārikaṃ",
  "atk-s0202a0:1167_9": "cari, buddhuppādakālo viya ahosi. Amhākampi bodhisatto chabbassāni bodhisattacārikaṃ",
  "atk-s0202a0:1167_10": "cari. Evaṃ paripuṇṇasarīralakkhaṇehi samannāgatāpi buddhā na honti. Tasmā brāhmaṇo",
  "atk-s0202a0:1167_11": "“no ca kho naṃ jānāmī”ti āha.",
  "atk-s0202a0:1168_0": "399. Paripuṇṇakāyoti lakkhaṇehi paripuṇṇatāya ahīnaṅgatāya ca paripuṇṇasarīro. Surucīti",
  "atk-s0202a0:1168_1": "sundarasarīrappabho. Sujātoti ārohapariṇāhasampattiyā saṇṭhānasampattiyā ca sunibbatto.",
  "atk-s0202a0:1168_2": "Cārudassanoti sucirampi passantānaṃ atittijanako manoharadassano. Suvaṇṇavaṇṇoti",
  "atk-s0202a0:1168_3": "suvaṇṇasadisavaṇṇo. Susukkadāṭhoti suṭṭhu sukkadāṭho. Mahāpurisalakkhaṇāti paṭhamaṃ",
  "atk-s0202a0:1168_4": "vuttabyañjanāneva vacanantarena nigamento āha.",
  "atk-s0202a0:1169_0": "Idāni tesu lakkhaṇesu attano cittarucitāni gahetvā thomento pasannanettotiādimāha.",
  "atk-s0202a0:1169_1": "Bhagavā hi pañcavaṇṇapasādasampattiyā pasannanetto, puṇṇacandasadisamukhatāya sumukho,",
  "atk-s0202a0:1169_2": "ārohapariṇāhasampattiyā brahā, brahmujugattatāya uju, jutimantatāya patāpavā. Yampi",
  "atk-s0202a0:1169_3": "cettha pubbe vuttaṃ, taṃ “majjhe samaṇasaṅghassā”ti iminā pariyāyena thomayatā puna",
  "atk-s0202a0:1169_4": "vuttaṃ. Ediso hi evaṃ virocati. Uttaragāthāyapi eseva nayo. Uttamavaṇṇīnoti uttamavaṇṇasampannassa.",
  "atk-s0202a0:1169_5": "Rathesabhoti uttamasārathi. Jambusaṇḍassāti jambudīpassa. Pākaṭena issariyaṃ issaro hoti.",
  "atk-s0202a0:1170_0": "Khattiyāti jātikhattiyā. Bhogīti bhogiyā. Rājānoti ye keci rajjaṃ kārentā. Rājābhirājāti",
  "atk-s0202a0:1170_1": "rājūnaṃ pūjanīyo, adhirājā hutvā, cakkavattīti adhippāyo. Manujindoti manussādhipati paramissaro hutvā.",
  "atk-s0202a0:1171_0": "Evaṃ vutte bhagavā – “ye te bhavanti arahanto sammāsambuddhā, te sakavaṇṇe bhaññamāne",
  "atk-s0202a0:1171_1": "attānaṃ pātukarontī”ti imaṃ selassa manorathaṃ pūrento rājāhamasmītiādimāha. Tatrāyamadhippāyo",
  "atk-s0202a0:1171_2": "– yaṃ maṃ tvaṃ sela “rājā arahasi bhavitu”nti yācasi, ettha appossukko hoti rājāhamasmi.",
  "atk-s0202a0:1171_3": "Sati ca rājatte yathā añño rājā yojanasataṃ vā anusāsati yojanasahassaṃ vā, cakkavattī",
  "atk-s0202a0:1171_4": "hutvāpi catudīpapariyantamattaṃ vā, nāhamevaṃ paricchinnavisayo, ahañhi dhammarājā",
  "atk-s0202a0:1171_5": "anuttaro bhavaggato avīcipariyantaṃ katvā tiriyaṃ appamāṇalokadhātuyo anusāsāmi.",
  "atk-s0202a0:1171_6": "Yāvatā hi apadadvipadādibhedā sattā, ahaṃ tesaṃ aggo. Na hi me koci sīlena vā…pe…",
  "atk-s0202a0:1171_7": "vimuttiñāṇadassanena vā paṭibhāgo atthi, svāhaṃ evaṃ dhammarājā anuttaro anuttareneva",
  "atk-s0202a0:1171_8": "catusatipaṭṭhānādibhedena dhammena cakkaṃ vattemi. Idaṃ pajahatha, idaṃ upasampajja",
  "atk-s0202a0:1171_9": "viharathāti āṇācakkaṃ, idaṃ kho pana, bhikkhave, dukkhaṃ ariyasaccantiādinā pariyattidhammena",
  "atk-s0202a0:1171_10": "dhammacakkameva vā. Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena",
  "atk-s0202a0:1171_11": "vā…pe… kenaci vā lokasminti.",
  "atk-s0202a0:1172_0": "Evaṃ attānaṃ āvikarontaṃ bhagavantaṃ disvā pītisomanassajāto selo puna daḷhīkaraṇatthaṃ",
  "atk-s0202a0:1172_1": "sambuddho paṭijānāsīti gāthādvayamāha. Tattha ko nu senāpatīti rañño bhoto dhammena",
  "atk-s0202a0:1172_2": "pavattitassa cakkassa anupavattako senāpati ko nūti pucchi.",
  "atk-s0202a0:1173_0": "Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo",
  "atk-s0202a0:1173_1": "viya siriyā sobhamāno, taṃ dassento bhagavā mayā pavattitanti gāthamāha. Tattha anujāto",
  "atk-s0202a0:1173_2": "tathāgatanti tathāgataṃ hetuṃ anujāto, tathāgatena hetunā jātoti attho. Apica avajāto",
  "atk-s0202a0:1173_3": "anujāto atijātoti tayo vuttā. Tesu avajāto dussīlo, so tathāgatassa putto nāma na",
  "atk-s0202a0:1173_4": "hoti. Atijāto nāma pitarā uttaritaro, tādisopi tathāgatassa putto natthi. Tathāgatassa",
  "atk-s0202a0:1173_5": "pana eko anujātova putto hoti, taṃ dassento evamāha.",
  "atk-s0202a0:1174_0": "Evaṃ “ko nu senāpatī”ti pañhaṃ byākaritvā yaṃ selo āha “sambuddho paṭijānāsī”ti,",
  "atk-s0202a0:1174_1": "tatra naṃ nikkaṅkhaṃ kātukāmo “nāhaṃ paṭiññāmatteneva paṭijānāmi, apicāhaṃ iminā",
  "atk-s0202a0:1174_2": "kāraṇena buddho”ti ñāpetuṃ abhiññeyyanti gāthamāha. Tatra abhiññeyyanti vijjā ca",
  "atk-s0202a0:1174_3": "vimutti ca. Bhāvetabbaṃ maggasaccaṃ. Pahātabbaṃ samudayasaccaṃ. Hetuvacanena pana",
  "atk-s0202a0:1174_4": "phalasiddhito tesaṃ phalāni nirodhasaccadukkhasaccānipi vuttāneva honti. Evaṃ sacchikātabbaṃ",
  "atk-s0202a0:1174_5": "sacchikataṃ pariññātabbaṃ pariññātanti idampettha saṅgahitanti catusaccabhāvanāphalañca",
  "atk-s0202a0:1174_6": "vimuttiñca dassento “bujjhitabbaṃ bujjhitvā buddho jātosmī”ti yuttahetunā buddhabhāvaṃ sādheti.",
  "atk-s0202a0:1175_0": "Evaṃ nippariyāyena attānaṃ āvikatvā attani kaṅkhāvitaraṇatthaṃ brāhmaṇaṃ aticāriyamāno",
  "atk-s0202a0:1175_1": "vinayassūti gāthattayamāha. Tattha sallakattoti rāgādisallakantano. Anuttaroti yathā",
  "atk-s0202a0:1175_2": "bāhiravejjena vūpasamitarogo imasmiññevattabhāve kuppati, na evaṃ. Mayā vūpasamitassa",
  "atk-s0202a0:1175_3": "pana rogassa bhavantarepi uppatti natthi, tasmā ahaṃ anuttaroti attho. Brahmabhūtoti",
  "atk-s0202a0:1175_4": "seṭṭhabhūto. Atituloti tulaṃ atīto, nirupamoti attho. Mārasenappamaddanoti kāmā te",
  "atk-s0202a0:1175_5": "paṭhamā senāti evaṃ āgatāya mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte",
  "atk-s0202a0:1175_6": "sabbapaccatthike. Vasīkatvāti attano vase vattetvā. Akutobhayoti kutoci abhayo.",
  "atk-s0202a0:1176_0": "Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā imaṃ",
  "atk-s0202a0:1176_1": "bhontoti gāthattayamāha. Tattha kaṇhābhijātikoti caṇḍālādinīcakule jāto. Tato tepi",
  "atk-s0202a0:1176_2": "māṇavakā pabbajjāpekkhā hutvā evañce ruccati, bhototi gāthamāhaṃsu. Atha selo tesu",
  "atk-s0202a0:1176_3": "māṇavakesu tuṭṭhacitto te ca dassento pabbajjaṃ yācanto “brāhmaṇā”ti gāthamāha.",
  "atk-s0202a0:1177_0": "Tato bhagavā yasmā selo atīte padumuttarassa bhagavato sāsane tesaṃyeva tiṇṇaṃ purisasatānaṃ",
  "atk-s0202a0:1177_1": "gaṇaseṭṭho hutvā tehi saddhiṃ pariveṇaṃ kāretvā dānādīni puññāni katvā tena kammena",
  "atk-s0202a0:1177_2": "devamanussasampattiṃ anubhavamāno pacchime bhave tesaṃyeva ācariyo hutvā nibbatto,",
  "atk-s0202a0:1177_3": "tañca tesaṃ kammaṃ vimuttiparipākāya paripakkaṃ ehibhikkhubhāvassa ca upanissayabhūtaṃ,",
  "atk-s0202a0:1177_4": "tasmā te sabbeva ehibhikkhupabbajjaṃ pabbājento svākkhātanti gāthamāha. Tattha sandiṭṭhikanti",
  "atk-s0202a0:1177_5": "sayameva daṭṭhabbaṃ paccakkhaṃ. Akālikanti maggānantaraphaluppattiyā na kālantaraṃ",
  "atk-s0202a0:1177_6": "pattabbaphalaṃ. Yattha amoghāti yasmiṃ maggabrahmacariye appamattassa sikkhattayapūraṇena",
  "atk-s0202a0:1177_7": "sikkhato pabbajjā amoghā hoti, saphalāti attho. Evañca vatvā “etha bhikkhavo”ti bhagavā",
  "atk-s0202a0:1177_8": "avoca. Te sabbe pattacīvaradharā hutvā ākāsenāgantvā vassasatikattherā viya suvinītā",
  "atk-s0202a0:1177_9": "bhagavantaṃ abhivādayiṃsu. Evamimaṃ tesaṃ ehibhikkhubhāvaṃ sandhāya “alattha kho selo”tiādi vuttaṃ.",
  "atk-s0202a0:1178_0": "400. Imāhīti imāhi keṇiyassa cittānukūlāhi gāthāhi. Tattha aggiparicariyaṃ vinā brāhmaṇānaṃ",
  "atk-s0202a0:1178_1": "yaññābhāvato “aggihuttamukhā yaññā”ti vuttaṃ. Aggihuttaseṭṭhā aggijuhanappadhānāti",
  "atk-s0202a0:1178_2": "attho. Vede sajjhāyantehi paṭhamaṃ sajjhāyitabbato, sāvittī, “chandaso mukha”nti",
  "atk-s0202a0:1178_3": "vutto. Manussānaṃ seṭṭhato rājā “mukha”nti vutto. Nadīnaṃ ādhārato paṭisaraṇato ca",
  "atk-s0202a0:1178_4": "sāgaro “mukha”nti vutto. Candayogavasena “ajja kattikā ajja rohiṇī”ti saññāṇato ālokakaraṇato",
  "atk-s0202a0:1178_5": "sommabhāvato ca “nakkhattānaṃ mukhaṃ cando”ti vuttaṃ. Tapantānaṃ aggattā ādicco “tapataṃ",
  "atk-s0202a0:1178_6": "mukha”nti vutto. Dakkhiṇeyyānaṃ pana aggattā visesena tasmiṃ samaye buddhappamukhaṃ",
  "atk-s0202a0:1178_7": "saṅghaṃ sandhāya “puññaṃ ākaṅkhamānānaṃ, saṅgho eva yajataṃ mukha”nti vuttaṃ. Tena",
  "atk-s0202a0:1178_8": "saṅgho puññassa āyamukhanti dasseti.",
  "atk-s0202a0:1179_0": "Yaṃ taṃ saraṇanti aññaṃ byākaraṇagāthamāha. Tassattho – pañcahi cakkhūhi cakkhumā",
  "atk-s0202a0:1179_1": "bhagavā yasmā mayaṃ ito aṭṭhame divase taṃ saraṇaṃ āgatamhā, tasmā attanā tava sāsane",
  "atk-s0202a0:1179_2": "anuttarena damathena dantāmhā, aho te saraṇassa ānubhāvoti.",
  "atk-s0202a0:1180": "Tato paraṃ bhagavantaṃ dvīhi gāthāhi thometvā tatiyāya vandanaṃ yācanto bhikkhavo tisatā imetiādimāhāti.",
  "atk-s0202a0:1181": "Papañcasūdaniyā majjhimanikāyaṭṭhakathāya",
  "atk-s0202a0:1182": "Selasuttavaṇṇanā niṭṭhitā.",
  "atk-s0202a0:1183": "3. Assalāyanasuttavaṇṇanā",
  "atk-s0202a0:1184_0": "401. Evaṃ me sutanti assalāyanasuttaṃ. Tattha nānāverajjakānanti aṅgamagadhādīhi",
  "atk-s0202a0:1184_1": "nānappakārehi verajjehi āgatānaṃ, tesu vā raṭṭhesu jātasaṃvaḍḍhānantipi attho. Kenacidevāti",
  "atk-s0202a0:1184_2": "yaññupāsanādinā aniyamitakiccena. Cātuvaṇṇinti catuvaṇṇasādhāraṇaṃ. Mayaṃ pana nhānasuddhiyā",
  "atk-s0202a0:1184_3": "bhāvanāsuddhiyāpi brāhmaṇāva sujjhantīti vadāma, ayuttampi samaṇo gotamo karotīti",
  "atk-s0202a0:1184_4": "maññamānā evaṃ cintayiṃsu. Vuttasiroti vāpitasiro.",
  "atk-s0202a0:1185_0": "Dhammavādīti sabhāvavādī. Duppaṭimantiyāti amhādisehi adhammavādīhi dukkhena paṭimantitabbā",
  "atk-s0202a0:1185_1": "honti. Dhammavādino nāma parājayo na sakkā kātunti dasseti. Paribbājakanti pabbajjāvidhānaṃ,",
  "atk-s0202a0:1185_2": "tayo vede uggahetvā sabbapacchā pabbajantā yehi mantehi pabbajanti, pabbajitā ca",
  "atk-s0202a0:1185_3": "ye mante pariharanti, yaṃ vā ācāraṃ ācaranti, taṃ sabbaṃ bhotā caritaṃ sikkhitaṃ.",
  "atk-s0202a0:1185_4": "Tasmā tuyhaṃ parājayo natthi, jayova bhavissatīti maññantā evamāhaṃsu.",
  "atk-s0202a0:1186_0": "402. Dissanti kho panātiādi tesaṃ laddhibhindanatthaṃ vuttaṃ. Tattha brāhmaṇiyoti",
  "atk-s0202a0:1186_1": "brāhmaṇānaṃ puttapaṭilābhatthāya āvāhavivāhavasena kulā ānītā brāhmaṇiyo dissanti.",
  "atk-s0202a0:1186_2": "Tā kho panetā aparena samayena utuniyopi honti, sañjātapupphāti attho. Gabbhiniyoti",
  "atk-s0202a0:1186_3": "sañjātagabbhā. Vijāyamānāti puttadhītaro janayamānā. Pāyamānāti dārake thaññaṃ pāyantiyo.",
  "atk-s0202a0:1186_4": "Yonijāva samānāti brāhmaṇīnaṃ passāvamaggena jātā samānā. Evamāhaṃsūti evaṃ vadanti.",
  "atk-s0202a0:1186_5": "Kathaṃ? Brāhmaṇova seṭṭho vaṇṇo…pe… brahmadāyādāti. Yadi pana nesaṃ saccavacanaṃ",
  "atk-s0202a0:1186_6": "siyā, brāhmaṇīnaṃ kucchi mahābrahmuno uro bhaveyya, brāhmaṇīnaṃ passāvamaggo mahābrahmuno",
  "atk-s0202a0:1186_7": "mukhaṃ bhaveyya, ettāvatā “mayaṃ mahābrahmuno ure vasitvā mukhato nikkhantā”ti vattuṃ",
  "atk-s0202a0:1186_8": "mā labhantūti ayaṃ mukhato jātacchedakavādo vutto.",
  "atk-s0202a0:1187_0": "403. Ayyo hutvā dāso hoti, dāso hutvā ayyo hotīti brāhmaṇo sabhariyo vaṇijjaṃ payojento",
  "atk-s0202a0:1187_1": "yonakaraṭṭhaṃ vā kambojaraṭṭhaṃ vā gantvā kālaṃ karoti, tassa gehe vayappatte putte",
  "atk-s0202a0:1187_2": "asati brāhmaṇī dāsena vā kammakarena vā saddhiṃ saṃvāsaṃ kappeti. Ekasmiṃ dārake",
  "atk-s0202a0:1187_3": "jāte so puriso dāsova hoti, tassa jātadārako pana dāyajjasāmiko hoti. Mātito suddho",
  "atk-s0202a0:1187_4": "pitito asuddho so vaṇijjaṃ payojento majjhimapadesaṃ gantvā brāhmaṇadārikaṃ gahetvā",
  "atk-s0202a0:1187_5": "tassā kucchismiṃ puttaṃ paṭilabhati, sopi mātitova suddho hoti pitito asuddho. Evaṃ",
  "atk-s0202a0:1187_6": "brāhmaṇasamayasmiññeva jātisambhedo hotīti dassanatthametaṃ vuttaṃ. Kiṃ balaṃ, ko",
  "atk-s0202a0:1187_7": "assāsoti yattha tumhe dāsā hontā sabbeva dāsā hotha, ayyā hontā sabbeva ayyā hotha,",
  "atk-s0202a0:1187_8": "ettha vo ko thāmo, ko avassayo, yaṃ brāhmaṇova seṭṭho vaṇṇoti vadathāti dīpeti.",
  "atk-s0202a0:1188": "404. Khattiyova nu khotiādayo suttacchedakavādā nāma honti.",
  "atk-s0202a0:1189_0": "408. Idāni cātuvaṇṇisuddhiṃ dassento idha rājātiādimāha. Sāpānadoṇiyāti sunakhānaṃ",
  "atk-s0202a0:1189_1": "pivanadoṇiyā. Aggikaraṇīyanti sītavinodanaandhakāravidhamanabhattapacanādi aggikiccaṃ.",
  "atk-s0202a0:1189_2": "Ettha assalāyanāti ettha sabbasmiṃ aggikiccaṃ karonte.",
  "atk-s0202a0:1190_0": "409. Idāni yadetaṃ brāhmaṇā cātuvaṇṇisuddhīti vadanti, ettha cātuvaṇṇāti niyamo natthi.",
  "atk-s0202a0:1190_1": "Pañcamo hi pādasikavaṇṇopi atthīti saṃkhittena tesaṃ vāde dosadassanatthaṃ idha khattiyakumārotiādimāha.",
  "atk-s0202a0:1190_2": "Tatra amutra ca panesānanti amusmiñca pana purimanaye etesaṃ māṇavakānaṃ kiñci nānākaraṇaṃ",
  "atk-s0202a0:1190_3": "na passāmīti vadati. Nānākaraṇaṃ pana tesampi atthiyeva. Khattiyakumārassa hi brāhmaṇakaññāya",
  "atk-s0202a0:1190_4": "uppanno khattiyapādasiko nāma, itaro brāhmaṇapādasiko nāma, ete hīnajātimāṇavakā.",
  "atk-s0202a0:1191_0": "Evaṃ pañcamassa vaṇṇassa atthitāya cātuvaṇṇisuddhīti etesaṃ vāde dosaṃ dassetvā idāni",
  "atk-s0202a0:1191_1": "puna cātuvaṇṇisuddhiyaṃ ovadanto taṃ kiṃ maññasītiādimāha. Tattha saddheti matakabhatte.",
  "atk-s0202a0:1191_2": "Thālipāketi paṇṇākārabhatte. Yaññeti yaññabhatte. Pāhuneti āgantukānaṃ katabhatte.",
  "atk-s0202a0:1191_3": "Kiṃ hīti kiṃ mahapphalaṃ bhavissati, no bhavissatīti dīpeti.",
  "atk-s0202a0:1192_0": "410. Bhūtapubbanti assalāyana pubbe mayi jātiyā hīnatare tumhe seṭṭhatarā samānāpi",
  "atk-s0202a0:1192_1": "mayā jātivāde pañhaṃ puṭṭhā sampādetuṃ na sakkhittha, idāni tumhe hīnatarā hutvā",
  "atk-s0202a0:1192_2": "mayā seṭṭhatarena buddhānaṃ sake jātivādapañhaṃ puṭṭhā kiṃ sampādessatha? Na ettha",
  "atk-s0202a0:1192_3": "cintā kātabbāti māṇavaṃ upatthambhento imaṃ desanaṃ ārabhi. Tattha asitoti kāḷako.",
  "atk-s0202a0:1192_4": "Devaloti tassa nāmaṃ, ayameva bhagavā tena samayena. Paṭaliyoti gaṇaṅgaṇupāhanā.",
  "atk-s0202a0:1192_5": "Patthaṇḍileti paṇṇasālapariveṇe. Ko nu khoti kahaṃ nu kho. Gāmaṇḍalarūpo viyāti gāmadārakarūpo",
  "atk-s0202a0:1192_6": "viya. So khvāhaṃ, bho, homīti so ahaṃ, bho, asitadevalo homīti vadati. Tadā kira",
  "atk-s0202a0:1192_7": "mahāsatto koṇḍadamako hutvā vicarati. Abhivādetuṃ upakkamiṃsūti vandituṃ upakkamaṃ",
  "atk-s0202a0:1192_8": "akaṃsu. Tato paṭṭhāya ca vassasatikatāpasopi tadahujātaṃ brāhmaṇakumāraṃ avandanto koṇḍito hoti.",
  "atk-s0202a0:1193": "411. Janikā mātāti yāya tumhe janitā, sā vo janikā mātā. Janikāmātūti janikāya mātu. Yo janakoti yo janako pitā. “Yo janiko pitāteva” vā pāṭho.",
  "atk-s0202a0:1194_0": "Asitenāti pañcābhiññena asitena devalena isinā imaṃ gandhabbapañhaṃ puṭṭhā na sampāyissanti.",
  "atk-s0202a0:1194_1": "Yesanti yesaṃ sattannaṃ isīnaṃ. Na puṇṇo dabbigāhoti tesaṃ sattannaṃ isīnaṃ dabbiṃ",
  "atk-s0202a0:1194_2": "gahetvā paṇṇaṃ pacitvā dāyako puṇṇo nāma eko ahosi, so dabbigahaṇasippaṃ jānāti.",
  "atk-s0202a0:1194_3": "Tvaṃ sācariyako tesaṃ puṇṇopi na hoti, tena ñātaṃ dabbigahaṇasippamattampi na jānāsīti.",
  "atk-s0202a0:1194_4": "Sesaṃ sabbattha uttānamevāti.",
  "atk-s0202a0:1195": "Ayaṃ pana assalāyano saddho ahosi pasanno, attano antonivesaneyeva cetiyaṃ kāresi. Yāvajjadivasā assalāyanavaṃse jātā nivesanaṃ kāretvā antonivesane cetiyaṃ karontevāti.",
  "atk-s0202a0:1196": "Papañcasūdaniyā majjhimanikāyaṭṭhakathāya",
  "atk-s0202a0:1197": "Assalāyanasuttavaṇṇanā niṭṭhitā.",
  "atk-s0202a0:1198": "4. Ghoṭamukhasuttavaṇṇanā",
  "atk-s0202a0:1199_0": "412. Evaṃ me sutanti ghoṭamukhasuttaṃ. Tattha khemiyambavaneti evaṃnāmake ambavane.",
  "atk-s0202a0:1199_1": "Dhammiko paribbajoti dhammikā pabbajjā. Adassanāti tumhādisānaṃ vā paṇḍitānaṃ adassanena.",
  "atk-s0202a0:1199_2": "Yo vā panettha dhammoti yo vā pana ettha dhammo sabhāvo, tasseva vā adassanena. Iminā",
  "atk-s0202a0:1199_3": "“amhākaṃ kathā appamāṇaṃ, dhammova pamāṇa”nti dasseti. Tato thero “navauposathāgāre",
  "atk-s0202a0:1199_4": "viya bahunā kammena idha bhavitabba”nti cintetvā caṅkamā oruyha paṇṇasālaṃ pavisitvā",
  "atk-s0202a0:1199_5": "nisīdi. Taṃ dassetuṃ evaṃ vuttetiādi vuttaṃ.",
  "atk-s0202a0:1200_0": "413. Cattārome brāhmaṇāti therassa kira etadahosi – “ayaṃ brāhmaṇo ‘dhammikaṃ pabbajjaṃ",
  "atk-s0202a0:1200_1": "upagato samaṇo vā brāhmaṇo vā natthī’ti vadati. Imassa cattāro puggale dve ca parisā",
  "atk-s0202a0:1200_2": "dassetvā ‘catutthaṃ puggalaṃ katarāya parisāya bahulaṃ passasī’ti pucchissāmi, jānamāno",
  "atk-s0202a0:1200_3": "‘anāgāriyaparisāya’nti vakkhati. Evametaṃ sakamukheneva ‘dhammiko paribbajo atthī’ti",
  "atk-s0202a0:1200_4": "vadāpessāmī”ti imaṃ desanaṃ ārabhi.",
  "atk-s0202a0:1201": "414. Tattha sārattarattāti suṭṭhu rattarattā. Sānuggahā vācā bhāsitā sakāraṇā vācā bhāsitā. Vuttañhetaṃ mayā “amhākaṃ kathā appamāṇaṃ, dhammova pamāṇa”nti.",
  "atk-s0202a0:1202_0": "421. Kiṃ pana teti gihi nāma kappiyampi akappiyampi vadeyyāti vivecanatthaṃ pucchi.",
  "atk-s0202a0:1202_1": "Kārāpesīti māpesi. Kārāpetvā ca pana kālaṃ katvā sagge nibbatto. Etassa kira jānanasippe",
  "atk-s0202a0:1202_2": "mātarampi pitarampi ghātetvā attāva ghātetabboti āgacchati. Etaṃ sippaṃ jānanto ṭhapetvā",
  "atk-s0202a0:1202_3": "etaṃ añño sagge nibbatto nāma natthi, esa pana theraṃ upanissāya puññaṃ katvā tattha",
  "atk-s0202a0:1202_4": "nibbattitvā ca pana “kenāhaṃ kammena idha nibbatto”ti āvajjetvā yathābhūtaṃ ñatvā",
  "atk-s0202a0:1202_5": "ekadivasaṃ jiṇṇāya bhojanasālāya paṭisaṅkharaṇatthaṃ saṅghe sannipatite manussavesena",
  "atk-s0202a0:1202_6": "āgantvā pucchi – “kimatthaṃ, bhante, saṅgho sannipatito”ti? Bhojanasālāya paṭisaṅkharaṇatthanti.",
  "atk-s0202a0:1202_7": "Kenesā kāritāti? Ghoṭamukhenāti. Idāni so kuhinti? Kālaṅkatoti. Atthi panassa koci",
  "atk-s0202a0:1202_8": "ñātakoti? Atthi ekā bhaginīti. Pakkosāpetha nanti. Bhikkhū pakkosāpesuṃ. So taṃ upasaṅkamitvā",
  "atk-s0202a0:1202_9": "– “ahaṃ, tava bhātā, ghoṭamukho nāma imaṃ sālaṃ kāretvā sagge nibbatto, asuke ca",
  "atk-s0202a0:1202_10": "asuke ca ṭhāne mayā ṭhapitaṃ dhanaṃ atthi, taṃ gahetvā imañca bhojanasālaṃ kārehi,",
  "atk-s0202a0:1202_11": "dārake ca posehī”ti vatvā bhikkhusaṅghaṃ vanditvā vehāsaṃ uppatitvā devalokameva",
  "atk-s0202a0:1202_12": "agamāsi. Sesaṃ sabbattha uttānamevāti.",
  "atk-s0202a0:1203": "Papañcasūdaniyā majjhimanikāyaṭṭhakathāya",
  "atk-s0202a0:1204": "Ghoṭamukhasuttavaṇṇanā niṭṭhitā.",
  "atk-s0202a0:1205": "5. Caṅkīsuttavaṇṇanā",
  "atk-s0202a0:1206_0": "422. Evaṃ me sutanti caṅkīsuttaṃ. Tattha devavane sālavaneti tasmiṃ kira devatānaṃ",
  "atk-s0202a0:1206_1": "balikammaṃ karīyati, tena taṃ devavanantipi sālavanantipi vuccati. Opāsādaṃ ajjhāvasatīti",
  "atk-s0202a0:1206_2": "opāsādanāmake brāhmaṇagāme vasati, abhibhavitvā vā āvasati, tassa sāmī hutvā yāya",
  "atk-s0202a0:1206_3": "mariyādāya tattha vasitabbaṃ, tāya mariyādāya vasati. Upasaggavasena panettha bhummatthe",
  "atk-s0202a0:1206_4": "upayogavacanaṃ veditabbaṃ, tathassa anuppayogattāva sesapadesu. Tattha lakkhaṇaṃ",
  "atk-s0202a0:1206_5": "saddasatthato pariyesitabbaṃ. Sattussadanti sattehi ussadaṃ ussannaṃ, bahujanaṃ ākiṇṇamanussaṃ",
  "atk-s0202a0:1206_6": "posāvaniyahatthiassamoramigādianekasattasamākiṇṇañcāti attho. Yasmā pana so gāmo",
  "atk-s0202a0:1206_7": "bahi āvijjhitvā jātena hatthiassādīnaṃ ghāsatiṇena ceva gehacchadanatiṇena ca sampanno,",
  "atk-s0202a0:1206_8": "tathā dārukaṭṭhehi ceva gehasambhārakaṭṭhehi ca, yasmā cassa abbhantare vaṭṭacaturassādisaṇṭhānā",
  "atk-s0202a0:1206_9": "bahū pokkharaṇiyo, jalajakusumavicittāni ca bahi anekāni taḷākāni vā udakassa niccabharitāneva",
  "atk-s0202a0:1206_10": "honti, tasmā satiṇakaṭṭhodakanti vuttaṃ.",
  "atk-s0202a0:1207_0": "Saha dhaññena sadhaññaṃ, pubbaṇṇāparaṇṇādibhedaṃ bahudhaññasannicayanti attho. Ettāvatā",
  "atk-s0202a0:1207_1": "yasmiṃ gāme brāhmaṇo setacchattaṃ ussāpetvā rājalīlāya vasati. Tassa samiddhisampatti",
  "atk-s0202a0:1207_2": "dīpitā hoti. Rājato laddhaṃ bhoggaṃ rājabhoggaṃ. Kena dinnanti ce, raññā pasenadinā",
  "atk-s0202a0:1207_3": "kosalena dinnaṃ. Rājadāyanti rañño dāyabhūtaṃ, dāyajjanti attho. Brahmadeyyanti seṭṭhadeyyaṃ,",
  "atk-s0202a0:1207_4": "chattaṃ ussāpetvā rājasaṅkhepena bhuñjitabbanti attho. Atha vā rājabhogganti sabbaṃ",
  "atk-s0202a0:1207_5": "chejjabhejjaṃ anusāsantena titthapabbatādīsu suṅkaṃ gaṇhantena setacchattaṃ ussāpetvā",
  "atk-s0202a0:1207_6": "raññā hutvā bhuñjitabbaṃ. Tattha raññā pasenadinā kosalena dinnaṃ rājadāyanti. Ettha",
  "atk-s0202a0:1207_7": "raññā dinnattā rājadāyaṃ, dāyakarājadīpanatthaṃ panassa “raññā pasenadinā kosalena",
  "atk-s0202a0:1207_8": "dinna”nti idaṃ vuttaṃ. Brahmadeyyanti seṭṭhadeyyaṃ, yathā dinnaṃ na puna gahetabbaṃ",
  "atk-s0202a0:1207_9": "hoti nissaṭṭhapariccattaṃ, evaṃ dinnanti attho.",
  "atk-s0202a0:1208_0": "423. Bahū bahū hutvā saṃhatāti saṅghā. Ekekissā disāya saṅgho tesaṃ atthīti saṅghī.",
  "atk-s0202a0:1208_1": "Pubbe gāmassa anto agaṇā bahi nikkhamitvā gaṇā sampannāti gaṇībhūtā. Uttarenamukhāti",
  "atk-s0202a0:1208_2": "uttaradisābhimukhā. Khattaṃ āmantesīti khattā vuccati pucchitapañhabyākaraṇasamattho",
  "atk-s0202a0:1208_3": "mahāmatto, taṃ āmantesi. Āgamentūti muhuttaṃ paṭimānentu, acchantūti vuttaṃ hoti.",
  "atk-s0202a0:1209_0": "424. Nānāverajjakānanti nānāvidhesu rajjesu aññesu kāsikosalādīsu jātā vā nivasanti",
  "atk-s0202a0:1209_1": "vā, tato vā āgatāti nānāverajjakā, tesaṃ nānāverajjakānaṃ. Kenacidevāti aniyamitena",
  "atk-s0202a0:1209_2": "yaññupāsanādinā kenaci kiccena. Te tassa gamanaṃ sutvā cintesuṃ – “ayaṃ, caṅkī, uggatabrāhmaṇo,",
  "atk-s0202a0:1209_3": "yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato. Svāyaṃ",
  "atk-s0202a0:1209_4": "sace tattha gamissati, addhā samaṇassa gotamassa āvaṭṭaniyā māyāya āvaṭṭito saraṇaṃ",
  "atk-s0202a0:1209_5": "gamissati. Tato etassāpi gehadvāre brāhmaṇānaṃ asannipāto bhavissati. Handassa gamanantarāyaṃ",
  "atk-s0202a0:1209_6": "karomā”ti sammantayitvā tattha agamaṃsu. Taṃ sandhāya “atha kho te brāhmaṇā”tiādi vuttaṃ.",
  "atk-s0202a0:1210_0": "Tattha ubhatoti dvīhi pakkhehi. Mātito ca pitito cāti, bhoto mātā brāhmaṇī, mātumātā",
  "atk-s0202a0:1210_1": "brāhmaṇī, tassāpi mātā brāhmaṇī. Pitā brāhmaṇo, pitupitā brāhmaṇo, tassapi pitā brāhmaṇoti.",
  "atk-s0202a0:1210_2": "Evaṃ bhavaṃ ubhato sujāto, mātito ca pitito ca. Saṃsuddhagahaṇikoti saṃsuddhā te",
  "atk-s0202a0:1210_3": "mātu gahaṇī, saṃsuddhā te mātu kucchīti attho. Yāva sattamā pitāmahayugāti ettha",
  "atk-s0202a0:1210_4": "pitu pitā pitāmaho, pitāmahassa yugaṃ pitāmahayugaṃ. Yuganti āyuppamāṇaṃ vuccati.",
  "atk-s0202a0:1210_5": "Abhilāpamattameva cetaṃ, atthato pana pitāmahova pitāmahayugaṃ. Tato uddhaṃ sabbepi",
  "atk-s0202a0:1210_6": "pubbapurisā pitāmahaggahaṇeneva gahitā. Evaṃ yāva sattamo puriso, tāva saṃsuddhagahaṇiko.",
  "atk-s0202a0:1210_7": "Atha vā akkhitto anupakuṭṭho jātivādenāti dasseti. Akkhittoti apanetha etaṃ, kiṃ",
  "atk-s0202a0:1210_8": "imināti evaṃ akkhitto anavakkhitto. Anupakkuṭṭhoti na upakuṭṭho, na akkosaṃ vā nindaṃ",
  "atk-s0202a0:1210_9": "vā pattapubbo. Kena kāraṇenāti. Jātivādena, itipi hīnajātiko esoti evarūpena vacanenāti",
  "atk-s0202a0:1210_10": "attho. Imināpaṅgenāti imināpi kāraṇena.",
  "atk-s0202a0:1211_0": "Aḍḍhoti issaro. Mahaddhanoti mahatā dhanena samannāgato. Bhoto hi gehe pathaviyaṃ",
  "atk-s0202a0:1211_1": "paṃsuvālikā viya bahu dhanaṃ, samaṇo pana gotamo adhano bhikkhāya udaraṃ pūretvā",
  "atk-s0202a0:1211_2": "yāpetīti dassenti. Mahābhogoti pañcakāmaguṇavasena mahāupabhogo. Evaṃ yaṃ yaṃ guṇaṃ",
  "atk-s0202a0:1211_3": "vadanti, tassa tassa paṭipakkhavasena bhagavato aguṇaṃyeva dassemāti maññamānā vadanti.",
  "atk-s0202a0:1212_0": "Abhirūpoti aññehi manussehi adhikarūpo. Dassanīyoti divasampi passantānaṃ atittikaraṇato",
  "atk-s0202a0:1212_1": "dassanayoggo, dassaneneva cittapasādajananato pāsādiko. Pokkharatā vuccati sundarabhāvo,",
  "atk-s0202a0:1212_2": "vaṇṇassa pokkharatā vaṇṇapokkharatā, tāya vaṇṇapokkharatāya, vaṇṇasampattiyāti attho.",
  "atk-s0202a0:1212_3": "Porāṇā pana pokkharanti sarīraṃ vadanti, vaṇṇaṃ vaṇṇameva. Tesaṃ matena vaṇṇo ca",
  "atk-s0202a0:1212_4": "pokkharañca vaṇṇapokkharāni, tesaṃ bhāvo vaṇṇapokkharatā. Iti paramāya vaṇṇapokkharatāyāti",
  "atk-s0202a0:1212_5": "uttamaparisuddhena vaṇṇena ceva sarīrasaṇṭhānasampattiyā cāti attho. Brahmavaṇṇīti",
  "atk-s0202a0:1212_6": "seṭṭhavaṇṇī, parisuddhavaṇṇesupi seṭṭhena suvaṇṇavaṇṇeneva samannāgatoti attho. Brahmavacchasīti",
  "atk-s0202a0:1212_7": "mahābrahmuno sarīrasadisena sarīrena samannāgato. Akhuddāvakāso dassanāyāti bhoto",
  "atk-s0202a0:1212_8": "sarīre dassanassa okāso na khuddako mahā. Sabbāneva te aṅgapaccaṅgāni dassanīyāneva,",
  "atk-s0202a0:1212_9": "tāni cāpi mahantānevāti dīpeti.",
  "atk-s0202a0:1213_0": "Sīlamassa atthīti sīlavā. Vuddhaṃ vaḍḍhitaṃ sīlamassāti vuddhasīlī. Vuddhasīlenāti",
  "atk-s0202a0:1213_1": "vuddhena vaḍḍhitena sīlena. Samannāgatoti yutto, idaṃ vuddhasīlīpadasseva vevacanaṃ.",
  "atk-s0202a0:1213_2": "Sabbametaṃ pañcasīlamattameva sandhāya vadanti.",
  "atk-s0202a0:1214_0": "Kālyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.",
  "atk-s0202a0:1214_1": "Kalyāṇaṃ madhuraṃ vākkaraṇaṃ assāti kalyāṇavākkaraṇo. Vākkaraṇanti udāharaṇaghoso.",
  "atk-s0202a0:1214_2": "Guṇaparipuṇṇabhāvena pure bhavāti porī. Pure vā bhavattā porī. Nāgarikitthiyā sukhumālattanena",
  "atk-s0202a0:1214_3": "sadisātipi porī. Tāya poriyā. Vissaṭṭhāyāti apalibuddhāya, sandiṭṭhavilambitādidosarahitāya.",
  "atk-s0202a0:1214_4": "Anelagalāyāti elagalena virahitāya. Ekaccassa hi kathentassa elaṃ galati, lālā vā",
  "atk-s0202a0:1214_5": "paggharati, kheḷaphusitāni vā nikkhamanti, tassa vācā elagalā nāma hoti. Tabbiparitāyāti",
  "atk-s0202a0:1214_6": "attho. Atthassa viññāpaniyātiādimajjhapariyosānaṃ pākaṭaṃ katvā bhāsitatthassa viññāpanasamatthāya.",
  "atk-s0202a0:1214_7": "Sesamettha brāhmaṇavaṇṇe uttānameva.",
  "atk-s0202a0:1215_0": "425. Evaṃ vutteti evaṃ tehi brāhmaṇehi vutte, caṅkī, “ime brāhmaṇā attano vaṇṇe vuccamāne",
  "atk-s0202a0:1215_1": "atussanakasatto nāma natthi, vaṇṇamassa bhaṇitvā nivāressāmāti jātiādīhi mama vaṇṇaṃ",
  "atk-s0202a0:1215_2": "vadanti, na kho pana me yuttaṃ attano vaṇṇe rajjituṃ. Handāhaṃ etesaṃ vādaṃ bhinditvā",
  "atk-s0202a0:1215_3": "samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti cintetvā",
  "atk-s0202a0:1215_4": "tena hi, bho, mamāpi suṇāthātiādimāha. Tattha yepi “ubhato sujāto”tiādayo attano",
  "atk-s0202a0:1215_5": "guṇehi sadisā guṇā, tepi “ko cāhaṃ, ke ca samaṇassa gotamassa jātisampattiādayo guṇā”ti",
  "atk-s0202a0:1215_6": "attano guṇehi uttaritareyeva maññamāno, itare pana ekanteneva bhagavato mahantabhāvadīpanatthaṃ",
  "atk-s0202a0:1215_7": "pakāseti. Mayameva arahāmāti evaṃ niyamento cettha idaṃ dīpeti – yadi guṇamahantatāya",
  "atk-s0202a0:1215_8": "upasaṅkamitabbo nāma hoti, yathā sineruṃ upanidhāya sāsapo, mahāsamuddaṃ upanidhāya",
  "atk-s0202a0:1215_9": "gopadakaṃ, sattasu mahāsaresu udakaṃ upanidhāya ussāvabindu paritto lāmako, evamevaṃ",
  "atk-s0202a0:1215_10": "samaṇassa gotamassa jātisampattiādayo guṇe upanidhāya amhākaṃ guṇā parittā lāmakā,",
  "atk-s0202a0:1215_11": "tasmā mayameva arahāma taṃ bhavantaṃ gotamaṃ dassanāya upasaṅkamitunti.",
  "atk-s0202a0:1216_0": "Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhā pokkharaṇiyo",
  "atk-s0202a0:1216_1": "sattaratanapūriṃ katvā bhūmiyaṃ ṭhapitaṃ dhanaṃ bhūmigataṃ nāma, pāsādaniyūhādayo",
  "atk-s0202a0:1216_2": "pana pūretvā ṭhapitaṃ vehāsaṭṭhaṃ nāma. Evaṃ tāva kulapariyāyena āgataṃ. Tathāgatassa",
  "atk-s0202a0:1216_3": "pana jātadivaseyeva saṅkho elo uppalo puṇḍarīkoti cattāro nidhayo upagatā. Tesu saṅkho",
  "atk-s0202a0:1216_4": "gāvutiko, elo aḍḍhayojaniko, uppalo tigāvutiko puṇḍarīko yojanikoti. Tesupi gahitagahitaṭṭhānaṃ",
  "atk-s0202a0:1216_5": "pūratiyeva. Iti bhagavā pahūtaṃ hiraññasuvaṇṇaṃ ohāya pabbajitoti veditabbo. Daharo",
  "atk-s0202a0:1216_6": "vātiādīni heṭṭhā vitthāritāneva.",
  "atk-s0202a0:1217_0": "Akhuddāvakāsoti ettha bhagavati aparimāṇoyeva dassanāvakāsoti veditabbo. Tatridaṃ",
  "atk-s0202a0:1217_1": "vatthuṃ – rājagahe kira aññataro brāhmaṇo “samaṇassa kira gotamassa pamāṇaṃ gahetuṃ",
  "atk-s0202a0:1217_2": "na sakkā”ti sutvā bhagavato piṇḍāya pavisanakāle saṭṭhihatthaṃ veḷuṃ gahetvā nagaradvārassa",
  "atk-s0202a0:1217_3": "bahi ṭhatvā sampatte bhagavati veḷuṃ gahetvā samīpe aṭṭhāsi, veḷu bhagavato jāṇumattaṃ",
  "atk-s0202a0:1217_4": "pāpuṇi. Punadivase dve veḷū ghaṭetvā samīpe aṭṭhāsi, bhagavā dvinnaṃ veḷūnaṃ upari",
  "atk-s0202a0:1217_5": "dviveṇumattameva paññāyamāno, “brāhmaṇa, kiṃ karosī”ti āha? Tumhākaṃ pamāṇaṃ gaṇhāmīti.",
  "atk-s0202a0:1217_6": "“Brāhmaṇa, sacepi tvaṃ sakalacakkavāḷagabbhaṃ pūretvā ṭhitaveḷuṃ ghaṭetvā āgamissasi,",
  "atk-s0202a0:1217_7": "neva me pamāṇaṃ gahetuṃ sakkhissasi. Na hi mayā cattāri asaṅkhyeyyāni kappasatasahassañca",
  "atk-s0202a0:1217_8": "tathā pāramiyo pūritā, yathā me paro pamāṇaṃ gaṇheyya, atulo brāhmaṇa, tathāgato",
  "atk-s0202a0:1217_9": "appameyyo”ti vatvā dhammapade gāthamāha. Gāthāpariyosāne caturāsītipāṇasahassāni amataṃ piviṃsu.",
  "atk-s0202a0:1218_0": "Aparampi vatthu – rāhu kira asurindo cattāri yojanasahassāni aṭṭha ca yojanasatāni",
  "atk-s0202a0:1218_1": "ucco, bāhantaramassa dvādasayojanasatāni, hatthatalapādatalānaṃ puthulatā tīṇi yojanasatāni,",
  "atk-s0202a0:1218_2": "aṅgulipabbāni paṇṇāsayojanāni, bhamukantaraṃ paṇṇāsayojanaṃ, nalāṭaṃ tiyojanasataṃ,",
  "atk-s0202a0:1218_3": "sīsaṃ navayojanasataṃ. So – “ahaṃ uccosmi, satthāraṃ onamitvā oloketuṃ na sakkhissāmī”ti",
  "atk-s0202a0:1218_4": "na gacchati. So ekadivasaṃ bhagavato vaṇṇaṃ sutvā “yathā kathañca olokessāmī”ti āgato.",
  "atk-s0202a0:1218_5": "Bhagavā tassa ajjhāsayaṃ viditvā “catūsu iriyāpathesu katarena dassemī”ti cintetvā",
  "atk-s0202a0:1218_6": "“ṭhitako nāma nīcopi ucco viya paññāyati, nipannovassa attānaṃ dassessāmī”ti, “ānanda,",
  "atk-s0202a0:1218_7": "gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi. Rāhu āgantvā",
  "atk-s0202a0:1218_8": "nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ulloketi. Kimidaṃ",
  "atk-s0202a0:1218_9": "asurindāti ca vutte, bhagavā onamitvā oloketuṃ na sakkhissāmīti na gacchinti. Na",
  "atk-s0202a0:1218_10": "mayā asurinda adhomukhena pāramiyo pūritā, uddhaggaṃ me katvā dānaṃ dinnanti. Taṃdivasaṃ",
  "atk-s0202a0:1218_11": "rāhu saraṇaṃ agamāsi. Evaṃ bhagavā akhuddāvakāso dassanāya.",
  "atk-s0202a0:1219_0": "Catupārisuddhisīlena sīlavā. Taṃ pana sīlaṃ ariyaṃ uttamaṃ parisuddhaṃ, tenāha ariyasīlīti.",
  "atk-s0202a0:1219_1": "Tadeva anavajjaṭṭhena kusalaṃ, tenāha kusalasīlīti. Kusalena sīlenāti idamassa vevacanaṃ.",
  "atk-s0202a0:1219_2": "Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni",
  "atk-s0202a0:1219_3": "aparimāṇāpi devamanussā maggaphalāmataṃ pivanti. Tasmā bahūnaṃ ācariyo, sāvakavineyyānaṃ pācariyoti.",
  "atk-s0202a0:1220_0": "Khīṇakāmarāgoti ettha kāmaṃ bhagavato sabbepi kilesā khīṇā, brāhmaṇo pana te na jānāti,",
  "atk-s0202a0:1220_1": "attano jānanaṭṭhāneyeva guṇaṃ katheti. Vigatacāpalloti “pattamaṇḍanā cīvaramaṇḍanā",
  "atk-s0202a0:1220_2": "senāsanamaṇḍanā imassa vā pūtikāyassa…pe… kelanā paṭikelanā”ti evaṃ vuttacāpalyavirahito.",
  "atk-s0202a0:1221_0": "Apāpapurekkhāroti apāpe navalokuttaradhamme purato katvā vicarati. Brahmaññāya pajāyāti",
  "atk-s0202a0:1221_1": "sāriputtamoggallānamahākassapādibhedāya brāhmaṇapajāya. (Aviruddho hi so) etissāya",
  "atk-s0202a0:1221_2": "pajāya purekkhāro. Ayañhi pajā samaṇaṃ gotamaṃ purato katvā caratīti attho. Apica",
  "atk-s0202a0:1221_3": "apāpapurekkhāroti na pāpupurekkhāro, na pāpaṃ purato katvā carati, pāpaṃ na icchatīti",
  "atk-s0202a0:1221_4": "attho. Kassa? Brahmaññāya pajāya attanā saddhiṃ paṭiviruddhāyapi brāhmaṇapajāya aviruddho",
  "atk-s0202a0:1221_5": "hitasukhatthikoyevāti vuttaṃ hoti.",
  "atk-s0202a0:1222_0": "Tiroraṭṭhāti pararaṭṭhato. Tirojanapadāti parajanapadato. Saṃpucchituṃ āgacchantīti",
  "atk-s0202a0:1222_1": "khattiyapaṇḍitādayo ceva brāhmaṇagandhabbādayo ca pañhe abhisaṅkharitvā pucchissāmāti",
  "atk-s0202a0:1222_2": "āgacchanti. Tattha keci pucchāya vā dosaṃ vissajjanasampaṭicchane vā asamatthataṃ",
  "atk-s0202a0:1222_3": "sallakkhetvā apucchitvāva tuṇhī nisīdanti, keci pucchanti, kesañci bhagavā pucchāya",
  "atk-s0202a0:1222_4": "ussāhaṃ janetvā vissajjeti. Evaṃ sabbesampi tesaṃ vimatiyo tīraṃ patvā mahāsamuddassa",
  "atk-s0202a0:1222_5": "ūmiyo viya bhagavantaṃ patvāva bhijjanti. Sesamettha tathāgatassa vaṇṇe uttānameva.",
  "atk-s0202a0:1223_0": "Atithī no te hontīti te amhākaṃ āgantukā navakā pāhunakā hontīti attho. Pariyāpuṇāmīti",
  "atk-s0202a0:1223_1": "jānāmi. Aparimāṇavaṇṇoti tathārūpeneva sabbaññunāpi appameyyavaṇṇo, pageva mādisenāti",
  "atk-s0202a0:1223_2": "dasseti. Vuttampi cetaṃ –",
  "atk-s0202a0:1224": "“Buddhopi buddhassa bhaṇeyya vaṇṇaṃ,",
  "atk-s0202a0:1225": "Kappampi ce aññamabhāsamāno;",
  "atk-s0202a0:1226": "Khīyetha kappo ciradīghamantare,",
  "atk-s0202a0:1227": "Vaṇṇo na khīyetha tathāgatassā”ti.",
  "atk-s0202a0:1228_0": "Imaṃ pana guṇakathaṃ sutvā te brāhmaṇā cintayiṃsu “yathā, caṅkī, samaṇassa gotamassa",
  "atk-s0202a0:1228_1": "vaṇṇaṃ bhāsati, anomaguṇo so bhavaṃ gotamo, evaṃ tassa guṇe jānamānena kho pana iminā",
  "atk-s0202a0:1228_2": "aticiraṃ adhivāsitaṃ, handa naṃ anuvattāmā”ti anuvattamānā “tena hi, bho”tiādimāhaṃsu.",
  "atk-s0202a0:1229": "426. Opātetīti paveseti. Saṃpurekkharontīti puttamattanattamattampi samānaṃ purato katvā vicaranti.",
  "atk-s0202a0:1230_0": "427. Mantapadanti mantāyeva mantapadaṃ, vedoti attho. Itihitiha paramparāyāti evaṃ",
  "atk-s0202a0:1230_1": "kira evaṃ kirāti paramparabhāvena āgatanti dīpeti. Piṭakasampadāyāti pāvacanasaṅkhātasampattiyā.",
  "atk-s0202a0:1230_2": "Sāvittiādīhi chandabandhehi ca vaggabandhehi ca sampādetvā āgatanti dasseti. Tattha",
  "atk-s0202a0:1230_3": "cāti tasmiṃ mantapade. Pavattāroti pavattayitāro. Yesanti yesaṃ santakaṃ. Mantapadanti",
  "atk-s0202a0:1230_4": "vedasaṅkhātaṃ mantameva. Gītanti aṭṭhakādīhi dasahi porāṇakabrāhmaṇehi padasampattivasena",
  "atk-s0202a0:1230_5": "sajjhāyitaṃ. Pavuttanti aññesaṃ vuttaṃ, vācitanti attho. Samihitanti samupabyūḷhaṃ",
  "atk-s0202a0:1230_6": "rāsikataṃ, piṇḍaṃ katvā ṭhapitanti attho. Tadanugāyantīti etarahi brāhmaṇā taṃ tehi",
  "atk-s0202a0:1230_7": "pubbe gītaṃ anugāyanti anusajjhāyanti vādenti. Tadanubhāsantīti taṃ anubhāsanti,",
  "atk-s0202a0:1230_8": "idaṃ purimasseva vevacanaṃ. Bhāsitamanubhāsantīti tehi bhāsitaṃ sajjhāyitaṃ anusajjhāyanti.",
  "atk-s0202a0:1230_9": "Vācitamanuvācentīti tehi aññesaṃ vācitaṃ anuvācenti. Seyyathidanti te katameti attho.",
  "atk-s0202a0:1230_10": "Aṭṭhakotiādīni tesaṃ nāmāni, te kira dibbena cakkhunā oloketvā parūpaghātaṃ akatvā",
  "atk-s0202a0:1230_11": "kassapasammāsambuddhassa bhagavato pāvacanena saha saṃsandetvā mante ganthesuṃ, aparāpare",
  "atk-s0202a0:1230_12": "pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "atk-s0202a0:1231_0": "428. Andhaveṇīti andhapaveṇī. Ekena hi cakkhumatā gahitayaṭṭhiyā koṭiṃ eko andho",
  "atk-s0202a0:1231_1": "gaṇhāti, taṃ andhaṃ añño, taṃ aññoti evaṃ paṇṇāsa saṭṭhi andhā paṭipāṭiyā ghaṭitā",
  "atk-s0202a0:1231_2": "andhaveṇīti vuccati. Paramparāsaṃsattāti aññamaññaṃ laggā, yaṭṭhiggāhakenapi cakkhumatā",
  "atk-s0202a0:1231_3": "virahitāti attho. Eko kira dhutto andhagaṇaṃ disvā “asukasmiṃ nāma gāme khajjabhojjaṃ",
  "atk-s0202a0:1231_4": "sulabha”nti ussāhetvā tehi “tattha no sāmi nehi, idaṃ nāma te demā”ti vutte lañjaṃ",
  "atk-s0202a0:1231_5": "gahetvā antarāmagge maggā okkamma mahantaṃ gacchaṃ anuparigantvā purimassa hatthena",
  "atk-s0202a0:1231_6": "pacchimassa kacchaṃ gaṇhāpetvā “kiñci kammaṃ atthi, gacchatha tāva tumhe”ti vatvā",
  "atk-s0202a0:1231_7": "palāyi. Te divasampi gantvā maggaṃ avindamānā “kahaṃ, bho, cakkhumā kahaṃ maggo”ti",
  "atk-s0202a0:1231_8": "paridevitvā maggaṃ avindamānā tattheva mariṃsu. Te sandhāya vuttaṃ “paramparāsaṃsattā”ti.",
  "atk-s0202a0:1231_9": "Purimopīti purimesu dasasu brāhmaṇesu ekopi. Majjhimopīti majjhe ācariyapācariyesu",
  "atk-s0202a0:1231_10": "ekopi. Pacchimopīti idāni brāhmaṇesu ekopi.",
  "atk-s0202a0:1232_0": "Pañca khoti pāḷiāgatesu dvīsu aññepi evarūpe tayo pakkhipitvā vadati. Dvedhāvipākāti",
  "atk-s0202a0:1232_1": "bhūtavipākā vā abhūtavipākā vā. Nālametthāti, bhāradvāja, saccaṃ anurakkhissāmīti",
  "atk-s0202a0:1232_2": "paṭipannena viññunā “yaṃ mayā gahitaṃ, idameva saccaṃ moghamañña”nti ettha ekaṃseneva",
  "atk-s0202a0:1232_3": "niṭṭhaṃ gantuṃ nālaṃ na yuttanti upari pucchāya maggaṃ vivaritvā ṭhapesi.",
  "atk-s0202a0:1233": "430. Idha, bhāradvāja, bhikkhūti jīvakasutte viya mahāvacchasutte viya ca attānaññeva sandhāya vadati. Lobhanīyesu dhammesūti lobhadhammesu. Sesapadadvayepi eseva nayo.",
  "atk-s0202a0:1234_0": "432. Saddhaṃ nivesetīti okappaniyasaddhaṃ niveseti. Upasaṅkamatīti upagacchati. Payirupāsatīti",
  "atk-s0202a0:1234_1": "santike nisīdati. Sotanti pasādasotaṃ odahati. Dhammanti desanādhammaṃ suṇāti. Dhāretīti",
  "atk-s0202a0:1234_2": "paguṇaṃ katvā dhāreti. Upaparikkhatīti atthato ca kāraṇato ca vīmaṃsati. Nijjhānaṃ",
  "atk-s0202a0:1234_3": "khamantīti olokanaṃ khamanti, idha sīlaṃ kathitaṃ, idha samādhīti evaṃ upaṭṭhahantīti",
  "atk-s0202a0:1234_4": "attho. Chandoti kattukamyatā chando. Ussahatīti vāyamati. Tuletīti aniccādivasena",
  "atk-s0202a0:1234_5": "tīreti. Padahatīti maggapadhānaṃ padahati. Kāyena ceva paramasaccanti sahajātanāmakāyena",
  "atk-s0202a0:1234_6": "ca nibbānaṃ sacchikaroti, paññāya ca kilese nibbijjhitvā tadeva vibhūtaṃ pākaṭaṃ karonto passati.",
  "atk-s0202a0:1235_0": "433. Saccānubodhoti maggānubodho. Saccānuppattīti phalasacchikiriyā. Tesaṃyevāti",
  "atk-s0202a0:1235_1": "heṭṭhā vuttānaṃ dvādasannaṃ, evaṃ dīghaṃ maggavādaṃ anulometi, tasmā nāyamattho.",
  "atk-s0202a0:1235_2": "Ayaṃ panettha attho – tesaṃyevāti tesaṃ maggasampayuttadhammānaṃ. Padhānanti maggapadhānaṃ.",
  "atk-s0202a0:1235_3": "Tañhi phalasacchikiriyasaṅkhātāya saccānuppattiyā bahukāraṃ, magge asati phalābhāvatoti.",
  "atk-s0202a0:1235_4": "Iminā nayena sabbapadesu attho veditabbo. Sesaṃ sabbattha uttānamevāti.",
  "atk-s0202a0:1236": "Papañcasūdaniyā majjhimanikāyaṭṭhakathāya",
  "atk-s0202a0:1237": "Caṅkīsuttavaṇṇanā niṭṭhitā.",
  "atk-s0202a0:1238": "6. Esukārīsuttavaṇṇanā",
  "atk-s0202a0:1239_0": "437. Evaṃ me sutanti esukārīsuttaṃ. Tattha bilaṃ olaggeyyunti koṭṭhāsaṃ laggāpeyyuṃ,",
  "atk-s0202a0:1239_1": "iminā satthadhammaṃ nāma dasseti. Satthavāho kira mahākantārapaṭipanno antarāmagge",
  "atk-s0202a0:1239_2": "goṇe mate maṃsaṃ gahetvā sabbesaṃ satthikānaṃ “idaṃ khāditvā ettakaṃ mūlaṃ dātabba”nti",
  "atk-s0202a0:1239_3": "koṭṭhāsaṃ olaggeti, goṇamaṃsaṃ nāma khādantāpi atthi akhādantāpi, mūlaṃ dātuṃ sakkontāpi",
  "atk-s0202a0:1239_4": "asakkontāpi. Satthavāho yena mūlena goṇo gahito, tassa nikkhamanatthaṃ sabbesaṃ balakkārena",
  "atk-s0202a0:1239_5": "koṭṭhāsaṃ datvā mūlaṃ gaṇhāti, ayaṃ satthadhammo. Evamevaṃ brāhmaṇāpi lokassa paṭiññaṃ",
  "atk-s0202a0:1239_6": "aggahetvā attanova dhammatāya catasso pāricariyā paññapentīti dassetuṃ evameva khotiādimāha.",
  "atk-s0202a0:1239_7": "Pāpiyo assāti pāpaṃ assa. Seyyo assāti hitaṃ assa. Atha vā pāpiyoti pāpako lāmako",
  "atk-s0202a0:1239_8": "attabhāvo assa. Seyyoti seṭṭho uttamo. Seyyaṃsoti seyyo. Uccākulīnatāti uccākulīnattena",
  "atk-s0202a0:1239_9": "seyyo. Pāpiyaṃsoti pāpiyo. Uccākulīnatā ca dvīsu kulesu vaḍḍheti khattiyakule brāhmaṇakule",
  "atk-s0202a0:1239_10": "ca, uḷāravaṇṇatā tīsu. Vessopi hi uḷāravaṇṇo hoti. Uḷārabhogatā catūsupi. Suddopi",
  "atk-s0202a0:1239_11": "hi antamaso caṇḍālopi uḷārabhogo hotiyeva.",
  "atk-s0202a0:1240_0": "440. Bhikkhācariyanti koṭidhanenapi hi brāhmaṇena bhikkhā caritabbāva, porāṇakabrāhmaṇā",
  "atk-s0202a0:1240_1": "asītikoṭidhanāpi ekavelaṃ bhikkhaṃ caranti. Kasmā? Duggatakāle carantānaṃ idāni bhikkhaṃ",
  "atk-s0202a0:1240_2": "carituṃ āraddhāti garahā na bhavissatīti. Atimaññamānoti yo bhikkhācariyavaṃsaṃ haritvā",
  "atk-s0202a0:1240_3": "sattajīvakasikammavaṇijjādīhi jīvikaṃ kappeti, ayaṃ atimaññati nāma. Gopo vāti yathā",
  "atk-s0202a0:1240_4": "gopako attanā rakkhitabbaṃ bhaṇḍaṃ thenento akiccakārī hoti, evanti attho. Iminā",
  "atk-s0202a0:1240_5": "nayena sabbavāresu attho veditabbo. Asitabyābhaṅginti tiṇalāyanaasitañceva kājañca.",
  "atk-s0202a0:1240_6": "Anussaratoti yattha jāto, tasmiṃ porāṇe mātāpettike kulavaṃse anussariyamāneti attho.",
  "atk-s0202a0:1240_7": "Sesaṃ sabbattha uttānamevāti.",
  "atk-s0202a0:1241": "Papañcasūdaniyā majjhimanikāyaṭṭhakathāya",
  "atk-s0202a0:1242": "Esukārīsuttavaṇṇanā niṭṭhitā.",
  "atk-s0202a0:1243": "7. Dhanañjānisuttavaṇṇanā",
  "atk-s0202a0:1244_0": "445. Evaṃ me sutanti dhanañjānisuttaṃ. Tattha dakkhiṇāgirisminti girīti pabbato,",
  "atk-s0202a0:1244_1": "rājagahaṃ parikkhipitvā ṭhitapabbatassa dakkhiṇadisābhāge janapadassetaṃ nāmaṃ. Taṇḍulapālidvārāyāti",
  "atk-s0202a0:1244_2": "rājagahassa kira dvattiṃsamahādvārāni catusaṭṭhikhuddakadvārāni, tesu ekaṃ taṇḍulapālidvāraṃ",
  "atk-s0202a0:1244_3": "nāma, taṃ sandhāyevamāha. Rājānaṃ nissāyāti “gaccha manusse apīḷetvā sassabhāgaṃ",
  "atk-s0202a0:1244_4": "gaṇhāhī”ti raññā pesito gantvā sabbameva sassaṃ gaṇhāti, “mā no, bhante, nāsehī”ti",
  "atk-s0202a0:1244_5": "ca vutte – “rājakule vuttaṃ mandaṃ, ahaṃ raññā āgamanakāleyeva evaṃ āṇatto, mā kanditthā”ti",
  "atk-s0202a0:1244_6": "evaṃ rājānaṃ nissāya brāhmaṇagahapatike vilumpati. Dhaññaṃ yebhuyyena attano gharaṃ",
  "atk-s0202a0:1244_7": "pavesetvā appakaṃ rājakule paveseti. Kiṃ brāhmaṇagahapatikānaṃ na pīḷaṃ akāsīti ca",
  "atk-s0202a0:1244_8": "vutto – “āma, mahārāja, imasmiṃ vāre khettāni mandasassāni ahesuṃ, tasmā apīḷentassa",
  "atk-s0202a0:1244_9": "me gaṇhato na bahuṃ jāta”nti evaṃ brāhmaṇagahapatike nissāya rājānaṃ vilumpati.",
  "atk-s0202a0:1245_0": "446. Payo pīyatanti taruṇakhīraṃ pivatu. Tāva bhattassāti yāva khīraṃ pivitvā nisīdissatha,",
  "atk-s0202a0:1245_1": "tāvadeva bhattassa kālo bhavissati. Idheva hi no pātarāsabhattaṃ āharissantīti dasseti.",
  "atk-s0202a0:1245_2": "Mātāpitarotiādīsu mahallakā mātāpitaro mudukāni attharaṇapāvuraṇāni sukhumāni vatthāni",
  "atk-s0202a0:1245_3": "madhurabhojanaṃ sugandhagandhamālādīni ca pariyesitvā posetabbā. Puttadhītānaṃ nāmakaraṇamaṅgalādīni",
  "atk-s0202a0:1245_4": "sabbakiccāni karontena puttadāro posetabbo. Evañhi akariyamāne garahā uppajjatīti",
  "atk-s0202a0:1245_5": "iminā nayena attho veditabbo.",
  "atk-s0202a0:1246": "447. Adhammacārīti pañca dussīlyakammāni vā dasa dussīlyakammāni vā idha adhammo nāma. Upakaḍḍheyyunti pañcavidhabandhanādikammakaraṇatthaṃ taṃ taṃ nirayaṃ kaḍḍheyyuṃ.",
  "atk-s0202a0:1247_0": "448. Dhammacārīti dhammikasivavijjādikammakārī. Paṭikkamantīti osaranti parihāyanti.",
  "atk-s0202a0:1247_1": "Abhikkamantīti abhisaranti vaḍḍhanti. Seyyoti varataraṃ. Hīneti nihīne lāmake. Kālaṅkato",
  "atk-s0202a0:1247_2": "ca sāriputtāti idaṃ bhagavā “tatrassa gantvā desehī”ti adhippāyena theramāha. Theropi",
  "atk-s0202a0:1247_3": "taṃkhaṇaṃyeva gantvā mahābrahmuno dhammaṃ desesi, tato paṭṭhāya cātuppadikaṃ gāthaṃ",
  "atk-s0202a0:1247_4": "kathentopi catusaccavimuttaṃ nāma na kathesīti.",
  "atk-s0202a0:1248": "Papañcasūdaniyā majjhimanikāyaṭṭhakathāya",
  "atk-s0202a0:1249": "Dhanañjānisuttavaṇṇanā niṭṭhitā.",
  "atk-s0202a0:1250": "8. Vāseṭṭhasuttavaṇṇanā",
  "atk-s0202a0:1251_0": "454. Evaṃ me sutanti vāseṭṭhasuttaṃ. Tattha icchānaṅgalavanasaṇḍeti icchānaṅgalagāmassa",
  "atk-s0202a0:1251_1": "avidūre vanasaṇḍe. Caṅkīti ādayo pañcapi janā rañño pasenadissa kosalassa purohitā",
  "atk-s0202a0:1251_2": "eva. Aññe ca abhiññātāti aññe ca bahū abhiññātā brāhmaṇā. Te kira chaṭṭhe chaṭṭhe",
  "atk-s0202a0:1251_3": "māse dvīsu ṭhānesu sannipatanti. Yadā jātiṃ sodhetukāmā honti, tadā pokkharasātissa",
  "atk-s0202a0:1251_4": "santike jātisodhanatthaṃ ukkaṭṭhāya sannipatanti. Yadā mante sodhetukāmā honti, tadā",
  "atk-s0202a0:1251_5": "icchānaṅgale sannipatanti. Imasmiṃ kāle mantasodhanatthaṃ sannipatiṃsu. Ayamantarā",
  "atk-s0202a0:1251_6": "kathāti yaṃ attano sahāyakabhāvānurūpaṃ kathaṃ kathentā anuvicariṃsu, tassā kathāya",
  "atk-s0202a0:1251_7": "antarā ayamaññā kathā udapādi. Sīlavāti guṇavā. Vattasampannoti ācārasampanno.",
  "atk-s0202a0:1252_0": "455. Anuññātapaṭiññātāti sikkhitā tumheti evaṃ ācariyehi anuññātā, āma ācariya sikkhitamhāti",
  "atk-s0202a0:1252_1": "evaṃ sayañca paṭiññātā. Asmāti bhavāma. Ahaṃ pokkharasātissa, tārukkhassāyaṃ māṇavoti",
  "atk-s0202a0:1252_2": "ahaṃ pokkharasātissa jeṭṭhantevāsī aggasisso, ayaṃ tārukkhassāti dīpeti.",
  "atk-s0202a0:1253_0": "Tevijjānanti tivedānaṃ brāhmaṇānaṃ. Yadakkhātanti yaṃ atthato ca byañjanato ca ekaṃ",
  "atk-s0202a0:1253_1": "padampi akkhātaṃ. Tatra kevalinosmaseti taṃ sakalaṃ jānanato tattha niṭṭhāgatamhāti",
  "atk-s0202a0:1253_2": "attho. Idāni taṃ kevalibhāvaṃ āvikaronto padakasmātiādimāha. Tattha jappe ācariyasādisāti",
  "atk-s0202a0:1253_3": "kathanaṭṭhāne mayaṃ ācariyasadisāyeva.",
  "atk-s0202a0:1254_0": "Kammunāti dasakusalakammapathakammunā. Ayañhi pubbe sattavidhaṃ kāyavacīkammaṃ sandhāya",
  "atk-s0202a0:1254_1": "“yato kho, bho, sīlavā hotī”ti āha, tividhaṃ manokammaṃ sandhāya “vattasampanno”ti.",
  "atk-s0202a0:1254_2": "Tena samannāgato hi ācārasampanno hoti. Cakkhumāti pañcahi cakkhūhi cakkhumantabhāvena",
  "atk-s0202a0:1254_3": "bhagavantaṃ ālapati.",
  "atk-s0202a0:1255": "Khayātītanti ūnabhāvaṃ atītaṃ, paripuṇṇanti attho. Peccāti upagantvā. Namassantīti namo karonti.",
  "atk-s0202a0:1256": "Cakkhuṃ loke samuppannanti avijjandhakāre loke taṃ andhakāraṃ vidhamitvā lokassa diṭṭhadhammikādiatthadassanena cakkhu hutvā samuppannaṃ.",
  "atk-s0202a0:1257_0": "456. Evaṃ vāseṭṭhena thometvā yācito bhagavā dvepi jane saṅgaṇhanto tesaṃ vo ahaṃ",
  "atk-s0202a0:1257_1": "byakkhissantiādimāha. Tattha byakkhissanti byākarissāmi. Anupubbanti tiṭṭhatu tāva",
  "atk-s0202a0:1257_2": "brāhmaṇacintā, tiṇarukkhakīṭapaṭaṅgato paṭṭhāya anupaṭipāṭiyā ācikkhissāmīti attho.",
  "atk-s0202a0:1257_3": "Jātivibhaṅganti jātivitthāraṃ. Aññamaññā hi jātiyoti tesaṃ tesañhi pāṇānaṃ jātiyo",
  "atk-s0202a0:1257_4": "aññamaññā nānappakārāti attho.",
  "atk-s0202a0:1258_0": "Tiṇarukkheti anupādinnakajātiṃ katvā pacchā upādinnakajātiṃ kathessāmi, evaṃ tassa",
  "atk-s0202a0:1258_1": "jātibhedo pākaṭo bhavissatīti imaṃ desanaṃ ārabhi. Mahāsīvatthero pana “kiṃ, bhante,",
  "atk-s0202a0:1258_2": "anupādinnakaṃ bījanānatāya nānaṃ, upādinnaṃ kammanānatāyāti? Evaṃ vattuṃ na vaṭṭatī”ti",
  "atk-s0202a0:1258_3": "pucchito āma na vaṭṭati. Kammañhi yoniyaṃ khipati. Yonisiddhā ime sattā nānāvaṇṇā",
  "atk-s0202a0:1258_4": "hontīti. Tiṇarukkheti ettha antopheggū bahisārā antamaso tālanāḷikerādayopi tiṇāneva,",
  "atk-s0202a0:1258_5": "antosārā pana bahipheggū sabbe rukkhā nāma. Na cāpi paṭijānareti mayaṃ tiṇā mayaṃ",
  "atk-s0202a0:1258_6": "rukkhāti vā, ahaṃ tiṇaṃ, ahaṃ rukkhoti vā evaṃ na jānanti. Liṅgaṃ jātimayanti ajānantānampi",
  "atk-s0202a0:1258_7": "ca tesaṃ jātimayameva saṇṭhānaṃ attano mūlabhūtatiṇādisadisameva hoti. Kiṃ kāraṇā?",
  "atk-s0202a0:1258_8": "Aññamaññā hi jātiyo. Yasmā aññā tiṇajāti, aññā rukkhajāti. Tiṇesupi aññā tālajāti,",
  "atk-s0202a0:1258_9": "aññā nāḷikerajāti, evaṃ vitthāretabbaṃ. Iminā idaṃ dasseti – yaṃ jātivasena nānā",
  "atk-s0202a0:1258_10": "hoti, taṃ attano paṭiññaṃ paresaṃ vā upadesaṃ vināpi aññajātito visesena gayhati.",
  "atk-s0202a0:1258_11": "Yadi ca jātiyā brāhmaṇo bhaveyya, sopi attano paṭiññaṃ paresaṃ vā upadesaṃ vinā khattiyato",
  "atk-s0202a0:1258_12": "vessato suddato vā visesena gayheyya, na ca gayhati. Tasmā na jātiyā brāhmaṇoti.",
  "atk-s0202a0:1258_13": "Parato pana “yathā etāsu jātīsū”ti gāthāya etamatthaṃ vacībhedeneva āvikarissati.",
  "atk-s0202a0:1259_0": "Evaṃ anupādinnakesu jātiṃ dassetvā upādinnakesu dassento tato kīṭetiādimāha. Yāva",
  "atk-s0202a0:1259_1": "kunthakipilliketi kunthakipillikaṃ pariyantaṃ katvāti attho. Ettha ca ye uppatitvā",
  "atk-s0202a0:1259_2": "gacchanti, te paṭaṅgā nāma. Aññamaññā hi jātiyoti tesampi nīlarattādivaṇṇavasena",
  "atk-s0202a0:1259_3": "jātiyo nānappakārāva honti.",
  "atk-s0202a0:1260": "Khuddaketi kāḷakādayo. Mahallaketi sasabiḷārādayo.",
  "atk-s0202a0:1261": "Pādūdareti udarapāde, udaraṃyeva nesaṃ pādāti vuttaṃ hoti. Dīghapiṭṭhiketi sappānañhi sīsato yāva naṅguṭṭhā piṭṭhiyeva hoti, tena te “dīghapiṭṭhikā”ti vuccanti.",
  "atk-s0202a0:1262": "Udaketi odake, udakamhi jāte.",
  "atk-s0202a0:1263": "Pakkhīti sakuṇe. Te hi pattehi yantīti pattayānā, vehāsaṃ gacchantīti vihaṅgamā.",
  "atk-s0202a0:1264_0": "Evaṃ thalajalākāsagocarānaṃ pāṇānaṃ jātibhedaṃ dassetvā idāni yenādhippāyena taṃ",
  "atk-s0202a0:1264_1": "dasseti, taṃ āvikaronto yathā etāsūti gāthamāha. Tassattho saṅkhepena vuttova. Vitthārato",
  "atk-s0202a0:1264_2": "panettha yaṃ vattabbaṃ, taṃ sayameva dassento na kesehītiādimāha. Tatrāyaṃ yojanā",
  "atk-s0202a0:1264_3": "– yaṃ vuttaṃ “natthi manussesu liṅgajātimayaṃ puthū”ti, taṃ evaṃ natthīti veditabbaṃ.",
  "atk-s0202a0:1264_4": "Seyyathidaṃ? Na kesehīti. Na hi – “brāhmaṇānaṃ edisā kesā honti, khattiyānaṃ edisā”ti",
  "atk-s0202a0:1264_5": "niyamo atthi yathā hatthiassamigādīnanti iminā nayena sabbaṃ yojetabbaṃ.",
  "atk-s0202a0:1265_0": "Liṅgaṃ jātimayaṃ neva, yathā aññāsu jātisūti idaṃ pana vuttassevatthassa nigamananti",
  "atk-s0202a0:1265_1": "veditabbaṃ. Tassāyaṃ yojanā – evaṃ yasmā imehi kesādīhi natthi manussesu liṅgaṃ jātimayaṃ",
  "atk-s0202a0:1265_2": "puthu, tasmā veditabbametaṃ “brāhmaṇādibhedesu manussesu liṅgaṃ jātimayaṃ neva, yathā aññāsu jātisū”ti.",
  "atk-s0202a0:1266_0": "457. Idāni evaṃ jātibhede asatipi “brāhmaṇo khattiyo”ti idaṃ nānattaṃ yathā jātaṃ,",
  "atk-s0202a0:1266_1": "taṃ dassetuṃ paccattanti gāthamāha. Tattha vokāranti nānattaṃ. Ayaṃ panettha saṅkhepattho",
  "atk-s0202a0:1266_2": "– yathā hi tiracchānānaṃ yonisiddhameva kesādisaṇṭhānena nānattaṃ, tathā brāhmaṇādīnaṃ",
  "atk-s0202a0:1266_3": "attano attano sarīre taṃ natthi. Evaṃ santepi yadetaṃ “brāhmaṇo khattiyo”ti vokāraṃ,",
  "atk-s0202a0:1266_4": "taṃ vokārañca manussesu samaññāya pavuccati, vohāramatteneva pavuccatīti.",
  "atk-s0202a0:1267_0": "Ettāvatā bhagavā bhāradvājassa vādaṃ niggaṇhitvā idāni yadi jātiyā brāhmaṇo bhaveyya,",
  "atk-s0202a0:1267_1": "ājīvasīlācāravipannopi brāhmaṇo bhaveyya. Yasmā pana porāṇā brāhmaṇā tassa brāhmaṇabhāvaṃ",
  "atk-s0202a0:1267_2": "na icchanti, loke ca aññepi paṇḍitamanussā, tasmā vāseṭṭhassa vādaṃ paggaṇhanto yo",
  "atk-s0202a0:1267_3": "hi koci manussesūti aṭṭha gāthā āha. Tattha gorakkhanti khettarakkhaṃ, kasikammanti",
  "atk-s0202a0:1267_4": "vuttaṃ hoti. Goti hi pathaviyā nāmaṃ, tasmā evamāha. Puthusippenāti tantavāyakammādinānāsippena.",
  "atk-s0202a0:1267_5": "Vohāranti vaṇijjaṃ. Parapessenāti paresaṃ veyyāvaccakammena. Issatthanti āvudhajīvikaṃ,",
  "atk-s0202a0:1267_6": "usuñca sattiṃ cāti vuttaṃ hoti. Porohiccenāti purohitakammena.",
  "atk-s0202a0:1268_0": "Evaṃ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṃ",
  "atk-s0202a0:1268_1": "sādhetvā evaṃ sante na jātiyā brāhmaṇo, guṇehi pana brāhmaṇo hoti. Tasmā yattha katthaci",
  "atk-s0202a0:1268_2": "kule jāto yo guṇavā, so brāhmaṇo, ayamettha ñāyoti evametaṃ ñāyaṃ atthato āpādetvā",
  "atk-s0202a0:1268_3": "idāni naṃ vacībhedena pakāsento na cāhaṃ brāhmaṇantiādimāha. Tassattho – ahañhi yvāyaṃ",
  "atk-s0202a0:1268_4": "catunnaṃ yonīnaṃ yattha katthaci jāto, tatrāpi visesena yo brāhmaṇassa saṃvaṇṇitāya",
  "atk-s0202a0:1268_5": "mātari sambhūto, taṃ yonijaṃ mattisambhavaṃ, yā cāyaṃ ubhato sujātotiādinā nayena",
  "atk-s0202a0:1268_6": "brāhmaṇehi brāhmaṇassa parisuddhauppattimaggasaṅkhātā yoni vuttā, saṃsuddhagahaṇikoti",
  "atk-s0202a0:1268_7": "iminā ca mātisampatti, tatopi jātasambhūtattā yonijo mattisambhavoti vuccati, taṃ",
  "atk-s0202a0:1268_8": "yonijaṃ mattisambhavaṃ iminā ca yonijamattisambhavamattena na brāhmaṇaṃ brūmi. Kasmā?",
  "atk-s0202a0:1268_9": "Yasmā, bho bhoti, vacanamattena aññehi sakiñcanehi visiṭṭhattā bhovādi nāma so hoti,",
  "atk-s0202a0:1268_10": "sace hoti sakiñcano sapalibodho. Yo panāyaṃ yattha katthaci jātopi rāgādikiñcanābhāvena",
  "atk-s0202a0:1268_11": "akiñcano, sabbagahaṇapaṭinissaggena anādāno, akiñcanaṃ anādānaṃ, tamahaṃ brūmi brāhmaṇaṃ.",
  "atk-s0202a0:1268_12": "Kasmā? Yasmā bāhitapāpoti.",
  "atk-s0202a0:1269_0": "458. Kiñcabhiyyo sabbasaṃyojanaṃ chetvātiādi sattavīsati gāthā. Tattha sabbasaṃyojananti",
  "atk-s0202a0:1269_1": "dasavidhasaṃyojanaṃ. Na paritassatīti taṇhāparitassanāya na paritassati. Saṅgātiganti",
  "atk-s0202a0:1269_2": "rāgasaṅgādayo atikkantaṃ. Visaṃyuttanti catūhi yonīhi sabbakilesehi vā visaṃyuttaṃ.",
  "atk-s0202a0:1270_0": "Naddhinti upanāhaṃ. Varattanti taṇhaṃ. Sandānanti yuttapāsaṃ, diṭṭhipariyuṭṭhānassetaṃ",
  "atk-s0202a0:1270_1": "adhivacanaṃ. Sahanukkamanti anukkamo vuccati pāse pavesanagaṇṭhi, diṭṭhānusayassetaṃ",
  "atk-s0202a0:1270_2": "nāmaṃ. Ukkhittapalighanti ettha palighoti avijjā. Buddhanti catusaccabuddhaṃ. Titikkhatīti khamati.",
  "atk-s0202a0:1271": "Khantibalanti adhivāsanakhantibalaṃ. Sā pana sakiṃ uppannā balānīkaṃ nāma na hoti, punappunaṃ uppannā pana hoti. Tassā atthitāya balānīkaṃ.",
  "atk-s0202a0:1272": "Vatavantanti dhutaṅgavantaṃ. Sīlavantanti guṇavantaṃ. Anussadanti rāgādiussadavirahitaṃ. “Anussuta”ntipi pāṭho, anavassutanti attho. Dantanti nibbisevanaṃ.",
  "atk-s0202a0:1273": "Na limpatīti na allīyati. Kāmesūti kilesakāmavatthukāmesu.",
  "atk-s0202a0:1274_0": "Dukkhassa pajānāti, idheva khayanti ettha arahattaphalaṃ dukkhakkhayoti adhippetaṃ.",
  "atk-s0202a0:1274_1": "Pajānātīti adhigamavasena jānāti. Pannabhāranti ohitabhāraṃ, khandhakilesaabhisaṅkhārakāmaguṇabhāre",
  "atk-s0202a0:1274_2": "otāretvā ṭhitaṃ. Visaṃyuttapadaṃ vuttatthameva.",
  "atk-s0202a0:1275": "Gambhīrapaññanti gambhīresu ārammaṇesu pavattapaññaṃ. Medhāvinti pakatipaññāya paññavantaṃ.",
  "atk-s0202a0:1276_0": "Anāgārehi cūbhayanti anāgārehi ca visaṃsaṭṭhaṃ ubhayañca, dvīhipi cetehi visaṃsaṭṭhamevāti",
  "atk-s0202a0:1276_1": "attho. Anokasārinti okaṃ vuccati pañcakāmaguṇālayo, taṃ anallīyamānanti attho. Appicchanti anicchaṃ.",
  "atk-s0202a0:1277": "Tasesūti sataṇhesu. Thāvaresūti nittaṇhesu.",
  "atk-s0202a0:1278": "Attadaṇḍesūti gahitadaṇḍesu. Nibbutanti kilesanibbānena nibbutaṃ. Sādānesūti saupādānesu.",
  "atk-s0202a0:1279": "Ohitoti patito.",
  "atk-s0202a0:1280_0": "459. Akakkasanti niddosaṃ. Sadoso hi rukkhopi sakakkasoti vuccati. Viññāpaninti atthaviññāpanikaṃ.",
  "atk-s0202a0:1280_1": "Saccanti avisaṃvādikaṃ. Udīrayeti bhaṇati. Yāya nābhisajjeti yāya girāya parassa",
  "atk-s0202a0:1280_2": "sajjanaṃ vā lagganaṃ vā na karoti, tādisaṃ apharusaṃ giraṃ bhāsatīti attho.",
  "atk-s0202a0:1281_0": "Dīghanti suttāruḷhabhaṇḍaṃ. Rassanti vippakiṇṇabhaṇḍaṃ. Aṇunti khuddakaṃ. Thūlanti",
  "atk-s0202a0:1281_1": "mahantaṃ. Subhāsubhanti sundarāsundaraṃ. Dīghabhaṇḍañhi appagghampi hoti mahagghampi.",
  "atk-s0202a0:1281_2": "Rassādīsupi eseva nayo. Iti ettāvatā na sabbaṃ pariyādiṇṇaṃ, “subhāsubha”nti iminā",
  "atk-s0202a0:1281_3": "pana pariyādiṇṇaṃ hoti.",
  "atk-s0202a0:1282": "Nirāsayanti nittaṇhaṃ.",
  "atk-s0202a0:1283": "Ālayāti taṇhālayā. Aññāyāti jānitvā. Amatogadhanti amatabbhantaraṃ. Anuppattanti anupaviṭṭhaṃ.",
  "atk-s0202a0:1284": "Ubho saṅganti ubhayampetaṃ saṅgaṃ. Puññañhi sagge laggāpeti, apuññaṃ apāye, tasmā ubhayampetaṃ saṅganti āha. Upaccagāti atīto.",
  "atk-s0202a0:1285": "Anāvilanti āvilakaraṇakilesavirahitaṃ. Nandībhavaparikkhīṇanti parikkhīṇanandiṃ parikkhīṇabhavaṃ.",
  "atk-s0202a0:1286_0": "“Yo ima”nti gāthāya avijjāyeva visaṃvādakaṭṭhena palipatho, mahāviduggatāya duggaṃ,",
  "atk-s0202a0:1286_1": "saṃsaraṇaṭṭhena saṃsāro, mohanaṭṭhena mohoti vutto. Tiṇṇoti caturoghatiṇṇo. Pāraṅgatoti",
  "atk-s0202a0:1286_2": "nibbānaṃ gato. Jhāyīti ārammaṇalakkhaṇūpanijjhānavasena jhāyī. Anejoti nittaṇho.",
  "atk-s0202a0:1286_3": "Anupādāya nibbutoti kiñci gahaṇaṃ aggahetvā sabbakilesanibbānena nibbuto.",
  "atk-s0202a0:1287": "Kāmeti duvidhepi kāme. Anāgāroti anāgāro hutvā. Paribbajeti paribbajati. Kāmabhavaparikkhīṇanti khīṇakāmaṃ khīṇabhavaṃ.",
  "atk-s0202a0:1288": "Mānusakaṃ yoganti mānusakaṃ pañcakāmaguṇayogaṃ. Dibbaṃ yoganti dibbaṃ pañcakāmaguṇayogaṃ. Sabbayogavisaṃyuttanti sabbakilesayogavisaṃyuttaṃ.",
  "atk-s0202a0:1289": "Ratinti pañcakāmaguṇaratiṃ. Aratinti kusalabhāvanāya ukkaṇṭhitaṃ. Vīranti vīriyavantaṃ.",
  "atk-s0202a0:1290": "Sugatanti sundaraṃ ṭhānaṃ gataṃ, sundarāya vā paṭipattiyā gataṃ.",
  "atk-s0202a0:1291": "Gatinti nibbattiṃ. Pureti atīte. Pacchāti anāgate. Majjheti paccuppanne. Kiñcananti kiñcanakārako kileso.",
  "atk-s0202a0:1292": "Mahesinti mahante guṇe pariyesanaṭṭhena mahesiṃ. Vijitāvinanti vijitavijayaṃ.",
  "atk-s0202a0:1293_0": "460. Evaṃ bhagavā guṇato khīṇāsavaṃyeva brāhmaṇaṃ dassetvā ye jātito brāhmaṇoti abhinivesaṃ",
  "atk-s0202a0:1293_1": "karonti, te idaṃ ajānantā, sāva nesaṃ diṭṭhi duddiṭṭhīti dassento samaññā hesāti",
  "atk-s0202a0:1293_2": "gāthādvayamāha. Tassattho – yadidaṃ brāhmaṇo khattiyo bhāradvājo vāseṭṭhoti nāmagottaṃ",
  "atk-s0202a0:1293_3": "pakappitaṃ kataṃ abhisaṅkhataṃ, samaññā hesā lokasmiṃ, vohāramattanti attho. Kasmā?",
  "atk-s0202a0:1293_4": "Yasmā samuccā samudāgataṃ samaññāya āgataṃ. Etañhi tattha tattha jātakāleyevassa",
  "atk-s0202a0:1293_5": "ñātisālohitehi pakappitaṃ kataṃ. No ce naṃ evaṃ pakappeyyuṃ, na koci kiñci disvā",
  "atk-s0202a0:1293_6": "ayaṃ brāhmaṇoti vā bhāradvājoti vā jāneyya. Evaṃ pakappitaṃ petaṃ dīgharattānusayitaṃ,",
  "atk-s0202a0:1293_7": "diṭṭhigatamajānataṃ, taṃ pakappitaṃ nāmagottaṃ “nāmagottamattametaṃ, vohāratthaṃ",
  "atk-s0202a0:1293_8": "pakappita”nti, ajānantānaṃ sattānaṃ hadaye dīgharattaṃ diṭṭhigatamanusayitaṃ. Tassa",
  "atk-s0202a0:1293_9": "anusayitattā taṃ nāmagottaṃ ajānantā no pabrunti, “jātiyā hoti brāhmaṇo”ti ajānantāva",
  "atk-s0202a0:1293_10": "evaṃ vadantīti vuttaṃ hoti.",
  "atk-s0202a0:1294_0": "Evaṃ “ye ‘jātito brāhmaṇo’ti abhinivesaṃ karonti, te idaṃ vohāramattaṃ ajānantā,",
  "atk-s0202a0:1294_1": "sāva nesaṃ diṭṭhi duddiṭṭhī”ti dassetvā idāni nippariyāyameva jātivādaṃ paṭikkhipanto",
  "atk-s0202a0:1294_2": "kammavādañca patiṭṭhapento na jaccātiādimāha. Tattha “kammunā”ti upaḍḍhagāthāya vitthāraṇatthaṃ",
  "atk-s0202a0:1294_3": "kassako kammunātiādi vuttaṃ. Tattha kammunāti paccuppannena kasikammādinibbattakacetanākammunā.",
  "atk-s0202a0:1295_0": "Paṭiccasamuppādadassāti iminā paccayena evaṃ hotīti evaṃ paṭiccasamuppādadassāvino.",
  "atk-s0202a0:1295_1": "Kammavipākakovidāti sammānāvamānārahakule kammavasena uppatti hoti, aññāpi hīnapaṇītatā",
  "atk-s0202a0:1295_2": "hīnapaṇīte kamme vipaccamāne hotīti. Evaṃ kammavipākakusalā.",
  "atk-s0202a0:1296_0": "Kammunā vattatīti gāthāya pana lokoti vā pajāti vā sattoti vā ekoyevattho, vacanamattabhedo.",
  "atk-s0202a0:1296_1": "Purimapadena cettha “atthi brahmā mahābrahmā seṭṭho sajitā”ti diṭṭhiyā paṭisedho",
  "atk-s0202a0:1296_2": "veditabbo. Kammunā hi tāsu tāsu gatīsu vattati loko, tassa ko sajitāti. Dutiyapadena",
  "atk-s0202a0:1296_3": "“evaṃ kammunā nibbattopi ca pavattepi atītapaccuppannabhedena kammunā vattati, sukhadukkhāni",
  "atk-s0202a0:1296_4": "paccanubhonto hīnapaṇītādibhedañca āpajjanto pavattatī”ti dasseti. Tatiyena tamevatthaṃ",
  "atk-s0202a0:1296_5": "nigameti “evaṃ sabbathāpi kammanibandhanā sattā kammeneva baddhā hutvā pavattanti,",
  "atk-s0202a0:1296_6": "na aññathā”ti. Catutthena tametthaṃ upamāya vibhāveti. Yathā hi rathassa yāyato āṇi",
  "atk-s0202a0:1296_7": "nibandhanaṃ hoti, na tāya anibaddho yāti, evaṃ lokassa nibbattato ca pavattato ca",
  "atk-s0202a0:1296_8": "kammaṃ nibandhanaṃ, na tena anibaddho nibbattati na pavattati.",
  "atk-s0202a0:1297_0": "Idāni yasmā evaṃ kammanibandhano loko, tasmā seṭṭhena kammunā seṭṭhabhāvaṃ dassento",
  "atk-s0202a0:1297_1": "tapenāti gāthādvayamāha. Tattha tapenāti dhutaṅgatapena. Brahmacariyenāti methunaviratiyā.",
  "atk-s0202a0:1297_2": "Saṃyamenāti sīlena. Damenāti indriyadamena. Etenāti etena seṭṭhena parisuddhena brahmabhūtena",
  "atk-s0202a0:1297_3": "kammunā brāhmaṇo hoti. Kasmā? Yasmā etaṃ brāhmaṇamuttamaṃ, yasmā etaṃ kammaṃ uttamo",
  "atk-s0202a0:1297_4": "brāhmaṇaguṇoti vuttaṃ hoti. “Brahmāna”ntipi pāṭho. Ayaṃ panettha vacanattho – brahmaṃ",
  "atk-s0202a0:1297_5": "ānetīti brahmānaṃ, brāhmaṇabhāvaṃ āvahatīti vuttaṃ hoti.",
  "atk-s0202a0:1298_0": "Dutiyagāthāya santoti santakileso. Brahmā sakkoti brahmā ca sakko ca, yo evarūpo,",
  "atk-s0202a0:1298_1": "so na kevalaṃ brāhmaṇo, atha kho brahmā ca sakko ca so vijānataṃ paṇḍitānaṃ, evaṃ",
  "atk-s0202a0:1298_2": "vāseṭṭha, jānāhīti vuttaṃ hoti. Sesaṃ sabbattha uttānamevāti.",
  "atk-s0202a0:1299": "Papañcasūdaniyā majjhimanikāyaṭṭhakathāya",
  "atk-s0202a0:1300": "Vāseṭṭhasuttavaṇṇanā niṭṭhitā.",
  "atk-s0202a0:1301": "9. Subhasuttavaṇṇanā",
  "atk-s0202a0:1302_0": "462. Evaṃ me sutanti subhasuttaṃ. Tattha todeyyaputtoti tudigāmavāsino todeyyabrāhmaṇassa",
  "atk-s0202a0:1302_1": "putto. Ārādhako hotīti sampādako hoti paripūrako. Ñāyaṃ dhammanti kāraṇadhammaṃ.",
  "atk-s0202a0:1302_2": "Kusalanti anavajjaṃ.",
  "atk-s0202a0:1303": "463. Micchāpaṭipattinti aniyyānikaṃ akusalapaṭipadaṃ. Sammāpaṭipattinti niyyānikaṃ kusalapaṭipadaṃ.",
  "atk-s0202a0:1304_0": "Mahaṭṭhantiādīsu mahantehi veyyāvaccakarehi vā upakaraṇehi vā bahūhi attho etthāti",
  "atk-s0202a0:1304_1": "mahaṭṭhaṃ. Mahantāni nāmaggahaṇamaṅgalādīni kiccāni etthāti mahākiccaṃ. Idaṃ ajja",
  "atk-s0202a0:1304_2": "kattabbaṃ, idaṃ sveti evaṃ mahantāni adhikārasaṅkhātāni adhikaraṇāni etthāti mahādhikaraṇaṃ.",
  "atk-s0202a0:1304_3": "Bahūnaṃ kamme yuttappayuttatāvasena pīḷāsaṅkhāto mahāsamārambho etthāti mahāsamārambhaṃ.",
  "atk-s0202a0:1304_4": "Gharāvāsakammaṭṭhānanti gharāvāsakammaṃ. Evaṃ sabbavāresu attho veditabbo. Kasikamme",
  "atk-s0202a0:1304_5": "cettha naṅgalakoṭiṃ ādiṃ katvā upakaraṇānaṃ pariyesanavasena mahaṭṭhatā, vaṇijjāya",
  "atk-s0202a0:1304_6": "yathāṭhitaṃyeva bhaṇḍaṃ gahetvā parivattanavasena appaṭṭhatā veditabbā. Vipajjamānanti",
  "atk-s0202a0:1304_7": "avuṭṭhiativuṭṭhiādīhi kasikammaṃ, maṇisuvaṇṇādīsu acchekatādīhi ca vaṇijjakammaṃ",
  "atk-s0202a0:1304_8": "appaphalaṃ hoti, mūlacchedampi pāpuṇāti. Vipariyāyena sampajjamānaṃ mahapphalaṃ cūḷantevāsikassa viya.",
  "atk-s0202a0:1305_0": "464. Evameva khoti yathā kasikammaṭṭhānaṃ vipajjamānaṃ appaphalaṃ hoti, evaṃ gharāvāsakammaṭṭhānampi.",
  "atk-s0202a0:1305_1": "Akatakalyāṇo hi kālaṃ katvā niraye nibbattati. Mahādattasenāpati nāma kireko brāhmaṇabhatto",
  "atk-s0202a0:1305_2": "ahosi, tassa maraṇasamaye nirayo upaṭṭhāsi. So brāhmaṇehi “kiṃ passasī”ti vutto?",
  "atk-s0202a0:1305_3": "Lohitagharanti āha. Brahmaloko bho esoti. Brahmaloko nāma bho kahanti? Uparīti. Mayhaṃ",
  "atk-s0202a0:1305_4": "heṭṭhā upaṭṭhātīti. Kiñcāpi heṭṭhā upaṭṭhāti, tathāpi uparīti kālaṃ katvā niraye",
  "atk-s0202a0:1305_5": "nibbatto. “Iminā amhākaṃ yaññe doso dinno”ti sahassaṃ gahetvā nīharituṃ adaṃsu. Sampajjamānaṃ",
  "atk-s0202a0:1305_6": "pana mahapphalaṃ hoti. Katakalyāṇo hi kālaṃ katvā sagge nibbattati. Sakalāya guttilavimānakathāya",
  "atk-s0202a0:1305_7": "dīpetabbaṃ. Yathā pana taṃ vaṇijjakammaṭṭhānaṃ vipajjamānaṃ appaphalaṃ hoti, evaṃ",
  "atk-s0202a0:1305_8": "sīlesu aparipūrakārino anesanāya yuttassa pabbajjākammaṭṭhānampi. Evarūpā hi neva",
  "atk-s0202a0:1305_9": "jhānādisukhaṃ na saggamokkhaṃ labhati. Sampajjamānaṃ pana mahapphalaṃ hoti. Sīlāni",
  "atk-s0202a0:1305_10": "hi pūretvā vipassanaṃ vaḍḍhento arahattampi pāpuṇāti.",
  "atk-s0202a0:1306_0": "Brāhmaṇā, bho gotamoti idha kiṃ pucchāmīti pucchati? Brāhmaṇā vadanti – “pabbajito",
  "atk-s0202a0:1306_1": "ime pañca dhamme pūretuṃ samattho nāma natthi, gahaṭṭhova pūretī”ti. Samaṇo pana",
  "atk-s0202a0:1306_2": "gotamo – “gihissa vā ahaṃ māṇava pabbajitassa vā”ti punappunaṃ vadati, neva pabbajitaṃ",
  "atk-s0202a0:1306_3": "muñcati, mayhameva pucchaṃ maññe na sallakkhetīti cāgasīsena pañca dhamme pucchāmīti",
  "atk-s0202a0:1306_4": "pucchati. Sace te agarūti sace tuyhaṃ yathā brāhmaṇā paññapenti, tathā idha bhāsituṃ",
  "atk-s0202a0:1306_5": "bhāriyaṃ na hoti, yadi na koci aphāsukabhāvo hoti, bhāsassūti attho. Na kho me, bhoti",
  "atk-s0202a0:1306_6": "kiṃ sandhāyāha? Paṇḍitapaṭirūpakānañhi santike kathetuṃ dukkhaṃ hoti, te pade pade",
  "atk-s0202a0:1306_7": "akkhare akkhare dosameva vadanti. Ekantapaṇḍitā pana kathaṃ sutvā sukathitaṃ pasaṃsanti,",
  "atk-s0202a0:1306_8": "dukkathite pāḷipadaatthabyañjanesu yaṃ yaṃ virujjhati, taṃ taṃ ujuṃ katvā denti.",
  "atk-s0202a0:1306_9": "Bhagavatā ca sadiso ekantapaṇḍito nāma natthi, tenāha “na kho me, bho gotama, garu,",
  "atk-s0202a0:1306_10": "yatthassu bhavanto vā nisinno bhavantarūpo vā”ti. Saccanti vacīsaccaṃ. Tapanti tapacariyaṃ.",
  "atk-s0202a0:1306_11": "Brahmacariyanti methunaviratiṃ. Ajjhenanti mantagahaṇaṃ. Cāganti āmisapariccāgaṃ.",
  "atk-s0202a0:1307_0": "466. Pāpito bhavissatīti. Ajānanabhāvaṃ pāpito bhavissati. Etadavocāti bhagavatā",
  "atk-s0202a0:1307_1": "andhaveṇūpamāya niggahito taṃ paccāharituṃ asakkonto yathā nāma dubbalasunakho migaṃ",
  "atk-s0202a0:1307_2": "uṭṭhapetvā sāmikassa abhimukhaṃ katvā sayaṃ apasakkati, evamevaṃ ācariyaṃ apadisanto",
  "atk-s0202a0:1307_3": "evaṃ “brāhmaṇo”tiādivacanaṃ avoca. Tattha pokkharasātīti idaṃ tassa nāmaṃ, “pokkharasāyī”tipi",
  "atk-s0202a0:1307_4": "vuccati. Tassa kira kāyo setapokkharasadiso devanagare ussāpitarajatatoraṇaṃ viya",
  "atk-s0202a0:1307_5": "sobhati, sīsaṃ panassa kāḷavaṇṇaindanīlamayaṃ viya, massupi candamaṇḍale kāḷamegharāji",
  "atk-s0202a0:1307_6": "viya khāyati, akkhīni nīluppalasadisāni, nāsā rajatapanāḷikā viya suvaṭṭitā suparisuddhā,",
  "atk-s0202a0:1307_7": "hatthapādatalāni ceva mukhañca katalākhārasaparikammaṃ viya sobhati. Ativiya sobhaggappatto",
  "atk-s0202a0:1307_8": "brāhmaṇassa attabhāvo. Arājake ṭhāne rājānaṃ kātuṃ yuttamimaṃ brāhmaṇaṃ, evamesa",
  "atk-s0202a0:1307_9": "sassiriko, iti naṃ pokkharasadisattā “pokkharasātī”ti sañjānanti, pokkhare pana so",
  "atk-s0202a0:1307_10": "nibbatto, na mātukucchiyanti iti naṃ pokkhare sayitattā “pokkharasāyī”tipi sañjānanti.",
  "atk-s0202a0:1307_11": "Opamaññoti upamaññagotto. Subhagavanikoti ukkaṭṭhāya subhagavanassa issaro. Hassakaṃyevāti",
  "atk-s0202a0:1307_12": "hasitabbakaññeva. Nāmakaṃyevāti lāmakaṃyeva. Tadeva taṃ atthābhāvena rittakaṃ. Rittakattā",
  "atk-s0202a0:1307_13": "ca tucchakaṃ. Idāni naṃ bhagavā sācariyakaṃ niggaṇhituṃ kiṃ pana māṇavātiādimāha.",
  "atk-s0202a0:1308_0": "467. Tattha katamā nesaṃ seyyoti katamā vācā tesaṃ seyyo, pāsaṃsataroti attho. Sammuccāti",
  "atk-s0202a0:1308_1": "sammutiyā lokavohārena. Mantāti tulayitvā pariggaṇhitvā. Paṭisaṅkhāyāti jānitvā.",
  "atk-s0202a0:1308_2": "Atthasaṃhitanti kāraṇanissitaṃ. Evaṃ santeti lokavohāraṃ amuñcitvā tulayitvā jānitvā",
  "atk-s0202a0:1308_3": "kāraṇanissitaṃ katvā kathitāya seyyabhāve sati. Āvutoti āvarito. Nivutoti nivārito.",
  "atk-s0202a0:1308_4": "Ophuṭoti onaddho. Pariyonaddhoti paliveṭhito.",
  "atk-s0202a0:1309_0": "468. Gadhitotiādīni vuttatthāneva. Sace taṃ, bho gotama, ṭhānanti sace etaṃ kāraṇamatthi.",
  "atk-s0202a0:1309_1": "Svāssāti dhūmachārikādīnaṃ abhāvena so assa aggi accimā ca vaṇṇimā ca pabhassaro",
  "atk-s0202a0:1309_2": "cāti. Tathūpamāhaṃ māṇavāti tappaṭibhāgaṃ ahaṃ. Idaṃ vuttaṃ hoti – yatheva hi tiṇakaṭṭhupādānaṃ",
  "atk-s0202a0:1309_3": "paṭicca jalamāno aggi dhūmachārikaṅgārānaṃ atthitāya sadoso hoti, evamevaṃ pañca",
  "atk-s0202a0:1309_4": "kāmaguṇe paṭicca uppannā pīti jātijarābyādhimaraṇasokādīnaṃ atthitāya sadosā. Yathā",
  "atk-s0202a0:1309_5": "pana pariccattatiṇakaṭṭhupādāno dhūmādīnaṃ abhāvena parisuddho, evamevaṃ lokuttarajjhānadvayasampayuttā",
  "atk-s0202a0:1309_6": "pīti jātiādīnaṃ abhāvena parisuddhāti attho.",
  "atk-s0202a0:1310_0": "469. Idāni ye te brāhmaṇehi cāgasīsena pañca dhammā paññattā, tepi yasmā pañceva",
  "atk-s0202a0:1310_1": "hutvā na niccalā tiṭṭhanti, anukampājātikena saddhiṃ cha āpajjanti. Tasmā taṃ dosaṃ",
  "atk-s0202a0:1310_2": "dassetuṃ ye te māṇavātiādimāha. Tattha anukampājātikanti anukampāsabhāvaṃ.",
  "atk-s0202a0:1311_0": "Kattha bahulaṃ samanupassasīti idaṃ bhagavā yasmā – “esa ime pañca dhamme pabbajito",
  "atk-s0202a0:1311_1": "paripūretuṃ samattho nāma natthi, gahaṭṭho paripūretī”ti āha, tasmā – “pabbajitova",
  "atk-s0202a0:1311_2": "ime pūreti, gahaṭṭho pūretuṃ samattho nāma natthī”ti teneva mukhena bhaṇāpetuṃ pucchati.",
  "atk-s0202a0:1312_0": "Na satataṃ samitaṃ saccavādītiādīsu gahaṭṭho aññasmiṃ asati vaḷañjanakamusāvādampi",
  "atk-s0202a0:1312_1": "karotiyeva, pabbajitā asinā sīse chijjantepi dve kathā na kathenti. Gahaṭṭho ca antotemāsamattampi",
  "atk-s0202a0:1312_2": "sikkhāpadaṃ rakkhituṃ na sakkoti, pabbajito niccameva tapassī sīlavā tapanissitako",
  "atk-s0202a0:1312_3": "hoti. Gahaṭṭho māsassa aṭṭhadivasamattampi uposathakammaṃ kātuṃ na sakkoti, pabbajitā",
  "atk-s0202a0:1312_4": "yāvajīvaṃ brahmacārino honti. Gahaṭṭho ratanasuttamaṅgalasuttamattampi potthake likhitvā",
  "atk-s0202a0:1312_5": "ṭhapeti, pabbajitā niccaṃ sajjhāyanti. Gahaṭṭho salākabhattampi akhaṇḍaṃ katvā dātuṃ",
  "atk-s0202a0:1312_6": "na sakkoti, pabbajitā aññasmiṃ asati kākasunakhādīnampi piṇḍaṃ denti, bhaṇḍaggāhakadaharassapi",
  "atk-s0202a0:1312_7": "patte pakkhipantevāti evamattho daṭṭhabbo. Cittassāhametenti ahaṃ ete pañca dhamme",
  "atk-s0202a0:1312_8": "mettacittassa parivāre vadāmīti attho.",
  "atk-s0202a0:1313_0": "470. Jātavaddhoti jāto ca vaḍḍhito ca. Yo hi kevalaṃ tattha jātova hoti, aññattha",
  "atk-s0202a0:1313_1": "vaḍḍhito, tassa samantā gāmamaggā na sabbaso paccakkhā honti, tasmā jātavaddhoti",
  "atk-s0202a0:1313_2": "āha. Jātavaddhopi hi yo ciraṃ nikkhanto, tassa na sabbaso paccakkhā honti, tasmā",
  "atk-s0202a0:1313_3": "tāvadeva avasaṭanti āha, taṃkhaṇameva nikkhantanti attho. Dandhāyitattanti “ayaṃ",
  "atk-s0202a0:1313_4": "nu kho maggo ayaṃ na nu kho”ti kaṅkhāvasena cirāyitattaṃ. Vitthāyitattanti yathā",
  "atk-s0202a0:1313_5": "sukhumaṃ atthajātaṃ sahasā pucchitassa kassaci sarīraṃ thaddhabhāvaṃ gaṇhāti, evaṃ",
  "atk-s0202a0:1313_6": "thaddhabhāvagahaṇaṃ. Natvevāti iminā sabbaññutaññāṇassa appaṭihatabhāvaṃ dasseti.",
  "atk-s0202a0:1313_7": "Tassa hi purisassa mārāvaṭṭanādīnaṃ vasena siyā ñāṇassa paṭighāto, tena so dandhāyeyya",
  "atk-s0202a0:1313_8": "vā vitthāyeyya vā, sabbaññutaññāṇaṃ pana appaṭihataṃ, na sakkā tassa kenaci antarāyo kātunti dīpeti.",
  "atk-s0202a0:1314_0": "Seyyathāpi māṇava balavā saṅkhadhamoti ettha balavāti balasampanno. Saṅkhadhamoti",
  "atk-s0202a0:1314_1": "saṅkhadhamako. Appakasirenāti akicchena adukkhena. Dubbalo hi saṅkhadhamako saṅkhaṃ",
  "atk-s0202a0:1314_2": "dhamantopi na sakkoti catasso disā sarena viññāpetuṃ, nāssa saṅkhasaddo sabbaso phari.",
  "atk-s0202a0:1314_3": "Balavato pana vipphāriko hoti, tasmā balavāti āha. Mettāya cetovimuttiyāti ettha",
  "atk-s0202a0:1314_4": "mettāyāti vutte upacāropi appanāpi vaṭṭati, cetovimuttiyāti vutte pana appanāva vaṭṭati.",
  "atk-s0202a0:1314_5": "Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati, appamāṇakataṃ",
  "atk-s0202a0:1314_6": "kammaṃ nāma rūpārūpāvacaraṃ. Tesupi idha brahmavihārakammaññeva adhippetaṃ. Tañhi",
  "atk-s0202a0:1314_7": "pamāṇaṃ atikkamitvā odhisakaanodhisaka disāpharaṇavasena vaḍḍhetvā katattā appamāṇakatanti",
  "atk-s0202a0:1314_8": "vuccati. Na taṃ tatrāvasissati, na taṃ tatrāvatiṭṭhatīti taṃ kāmāvacarakammaṃ tasmiṃ",
  "atk-s0202a0:1314_9": "rūpārūpāvacarakamme na ohīyati na tiṭṭhati. Kiṃ vuttaṃ hoti? Kāmāvacarakammaṃ tassa",
  "atk-s0202a0:1314_10": "rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā",
  "atk-s0202a0:1314_11": "pariyādiyitvā attano okāsaṃ gahetvā patiṭṭhātuṃ vā na sakkoti, atha kho rūpārūpāvacarakammameva",
  "atk-s0202a0:1314_12": "kāmāvacaraṃ mahogho viya parittaudakaṃ pharitvā pariyādiyitvā attano okāsaṃ gahetvā",
  "atk-s0202a0:1314_13": "tiṭṭhati, tassa vipākaṃ paṭibāhitvā sayameva brahmasahabyataṃ upanetīti. Sesaṃ sabbattha uttānamevāti.",
  "atk-s0202a0:1315": "Papañcasūdaniyā majjhimanikāyaṭṭhakathāya",
  "atk-s0202a0:1316": "Subhasuttavaṇṇanā niṭṭhitā.",
  "atk-s0202a0:1317": "10. Saṅgāravasuttavaṇṇanā",
  "atk-s0202a0:1318_0": "473. Evaṃ me sutanti saṅgāravasuttaṃ. Tattha cañcalikappeti evaṃnāmake gāme. Abhippasannāti",
  "atk-s0202a0:1318_1": "aveccappasādavasena pasannā. Sā kira sotāpannā ariyasāvikā bhāradvājagottassa brāhmaṇassa",
  "atk-s0202a0:1318_2": "bhariyā. So brāhmaṇo pubbe kālena kālaṃ brāhmaṇe nimantetvā tesaṃ sakkāraṃ karoti.",
  "atk-s0202a0:1318_3": "Imaṃ pana brāhmaṇiṃ gharaṃ ānetvā abhirūpāya mahākulāya brāhmaṇiyā cittaṃ kopetuṃ",
  "atk-s0202a0:1318_4": "asakkonto brāhmaṇānaṃ sakkāraṃ kātuṃ nāsakkhi. Atha naṃ brāhmaṇā diṭṭhadiṭṭhaṭṭhāne",
  "atk-s0202a0:1318_5": "– “nayidāni tvaṃ brāhmaṇaladdhiko, ekāhampi brāhmaṇānaṃ sakkāraṃ na karosī”ti nippīḷenti.",
  "atk-s0202a0:1318_6": "So gharaṃ āgantvā brāhmaṇiyā tamatthaṃ ārocetvā – “sace, bhoti ekadivasaṃ mukhaṃ",
  "atk-s0202a0:1318_7": "rakkhituṃ sakkuṇeyyāsi, brāhmaṇānaṃ ekadivasaṃ bhikkhaṃ dadeyya”nti āha. Tuyhaṃ deyyadhammaṃ",
  "atk-s0202a0:1318_8": "ruccanakaṭṭhāne dehi, kiṃ mayhaṃ etthāti. So brāhmaṇe nimantetvā appodakaṃ pāyāsaṃ",
  "atk-s0202a0:1318_9": "pacāpetvā gharañca sujjhāpetvā āsanāni paññāpetvā brāhmaṇe nisīdāpesi. Brāhmaṇī mahāsāṭakaṃ",
  "atk-s0202a0:1318_10": "nivāsetvā kaṭacchuṃ gahetvā parivisantī dussakaṇṇake pakkhalitvā “brāhmaṇe parivisāmī”ti",
  "atk-s0202a0:1318_11": "saññampi akatvā āsevanavasena sahasā satthārameva anussaritvā udānaṃ udānesi.",
  "atk-s0202a0:1319_0": "Brāhmaṇā udānaṃ sutvā “ubhatopakkhiko esa samaṇassa gotamassa sahāyo, nāssa deyyadhammaṃ",
  "atk-s0202a0:1319_1": "gaṇhissāmā”ti kupitā bhojanāni chaḍḍetvā nikkhamiṃsu. Brāhmaṇo – “nanu paṭhamaṃyeva",
  "atk-s0202a0:1319_2": "taṃ avacaṃ ‘ajjekadivasaṃ mukhaṃ rakkheyyāsī’ti, ettakaṃ te khīrañca taṇḍulādīni",
  "atk-s0202a0:1319_3": "ca nāsitānī”ti ativiya kopavasaṃ upagato – “evameva panāyaṃ vasalī yasmiṃ vā tasmiṃ",
  "atk-s0202a0:1319_4": "vā tassa muṇḍakassa samaṇassa vaṇṇaṃ bhāsati, idāni tyāhaṃ vasali tassa satthuno",
  "atk-s0202a0:1319_5": "vādaṃ āropessāmī”ti āha. Atha naṃ brāhmaṇī “gaccha tvaṃ, brāhmaṇa, gantvā vijānissasī”ti",
  "atk-s0202a0:1319_6": "vatvā “na khvāhaṃ taṃ, brāhmaṇa, passāmi sadevake loke…pe… vādaṃ āropeyyā”tiādimāha.",
  "atk-s0202a0:1319_7": "So satthāraṃ upasaṅkamitvā –",
  "atk-s0202a0:1320": "“Kiṃsu chetvā sukhaṃ seti, kiṃsu chetvā na socati;",
  "atk-s0202a0:1321": "Kissassu ekadhammassa, vadhaṃ rocesi gotamā”ti. –",
  "atk-s0202a0:1322": "Pañhaṃ pucchi. Satthā āha –",
  "atk-s0202a0:1323": "“Kodhaṃ chetvā sukhaṃ seti, kodhaṃ chetvā na socati;",
  "atk-s0202a0:1324": "Kodhassa visamūlassa, madhuraggassa brāhmaṇa;",
  "atk-s0202a0:1325": "Vadhaṃ ariyā pasaṃsanti, tañhi chetvā na socatī”ti. –",
  "atk-s0202a0:1326_0": "Pañhaṃ kathesi. So pabbajitvā arahattaṃ patto. Tasseva kaniṭṭhabhātā akkosakabhāradvājo",
  "atk-s0202a0:1326_1": "nāma “bhātā me pabbajito”ti sutvā bhagavantaṃ upasaṅkamitvā akkositvā bhagavatā vinīto",
  "atk-s0202a0:1326_2": "pabbajitvā arahattaṃ patto. Aparo tassa kaniṭṭho sundarikabhāradvājo nāma. Sopi bhagavantaṃ",
  "atk-s0202a0:1326_3": "upasaṅkamitvā pañhaṃ pucchitvā vissajjanaṃ sutvā pabbajitvā arahattaṃ patto. Aparo",
  "atk-s0202a0:1326_4": "tassa kaniṭṭho piṅgalabhāradvājo nāma. So pañhaṃ pucchitvā pañhabyākaraṇapariyosāne",
  "atk-s0202a0:1326_5": "pabbajitvā arahattaṃ patto. Saṅgāravo māṇavoti ayaṃ tesaṃ sabbakaniṭṭho tasmiṃ divase",
  "atk-s0202a0:1326_6": "brāhmaṇehi saddhiṃ ekabhattagge nisinno. Avabhūtāvāti avaḍḍhibhūtā avamaṅgalabhūtāyeva.",
  "atk-s0202a0:1326_7": "Parabhūtāvāti vināsaṃ pattāyeva. Vijjamānānanti vijjamānesu. Sīlapaññāṇanti sīlañca ñāṇañca na jānāsi.",
  "atk-s0202a0:1327_0": "474. Diṭṭhadhammābhiññāvosānapāramippattāti diṭṭhadhamme abhiññāte imasmiññeva attabhāve",
  "atk-s0202a0:1327_1": "abhijānitvā vositavosānā hutvā pāramīsaṅkhātaṃ sabbadhammānaṃ pārabhūtaṃ nibbānaṃ",
  "atk-s0202a0:1327_2": "pattā mayanti vatvā ādibrahmacariyaṃ paṭijānantīti attho. Ādibrahmacariyanti brahmacariyassa",
  "atk-s0202a0:1327_3": "ādibhūtā uppādakā janakāti evaṃ paṭijānantīti vuttaṃ hoti. Takkīti takkagāhī. Vīmaṃsīti",
  "atk-s0202a0:1327_4": "vīmaṃsako, paññācāraṃ carāpetvā evaṃvādī. Tesāhamasmīti tesaṃ sammāsambuddhānaṃ ahamasmi aññataro.",
  "atk-s0202a0:1328_0": "485. Aṭṭhitavatanti aṭṭhitatapaṃ, assa padhānapadena saddhiṃ sambandho, tathā sappurisapadassa.",
  "atk-s0202a0:1328_1": "Idañhi vuttaṃ hoti – bhoto gotamassa aṭṭhitapadhānavataṃ ahosi, sappurisapadhānavataṃ",
  "atk-s0202a0:1328_2": "ahosīti. Atthi devāti puṭṭho samānoti idaṃ māṇavo “sammāsambuddho ajānantova pakāsesī”ti",
  "atk-s0202a0:1328_3": "saññāya āha. Evaṃ santeti tumhākaṃ ajānanabhāve sante. Tucchaṃ musā hotīti tumhākaṃ",
  "atk-s0202a0:1328_4": "kathā aphalā nipphalā hoti. Evaṃ māṇavo bhagavantaṃ musāvādena niggaṇhāti nāma. Viññunā",
  "atk-s0202a0:1328_5": "purisenāti paṇḍitena manussena. Tvaṃ pana aviññutāya mayā byākatampi na jānāsīti",
  "atk-s0202a0:1328_6": "dīpeti. Uccena sammatanti uccena saddena sammataṃ pākaṭaṃ lokasmiṃ. Adhidevāti susudārakāpi",
  "atk-s0202a0:1328_7": "hi devā nāma honti, deviyo nāma honti devā pana adhidevā nāma, loke devo devīti laddhanāmehi",
  "atk-s0202a0:1328_8": "manussehi adhikāti attho. Sesaṃ sabbattha uttānamevāti.",
  "atk-s0202a0:1329": "Papañcasūdaniyā majjhimanikāyaṭṭhakathāya",
  "atk-s0202a0:1330": "Saṅgāravasuttavaṇṇanā niṭṭhitā.",
  "atk-s0202a0:1331": "Pañcamavaggavaṇṇanā niṭṭhitā.",
  "atk-s0202a0:1332": "Majjhimapaṇṇāsa-aṭṭhakathā niṭṭhitā."
}